<CHAPTER ID=1>
Καλωσόρισμα
<SPEAKER ID=1 NAME="Πρόεδρος">
Θα ήθελα να καλωσορίσω τις αντιπροσωπείες υψηλού επιπέδου διαφόρων Κρατών υποψηφίων προς ένταξη, που μας συντροφεύουν σήμερα από το θεωρείο, εκπροσωπώντας τις αντίστοιχες Κυβερνήσεις και τα Κοινοβούλιά τους. Σήμερα Θα γίνετε μάρτυρες μαζί με εμάς μιας ιστορικής στιγμής στη ζωή της Ευρωπαϊκής Ένωσης που θα δώσει σε όλους μας την ευκαιρία να διευρύνουμε και να εμβαθύνουμε τις σχέσεις μας. Αναμφισβήτητα, η παρουσία σας σήμερα εδώ είναι κάτι περισσότερο από εύστοχη και συνεπώς με χαρά μου σας απευθύνω εγκάρδιο χαιρετισμό.
<P>
(Χειροκροτήματα)

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα χθεσινά πρακτικά έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="NL" NAME="Van Putten">
Πρόεδρε, θα ήθελα να αναφερθώ σε ένα διαδικαστικό σημείο που αφορά τις δραστηριότητες των λόμπυ στο Σώμα. Όπως γνωρίζετε, πρόκειται για κάτι που δεν κάνω εύκολα. Συνάδελφοι ορισμένων άλλων παρατάξεων που πρόσεξαν ιδιαιτέρως τι συνέβαινε μου επεσήμαναν ότι εδώ και μέρες κυκλοφορεί ένα φαξ το οποίο βρήκα μόλις σήμερα το πρωί, με τίτλο patents for life , όπου γίνεται αναφορά σε μία τροπολογία που κατέθεσα με μία ομάδα συναδέλφων και που εν τω μεταξύ έχει εγκριθεί από την πολιτική μου ομάδα. Στο φαξ αυτό αναφέρεται ότι, σε περίπτωση που εγκριθεί η τροπολογία, όλα τα δεδομένα που αφορούν όλους τους ασθενείς στον κόσμο που έχουν κάποια σχέση με τη βιοτεχνολογία και τα δικαιώματα αποκλειστικής εκμετάλλευσης μπορούν να δημοσιεύονται και να κοινοποιούνται σε ασφαλιστικές εταιρείες, γεγονός το οποίο θεωρείται επιβλαβές. Σας συνιστώ να μην λάβετε υπόψη αυτού του είδους τις παρανοϊκές δραστηριότητες των λόμπυ. Διαβάστε με προσοχή την τροπολογία και θα διαπιστώσετε ότι αυτό που αναφέρει είναι το αντίθετο. Το θέμα είναι ότι για την αφαίρεση ενός γονιδίου, δικού σας, του γείτονά σας ή οποιουδήποτε άλλου, ο κλάδος πρέπει να έχει πρώτα την έγκριση του νομικού προσώπου, ή τη δική σας, ή για παράδειγμα, στην περίπτωση ενός παιδιού, του κηδεμόνα του. Στη συνέχεια, εφόσον έχει αναγνωριστεί το δικαίωμα αποκλειστικής εκμετάλλευσης, τα δεδομένα αυτά είναι απολύτως απόρρητα.
<P>
Τέλος, η τελευταία διαπίστωση σημαίνει ότι οι ασφαλιστικές εταιρείες και οι διάφορες βιομηχανίες δεν μπορούν να κάνουν κατάχρηση της κατάστασης, δεδομένου ότι στην περίπτωση αυτή θα παραπεμφθούν στη δικαιοσύνη.

<SPEAKER ID=4 NAME="Πρόεδρος">
Κυρία van Putten, θα σας ευχαριστούσα αν δεν χρησιμοποιούσατε τις παρεμβάσεις επί της διαδικασίας για να ξεκινήσετε συζητήσεις επί της ουσίας.

<SPEAKER ID=5 LANGUAGE="EN" NAME="Macartney">
Κύριε Πρόεδρε, σας καταλαβαίνω απόλυτα όταν μιλάτε για άτομα που προσπαθούν να εγείρουν συζητήσεις γύρω από σημεία τα οποία δεν περιλαμβάνονται στα Πρακτικά. Αλλά εδώ πρόκειται για διόρθωση σε σχέση με τα Πρακτικά και το σημείο 12 το οποίο αφορά το σύστημα της Κοινότητας για την αλιεία και την υδατοκαλλιέργεια. Φαίνεται να έχω πει: »Ο κύριος Macartney διαμαρτυρήθηκε για τον τρόπο με τον οποίο η Επιτροπή νομικών υποθέσεων χειρίστηκε την αλλαγή της νομικής βάσης που προτείνεται από την Επιτροπή αλιείας». Αυτό είναι λάθος. Θα έπρεπε να γραφεί: »την εξέταση της νομικής βάσης που προτείνεται από την Ευρωπαϊκή Επιτροπή». Υπάρχει μεγάλη θεσμική διαφορά μεταξύ της Ευρωπαϊκής Επιτροπής που βρίσκεται ενώπιόν μας και της Επιτροπής αλιείας. Δεν θα ήθελα το Σώμα να συγχέει τις δύο αυτές και γι' αυτό κάνω την παραπάνω διόρθωση.

<SPEAKER ID=6 NAME="Πρόεδρος">
Το σημειώνουμε και θα εξακριβωθούν τα συνοπτικά πρακτικά.

<SPEAKER ID=7 NAME="Καραμάνου">
Κύριε Πρόεδρε, ήθελα να σας παρακαλέσω να σημειώσετε ότι στην προηγούμενη ψηφοφορία για τις θεομηνίες ψήφισα υπέρ και όχι κατά. 'Εκανα λάθος στο μηχάνημά μου.

<SPEAKER ID=8 NAME="Πρόεδρος">
Σημειώνουμε τις παρατηρήσεις σας.
<P>
(Τα συνοπτικά πρακτικά εγκρίνονται)

<CHAPTER ID=3>
Ημερήσια διάταξη
<SPEAKER ID=9 NAME="Πρόεδρος">
Έλαβα μια αίτηση της Επιτροπής Προϋπολογισμών για την εγγραφή στην ημερήσια διάταξη με συζήτηση της έκθεσης του κ. Samland σχετικά με τη διοργανική συμφωνία για τις διατάξεις που αφορούν τη χρηματοδότηση της κοινής εξωτερικής πολιτικής και πολιτικής ασφάλειας (έγγραφο Α4-249/97).
<P>
Μπροστά στη σοβαρότητα του θέματος, αφενός, και το μεγάλο φόρτο που παρουσιάζει η ημερήσια διάταξη, αφετέρου, θα ήθελα να σας υποβάλω την ακόλουθη πρόταση τροποποίησης της ημερήσιας διάταξης σύμφωνα με το άρθρο 96 του Κανονισμού:
<P>
η έκθεση Sampland να εγγραφεί με συζήτηση στην ημερήσια διάταξη της παρούσας συνεδρίασης·-η συζήτηση να διεξαχθεί στις 11.45 π.μ.-ο εισηγητής να παρουσιάσει την έκθεσή του και, στη συνέχεια, κάθε πολιτική Ομάδα και οι μη εγγεγραμμένοι βουλευτές να διαθέτουν δύο λεπτά ομιλίας·-η ψηφοφορία να διεξαχθεί των ώρα των ψηφοφοριών της παρούσας συνεδρίασης.Υπάρχουν αντιρρήσεις;
<P>
Το λόγο έχει ο κ. Fabre-Aubrespy.

<SPEAKER ID=10 LANGUAGE="FR" NAME="Fabre-Aubrespy">
Κύριε Πρόεδρε, θα ήθελα να παρέμβω για μία παρατήρηση επί της εφαρμογής του Κανονισμού, σε σχέση με τη δήλωση που μόλις κάνατε και την πρόταση τροποποίησης της ημερήσιας διάταξης.
<P>
Επιτρέψτε μου να αρχίσω λέγοντας απλώς ότι είναι αδύνατο, σε ένα τέταρτο της ώρας, να δοθεί ο λόγος για δύο λεπτά σε κάθε πολιτική ομάδα, στον εισηγητή της Επιτροπής Προϋπολογισμών, και με τις ψηφοφορίες που αρχίζουν στις δώδεκα το μεσημέρι. Τα λέω αυτά εν συντομία για να δείξω πόσο όλη αυτή η υπόθεση είναι προϊόν αυτοσχεδιασμού.
<P>
Θα ήθελα, κύριε Πρόεδρε, η παρατήρησή μου επί της εφαρμογής του Κανονισμού, η οποία στηρίζεται στο άρθρο 129, να λάβει νομικές απαντήσεις και όχι εκείνη την απάντηση που είναι: »η πλειοψηφία αποφασίζει». Βέβαια βρισκόμαστε στην Ευρώπη, σε δημοκρατικές χώρες, αλλά αυτό δεν αποτελεί λόγο για να παραμερίζουμε τις νομικές ενστάσεις όταν έχουμε την πολιτική πλειοψηφία. Θα το επιθυμούσα πολύ περισσότερο εφόσον βρισκόμαστε στο πρώτο στάδιο της κύρωσης των αποφάσεων του 'Αμστερνταμ.
<P>
'Εχω, λοιπόν, κύριε Πρόεδρε, επτά παρατηρήσεις επί της εφαρμογής του Κανονισμού σε σχέση με όσα μόλις είπατε. Εάν μου επιτρέπετε, σας αναφέρω τα άρθρα, και θα μιλήσω διαδοχικά για κάθε ένα από αυτά. Τα άρθρα που επικαλούμαι είναι το άρθρο 96, παράγραφος 2, το άρθρο 143, παράγραφος 2, το άρθρο 99, το άρθρο 96, παράγραφος 1, το άρθρο 97, παράγραφος 2, το άρθρο 51, παράγραφος 1 και το άρθρο 124, παράγραφος 2.
<P>
Θα αρχίσω, εάν μου επιτρέπετε, από την πρώτη παρατήρηση επί της εφαρμογής του κανονισμού.

<SPEAKER ID=11 NAME="Πρόεδρος">
Κύριε Fabre-Aubrespy, σας υπενθυμίζω ότι, σύμφωνα με τον Κανονισμό, είχατε στη διάθεσή σας ένα λεπτό, το οποίο υπερβήκατε κατά πολύ.
<P>
Σας δίνω ακόμη ένα λεπτό για να ολοκληρώσετε.
<P>
(Διάφορες αντιδράσεις)

<SPEAKER ID=12 LANGUAGE="FR" NAME="Fabre-Aubrespy">
Κύριε Πρόεδρε, αρχίζω από την πρώτη παρατήρηση επί της εφαρμογής του Κανονισμού, για την οποία έχω στη διάθεσή μου ένα λεπτό.
<P>
Το άρθρο 96, παράγραφος 2, ορίζει: »Εάν μία πρόταση επί της διαδικασίας...

<SPEAKER ID=13 NAME="Πρόεδρος">
Κύριε Fabre-Aubrespy, είστε νομικός. Αυτή η μέθοδος αντίκειται στον Κανονισμό.
<P>
Η παρατήρηση επί της εφαρμογής του Κανονισμού σας δίνει δικαίωμα ενός λεπτού συνολικά, αλλά όχι ένα λεπτό για κάθε μία από τις προτάσεις που παρουσιάζετε.

<SPEAKER ID=14 LANGUAGE="FR" NAME="Fabre-Aubrespy">
Είναι σαφές πως, για κάθε παρατήρηση επί της εφαρμογής του κανονισμού, πρέπει να υπάρχει ένα λεπτό, κύριε Πρόεδρε.

<SPEAKER ID=15 NAME="Πρόεδρος">
Δεν θα επεκταθούμε, διαφορετικά θα σας αφαιρέσω το λόγο.
<P>
Σας έδωσα ένα λεπτό. Εκθέστε τα επιχειρήματά σας και, εν συνεχεία, θα ψηφίσουμε.

<SPEAKER ID=16 LANGUAGE="FR" NAME="Fabre-Aubrespy">
Κύριε Πρόεδρε, μιλάμε πολύ για δημοκρατία, αφήστε με λοιπόν τουλάχιστον να διατυπώσω μία παρατήρηση επί της εφαρμογής του Κανονισμού. Τις άλλες θα τις παρουσιάσω αργότερα, δεν με ενοχλεί.
<P>
Το άρθρο 96, παράγραφος 2, κύριε Πρόεδρε λέει τα ακόλουθα: »Αν μία πρόταση επί της διαδικασίας, αποβλέπουσα στην τροποποίηση της ημερήσιας διάταξης, απορριφθεί, δεν είναι δυνατό να επανεισαχθεί κατά τη διάρκεια της ίδιας περιόδου συνόδου». Πλην όμως, κύριε Πρόεδρε, κατέθεσα χθές το πρωί μία αίτηση τροποποίησης της σημερινής ημερήσιας διάταξης. Την είχα καταθέσει επικαλούμενος τη σπουδαιότητα του θέματος. Ζήτησα να διεξαχθεί μία συζήτηση και όχι ψηφοφορία χωρίς συζήτηση. Είχα εκθέσει επιχειρήματα τα οποία περιλαμβάνονται σήμερα στη σελίδα 5 των πρακτικών. Είχατε δώσει το λόγο στον κ. Samland, Πρόεδρο της Επιτροπής Προϋπολογισμών, ο οποίος ζήτησε από το προεδρείο να μη δεχθεί την αίτησή μου και, για να επαναλάβω αυτά που γράφηκαν στα πρακτικά: »Ο κύριος Πρόεδρος εκτιμά ότι, λαμβάνοντας υπόψη τα επιχειρήματα που εκτέθηκαν, το εν λόγω θέμα μπορεί να παραμείνει στην ημερήσια διάταξη της αυριανής συνεδρίασης». Εμφανίζεται εξάλλου στη σημερινή ημερήσια διάταξη ως ψηφοφορία χωρίς συζήτηση.
<P>
Τώρα μας προτείνετε να επιφέρουμε μία νέα τροποποίηση στην ημερήσια διάταξη. Το άρθρο 96, παράγραφος 2, αντιτίθεται, είτε η αίτηση προέρχεται από την Επιτροπή Προϋπολογισμών, είτε από εσάς προσωπικά, είτε από 29 βουλευτές.
<P>
Αυτή είναι η πρώτη μου παρατήρηση επί της εφαρμογής του Κανονισμού. Επιθυμώ να αναφέρω ότι έχω άλλες έξι για να καταγγείλω την αντικανονικότητα της διαδικασίας.

<SPEAKER ID=17 NAME="Πρόεδρος">
Κύριε Fabre-Aubrespy, το άρθρο 96, παράγραφος 2, που αναφέρατε απαιτεί την απόρριψη μίας πρότασης για να μην είναι δυνατό να επανεισαχθεί. Η δική σας πρόταση δεν τέθηκε σε ψηφοφορία διότι την παρουσιάσατε μετά την καθορισμένη προθεσμία. Δεν τέθηκε επομένως σε ψηφοφορία και δεν απορρίφθηκε.
<P>
Στηριζόμαστε στο ίδιο άρθρο, πρώτο εδάφιο της παραγράφου 2, που επιτρέπει στον Πρόεδρο να υποβάλλει προτάσεις τροποποίησης της ημερήσιας διάταξης.
<P>
Το ζήτημα έχει ρυθμισθεί.
<P>
(Χειροκροτήματα) Θέτω σε ψηφοφορία την πρόταση του Προέδρου σχετικά με την τροποποίηση της ημερήσιας διάταξης.
<P>
(Το Σώμα εγκρίνει την πρόταση τροποποίησης της ημερήσιας διάταξης)
<CHAPTER ID=4>
Συζήτηση επί επικαίρων θεμάτων (ενστάσεις)
<SPEAKER ID=18 NAME="Πρόεδρος">
Η ημερήσια διάταξη προβλέπει τις ψηφοφορίας επί των γραπτών ενστάσεων που αφορούν τη συζήτηση επικαίρων, επειγόντων και σημαντικών θεμάτων (άρθρο 47).
<P>
Κατά την ψηφοφορία σχετικά με το σημείο ΙΙΙ «Ανθρώπινα δικαιώματα».

<SPEAKER ID=19 LANGUAGE="FR" NAME="Giansily">
Κύριε Πρόεδρε, θα ήθελα να παρέμβω για μία παρατήρηση επί της εφαρμογής του Κανονισμού. Πράγματι, εγγράψαμε ήδη 6 θέματα στην κατηγορία των ανθρωπίνων δικαιωμάτων, ενώ δεν δικαιούμαστε παρά μόνο 5. Επομένως, εάν προσθέσετε και ένα έβδομο θέμα, κάνετε ότι σας αρέσει με τον Κανονισμό.

<SPEAKER ID=20 NAME="Πρόεδρος">
Κύριε Giansily, στην πραγματικότητα, αυτό δεν υπάρχει στον Κανονισμό, είναι η πρακτική, που προήλθε από τη συμφωνία των Ομάδων. Δεν είναι στον Κανονισμό. Επομένως, οι Ομάδες μπορούν να αποκκλίνουν από αυτή την πρακτική σε εξαιρετικές περιπτώσεις.
<P>
(Διάφορες αντιδράσεις) Δεν είναι κανόνας του Κανονισμού. Δεν υπάρχει κανόνας του Κανονισμού που να απαγορεύει την ψηφοφορία για αυτό το θέμα.
<P>
Επομένως, θέτω την ένσταση σε ψηφοφορία.
<P>
(Το Σώμα εγκρίνει την ένσταση)
<SPEAKER ID=21 LANGUAGE="FR" NAME="Fabre-Aubrespy">
Κύριε Πρόεδρε, θα ήθελα να παρέμβω σχετικά με το άρθρο 47 και να παρατηρήσω, επωφελούμενος από την παρουσία πολλών συναδέλφων, πόσο μπορεί να σας οδηγήσει σε λάθος ο βοηθός γενικός γραμματέας. Μόλις σας έκανε να πείτε, ως απάντηση στην έξοχη ερώτηση του κ. Giansily, ότι ο αριθμός 5 δεν αναφέρεται στον Κανονισμό.
<P>
Το άρθρο 47, παράγραφος 2, ορίζει ότι ο αριθμός των εγγεγραμμένων στην ημερήσια διάταξη θεμάτων δεν πρέπει να υπερβαίνει τα πέντε. Το άρθρο 47, παράγραφος 2 πάντα, 2ο εδάφιο, ορίζει ότι, εάν υπάρξει τροποποίηση - που μπορεί να γίνει -, ο συνολικός αριθμός των θεμάτων δεν μπορεί, σε καμμία περίπτωση, να υπερβαίνει τα πάντε. Θα ήθελα επίσης να εκφράσω την εκτίμησή μου προς το συνάδελφό μου κ. Giansily υπογραμμίζοντας την ορθότητα των επιχειρημάτων του, και αυτό ανεξάρτητα από οτιδήποτε σας λένε γύρω σας.
<P>
(Χειροκροτήματα)

<SPEAKER ID=22 NAME="Πρόεδρος">
Κύριε Fabre-Aubrespy, είσθε ένας πεπειραμένος κοινοβουλευτικός άνδρας. Γνωρίζετε ότι στο εσωτερικό της κατηγορίας των ανθρωπίνων δικαιωμάτων, υπάρχουν πολλά θέματα και δεχόμαστε, κανονικά και πάντα στο Κοινοβούλιό μας, με ψηφοφορία, να προστεθούν επιμέρους θέματα στο εσωτερικό της κατηγορίας των ανθρωπίνων δικαιωμάτων. Ο συνολικός αριθμός περιορίζεται σε 5 από τον Κανονισμό.
<P>
Εν πάση περιπτώσει, αναγνωρίζω ότι, πράγματι, ο αριθμός πέντε αναφέρεται στον Κανονισμό αλλά πρόκειται, εν προκειμένω, για το συνολικό αριθμό θεμάτων, όχι για τα επιμέρους θέματα σχετικά με τα ανθρώπινα δικαιώματα. Εν μέρει έχετε δίκιο και εν μέρει άδικο.
<P>
(Διάφορες αντιδράσεις)

<CHAPTER ID=5>
Ατζέντα 2000
<SPEAKER ID=23 NAME="Πρόεδρος">
Η ημερήσια διάταξη προβλέπει την παρουσίαση της ανακοίνωσης της Επιτροπής σχετικά με την Ατζέντα 2000 (ανάπτυξη των πολιτικών της Ένωσης, διεύρυνση, μελλοντικό δημοσιονομικό πλαίσιο), την οποία θα ακολουθήσει συζήτηση.
<P>
Το λόγο έχει ο Πρόεδρος της Επιτροπής, κ. Santer.

<SPEAKER ID=24 NAME="Santer">
Κύριε Πρόεδρε, κύριε Προεδρεύοντα του Συμβουλίου, κυρίες και κύριοι βουλευτές, στις 17 Ιανουαρίου 1995, μίλησα ενώπιον του Κοινοβουλίου σας για να προσδιορίσω πώς αντιλαμβάνομαι την άσκηση της θητείας της Επιτροπής αυτής, της θητείας που ολοκληρώνεται τις πρώτες ημέρες του προσεχούς αιώνα. Υπενθύμισα τότε την προοπτική της διεύρυνσης. Αναφέρθηκα στις εσωτερικές μεταρρυθμίσεις που έπρεπε να πραγματοποιηθούν για να προετοιμαστούμε για μία μεγαλύτερη, ασφαλώς, αλλά και ισχυρότερη Ευρώπη.
<P>
Οι προβληματισμοί που πραγματοποιήσαμε εδώ και δυόμισυ χρόνια είχαν πάντα, στην ουσία, υπόψη αυτούς τους δύο στόχους: ενίσχυση της Ευρωπαϊκής 'Ενωσης, προετοιμασία της διεύρυνσης. Δεν ανήκω σ'αυτούς που πιστεύουν ότι η Ευρωπαϊκή 'Ενωση μπορεί να αυξήσει τον αριθμό των μελών της χωρίς κανένα κίνδυνο για το πολιτικό σχέδιό της. Γνωρίζουμε εκ πείρας ότι απλώς και μόνο ο αριθμός περιπλέκει και επιβραδύνει τη διαδικασία λήψης των αποφάσεών μας, είμαστε όμως επίσης πολλοί αυτοί που φρονούμε ότι το ιστορικό διακύβευμα του ανοίγματος προς νέες δημοκρατίες υπερισχύει δίχως αμφιβολία έναντι άλλων εκτιμήσεων.
<P>
Η ενοποιημένη Ευρώπη της οποίας θέσαμε τις βάσεις το 1952 και που οικοδομούμε εδώ και πάνω από σαράντα χρόνια, αυτή η Ευρώπη που, το λέω με υπερηφάνεια, επιτέλεσε σπουδαία έργα, βλέπει τώρα να παίρνουν τέλος οι τεχνητές διαιρέσεις της. Αυτό αποτελεί μια ιστορική ευκαιρία, που συνεπιφέρει βαθειές αλλαγές.
<P>
Σήμερα, όπως είχε ζητήσει το Ευρωπαϊκό Συμβούλιο κατά τη διάρκεια της συνόδου του στη Μαδρίτη, το Δεκέμβριο του 1995, η Επιτροπή παρουσιάζει ένα συνεκτικό σχέδιο για την αντιμετώπιση ενός συνόλου περίπλοκων και κυρίως αλληλεξαρτημένων ζητημάτων, και επιτρέψτε μου να επιμείνω σ'αυτό το τελευταίο σημείο. Δεν μπορούμε να σχεδιάσουμε την συνέχιση των γεωργικών μεταρρυθμίσεων ή τη μεταρρύθμιση των διαρθρωτικών πολιτικών, δίχως να λάβουμε υπόψη, συγχρόνως, τη διεύρυνση ή τους χρηματοδοτικούς περιορισμούς. Η Επιτροπή αφοσιώθηκε στην επίλυση αυτού ακριβώς του συστήματος εξισώσεων, εκπονώντας την ανακοίνωση «Πρόγραμμα Δράσης 2000».
<P>
Η εμβάθυνση και η διεύρυνση παρουσιάζονται ορισμένες φορές ως αντιφατικοί στόχοι διότι μια ευρύτερη 'Ενωση θα είναι αναγκαστικά πιο ποικιλόμορφη και πιο πολύπλοκη, διότι θα προστεθούν νέοι δεσμοί αλληλεγγύης σ'αυτούς που ενώνουν σήμερα τα κράτη μέλη, διότι θα είναι πιό αργή και πιό δύσκολη η λήψη αποφάσεων σε μία διευρυμένη 'Ενωση, και αυτές οι δυσκολίες, κυρίες και κύριοι, είναι πραγματικές. Δεν μπορούν να αποσιωπηθούν, διότι η διεύρυνση, για την Επιτροπή, δεν είναι δυνατόν σε καμμία περίπτωση να αποτελέσει μια φυγή προς τα εμπρός. Απαιτούν διπλή απάντηση: αφενός, την εμβάθυνση της 'Ενωσης, με την υλοποίηση του ευρώ την 1η Ιανουαρίου 1999, όπως προβλέπεται, και την ανάπτυξη των εσωτερικών πολιτικών και, αφετέρου, την αναδιαμόρφωση των θεσμικών μας οργάνων.
<P>
Ως προς το θέμα της θεσμικής μεταρρύθμισης, θα είμαι σαφής: εάν θέλουμε να παραμείνει η 'Ενωση πρότυπο επιτυχίας χωρίς προηγούμενο, εάν θέλουμε, παρά το μειονέκτημα του αριθμού των μελών, να διατηρήσουμε τα μέσα δράσης, εάν θέλουμε να έχουν νομιμοποίηση οι αποφάσεις της 'Ενωσης για κάθε ευρωπαίο πολίτη, εάν, με δυο λόγια, οι πολιτικοί άνδρες και γυναίκες είναι πάντα αποφασισμένοι να οικοδομήσουν την Ευρώπη, τότε πρέπει να δεχθούμε να προχωρήσουμε πιό μακρυά στη μεταρρύθμιση των θεσμικών οργάνων και των διαδικασιών λήψης αποφάσεων.
<P>
(Χειροκροτήματα) Η Διακυβερνητική Διάσκεψη του 'Αμστερνταμ η οποία μόλις ολοκληρώθηκε δίνει μία πρώτη απάντηση. Γνωρίζουμε όμως ήδη ότι αυτό δεν αρκεί. Αυτό είναι το νόημα του πρωτοκόλλου σχετικά με το μέλλον των θεσμικών οργάνων που επισυνάφθηκε στη Συνθήκη του 'Αμστερνταμ. Για να σηματοδοτηθεί η πορεία, είναι απαραίτητο να καθορίσουμε, από τώρα, τα ορθά στάδια. Πριν από οποιαδήποτε διεύρυνση - και επαναλαμβάνω, πριν από οποιαδήποτε διεύρυνση - θα πρέπει να καθορισθεί η στάθμιση των ψήφων στο Συμβούλιο, η οποία θα συνοδεύσει τη μείωση του αριθμού των Επιτρόπων σε έναν ανά κράτος μέλος. Είναι ουσιώδες, κατά την άποψη της Επιτροπής, να βρεθεί μία πολιτική συμφωνία γι'αυτή τη μεταρρύθμιση πριν από την καμπή του επόμενου αιώνα. Η ατμόσφαιρα της τελευταίας στιγμής - το είδαμε στα Ιωάννινα - δεν ευνοεί τις σωστές αποφάσεις.
<P>
'Οπως προβλέπει το θεσμικό πρωτόκολλο στο οποίο προαναφέρθηκα, η Ευρωπαϊκή 'Ενωση δεν θα μπορέσει να διευρυνθεί με περισσότερα από πέντε νέα μέλη, χωρίς μία βαθύτερη μεταρρύθμιση των διατάξεων της Συνθήκης σχετικά με τη σύνθεση και τη λειτουργία των θεσμικών οργάνων. Η Επιτροπή εκτιμά ότι πρέπει να συγκληθεί μια νέα Διακυβερνητική Διάσκεψη όσο το δυνατό συντομότερα μετά το 2000.
<P>
(Χειροκροτήματα) Κύριε Πρόεδρε, η ανακοίνωση Πρόγραμμα Δράσης 2000 περιλαμβάνει τρία μεγάλα τμήματα: ενίσχυση των πολιτικών της 'Ενωσης, καλύτερη προσέγγιση της διεύρυνσης, δημιουργία ενός χρηματοδοτικού πλαισίου. Θα αρχίσω αναφέροντας τις πολιτικές της 'Ενωσης και τις μεταρρυθμίσεις που πρέπει τώρα να δρομολογηθούν. Αυτές τις μεταρρυθμίσεις, πρέπει να τις σχεδιάσουμε κατά προτεραιότητα για τους πολίτες της 'Ενωσης. Πρέπει να τις καθορίσουμε σε σχέση με τις προκλήσεις που μας περιμένουν. Θα αναφέρω λοιπόν τους δημογραφικούς περιορισμούς, την εμφάνιση των νέων τεχνολογιών, την κοινωνία της πληροφορίας, τις αναδιαρθρώσεις, την αυξανόμενη αλληλεξάρτηση των οικονομιών και την ανάγκη να δοθεί στην Ευρώπη ένα πιο έντονο διεθνές ανάστημα.
<P>
Προσθέτω ότι χρειάζεται επίσης να υπερισχύσει μια συνολική θεώρηση για την αντίληψη του γίγνεσθαι των κοινοτικών δράσεων. Δεν μπορούμε πλέον να διαχειριζόμασθε κάθε μεγάλη πολιτική από μόνη της, να αντιμετωπίζουμε τα προγράμματά μας ως ανεξάρτητα μέσα, να αγνοεί, σε τελική ανάλυση, η δεξιά τί ποιεί η αριστερά, ενώ είναι απαραίτητη όσο ποτέ η ομεθοδική κινητοποίηση όλων των μέσων μας. Πρέπει, τέλος, να διακρίνουμε το ουσιώδες από το λιγότερο ουσιώδες. Το σύμφωνο εμπιστοσύνης για την απασχόληση που παρουσίασα ενώπιον του Σώματός σας, πριν από ένα έτος και πλέον, εμπνεόταν από την ίδια συνολική προσέγγιση. Οι αποφάσεις που ελήφθησαν στο 'Αμστερνταμ σχετικά με το σύμφωνο σταθερότητας και ανάπτυξης μας δικαιώνουν.
<P>
Η Επιτροπή υιοθέτησε τέσσερις μεγάλους στόχους για τις εσωτερικές κοινοτικές πολιτικές: τη δημιουργία συνθηκών για μία διαρκή ανάπτυξη, τη θεμελίωση την ανάπτυξης στη γνώση, τη δρομολόγηση ενός σε βάθος εκσυγχρονισμού των συστημάτων απασχόλησης και, τέλος, την προώθηση μιας αλληλέγγυας και ασφαλούς κοινωνίας, που να μεριμνά για το γενικό συμφέρον και να σέβεται το περιβάλλον. Για την υλοποίηση αυτών των προσανατολισμών, η Επιτροπή προτείνει την αύξηση του σχετικού μεριδίου των εσωτερικών πολιτικών στον κοινοτικό προϋπολογισμό, επικεντρώνοντας την προσοχή σε προτεραιότητες, όπως η έρευνα και η ανάπτυξη, η κατάρτιση και, βέβαια, τα μεγάλα δίκτυα. Η Επιτροπή πρέπει να σκεφθεί εκ νέου το ρόλο της, να επικεντρώσει τη δράση της σε αυτά τα κύρια καθήκοντα και, όπως ανακοινώθηκε στην Διακυβερνητική Διάσκεψη, η Επιτροπή θα προχωρήσει σε μία ανασυγκρότηση, σε έναν επανακαθορισμό των καθηκόντων της, καθώς και στην αντίστοιχη αναδιοργάνωση των υπηρεσιών της.
<P>
Κύριε Πρόεδρε, στο πέρασμα του χρόνου, η οικονομική και κοινωνική συνοχή κατέστη ένας από τους πυλώνες της ευρωπαϊκής οικοδόμησης. Η πολιτική προτεραιότητα αυτού του στόχου πρέπει σαφέστατα να διατηρηθεί. Πράγματι, η προοπτική της διεύρυνσης με νέες χώρες, με μικρότερο επίπεδο ανάπτυξης, αυξάνει ακόμη περισσότερο αυτή την ανάγκη. Μείωση των περιφερειακών ανισοτήτων, υποστήριξη των περιοχών που βρίσκονται σε οικονομικό μετασχηματισμό, ανάπτυξη των ανθρώπινων πόρων σε όλη την 'Ενωση, αυτές είναι οι τρείς σαφείς προτεραιότητες που καθόρισε η Επιτροπή και οι οποίες θα πρέπει να μεταφρασθούν σε τρείς αντίστοιχους στόχους.
<P>
Σήμερα, μειώνοντας από επτά σε τρείς τους στόχους, η 'Ενωση θα αυξήσει την αποτελεσματικότητα και την ορατότητα της διαρθρωτικής της δράσης. Παράλληλα με τη θεματική συγκέντρωση, συνιστούμε μία μεγαλύτερη γεωγραφική συγκέντρωση. Σήμερα, περισσότερο από το ήμισυ του πληθυσμού της Ευρωπαϊκής 'Ενωσης λαμβάνει διαρθρωτικές βοήθειες, κάτι που είναι υπερβολικό. Πρέπει να επανέλθει το ποσοστό κάλυψης σε ποσοστά κάτω του 40 %. Σ'αυτό το πλαίσιο, τα κριτήρια επιλεξιμότητας για το στόχο 1, που αφορά τις περιοχές καθυστερημένης ανάπτυξης, αυτές που βρίσκονται δηλαδή κάτω από το 75 % του κοινοτικού ΑΕΠ, θα εφαρμοσθεί αυστηρά, με ένα βαθμιαίο phasing out , δηλαδή με μεταβατικές περιόδους, για τις περιοχές που χάνουν την επιλεξιμότητα.
<P>
Αυτή η προσέγγιση, σε συνδυασμό με τη διατήρηση, σε όρους ΑΕΠ, της συνολικής προσπάθειας συνοχής που επιτυγχάνεται το 1999, θα επιτρέψει συγχρόνως να ανταποκριθούμε στις πραγματικές ανάγκες διαρθρωτικής βοήθειας στην σημερινή 'Ενωση, και να λάβουμε υπόψη τους νέους δεσμούς αλληλεγγύης που επιβάλλει η διεύρυνση. Συγκεκριμένα, αυτό θα εκφρασθεί με μία χρηματοδότηση 230 δισεκκατομυρίων ECU για την περίοδο 2000-2006, για τα σημερινά δεκαπέντε κράτη μέλη, και 45 δισεκατομμυρίων ECU για τα νέα κράτη μέλη. Πρόκειται λοιπόν, για του δέκα πέντε, για μία αύξηση της τάξης του 15 % γι'αυτή την περίοδο, που θα συγκεντρωθεί στις πιο μειονεκτικές περιοχές.
<P>
Το Ταμείο Συνοχής θα παραμείνει το κατεξοχήν μέσο που θα βοηθάει τις λιγότερο ευημερούσες χώρες να συνεχίσουν τη διαδικασία οικονομικής προσαρμογής και σύγκλισης. Η Επιτροπή προτείνει λοιπόν να ανανεωθεί η χρηματοδότηση αυτού του Ταμείου διότι ενθαρρύνει τα σχέδια που σχετίζονται με το περιβάλλον και τις μεταφορές. Αυτό το εργαλείο θα ωφελήσει πολύ τα μελλοντικά κράτη μέλη των οποίων οι επενδυτικές ανάγκες είναι ιδιαίτερα σημαντικές από αυτή την άποψη. Επειδή πριν από όλα πρόκειται για ένα μέσο συνοχής, η Επιτροπή προτείνει να διατηρηθούν οι ενισχύσεις του για τις χώρες οι οποίες θα συμπεριλαμβάνονται στη ζώνη ευρώ και των οποίων το ΑΕΠ ανά κάτοικο θα είναι μικρότερο του 90 % του κοινοτικού μέσου όρου. Η Επιτροπή ωστόσο θεωρεί αναγκαίο να προβεί σε μία ενδιάμεση αναθεώρηση της επιλεξιμότητας για το Ταμείο Συνοχής. Τέλος, η Επιτροπή θα επιδιώξει να ενσωματώσει, σε μία ενισχυμένη εταιρική σχέση, μία απλουστευμένη και αποκεντρωμένη διαχείριση των Διαρθρωτικών Ταμείων και να δημιουργήσει κατάλληλες δομές αξιολόγησης και ελέγχου.
<P>
Κύριε Πρόεδρε, από την αρχή της ευρωπαϊκής ολοκλήρωσης, η κοινή γεωργική πολιτική επιβλήθηκε ως μία από τις θεμελιακές πολιτικές. Πιστεύω ακράδαντα ότι θα παραμείνει κεντρικής σημασίας για την ευρωπαϊκή οικοδόμηση, όπως έγινε με επιτυχία κατά τη διάρκεια των τελευταίων σαράντα χρόνων. Η κοινή γεωργική πολιτική χρειάσθηκε να μεταρρυθμίζεται συνεχώς, προκειμένου να εδραιωθεί και να αναπτυχθεί. Οι μακροπρόθεσμες προοπτικές των αγορών δείχνουν ότι έφθασε η ώρα για το σχεδιασμό μίας νέας μεταρρύθμισης. Επιθυμούμε συγχρόνως να προστατεύσουμε την ανταγωνιστικότητα και τον εξαγωγικό προορισμό της γεωργίας μας, και να αναπτύξουμε τον αγροτικό χώρο. Αυτή η μεταρρύθμιση πρέπει να παρατείνει τη μεταρρύθμιση του 1992, η οποία τότε είχε επικριθεί τόσο πολύ και η οποία οδήγησε στην απορρόφηση των πλεονασμάτων, σε σημαντικές αυξήσεις του γεωργικού εισοδήματος.
<P>
Η συμπληρωματική κίνηση προς τις παγκόσμιες τιμές που πρότεινε η Επιτροπή δεν θα επιτρέψει μόνο να αυξηθεί η μελλοντική ανταγωνιστικότητα της γεωργίας σε σημαντικούς τομείς όπως των σιτηρών και του βόειου κρέατος. Θα τοποθετήσει επίσης την 'Ενωση σε θέση ισχύος για τις μελλοντικές διαπραγματεύσεις που θα λάβουν χώρα στον Παγκόσμιο Οργανισμό Εμπορίου. Τέλος, αυτή η προσαρμογή θα διευκολύνει την προοδευτική ενσωμάτωση των νέων κρατών μελών χάρη σε μία διπλή κίνηση, αφενός πτώσης των τιμών στο εσωτερικό της 'Ενωσης και, αφετέρου, ανόδου των τιμών στις χώρες της κεντρικής και ανατολικής Ευρώπης. Αυτό το σχέδιο επιτρέπει επίσης τη μείωση του κινδύνου μίας ανεξέλεγκτης αύξησης της παραγωγής των μελλοντικών κρατών μελών. Προσθέτω ότι οι ανησυχητικές προφητείες που διάβασα εδώ κι εκεί ως προς το κόστος της διεύρυνσης για την κοινή γεωργική πολιτική διαψεύδονται πλήρως από τις αναλύσεις μας.
<P>
Η Επιτροπή προβλέπει μία μείωση των θεσμικών τιμών, και επιμένω στον όρο «θεσμικών». Σημαντικές για τα σιτηρά και το βόειο κρέας, πιό περιορισμένες για το γάλα, που υποβάλλεται σε ένα καθεστώς ποσοστώσεων του οποίου τη διατήρηση υπαγορεύει η ευθυκρισία στο παρόν στάδιο, αυτές οι μειώσεις θα αντισταθμισθούν από την αύξηση των πριμοδοτήσεων στο εισόδημα. Ο καταναλωτής λοιπόν θα επωφεληθεί άμεσα από τη νέα προσέγγιση ενώ θα αυξηθεί ελαφρώς η δημόσια στήριξη προς τη γεωργία.
<P>
Θα επιθυμούσα όμως να υπογραμμίσω ότι δεν μπορούμε να επιτρέψουμε την υπερβολική αντιστάθμιση των απωλειών εισοδήματος που θα προκληθούν από τη μείωση των τιμών. Για το λόγο αυτό η Επιτροπή εξετάζει αντισταθμίσεις χαμηλότερες του 100 %, πρόταση που δικαιολογείται από το γεγονός ότι, σύμφωνα με τις προβλέψεις μας, οι τιμές της αγοράς θα παραμείνουν υψηλότερες από τις θεσμικές τιμές στήριξης. Και για τον ίδιο λόγο προτείνουμε να καθορισθεί ένα ειδικό ανώτατο όριο ανά εκμετάλευση για όλες τις άμεσες ενισχύσεις του εισοδήματος που χρηματοδοτούνται από την Κοινότητα.
<P>
Μίλησα προηγουμένως για την ανταγωνιστικότητα, αλλά θα ήθελα επίσης να αναφέρω την αγροτική ανάπτυξη, τον αναγκαίο μετασχηματισμό προς μία γεωργία πιό κοντά στον άνθρωπο, πιό κοντά στο περιβάλλον, και με μεγαλύτερη μέριμνα για την ποιότητα της παραγωγής της. Πρέπει να σχεδιασθεί περισσότερο η πολιτική των γεωργικών διαρθρώσεων ως ένα στοιχείο κοινωνικής και οικονομικής ισορροπίας των αγροτικών περιοχών. Πρέπει επίσης να υπογραμμισθεί η περιβαλοντική διάσταση της γεωργίας. Για το σκοπό αυτό, η Επιτροπή προτείνει την προσαρμογή των μέσων της γεωργικής πολιτικής δίνοντας, για παράδειγμα, σαφέστατα έμφαση στα διαρθρωτικά συνοδευτικά μέτρα που χρηματοδοτούνται από το ΕΓΤΠΕ-Τμήμα Εγγυήσεων. Ταυτόχρονα, η Επιτροπή επιθυμεί να διατεθούν αυξημένα δημοσιονομικά μέσα για αγροτοπεριβαλλοντικά μέτρα. Εξάλλου, η Επιτροπή θα προτείνει στο Συμβούλιο να επιτρέψει στα κράτη μέλη να εξαρτούν τις άμεσες πληρωμές από τον όρο της τήρησης των περιβαλλοντικών διατάξεων.
<P>
Κύριε Πρόεδρε, το δεύτερο τμήμα του Προγράμματος Δράσης 2000 είναι αφιερωμένο στην πρόκληση της διεύρυνσης. Συνάγει συμπεράσματα τα οποία απορρέουν από την ενδελεχή ανάλυση της κατάστασης στις διάφορες υποψήφιες χώρες με βάση τα πολιτικά και οικονομικά κριτήρια της Κοπεγχάγης. Με βάση αυτά τα συμπεράσματα, η Επιτροπή διατυπώνει συγκεκριμένες συστάσεις για κάθε πράξη υποψηφιότητας και για την έναρξη της διαδικασίας των διαπραγματεύσεων. Είμαι βέβαιος ότι η προσεκτική ανάγνωση των εγγράφων που υποβλήθηκαν σήμερα από την Επιτροπή θα σας πείσει για τη σοβαρότητα και την αντικειμενικότητα της εργασίας μας. 'Ελεγα πάντοτε ότι η Επιτροπή θα αναλάμβανε ευσυνείδητα τις ευθύνες της, και τις ανέλαβε, είτε πρόκειται για τη δημοκρατική προϋπόθεση, είτε για τις οικονομικές προοπτικές ή ακόμη για την ικανότητα υιοθέτησης του κοινοτικού κεκτημένου.
<P>
Η δημοκρατία, τα ανθρώπινα δικαιώματα και ο σεβασμός των μειονοτήτων, το κράτος δικαίου, αποτελούν προϋποθέσεις επί των οποίων δεν είναι δυνατό να είμαστε διαλλακτικοί. Η νέα Συνθήκη του 'Αμστερνταμ επιβεβαιώνει αυτή την προσέγγιση. Μόνο δημοκρατικά κράτη, που σέβονται τα ανθρώπινα δικαιώματα, τις θεμελιώδεις ελευθερίες και το κράτος δικαίου μπορούν να συμμετέχουν στην Ευρωπαική 'Ενωση. Σ'αυτό τον τομέα, δεν είναι δυνατό να δεχτούμε στοιχήματα. Μπορούμε να προεκτείνουμε μία στατιστική καμπύλη ή να αξιολογήσουμε τις οικονομικές τάσεις, δεν μπορούμε να δώσουμε το πλεονέκτημα της αμφιβολίας σε θέματα δημοκρατίας. Γι'αυτό και η Επιτροπή αισθάνεται υποχρεωμένη να διαπιστώσει ότι η Σλοβακία δεν ικανοποιεί το πολιτικό κριτήριο της Κοπεγχάγης, κάτι που αποκλείει οποιαδήποτε έναρξη διαπραγματεύσεων.
<P>
Κύριε Πρόεδρε, η κατάσταση είναι διαφορετική στο οικονομικό επίπεδο. Το γεγονός ότι μία χώρα δεν έχει αυτή τη στιγμή μία πλήρως ανεπτυγμένη οικονομία της αγοράς, ικανή να αντιμετωπίσει την ανταγωνιστική πίεση μέσα στην 'Ενωση, δεν αποτελεί από μόνο του έναν καθοριστικό παράγοντα. Στην πραγματικότητα, καμμία υποψήφια χώρα δεν πληρεί σήμερα το σύνολο των οικονομικών κριτηρίων, αλλά ορισμένες από αυτές έχουν σίγουρα προχωρήσει αρκετά ώστε να μπορούμε εύλογα να προβλέψουμε ότι θα είναι έτοιμες την κατάλληλη στιγμή. Η εκτίμηση λοιπόν αυτών των κριτηρίων γίνεται με πρόβλεψη για το μέλλον.
<P>
Η ίδια παρατήρηση ισχύει κατά μείζονα λόγο για την ικανότητα εφαρμογής του κεκτημένου. Στο πλαίσιο αυτό, υπογραμμίζω ίτι δεν αρκεί η έγκριση νομοθετικών πράξεων. Πρέπει επιπέον να υπάρχει η διοικητική ικανότητα για την υλοποίησή τους. 'Οπως και κατά τις προηγούμενες διευρύνσεις, τα υποψήφια κράτη πρέπει, με το πέρας των διαπραγματεύσεων, να είναι σε θέση να εφαρμόσουν το κεκτημένο, χωρίς να χρειάζεται γι'αυτό να προβλεφθούν πολύ μακρές μεταβατικές περίοδοι ούτε, βεβαίως, διαρκείς παρεκκλίσεις, διαφορετικά θα καταλήγαμε σε μία κατακερματισμένη Ευρώπη, μία Ευρώπη κατ'επιλογή. Πλην όμως, προκύπτει από τις εργασίες μας ότι, για ορισμένες χώρες, αυτή τη στιγμή μία τέτοια προοπτική δεν είναι βέβαιη.
<P>
Η εκτίμηση των κριτηρίων μας οδηγεί στο συμπέρασμα ότι είναι δυνατό να εξεταστεί η έναρξη διαπραγματεύσεων προσχώρησης με πέντε χώρες, πέραν της Κύπρου. Πρόκειται, κατά σειρά υποβολής της υποψηφιότητάς τους στην 'Ενωση, για την Ουγγαρία, την Πολωνία, την Εσθονία, της Δημοκρατία της Τσεχίας και τη Σλοβενία. Υπογραμμίζω, ως προς αυτό, ότι για κάθε χώρα είναι αναγκαίες σημαντικές συμπληρωματικές προσπάθειες ώστε να είναι δυνατή μεσοπρόθεσμα η ένταξη, όπως προκύπτει εξάλλου από τις κατ'ιδίαν γνωμοδοτήσεις.
<P>
Πιστεύω ότι είναι χρήσιμο να διευκρινίσω ότι η ολοκλήρωση κάθε διαπραγμάτευσης θα εξαρτηθεί από την πρόοδο που θα έχουν σημειωθεί από την ενδιαφερόμενη χώρα, τίποτα όμως από όσα προτείνει σήμερα η Επιτροπή δεν σημαίνει απόρριψη ορισμένων υποψηφιοτήτων. Εντελώς το αντίθετο, όλες καλούνται να γίνουν πλήρη μέλη της Ευρωπαϊκής 'Ενωσης. Οι προτάσεις μας θέλουν να πούν ότι οι λιγότερο προετοιμασμένες χώρες πρέπει να τοποθετηθούν με αποφασιστικότητα στην προοπτική των μελλοντικών διαπραγματεύσεων.
<P>
Αυτό είναι όλο το νόημα της εταιρικής σχέσης για την προσχώρηση που προτείνει να θεσπίσει η Επιτροπή με κάθε μια από τις υποψήφιες χώρες. Αυτή η στρατηγική στηρίζεται στην κάλυψη των ελλείψεων που παρατηρήθηκαν με την ευκαιρία της εκπόνησης των γνωμοδοτήσεων.
<P>
Θα αφήσω τον συνάδελφό μου κ. Hans van den Broek να εκθέσει λεπτομερέστερα αυτό το σημείο, αλλά θα υπογραμμίσω ότι αυτές οι εταιρικές σχέσεις για την προσχώρηση περιέχουν μία τριπλή πτυχή για τις υποψήφιες χώρες: την προοδευτική υιοθέτηση του κεκτημένου, την εξοικείωση με τα κοινοτικά προγράμματα και τις μεθόδους εργασίας και, τέλος, από το 2000, τις προενταξιακές χρηματοδοτικές ενισχύσεις.
<P>
Για το λόγο αυτό, η Επιτροπή προτείνει σημαντικά χρηματοδοτικά κονδύλια για όλες τις υποψήφιες χώρες της κεντρικής και ανατολικής Ευρώπης: 1, 5 δισεκατομμύριο ECU για το πρόγραμμα PHARE, 0, 5 δισεκατομμύριο ECU για τη γεωργική βοήθεια, και 1 δισεκατομμύριο ECU για τη διαρθρωτική βοήθεια. Πρόκειται, προφανώς, για ετήσιους αριθμούς, οι οποίοι αντιπροσωπεύουν συνολικά 21 δισεκατομμύρια ECU για το σύνολο της περιόδου των χρηματοδοτικών προοπτικών.
<P>
Η Επιτροπή θα υποβάλλει κάθε χρόνο έκθεση προς το Ευρωπαϊκό Συμβούλιο σχετικά με τις πρόοδους που διαπιστώνονται. Για τις χώρες με τις οποίες δεν θα αρχίσουν ακόμη οι διαπραγματεύσεις, αυτή η αντικειμενική αξιολόγηση θα επιτρέψει στην Επιτροπή να συστήσει, την κατάλληλη στιγμή, την έναρξη της διαδικασίας προσχώρησης.
<P>
Τέλος, η Επιτροπή υιοθέτησε την ιδέα να συγκληθεί μία διάσκεψη όλων των ευρωπαϊκών κρατών που έχουν προορισμό να προσχωρήσουν και τα οποία συνδέονται με την 'Ενωση με μία συμφωνία σύνδεσης. Είναι πράγματι ουσιώδες να υπάρχει πιο στενός συντονισμός μεταξύ αυτών των χωρών σε ζητήματα τόσο σημαντικά για το γίγνεσθαι της 'Ενωσης όπως η κοινή εξωτερική πολιτική ή οι υποθέσεις δικαιοσύνης και εσωτερικής ασφάλειας.
<P>
Κύριε Πρόεδρε, το νέο χρηματοδοτικό πλαίσιο, το οποίο θα εφαρμοσθεί από το έτος 2000, θα πρέπει να καλύψει μία αρκετά μακρά περίοδο, να χρηματοδοτήσει ταυτόχρονα την εμβάθυνση των πολιτικών μας και τη διεύρυνση, και να εγγυηθεί μία υγιή διαχείριση των δημοσίων οικονομικών. Για τα έτη 2000 με 2006, οι προτάσεις της Επιτροπής ανταποκρίνονται σ'αυτούς τους στόχους, διατηρώντας ταυτόχρονα περιθώρια κάτω από το ανώτατο όριο των πόρων, που προτείνεται να διατηρηθεί στο 1, 27 % του ΑΕΠ.
<P>
Η Επιτροπή εκτιμά ότι είναι δυνατή, κάτω από αυτό το ανώτατο όριο, η συνέχιση της μεταρρύθμισης της κοινής γεωργικής πολιτικής, η διατήρηση της προσπάθειας συνοχής και η ανάπτυξη των εσωτερικών και εξωτερικών πολιτικών. Θα μπορέσουν, ταυτόχρονα, να χρηματοδοτηθούν το κόστος μιας πρώτης διεύρυνσης και η δημιουργία ενός σημαντικού χρηματοδοτικού προγράμματος για την προετοιμασία των υποψηφίων για προσχώρηση.
<P>
Με ποιο τρόπο, θα μού πείτε, είναι δυνατό να γίνει αυτό; Η Επιτροπή έλαβε υπόψη μία σειρά από παράγοντες, και ιδίως τα περιθώρια που είναι δυνατό να απελευθερωθούν στο πλαίσιο της γεωργικής κατευθυντήριας γραμμής και το αποτέλεσμα μιας αυξημένης συγκέντρωσης των διαρθρωτικών δαπανών. Πρέπει επίσης να αναφερθούν οι καρποί της οικονομικής ανάπτυξης και, τέλος, τα οφέλη της δημοσιονομικής πειθαρχίας που τηρήθηκε κατά την παρούσα περίοδο των χρηματοδοτικών προοπτικών. Πρέπει να υπενθυμισθεί, πράγματι, ότι, για το 1997, οι πιστώσεις πληρωμών τοποθετούνται στο επίπεδο του 1, 17 %, σε σύγκριση με το επιτρεπόμενο ανώτατο όριο του 1, 23 % του ΑΕΠ.
<P>
Επιτρέψτε μου να αναφέρω ορισμένους αριθμούς όσον αφορά τις οικονομικές επιπτώσεις του Προγράμματος Δράσης 2000: η μεταγενέστερη μεταρρύθμιση της κοινής αγροτικής πολιτικής θα αντιστοιχεί, στο τέλος της περιόδου, σε ένα πρόσθετο καθαρό κόστος 4 περίπου δισεκατομμυρίων ECU το χρόνο. Παρά αυτό το πρόσθετο κόστος, θα παραμείνει ακόμη ένα περιθώριο 4, 7 δισεκατομμυρίων ECU στη γεωργική κατευθυντήρια γραμμή. Αυτό το περιθώριο είναι απαραίτητο για να αντιμετωπισθούν οι αστάθμητοι παράγοντες της γεωργικής αγοράς, για να εξασφαλίσει η ορθή ολοκλήρωση των νέων κρατών μελών και για να προετοιμασθούμε για μελλοντικές διευρύνσεις.
<P>
'Οσον αφορά την οικονομική και κοινωνική συνοχή, το σσυνολικό διαθέσιμο ποσό για την περίοδο 2000 έως 2006 θα ανέλθει στα 275 δισεκατομμύρια ECU από τα οποία κρατάμε, όπως ανέφερα, 45 δισεκατομμύρια ECU για τα νέα κράτη μέλη. Ωστόσο, από αυτά τα 45 δισεκατομμύρια, 7 δισεκατομμύρια θα αφαιρεθούν για να χρηματοδοτηθεί μία προενταξιακή διαρθρωτική βοήθεια για όλες τις υποψήφιες χώρες.
<P>
Η συνδυασμένη προσπάθεια των διαφόρων προενταξιακών βοηθειών και της ενσωμάτωσης των νέων κρατών μελών στις κοινοτικές πολιτικές θα αντιπροσωπεύει το σημαντικό ποσό των 75 δισεκατομμυρίων ECU για όλη την περίοδο. Πρόκειται, κυρίες και κύριοι, για ένα αληθινό σχέδιο Marshall για τις ΧΚΑΕ.
<P>
Αυτά όσον αφορά τους αριθμούς. Προσθέτω ότι όλα αυατά θα είναι δυνατό να γίνουν χωρίς να επανεξετασθεί το ανώτατο όριο των ιδίων πόρων ούτε, επομένως, το σύστημα χρηματοδότησης. Σχετικά με αυτό το τελευταίο σημείο, η ανακοίνωση Πρόγραμμα Δράσης 2000 διατυπώνει ορισμένες μεσοπρόθεσμες και μακροπρόθεσμες εκτιμήσεις ως προς τη δικαιοσύνη του συστήματος, τη δυνατότητα εισαγωγής νέων πόρων και τις δημοσιονομικές διορθώσεις.
<P>
Κύριε Πρόεδρε, κυρίες και κύριοι βουλευτές, από όλα τα έγγραφα που μόλις παρουσίασα, θα ήθελα να συγκρατήσετε δύο πράγματα: την συνεκτικότητα και την αντικειμενικότητα. Επιτρέψτε μου να υπενθυμίσω τα εισαγωγικά λόγια μου: το Πρόγραμμα Δράσης 2000 έχει την πρόθεση να αντιμετωπίσει το σύνολο των ζητημάτων τα οποία θα τεθούν στην Ευρωπαϊκή 'Ενωση στις αρχές του 21ου αιώνα. Την εμβάθυνση των πολιτικών της 'Ενωσης για να ανταποκριθούμε σ'αυτή την ανάγκη της Ευρώπης, ανάγκη που αυξάνεται ασταμάτητ. Τη διεύρυνση, διότι αυτή η ιστορική υποχρέωση απαιτούσε μία φιλόδοξη απάντηση. Και το προσχέδιο ενός χρηματοδοτικού πλαισίου συμβατού με την Οικονομική και Νομισματική 'Ενωση, που είναι το σχέδιο μεγαλύτερης προτεραιότητας από όλα.
<P>
Τώρα έχουμε θέσει τις βάσεις. Η Ευρωπαϊκή Επιτροπή αντιμετωπίζει αυτά τα στάδια με τη βούληση να επιτύχει. Δεν αμφιβάλλω για τη βούληση των κρατών μελών και όλων των υποψηφίων χωρών. Δεν αμφιβάλλω για τη δική σας βούληση, διότι το Κοινοβούλιό σας εκφράσθηκε επανειλλημένα υπέρ μιας ισχυρής, αλληλέγγυας Ευρώπης, ανοιχτής προς τις νέες δημοκρατίες και πιστής στις φιλόδοξες επιδιώξεις που της θέτουν οι Συνθήκες.
<P>
Η επιτυχία μας, κυρίες και κύριοι, θα είναι η επιτυχία της Ευρώπης.
<P>
(Παρατεταμένα χειροκροτήματα)
<SPEAKER ID=25 NAME="Van den Broek">
Κύριε Πρόεδρε, θα ήθελα να ξεκινήσω ταυτιζόμενος πλήρως και προφανώς με την παρατήρηση του προέδρου Santer, ότι πρόκειται πράγματι για μια ιστορική ευκαιρία, και είναι ιδιαίτερα ευχάριστο και σωστό το ότι σήμερα παρουσιάζουμε το πακέτο Ατζέντα 2000 στους εκλεγμένους εκπροσώπους των πολιτών της Ευρώπης. Κατανοώ ότι το Κοινοβούλιο έκανε τις απαραίτητες διευθετήσεις για να μελετήσει εξονυχιστικά τα διάφορα θέματα αυτού του πακέτου και πιστεύω ότι αυτό θα ενισχύσει το δημόσιο διάλογο για θέματα τα οποία έχουν τόσο ευρείες επιπτώσεις για τους λαούς της Ευρώπης.
<P>
Πριν από αυτή τη συνάντηση, είχα την ευκαιρία να παρουσιάσω την Ατζέντα 2000 της Επιτροπής, συμπεριλαμβανομένων των εγγράφων διεύρυνσης, στους διακεκριμένους Πρεσβευτές των υποψήφιων χωρών και να τους αναφέρω ορισμένα ιστορικά στοιχεία. Είμαι πολύ χαρούμενος που είναι μαζί μας αυτή τη σημαντική μέρα. Σημαντική γι' αυτούς, αλλά σημαντική και για μας.
<P>
Ο πρόεδρος Santer παρουσίασε την ευρεία προσέγγιση της Επιτροπής. Θα ήθελα να υπογραμμίσω ιδιαίτερα τη σιγουριά με την οποία αυτός και ο Πρωθυπουργός Κok, της τότε ολλανδικής προεδρίας, εξέφρασαν στους αιτούντες το ότι η ανάγκη περαιτέρω θεσμικής μεταρρύθμισης εντός της Ευρωπαϊκής Ένωσης δεν μπορεί να μην πραγματοποιηθεί αλλά πρέπει να διευθετηθεί με τέτοιο τρόπο ώστε να μην επιφέρει καθυστερήσεις στη διαδικασία διεύρυνσης. Γι' αυτό υπογραμμίζω όσα είπε ο πρόεδρος Santer, ότι δηλαδή η Επιτροπή πρότεινε να γίνει μια νέα διακυβερνητική διάσκεψη όσο το δυνατόν συντομότερα, πριν αλλάξει ο αιώνας, για να ολοκληρωθεί η θεσμική μεταρρύθμιση πριν τη διεύρυνση.
<P>
Επιτρέψτε μου να σας εξηγήσω με περισσότερες λεπτομέρειες τη θέση που πήρε η Επιτροπή στο πακέτο της Ατζέντας 2000 όσον αφορά τη διαδικασία διεύρυνσης.
<P>
Οι απόψεις της Επιτροπής για κάθε μια χώρα από όσες έχουν υποβάλει αίτηση για προσχώρηση έχουν ως αφετηρία τις προϋποθέσεις προσχώρησης που θεσπίστηκαν το 1993 από το Ευρωπαϊκό Συμβούλιο της Κοπεγχάγης. Αυτές οι προϋποθέσεις σχετίζονται με την πολιτική και οικονομική κατάσταση του αιτούντος και με την ικανότητα του να εκπληρώσει τις άλλες υποχρεώσεις προσχώρησης, το γνωστό κεκτημένο (acquis).
<P>
Αυτές οι προϋποθέσεις ορίζουν πως ένας αιτών πρέπει να έχει: σταθερούς θεσμούς που να εγγυώνται τη δημοκρατία, το κράτος δικαίου, τα ανθρώπινα δικαιώματα, το σεβασμό και την προστασία των μειονοτήτων, μια καλά λειτουργούσα οικονομία της αγοράς, την ικανότητα να αντεπεξέρχεται στις ανταγωνιστικές πιέσεις και τις δυνάμεις της αγοράς μέσα στην Ένωση, και την ικανότητα να αναλάβει τις άλλες υποχρεώσεις της προσχώρησης που σχετίζονται με το κεκτημένο (acquis), συμπεριλαμβανομένης της εμμονής στους στόχους της πολιτικής, οικονομικής και νομισματικής ένωσης.
<P>
Αξιολογώντας το κατά πόσο κάθε υποψήφιος πληροί αυτές τις προϋποθέσεις, η Επιτροπή έκανε μια πλήρως αντικειμενική ανάλυση. Η ανάλυση αυτή βασίστηκε στις πληροφορίες που παρείχαν οι ίδιοι οι υποψήφιοι, καθώς και σε πληροφορίες από άλλες πηγές. Ενώ η Επιτροπή είναι η μόνη υπεύθυνη για την αξιολόγηση που έκανε, χρησιμοποίησε επίσης τις εκτιμήσεις που έκαναν σε συγκεκριμένους τομείς τα κράτη μέλη και αρμόδιοι διεθνείς οργανισμοί, συμπεριλαμβανομένου του ΟΑΣΕ και του Συμβουλίου της Ευρώπης όσον αφορά τα πολιτικά θέματα, και της ΕΤΑΑ, της Διεθνούς Τράπεζας και του ΔΝΤ για τα οικονομικά.
<P>
Γνωρίζω βέβαια ότι το Κοινοβούλιο έχει καταδείξει την προτίμηση του στο να αρχίσουν από κοινού οι διαπραγματεύσεις με όλους τους υποψηφίους. Η Επιτροπή από τη μεριά της συνεχίζει να τονίζει ότι η διεύρυνση είναι μια συνολική διαδικασία που συμπεριλαμβάνει όλους τους υποψηφίους. Όλοι θα επωφεληθούν από την ενισχυμένη προενταξιακή στρατηγική, όλοι θα κληθούν να συνάψουν συμφωνίες προσχώρησης και όλοι θα έχουν επιπλέον στήριξη από την Ένωση για να υπερβούν τα προβλήματα που προσδιορίστηκαν στις γνωμοδοτήσεις. Όμως η εμπεριστατωμένη και αντικειμενική ανάλυση που έκανε η Επιτροπή δεν αφήνει καμία αμφιβολία ως προς το ότι υπάρχει μια φυσική διαφοροποίηση μεταξύ των υποψηφίων για ποικίλους ιστορικούς, πολιτικούς και οικονομικούς λόγους.
<P>
Οι γνωμοδοτήσεις δείχνουν πως υπάρχει σαφής διάκριση μεταξύ των υποψηφίων, των οποίων η μέχρι τώρα πρόοδος δημιουργεί λογικές προσδοκίες ότι θα μπορέσουν μεσοπρόθεσμα να αναλάβουν τις υποχρεώσεις της προσχώρησης, χωρίς υπερβολικά επιμήκεις διαπραγματεύσεις ή μεταβατικές περιόδους, και αφ' ετέρου, αυτών για τους οποίους μια παρόμοια προσδοκία δεν δικαιολογείται ακόμα.
<P>
Η προσέγγιση την οποία συνέστησε η Επιτροπή είναι ότι οι διαπραγματεύσεις θα πρέπει να αρχίσουν νωρίς τον επόμενο χρόνο με τις χώρες οι οποίες όχι μόνο πληρούν τις πολιτικές προϋποθέσεις για την προσχώρηση, αλλά έχουν σημειώσει και αρκετή πρόοδο για την πλήρωση των άλλων συνθηκών που τις καθιστούν ικανές να αναλάβουν τις υποχρεώσεις προσχώρησης μεσοπρόθεσμα, καίτοι με επιπρόσθετη προσπάθεια. Εν τω μεταξύ, έχει σχεδιασθεί μια ενισχυμένη προενταξιακή στρατηγική. Σύμφωνα με αυτά, θα συνάψουμε συμφωνίες προσχώρησης με κάθε υποψήφιο, οποιοδήποτε κι αν είναι το στάδιο ετοιμότητας του για προσχώρηση, φτιαγμένες στα δικά του μέτρα, για να υπερπηδήσει τις αδυναμίες που προσδιορίζονται στις γνωμοδοτήσεις. Η προενταξιακή στρατηγική θα μπορούσε φυσικά να υποστηριχθεί από επιπρόσθετη χρηματοδοτική στήριξη. Αναφέρθηκε σε αυτό και ο πρόεδρος Santer. Η Επιτροπή προτείνει να διατίθενται, από το 2000 και μετά, 1 δισ. ECU ανά έτος από τα διαρθρωτικά ταμεία, 500 εκατ. ECU για γεωργικά προγράμματα, με επιπρόσθετη στήριξη από το PHARE, στο οποίο διατίθενται 1, 2 δισ. ECU ανά έτος.
<P>
Η ενισχυμένη προενταξιακή στρατηγική θα συνοδευθεί από δέσμευση της Ένωσης να επανεξετάσει την πρόοδο που έγινε από κάθε χώρα στην ικανοποίηση των προϋποθέσεων προσχώρησης μέχρι το τέλος του 1998 το αργότερο, και εφεξής θα συντάσσεται παρόμοια έκθεση σε ετήσια βάση. Με βάση αυτές τις εκθέσεις, η Επιτροπή θα μπορεί να κρίνει ποτέ να προτείνει στο Συμβούλιο την έναρξη περαιτέρω διαπραγματεύσεων ένταξης.
<P>
Όλοι οι υποψήφιοι θα λάβουν λοιπόν μέρος σε μια περιεκτική διαδικασία διεύρυνσης. Η διαφοροποίηση σε καμία περίπτωση δεν σημαίνει εις βάρος διάκριση. Δεν θα υπάρχουν «εντός» και «εκτός», αλλά «εντός» και «προ-εντός», με τη δυνατότητα οι τελευταίοι να φθάσουν τους πρώτους μόλις οι συνθήκες είναι οι κατάλληλες.
<P>
Οι πολιτικές προϋποθέσεις προσχώρησης είναι θεμελιώδους σημασίας. Αυτό επικυρώθηκε και ενισχύθηκε από το άρθρο ΣΤ τους προσχεδίου της συνθήκης του Αμστερνταμ. Αν μια χώρα δεν έχει θεσπίσει σταθερούς δεσμούς που να εγγυώνται τη δημοκρατία, το κράτος δικαίου και το σεβασμό για τα ανθρώπινα δικαιώματα, συμπεριλαμβανομένων των δικαιωμάτων των μειονοτήτων, δεν τίθεται θέμα έναρξης των διαπραγματεύσεων ένταξης.
<P>
Οι γνωμοδοτήσεις καταλήγουν στο ότι, παρ' όλο που η ποιότητα της δημοκρατίας μπορεί να βελτιωθεί περαιτέρω στις περισσότερες χώρες, μόνο στη Σλοβακία τα πολιτικά προβλήματα είναι τόσο σοβαρά ώστε να εξαιρείται η χώρα από την έναρξη των διαπραγματεύσεων αυτή τη στιγμή. Πρωταρχική μας ανησυχία είναι ακριβώς η έλλειψη, σε αυτή τη χώρα, σταθερότητας των θεσμών οι οποίοι θα έπρεπε να παρέχουν τις απαραίτητες πολιτικές εγγυήσεις.
<P>
Όσον αφορά τις άλλες συνθήκες προσχώρησης, οι οποίες σχετίζονται με την οικονομική κατάσταση και την ικανότητα να υλοποιήσουν το κεκτημένο (acquis), η Επιτροπή όχι μόνον ανέλυσε την παρούσα κατάσταση, αλλά έκανε και συστηματική αξιολόγηση των τάσεων για να καταλήξει σε ένα συμπέρασμα όσον αφορά την ικανότητα του κάθε υποψηφίου να εκπληρώσει μεσοπρόθεσμα αυτές τις υποχρεώσεις. Κανένας υποψήφιος δεν ικανοποιεί αυτή τη στιγμή πλήρως τις οικονομικές προϋποθέσεις. Πέντε όμως από τους υποψηφίους στην κεντρική και ανατολική Ευρώπη, - η Ουγγαρία, η Πολωνία, η Εσθονία, η Δημοκρατία της Τσεχίας και η Σλοβενία, η σειρά είναι σύμφωνα με την αίτηση προσχώρησης - έχουν θεσπίσει καλά λειτουργούσες οικονομίες της αγοράς, ακόμα και αν ορισμένα πολύ σημαντικά στοιχεία, όπως ο χρηματοδοτικός τομέας, χρειάζονται να ωριμάσουν και να αναπτυχθούν περαιτέρω. Όσον αφορά την ικανότητα τους να αντεπεξέλθουν στις ανταγωνιστικές πιέσεις και τις δυνάμεις της αγοράς μέσα στην Ευρωπαϊκή Ένωση, κάθε μια από τις πέντε χώρες έχει τα δυνατά και τα αδύνατα σημεία της, όλες όμως αναμένεται να πληρούν μεσοπρόθεσμα αυτή την προϋπόθεση, εάν γίνουν περαιτέρω και ορισμένες φορές σημαντικές προσπάθειες.
<P>
Οι γνωμοδοτήσεις αξιολογούν επίσης τον βαθμό στον οποίο είναι ικανοί οι υποψήφιοι να «αναλάβουν υποχρεώσεις προσχώρησης, συμπεριλαμβανομένης της εμμονής στους στόχους της πολιτικής, οικονομικής και νομισματικής ένωσης», δηλαδή με άλλα λόγια το κεκτημένο (acquis), Η μεθοδολογία που χρησιμοποιήσαμε βρίσκεται στο κεφάλαιο 2 της Ατζέντας 2000. Εδώ πρόκειται για ένα μείγμα δεικτών που καταδεικνύουν τα διαφορετικά δυνατά και αδύνατα σημεία κάθε υποψήφιας χώρας. Φαίνεται όμως ότι, στο σύνολο, η Ουγγαρία, η Πολωνία και η Δημοκρατία της Τσεχίας μπορούν να εφαρμόσουν μεσοπρόθεσμα το κεκτημένο (acquis) εάν συνεχιστούν οι προσπάθειες, ενώ η Εσθονία και η Σλοβενία μπορούν να το πράξουν μεσοπρόθεσμα καταβάλλοντας σημαντικές επιπρόσθετες προσπάθειες.
<P>
Η Επιτροπή έκανε σαφείς συστάσεις με βάση τη συνολική αντικειμενική αξιολόγηση των γνωμοδοτήσεων. Αυτές οδηγούν στο συμπέρασμα ότι οι διαπραγματεύσεις ένταξης θα πρέπει να αρχίσουν μόνο με τις πέντε υποψήφιες χώρες που αναφέραμε άνωθεν. Αυτές οι χώρες όχι μόνο πληρούν τις πολιτικές προϋποθέσεις, αλλά έχουν θεσπίσει τις οικονομίες τους της αγοράς και έχουν σημειώσει αρκετή πρόοδο στην ικανοποίηση των άλλων προϋποθέσεων που εγγυώνται την έναρξη αυτών των διαπραγματεύσεων.
<P>
Η Επιτροπή έχει εντυπωσιαστεί από τις προσπάθειες προετοιμασίας της προσχώρησης που έχουν καταβάλει οι άλλοι υποψήφιοι, ειδικά τους τελευταίους μήνες. Θα συντάσσουμε τακτικά εκθέσεις σχετικά με την πρόοδο τους στην ικανοποίηση των κριτηρίων προσχώρησης και θα προτείνουμε την έναρξη των διαπραγματεύσεων μόλις είναι έτοιμες.
<P>
Είναι σημαντικό να θυμηθούμε ότι δεν υπάρχει απαραίτητος συνδετικός κρίκος μεταξύ του αριθμού των χωρών με τις οποίες αρχίζει διαπραγματεύσεις η Ένωση και του αριθμού των χωρών που πιθανόν να εισέλθουν στην Ένωση σε μια πρώτη ομάδα ή κύμα. Κάθε διαπραγμάτευση είναι ξεχωριστή και ακολουθεί την πορεία της με ρυθμούς που καθορίζονται από την πολυπλοκότητα των θεμάτων που πρέπει να λυθούν. Αν λοιπόν ξεκινήσουμε διαπραγματεύσεις με έξι υποψηφίους, συμπεριλαμβανομένης και της Κύπρου, αυτό δεν συνεπάγεται απαραίτητα ότι θα γίνουν και οι έξι χώρες μέλη την ίδια ημερομηνία.
<P>
Επιτρέψτε μου να πω λίγα λόγια για την Κύπρο. Η Ατζέντα 2000 αναφέρει πως η Επιτροπή έδωσε θετική γνωμοδότηση το 1993 για την αίτηση προσχώρησης της Κύπρου και το Ευρωπαϊκό Συμβούλιο επανέλαβε σε αρκετές περιπτώσεις ότι οι διαπραγματεύσεις προσχώρησης θα έπρεπε να αρχίσουν έξι μήνες μετά την περάτωση της ΔΚΔ. Η διχοτόμηση της νήσου επιφέρει βέβαια προβλήματα στο πλαίσιο της διεύρυνσης, αλλά ελπίζουμε ότι η προοπτική της προσχώρησης θα αποτελέσει καταλυτικό παράγοντα για την εύρεση δίκαιης και διαρκούς διευθέτησης. Την προηγούμενη βδομάδα ξεκίνησαν στη Νέα Υόρκη διαπροσωπικές συνομιλίες υπό την αιγίδα των Ηνωμένων Εθνών, μεταξύ του προέδρου Κληρίδη και του κυρίου Ντενκτάς, και ελπίζουμε ότι από αυτές θα ξεκινήσει μια διαδικασία που θα οδηγήσει στη διευθέτηση.
<P>
Υπάρχουν επίσης ενθαρρυντικά σημάδια προόδου στις σχέσεις Ελλάδας - Τουρκίας, για την επίλυση των διμερών τους προβλημάτων χωρίς προσφυγή στη βία. Η διευθέτηση του κυπριακού προβλήματος θα επιτρέψει συντομότερη περάτωση των διαπραγματεύσεων προσχώρησης, και αυτές οι διαπραγματεύσεις θα διευκολυνθούν εάν γίνει σημαντική πρόοδος προς μια διευθέτηση που θα επιτρέψει να συμμετάσχουν στη διαδικασία ένταξης εκπρόσωποι της τουρκοκυπριακής κοινότητας.
<P>
Η Επιτροπή προτείνει να συγκληθεί μια ευρωπαϊκή συνδιάσκεψη που θα ασχοληθεί όχι άμεσα με τα θέματα που σχετίζονται με τη διεύρυνση αλλά με τομείς όπως η εξωτερική πολιτική και η καταπολέμηση του διεθνούς εγκλήματος, όπου χρειαζόμαστε τη συνεργασία των εταίρων μας. Η συνδιάσκεψη θα σφυρηλατήσει στενότερους δεσμούς μεταξύ όλων των συνδεόμενων χωρών που φιλοδοξούν να προσχωρήσουν στην Ε.Ε.
<P>
Παρουσιάζοντας τις συστάσεις μας στο Συμβούλιο, το Κοινοβούλιο και, πάνω απ' όλα, στους ίδιους τους υποψηφίους, είναι σημαντικό να τις τοποθετήσουμε στο πλαίσιο της συνολικής διαδικασίας διεύρυνσης, από την οποία δεν αποκλείεται κανένας υποψήφιος. Το μήνυμα είναι ότι όλοι οι υποψήφιοι θα γίνουν μέλη της Ευρωπαϊκής Ένωσης όταν θα πληρούν τις προϋποθέσεις και οι διαπραγματεύσεις θα έχουν οδηγήσει σε ικανοποιητικά πορίσματα.
<P>
Η Ατζέντα 2000 επικυρώνει επίσης την επιλεξιμότητα της Τουρκίας για προσχώρηση στην Ε.Ε., όπως επικυρώθηκε από το πρόσφατο Συμβούλιο Σύνδεσης. Η Επιτροπή τονίζει πως η μακροοικονομική αστάθεια της Τουρκίας είναι μια πηγή ανησυχίας και πως θα πρέπει να βελτιωθεί κατά μείζονα τρόπο η πολιτική κατάσταση, ιδιαίτερα όσον αφορά την προστασία των ανθρώπινων δικαιωμάτων. Θα πρέπει να θεσπιστούν καλές σχέσεις γειτονίας μεταξύ Ελλάδας και Τουρκίας και αναμένουμε από την Τουρκία να συμβάλει ενεργά σε μια δίκαιη και διαρκή διευθέτηση του κυπριακού.
<P>
Το Συμβούλιο ζήτησε από την Επιτροπή να αναζητήσει τρόπους για να βελτιωθούν περαιτέρω οι σχέσεις με την Τουρκία με την οικοδόμηση της τελωνειακής ένωσης. Εγκρίναμε ένα ανακοινωθέν για το θέμα αυτό χθες, το οποίο εστάλη επίσης στο Κοινοβούλιο. Η τελωνειακή ένωση, όπως γνωρίζουμε, λειτουργεί σε σημαντικό βαθμό, υπάρχει ένα τεράστιο πλεόνασμα 10 δισ. δολαρίων ανά έτος από την Ε.Ε., αλλά στο ανακοινωθέν μας προσεγγίζουμε τρόπος με τους οποίους η συνεργασία που συνδέεται με την τελωνειακή ένωση μπορεί να αναπτυχθεί περαιτέρω.
<P>
Εν κατακλείδι, η Ευρωπαϊκή Ένωση αντιμετωπίζει μια ιστορική ευθύνη κατά τη διάρκεια των ερχόμενων μηνών. Το Ευρωπαϊκό Συμβούλιο είναι φυσικά αυτό που θα λάβει την απόφαση έναρξης των διαπραγματεύσεων προσχώρησης. Η Επιτροπή έφερε εις πέρας τις υποχρεώσεις της υπό το άρθρο ΙΕ της Συνθήκης, παρουσιάζοντας σαφείς και αδιαμφισβήτητες συστάσεις. Η ενισχυμένη προενταξιακή στρατηγική, η πρόταση για επιπρόσθετη χρηματοδοτική στήριξη, οι συμφωνίες προσχώρησης και η δέσμευση να αναθεωρείται ετησίως η πρόοδος όλων των υποψηφίων, κάτι που θα γίνει για πρώτη φορά το Δεκέμβριο του 1998, όλα αυτά υπογραμμίζουν τη δέσμευση μας για μια περιεκτική διαδικασία διεύρυνσης στην οποία θα συμμετέχουν όλοι οι υποψήφιοι. Κατά τους προσεχείς μήνες, η Επιτροπή θα ακούσει προσεκτικά τις απόψεις του Κοινοβουλίου, καθώς και τον ευρύτερο κοινωνικό διάλογο που θα συντελεστεί κατά την προετοιμασία του επόμενου σταδίου της διαδικασίας διεύρυνσης.
<P>
(Χειροκροτήματα)

<SPEAKER ID=26 LANGUAGE="DE" NAME="Hδnsch">
Κύριε Πρόεδρε, κυρίες και κύριοι! Κύριε Πρόεδρε Santer! Είναι καλό το ότι υποβάλλετε πρώτα στο Ευρωπαϊκό Κοινοβούλιο την Ατζέντα 2000 και χαιρετίζω θερμά το γεγονός! Αλλά θα το χαιρέτιζα ακόμα περισσότερο, αν ένας εκπρόσωπος της Επιτροπής δεν είχε παρουσιάσει χτες το βράδυ ουσιαστικά στοιχεία της Ατζέντας 2000 στον Τύπο!
<P>
(Χειροκροτήματα) Η Ατζέντα 2000 δείχνει πως η Ευρωπαϊκή Ένωση έχει ευθύνη για ολόκληρη την Ευρώπη, αλλά είναι περισσότερο από ένα σχέδιο διεύρυνσης. Είναι ένα συνεπές σχέδιο για το μέλλον της Ευρωπαϊκής Ένωσης στην αρχή της επόμενης χιλιετίας. Το σχέδιο που μας υποβάλατε είναι ένα σχέδιο με συνοχή και συνέπεια. Κάνατε, κυρίες και κύριοι της Επιτροπής, αυτό που τώρα είναι εφικτό. Αλλά αυτό δε θα αρκέσει για να αντιμετωπιστούν οι προκλήσεις των καιρών. Πολλά πρέπει να συζητηθούν και θα συζητηθούν σε βάθος τους ερχόμενους μήνες, από εμάς στο Κοινοβούλιο, δημόσια, στις κυβερνήσεις και με τις κυβερνήσεις. Αυτό είναι σωστό και εντάξει.
<P>
Αλλά καθώς είναι σήμερα το πρωί εδώ ο πρόεδρος του Συμβουλίου - πράγμα για το οποίο χαίρομαι - θα ήθελα να απευθύνω μέσω αυτού έκκληση στις κυβερνήσεις των κρατών-μελών: Αρχίστε τώρα να εμποδίζετε με ατέρμονες συζητήσεις την εφαρμογή του σχεδίου, να το ξηλώνετε και να το διαμελίζετε! Η Ευρωπαϊκή Ένωση χρειάζεται ένα συνεπές και μονοκόμματο σχέδιο στόχων και πολιτικής! Η κυβερνητική πολιτική του κοτετσιού πρέπει να σταματήσει, όπου καθεμιά από τις 15 κυβερνήσεις τσιμπά εδώ κι εκεί ένα σπυρί και μετά το ονομάζει κοινή πολιτική!
<P>
(Χειροκροτήματα) Ευχόμαστε και επιθυμούμε την ένταξη των ανατολικοευρωπαϊκών κρατών και της Κύπρου στην Ευρωπαϊκή Ένωση. Τη θεωρούμε αναπόφευκτη και αναγκαία. Είναι πολιτική και ηθική μας υποχρέωση απέναντι στους λαούς που ανέκτησαν την ελευθερία τους. Εμείς, που ανήκουμε στην Ένωση από πολλά χρόνια, μερικοί από δεκαετίες, εμείς πιστεύουμε πως θα μπορούσαμε να αντιδράσουμε με λίγη δυσφορία σ' αυτό που είναι η ευρωπαϊκή πολιτική και η Ευρωπαϊκή Ένωση.
<P>
Οι λαοί της Ανατολικής Ευρώπης βλέπουν στην Ευρωπαϊκή Ένωση, στην ένωση της Ευρώπης, τη μεγάλη ελπίδα για το μέλλον τους και είμαστε υποχρεωμένοι και επιθυμούμε να τιμήσουμε αυτήν την ελπίδα! Δεν πρόκειται μόνο για διανομή επιδοτήσεων ή για τη μεταβίβαση πόρων, αλλά πρόκειται για την αναγνώριση από μέρους μας του γεγονότος ότι αυτή η Ευρώπη είναι μια κλειστή, πολιτισμική, ηθική μονάδα αξιών στον κόσμο και όχι απλώς ένας διαμετακομιστικός σταθμός για επιδοτήσεις!
<P>
(Χειροκροτήματα) Από αυτό το κοινοβούλιο και από την ομάδα μου δε θα λείψει η βούληση να σταθεί στο ύψος αυτής της πρόκλησης. Η διεύρυνση δεν είναι μόνο μια ηθική υποχρέωση. Είναι επίσης προς το συμφέρον μας, προς το εντελώς ψυχρό συμφέρον των κρατών-μελών της Ευρωπαϊκής Ένωσης και της Ευρωπαϊκής Ένωσης στο σύνολό της. Σίγουρα θα υπάρξει κόστος, θα υπάρξουν πολιτικά προβλήματα, όχι μόνο για μας άλλωστε αλλά και για τα κράτη της Ανατολικής Ευρώπης. Το θέμα είναι επίσης ότι πρέπει να εφαρμόσουν τις κοινωνικές, οικονομικές και οικολογικές διατάξεις που εμείς θεσπίσαμε σε αυτήν την Ευρωπαϊκή Ένωση. Προ παντός πρέπει να δημιουργηθεί ή να στηριχτεί η πολιτική σταθερότητα. Γι' αυτό λέω πως μπορούμε να καθορίσουμε μεταβατικές περιόδους και προθεσμίες για όλες τις διατάξεις της Ευρωπαϊκής Ένωσης, για την εφαρμογή του κοινοτικού κεκτημένου (acquis communautaire). Αλλά για τη δημοκρατία δεν μπορεί να υπάρξει μεταβατική προθεσμία κατά τη διεύρυνση.
<P>
Πρέπει φυσικά να θέσουμε το ερώτημα: Τι στοιχίζει η ένταξη; Εσείς, κύριε Πρόεδρε Santer, κάνατε μια πρόταση σχετική με τη χρηματοδότηση. Αλλά δεν έχουμε μόνο το δικαίωμα να ρωτάμε τι στοιχίζει η ένταξη, πρέπει επίσης να ρωτήσουμε τι στοιχίζει η μη ένταξη των ανατολικοευρωπαϊκών κρατών. Εδώ τα πράγματα είναι απολύτως ξεκάθαρα για μας: Είτε θα εξαγάγει η Ευρωπαϊκή Ένωση μέσω της διεύρυνσης οικονομική, πολιτική, κοινωνική και οικολογική σταθερότητα στην Ανατολή, είτε θα αναγκαστούμε μια μέρα να εισαγάγουμε αστάθεια από την Ανατολή. Ενώπιον αυτής της εναλλακτικής λύσης, η απόφαση που πρέπει να πάρουμε είναι πολύ εύκολη!
<P>
(Χειροκροτήματα) Δεν πρέπει μόνο να ρωτάμε, ποια και πόσα ανατολικοευρωπαίκά κράτη είναι ικανά να ενταχθούν στην Ένωση. Είναι επίσης εύλογο το ερώτημα, ποιων και πόσων κρατών την ένταξη μπορούμε να δεχτούμε τα επόμενα έτη. Η πρόκληση μπροστά στην οποία βρισκόμαστε έγκειται επίσης στο να κάνουμε τη διεύρυνση προς ανατολάς αποδεκτή από τους πολίτες της Ένωσής μας. Η συγκατάθεση στη διεύρυνση είναι μεγαλύτερη στην πολιτική τάξη των κρατών-μελών από όσο στον πληθυσμό. Σε ό, τι κάνουμε πρέπει να έχουμε επίγνωση αυτού του πράγματος. Θέλουμε να εξαγάγουμε τη σταθερότητα. Αλλά πρέπει να αποκτήσουμε σταθερότητα οι ίδιοι. Αυτό σημαίνει πως η Ένωση πρέπει επιτέλους να λύσει τα ίδια της τα ζητήματα! Πρέπει να συμβάλει στη δημιουργία απασχόλησης στην Ευρωπαϊκή Ένωση. Τα 18 εκατομμύρια των ανέργων δε θα δεχτούν να φορτωθεί νέα προβλήματα η Ευρωπαϊκή Ένωση χωρίς να έχει λύσει το πρόβλημα της απασχόλησης!
<P>
(Χειροκροτήματα) Αναφορικά με τα παραπάνω πρέπει η διάσκεψη κορυφής του Λουξεμβούργου να δώσει το Νοέμβριο ένα σημάδι, το σημάδι πως η Ένωση συγκεντρώνει επιτέλους την πολιτική της στην απασχόληση, στη δημιουργία απασχόλησης. Μια επιτυχία στο Λουξεμβούργο θα είναι επίσης συμβολή στο να γίνει η διεύρυνση αποδεκτή.
<P>
Τι στοιχίζει η διεύρυνση; Δε θέλω τώρα να ολοκληρώσω τον υπολογισμό του κόστους, κύριε Πρόεδρε Santer, αυτό θα το κάνει το Ευρωπαϊκό Κοινοβούλιο, αυτό θα το κάνει η ομάδα μου μέσα στους επόμενους μήνες. Δε θα ήθελα τώρα να αξιολογήσω τις προτάσεις μεταρρύθμισης της Επιτροπής. Με την πρώτη ματιά μου φαίνονται εύλογες.
<P>
Όπως πάντα, ένα πράγμα είναι ξεκάθαρο - αυτό έγινε σαφές και με τα λόγια σας: χωρίς έξοδα δεν είναι δυνατή η διεύρυνση, ούτε χωρίς οικονομικά, ούτε χωρίς πολιτικά, ούτε χωρίς θεσμικά έξοδα.
<P>
Όσον αφορά τα οικονομικά έξοδα: Χρειάζεται ακόμα συζήτηση, αλλά θα ήθελα σήμερα να περιγράψω μια βασική αρχή, κύριε Πρόεδρε. Στις νέες δημοσιονομικές προοπτικές πρέπει να συμπεριληφθεί μια ρήτρα αναθεώρησης, που να ορίζει ότι κατά την ένταξη νέων κρατών-μελών πρέπει να αναθεωρηθούν και οι δημοσιονομικές προοπτικές. Κι εδώ δεν υπάρχει θέμα επέκτασης του χρηματοδοτικού ορίου πάνω από 1, 27 % του ΑΕΠ. Το θέμα είναι να εξαντληθεί πλήρως και να αναδιανεμηθούν οι δαπάνες μέσα στα όρια. Το θέμα είναι επίσης να διορθωθεί ενδεχομένως ο μηχανισμός της πληρωμής. Αυτή η διόρθωση δεν πρέπει να γίνει σε βάρος των φτωχότερων, των λεγόμενων παραληπτών, που λαμβάνουν περισσότερα από όσα καταβάλλουν, και υπέρ των πλουσιότερων, των λεγόμενων πληρωτών, που πληρώνουν περισσότερα από όσα λαμβάνουν. Αντίθετα, το θέμα είναι να μεριμνήσουμε για να υπάρξει στο μέλλον περισσότερη δικαιοσύνη μεταξύ των πλουσιότερων, μεταξύ των πληρωτών.
<P>
(Χειροκροτήματα) Από οικονομική άποψη η διεύρυνση δε γίνεται χωρίς κόστος, ούτε από πολιτική άποψη! Εσείς, κύριε Πρόεδρε Santer, ανακοινώσατε τη συνέχιση της μεταρρύθμισης της αγροτικής πολιτικής. Ούτε αυτό θέλω να το αναπτύξω με λεπτομέρειες. Γιατί όλοι καταλαβαίνουμε πως είναι απαραίτητο. Σίγουρα, το βάρος της διεύρυνσης δεν επιτρέπεται να το φορτωθούν μόνοι τους οι αγρότες. Αλλά όποιος θέλει απλώς να εφαρμόσει το σημερινό σύστημα στην Ανατολική Ευρώπη κάνει το κόστος της διεύρυνσης αδύνατο να καλυφθεί.
<P>
Είμαστε έτοιμοι για τη μεταρρύθμιση των διαρθρωτικών ταμείων. Χαιρετίζω τα κύρια χαρακτηριστικά και τις προθέσεις που παρουσιάσατε. Είναι ανάρμοστο από πολιτική, οικονομική και κοινωνική άποψη να ζει ο ένας στους δύο πολίτες της ΕΕ σε περιοχή που αποτελεί στόχο των διαρθρωτικών προγραμμάτων της ΕΕ. Αυτό δε θα μπορέσουμε να το διατηρήσουμε στο μέλλον, ούτε θα θέλουμε να το διατηρήσουμε, γιατί αυτό δεν είναι λογική αναπτυξιακή πολιτική για την Ευρωπαϊκή Ένωση.
<P>
Όσον αφορά το θεσμικό κόστος: Η διάσκεψη κορυφής του Αμστερνταμ δεν έκανε την Ευρωπαϊκή Ένωση ικανή να δεχτεί τη διεύρυνση. Έτσι όπως είναι η Ευρωπαϊκή Ένωση, δεν είναι ικανή να αντιμετωπίσει τις προκλήσεις μετά το τέλος του αιώνα. Και στις θεσμικές μεταρρυθμίσεις δε βοηθά να κολλάμε εδώ ένα κομματάκι, όπως στο θέμα της στάθμισης των ψήφων στο Συμβούλιο των Υπουργών, κι εκεί να κόβουμε λιγάκι, όπως στο θέμα του αριθμού των επιτρόπων. Ούτε αρκεί να επικαλεστούμε το νεφελώδες πρόσθετο πρωτόκολλο του Αμστερνταμ, του οποίου η ερμηνεία θα απασχολήσει ολόκληρες γενιές νομικών. Το αφήνω αυτό κατά μέρος. Σοβαρολογώ: Η διεύρυνση, δηλαδή το μέλλον της Ευρώπης, δεν μπορεί να εξαρτάται από το αν υπάρχουν δεκαπέντε ή δεκαέξι ή είκοσι ή είκοσι δύο επίτροποι και από το αν η χώρα Χ ή η χώρα Ψ έχει δέκα ή δώδεκα ψήφους στο Συμβούλιο των Υπουργών! Αυτό είναι παράλογο, αυτό δεν μπορεί να αποτελεί στόχο της Ευρωπαϊκής Ένωσης!
<P>
(Χειροκροτήματα) Η ικανότητα διεύρυνσης εξαρτάται από το αν θα φτάσουμε επιτέλους στο σημείο, για το σύνολο των θεμάτων που αφορούν αυτήν την Ένωση, να παίρνονται κατά πλειοψηφία οι αποφάσεις στο Συμβούλιο των Υπουργών! Και εξαρτάται από το αν θα πετύχουμε μια νέα ισορροπία μεταξύ της απαιτούμενης ευελιξίας σε μια μεγαλύτερη Ένωση και της αναγκαίας αυξημένης σταθερότητας σε μια διευρυμένη Ένωση. Αυτή η ισορροπία πρέπει να επιτευχθεί. Δεν πρέπει να χαθούμε σε στενόμυαλες αντιπαραθέσεις για τον αριθμό των επιτρόπων ή για τη στάθμιση των ψήφων. Θέλουμε και χρειαζόμαστε μια ριζική μεταρρύθμιση. Μια ριζική μεταρρύθμιση, όχι απλώς μια διόρθωση αυτού ή εκείνου του θεσμού! Κύριε Santer, σας είμαι εξαιρετικά ευγνώμων που το ξεκαθαρίσατε. Χρειαζόμαστε αυτή τη ριζική μεταρρύθμιση πριν από την πρώτη ένταξη νέου μέλους και όχι μετά από κάποια ένταξη.
<P>
(Χειροκροτήματα) Και προσθέτω: Αυτό δεν μπορεί να γίνει μέσω μιας διακυβερνητικής διάσκεψης, που στο σκότος της νύχτας σκαρώνει πυρετωδώς και ασυναρτήτως μια συνθήκη-σαλάτα!
<P>
(Χειροκροτήματα) Μια συνθήκη σαλάτα, όπου κανείς δεν καταλαβαίνει, ποιο είναι το λάχανο και ποιο είναι το γογγύλι.
<P>
(Γέλια) Δεν έχουν καταλάβει όλες οι κυβερνήσεις πως η επόμενη διεύρυνση - αδιάφορο αν θα είναι με πέντε, έξι ή ένδεκα νέα κράτη-μέλη - θα συμβεί. Δεν έχουν καταλάβει όλες οι κυβερνήσεις πως αυτή η διεύρυνση, που την έχουμε μπροστά μας, δεν μπορεί να συγκριθεί με καμία διεύρυνση του παρελθόντος, ούτε με εκείνη του 1973, ούτε με εκείνη των ετών 1985/1986, ούτε με εκείνη του 1995. Αυτή η διεύρυνση θα μεταβάλει έτσι κι αλλιώς ριζικά την Ένωση. Θα είναι μια άλλη Ένωση, αφού δεχτούμε ανατολικοευρωπαϊκά κράτη σ' αυτήν εδώ την Ένωση. Και δεν έχουν καταλάβει όλες οι κυβερνήσεις της Ένωσης τη συνάφεια μεταξύ διεύρυνσης και μεταρρύθμισης.
<P>
Να διευρυνθούμε και να συνεχίσουμε όπως σήμερα είναι αδύνατο. Χωρίς μεταρρύθμιση μια διευρυμένη Ένωση θα διαλυθεί πολύ γρήγορα σε μια απλή ζώνη ελεύθερων συναλλαγών. Αυτός δεν είναι ο στόχος μας. Το λέω με κάθε σαφήνεια: Αν το τίμημα της διεύρυνσης ήταν η διάλυση της Ένωσης σε μια ζώνη ελεύθερων συναλλαγών, τότε αυτό το τίμημα δε θα έπρεπε να καταβληθεί.
<P>
(Χειροκροτήματα) Θα ήταν πολύ βαρύ, όχι μόνο για τα κράτη που σήμερα ανήκουν στην Ένωση, αλλά και για τα κράτη της Ανατολικής και της Κεντρικής Ευρώπης. Γιατί αυτά θέλουν να ενταχθούν σε μια Ένωση που να λειτουργεί, σε μια Ένωση που να είναι σε θέση να εκπληρώνει το έργο που πρέπει να εκπληρώνει, σε μια Ένωση που να είναι σε θέση να τους εξασφαλίζει βοήθεια και αλληλεγγύη, και όχι σε μια Ένωση που βρίσκεται σε διάλυση!
<P>
Από τις κυβερνήσεις λένε μερικές ναι στη διεύρυνση της Ένωσης, λένε δυνατά ναι, αλλά λένε όχι στη μεταρρύθμιση της Ένωσης. Δε θέλουν τίποτε περισσότερο από το να διαλυθεί αυτή η Ένωση σε ζώνη ελεύθερων συναλλαγών. Και υπάρχουν άλλες κυβερνήσεις, που λένε όχι στη μεταρρύθμιση για να εμποδίσουν τη διεύρυνση. Συμβαίνει κι αυτό. Προειδοποιώ να μην πέσουμε εδώ σε παγίδα. Όποιος αρνείται τη διεύρυνση για να εκβιάσει τη μεταρρύθμιση θα εμποδίσει τη διεύρυνση, αλλά δε θα πετύχει τη μεταρρύθμιση. Αυτό είναι το πρόβλημα με το οποίο θα βρεθούμε αντιμέτωποι τα επόμενα χρόνια.
<P>
Η Επιτροπή προτείνει την έναρξη διαπραγματεύσεων με 6 κράτη, 5 + 1. Θα ήθελα να τονίσω αυτό που είπε ο Επίτροπος van den Broek για την Κύπρο, ότι αυτό μπορεί να δράσει και πρέπει να δράσει ως καταλύτης για μια λύση του Κυπριακού. Πρέπει επίσης να προσέξουμε, ώστε να μη γίνει η Κύπρος όμηρος κάποιου που δεν επιθυμεί τις διαπραγματεύσεις.
<P>
(Χειροκροτήματα) Σύμφωνα με την πρόταση της Επιτροπής, για τα υπόλοιπα τέσσερα και για άλλα θα μεριμνήσει ιδιαίτερα αυτή η Ευρωπαϊκή Διάσκεψη. Εδώ καλά. Θα εξετάσουμε τι αξίζει αυτό. Υπάρχει και μια εναλλακτική λύση, να αρχίσουμε με όλους μαζί τις διαπραγματεύσεις, αλλά φυσικά να μην τις τελειώσουμε με όλους μαζί. Πρέπει σε κάθε περίπτωση, όπως πάντα, να προσέχουμε τις διαφορές αλλά να μην αποκλείουμε. Τους επόμενους μήνες θα πρέπει να εξετάσουμε αν η λύση της Ευρωπαϊκής Διάσκεψης είναι κατάλληλη για να εξασφαλίσει αυτό το πράγμα. Αυτή η Ευρωπαϊκή Διάσκεψη δεν μπορεί να είναι απλώς φόρουμ για συζήτηση, πρέπει να μπορεί να συνάπτει συμφωνίες, τουλάχιστο στο δεύτερο και στον τρίτο πυλώνα.
<P>
(Χειροκροτήματα) Επιτρέψτε μου επίσης μια προσωπική παρατήρηση: Ήδη από την αρχή του 1993 είχα προτείνει μια παρόμοια λύση σε μια έκθεση στρατηγικής σε αυτό το Κοινοβούλιο. Είπα ξανά το ίδιο πράγμα στην Ευρωπαϊκή Διάσκεψη Κορυφής του Essen. Τότε δε βρήκε απήχηση. Χαίρομαι που τώρα το ανέλαβε η Επιτροπή.
<P>
Είτε είναι έξι τα νέα κράτη είτε είναι περισσότερα, ένα πράγμα είναι σαφές: Για μας - μιλώ για τη σοσιαλιστική ομάδα - δεν υπάρχει σύνδεση με τη διεύρυνση του ΝΑΤΟ. Δεν περιοριζόμαστε στους τρεις του ΝΑΤΟ. Ένα κράτος ούτε μπορεί να αποκλειστεί από τις διαπραγματεύσεις γιατί δεν ήταν στη Μαδρίτη, ούτε υποχρεώνεται να παρευρεθεί στο γύρο των διαπραγματεύσεων γιατί στη Μαδρίτη αποκλείστηκε σε πρώτο στάδιο η ένταξή του στο ΝΑΤΟ. Η συμμετοχή στην Ευρωπαϊκή Ένωση δεν είναι βραβείο παρηγοριάς για ανεκπλήρωτη συμμετοχή στο ΝΑΤΟ, έχει δική της αξία και πρέπει να την αντιμετωπίζουμε έτσι!
<P>
(Χειροκροτήματα) Να αρχίσουμε με έξι - καλά. Είπα πως θα σκεφτούμε αν αυτό είναι το λογικό. Αλλά όποιος θέλει κάτι άλλο από αυτό που εσείς προτείνετε πρέπει επίσης να πει πώς μπορούμε να το φέρουμε σε πέρας και πώς μπορεί να χρηματοδοτηθεί. Αυτό άλλωστε ισχύει - το βλέπω να έρχεται - και για τους αρχηγούς κρατών και κυβερνήσεων το Δεκέμβριο, αν αυτοί θέλουν κάτι άλλο. Τότε θα υποχρεωθούν να πουν πώς μπορεί να περατωθεί και να χρηματοδοτηθεί. Σε κάθε περίπτωση θα είναι για όλους μας ένας δύσβατος δρόμος, για τους λαούς και τα κράτη της Ανατολικής Ευρώπης, γιατί αυτοί πρέπει τώρα να καταβάλουν μια τεράστια προσπάθεια για να επιτύχουν αυτό που τους αναθέτουμε, αλλά δύσβατος και για μας. Γιατί κι εμείς, η Ευρωπαϊκή Ένωση, πρέπει να γίνουμε ικανοί για την ένταξη. Εσείς, η Επιτροπή, συμβάλατε σήμερα σ' αυτήν την προσπάθεια. Σας συγχαίρω γι' αυτό. Τα κράτη μέλη μέχρι σήμερα δεν έχουν προσφέρει τη δική τους συμβολή. Εμείς, το Ευρωπαϊκό Κοινοβούλιο, θα προσφέρουμε τη δική μας συμβολή μέσα στους επόμενους μήνες, πριν από τη συνάντηση κορυφής του Λουξεμβούργου και μετά από αυτήν. Δεν πρόκειται για τίποτε λιγότερο από το μέλλον της Ευρώπης!
<P>
(Ζωηρά χειροκροτήματα)
<SPEAKER ID=27 NAME="Πρόεδρος">
Μου ζητά το λόγο ο κ. Αλαβάνος για ένα ζήτημα επί της διαδικασίας.

<SPEAKER ID=28 NAME="Αλαβάνος">
Κύριε Πρόεδρε, θα ήθελα να σας ζητήσω να διακοπεί η συζήτηση για την Ατζέντα 2000 με βάση το άρθρο 102 και το άρθρο 103 του Κανονισμού. Πριν από λίγο, όπως και πολλοί συνάδελφοι, πήγα να πάρω τα κείμενα από τη διανομή και τα κείμενα αυτά υπάρχουν μόνο στη γαλλική, την αγγλική και τη γερμανική. Το άρθρο 103 του Κανονισμού για διανομή εγγράφων λέει ότι τα έγγραφα επί των οποίων βασίζονται οι συζητήσεις και αποφάσεις του Κοινοβουλίου τυπώνονται και διανέμονται στους βουλευτές και το άρθρο 102, παράγραφος 1 λέει ότι όλα τα έγγραφα του Ευρωπαϊκού Κοινοβουλίου πρέπει να συντάσσονται στις επίσημες γλώσσες. Πιστεύω ότι αποτελεί μεγάλο λάθος της Επιτροπής το ότι μιλώντας για το μέλλον της 'Ενωσης εξέδωσε σε τρεις μόνο γλώσσες. Θα είναι μεγάλο λάθος του Κοινοβουλίου να το δεχθεί αυτό. Πιστεύω ότι και εσείς ως Ισπανός θα σεβαστείτε και τον Κανονισμό και τη δική σας γλώσσα και θα συνεχίσουμε τη συζήτηση εφόσον τα κείμενα υπάρχουν σε όλες τις γλώσσες της Ευρωπαϊκής 'Ενωσης. Δεν μπορεί να συμμετέχουν βουλευτές στη συζήτηση αυτή μόνο εφόσον έχουν πάρει Proficiency ή ξέρουν γαλλικά ή γερμανικά. Ευχαριστώ πολύ.

<SPEAKER ID=29 NAME="Πρόεδρος">
Κύριε Αλαβάνο, σας παρακαλώ να διαβάσετε τον Κανονισμό του Κοινοβουλίου. Το άρθρο 103 λέει ότι όλα τα έγγραφα πρέπει να διανέμονται στους βουλευτές και το άρθρο 102 λέει ότι όλα τα έγγραφα του Κοινοβουλίου πρέπει να είναι σε όλες τις επίσημες γλώσσες. Το έγγραφο αυτό δεν είναι του Κοινοβουλίου, γι' αυτό και δεν υπάρχει λόγος να διακοπεί η συζήτηση.

<SPEAKER ID=30 LANGUAGE="DE" NAME="Poettering">
Κύριε Πρόεδρε, κύριε Πρόεδρε της Επιτροπής, κύριε Πρόεδρε του Συμβουλίου, αγαπητοί συνάδελφοι! Πρώτα θα ήθελα εξ ονόματος της Ομάδας του Ευρωπαϊκού Λαϊκού Κόμματος να πω στην Επιτροπή ένα λόγο αναγνώρισης και συγχαρητηρίων για το ότι επεξεργάστηκε και σήμερα υποβάλλει εδώ την Ατζέντα 2000 για μια ισχυρότερη και διευρυμένη Ένωση. Αυτό είναι ένα καλό σημάδι και για τη συνεργασία μεταξύ της Ευρωπαϊκής Επιτροπής και του Ευρωπαϊκού Κοινοβουλίου. Κύριε Πρόεδρε της Επιτροπής, περιμένουμε από εσάς, στο μέλλον να μην ανακοινώνετε προκαταβολικά σημαντικές συζητήσεις μόνο μέσω εκπροσώπων τύπου, αλλά να παρουσιάζετε σημαντικές πολιτικές κατευθύνσεις πάντα πρώτα στο Ευρωπαϊκό Κοινοβούλιο, ως την αντιπροσωπεία 370 εκατομμυρίων πολιτών.
<P>
(Χειροκροτήματα) Αν πριν από δέκα χρόνια είχε κανείς την έξυπνη ιδέα να προβλέψει πως η Ευρωπαϊκή Επιτροπή, εκπροσωπούμενη από τον πρόεδρό της Jacques Santer, θα πρότεινε στις 16 Ιουλίου 1997 ενώπιον του Ευρωπαϊκού Κοινοβουλίου να αναληφθούν διαπραγματεύσεις με την Εσθονία, την Πολωνία, την Τσεχική Δημοκρατία, την Ουγγαρία, τη Σλοβενία και την Κύπρο για την ένταξή τους στην Ευρωπαϊκή Ένωση, θα τον χαρακτήριζαν φαντασιόπληκτο. Αλλά η δική μας γενιά έγινε τα έτη 1989/90 και μετά μάρτυρας μιας δραματικής μεταβολής στην ήπειρό μας, που όμοιά της δεν έζησε καμία εποχή πριν από εμάς.
<P>
Ας μην ξεχνάμε πως οι άνθρωποι στα κράτη της Κεντρικής και Ανατολικής Ευρώπης ήταν αυτοί που κατέστησαν δυνατή αυτήν τη μεταβολή.
<P>
(Χειροκροτήματα) Οι άνθρωποι της Κεντρικής και της Ανατολικής Ευρώπης ήταν αυτοί στους οποίους επιβλήθηκε το 1945 η κομμουνιστική δικτατορία. Οι άνθρωποι της Κεντρικής και της Ανατολικής Ευρώπης ήταν αυτοί που πάντα έμειναν πιστοί στην ιδέα της ελευθερίας, του σεβασμού των ανθρωπίνων δικαιωμάτων και της επιθυμίας να ορίζουν οι ίδιοι την ίδια τους τη ζωή, το ίδιο τους το κοινωνικό καθεστώς. Γι' αυτό εμείς, οι Ευρωπαίοι του δυτικού τμήματος της ηπείρου μας, οφείλουμε μεγάλο σεβασμό, βαθιά εκτίμηση και ειλικρινείς ευχαριστίες στους ανθρώπους της Κεντρικής και της Ανατολικής Ευρώπης.
<P>
Οι άνθρωποι της Κεντρικής και της Ανατολικής Ευρώπης έχουν τώρα το δικαίωμα να εξασφαλίσουν τη φιλελεύθερη και δημοκρατική τάξη πραγμάτων, την οποία κέρδισαν με μια ειρηνική επανάσταση. Δε θέλουν να πέσουν άλλη μια φορά θύματα εξαπάτησης και κακής μεταχείρισης. Εμείς στην Ευρωπαϊκή Ένωση έχουμε τώρα το καθήκον να βοηθήσουμε τους ανθρώπους της Κεντρικής και της Ανατολικής Ευρώπης να εξασφαλίσουν την ίδια τους την ελευθερία.
<P>
Με την Εσθονία, τη Λετονία, τη Λιθουανία και την Πολωνία, με την Τσεχική Δημοκρατία, τη Σλοβακία, την Ουγγαρία, τη Σλοβενία, τη Βουλγαρία και τη Ρουμανία συνδέεται η Ευρωπαϊκή Ένωση με Ευρωπαϊκές Συμφωνίες. Παρόλο που αυτά τα κράτη δεν ανήκουν στην Ευρωπαϊκή Ένωση, είναι όλα μέλη της Ευρωπαϊκής οικογένειας. Είναι πολιτική και ηθική μας υποχρέωση, μέσω μιας διαδικασίας με τάξη και με ορατή χρονική προοπτική, να καταστήσουμε δυνατή την ένταξη αυτών των χωρών στην Ευρωπαϊκή Ένωση, σε μια Ευρωπαϊκή Ένωση με δημοκρατικούς θεσμούς, σε μια Ευρωπαϊκή Ένωση που γίνεται άγκυρα σταθερότητας της ευρωπαϊκής ηπείρου στον 21ο αιώνα, σε μια Ευρωπαϊκή Ένωση που μπορεί στο εσωτερικό της όπως και προς τα έξω να δρα συντονισμένα, αποτελεσματικά, αποφασιστικά και πειστικά. Κατά την προετοιμασία της ένταξης στην Ευρωπαϊκή Ένωση - εσείς, κ. Santer, και ο Επίτροπος κ. van den Broek το είπατε και οι δύο - δεν επιτρέπεται να γίνουν διακρίσεις εναντίον κανενός κράτους.
<P>
Όταν προτείνει η Επιτροπή να αρχίσουν ενταξιακές διαπραγματεύσεις με έξι κράτη, δηλαδή πέντε συν ένα, πρέπει να διευκρινιστεί ότι δεν αποκλείονται τα άλλα πέντε κράτη που θέλουν να ενταχθούν. Δεν επιτρέπεται να υπάρξει διαχωρισμός σε in και out! Αυτό το είπατε εσείς κι εμείς το ακούσαμε με χαρά. Αλλά πρέπει να καταστήσουμε σαφές, πως στο πλαίσιο της ενταξιακής στρατηγικής και βάσει της έκθεσης που θα συντάσσει κάθε χρόνο η Επιτροπή, κάθε χώρα με την οποία η Ευρωπαϊκή Ένωση έχει συνάψει Ευρωπαϊκή Συμφωνία μπορεί μέσω μιας ευέλικτης διαδικασίας να γίνει χώρα με την οποία γίνονται διαπραγματεύσεις με στόχο την ένταξη. Μόνο αν αυτό το εκφράζουμε συνέχεια με σαφήνεια ενθαρρύνουμε τους ανθρώπους σε όλα τα κράτη της Κεντρικής και της Ανατολικής Ευρώπης με τα οποία έχουμε συνάψει συμφωνίες να συνεχίσουν με αποφασιστικότητα τις προσπάθειές τους για την επίπονη αλλά αναγκαία διαδικασία των μεταρρυθμίσεων.
<P>
Δεν έχουμε σήμερα απάντηση σε όλα τα ερωτήματα της διεύρυνσης της Ευρωπαϊκής Ένωσης. Αλλά μερικές απαντήσεις ήδη διαφαίνονται. Στην περιφερειακή πολιτική - αυτό απευθύνεται στην κ. Wulf-Mathies - πρέπει να συγκεντρώσουμε τους χρηματοοικονομικούς πόρους στους τομείς που έχουν τη μεγαλύτερη ανάγκη. Κύριε Επίτροπε Fischler, έχετε κατ' επανάληψη τονίσει πως η αγροτική πολιτική έχει ανάγκη περαιτέρω μεταρρύθμισης. Κύριε Πρόεδρε της Επιτροπής, μιλήσατε για σημαντικά ποσά: 275 δισ. γερμανικά μάρκα. Αν πρόκειται να χρησιμοποιήσουμε αυτά τα χρήματα, πράγμα που εμείς, ως Ομάδα του Ευρωπαϊκού Λαϊκού Κόμματος, το υποστηρίζουμε, τότε πρέπει επίσης να εξασφαλίσουμε ότι θα δαπανηθούν με σύνεση και ότι οι δαπάνες θα ελεγχθούν με σύνεση.
<P>
Έγιναν συχνές αναφορές στο Σχέδιο Marshall. Η επιτυχία του Σχεδίου Marshall βασιζόταν στο ότι επρόκειτο για δάνεια με ευνοϊκά επιτόκια, με τα οποία δόθηκαν ερεθίσματα στην πρωτοβουλία των παραληπτών. Είναι σωστό να ανοιχτούν τα προγράμματα της Ευρωπαϊκής Ένωσης στις χώρες που θέλουν να ενταχθούν, ώστε αυτές να προετοιμαστούν για την ένταξη. Δε θα ήταν επίσης λογικό να προσκολληθούν τα υποψήφια κράτη στην Ευρωπαϊκή Ένωση πριν από την ένταξή τους, με το να συμμετέχουν στις εργασίες της Ευρωπαϊκής Ένωσης, για παράδειγμα ως παρατηρητές στο Ευρωπαϊκό Κοινοβούλιο;
<P>
Η Επιτροπή προτείνει να συζητηθούν με τα υποψήφια κράτη σε διμερή βάση τα περισσότερα ζητήματα που σχετίζονται με την ένταξη. Από την άλλη πλευρά προβλέπεται μια Ευρωπαϊκή Διάσκεψη για την κοινή πολιτική εξωτερικών και ασφάλειας, καθώς και για την πολιτική σε θέματα εσωτερικών και δικαιοσύνης σε πολυμερές πλαίσιο. Η Διάσκεψη θα συνέρχεται μια φορά το χρόνο σε επίπεδο αρχηγών κρατών και κυβερνήσεων. Αναρωτιόμαστε αν δε θα ήταν λογικότερο να διευρυνθεί αυτή η Ευρωπαϊκή Διάσκεψη με άλλα ζητήματα σε επίπεδο υπουργών. Υποστηρίζω με έμφαση αυτό που είπε σχετικά ο συνάδελφος κ. Haensch, μέσα σε ένα πολυμερές πλαίσιο να καθίσουν στο τραπέζι κι εκείνα τα κράτη με τα οποία δε γίνονται ακόμα διαπραγματεύσεις για την ένταξη, γιατί ξέρουμε πως αυτό έχει μεγάλη πολιτική και ψυχολογική σημασία για τα κράτη της Κεντρικής και της Ανατολικής Ευρώπης.
<P>
Ποιο ρόλο θα αναλάβει η Τουρκία; Πρέπει να δώσουμε απαντήσεις σ' αυτό! Προ παντός πρέπει να πραγματοποιήσουμε έγκαιρα την Ευρωπαϊκή Νομισματική Ένωση την 1η Ιανουαρίου 1999, γιατί αυτό θα δώσει στην Ευρωπαϊκή Ένωση νέα προοπτική για το μέλλον, νέα ελπίδα και νέα δύναμη.
<P>
Στο κατώφλι του 2000 στέκεται η Ευρώπη μπροστά σε νέες προκλήσεις. Εμείς, η Ομάδα του Ευρωπαϊκού Λαϊκού Κόμματος, ήμαστε πάντα με το μέρος εκείνων που θέλουν να μεταρρυθμίσουν την Ευρωπαϊκή Ένωση. Γι' αυτό χαιρετίζουμε το γεγονός πως η Επιτροπή δεσμεύεται απέναντι στα κράτη-μέλη να συγκαλέσει αμέσως μετά το 2000 μια διακυβερνητική διάσκεψη, που θα συμβάλει προ παντός στη θεμελίωση της λήψης αποφάσεων κατά πλειοψηφία ως βασικού οργάνου λήψης αποφάσεων στο Συμβούλιο Υπουργών της Ευρωπαϊκής Ένωσης.
<P>
Εμείς, η Ομάδα του Ευρωπαϊκού Λαϊκού Κόμματος, είμαστε υπέρ μιας ενωμένης, ειρηνικής και δημοκρατικής Ευρώπης στον 21ο αιώνα. Θα πετύχουμε αυτόν το στόχο, αν εργαστούμε τόσο θαρραλέα όσο και αποφασιστικά, αλλά και με υπομονή και αίσθηση καθήκοντος για το μέλλον της γηραιάς αλλά πάντα ανανεούμενης ευρωπαϊκής μας ηπείρου.
<P>
(Χειροκροτήματα)
<SPEAKER ID=31 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, επιθυμώ καταρχή να εκφράσω μία επίσημη διαμαρτυρία για τον τρόπο με τον οποίο διεξάγεται αυτή η συζήτηση.
<P>
Ενώ το Πρόγραμμα Δράσης 2000 αποτελεί πρόγραμμα δράσης της Ευρωπαϊκής 'Ενωσης με στόχο να επιτύχει αυτό που θα είναι η μεγάλη φιλοδοξία της Ευρώπης στα επόμενα δέκα χρόνια, δηλαδή η πολιτική της επανένωση, θα του αφιερώσουμε μόλις μισή ημέρα, δηλαδή όσο και για τις λεγόμενες συζητήσεις επί επικαίρων και επειγόντων θεμάτων, στις οποίες τα μισά και πλέον θέματα δεν αφορούν παρά μόνο έμμεσα την Ευρώπη. Και πάλι, σήμερα το πρωί, χάσαμε μισή ώρα αμφισβτηώντας αυτά τα επείγοντα θέματα, ακρωτηριάζοντας έτσι κατά μισή ώρα μία σημαντική συζήτηση. Πρέπει, εξάλλου, να αντιδράσουμε εν θερμώ σε ένα έγγραφο που ζυγίζει πολλά κιλά, και του οποίου δεν είχαμε παρά μια προφορική σύνοψη.
<P>
Ζητώ, εξ ονόματος της ομάδας 'Ενωση για την Ευρώπη, να αφιερώσουμε, πριν το τέλος του έτους, μία έκτακτη συνεδρίαση το λιγότερο δύο ημερών, στο πλαίσιο του χρονοδιαγράμματός μας, σε αυτή τη σημαντική συζήτηση, αφού οι πολιτικές ομάδες και οι αρμόδιες επιτροπές θα έχουν εξετάσει λεπτομερώς τις προτάσεις της Επιτροπής. Παράλληλα, πρέπει να πραγματοποιήσουμε όλες τις απαιτούμενες ακροάσεις, κυρίως των γεωργικών οργανώσεων, τις οποίες αφορά πρωτίστως η μεταρρύθμιση της ΚΓΠ.
<P>
Θα περιορισθώ σήμερα να αντιδράσω σχετικά με ένα κατ'εξοχήν πολιτικό ζήτημα, επί του οποίου θα πρέπει να αποφανθεί το Ευρωπαϊκό Κοινοβούλιο πριν από το τέλος του έτους, δηλαδή την επιλογή των υποψηφίων χωρών με τις οποίες θα αρχίσουν διαπραγματεύσεις εν όψει της μελλοντικής προσχώρησής τους. Μέχρι εδώ είχε γίνει ρητά αποδεκτό ότι οι διαπραγματεύσεις θα άρχιζαν ταυτόχρονα με όλες τις υποψήφιες χώρες, κάτι που δεν προδίκαζε προφανώς καθόλου την ημερομηνία της τελικής κατάληξης και το αποτέλεσμα των διαπραγματεύσεων. Πλην όμως, η Επιτροπή προτείνει, σε πρώτη φάση, οι διαπραγματεύσεις να αρχίσουν μόνο με έξι από τις έντεκα υποψήφιες χώρες.
<P>
Προσωπικά, θεωρώ αυθαίρετη, αδέξια και προκλητική αυτή την επιλογή. Αυθαίρετη επιλογή, διότι προδικάζει εξαρχής τις προσπάθειες που είναι δυνατό να καταβάλουν οι υποψήφιες χώρες με βάση μόνο την αξιολόγηση των σημερινών τους επιδόσεων, επί των οποίων, εξάλλου, οι γνώμες μπορούν να διαφέρουν. Επικίνδυνη επιλογή, διότι υπάρχει κίνδυνος να αποσταθεροποιήσει τις κυβερνήσεις των μετεξεταστέων χωρών, που υποβάλλονται σε μία νέα εξεταστική περίοδο με αβέβαιη ημερομηνία.
<P>
Φαντασθείτε ποια θα είναι η κατάσταση της σλοβακικής κυβέρνησης, όποια κι αν είναι, που περισφίγγεται ανάμεσα στη Δημοκρατία της Τσεχίας και την Ουγγαρία, που μόνο αυτές έγιναν δεκτές στον πρώτο γύρο των διαπραγματεύσεων. Φαντασθείτε την κατάσταση της ρουμανικής κυβέρνησης, η οποία υπέστη ήδη την προσβολή να μη γίνει δεκτή αμέσως στο ΝΑΤΟ, και της βουλγαρικής κυβέρνησης, που και οι δύο παραμερίστηκαν και πάλι, ενώ οι πρόσφατες εκλογές τους έδωσαν μία αναμφισβήτητη δημοκρατική νομιμοποίηση. Εάν θέλαμε να δώσουμε την εντύπωση ότι η Ευρωπαϊκή 'Ενωση είναι μία λέσχη πλουσίων, που παραμένει απρόσιτη για τους πιό φτωχούς, δεν θα το καταφέρναμε καλύτερα.
<P>
Εξάλλου, υπήρχε άραγε η επιθυμία να εξαχθούν τα συμπεράσματα από την αποτυχία της Συνόδου Κορυφής του 'Αμστερνταμ, στο επίπεδο της θεσμικής μεταρρύθμισης, περιορίζοντας αυθαίρετα σε είκοσι - με την κρυφή ελπίδα ότι μία από τις έξι αρχικά επιλεγείσες χώρες θα εγκαταλείψει στην πορεία - τον αριθμό των μελλοντικών μελών της 'Ενωσης, για να μπορέσουμε να συνεχίσουμε να λειτουργούμε χωρίς μεταρρύθμιση των θεσμικών οργάνων;
<P>
Επικίνδυνη, τέλος, και προκλητική επιλογή, έναντι της Ρωσίας, που συνίσταται στον παραμερισμό της υποψηφιότητας της Δημοκρατίας της Σλοβακίας συνεχίζοντας ταυτόχρονα να διατηρούμε καλές σχέσεις μαζί της, και στη επιλογή της υποψηφιότητας της Εσθονίας, με το τεράστιο πρόβλημα που θέτει η ύπαρξη σ'αυτή τη χώρα μιας πολύ ισχυρής ρωσόφωνης μειονότητας που δεν έχει ενσωματωθεί και στερείται κάθε πολιτικού δικαιώματος.
<P>
Εν κατακλείδει, το Πρόγραμμα Δράσης 2000 αντιπροσωπεύει μία αξιόλογη εργασία συλλογής στατιστικών και λογιστικών δεδομένων, της λείπουν όμως οι πολιτικές διαστάσεις. Το σύνολο των συναδέλφων μου της ομάδας UPE και εγώ προσωπικά, δεν θα δεχθούμε ποτέ να εγκαταλείψουμε στο δρόμο τους σλοβάκους, ρουμάνους, βούλγαρους, λιθουανούς και λετονούς φίλους μας.
<P>
(Χειροκροτήματα)

<SPEAKER ID=32 LANGUAGE="NL" NAME="De Vries">
Πρόεδρε, σήμερα τελειώνει μία εποχή και αρχίζει μία νέα. Σήμερα λήγει η ευρωπαϊκή ολοκλήρωση η οποία ήταν περιορισμένη στη Δυτική Ευρώπη. Από σήμερα κάνουμε τα πρώτα μας βήματα σε ένα δρόμο ο οποίος θα οδηγήσει σε μία Ευρωπαϊκή Ένωση που θα συμπεριλαμβάνει όλα τα δημοκρατικά κράτη της ηπείρου μας. Η διεύρυνση είναι η κύρια αποστολή της Ευρωπαϊκής Ένωσης για τις ερχόμενες δεκαετίες. Συνεπώς, θεωρώ ενδεδειγμένο να υποβάλει η Ευρωπαϊκή Επιτροπή σήμερα τις προτάσεις της στο Σώμα.
<P>
Θα ήθελα να εκφράσω την ικανοποίησή μου όσον αφορά την ποιότητα της ανάλυσης της Επιτροπής. Κατ'αυτό τον τρόπο η Επιτροπή ενίσχυσε το πολιτικό της κύρος στην Ευρώπη και απέδειξε για άλλη μία φορά ότι είναι η κινητήρια δύναμη της ευρωπαϊκής ολοκλήρωσης. Θα ήθελα επίσης να εκφράσω την εκτίμησή μου για τη συμβολή του συναδέλφου Hδnsch στη συζήτηση αυτή και να δηλώσω ότι χαίρομαι ιδιαιτέρως που συμμετέχει και πάλι με τόση ενεργητικότητα στις συζητήσεις μας.
<P>
Θα ήθελα να κάνω τρεις παρατηρήσεις αρχίζοντας με την επιλογή των χωρών. Η Επιτροπή εκτίμησε ποιες χώρες αναμένεται ότι θα πληρούν τα κριτήρια σε ορισμένα χρόνια. Το συμπέρασμά της ήταν ότι πρόκειται για πέντε χώρες στις οποίες θα πρέπει να προστεθεί και η Κύπρος. Κατά τη γνώμη μου, η άποψη αυτή είναι μελετημένη και ισορροπημένη. Επικροτώ το γεγονός ότι η Σλοβενία και η Εσθονία θα συμπεριληφθούν κατά πάσα πιθανότητα στην πρώτη ομάδα των χωρών που θα ενταχθούν. Πρόκειται για μια πρόταση την οποία υπέβαλα επανειλημμένως. Κατ'αυτό τον τρόπο, η Ευρωπαϊκή Ένωση μπορεί να επιδράσει με σταθεροποιητικό τρόπο σε περιφέρειες όπου αυτό δεν μπορεί να γίνει από το ΝΑΤΟ. Ικανοποίηση που προξενεί επίσης το μήνυμα που απευθύνθηκε προς τη Σλοβακία. Σε αντίθεση με το συνάδελφο Pasty, θεωρώ σωστό που δώσαμε στη Σλοβακία να καταλάβει ότι ο βασικός κανόνας της Ευρωπαϊκής Ένωσης είναι ο σεβασμός της Δημοκρατίας και των βασικών πολιτικών δικαιωμάτων και ελευθεριών. Πιστεύω ότι το μήνυμα αυτό θα αποτελέσει για τη Σλοβακία το έναυσμα να ενισχύσει τη δημοκρατία στην επικράτειά της.
<P>
Στη συνέχεια θα ήθελα να κάνω μία παρατήρηση που αφορά χρηματοοικονομικά θέματα. Φοβούμαι ότι σε πολλά από τα κράτη μέλη μας η διεύρυνση θα εξετασθεί κατά κύριο λόγο ως θέμα χρηματοδότησης. Οι χώρες συνοχής δεν θέλουν να μειωθούν οι ενισχύσεις που λαμβάνουν από τις Βρυξέλλες; το Ηνωμένο Βασίλειο δεν έχει την πρόθεση να συζητήσει εκ νέου την rebate του ενώ οι χώρες που συνεισφέρουν καθαρά στον προϋπολογισμό θέλουν να περιορίσουν τη συμβολή τους.
<P>
Πρόεδρε, είναι σημαντικό να επισημανθεί ότι το κόστος της διεύρυνσης θα είναι περιορισμένο: 1, 27 % του ΑΕΠ της Ευρωπαϊκής Ένωσης, τη στιγμή που τα πλεονεκτήματα είναι κατά πολύ περισσότερα. Τα οικονομικά και πολιτικά πλεονεκτήματα της διεύρυνσης είναι πολύ σημαντικότερα από τα ενδεχόμενα δημοσιονομικά μειονεκτήματα. Υπάρχει επίσης κίνδυνος να αναβληθούν αποφάσεις σχετικά με τον προϋπολογισμό. Ας μη λησμονούμε ότι αυτό συνέβη στην περίπτωση των επίσης απαραίτητων αποφάσεων για τις θεσμικές μεταρρυθμίσεις.
<P>
Πρόεδρε, ανησυχώ για το γεγονός ότι σε πολλά κράτη μέλη κυκλοφορούν φήμες ότι τα νέα κράτη μέλη δεν πρόκειται να προσχωρήσουν το 2002 αλλά το νωρίτερο το 2005. Θα το επιδοκίμαζα εάν η Επιτροπή είχε ορίσει ρητώς το 2002 ως ημερομηνία κατά την οποία επιδιώκεται η ένταξη των πρώτων νέων κρατών μελών. Μια τέτοια πράξη θα αύξανε την πίεση στα κράτη αυτά να προβούν στις απαραίτητες θεσμικές και οικονομικές μεταρρυθμίσεις πριν από το 2002.
<P>
Μια τελευταία παρατήρηση για την Τουρκία. Λόγω της κατάστασης των ανθρωπίνων δικαιωμάτων στην επικράτειά της, η χώρα αυτή δεν μπορεί προς το παρόν να προσχωρήσει στην Ευρωπαϊκή Ένωση. Ωστόσο, Πρόεδρε, σε περίπτωση που η Ευρώπη επιθυμεί να διαδραματίσει ένα σημαντικό πολιτικό ρόλο στην ανατολική πλευρά της λεκάνης της Μεσογείου πρέπει να εντατικοποιήσει τον πολιτικό διάλογο με την Τουρκία. Επ'αυτού θα ήθελα να εκφράσω δύο επιθυμίες: κατ'αρχάς, να αρχίσει και στους δεκαπέντε τομείς ο πολιτικός διάλογος που είχαμε υποσχεθεί στην Τουρκία ότι θα συμπλήρωνε την τελωνειακή ένωση. Κατά δεύτερον, να συμμετάσχει η Τουρκία στην Ευρωπαϊκή Διάσκεψη που ανακοίνωσε η Επιτροπή. Σήμερα αρχίζει μια ιστορική διαδικασία. Ο τοίχος γκρεμίστηκε, το σιδηρούν παραπέτασμα έχει αρθεί. Αυτό που πρέπει ακόμα να γίνει είναι να παραμεριστεί η χρυσή κουρτίνα της Ευρώπης.

<SPEAKER ID=33 LANGUAGE="ES" NAME="Carnero Gonzαlez">
Κύριε Πρόεδρε, η Ατζέντα 2000 παρουσιάζεται λίγες εβδομάδες μετά το απογοητευτικό αποτέλεσμα του Ευρωπαϊκού Συμβουλίου του Αμστερνταμ, που προχώρησε σε μια μεταρρύθμιση της Συνθήκης του Μάαστριχτ κάτι παραπάνω από άτολμη και αντιμετώπισε με δυσφορία τη συζήτηση σχετικά με την απασχόληση.
<P>
Αυτός δεν είναι ο καλύτερος πρόλογος για να προσεγγιστούν ζητήματα τέτοιας εμβέλειας για το μέλλον της Ένωσης, όπως η διεύρυνση προς Ανατολάς και την Κύπρο ή οι νέες δημοσιονομικές προοπτικές.
<P>
Φαίνεται ότι προσεγγίζουμε τα ζητήματα αυτά κάπως στο κενό. Το θέμα δεν είναι ότι στο Αμστερνταμ δεν ολοκληρώθηκε ο προσδιορισμός της σύνθεσης του ενός ή του άλλου θεσμικού οργάνου· παρόλο ότι είναι σημαντικό, αυτό είναι το λιγότερο. Το πραγματικά ανησυχητικό είναι ότι η ουσιαστική απουσία προόδων προς την πολιτική Ένωση στο Αμστερνταμ μπορεί να καταλήξει να κάνει πραγματικότητα η διεύρυνση να μετατρέψει την Κοινότητα σε μια απλή ζώνη ελευθέρων συναλλαγών, αν και -αυτό οπωσδήποτε!- με ένα ολοκαίνουργιο ενιαίο νόμισμα και 20 εκατομμύρια ανέργους.
<P>
Ίσως αυτό είναι που επιθυμούν μερικές Κυβερνήσεις, αλλά όχι και η πλειοψηφία αυτού του Κοινοβουλίου ούτε των πολιτών. Θα ήταν απλώς απαράδεκτο.
<P>
Προκειμένου ακριβώς να το αποφύγουμε, εξακολουθούμε να απαιτούμε εμβάθυνση συγχρόνως με τη διεύρυνση· και συνεπώς, ζητάμε να συγκληθεί μια νέα Διακυβερνητική Διάσκεψη, πριν την είσοδο νέων εταίρων, προκειμένου να πραγματοποιηθούν ουσιαστικά βήματα προς την πολιτική Ένωση· μια Διακυβερνητική Διάσκεψη νέα και διαφορετική τύποις και ουσία. Και απαιτούμε ενεργούς πολιτικές απασχόλησης προκειμένου να αποφευχθεί διεύρυνση και ανεργία να αποτελέσουν φαινόμενα συγκλίνοντα και εκρηκτικά στο χώρο και το χρόνο.
<P>
Λέμε ναι στη διεύρυνση σε πολιτικούς όρους, μέσω μιας διαδικασίας σταθερής στις διαπραγματεύσεις και ήρεμης στις προθεσμίες, που να εξασφαλίζει τη διατήρηση και την ανάπτυξη πολιτικών και μέσων όπως η ΚΓΠ, τα διαρθρωτικά Ταμεία και το Ταμείο Συνοχής· που να αποφεύγει τη δημιουργία κοινωνικού και παραγωγικού κόστους απαράδεκτου για τα σημερινά και τα μελλοντικά μέλη, με τα οποία θα πρέπει να διεξαχθούν διαπραγματεύσεις επί μεμονωμένης βάσης, ευνοώντας την ανάπτυξη των συστημάτων της δημοκρατίας και της κοινωνικής αλληλεγγύης και χωρίς το ξεκίνημα των συνομιλιών να σημαίνει αυτόματα προσχώρηση προνομιακή στο χρόνο ή συλλογικού χαρακτήρα.
<P>
Το να ανταποκριθούμε στην ιστορική πρόκληση της διεύρυνσης της Ευρωπαϊκής Ένωσης προς Ανατολάς και την Κύπρο απαιτεί από την ίδια την Ένωση μια προσπάθεια εμβάθυνσης και μια προσπάθεια διεύρυνσης των δικών της ικανοτήτων προκειμένου να ανταποκρίνεται καθημερινά στα προβλήματα των πολιτών.

<SPEAKER ID=34 LANGUAGE="NL" NAME="Aelvoet">
Πρόεδρε, συνάδελφοι, μετά το Αμστερνταμ η περισσότερη διαδεδομένη κριτική ήταν ότι η Ευρωπαϊκή Ένωση δεν είχε προβεί στις απαραίτητες μεταρρυθμίσεις για να αντιμετωπίσει με υπεύθυνο τρόπο το θέμα της διεύρυνσης. Σήμερα βρισκόμαστε αντιμέτωποι με αυτή τη σοβαρή αμέλεια η οποία βεβαίως δεν μπορεί να παραγνωρισθεί. Το μοναδικό ερώτημα που τίθεται είναι βεβαίως κατά πόσον τα κράτη της Ανατολικής Ευρώπης και η Κύπρος θα πρέπει να υποστούν τις συνέπειες της αδυναμίας των 15 κρατών μελών να προβούν εγκαίρως στις απαραίτητες μεταρρυθμίσεις. Πιστεύω ότι η απάντηση στο ερώτημα αυτό θα πρέπει να είναι αρνητική. Από την άλλη πλευρά, η προώθηση της διεύρυνσης ενδέχεται να αποτελέσει μια δυνατότητα, μια πολιτική ώθηση για την υλοποίηση των απαραίτητων θεσμικών μεταρρυθμίσεων. Ωστόσο, αυτό δεν θα γίνει αυτομάτως αλλά θα πρέπει να στηριχθεί σε συγκεκριμένες πράξεις. Από την άποψη αυτή, θα ήθελα να ακούσω από την Επιτροπή κάτι περισσότερο από μια απλή δήλωση πίστης. Αυτό που θέλω να γνωρίζω είναι ποιες πρωτοβουλίες αναλαμβάνονται προκειμένου να είμαστε πραγματικά σε θέση να αντιμετωπίσουμε τη θεσμική πρόκληση μπροστά στην οποία βρισκόμαστε. Οι Πράσινοι χρειάζονται καιρό να μελετήσουν το εντυπωσιακό έγγραφο που υπέβαλε η Επιτροπή. Πιστεύω όμως ότι πρέπει να γίνουν και ορισμένες κριτικές παρατηρήσεις.
<P>
Το πρώτο θέμα είναι βεβαίως ότι επιλέχθηκαν μόνο ορισμένες χώρες για την έναρξη των διαπραγματεύσεων. Γνωρίζουμε ότι για αρκετό διάστημα η Επιτροπή μελετούσε τη δυνατότητα να αρχίσει τις διαπραγματεύσεις με όλες τις χώρες μαζί και θα ήθελα πάρα πολύ να γνωρίζω για ποιο λόγο δεν έγινε αυτό και με βάση ποια επιχειρήματα. Αυτό που είναι προφανές είναι ότι η πράξη αυτή έχει και ορισμένες πολιτικές επιπτώσεις. Οι επιπτώσεις αυτές είναι ότι θα χαραχθούν ορισμένα νέα σύνορα εντός των υφισταμένων συνόρων της Ευρώπης, και στα σύνορα του ΝΑΤΟ θα προστεθούν τα σύνορα της Ευρωπαϊκής Ένωσης και ενδεχομένως τα σύνορα του Schengen. Οι συνέπειες της κατάστασης αυτής δεν είναι και τόσο θετικές.
<P>
Κατά δεύτερον, θα ήθελα να αναφερθώ στην εντύπωση που έχει δημιουργηθεί σε ορισμένες χώρες ότι υποτιμώνται και δεν θα μπορέσουν να συμμετάσχουν στη διαδικασία, όπως συμβαίνει με την περίπτωση της Τουρκίας η οποία αποκλείεται επειδή είναι μια μουσουλμανική χώρα. Κατά τη γνώμη μας, αυτό οφείλεται στο γεγονός ότι δεν τηρήθηκε η απαραίτητη κριτική στάση ως προς τις δηλώσεις που έγιναν εκ μέρους της Επιτροπής και συγκεκριμένα τους όρους που θέτουμε για τη διεύρυνση. Μήπως δεν θα πρέπει να διερωτώμεθα και για τις ίδιες μας τις πράξεις;
<P>
Ακουσα με ικανοποίηση ότι υπάρχει πρόθεση για μια σοβαρή προσαρμογή της γεωργικής πολιτικής. Όλα θα εξαρτηθούν από τη συνέπεια με την οποία θα εφαρμοστεί η πολιτική αυτή, δεδομένου ότι η μεταφύτευση της υφιστάμενης γεωργικής πολιτικής στις χώρες αυτές θα οδηγήσει στην καταστροφή των τοπικών γεωργικών διαρθρώσεων, θα αυξήσει σημαντικά την ανεργία και άλλα πολλά. Το ίδιο ισχύει και για τον τομέα του περιβάλλοντος. Η πολιτική μας περιλαμβάνει ορισμένα θετικά σημεία, ωστόσο οι ανατολικοευρωπαϊκές χώρες έχουν δυνατότητες τις οποίες θα μπορούσαμε να αξιοποιήσουμε έτσι ώστε να αρχίσουμε τις μεταρρυθμίσεις αυτές προκειμένου να επιφέρουμε και ορισμένες αλλαγές που είναι απαραίτητες για το ίδιο μας το συμφέρον. Συνεπώς, δεν πρόκειται για μια μονόπλευρη διαδικασία, στα πλαίσια της οποίας θα πρέπει να υπάρξει μια μονομερής προσαρμογή των χωρών αυτών στα δικά μας μέτρα και σταθμά. Πρέπει να αξιοποιήσουμε τις δυνατότητες που υπάρχουν στις χώρες αυτές προκειμένου να προχωρήσουμε από κοινού.
<P>
Το τελευταίο σημείο που θα αναφερθώ αφορά τη χρηματοδότηση. Όποιος αναφέρεται στη διεύρυνση πρέπει να είναι διατεθειμένος να καταβάλει και επαρκείς χρηματοδοτικούς πόρους για την υλοποίηση του στόχου αυτού. Από την άποψη αυτή, το ποσό που αναφέρθηκε είναι κατά την άποψή μου πολύ χαμηλό και δεν επιτρέπεται να καταλήξουμε σε μία κατάσταση όπου θα υπάρξει μία ανακατανομή της φτώχειας παίρνοντας πόρους από το Νότο και μεταβιβάζοντάς τους στην Ανατολή. Ας φροντίσουμε να υλοποιήσουμε τους μεγαλειώδεις στόχους που επιδιώκουμε, δεδομένου ότι έχει συμβεί πολλές φορές παρόμοιες προθέσεις να προσκρούσουν σε μικροεμπόδια.

<SPEAKER ID=35 LANGUAGE="FR" NAME="Lalumiθre">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, η σημερινή συζήτηση αναφέρεται σε πολλά ζητήματα. Θα περιοριστώ μόνο στο θέμα της διεύρυνσης, το οποίο αποτελεί τον ορίζοντά μας, αλλά επίσης και μια πολιτική υποχρέωση για εμάς.
<P>
Θα ήθελα εξαρχής να αντιδράσω σχετικά με δύο σημεία. Το πρώτο αφορά τον κατάλογο των επιλέξιμων χωρών. Εφαρμόζοντας τα κριτήρια που καθορίσθηκαν εκ των προτέρων στην Κοπεγχάγη το 1993, η Επιτροπή επέλεξε πέντε υποψήφιες χώρες, συν την Κύπρο, από ένα σύνολο ένδεκα αιτήσεων. Εκ πρώτης όψεως, η Επιτροπή έκανε την τεχνική εργασία η οποία της ζητήθηκε αλλά, κατ'αυτό τον τρόπο, οι αναλύσεις της, οι επιλογές της και η παρουσίαση αυτών υπάρχει κίνδυνος να αποτελέσουν σοβαρό πολιτικό σφάλμα. Πράγματι, παρεκκλίνουμε έτσι από μία βασική υπόσχεση, να τοποθετήσουμε όλους τους υποψήφιους στην ίδια αφετηρία. Αν και βρισκόμαστε σήμερα στην αφετηρία, έχει ήδη γίνει μία επιλογή ανάμεσα στους καλούς και στους άλλους. Διαφαίνονται στο μέλλον πολλές απογοητεύσεις και παρεξηγήσεις, δίχως να λογαριάσουμε τους κινδύνους αποσταθεροποίησης, μετά την απογοήτευση που συνδέεται με τη διεύρυνση του ΝΑΤΟ!
<P>
Αυτή η συμπεριφορά δεν είναι μόνο λυπηρή, μπορεί επίσης να είναι επικίνδυνη εάν το σχέδιο Mάρσαλ για τις χώρες ΚΑΕ, για το οποίο μιλήσατε, Πρόεδρε κύριε Santer, για όλες αδιακρίτως τις υποψηφίες χώρες, δεν απαλύνει τη διάκριση που έγινε, απερίσκεπτα, ανάμεσα στις πρώτες έξι και στις άλλες. Αυτό δεν σημαίνει ότι πρέπει να χρησιμοποιούμε μία αγγελική γλώσσα προς τις υποψήφιες χώρες και να τους αποκρύπτουμε τις δυσκολίες που θα πρέπει να υπερβούν και που και εμείς οι ίδιοι θα πρέπει να υπερβούμε. 'Ομως, άλλο πράγμα είναι να μιλάμε καθαρά και άλλο πράγμα να δίνουμε την αίσθηση της αδικίας.
<P>
Σε ένα δεύτερο σημείο, ευτυχώς, με ικανοποίηση εκδηλώνω τη συμφωνία μου. Υποστηρίζοντας την ιδέα της σύγκλισης μίας νέας ΔΔ για να πραγματοποιηθούν, επιτέλους, οι απαραίτητες για κάθε διεύρυνση θεσμικές μεταρρυθμίσεις, ιδιαίτερα η ψηφοφορία με πλειοψηφία στους κόλπους του Συμβουλίου, η Επιτροπή υιοθετεί μία ιδέα που είχαμε προτείνει εδώ μετά τη Σύνοδο Κορυφής του 'Αμστερνταμ. Ελπίζω πως αυτή η ιδέα θα επιβεβαιωθεί σύντομα. Αφήνω στους συναδέλφους της Ομάδας τη φροντίδα να αναπτύξουν τις παρατηρήσεις μας σχετικά με τους δημοσιονομικούς όρους και συνέπειες της διεύρυνσης. Για τα θέματα αυτά, επίσης, έχουμε πολλά να πούμε.

<SPEAKER ID=36 LANGUAGE="FR" NAME="De Gaulle">
Κύριε Πρόεδρε, η προσχώρηση των χωρών της κεντρικής Ευρώπης στην Ευρωπαϊκή 'Ενωση δεν αποτελεί ευεργέτημα όπως θέλουν να το αποκαλούν οι κύκλοι των Βρυξελλών εν ονόματι της ιδεολογίας τους χωρίς να λαμβάνουν υπόψη το αληθινό συμφέρον των ενδιαφερόμενων λαών.
<P>
Πράγματι, η ενσωμάτωση των χωρών της κεντρικής Ευρώπης πρέπει να εκτιμηθεί από διπλή σκοπιά, γεωπολιτική και οικονομική. Αυτή η ενσωμάτωση προσφέρει άραγε τη δυνατότητα μεγαλύτερης ασφάλειας, ή ανοίγει το δρόμο για την εξαφάνιση μέσα σε ένα ελεγχόμενο από άλλους σύνολο και επί του οποίου αυτές οι χώρες θα ασκήσουν ελάχιστη επιρροή; Και γιατί αυτή η σπουδή να αρχίσουν οι διαπραγματεύσεις με αυτές τις χώρες; Μήπως ο καλυμμένος στόχος είναι να επανέλθουμε στην αποτυχία της Διάσκεψης του 'Αμστερνταμ και να προκαλέσουμε μία νέα Διακυβερνητική Διάσκεψη, υπό το κάλυμμα της διεύρυνσης;
<P>
Κανείς δεν αγνοεί, εξάλλου, τις παραδοσιακές κατευθύνσεις του γερμανικού επεκτατισμού. 'Ολος ο κόσμος γνωρίζει το πείσμα ενός πολιτικού άνδρα, του καγκελλάριου Kohl, να προετοιμάσει το μέλλον. Η ενσωμάτωση στην Ευρωπαϊκή 'Ενωση θα είχε ως κύρια συνέπεια αυτά τα κράτη να μη μπορούν πλέον να αντιταχθούν στην εξαγορά των τοπικών επιχειρήσεων από εταιρείες που δρουν με βάση τις άλλες χώρες της 'Ενωσης.
<P>
Εξάλλου, οι αναγεννόμενες αλλά εύθραυστες οικονομίες των χωρών της κεντρικής Ευρώπης θα ήταν άραγε σε θέση να αντέξουν τους κλυδωνισμούς του ανοίγματος των συνόρων, ενώ ταυτόχρονα θα εξαφανίζονταν τα πλεονεκτήματα στο επίπεδο της ανταγωνιστικότητας; Θα ήταν απατηλό να πιστεύουμε ότι κάποια Διαρθρωτικά Ταμεία που θα είναι τότε διαθέσιμα θα περιορίσουν την άνοδο της ανεργίας και της μετανάστευσης. 'Αλλωστε, τί είναι οι αριθμοί που αναφέρθηκαν προηγουμένως σε σχέση με την τεράστια έκταση των αναγκών, όταν γνωρίζουμε τα σημαντικά ποσά που δαπανήθηκαν από την Δυτική Γερμανία για να βοηθήσει την Ανατολική Γερμανία;
<P>
Στην πραγματικότητα, η ενσωμάτωση στην Ευρώπη του Μάαστριχτ αποτελεί για τις χώρες της κεντρικής Ευρώπης την πορεία προς την κοινωνική οπισθοδρόμηση και την υποτέλεια.

<SPEAKER ID=37 LANGUAGE="IT" NAME="Muscardini">
Κύριε Πρόεδρε, το ότι η Ευρώπη δεν θα πρέπει να εξελιχθεί σε ένα απλό εμπορικό γεγονός φαίνεται να διακηρύσσεται από όλες τις πολιτικές δυνάμεις που είναι παρούσες στο Κοινοβούλιο. το ότι η Ευρώπη δεν θα πρέπει να μετατραπεί σε μία μεγάλη ζώνη ελεύθερων ανταλλαγών μέσω της διεύρυνσης στις χώρες της Κεντρικής και Ανατολικής Ευρώπης αποτελεί ένα αίτημα που δεν συμμερίζονται όλες οι πολιτικές ομάδες. Εμείς είμαστε μεταξύ εκείνων που φοβούνται ότι θα συμβεί: εάν συμβεί και το κοινοτικό acquis σιγά σιγά θα κατακερματισθεί και η Ένωση θα χάσει κάθε σημαντικό πολιτικό νόημα. Γι αυτό το λόγο εδώ και μερικά χρόνια ζητάμε να εξαρτηθεί η διεύρυνση από τον πολιτικό ορισμό της Πολιτικής Ένωσης. Ζητάμε δηλαδή να διαπραγματευθούμε με τις υποψήφιες χώρες μόνο όταν γίνουν γνωστοί οι κανόνες θεσμικής λειτουργίας της διευρυμένης Ένωσης. Θα έλεγα ακόμη περισσότερο: θέλουμε επιτέλους να μάθουμε τη λειτουργία της Ευρώπης των Δεκαπέντε, που δεν έχει ακόμη πραγματοποιήσει ούτε το δεύτερο ούτε τον τρίτο πυλώνα και συνεπώς δεν αποτελεί μία πολιτική ένωση. Θέλουμε να μάθουμε πότε θα αρχίσουμε να συζητούμε σοβαρά για το θεσμικό σχήμα και εάν η ιδέα ενός ευρωπαϊκού ομοσπονδιακού κράτους έχει τελείως παραμερισθεί διότι η Ευρώπη προορίζεται να καταστεί χώρος κατάκτησης των πιο πλούσιων χωρών.
<P>
Η Εθνική Συμμαχία θέλει να μάθει πώς μπορούμε να πιστεύουμε, αφού χάσαμε τη Μάλτα, μετά από εξαντλητικές διαπραγματεύσεις, ότι είναι δυνατό να επιτευχθεί σήμερα σε σύντομο χρόνο η διεύρυνση, παραδείγματος χάρη, με την Πολωνία, την Τσεχική Δημοκρατία, την Ουγγαρία, ενώ οι δηλώσεις του γάλλου προέδρου θέτουν σε αμφισβήτηση την ίδια την πραγματοποίηση της νομισματικής ένωσης στις προκαθορισμένες προθεσμίες, της νομισματικής ένωσης που θα πρέπει -επαναλαμβάνουμε- να συμπίπτει με την επίτευξη της πολιτικής ένωσης. Θέλουμε να μάθουμε τι πρόκειται να γίνει για τα είκοσι εκατομμύρια ανέργων και για τα περισσότερα από είκοσι εκατομμύρια πτωχών που ζουν σήμερα στην Ευρώπη, πριν να αρχίσουμε να ανησυχούμε για την ανεργία και τη φτώχια των νέων χωρών που θα συμμερισθούν το κοινό ευρωπαϊκό πεπρωμένο.
<P>
Αποκρούουμε με αποφασιστικότητα την πρακτική που έχει εγκαθιδρυθεί στην Ολομέλεια, να συζητάμε ογκώδη θέματα που δεν έχουν μεταφρασθεί στις εθνικές γλώσσες, διεκδικώντας το ρόλο μας ως εκλεγμένοι βουλευτές που πριν από όλα έχουμε ευθύνες προς τους πολίτες της Ευρωπαϊκής Ένωσης και όχι όσον αφορά τα ευρωπαϊκά συμφέροντα κάποιου κράτους ή κάποιας πολυεθνικής. Η διεύρυνση θα συνεπαγόταν την αύξηση του πληθυσμού της ΕΕ κατά ένα τρίτο του πληθυσμού της, που θα φθάσει στα 500 εκατ. ενώ σήμερα είναι 370 εκατ. Το ακαθάριστο εσωτερικό προϊόν αντίθετα, θα αύξανε μόνο κατά 5 % περίπου, με αποτέλεσμα να μεγαλώσει το ρήγμα μεταξύ πλουσίων και πτωχών, μεγάλων και μικρών χωρών, χωρών του Βορρά και χωρών του Νότου. Ας μην ξεχνάμε, εξάλλου, τη μεσογειακή κλίση της Ένωσης, τις επενδύσεις στον οπωροκηπευτικό τομέα, που θα συγκρουσθούν με την έντονη ανάγκη οικονομικών ενισχύσεων εκ μέρους μεγάλων χωρών αγροτικού χαρακτήρα. Η δαπάνη για την αγροτικκή πολιτική που καλύπτει περισσότερο από τον μισό του προϋπολογισμού της Ένωσης, θα αύξανε συνεπώς με δραματικό τρόπο εφόσον οι υποψήφιες χώρες θα επωφελούντο μόνο.
<P>
Εμείς λέμε «όχι» στη διεύρυνση πριν από την υλοποίηση της πολιτικής ένωσης μεταξύ των δεκαπέντε χωρών. υποδεικνύουμε τη σύναψη συμφωνιών που, σε λογικές προθεσμίες, θα μας οδηγήσουν όλους μαζί σε μία διεύρυνση ανεκτή, σε μία Ευρώπη αξιόπιστη.

<SPEAKER ID=38 NAME="Χριστοδούλου">
Κύριε Πρόεδρε, η ανακοίνωση που παρουσίασε σήμερα η Επιτροπή είναι πράγματι σημαντική, ουσιαστική, πηγαίνει προς την ορθή κατεύθυνση και εμφανίζει μια αρχιτεκτονική και ένα πλαίσιο για τα επόμενα χρόνια, πράγμα που είναι απαραίτητο για να έχουμε μια κατεύθυνση ως Ευρωπαϊκή 'Ενωση.
<P>
Δεν είναι δυνατόν βέβαια, μη έχοντας μπορέσει να διαβάσει κανείς το κείμενο, να κάνει ένα λεπτομερή σχολιασμό, ιδίως για θέματα οικονομίας. Γι'αυτό θα περιοριστώ σε ορισμένες γενικές παρατηρήσεις, επικροτώντας και εγώ την πρόταση που έγινε προηγουμένως να έχουμε μια ειδική συνεδρίαση πολύ σύντομα μετά τις διακοπές για να μπορέσουμε να αναλύσουμε αυτό το πολύ σημαντικό κείμενο όπως πρέπει.
<P>
Κατ'αρχάς, ένα σημείο στο οποίο δεν μπορώ να καταλάβω τη θέση της Επιτροπής είναι αυτή η επιλογή ορισμένων χωρών και η κατά κάποιο τρόπο αναβολή για τις άλλες. Η θέση του Ευρωπαϊκού Κοινοβουλίου ήταν σαφέστατη εν προκειμένω. Είχαμε πει ότι θα πρέπει όλοι να αρχίσουν τις διαπραγματεύσεις από την αρχή, ανεξαρτήτως του χρόνου περαιώσεως αυτών των διαπραγματεύσεων. Και στο διάστημα αυτό θα μπορούσαν να έχουν πληρωθεί όλες οι προϋποθέσεις οι οποίες επιβάλλονται σε σχέση με το κοινοτικό κεκτημένο, τις διάφορες θεσμικές αλλαγές και, επίσης, το επίπεδο οικονομικής αναπτύξεως, ώστε να μπορέσουν τα κράτη αυτά να ενταχθούν σωστά στην Ευρωπαϊκή 'Ενωση. Εδώ τώρα, όπως παρουσιάζεται το θέμα, δημιουργούνται ορισμένα προβλήματα διότι, όπως μας ανέλυσαν και ο Πρόεδρος Santer και ο κ. Van den Broek, οι χώρες οι οποίες δεν είναι στην πρώτη σειρά διαπραγματεύσεων ουσιαστικά έχουν τα πάντα πλην της τυπικής εγκρίσεως της αρχής των διαπραγματεύσεων. Συμμετέχουν στο access on partnerships, λαμβάνουν μέρος σε όλες τις γενικές συζητήσεις και σε όλες τις αποφάσεις ως ακροατές ή ως παρατηρητές. Ουσιαστικά, δηλαδή, τα κράτη που δεν είναι στην πρώτη σειρά διαπραγματεύσεων συμμετέχουν σαν να συμμετέχουν κανονικά, πέραν της διαδικασίας της διαπραγματεύσεως αυτής καθ'εαυτής.
<P>
Εγώ δεν βλέπω γιατί δεν μπορούσαν να αρχίσουν και αυτά διαπραγματεύσεις, δοθέντος μάλιστα ότι έχει γίνει αποδεκτό -και πολύ σωστά έγινε αυτό- ότι δεν θα υπάρξει προϋπόθεση ή πρόκριμα εντάξεως αναλόγως του ποιός έρχεται. Η ένταξη μπορεί να συμβεί σε τελείως διαφορετικά χρονικά πλαίσια, ακριβώς διότι οι εξελίξεις των κρατών μέσα στα χρόνια που έρχονται μπορεί να είναι και τελείως διαφορετικές. Κράτη δηλαδή που σήμερα εμφανίζονται ότι έχουν τις προϋποθέσεις ξαφνικά να μην τις έχουν. Και άλλα τα οποία δεν τις έχουν να τις αποκτήσουν. Γιατί να μην αρχίσουμε όλοι μαζί λοιπόν; Και το λέω αυτό και για λόγους πολιτικούς, που ανελύθησαν και προηγουμένως, διότι η βασική πολιτική πλατφόρμα των δημοκρατικών δυνάμεων σε πολλά από αυτά τα κράτη είναι η ένταξη στην Ευρωπαϊκή 'Ενωση και δεν πρέπει να δημιουργούμε αμφιβολία στους λαούς αυτούς.
<P>
Το δεύτερο στοιχείο είναι και πολύ πιο πρακτικό. Εγώ δεν βλέπω γιατί πρέπει να τιμωρούμε αυτά τα κράτη επιβάλλοντας όρους χρηματοδοτήσεως, ας πούμε, του δημοσίου χρέους τους χειρότερους απ'ό, τι για τα άλλα. Γιατί μην έχετε την παραμικρή αμφιβολία ότι όταν ένα κράτος έχει αρχίσει διαπραγματεύσεις με την Ευρωπαϊκή 'Ενωση, το επίπεδο αξιολογήσεως της αξιοπιστίας του στις διεθνείς αγορές θα είναι πιο ψηλό. Γιατί δηλαδή να μείνουν πίσω οι άλλοι, που έχουν και περισσότερες ανάγκες; Θέλω να πιστεύω ότι αυτό είναι κάτι το οποίο θα ξανασκεφθούμε. Με πολύ ενδιαφέρον άκουσα αυτό που ελέχθη από την Επιτροπή, ότι δηλαδή η εντολή που είχαν ήταν να κάνουν μια αντικειμενική ανάλυση. Το πολιτικό στοιχείο παραμένει στο πλαίσιο των αποφάσεων του Συμβουλίου Υπουργών και, τολμώ να πω, και του Ευρωπαϊκού Κοινοβουλίου. Θέλω να ελπίζω, λοιπόν, ότι το Συμβούλιο Υπουργών πράγματι θα πάρει μια πρωτοβουλία και, βασιζόμενο στην ανάλυση της Επιτροπής, θα πάρει μια απόφαση ώστε οι διαπραγματεύσεις να αρχίσουν ταυτόχρονα με όλα τα κράτη.
<P>
Δύο λόγια για την Κύπρο, κύριε Πρόεδρε. Με πολύ ενδιαφέρον άκουσα αυτό που ελέχθη από τον κ. Van den Broek και από τον κ. Hδnsch, δηλαδή ότι μπορεί η προοπτική της εντάξεως να είναι ένας καταλύτης για να λυθούν τα προβλήματα που υπάρχουν εκεί, αλλά ποτέ δεν πρέπει αυτό να θεωρηθεί κάποιος τρόπος ομηρίας της Δημοκρατίας της Κύπρου σε σχέση και με την ένταξη και με τις πολιτικές εξελίξεις. Εγώ ήθελα να αναφέρω ένα νέο στοιχείο και παρακαλώ πολύ να το σκεφθείτε. Κανένας δεν σκέπτεται τί γίνεται με τον μουσουλμανικό πληθυσμό της Κύπρου, αυτόν δηλαδή που είναι έξω από τη Δημοκρατία της Κύπρου και ο οποίος απ'ό, τι βλέπουμε από τα στοιχεία που ανέλυσε η Επιτροπή, είναι σε μια κατάσταση πολύ μεγάλης φτώχειας και αθλιότητας. 'Εχουν περίπου το ένα τέταρτο του κατά κεφαλήν ακαθαρίστου εθνικού προϊόντος αυτού που έχει η Δημοκρατία της Κύπρου. Εξ άλλου, σύνθεση του πληθυσμού με τους μετανάστες, τον στρατό κατοχής και τα λοιπά, κάθε άλλο παρά καλή είναι για τους μονίμους κατοίκους της Κύπρου. Αυτούς δεν τους σκέπτεται κανένας; Και τί λύση θα μπορούσε να δοθεί αν ενετάσσοντο κανονικά μέσα στη Δημοκρατία της Κύπρου, στο πλαίσιο της εντάξεως στην Ευρωπαϊκή 'Ενωση; Είναι κάτι το οποίο ενδεχομένως θα έπρεπε να έχουμε υπ'όψη όταν παίρνουμε αποφάσεις τέτοιας πολιτικής μορφής.
<P>
'Οσον αφορά το οικονομικό μέρος, δεν μπορώ να κάνω βέβαια λεπτομερή ανάλυση. Από τελείως επιφανειακή ενατένιση των θεμάτων πολλά πράγματα βγαίνουν. Επί παραδείγματι, αυτή η έννοια της επαναλήψεως των υπο-οροφών στον προϋπολογισμό μπορεί να παρουσιάσει ορισμένα προβλήματα. Επίσης, γενικά η πρόταση δεν παρουσιάζει καινούργιες πολιτικές. Απλώς επαναπροσδιορίζει στόχους και, βέβαια, κάνει και κάτι πολύ καλό: αφαιρεί τον αυτοματισμό των μεταφορών πόρων, πράγμα το οποίο είναι σωστό, διότι οι πόροι πρέπει να μεταφέρονται αναλόγως αναγκών και όχι με έναν αυτόματο μηχανισμό που δεν λαμβάνει υπόψη πολλές φορές την πραγματικότητα.
<P>
Πολύ σημαντική είναι η αλλαγή του PHARE, που γίνεται στην ουσία ένα νέο όργανο, όπως ήταν και η πρόταση του Ευρωπαϊκού Κοινοβουλίου, διότι καλύπτει και επενδύσεις, καλύπτει επενδύσεις σε υποδομή, φεύγει δηλαδή από τον αρχικό σκοπό και επεκτείνεται, και αυτό είναι πολύ σωστό. Τα διαθέσιμα κεφάλαια όμως, δεν φαίνεται να είναι αρκετά. Φοβάμαι πολύ ότι θα βρεθούμε σε προβλήματα. Και γι'αυτό, ήθελα να παρακαλέσω να σκεφθούμε μήπως θα έπρεπε στις δημοσιονομικές προοπτικές να μην πάμε ως το 2006. 'Ακουσα τον Πρόεδρο Santer να λέει ότι θα γίνει μια άλλη Διακυβερνητική Διάσκεψη, η οποία θα αποφασίσει σε πολλά πράγματα και θα εγκρίνει πολλές νέες θέσεις ή θα αναθεωρήσει ορισμένα που γίνονται εδώ. Γιατί να μην κρατήσουν οι δημοσιονομικές προοπτικές ως αυτό το Συμβούλιο, στο επίπεδο του 1, 27, ούτως ώστε οι αλλαγές που μπορεί να συμβούν εν τω μεταξύ να είναι τέτοιες που να μπορέσουν να ληφθούν υπόψη; Κανείς δεν μπορεί να προβλέψει ποιές θα είναι οι ανάγκες. Απ'ό, τι φαίνεται τώρα, τα πράγματα ενδεχομένως να είναι ικανοποιητικά. Δεν προβλέπεται τίποτα όμως για τον δεύτερο πυλώνα, δεν προβλέπεται τίποτα για τον τρίτο πυλώνα. Οι πολιτικές και άλλες εξελίξεις μπορεί να είναι τελείως διαφορετικές και να βρεθούμε να έχουμε πολύ περισσότερες ανάγκες. Εν όψει αυτού λοιπόν, δύο λύσεις υπάρχουν κατ'εμέ: η μία είναι οι δημοσιονομικές προοπτικές να πάνε ως την επομένη Διακυβερνητική και η δεύτερη είναι να τεθεί το όριο ψηλότερα, χωρίς υποχρέωση εφαρμογής, με προηγουμένη όμως έγκριση. Εάν δεν γίνει ή το ένα ή το άλλο για να αποφύγουμε το ενδεχόμενο να χρειαστούμε νέες κυρώσεις από εθνικά κοινοβούλια σε περίπτωση αναγκών, φοβάμαι πολύ ότι θα βρεθούμε σε δημοσιονομικές δυσκολίες.

<SPEAKER ID=39 LANGUAGE="IT" NAME="Azzolini">
Κύριε Πρόεδρε, με απόλυτη πεποίθηση συνυπογράφω όσα εξέφρασε πριν από λίγο ο συμπρόεδρος μου, κ. Pasty, και με εξίσου απόλυτη πεποίθηση επιθυμώ να εκθέσω τις απόψεις μου σχετικά με τη μελλοντική μεταρρύθμιση των διαρθρωτικών ταμείων και τις προτάσεις που προέβαλε σήμερα η Επιτροπή.
<P>
Εμπρός στις μελλοντικές προκλήσεις της Ευρωπαϊκής Ένωσης, δεν υπάρχει αμφιβολία ότι επιβάλλεται μετά το 1999 η μεταρρύθμιση των διαρθρωτικών ταμείων. οι προκλήσεις που έχουμε εμπρός μας είναι πολυάριθμες και θα χρειασθούν μεγάλες πολιτικές, οικονομικές και κοινωνικές προσπάθειες για την αντιμετώπισή τους. Η αρχή της οικομικής και κοινωνικής συνοχής, σε ένα πλαίσιο που συνεχώς μεταβάλλεται, όπως είναι το ευρωπαϊκό πλαίσιο που πρόκειται να διευρυνθεί προσεχώς, αποκτά ακόμη μεγαλύτερη σημασία και επικαιρότητα. Αφού έχουμε ορίσει ότι ο στόχος της συνοχής παραμένει μία από τις βασικές αρχές για την ευρωπαϊκή οικοδόμηση, δέχομαι με ικανοποίηση τις προτάσεις της Επιτροπής που αποβλέπουν στην απλοποίηση των διοικητικών, δημοσιονομικών διαδικασιών και των διαδικασιών ελέγχου, διότι αναμφίβολα θα διευκολύνουν την πρόσβαση στις χρηματοδοτήσεις, θα επιταχύνουν το διαδικαστικό iter και, ελπίζουμε, θα αποτελέσουν και ένα περαιτέρω κίνητρο για εκείνες τις χώρες που υφίστανται τις επιπτώσεις σημαντικών καθυστερήσεων.
<P>
Παρομοίως είμαι έτοιμος να δεχθώ τις προτάσεις γεωγραφικής και θεματικής συγκέντρωσης. Έχω καθήκον, όμως, ως μέλος της Επιτροπής Περιφερειακής Πολιτικής, όπως επίσης και ως βουλευτής μιας περιοχής του στόχου 1, να επαναλάβω τις ανησυχίες μου και να επιστήσω την προσοχή τόσο της Επιτροπής όσο και των συναδέλφων μου στους κινδύνους που απορρέουν από σχέδια εξαιρετικά φιλόδοξα αλλά και οικονομικώς επαχθή για την Ένωση. Οι δημοσιονομικοί περιορισμοί δεν επιτρέπουν την αύξηση του ποσοστού της οικονομικής επιχορήγησης στα ταμεία, επιχορήγησης που θα παραμείνει ίση με το 0, 46 % του ακαθαρίστου εθνικού προϊόντος της Ένωσης, σύμφωνα με τις αποφάσεις του Εδιμβούργου. Η εν λόγω επιχορήγηση, όμως, εμπρός στις μελλοντικές διευρύνσεις, θα είναι εκ των πραγμάτων κατώτερη σε ποσοστά, για κάθε κράτος μέλος, ενώ η αρχή της συγκέντρωσης, αν και παρουσιάζει πλεονεκτήματα από διαδικαστικής πλευράς, μου δημιουργεί αμηχανία όσον αφορά τις γεωγραφικές και θεματικές πλευρές. μία ενδεχόμενη μείωση των στόχων από έξι σε τρεις, από τους οποίους μόνο δύο είναι περιφερειακοί, και μία γενική μείωση των ζωνών που σήμερα είναι εκλόγιμες, μου φαίνεται ότι δύσκολα μπορούν να πραγματοποιηθούν, διότι είναι ασαφής ο τρόπος με τον οποίο αυτό θα υλοποιηθεί.
<P>
Είμαι, πράγματι, πεπεισμένος ότι αυτή η αλλαγή θα προκαλέσει αναπόφευκτες και υπερβολικές απλοποιήσεις σε σχέση με τις διάφορες περιφερειακές, αναπτυξιακές, οικονομικές και κοινωνικές πραγματικότητες που απαιτούν πιο ειδικές παρεμβάσεις.
<P>
Καταλήγω καλώντας την Επιτροπή να παρουσιάσει στο Κοινοβούλιο πιο ακριβείς και διαρθρωμένες προτάσεις μεταρρύθμισης. Από την πλευρά μου, αναλαμβάνω την υποχρέωση «να μελετήσω» στις διακοπές μου όλο το υλικό που διαθέτουμε και επιφυλάσσομαι να επανέλθω στο θέμα λεπτομερώς.

<SPEAKER ID=40 LANGUAGE="DA" NAME="Haarder">
Κύριε Πρόεδρε, είναι προβληματικό να διαχωρίζονται εκ των προτέρων οι χώρες σε εκείνες που είναι μέσα και σε εκείνες που θα είναι σύντομα μέσα. Είναι μια κακή παιδαγωγική και μια κακή πολιτική, εάν αυτό σημαίνει ότι πρέπει να χρησιμοποιούμε τώρα περισσότερες δυνάμεις για ορισμένες χώρες και λιγότερες δυνάμεις για άλλες, που έχουν ίσως μεγαλύτερη ανάγκη και οι οποίες είναι ίσως εξίσου σημαντικές για την ειρήνη και την ασφάλεια στην Ευρώπη του μέλλοντος. Είναι απίστευτα σημαντικό να ενταχθεί η Εσθονία στην ΕΕ, αλλά σε ορισμένα χρόνια θα μπορούσε και η Λετονία να βρίσκεται στην ίδια κατάσταση. Έχει η Λετονία παραπεμφθεί εκ των προτέρων στο δεύτερο γύρο ή μπορεί ακόμη να επιτύχει την ένταξή της στον πρώτο γύρο; Θα ήθελα πολύ να μου απαντήσει σχετικά ο Επίτροπος. Θα ήθελα επίσης να του ζητήσω να επιβεβαιώσει το Σώμα και τις υποψήφιες χώρες κατά πόσο ο διαχωρισμός αυτός αποτελεί απλώς μια πρόγνωση, που δεν αποκλείει αλλαγές, σε περίπτωση που ορισμένες χώρες αναπτυχθούν γρήγορα, και κατά πόσο ο τελικός σκοπός είναι να ενταχθούν όλες οι χώρες στην ΕΕ, αποφεύγοντας έτσι νέους διαχωρισμούς.

<SPEAKER ID=41 LANGUAGE="PT" NAME="Miranda">
Κύριε Πρόεδρε, μία ελάχιστη προσοχή στην εξέλιξη του προϋπολογισμού των τελευταίων ετών, στις περιοριστικές τάσεις που διαγράφονταν εκεί και επίσης σε ορισμένους κανόνες που σιγά-σιγά επιβάλονταν προϊδέαζε, εντελώς κατά προσέγγιση, για αυτό που σήμερα υποβάλλεται επίσημα από την Επιτροπή στο χρηματοδοτικό επίπεδο.
<P>
Και το κεντρικό ζήτημα, για μας, είναι: το plafond των ιδίων πόρων που αποφασίσθηκε στο Εδιμβούργο θα διατηρηθεί αναλλοίωτο πέρα από αυτή την ημερομηνία (1999) και θα πρέπει να ανταποκριθεί όχι μόνο στους στόχους που καθορίσθηκαν για τους δέκα πέντε, αλλά επίσης στο κόστος της προενταξιακής φάσης και των πρώτων ετών μίας διευρυμένης 'Ενωσης. Ενώ είναι βέβαιο ότι αυτό θα είναι αναγκαστικά υψηλό.
<P>
Δεν έχουμε ειδικές αντιρρήσεις αρχής για τη διεύρυνση. Αλλά, προφανώς, δεν μπορούμε να την αποδεχθούμε με αυτούς τους όρους. Επειδή, αναπόφευκτα, ένα τέτοιο πλαίσιο σημαίνει σημαντικές περικοπές σε σημερινούς στόχους και προτεραιότητες και θέτει οριστικά σε αμφισβήτηση επιταγές του παρόντος.
<P>
Παραδειγματική περίπτωση είναι η συνοχή, που περιλαμβάνεται στη Συνθήκη ως θεμελιώδης πυλώνας της 'Ενωσης, αλλά παραπέμπεται αναπότρεπτα στις ελληνικές καλένδες, με τις προτάσεις που διατυπώνονται τώρα για τα Διαρθρωτικά Ταμεία και για το Ταμείο Συνοχής.
<P>
Ως προς αυτό το τελευταίο, θα μειωθεί αισθητά η πρόσβαση των σημερινών δικαιούχων σε αυτό. Και ως προς τα Διαρθρωτικά Ταμεία είναι βέβαιο ότι η μέση ετήσια προικοδότηση για τη νέα περίοδο, για τους δέκα πέντε, θα είναι κατώτερη από τη σημερινή. Αυτή είναι η πραγματικότητα. Και έτσι φαίνεται ότι οι σημερινές «χώρες της συνοχής» όχι μόνο παύουν να είναι «χώρες της συνοχής», με τη δύναμη κανείς δεν ξέρει τίνος μαγικού ραβδιού, αλλά επιπλέον, δυνάμει αυτής της εικονικής επιτυχίας, είναι καταδικασμένες να πληρώσουν τη διεύρυνση.
<P>
Ποιος είναι δυνατό, στα σοβαρά, να συμφωνεί με αυτό; Τελικά, και αυτή είναι η ερώτηση που μένει: πού είναι τώρα «τα μέσα για την υλοποίηση των φιλοδοξιών μας»;

<SPEAKER ID=42 LANGUAGE="DE" NAME="Schroedter">
Κύριε Πρόεδρε, αγαπητοί συνάδελφοι, ενώ στους υποψηφίους για ένταξη ανατίθενται ολοένα και περισσότερες «εργασίες για το σπίτι», η Ευρωπαϊκή Ένωση δεν κατάφερε μέχρι τώρα να τακτοποιήσει τις δικές της. Η επιτακτική ανάγκη μιας οικολογικής και κοινωνικής βιώσιμης ανάπτυξης παραγνωρίστηκε. Οι μεταρρυθμίσεις, κυρίως στην αγροτική και στην οικονομική πολιτική, παραμένουν ελλιπείς. Η σύγκρουση στην Ευρώπη ξεπεράστηκε, γιατί εμείς στην Ανατολή παλέψαμε ακούραστα για να γίνουν πραγματικότητα σε όλη την Ευρώπη η δημοκρατία και η συμμετοχή των πολιτών.
<P>
Είναι ιστορική πρόκληση να αναπτυχθεί τώρα μια δημοκρατική Ευρώπη που να μην έχει διαχωριστικές γραμμές. Ρωτώ γι' αυτό άλλη μια φορά την Επιτροπή: Γιατί έσπρωξε κατά μέρος τη λύση της συμμετοχής όλων των υποψηφίων στις ενταξιακές διαπραγματεύσεις; Δε γίνεται εκ νέου διαχωρισμός μεταξύ αυτών που είναι μέσα και αυτών που παραμένουν απ' έξω; Εδώ βρίσκονται οι λόγοι για τους οποίους ακόμα δεν ικανοποιείται το αίτημα του Κοινοβουλίου, να καταργηθεί η υποχρέωση της βίζας μεταξύ Βουλγαρίας και Ρουμανίας;
<P>
Η επιλογή εκ μέρους της ΕΕ ενός κράτους θα είχε μοιραίες συνέπειες κυρίως στην περίπτωση της συνεργασίας των βαλτικών κρατών, γιατί τα κράτη αυτά τα συνδέει μια πολύ στενή οικονομική συνεργασία και μια ζώνη ελεύθερης διακίνησης. Ενδεχομένως μια τέτοια στρατηγική θα φέρει και στις καινούριες κυβερνήσεις νέες δυσκολίες, όσον αφορά την αιτιολόγηση στο εξής απέναντι στον ίδιο τους τον πληθυσμό της επιβάρυνσης της κοινωνικής ισορροπίας, που τόσο πολύ ζημιώνεται από τη διαδικασία προσέγγισης. Γι' αυτό χρειαζόμαστε για τη διεύρυνση ένα αποδοτικό, θεσμικό, κοινωνικό, κοινό πλαίσιο για όλους τους υποψηφίους και όχι μόνο για τα εξωτερικά και εσωτερικά θέματα και τα θέματα της δικαιοσύνης. Καμία από τις συνδεδεμένες χώρες δεν επιτρέπεται να έχει την εντύπωση πως έχει αποκλειστεί.
<P>
Από την οικονομική συνεργασία μεταξύ της ΕΕ και των υποψήφιων για ένταξη χωρών εξακολουθεί να λείπει το στοιχείο μιας ισόνομης οικονομικής ενσωμάτωσης. Εξακολουθεί η ΕΕ να αρνείται την πρόσβαση ορισμένων προϊόντων στην αγορά της. Αποφασιστική για μια ισορροπημένη ανάπτυξη είναι η συμμετοχή στην ευρεία κλίμακα των μέτρων στήριξης που λαμβάνονται στο πλαίσιο της διαρθρωτικής πολιτικής.
<P>
Η ενσωμάτωση στην ΕΕ δεν πρέπει να γίνει υπόθεση μόνο μιας ελίτ της πολιτικής, αλλά πρέπει να δοθεί μεγαλύτερη αξία στην πλήρη συμμετοχή όλων των πολιτών. Υπό αυτήν την άποψη μας προκαλεί μεγάλες ανησυχίες η νέα σειρά προτεραιοτήτων του προγράμματος PHARE. Εδώ αφομοιώνονται τώρα στη Συνθήκη το νέο, αντιδημοκρατικό μοντέλο της πολιτικής στο θέμα της μετανάστευσης, που παραβιάζει τα ανθρώπινα δικαιώματα, και το Πρωτόκολλο του Schengen και ύστερα μεταδίδονται στα κράτη που είναι υποψήφια για ένταξη. Έτσι αποτελούν μια ζώνη ασφαλείας για τον πυρήνα της Ευρώπης. Οι πράσινοι θεωρούν αδικαιολόγητη την εξαγωγή της τωρινής πολιτικής εσωτερικών και δικαιοσύνης της ΕΕ στις κεντρο- και ανατολικοευρωπαϊκές χώρες. Εδώ πρέπει να γίνουν σύντομα τα δικαιώματα δημοκρατικού ελέγχου του Κοινοβουλίου και του Δικαστηρίου τα θεμέλια της Συνθήκης. Για τις νέες δημοκρατίες δεν είναι ακόμα τόσο παλιά η εμπειρία με μια ανεξάρτητη δικαιοσύνη και μια δημοκρατικά ελεγχόμενη αστυνομία, αλλά αποδίδουν μεγάλη αξία σ' αυτό.

<SPEAKER ID=43 LANGUAGE="IT" NAME="Dell'Alba">
Κύριε Πρόεδρε της Επιτροπής, στην ομιλία σας σήμερα το πρωϊ αναφερθήκατε στην πρώτη επίσημη ομιλία σας ως προέδρου της Επιτροπής, τη 17η Ιανουαρίου, και επιτρέψτε μου να σας υπενθυμίσω και εγώ εκείνη την ημέρα διότι τότε σας είχα πει πως περιμέναμε από εσάς το όραμα μιας καλύτερης Ευρώπης, μιας Ευρώπης του 2000. Μου φαίνεται ότι και στην Ατζέντα 2000 αυτό το όραμα είναι ανεπαρκές. Βεβαίως η Επιτροπή έχει ένα δύσκολο ρόλο διότι της ζητείται να προχωρήσει σε διευρύνσεις και μεταρρυθμίσεις, να προχωρήσει στο 2000 διατηρώντας τους ιδίους πόρους που ορίσθηκαν στο Εδιμβούργο και δεν μπορούν να ξεπεράσουν το 1, 27 % του ακαθαρίστου εθνικού προϊόντος.
<P>
Πρόκειται βεβαίως για μία δύσκολη αποστολή και είναι πολύ αμφίβολη η απόφαση για την ένταξη χωρών όπως η Σλοβενία που, κατά την άποψή μου, δεν ήσαν έτοιμες για την ένταξη και τον αποκλεισμό άλλων. Ένα μοναδικό θετικό στοιχείο υπάρχει στην Ατζέντα που θα εξετάσουμε: η πρότασή σας να διεξαχθεί η Διακυβερνητική Διάσκεψη εντός του 2000. Σχετικά με αυτό το θέμα το Κοινοβούλιο θα σας υποστηρίξει διότι πρόκειται για το μόνο λογικό πράγμα που μπορούμε να ζητήσουμε σήμερα από το Συμβούλιο.

<SPEAKER ID=44 NAME="Nicholson">
Κύριε Πρόεδρε, άκουσα σήμερα το πρωί με μεγάλη προσοχή τον πρόεδρο Santer και τον κύριο Van Den Broek, όταν μιλούσαν για τον οδικό χάρτη του μέλλοντος. Πρέπει να σας πως ότι ο δρόμος που μας περιγράψατε σήμερα το πρωί είναι πολύ κακοκατασκευασμένος, έχει πολλές λακκούβες και δε βγάζει πουθενά. Πρέπει να υπάρξει μια μακρά περίοδος διαπραγματεύσεων για να επεκτείνουμε τις μεταρρυθμίσεις που απαιτούνται στα δεκαπέντε σημερινά κράτη μέλη για να αντιμετωπίσουμε την πρόκληση της διεύρυνσης.
<P>
Οι προτάσεις μεταρρύθμισης της κοινής αγροτικής πολιτικής και των διαρθρωτικών ταμείων είναι μεγαλεπήβολες και υπερβολικά επώδυνες για πολλές περιφέρειες της σημερινής Ευρωπαϊκής Ένωσης. Πρέπει να είμαστε προσεκτικοί κατά τη διάρκεια της διαδικασίας διεύρυνσης για να μην απομονώσουμε σημερινές περιφέρειες της Ένωσης. Θα συνιστούσα προσεκτικές διαπραγματεύσεις, έχοντας πάντα κατά νου την ευαίσθητη ισορροπία που υπάρχει σήμερα και πρέπει να διατηρηθεί.
<P>
Κατανοώ το γιατί πρέπει να προχωρήσουμε προς τη διεύρυνση. Κατανοώ επίσης πολύ καλά γιατί αυτές οι χώρες θέλουν να έρθουν στην Ευρωπαϊκή Ένωση. Κατανοώ όμως επίσης την απογοήτευση που αισθάνθηκαν σήμερα το πρωί οι κάτοικοι των χωρών των οποίων τα ονόματα δεν αναφέρθηκαν. Εκλιπαρώ τον Πρόεδρο της Επιτροπής και όλους όσους λαμβάνουν μέρος στις διαπραγματεύσεις να αναλάβουν τις ευθύνες αυτής της τρομακτικής πρόκλησης, την οποία μας σκιαγράφησαν, και τους εύχομαι κάθε καλό. Τους συνιστώ να προχωρήσουν με ασφάλεια και προσοχή.

<SPEAKER ID=45 LANGUAGE="NL" NAME="Vanhecke">
Πρόεδρε, μέσω της «Agenda 2000» αποδείχθηκε για άλλη μία φορά ότι το όργανο που κατέχει την πολιτική εξουσία στην Ευρωπαϊκή Ένωση είναι η Επιτροπή. Θα πρέπει να σας υπενθυμίσω ότι, στην ουσία, η Ευρωπαϊκή Επιτροπή δεν είναι τίποτα περισσότερο από τη συνέλευση πολιτικά διοριζόμενων ανωτέρων υπαλλήλων. Βεβαίως, δεν μπορεί κανείς να θυμώσει για το γεγονός ότι οι υπάλληλοι αυτοί αξιοποιούν το δικαίωμα πρωτοβουλίας το οποίο κατέχουν. Οπωσδήποτε όχι. Ωστόσο, αυτός ο τρόπος εργασίας είναι ακατάλληλος και ακόμη και αντιδημοκρατικός θα έλεγα, ενώ έχω την εντύπωση ότι είναι και εντελώς αντίθετος προς την απόφαση του Δικαστηρίου της Καρλσρούης στην οποία ορίζεται ότι η Ευρωπαϊκή Ένωση είναι ένας σύνδεσμος κρατών και όχι ένα ομοσπονδιακό υπερκράτος με μία Επιτροπή που αναλαμβάνει το ρόλο υπερκυβέρνησης.
<P>
Λόγω ελλείψεως χρόνου, αλλά και επειδή δεν επιθυμώ να σχολιάσω σε βάθος ένα έγγραφο που αποτελείται από περισσότερες από 1.100 σελίδες και που παραλάβαμε μόλις πριν από μερικά λεπτά και μάλιστα ούτε καν στη γλώσσα μου, θα περιοριστώ σε δύο έμμεσες παρατηρήσεις.
<P>
Κατά πρώτον, η Επιτροπή επικυρώνει για άλλη μία φορά τη θέση που είχε λάβει το 1989 ότι η Τουρκία δεν είναι «ακόμη» έτοιμη να γίνει μέλος της Ευρωπαϊκής Ένωσης. Ποιος θα πει επιτέλους ότι η ιδιότητα μέλους της Ευρωπαϊκής Ένωσης δεν στηρίζεται απλώς σε οικονομικές και πολιτικές προϋποθέσεις, αλλά ότι απλώς υπάρχουν γεωγραφικοί και πολιτιστικοί περιορισμοί σύμφωνα με τους οποίους μία μη ευρωπαϊκή χώρα, όπως η Τουρκία, μπορεί να είναι ένας καλός γείτονας και να διαθέτει μαζί μας τις καλύτερες δυνατές σχέσεις αλλά δεν είναι δυνατό να γίνει μέλος της Ευρωπαϊκής Ένωσης.
<P>
Κατά δεύτερον, διαπιστώνουμε ότι πολλές χώρες του πρώην ανατολικού συνασπισμού πρέπει να διανύσουν ακόμη έναν πολύ μακρύ δρόμο για την ανασυγκρότηση της οικονομίας τους. Είναι λοιπόν καιρός να εξετασθούν από την Ευρωπαϊκή Ένωση όλα τα προγράμματα για την αποκαλούμενη χορήγηση αναπτυξιακής βοήθειας και να δοθεί απόλυτη προτεραιότητα στη χρηματοδότηση ενός είδους σχεδίου Marshall για τις χώρες αυτές. Έχω την εντύπωση ότι στο πολιτικό πρόγραμμα που κατατέθηκε δεν λαμβάνεται επαρκώς υπόψη αυτή η ανάγκη.

<SPEAKER ID=46 LANGUAGE="ES" NAME="Arias Caρete">
Κύριε Πρόεδρε, κύριε Προεδρεύοντα του Συμβουλίου, κύριοι Επίτροποι, κυρίες και κύριοι βουλευτές, μόλις ακούσαμε την παρουσίαση εκ μέρους της Επιτροπής της αποκαλούμενης Ατζέντας 2000, η οποία φιλοδοξεί να αποτελέσει, μαζί με τις αξιολογήσεις κάθε αίτησης προσχώρησης στην Ένωση, την απάντηση στα αιτήματα που διατύπωσε το Ευρωπαϊκό Συμβούλιο της Μαδρίτης.
<P>
Το πακέτο αυτό δεν μπορεί να αξιολογηθεί με απλοϊκό τρόπο, αλλά είναι απαραίτητο να αναλυθούν ξεχωριστά τα διάφορα στοιχεία που περιέχει.
<P>
Μπορούμε να υποστηρίξουμε ανεπιφύλακτα τις προτάσεις που υποβάλλονται για την εξασφάλιση της αποτελεσματικότητας μιας λογικής διεύρυνσης της Ένωσης, διαρθρωμένης στα συντομότερα δυνατά χρονικά περιθώρια. Και εγώ προσωπικά, ως Ισπανός με μνήμη, ως εκπρόσωπος μιας χώρας που χτυπούσε για καιρό τις πόρτες της Κοινότητας, μπορώ να κατανοήσω πλήρως τις θεμιτές αξιώσεις όλων ανεξαιρέτως των υποψηφίων χωρών.
<P>
Ωστόσο, κύριε Πρόεδρε, μας ανησυχεί το ότι, όταν αντιμετωπίζουμε ένα πακέτο διεύρυνσης τόσο φιλόδοξο και τόσο αιτιολογημένο από πολιτικής άποψης, δεν καθορίζονται επαρκείς και ισόρροπες δημοσιονομικές προβλέψεις για τη χρηματοδότησή του.
<P>
Όταν παλαιότερα η Επιτροπή παρουσίασε τα αποκαλούμενα «πακέτα Ντελόρ Ι και ΙΙ», παράλληλα με τους φιλόδοξους στόχους που ετίθεντο, η Κοινότητα εξοπλιζόταν με τα απαραίτητα μέσα για να αντιμετωπίσει την υλοποίηση των θεμιτών τους επιδιώξεων.
<P>
Στην περίπτωση αυτή προσεγγίζεται, όπως αναγνωρίζει η Επιτροπή στην ανακοίνωσή της, η σημαντικότερη στην κοινοτική ιστορία διαδικασία διεύρυνσης, από οποιαδήποτε προοπτική και αν εξεταστεί, γεωστρατηγική, πολιτική, οικονομική ή κοινωνική.
<P>
Περισσότερα από 105 εκατομμύρια κάτοικοι, περισσότερα από 1 εκατομμύριο τετραγωνικά χιλιόμετρα έκτασης, χώρες που δεν φτάνουν ούτε το ένα τρίτο του μέσου εισοδήματος του κατά κεφαλήν κοινοτικού ΑΕγχΠ και χώρες όπου η απασχόληση στη γεωργία αντιπροσωπεύει το 26 % απέναντι στο 5 % του μέσου όρου της Ένωσης.
<P>
Και η σημαντική αυτή πρόκληση, συγχρόνως με τη διατήρηση της πολιτικής οικονομικής και κοινωνικής συνοχής και την εγκαινίαση της νέας πολιτικής απασχόλησης που καταρτίστηκε στο Αμστερνταμ και την εξασφάλιση της συνέχισης των υπόλοιπων κοινοτικών πολιτικών, φιλοδοξείται να αντιμετωπιστεί χωρίς να αυξηθεί με κάποιον τρόπο ο κοινοτικός προϋπολογισμός και χωρίς να μεταβληθεί η δομή των εισοδημάτων του. Προσπαθούν να μας πείσουν ότι όλα μπορούν να χρηματοδοτηθούν με το ισχύον 1, 27 % των σημερινών προοπτικών, και επιπλέον, ορίζοντας κάποιες προοπτικές όπου οι πιστώσεις πληρωμών μειώνονται ακόμη και σε σχέση με εκείνες του 1999, και περιορίζονται από το 1, 25 % που προβλέπεται στον πίνακα που έχουμε, στο 1, 22 % που προβλέπεται για το έτος 2006. Γίνεται η διεύρυνση και μειώνονται οι πιστώσεις πληρωμών.
<P>
Αν έτσι τίθεται το ζήτημα, κύριε Πρόεδρε, είναι αναμφισβήτητο ότι κάποια κοινοτική πολιτική, στους κόλπους της Ένωσης των Δεκαπέντε, θα πρέπει απαραίτητα να περικοπεί σε σχετικούς όρους.
<P>
Και ποια είναι αυτή η πολιτική; Δεν είναι άλλη από την πολιτική συνοχής. Πράγματι, σύμφωνα με την πρόταση που παρουσιάστηκε, η προενταξιακή διαδικασία θα χρηματοδοτηθεί με 500 εκατομμύρια Ecu από το κεφάλαιο 1 και με 1 δισεκατομμύριο Ecu από το κεφάλαιο 2, ποσά που θα ανέλθουν σε 45 δισεκατομμύρια Ecu για το κεφάλαιο 2 όταν θα πραγματοποιηθούν οι πρώτες προσχωρήσεις, από το έτος 2002 και ως το έτος 2006.
<P>
Βεβαίως, σε κανένα σημείο της ανακοίνωσης δεν αιτιολογείται το πώς υπολογίστηκε αυτός ο μαγικός αριθμός των 45 δισεκατομμυρίων Ecu για τη διεύρυνση. Γιατί 45 δισεκατομμύρια και όχι 90 ή 35; Πόσο μάλλον όταν γίνεται λόγος για κλιμακωτή και όχι ταυτόχρονη διεύρυνση.
<P>
Επιπλέον, εξακολουθεί να ορίζεται ένα ανώτατο όριο της τάξεως του 0, 46 % του κοινοτικού ΑΕγχΠ για το συνολικό ποσόν που προορίζεται στην περιφερειακή πολιτική, κάτι που συνεπάγεται πάγωμα, σε σχετικούς όρους, της αύξησης αυτού του κεφαλαίου στα επίπεδα του 1999. Αυτό θα έχει ανάδρομες συνέπειες, διότι καθορίζεται ένα ανώτατο όριο για την αύξηση των διαθέσιμων πόρων για την πολιτική που είναι πιο συνδεδεμένη με το στόχο της οικονομικής και κοινωνικής συνοχής -εφόσον αυξάνεται ο αριθμός των υποψηφίων χωρών και περιφερειών που επιλέγουν ένα σύνολο πόρων των οποίων η αύξηση αναστέλλεταικαι διότι το μεγαλύτερο μέρος της ενίσχυσης της χρηματοδότησης της προενταξιακής διαδικασίας γίνεται με επιβάρυνση του κεφαλαίου 2 των δημοσιονομικών προοπτικών.
<P>
Και η οπισθοδρόμηση αυτή συγκαλύπτεται με μια φαινομενική πρόοδο. Πράγματι, μας αναγγέλλεται ότι προορίζονται για το Στόχο 2 περίπου τα δύο τρίτα των συνολικών πόρων, και αναγγέλλεται επίσης, βεβαίως, μεγαλύτερη γεωγραφική συγκέντρωση. Εντούτοις, θα πρέπει να υπενθυμίσουμε ότι, ήδη στις υπάρχουσες προοπτικές, ο Στόχος 1 απορροφά σήμερα τα δύο τρία του συνόλου των πόρων, και θα πρέπει να διευκρινιστεί τι σημαίνει ο όρος «περίπου», διότι σε καμία περίπτωση το ποσοστό του Στόχου 1 δεν θα πρέπει να είναι κατώτερο του σημερινού. Θα πρέπει επίσης να αναλογιστούμε ότι οι περισσότερο ευήμερες περιφέρειες δεν πρόκειται να συνεισφέρουν επιπροσθέτως στην προσπάθεια της διεύρυνσης με το πάγωμα του κοινοτικού προϋπολογισμού, από την πλευρά των εισοδημάτων, και με την πρόβλεψη να μειωθούν οι πιστώσεις πληρωμών από 1, 25 % σε 1, 22 % στις νέες δημοσιονομικές προοπτικές. Πιστεύω ότι η θέση της Επιτροπής έρχεται σε αντίφαση με το άρθρο 3 ΣΤ της Συνθήκης για την Ένωση που καθιερώνει την αρχή της επάρκειας μέσων, καθώς και με τις πολιτικές θέσεις που διατήρησε αυτό το Κοινοβούλιο απέναντι στις εκθέσεις Oostlander, της 30ής Νοεμβρίου 1994, Bourlanges-Martin, της 17ης Μαΐου 1995, και Χριστοδούλου, της 12ης Δεκεμβρίου 1996, όπου σε όλες υποδεικνυόταν ότι η διεύρυνση δεν θα πρέπει να θέσει σε κίνδυνο την αλληλεγγύη των Δεκαπέντε και ότι θα πρέπει ενδεχομένως να αυξηθούν οι κοινοτικοί πόροι για τη χρηματοδότησή της.
<P>
Θα είναι δύσκολο να εξηγηθεί σε πολλά εθνικά Κοινοβούλια, κυρίως στις χώρες της συνοχής, το πώς πρόκειται να χρηματοδοτηθεί η διαδικασία της διεύρυνσης.
<P>
Πέραν όμως αυτής της κριτικής γενικού χαρακτήρα, υπάρχουν στις προτάσεις της Επιτροπής που αφορούν την πολιτική οικονομικής και κοινωνικής συνοχής πολύ θετικά στοιχεία για τα οποία θα πρέπει να συγχαρούμε την Επιτροπή, και όλως ιδιαιτέρως την αρμόδια Επίτροπο, κ. Wulf-Mathies, η οποία ήταν πάντοτε διαθέσιμη για την Επιτροπή Περιφερειακής Πολιτικής αυτού του Κοινοβουλίου στη διάρκεια όλης αυτής της διαδικασίας μεταρρύθμισης, και προσωπικά την ευχαριστώ ιδιαίτερα για τη διαθεσιμότητά της αυτή.
<P>
Τα θετικά αυτά στοιχεία είναι η διατήρηση, στη σημερινή του μορφή, του Ταμείου Συνοχής, το οποίο θεωρούμε ότι αποτελεί ένα στοιχείο που επιτρέπει στα πλέον μειονεκτούντα Κράτη μέλη να διαρθρώσουν μια αναπτυξιακή πολιτική στο σύνολο της εθνικής τους επικράτειας· η ευφυής απλοποίηση των στόχων των διαρθρωτικών Ταμείων, που θα απαιτήσει ωστόσο κριτήρια επιλεξιμότητας των ζωνών διαφανή, απλά και απολύτως αντικειμενικά, καθώς και η απλοποίηση των διαδικασιών διαχείρισης την οποία ζητούσαν ευρέως οι κοινωνικοί παράγοντες και οι περιφερειακές αρχές.
<P>
Ολοκληρώνω ευχαριστώντας την Επιτροπή για τη μεγάλη προσπάθεια και την εργασία που αναμφισβήτητα αξίωσε η εκπόνηση αυτής της πρότασης, και εκφράζοντας την εμπιστοσύνη μου στο ότι αυτό το Κοινοβούλιο θα σταθεί ικανό, τους επόμενους μήνες, να βελτιώσει τις πτυχές αυτής της πρότασης με τις οποίες δεν συμφωνούμε, διότι η πρόκληση που αντιμετωπίζουμε έχει άνευ προηγουμένου πολιτική σημασία και θα απαιτήσει τη συγκέντρωση των προσπαθειών όλων μας.

<SPEAKER ID=47 NAME="Collins, Gerard">
Κύριε Πρόεδρε, τα σημερινά κράτη μέλη θα πρέπει να μοιραστούν το βάρος της χρηματοδότησης της διεύρυνσης της Ένωσης προς τα ανατολικά με δίκαιο και ισότιμο τρόπο. Η πρόταση να παγώσει αποτελεσματικά το μέγεθος του προϋπολογισμού της Ευρωπαϊκής Ένωσης στο 1, 27 % του ευρωπαϊκού ΑΕγχΠ σημαίνει ότι θα πρέπει να γίνουν περικοπές με πραγματικούς όρους στο μέγεθος του πακέτου των διαρθρωτικών ταμείων που διατίθεται για να ενθαρρύνει την οικονομική ανάπτυξη των λιγότερο ανεπτυγμένων περιφερειών των σημερινών δεκαπέντε κρατών μελών. Αυτό θα ήταν ένα βήμα προς τα πίσω, το οποίο θα κινδύνευε να υποσκάψει τα θετικά αποτελέσματα που έχουν επιτευχθεί από το παρόν πρόγραμμα ενίσχυσης των διαρθρωτικών ταμείων σε ορισμένα μέρη της Ένωσης, όπως για παράδειγμα στην Ιρλανδία.
<P>
Τα διαρθρωτικά ταμεία θα πρέπει να διατηρηθούν με το σημερινό τους μέγεθος για τα 15 κράτη μέλη, μέχρις ότου επιτευχθεί ο στόχος δημιουργίας ενιαίου επιπέδου σε όλη την Ένωση. Παρά ταύτα, υπάρχει ανάγκη αναθεώρησης αυτών των κριτηρίων με τα οποία κρίνεται κανείς άξιος αυτής της ενίσχυσης. Αυτή τη στιγμή, το αυθαίρετο σημείο διακοπής παροχής στο 75 % του ΑΕγχΠ δεν λαμβάνει υπόψη σημαντικούς παράγοντες, όπως η ανεργία και η περιφερειακότητα. Τα επίπεδα της ανεργίας θα πρέπει να χρησιμοποιούνται για να καθορίζουν την επιλεξιμότητα της ενίσχυσης από τα διαρθρωτικά ταμεία.
<P>
Εξ'ίσου σημαντικό είναι το κόστος της μεταφοράς και των επικοινωνιών, το οποίο μπορεί να παίξει τεράστιο ρόλο στο κατά πόσο μια βιομηχανία είναι ή όχι ανταγωνιστική. Πρέπει κατά κάποιο τρόπο να υπολογιστεί και η περιφερειακότητα, για να διασφαλίσουμε το ότι η βιομηχανία θα συνεχίσει να δημιουργεί θέσεις απασχόλησης στην περιφέρεια μόλις δημιουργηθεί η ζώνη του ενιαίου νομίσματος.
<P>
Η Ένωση πρέπει να συνεχίσει να παίρνει διαρθρωτικά μέτρα για να ενθαρρύνει την ισορροπημένη ανάπτυξη σε όλη την Ένωση και να αποφύγει στροφή των κινητών επενδύσεων προς το κέντρο. Πριν προταθούν οποιεσδήποτε αλλαγές στις περιοχές που θεωρούνται κατάλληλες για διαφορετικά ποσά διαρθρωτικών συνδρομών, η Επιτροπή θα έπρεπε επίσης να αναλάβει να κάνει μια αξιολόγηση των επιπέδων οικονομικής ανάπτυξης μέσα στην ίδια την περιοχή. Θα ήταν οπωσδήποτε λάθος εάν μια περιοχή που βρίσκεται ακόμη στο κατώφλι του 75 % δεν κριθεί κατάλληλη για ενίσχυση επειδή η Επιτροπή την τοποθετεί στην ίδια ομάδα με την πιο ευημερούσα γειτονική περιοχή. Η ισχυρή οικονομική ανάπτυξη στην περιοχή της ανατολικής ακτής της χώρας μου, παραδείγματος χάριν, δεν αντικατοπτρίζεται απαραίτητα σε όλα τα τμήματα της χώρας. Η ύπαρξη άνισων δεικτών ανάπτυξης μέσα σε μια χώρα και σε μια περιοχή πρέπει να λαμβάνονται υπόψη από την Επιτροπή.
<P>
Η γεωργία είναι ένας τομέας ζωτικής σημασίας για την οικονομία της Ιρλανδίας και η προστασία του επιπέδου των εισοδημάτων των οικογενειών των ιρλανδών αγροτών είναι κεντρικό σημείο των φιλοδοξιών μας για την ανάπτυξη της υπαίθρου. Ενώ ο γεωργικός τομέας πρέπει να είναι ανταγωνιστικός και να αλλάξει λαμβάνοντας υπόψη την αλλαγή των συνθηκών, όπως τη διεύρυνση της Ε.Ε. και τις παγκόσμιες συνθήκες εμπορίου, είναι σημαντικό να αποζημιώνουμε σωστά τους αγρότες για τη μείωση των τιμών που αυτές συνεπάγονται.
<P>
Οι προτάσεις της Επιτροπής για την άμεση πληρωμή των γεωργών είναι ουσιαστικό στοιχείο του συνολικού πακέτου. Οι γεωργοί πρέπει να έχουν εγγυήσεις για άμεση στήριξη του εισοδήματος τους σε σωστά επίπεδα μεσοπρόθεσμα προς μακροπρόθεσμα, για να μπορούν να είναι σε θέση να προγραμματίσουν το μέλλον. Πρέπει να μελετήσουμε την αυξημένη παραγωγή μόνο στους τομείς όπου υπάρχει ήδη έτοιμη αγορά για το προϊόν, και από αυτή την άποψη, η γεωργία πρέπει να προετοιμαστεί να αντιμετωπίσει τις προκλήσεις της παγκόσμιας αγοράς. Η καλύτερη μέθοδος προετοιμασίας του τομέα είναι η θέσπιση σταθερού, μακροπρόθεσμου συστήματος στήριξης για τις οικογένειες των γεωργών μας.
<P>
Τέλος, θα ήθελα να στηρίξω με σθένος την έκκληση του κυρίου Pasty να δοθεί ένα αξιοπρεπές και δίκαιο χρονικό διάστημα για να συζητηθούν αυτές οι εξαιρετικά σημαντικές προτάσεις που μας έθεσε ο πρόεδρος Santer εκ μέρους της Επιτροπής. Το να τα περάσουμε όλα τόσο βιαστικά, λές και πρόκειται να μας πέσει ο ουρανός στο κεφάλι αν δεν τελειώσουμε στις δώδεκα το μεσημέρι, δεν είναι δίκαιο και ανάλογο με τη δήλωση που έκανε ο πρόεδρος Santer. Είναι τρελό, και αυτός σίγουρα αξίζει κάτι πολύ καλύτερο.

<SPEAKER ID=48 NAME="Vδyrynen">
(FI ) Αξιότιμε κύριε Πρόεδρε, η πρόταση της Επιτροπής σχετικά με τη διεύρυνση της Ένωσης είναι, κατά τη γνώμη μου, ιδιαίτερα επιτυχής. Οι θεσμικές αλλαγές δεν αποτελούν προϋπόθεση για τη διεύρυνση αυτή. Υποψήφιες προς ένταξη είναι η Εσθονία και η Πολωνία, των οποίων η προσχώρηση αναμένεται να ενισχύσει τη βόρεια διάσταση της Ένωσης. Η αναθεώρηση της γεωργικής και της περιφερειακής πολιτικής πρέπει να είναι ουσιαστική. Ο τόσο βασικός για τις βορειότερες περιοχές της Ένωσης στόχος 6 πρέπει να διατηρηθεί, ως έχει, ενώ το επίπεδο των ενισχύσεων που διατίθενται γι' αυτόν πρέπει να φθάσει το αντίστοιχο των περιοχών του στόχου 1. Η μείωση των τιμών παραγωγού στον αγροτικό τομέα είναι δυνατή μόνο εάν το σύστημα αποζημιώσης είναι δίκαιο και οι τιμές παραγωγού πάντα υψηλότερες από τα διαρκώς αυξανόμενα έξοδα παραγωγής. Στο πρόγραμμα της συγχρηματοδότησης στο πλαίσιο της μεταρρύθμισης αυτής της κοινής γεωργικής πολιτικής πρέπει να συμπεριληφθεί και η ειδική εθνική γεωργική επιδότηση την οποία έχει εγκρίνει στη Φινλανδία η Κοινότητα λόγω των ιδιαίτερα δυσμενών καιρικών συνθηκών που επικρατούν στο Βορρά, την οποία, όμως, αναγκάζεται σήμερα να καταβάλει εξολοκλήρου η χώρα κατά παράβαση των γενικών αρχών του συστήματος της κοινής γεωργικής πολιτικής.

<SPEAKER ID=49 NAME="Αλαβάνος">
Κύριε Πρόεδρε, η συζήτηση αυτή μου προκαλεί ανησυχία. Πρώτον, ανησυχία για το θέμα των γλωσσών, όπως ανέφερα και πριν. Σ'ένα τέτοιο μεγάλο άνοιγμα της Ευρωπαϊκής 'Ενωσης, μία τέτοια πρωτοβουλία της Επιτροπής, δεν υπήρξε καν το ενδιαφέρον ώστε να ενημερωθούν οι βουλευτές και οι πολίτες με έναν ισότιμο τρόπο. Υπάρχουν κάποιοι που είναι πιο ισότιμοι από τους άλλους: γερμανικά, αγγλικά, γαλλικά. Δεύτερον, μου προκάλεσε επίσης ανησυχία και το γεγονός ότι λίγες εβδομάδες μετά το 'Αμστερνταμ έρχεται εδώ η Επιτροπή, ο Πρόεδρός της, και μας λέει ότι πρέπει να προχωρήσουμε σε νέα αναθεώρηση των Συνθηκών για να λύσουμε τα θεσμικά ζητήματα. Και ερωτώ: ποιά εμπιστοσύνη θα υπάρξει από πλευράς των πολιτών της Ευρώπης, όταν βλέπουν την κυβέρνησή τους να ζητεί αναθεώρηση του συντάγματος τη στιγμή που ακόμη τυπικά δεν έχει επικυρωθεί η αναθεώρηση που έγινε. Εάν αυτό γινόταν από μία κυβέρνηση χώρας μέλους, σκεφτείτε τί τεράστιο πολιτικό θέμα θα προέκυπτε. Τρίτον, μου προκαλεί ανησυχία το γεγονός ότι υπάρχει μεγάλη αβεβαιότητα σχετικά με το Ταμείο Συνοχής και τις διαρθρωτικές δαπάνες. Τέταρτον, θα ήθελα μια πιο ανοικτή και με ευρείες προοπτικές προσέγγιση της Βουλγαρίας και της Ρουμανίας όσον αφορά την διεύρυνση.

<SPEAKER ID=50 LANGUAGE="ES" NAME="Novo Belenguer">
Κύριε Πρόεδρε, κύριε Προεδρεύοντα του Συμβουλίου, κύριοι Επίτροποι, αρχίζουμε σήμερα να σηματοδοτούμε το δρόμο που πρόκειται να διανύσουμε τα πρώτα χρόνια της επόμενης χιλιετηρίδας. Μια σημαντική αλλαγή για το μέλλον της Ένωσης.
<P>
Πρόκειται για την πρώτη συζήτηση σχετικά με αυτό το θέμα την οποία όλοι ανεξαιρέτως περιμέναμε, και ελπίζω ότι θα έχουμε πολύ περισσότερες ευκαιρίες -όπως προαναφέρθηκε ήδη εδώ- για να συζητήσουμε τις προϋποθέσεις, τις συνθήκες και τις τροποποιήσεις της διεύρυνσης και του δημοσιονομικού πακέτου· και αυτό, έχοντας υπόψη μια αρχή για την οποία εγγυήθηκε η ίδια η Επιτροπή κατά την τελευταία συνεδρίαση της Επιτροπής Περιφερειακής Πολιτικής: ότι ο Νότος δεν μπορεί και δεν πρέπει να πληρώσει το λογαριασμό της Ανατολής. Δεν μπορούμε να παραβλέψουμε ορισμένα γεγονότα που επαληθεύτηκαν μετά την ανάλυση και τη μελέτη της τελευταίας περιόδου διεύρυνσης των διαρθρωτικών Ταμείων και του Ταμείου Συνοχής. Οι δέκα πλουσιότερες περιφέρειες εξακολουθούν να διατηρούν τις ίδιες διαφορές σε σχέση με τις δέκα φτωχότερες. Και όσο για την ανεργία -ένα ζωτικό θέμα για το μέλλον της Ένωσης- τα Ταμεία δεν μείωσαν την ανεργία στην Ευρώπη. Έτσι, στις 25 φτωχότερες περιφέρειες υπάρχει περισσότερη ανεργία από ό, τι στις 25 πλουσιότερες.
<P>
Τέλος, κύριε Πρόεδρε, πιστεύουμε ότι είναι επικίνδυνο να ελπίζουμε, για τη χρηματοδότηση αυτής της διεύρυνσης, στη γεωργία· διότι, όπως γνωρίζετε και εσείς και όλοι μας, αυτή υποβάλλεται σε πάμπολλους κινδύνους.
<P>
Και ολοκληρώνω, τέλος, υποστηρίζοντας τα όσα ειπώθηκαν σχετικά με την ανάγκη να πραγματοποιηθεί μια νέα Διακυβερνητική Διάσκεψη που θα εμβαθύνει την απαραίτητη μεταρρύθμιση των ευρωπαϊκών θεσμικών οργάνων.

<SPEAKER ID=51 LANGUAGE="DE" NAME="Lukas">
Κύριε Πρόεδρε, η Ατζέντα 2000 είναι ένα εντυπωσιακό συνολικό όραμα, που κάνει αναγκαία τη συμμετοχή όλων των πολιτικών δυνάμεων της Ευρώπης στο μελλοντικό έργο, και μάλιστα εκείνων που έχουν διαφορετική, ακόμα και πολύ διαφορετική άποψη από εκείνη της Επιτροπής για ένα υγιές, ειρηνικό μέλλον για την Ευρώπη.
<P>
Θα είναι αναγκαίο, για να υπάρξει επιτυχία, να έχουμε σε όλους τους τομείς το θάρρος να θέτουμε προτεραιότητες και να ξεφύγουμε από την αρχή του ποτιστηριού. Είναι ευχάριστη η έμφαση στην περιβαλλοντική ιδέα όσον αφορά την ανάπτυξη της υπαίθρου και την αγροτική πολιτική. Θα είναι αναγκαίο να ξεπεράσουμε σε όλα τα ζητήματα τα ταμπού και να μην εφαρμόζουμε την πολιτική της στρουθοκαμήλου.
<P>
Ο πρόεδρος Santer είπε πως το Ευρώ πρέπει να εισαχθεί την 1.1.1999, όπως έχει προγραμματιστεί. Το ερώτημα είναι ίσως αν μπορεί να εισαχθεί το Ευρώ την 1.1.1999 ενάντια στη θέληση πολλών πολιτών, αν πρέπει ταυτόχρονα να επιτευχθούν οι μεγάλοι στόχοι της Ατζέντας 2000, προ παντός η διεύρυνση.

<SPEAKER ID=52 LANGUAGE="PT" NAME="Rosado Fernandes">
Κύριε Πρόεδρε, κύριε Πρόεδρε της Επιτροπής, θα ήθελα, πράγματι, οι υπηρεσίες σας να είχαν καιρό για να γράψουν ένα πιο μικρό βιβλίο. Είναι δύσκολο να γράψει κανείς λίγα και καλά. Εν πάση περιπτώσει, στην ομιλία σας δεν βρήκα καμία ένδειξη για το κατά πόσο είναι δυνατό ή όχι να συνεχισθεί η κοινοτική προτίμηση, εάν είναι δυνατό να συνεχισθεί με την ενιαία αγορά, εάν είναι δυνατό να συνεχισθεί με τη χρηματοδοτική αλληλεγγύη. Πριν σαράντα χρόνια είχε νόημα, σήμερα έχει επίσης νόημα!
<P>
Από την άλλη, και όσον αφορά την Κοινή Γεωργική Πολιτική, θεωρώ ότι η προσαρμογή θα ήταν εξαιρετικά σημαντική εάν συνδεόταν, πράγματι, με τα φυσικά handicaps των χωρών, εάν συνδεόταν με την απασχόληση, εάν συνδεόταν με την περιφέρεια. 'Ηταν ένα μέτρο που, κατά την κρίση μου, έχει απολύτως νόημα και, φυσικά, δεν ξέρω ακόμη, επειδή δεν έχω ακόμη διαβάσει αυτό το τεράστιο έγγραφο, εάν είναι δυνατό ή όχι να διατηρηθεί.
<P>
Εν πάση περιπτώσει, θα ήθελα να ρωτήσω, όσον αφορά τους πόρους της Κοινότητας, όσον αφορά τον προϋπολογισμό που τόσοι λένε ότι δεν θα είναι επαρκής για τη διεύρυνση, πώς είναι δυνατό να μην έχει αναφερθεί λέξη για το θεσμικό τρόπο καταπολέμησης της απάτης στο επίπεδο της κοινοτικής επικράτειας, της απάτης που ανέρχεται σε δισεκατομμύρια ECU και που, φυσικά, θα μας βοηθούσε να έχουμε αυτή τη στιγμή περισσότερα χρήματα για να χρηματοδοτήσουμε τη διεύρυνση και για να χρηματοδοτήσουμε τη δική μας εσωτερική οικονομική πολιτική; Πώς είναι δυνατό οι δημοσιονομικοί αγιατολάδες μας, που προσπαθούν να περικόψουν ορθές δαπάνες για ορθές δραστηριότητες, να ξεχνούν πάντα ότι αυτή τη στιγμή κάποιοι κλέβουν από την Κοινότητα δισεκατομμύρια ECU στο ΦΠΑ, που είναι κάτι το οποίο, πέρα από το ότι πλήττει την Κοινότητα και τα συμφέροντα των κρατών μελών, βλάπτει επίσης τον πραγματικό ανταγωνισμό και το θεμιτό ανταγωνισμό, και τη δυνατότητα των επιχειρήσεων να επιβιώσουν; Θα ήθελα να το σκεφτείτε αυτό, κύριε Πρόεδρε της Επιτροπής.

<SPEAKER ID=53 NAME="Εφραιμίδης">
Κύριε Πρόεδρε, όλα τα γιατί των συναδέλφων που προηγήθηκαν έχουν μία εξήγηση: η Επιτροπή και ό, τι βρίσκεται γύρω και πίσω από την Επιτροπή θέλει να καλύψει ότι πρόκειται ουσιαστικά για ένα άνοιγμα ζωτικού χώρου για τη ληστρική, κερδοφόρα δράση του μεγάλου κοινοτικού χρηματιστικού και άλλου κεφαλαίου.
<P>
Αυτή η διεύρυνση θα έχει κόστος και η Επιτροπή θέλει να καλύψει αυτό το πράγμα, ότι δηλαδή το κόστος θα το πληρώσουν οι μικρές, οι ασθενέστερες χώρες, οι εργαζόμενοι. Γι'αυτόν τον λόγο πουθενά δεν γίνεται μνεία κονδυλίων για την ανεργία; αντίθετα, γίνεται σαφής μνεία περιορισμού, μείωσης των δαπανών για την ΚΑΠ, για τα Διαρθρωτικά Ταμεία; και πάλι το κόστος θα το πληρώσουν οι χώρες που είχαν κάποια ανακούφιση από αυτά τα κονδύλια.
<P>
Περαιτέρω, κύριε Πρόεδρε, η Επιτροπή κάνει παράνομα εισαγωγή θεμάτων, όπως είναι η αναβάθμιση της Τουρκίας, διαπιστώνει και επιβεβαιώνει την ομηρία της Κύπρου, λέγονας ότι δήθεν με τις διαπραγματεύσεις θα επιτευχθεί η ένταξη, αλλά η ένταξη θα εξαρτάται πάντα από τη θέληση του Ντενκτάς, της Τουρκίας, των Αμερικανών. Αυτό είναι, κύριε Santer, και δεν είναι η μεγάλη και ισχυρή Ευρώπη που επιδιώκεται μ'αυτήν την Ατζέντα; είναι η μίζερη Ευρώπη για τους λαούς της Ευρώπης και η κερδοφόρα Ευρώπη για το μεγάλο κεφάλαιο.

<SPEAKER ID=54 NAME="Δασκαλάκη">
Κύριε Πρόεδρε, έχουν λεχθεί ήδη πάρα πολλά πράγματα. Θα ήθελα να πω ότι ο Τύπος έχει σπεύσει να χαρακτηρίσει την Αντζέντα 2000 σαν κείμενο που θα είναι για τα επόμενα 50 χρόνια ό, τι η Συμφωνία της Γιάλτας για τα χρόνια που προηγήθηκαν. Καθώς δεν έχουμε διαβάσει το κείμενο αυτό, ας ελπίσουμε ότι θα είναι από την θετική πλευρά και ότι δεν θα ανοίξει πληγές που άνοιξε η Γιάλτα. Γιατί ο αποκλεισμός από την πρώτη φάση της διεύρυνσης πολλών ευρωπαϊκών χωρών θα προκαλέσει και πικρίες και αμφιβολίες και εντάσεις, και αυτό δεν συμφωνεί καθόλου με ορισμένες από τις μεγαλόστομες υποσχέσεις του πρώτου καιρού.
<P>
Ο Πρόεδρος της Επιτροπής μίλησε για νέο Σχέδιο Marshall. Η διαφοροποίηση που γίνεται μπορεί να γίνει αποδεκτή μόνον υπό την προϋπόθεση ότι θα ενισχυθούν τα προγράμματα στις αποκλειόμενες χώρες, και ιδίως στην Ρουμανία και την Βουλγαρία, που έχουν μεγάλα προβλήματα.
<P>
Ιστορικά, πρώτη προς ένταξη χώρα είναι η Κύπρος. Για εκείνη έγινε πρώτη φορά συζήτηση και για την Κύπρο υπάρχουν ρητές δεσμεύσεις της Ευρωπαϊκής 'Ενωσης, που αναφέρθηκαν και από τον Πρόεδρο της Επιτροπής. 'Αλλωστε η Κύπρος -και πρέπει να υπογραμμισθεί αυτό- είναι και η μόνη υπό ένταξη χώρα που πληροί και όλα τα ζητούμενα οικονομικά κριτήρια. Στο σημείο αυτό θα πρέπει να υπογραμμισθεί η καλή πίστη και διάθεση με την οποία η κυπριακή κυβέρνηση προσήλθε στις πρόσφατες συνομιλίες για το Κυπριακό, παρά την συνεχιζόμενη αδιαλλαξία της τουρκικής πλευράς, και αυτός είναι ένας λόγος για τον οποίο δεν μπορεί να είναι η Κύπρος όμηρος αυτών των διαθέσεων και η λύση δεν μπορεί να είναι προϋπόθεση για την ένταξη.
<P>
Ερωτηματικά γεννιώνται, κύριε Πρόεδρε, ως προς την θεσμική αναδιάρθρωση της 'Ενωσης στο μέλλον, που μπορεί να είναι αναγκαία, αλλά δεν μπορεί να είναι τέτοια ώστε να αποδυναμώσει την συνοχή της και να διακυβεύσει την ισοτιμία των εταίρων. 'Οπως δεν είναι δυνατόν να μην λαμβάνεται υπ'όψη το κριτήριο της ανεργίας στην πορεία προς το 2000, ούτε να πληρώσουν τα Διαρθρωτικά Ταμεία το κόστος της διεύρυνσης.
<P>
Τέλος, θα ήθελα, κύριε Πρόεδρε, σε ό, τι αφορά την Κοινή Αγροτική Πολιτική, να υπογραμμίσω πως είναι γνωστό ότι εδώ και πάρα πολύ καιρό επιχειρείται η εξόντωση σε μεγάλο βαθμό της αγροτικής οικονομίας του Νότου.

<SPEAKER ID=55 LANGUAGE="SV" NAME="Svensson">
Κύριε Πρόεδρε, είναι ένα συνηθισμένο φαινόμενο να αποκρύβονται αποτυχημένα προγράμματα με το να αρχίζουν διαρκώς καινούρια. Η ΕΕ απέτυχε σχεδόν σ&#x02BC;όλα: την ανεργία, την οικονομική πολιτική, την αγροτική πολιτική, την περιβαλλοντική πολιτική και τον έλεγχο της απάτης. Δεν θα ήταν λοιπόν καλύτερα αν η Ένωση ξεκαθάριζε πρώτα τα δικά της προβλήματα, πριν βάλει κι άλλους μέσα σ&#x02BC;αυτά;
<P>
Αυτό το πρόγραμμα είναι άσχημα προετοιμασμένο. Δεν υπάρχουν αξιόπιστοι υπολογισμοί των δαπανών και των κοινωνικών συνεπειών. Τέλος, αντιδρά κανείς στο ότι η Ένωση υπαγορεύει την εσωτερική πολιτική των προς ένταξη χωρών και απαιτεί υποταγή στον οικονομικό καταστροφικό δογματισμό της Ένωσης, ωσάν αυτές οι χώρες να μην έχουν δικές τους αξίες που τις φέρουν μαζί τους, αλλά θα πρέπει να αντιμετωπίζονται ως αποικίες, τους πόρους των οποίων μπορεί κανείς να εξαγοράσει, και στους λαούς των οποίων μπορεί κανείς να κυριαρχήσει. Αυτό, κύριε Πρόεδρε, το να αντιγράφεται έτσι η Ευρώπη του 1930, δεν είναι μια επιτυχής βάση για να ξεκινήσει ένα πρόγραμμα.

<SPEAKER ID=56 LANGUAGE="NL" NAME="Van Bladel">
Πρόεδρε, στον αιώνα μας δεν είχαμε συχνά τη δυνατότητα να ασχοληθούμε με το μέλλον της Ευρώπης υπό συνθήκες ειρήνης. Όντως, μας προσφέρεται μία ιστορική ευκαιρία. Η Επιτροπή υπέβαλε μια συνεκτική πρόταση η οποία αφορά σημαντικά κονδύλια. Ωστόσο, η κατάσταση δεν πρέπει ποτέ να φθάσει στο σημείο να καταστεί ένα είδος παιχνιδιού στα πλαίσια του οποίου μετατοπίζονται συνεχώς ενισχύσεις, με αποτέλεσμα την περαιτέρω διατάραξη της ήδη ελλιπούς συνοχής μεταξύ Βορρά και Νότου στην Ευρωπαϊκή Ένωση. Πάρα πολλά θα εξαρτηθούν από την πειθώ που είναι απαραίτητη για την αναπροσαρμογή της κοινής γεωργικής πολιτικής. Ένα σημείο που δεν είναι δυνατό να παραγνωρισθεί, Πρόεδρε, είναι οι συμφωνίες με τα κράτη της Μεσογείου, οι οποίες αφορούν εν μέρει τη γεωργική πολιτική. Η κ. Aelvoet έδωσε ένα παράδειγμα όπου τα πράγματα δεν εξελίσσονται όπως πρέπει. Η Ισπανία δημιουργεί προβλήματα με τις συμφωνίες σύνδεσης με την Ιορδανία για μερικούς τόνους τομάτες. Πρόκειται για έναν κακό οιωνό και όσον αφορά τις χώρες της Ανατολικής Ευρώπης. Προσπαθούμε από κοινού να επιτύχουμε τη διεύρυνση της αγοράς. Σιγά σιγά θα πρέπει να πείσουμε τους πολίτες ότι υπάρχει μία σχέση μεταξύ του Schengen, του ΝΑΤΟ και της Ευρωπαϊκής Ένωσης και ότι η σχέση αυτή θα οδηγήσει σε ένα νέο πολιτικό συνασπισμό ο οποίος θα υπερίσταται της αγοράς.
<P>
Διακατέχομαι από ανησυχίες, Πρόεδρε, όσον αφορά την υποεπένδυση των κονδυλίων του προγράμματος PHARE και τα διαρθρωτικά ταμεία. Η κατάσταση αυτή δεν μπορεί να εξηγηθεί στους πολίτες. Τα πράγματα πρέπει να αλλάξουν σύντομα διαφορετικά θα χάσουμε το λαϊκό μας έρεισμα.
<P>
Με την agenda 2000 τίθεται οριστικά τέλος στο δεύτερο παγκόσμιο πόλεμο. Η Γερμανία εντάσσεται πλήρως στην Ευρώπη και την ευθύνη φέρουμε όλοι από κοινού. Πρόκειται για μία πρόκληση αλλά και για ένα παράδειγμα της ενδογενούς δύναμης που διαθέτει η Ευρώπη. Πρόκειται για μια πρωτοβουλία που εμείς ως κοινοβουλευτικοί θα θέλαμε να υπερασπιστούμε ενώπιον των εκλογέων μας. Μία πρωτοβουλία, Πρόεδρε, η οποία θα άξιζε να συζητηθεί σε μία καλύτερη χρονική στιγμή από αυτή την ωρίτσα που της διαθέτουμε την Τετάρτη το πρωί.

<SPEAKER ID=57 LANGUAGE="FR" NAME="Moreau">
Κύριε Πρόεδρε, οι όροι της Επιτροπής ενόψει της διεύρυνσης της Ευρωπαϊκής 'Ενωσης στηρίζονται, κυρίως, στον ανταγωνισμό μεταξύ των οικονομιών και των λαών. Αυτό συμβαίνει ιδιαίτερα στο γεωργικό τομέα, στον οποίο, εξάλλου, η Επιτροπή δεν επιδεικνύει επινοητικότητας διότι οι προτάσεις της εμπνέονται σε μεγάλο βαθμό από το αμερικάνικο πρότυπο: στηρίζονται στη μείωση των τιμών στην παραγωγή, με μερική αντιστάθμιση μέσω άμεσων ενισχύσεων στο εισόδημα.
<P>
Αυτές οι προτάσεις εντάσσονται στη θηλειά των κανόνων του ΠΟΕ, που τείνει να καταστεί εργαλείο στην αποκλειστική υπηρεσία των Ηνωμένων Πολιτειών, όπως απέδειξαν οι ετυμηγορίες για τη μπανάνα και το κρέας με ορμόνες. Αυτές οι κατευθύνσεις, που υιοθετήθηκαν στο όνομα της ιερής και απαραβίαστης ανταγωνιστικότητας, εντείνουν την πτώση των γεωργικών τιμών και τη μείωση του αριθμού των αγροτών. Υπάρχει σοβαρός κίνδυνος να μεταφρασθούν σε μία μείωση των γεωργικών δαπανών που θα είναι επιζήμια για τη γεωργία μας.
<P>
Η δυνατότητα κλιμάκωσης των ενισχύσεων στο εισόδημα ίσως είναι ενδιαφέρουσα ιδέα, με την προϋπόθεση να υλοποιηθεί με μία επανεξισορρόπηση των ενισχύσεων προς όφελος των μικρομεσαίων καλλιεργητών και των μειονεκτικών παραγωγών.
<P>
Η κρίση της τρελής αγελάδας θα έπρεπε να οδηγήσει στην εγκατάλειψη της σημερινής υπερφιλελεύθερης και επικεντρωμένης στην παραγωγή λογικής, που είναι επιζήμια για τα συμφέροντα των παραγωγών και των καταναλωτών. Πρέπει η ΚΓΠ να καταστεί πιο δίκαιη εξασφαλίζοντας δίκαιη ανταμοιβή της γεωργικής εργασίας, αναδιανομή των πόρων προς όφελος των λιγότερο αναπτυγμένων περιοχών, θέσπιση μίας ανανεωμένης κοινοτικής προτίμησης, κλιμάκωση και καθορισμό ανώτατων ορίων των γεωργικών ενισχύσεων, ώστε να καταπολεμηθεί συγχρόνως και η υπερεντατικοποίηση και η απερήμωση, που και οι δύο είναι επιβλαβείς για το περιβάλλον.

<SPEAKER ID=58 NAME="Santer">
Κύριε Πρόεδρε, κυρίες και κύριοι βουλευτές, θα ήθελα να λάβω το λόγο, με μεγάλη συντομία, καθώς γνωρίζω πολύ καλά ότι η ημερήσια διάταξή σας είναι πολύ φορτωμένη σήμερα, για να ευχαριστήσω όλους όσους παρενέβησαν σ'αυτή τη συζήτηση. Αντιλαμβάνομαι ότι η Επιτροπή τους δυσκόλεψε κάπως διανέμοντάς τους την ίδια μέρα ένα πακέτο 1350 σελίδων, το οποίο αφορά σημαντικότατα προβλήματα και αναφέρει τα ίδια τα θεμέλια της ευρωπαϊκής αρχιτεκτονικής του 21 αιώνα. Είναι αλήθεια, ότι παρουσιάσθηκε γρήγορα, αφετέρου όμως πιστεύω ότι πρέπει να εκφράσουμε την εκτίμησή μας σε όλους όσους θέλησαν, εν θερμώ, να απαντήσουν στην πρόκληση της Επιτροπής.
<P>
Είμαι απολύτως βέβαιος ότι, κατά τη διάρκεια της προεδρίας του Λουξεμβούργου, θα είναι ένα από τα κεντρικά θέματα που θα απασχολήσουν τα διάφορα Συμβούλια Υπουργών. Είμαι βέβαιος ότι θα έχετε την ευκαιρία να το συζητήσετε ευρέως με τους υπεύθυνους επιτρόπους, δηλαδή την κ. Wulf-Mathies για τα διαρθρωτικά ταμεία - τα οποία αναφέρθηκαν επανειλημμένα, και αδικαιολόγητα άλλωστε, σε ένα πλαίσιο που δεν αντιστοιχούσε πάντοτε με αυτό που εμείς οι ίδιοι καθορίσαμε - και τον επίτροπο κ. Fischler, για την κοινή γεωργική πολιτική. Και οι δύο θα σας διαφωτίσουν σχετικά με τους στόχους που επιδιώκει η Ευρωπαϊκή Επιτροπή στο πλαίσιο του Προγράματος Δράσης 2000 αυτής.
<P>
Αυτό το Πρόγραμμα Δράσης 2000 στοχεύει στη δημιουργία των απαραίτητων συνθηκών, σε ένα κόσμο που αλλάζει και όπου η Ευρώπη, αναμφίβολα, οφείλει να αλλάξει και η ίδια. Η διεύρυνση, βέβαια, πρέπει να ενσωματωθεί, πρέπει όμως επίσης να προσαρμοσθούμε στο διεθνές περιβάλλον και να μπορέσουμε να διαδραματίσουμε το ρόλο μας στη διεθνή σκηνή.
<P>
Θα μου πείτε, τώρα, ότι προσπαθήσαμε να τετραγωνίσουμε τον κύκλο. Ναί, σε κάποιο βαθμό, διότι λάβαμε υπόψη μας τη διεύρυνση, καθώς και τις επιπτώσεις της διεύρυνσης σε ορισμένες πολιτικές, ιδίως στα Διαρθρωτικά Ταμεία και στην κοινή γεωργική πολιτική, αλλά και σε άλλες. Αναπτύξαμε λοιπόν ένα νέο χρηματοδοτικό πλαίσιο για το σύνολο των εσωτερικών πολιτικών, τις οποίες επικεντρώσαμε εκ νέου ώστε να ανταποκριθούμε στις ανησυχίες των πολιτών μας και να αντιμετωπίσουμε τις προκλήσεις της Ευρώπης του 21ου αιώνα.
<P>
Είναι ένα ολόκληρο σύνολο το οποίο βρίσκεται σ'αυτό το έγγραφο της Επιτροπής. Εν πάση περιπτώσει, αναλάβαμε τις ευθύνες μας ως προς αυτό, και με αυτό τον τρόπο ακριβώς η Επιτροπή απέδειξε ότι ενεργεί ως πολιτική Επιτροπή, ως κοινοτικό πολιτικό θεσμικό όργανο. Θα έλεγα στον κ. Vanhecke ότι η Επιτροπή δεν είναι ένας 'Αρειος Πάγος απαθών τεχνοκρατών, όπως λέχθηκε ορισμένες φορές, δεν αποτελείται από ανώτατους υπαλλήλους. Το αντίθετο μάλιστα. Εγώ ο ίδιος, είχα εκλεγεί τον Ιούνιο του 1994 στο Ευρωπαϊκό Κοινοβούλιο. Εγώ ο ίδιος, είχα εκλεγεί πρωθυπουργός στη χώρα μου. 'Οπως και άλλοι, μπορώ να υπερηφανεύομαι και για την εθνική και για την ευρωπαϊκή κυριαρχία.
<P>
(Χειροκροτήματα) Επομένως, μαζί με τους συναδέλφους μου στην Επιτροπή, διαδραματίζουμε το ρόλο μας, ως πολιτικό θεσμικό όργανο, σ'αυτή την ευρωπαϊκή πολιτική 'Ενωση, και μέσα σ'αυτό το πλαίσιο αναλάβαμε τις ευθύνες μας.
<P>
Ωστόσο, θα ήθελα να διαψεύσω δύο γενικές παρατηρήσεις που διατυπώθηκαν ορισμένες στιγμές. Καταρχή, όσον αφορά το κόστος που αναφέρθηκε, δηλώνω ότι αυτό το κόστος δεν θα επιβαρύνει την κοινή γεωργική πολιτική. Ούτε θα επιβαρύνει τα Διαρθρωτικά Ταμεία. Χάρη στις μεταρρυθμίσεις που πραγματοποιήθηκαν μέσα στο χρηματοδοτικό πλαίσιο συγκεντρώσαμε, ανασυγκροτήσαμε και αναδιοργανώσαμε τα Διαρθρωτικά Ταμεία για να αυξήσουμε την αποτελεσματικότητά τους. Εάν αναλύσετε τους αριθμούς, θα δείτε ότι διά μέσου των Διαρθρωτικών Ταμείων τα κράτη μέλη εισπράττουν, για όλη τη χρονική περίοδο, 15 % περισσότερες χρηματοδοτήσεις από όσες εισπράττουν σήμερα. Επομένως, εάν Θα μου πείτε ότι χρηματοδοτούμε τώρα τη διεύρυνση με τη μείωση των Διαρθρωτικών Ταμείων, θα είναι απλούστατα λάθος και ψέμα. Αυτό δεν ανταποκρίνεται στην πραγματικότητα. Αυτό δεν ανταποκρίνεται στους αριθμούς που περιέχονται στα έγγραφα και που σας καλώ να μελετήσετε.
<P>
Στη συνέχεια, θα ήθελα επίσης να διαψεύσω μια άλλη πρόθεση που αποδόθηκε στην Επιτροπή. Ορισμένοι μίλησαν ακόμη και για Γιάλτα, για την δημιουργία μιας νέας διαχωριστικής γραμμής στην Ευρώπη. Είναι ψέμα! Η Επιτροπή δήλωσε, και το αντιληφθήκαμε πολύ καλά ο κ. Van den Broek και εγώ ο ίδιος, ότι έχει δρομολογηθεί μία διαδικασία διαπραγματεύσεων και ότι όλα τα υποψήφια κράτη, χωρίς καμία εξαίρεση, καλούνται να γίνουν πλήρη μέλη της Ευρωπαϊκής 'Ενωσης. Γι'αυτό και προβλέψαμε επίσης ορισμένες δομές οι οποίες έχουν στόχο να δημιουργήσουν μία πραγματική εταιρική σχέση για την προσχώρηση. 'Ετσι παρουσιάσαμε την κατάσταση.
<P>
Και γι'αυτό θεσπίσαμε αυτή την ευρωπαϊκή διάσκεψη, όπου συγκεντρώνονται όλες οι χώρες που έχουν προορισμό να γίνουν μέλη της Ευρωπαϊκής 'Ενωσης. Μόνο με αυτό το πνεύμα, με βάση αντικειμενικά κριτήρια, και τις αναλύσεις που πραγματοποίησαν οι υπηρεσίες μας, σε συνεργασία με διεθνείς εμπειρογνώμονες, όπως δήλωσε ο κ. Van den Broek - δεν συμμετείχαμε για πολιτικούς λόγους -, αναγγείλαμε ποιες είναι οι υποψήφιες χώρες με τις οποίες μπορούν αυτή τη στιγμή να αρχίσουν διαπραγματεύσεις οι οποίες θα καταλήξουν μεσοπρόθεσμα. Καθορίσθηκε έτσι μία προοπτική.
<P>
Στο επίπεδο των ανθρωπίνων δικαιωμάτων, δεν μπορεί να γίνει διαίρεση ανάμεσα στα διάφορα κράτη μέλη, διότι τα ανθρώπινα δικαιώματα είναι αδιαίρετα, και κρατήσαμε μία πολύ σταθερή στάση ως προς αυτό, η οποία ανταποκρίνεται εξάλλου σε ορισμένες ανησυχίες του Κοινοβουλίου σας. Αντιθέτως, σε θέματα οικονομίας και όσον αφορά την εκπλήρωση των οικονομικών κριτηρίων, βασιζόμενοι στην εξέλιξη των διαφόρων υποψηφίων χωρών στο μέλλον, σύμφωνα με τα αποτελέσματα των αναλύσεών μας, καταλήγουμε στο συμπέρασμα ότι είναι στο εξής δυνατό, ενώ καμμία υποψήφια χώρα δεν πληρεί σήμερα όλα τα οικονομικά κριτήρια, να αρχίσουμε με ορισμένες από αυτές τη διεξαγωγή των διαπραγματεύσεων.
<P>
Το Ευρωπαϊκό Συμβούλιο έχει, βεβαίως, τον τελευταίο λόγο, αναλάβαμε όμως τις δικές μας ευθύνες στα πλαίσια της εξέλιξης του διεθνούς περιβάλλοντος που μας ενδιαφέρει. Συμφωνώ με εκείνους που δήλωσαν, όπως κι εγώ, ότι η διεύρυνση αποτελεί μοναδική ευκαιρία. 'Εχουμε, για πρώτη φορά τα τελευταία πεντακόσια χρόνια και πλέον, την ιστορική ευκαιρία να συμφιλιώσουμε την ήπειρό μας με τον εαυτό της, και αυτό με ειρήνη και ελευθερία. Αυτή την ευκαιρία, πρέπει να την αδράξουμε. Αυτή η διεύρυνση πρέπει, συνεπώς, να επιτύχει. Είναι η μόνη μου φιλοδοξία, η φιλοδοξία αυτής της Επιτροπής της οποίας έχω την τιμή να προεδρεύω.
<P>
Ας αφήσουμε, λοιπόν, κατά μέρος όλα τα πολιτικάντικα προβλήματα, όλες τις στρατηγικές και τα στρατηγήματα που, πρέπει να πούμε, υποδηλώνουν ορισμένες φορές, στα πολιτικα όργανα, κάποια υποκρισία, διότι αυτό που έχει σημασία είναι να επιτύχουμε τη διεύρυνση. Αυτή είναι η άποψη και η υποχρέωση αυτής της Επιτροπής. Με αυτό το πνεύμα παρουσιάσαμε τη δέσμη «Πρόγραμμα Δράσης 2000».

<SPEAKER ID=59 LANGUAGE="DA" NAME="Haarder">
Κύριε Πρόεδρε, έθεσα ένα πολύ απλό ερώτημα. Ρώτησα κατά πόσο η Λετονία, εάν σε δύο χρόνια πληροί όλα τα κριτήρια, έχει ακόμη πιθανότητες να ενταχθεί στον πρώτο γύρο;

<SPEAKER ID=60 NAME="Santer">
Κύριε Πρόεδρε, πιστεύω ότι ο κ. Van den Broek, στην παρέμβασή του, απάντησε σαφέστατα σ'αυτή την ερώτηση. Εάν τον ακούσατε, είπε σαφέστατα ότι αυτή η διαδικασία δρομολογείται στο βαθμό που το Ευρωπαϊκό Συμβούλιο, προς το οποίο υποβάλλουμε ετησίως μία έκθεση, εκτιμά ότι μία χώρα πληρεί έναν ορισμένο αριθμό κριτηρίων. Από τη στιγμή αυτή, μπορούμε να συστήσουμε στο Ευρωπαϊκό Συμβούλιο να αρχίσει τις διαπραγματεύσεις με την ενδιαφερόμενη χώρα, στο βαθμό λοιπόν που πληρεί τα κριτήρια, και με βάση επίσης τις αναλύσεις μας.
<P>
Πιστεύω ότι αυτά απαντούν καταφατικά στην ερώτησή σας.

<CHAPTER ID=6>
Χρηματοδότηση της ΚΕΠΠΑ
<SPEAKER ID=61 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0249/97) του κ. Sampland, εξ ονόματος της Επιτροπής Προϋπολογισμών, σχετικά με τη διοργανική συμφωνία μεταξύ του Ευρωπαϊκού Κοινοβουλίου, του Συμβουλίου και της Επιτροπής για τις διατάξεις που αφορούν τη χρηματοδότηση της κοινής εξωτερικής πολιτικής και πολιτικής ασφάλειας.

<SPEAKER ID=62 NAME="Samland">
Κύριε Πρόεδρε, αγαπητοί συνάδελφοι, αυτό το έγγραφο, για το οποίο σήμερα συζητάμε, χαιρετίστηκε ήδη ως επιτυχία από αυτήν την ολομέλεια. Στη δεύτερη συνεδρίαση του Ιουνίου αποφάσισε με πολύ μεγάλη πλειοψηφία το Κοινοβούλιο, κρίνοντας τα αποτελέσματα του Αμστερνταμ, να χαιρετίσει ως επιτυχία και πρόοδο την επίτευξη συμφωνίας στο Ευρωπαϊκό Συμβούλιο για τη Διοργανική Συμφωνία όσον αφορά τις δημοσιονομικές πτυχές της ΚΕΠΠΑ.
<P>
Με αυτήν την απόφαση ξεκαθαρίσαμε ποια κατεύθυνση ακολουθούμε. Δε θέλω τώρα ως εισηγητής να σας εκθέσω τις λεπτομέρειες αυτών των διατάξεων, αλλά θα ήθελα να αναφερθώ σε δύο σημεία. Πρώτον: Η επεξεργασία της Διοργανικής Συμφωνίας έγινε για να αφαιρέσει το δεύτερο πυλώνα από εκείνους που στη Διακυβερνητική Διάσκεψη ήθελαν να τον μετατρέψουν σε υποχρεωτικές δαπάνες και ύστερα να τον αφήσουν στις μη υποχρεωτικές δαπάνες. Αυτό είναι επιτυχία των χειρισμών όλων εκείνων που εξασφάλισαν και προστάτεψαν τα δικαιώματα του Ευρωπαϊκού Κοινοβουλίου - και θέλω εδώ να συμπεριλάβω ρητά τον Πρόεδρο του Ευρωπαϊκού Κοινοβουλίου, αλλά επίσης και την τότε ολλανδική προεδρία του Συμβουλίου.
<P>
Ένα δεύτερο σημείο επιτεύχτηκε, και ο πρόεδρος της επιτροπής εξωτερικών υποθέσεων κ. Spencer με εξουσιοδότησε ρητά να το πω και εξ ονόματός του. Επιτεύχτηκε θεσμική επαφή όσον αφορά το δεύτερο πυλώνα, θεσμική επαφή μεταξύ των πολιτικών μας που είναι αρμόδιοι για τις εξωτερικές υποθέσεις και της δραστηριότητας του Συμβουλίου σε αυτόν το δεύτερο πυλώνα, που μέχρι τώρα δεν ήταν συμφωνημένη και προκαθορισμένη. Πιστεύω πως υπό αυτήν την άποψη η συμφωνία που σήμερα βρίσκεται ενώπιόν μας αποτελεί πρόοδο και μπορώ να παρακαλέσω το Κοινοβούλιο να της δώσει την έγκρισή του στην ψηφοφορία που θα ακολουθήσει σε λίγο.

<SPEAKER ID=63 NAME="Brinkhorst">
Κύριε Πρόεδρε, νομίζω ότι θα μπορούσαμε επιτέλους να υπογράψουμε αυτή τη συμφωνία. Δεν πρέπει όμως να τρέφουμε αυταπάτες ότι πρόκειται για νίκη του Κοινοβουλίου, γιατί είμαστε υπό τρομερή πίεση, Εάν το Κοινοβούλιο δεν είχε συμφωνήσει, το Συμβούλιο θα το είχε εντάξει στις υποχρεωτικές, παρά μη υποχρεωτικές, δαπάνης. Αποφύγαμε το χειρότερο, και νομίζω πως πρέπει να συγχαρούμε τον εαυτό μας γι' αυτό. Ταυτόχρονα, είναι αλήθεια ότι όλα τώρα εξαρτώνται από τον τρόπο με τον οποίο οι δύο θεσμοί - το Συμβούλιο και η Επιτροπή - το εφαρμόζουν: το Συμβούλιο με το να εφαρμόσει καλή τη πίστη αυτή τη συμφωνία και να δίνει τις απαραίτητες πληροφορίες, και η Επιτροπή με το να συνεργάζεται πραγματικά με το Κοινοβούλιο για να διασφαλίσει τη διαφάνεια και το δημοκρατικό έλεγχο. Υπό αυτές τις συνθήκες, δεν υπάρχει άλλη εναλλακτική λύση, μπορούμε όμως οπωσδήποτε να εργαστούμε για να αποφευχθούν παρόμοια συμβάντα στο μέλλον, όπου το Συμβούλιο με κυνικό τρόπο προσπαθεί να αφαιρέσει από το Κοινοβούλιο εξουσίες, τις οποίες είχε χρησιμοποιήσει με σωστό τρόπο κατά το παρελθόν.

<SPEAKER ID=64 LANGUAGE="DE" NAME="Mueller">
Κύριε Πρόεδρε, η ομάδα μου δραστηριοποιήθηκε έντονα για να μην παραμείνουν υποχρεωτικές οι δαπάνες στον τομέα της εξωτερικής πολιτικής και της πολιτικής ασφαλείας και για να μην περιοριστούν τα δικαιώματα του Κοινοβουλίου, τα οποία έχουμε στο θέμα του προϋπολογισμού. Γι' αυτό δεν μπορούμε να κάνουμε άλλο από το να εγκρίνουμε αυτόν το συμβιβασμό, που τώρα βρίσκεται στο τραπέζι, γιατί θέλουμε με τον τρόπο αυτό να αποφύγουμε το χειρότερο.
<P>
Διαβλέπω βέβαια ένα πρόβλημα και θα ήμουν ευγνώμων, αν η Επιτροπή μπορούσε να δώσει σ' αυτό μια απάντηση, έστω όχι σήμερα. Πάντα διαπιστώσαμε πως στο πλαίσιο της εξωτερικής πολιτικής και της πολιτικής ασφαλείας δεν είναι ο δημοσιονομικός προβληματισμός η αποφασιστική αδυναμία, αλλά η αποφασιστική αδυναμία είναι το ερώτημα του ποιον καθιστούμε υπεύθυνο και πώς ελέγχουμε την πλευρά των δαπανών. Πάντα είπαμε πως στο άρθρο Κ.11 υπάρχει ένα κενό στη διαδικασία. Αυτό το κενό δεν καλύπτεται κατά τη γνώμη μου από αυτήν τη διοργανική συμφωνία. Θα ήμουν ευγνώμων, αν η Επιτροπή μπορούσε να υποβάλει στην Επιτροπή Προϋπολογισμών μια τοποθέτησή της στο ζήτημα.

<SPEAKER ID=65 LANGUAGE="IT" NAME="Dell'Alba">
Κύριε Πρόεδρε, η ομάδα μας θα υπερψηφίσει αυτή τη διαθεσμική συμφωνία από αίσθημα ευθύνης χωρίς όμως να είναι απολύτως πεπεισμένη. Εμείς, πράγματι, πιστεύουμε ότι μόνο γι αυτές τις δύο σελιδούλες από όλη τη συνθήκη του Αμστερνταμ θα πρέπει να διεξαχθεί ψηφοφορία, ενώ η υπόλοιπη συνθήκη είναι τόσο συγκεχυμένη που τα ίδια τα μέλη του Ευρωπαϊκού Συμβουλίου δεν την έχουν υπογράψει ακόμη και θα το κάνουν τον Οκτώβριο. Αντιλαμβανόμαστε ότι αυτό αποτελεί το ελάχιστο κακό για το Κοινοβούλιο διότι κατόρθωσε, στις μεγάλες τουλάχιστον γραμμές, να διατηρήσει τις δαπάνες ΚΕΠΠΑ ως μη υποχρεωτικές δαπάνες. Δεν θα θέλαμε, όμως, με τη ψηφοφορία αυτής της συμφωνίας να ξεχάσουμε ότι έχουμε χάσει τη μεγάλη πρόκληση που έχει τεθεί στο Συμβούλιο, του νέου προσδιορισμού δηλαδή όλων των δαπανών του προϋπολογισμού, που κατά την άποψή μας θα είναι το κεντρικό σημείο όταν θα εξετάσουμε τη συνθήκη του Αμστερνταμ το Νοέμβριο.

<SPEAKER ID=66 LANGUAGE="FR" NAME="Fabry-Aubrespy">
Κύριε Πρόεδρε, κατά την έναρξη αυτής της συζήτησης και σύμφωνα με το άρθρο 128 του Κανονισμού, διαβίβασα στο προεδρείο ένα προκαταρτκικό ερώτημα λόγω απαραδέκτου.
<P>
Δεν μου δώσατε το λόγο. Παρά την εκτίμηση που έχω για το άτομό σας, λυπούμαι που δεν εφαρμόσατε τον κανονισμό: η αίτηση απαραδέκτου προβλέπεται στον Κανονισμό και οφείλατε να μου δώσετε το λόγο.
<P>
Επί της ουσίας, η Ομάδα μας δεν είναι υπέρ της διοργανικής συμφωνίας. Δεν θα την υπερψηφίσουμε. Πρόκειται για ένα συμβιβασμό που συμφωνήθηκε από τα κράτη μέλη στο 'Αμστερνταμ, ενώ πολλά από αυτά, δικαιολογημένα, είχαν ατνιταχθεί στο να είναι μη υποχρεωτικές οι δαπάνες για την κοινή εξωτερική πολιτική και πολιτική ασφαλείας. Εξάλλου, εγκρίνοντάς την, το Κοινοβούλιο κατεβάζει τα πανταλόνια σε σχέση με τα αιτήματά του. Παντού στον κόσμο, η εξωτερική πολιτική αποτελεί αντικείμενο της εκτελεστικής εξουσίας και όχι κοινοβουλευτικών συνελεύσεων. Το Κοινοβούλιο, ως σκέλος της επί του προϋπολογισμού αρχής, δεν μπορεί να συμετέχει στην εξωτερική πολιτική.
<P>
Πρόκειται επιπλέον - σας ευχαριστώ, κύριε Πρόεδρε, που προεδρεύετε και επιβάλλετε την ησυχία σ'αυτή την αίθουσα -, πρόκειται επιπλέον, λέω, για ένα τμήμα των συμφωνιών του 'Αμστερνταμ: αυτή η συμφωνία δεν έχει ακόμα κυρωθεί! Οποία περιφρόνηση για τη δημοκρατία! Μέσα στην οχλοβοή που διαπιστώνουμε τώρα, εγκρίνουμε ένα κείμενο, ένα κείμενο που δίχως αμφιβολία προσθέτει στοιχεία στο κοινοτικό δίκαιο, ένα κείμενο το οποίο εγκρίθηκε σε λιγότερο από 48 ώρες, βιαστικά, αποφεύγοντας σχεδόν κάθε συζήτηση. Οι δύο κύριες Ομάδες αυτού του Σώματος, αν και είχε η κάθε μια από δύο λεπτά, αρνούνται να τοποθετηθούν επί του κειμένου.
<P>
'Ολα αυτά φανερώνουν ότι, από το Μάαστριχτ, τίποτα δεν άλλαξε. Το περίφημο δημοκρατικό έλλειμμα της Ευρωπαϊκής 'Ενωσης, που καταγγέλθηκε δικαίως σε όλες τις χώρες της Ευρώπης, δεν θα καλυφθεί σύντομα. Αρνείσθε την παραμικρή αμφισβήτηση, αρνείσθε την παραμικρή αληθινή συζήτηση, αρνείσθε το λόγο στα κοινοβούλια των κρατών μελών και στους πολίτες των χωρών της Ευρώπης!
<P>
(Χειροκροτήματα από τα έδρανα της Ομάδας I-EDN)

<SPEAKER ID=67 LANGUAGE="FR" NAME="Giansily">
Κύριε Πρόεδρε, η ομάδα UPE θα ψηφίσει υπέρ της πρότασης του κ. Samland.
<P>
Πράγματι, αν και πράγματι διεξάγαμε ελάχιστη συζήτηση στην επιτροπή, δεν χρειάζετε να δίνουμε σ'αυτή την έκθεση περισσότερη σημασία από όση έχει. Επιτρέπει στο Κοινοβούλιό μας να εκφράσει την άποψή του, στις προσεχείς εβδομάδες, για όσα αφορούν την κοινή πολιτική ασφαλείας και, κατά συνέπεια, αυτό που έπραξε ο Πρόεδρος κ. Samland ως εισηγητής ήταν να καταστήσει σύμφωνο τον Κανονισμό του Σώματός μας με αυτό το κείμενο, που είναι ένα σημαντικό κείμενο.
<P>
Πιστεύω ότι δεν πρέπει να δίνουμε σε υλικά γεγονότα περισσότερη σημασία από αυτή που έχουν, και να περάσουμε στην ουσία. Επί της ουσίας, αυτή η έκθεση είναι ορθή, και γι'αυτό το λόγο η ομάδα UPE θα την υπερψηφίσει.

<SPEAKER ID=68 NAME="Πρόεδρος">
Η συζήτηση έληξε.
<P>
Προχωρούμε αμέσως στην ψηφοφορία.

<CHAPTER ID=7>
Ψηφοφορίες
<SPEAKER ID=69 NAME="Πρόεδρος">
Μετά την εκλογή της κ. Nicole Pιry στη γαλλική Εθνοσυνέλευση, και επομένως την παραίτησή της από το Ευρωπαϊκό Κοινοβούλιο, θα προβούμε στην εκλογή ενός νέου αντιπροέδρου. 'Ελαβα μία μόνο υποψηφιότητα, του κ. Jean-Pierre Cot.
<P>
(Χειροκροτήματα) Κύριε Cot, θα χειροκροτηθείτε δύο φορές, διότι θα στραφώ προς το Σώμα για να του ζητήσω κατά τους τύπους να εκφρασθεί, ώστε να ξέρω εάν δέχεται να σας εκλέξει διά βοής, εφόσον δεν έλαβα παρά μόνο τη δική σας υποψηφιότητα.
<P>
(Το Σώμα εκλέγει διά βοής τον κ. Cot) Κύριε Cot, σας συγχαίρω.

<SPEAKER ID=70 LANGUAGE="FR" NAME="Fabre-Aubrespy">
Κυρία Πρόεδρε, σας ευχαριστώ που μου δίνετε το λόγο, σύμφωνα με το άρθρο 129, για μία αίτηση αναπομπής στην επιτροπή. Επωφελούμαι της ευκαιρίας για να συγχαρώ τον κ. Cot για τη λαμπρή εκλογή του.
<P>
Τρείς λόγοι, κυρία Πρόεδρε, δικαιολογούν την αίτησή μου για αναπομπή στην επιτροπή. Καταρχή, διότι η συζήτηση στην Επιτροπή Προϋπολογισμών έγινε βιαστικά. Δεν ήταν δυνατό να υποβληθούν τροπολογίες στην πρόταση ψηφίσματος, ενώ αυτή είναι προφανώς διαφορετική από την ίδια τη διοργανική συμφωνία.
<P>
Δεύτερο, η Επιτροπή Εξωτερικών Υποθέσεων δεν εξέδωσε γνωμοδότηση. Πλην όμως, η Επιτροπή Εξωτερικών Υποθέσεων είναι προφανώς αρμόδια, κατ'εφαρμογή του παραρτήματος VI, I-1 του Κανονισμού, για τα ζητήματα που σχετίζονται με την κοινή εξωτερική πολιτική και πολιτική ασφαλείας της Ευρωπαϊκής 'Ενωσης.
<P>
Τρίτο, και αυτό είναι το σοβαρότερο, κυρία Πρόεδρε, η Επιτροπή Θεσμικών Θεμάτων δεν εξέδωσε γνωμοδότηση. Θα εξέδιδε τη γνωμοδότησή της κατά τη συνεδρίασή της την 1η και 2α Ιουλίου, ενώ το θέμα αυτό δεν περιλαμβανόταν καν στην ημερήσια διάταξη. Κανένα κείμενο συμφωνίας δεν διανεμήθηκε σε αυτή τη συνεδρίαση και δεν διεξήχθη καμία ψηφοφορία για οποιαδήποτε γνωμοδότηση. Επικαλούμαι τη μαρτυρία των μελών αυτής της επιτροπής.
<P>
Για τους λόγους αυτούς ζητώ την αναπομπή σε επιτροπή.

<SPEAKER ID=71 NAME="Samland">
Κυρία Πρόεδρε, θα ήθελα να μιλήσω εναντίον αυτής της πρότασης του κ. Fabre-Aubrespy. Κανένα από τα τρία επιχειρήματά του δεν ευσταθεί! Πρώτον, η Επιτροπή Προϋπολογισμών συζήτησε δυο ώρες χτες το βράδυ σε ειδική συνεδρία το περιεχόμενο του ψηφίσματος. Ο κ. Fabre-Aubrespy πήρε μέρος στη συζήτηση και γι' αυτό είναι πραγματικά αναιδές να δημιουργεί εδώ την εντύπωση πως δεν έχει γίνει συζήτηση.
<P>
Δεύτερον: Η κατηγορία ότι η επιτροπή εξωτερικών υποθέσεων είναι αρμόδια δεν είναι σωστή. Στην Επιτροπή Προϋπολογισμών ανατέθηκε η γνωμοδότηση γι' αυτήν την έκθεση κι αυτό με απόφαση του Προέδρου ανακοινώθηκε στην ολομέλεια χωρίς να υπάρξουν αντιρρήσεις.
<P>
Τρίτον, κ. Fabre-Aubrespy, η Επιτροπή Θεσμικών Θεμάτων με το έγγραφό της της 4.7.1997, που το υπογράφει ο πρόεδρός της, ανακοίνωσε στον πρόεδρο της Επιτροπής Προϋπολογισμών πως η Επιτροπή Θεσμικών Θεμάτων εγκρίνει αυτήν τη συμφωνία. Υπό αυτήν την άποψη και τα τρία επιχειρήματα είναι ανυπόστατα και γι' αυτό θα παρακαλούσα να διεξαχθεί τώρα η ψηφοφορία.

<SPEAKER ID=72 LANGUAGE="FR" NAME="Berthu">
Κυρία Πρόεδρε, θα ήθελα να υποστηρίξω την αίτηση του κ. Fabre-Aubrespy με στόχο την αναπομπή αυτής της διοργανικής συμφωνίας στην επιτροπή.
<P>
Την υποστηρίζω για όλους τους λόγους που εξέθεσε καθώς και για ένα λόγο στον οποίο θα ήθελα, ως Αντιπρόεδρος της Επιτροπής Θεσμικών Θεμάτων, να επιμείνω ιδιαιτέρως: δεν θυμάμαι να έχει διεξαχθεί ψηφοφορία επί της γνωμοδότησης σχετικά με αυτή τη διοργανική συμφωνία και δεν είδα ποτέ το γράμμα που έγραψε ο Πρόεδρος.
<P>
Εξάλλου, αναρωτιέμαι πότε διανεμήθηκε στην Επιτροπή Θεσμικών Θεμάτων το έγγραφο που υποτίθεται ότι ψηφίσαμε, διότι εάν αναφερόμαστε στη Συνθήκη του 'Αμστερνταμ, θα ήθελα να υπογραμμίσω ότι η διοργανική συμφωνία η οποία βρίσκεται στο σχέδιο της Συνθήκης του 'Αμστερνταμ είναι διαφορετική από αυτή την οποία καλούμαστε σήμερα να ψηφίσουμε. Για παράδειγμα, από την δεύτερη γραμμή ήδη, αναφέρονται διαφορετικά άρθρα, το άρθρο Ι 17 ή το άρθρο Ι 18.

<SPEAKER ID=73 NAME="Πρόεδρος">
Κύριε Berthu, για να φρεσκάρω τη μνήμη σας, σας προσκαλώ να έρθετε, μετά τη συνεδρίασή μας, να διαβάσετε το γράμμα του κ. de Giovanni, της 3ης Ιουλίου.
<P>
(Το Σώμα απορρίπτει την αίτηση αναπομπής σε επιτροπή)
<P>
(Το Σώμα εγκρίνει το ψήφισμα)

<SPEAKER ID=74 NAME="Πρόεδρος">
Συγχαίρω τον κ. Rothley και όλους όσοι συνέβαλαν σε αυτό το αποτέλεσμα.
<P>
(Χειροκροτήματα)

<SPEAKER ID=75 LANGUAGE="FR" NAME="Berthu">
Κυρία Πρόεδρε, θεωρούμε τη διοργανική συμφωνία για τη χρηματοδότηση της κοινής εξωτερικής πολιτικής και πολιτικής ασφαλείας, που μόλις εγκρίθηκε βιαστικά από το Σώμα μας, τελείως αντικανονική όσον αφορά τόσο την κοινοβουλευτική διαδικασία που ακολουθήθηκε όσο και το περιεχόμενο.
<P>
Επί της διαδικασίας, καταρχή: καθορίζουμε, σε ένα μόλις πρωϊνό, ταυτόχρονα την εγγραφή στην ημερήσια διάταξη, μία εσπευσμένη συζήτηση και την ίδια την ψηφοφορία, χωρίς καμμία δυνατότητα κατάθεσης τροπολογιών, ούτε καν επί της προτάσεως ψηφίσματος νομοθετικού περιεχομένου. Εάν το Κοινοβούλιο είχε λίγη αξιοπρέπεια, αυτή η επιπόλαιη οργάνωση θα αρκούσε για να απορριφθεί αυτό το κείμενο.
<P>
Επί του περιεχομένου, αυτή η συμφωνία επιδιώκει να περάσουν οι επιχειρησιακές δαπάνες της ΚΕΠΠΑ, εκτός από εξαιρέσεις, στις μη υποχρεωτικές κοινοτικές δαπάνες, δηλαδή σε εκείνο το τμήμα του προϋπολογισμού επί του οποίου το Κοινοβούλιο έχει την τελευταία λέξη. Είναι τελείως ασυνάρτητο, εφόσον η ΚΕΠΠΑ έχει πάντοτε διακυβερνητικό χαρακτήρα, όπως επιβεβαίωσε το Συμβούλιο του 'Αμστερνταμ, παραχωρώντας της ένα καθεστώς δεύτερου πυλώνα της Συνθήκης για την 'Ενωση.
<P>
Εν πάση περιπτώσει, η προταθείσα τροποποίηση, στο βαθμό που προκαταλαμβάνει την κύρωση η οποία δεν είναι κεκτημένη, ισοδυναμεί με αναθεώρηση της Συνθήκης, κάτι που προφανώς δεν είναι δυνατό στο επίπεδο μιάς διοργανικής συμφωνίας.
<P>
'Ολα αυτά έχουν αυτοσχεδιασθεί σε τέτοιο βαθμό ώστε η συμφωνία που ψηφίσθηκε αναφέρεται σε ένα άρθρο Ι 18 της Συνθήκης, το οποίο δεν υπάρχει μέχρι σήμερα, εφόσον δεν έχει κυρωθεί αυτή.
<P>
Επιπλέον, το προσωρινό κείμενο βρίσκεται ακόμη σε συζήτηση μεταξύ των μόνιμων αντιπροσώπων. Τόσο μάλιστα που το άρθρο Ι 18, το οποίο μόλις ανέφερα, ονομαζόταν άρθρο Ι 17 στο μοναδικό κείμενο της Συνθήκης που βρίσκεται στην κατοχή μας, αυτό που προήλθε από το Συμβούλιο του 'Αμστερνταμ.
<P>
'Ολες αυτές οι παρατυπίες επιδιώκουν να πιέσουν τα κράτη μέλη να εγκρίνουν το προσωρινό κείμενο του 'Αμστερνταμ, το οποίο είναι ασυνάρτητο διότι αποφασίσθηκε μέσα στη σύγχυση, εάν βέβαια αποφασίσθηκε ποτέ!

<SPEAKER ID=76 LANGUAGE="FR" NAME="Fabre-Aubrespy">
Κυρία Πρόεδρε, θα ήθελα, έστω και μόνο για τα πρακτικά, να αναφερθούν ορισμένες παρατυπίες. Δεν θα μιλήσω επί του περιεχομένου. Ο συνάδελφός μου, ο κ. George Berthu, πριν από λίγο μίλησε θαυμάσια γι'αυτό.
<P>
Στην αρχή, η επιλεγείσα διαδικασία ήταν η απλουστευμένη διαδικασία. Δεν τηρήθηκαν οι προθεσμίες της. 'Επειτα, άλλαξαν γνώμη, θέλησαν μία συζήτηση, αλλά κανείς δεν είπε την πραγματική αιτία. Φοβήθηκαν, και δικαιολογημένα, μήπως είκοσι εννέα βουλευτές, που θα τους φέρναμε ίσως εμείς, αντιταχθούν στη συνοπτική διαδικασία της ψηφοφορίας χωρίς συζήτηση.
<P>
Στη συνέχεια, αποφασίσθηκε μία ψηφοφορία με συζήτηση. Προβλέφθηκαν 15 λεπτά και όριο 2 λεπτών ανά πολιτική ομάδα, χωρίς να γίνει αντιληπτό ότι αυτό δεν αρκούσαν. Οι πιό σημαντικές πολιτικές ομάδες του Σώματος αρνούνται να μιλήσουν. Καταθέτω μία πρόταση απαραδέκτου και μία προκαταρκτική ερώτηση, οι οποίες φθάνουν στο προεδρείο της συνεδρίασης πέντε λεπτά πριν από την έναρξη. Μου αρνούνται το λόγο.
<P>
Κυρία Πρόεδρε, υπήρχε δυνατότητα τροπολογιών. Από λάθος ο Πρόεδρος αποφάσισε διαφορετικά. Δείτε, εξάλλου, το σχέδιο έκθεσης, αναφέρει μία προθεσμία κατάθεσης τροπολογιών.
<P>
Αυτές είναι οι παρατυπίες. 'Ολα αυτά αποτελούν απόδειξη ότι δεν αντιμετωπίζουμε σοβαρά τα πράγματα, ιδίως όταν αυτά είναι σημαντικά. 'Ηθελα να υπογραμμισθεί αυτό.

<SPEAKER ID=77 NAME="Souchet">
Τα θεσμικά μας όργανα, τα οποία αρέσκονται τόσο να δίνουν μαθήματα urbi et orbi σε θέματα τήρησης του δικαίου, καλά θα έκαναν να εφαρμόσουν σ'αυτά τα ίδια την αυστηρότητα που απαιτούν από τους άλλους. Πλην όμως, οι συνθήκες υπό τις οποίες μόλις έλαβε χώρα η συζήτηση για τη χρηματοδότηση της ΚΕΠΠΑ αποδεικνύουν, για μία ακόμα φορά, την ελάχιστη σημασία που δίνει αυτό το Κοινοβούλιο για την τήρηση των κανόνων δικαίου. 'Οταν γίνεται επίκληση αυτών, όπως μόλις έπραξαν ιδίως οι συνάδελφοί μου κύριοι Fabre-Aubrespy και Berthu, η απαράλλακτη απάντηση του προεδρείου είναι η ακόλουθη: »'Σφάλετε νομικώς, εφόσον είστε πολιτική μειοψηφία...».
<P>
Τι φοβόταν λοιπόν οι στρατηγοί αυτού της δυναμικής μετάβασης ώστε να επισπεύσουν και να αυτοσχεδιάσουν έτσι, με μία ύποπτη βιασύνη, την εξέταση στην ολομέλεια ενός κειμένου το οποίο δεν υπεβλήθη καν στην Επιτροπή Εξωτερικών Υποθέσεων; Παρατηρήσαμε με έκπληξη την απόλυτη σιωπή αυτής της τελευταίας, ενώ θα μπορούσε θεμιτά να διεκδικήσει την αρμοδιότητά της επί του περιεχομένου, εφόσον η διαοργανική συμφωνία αναφέρεται όχι μόνο στις χρηματοδοτικές πτυχές, αλλά στο σύνολο της εφαρμογής της ΚΕΠΠΑ.
<P>
Παρατηρήσαμε επίσης ότι η έκθεση Samland επικαλέσθηκε μία ευνοϊκή γνωμοδότηση της Επιτροπής Θεσμικών Θεμάτων, ενώ αυτό το σημείο δεν βρισκόταν ποτέ στην ημερήσια διάταξή της.
<P>
Παρατηρήσαμε επίσης την εσπευσμένη και βιαστική συζήτηση, που οργανώθηκε με πολλή επιπολαιότητα από την Επιτροπή Προϋπολογισμών, χθές το απόγευμα.
<P>
Παρατηρήσαμε τέλος, με κατάπληξη, σήμερα το πρωί, την άρνηση των δύο κυρίαρχων κομμάτων αυτού του Σώματος, να τοποθετηθούν επί της έκθεσης Samland.
<P>
Γιατί τόση σπουδή; Γιατί τόσες ανωμαλίες; Φοβόντουσαν κάποια μεταμέλεια της τελευταίας στιγμής εκ μέρους ορισμένων διαπραγματευτών, οι οποίοι θα αποκτούσαν αίφνης μεγαλύτερη συνείδηση των όσων διακυβεύονταν, ενώ βρίσκονται πάντα στη φάση της διαπραγμάτευσης ορισμένων βασικών άρθρων (μεταξύ των οποίων και αυτό στο οποίο στηρίζεται η θεσμική συμφωνία που μας υπεβλήθη προς εξέταση) μίας Συνθήκης που ωστόσο θεωρείται ότι εγκρίθηκε στη σύνοδο κορυφής του 'Αμστερνταμ;
<P>
Υπενθυμίζω, ότι αυτή η θεσμική συμφωνία, όπως και οι προηγούμενές της, παρουσιάζει όλα τα χαρακτηριστικά ενός «νομικού τέρατος». 'Οχι μόνο δεν είναι σαφώς διατυπωμένοι οι όροι υπό τους οποίους πρέπει να συνάπτονται αυτές οι συμφωνίες, αλλά επίσης αυτές οι συμφωνίες, οι οποίες δεν αποτελούν αντικείμενο κύρωσης από τα εθνικά κοινοβούλια, ερμηνεύουν ωστόσο τις Συνθήκες που υπεβάλλονται σε κύρωση. Περίεργα νομικά αντικείμενα αυτές οι διοργανικές συμφωνίες, με τις οποίες τα ευρωπαϊκά θεσμικά όργανα παραχωρούν στον εαυτό τους την ικανότητα ερμηνείας των Συνθηκών!
<P>
Επιπλέον, εν προκειμένω, το Κοινοβούλιό μας μόλις αποφάνθηκε σχετικά με μία συμφωνία που στερείται τη νομική βάση την οποία επικαλείται, εφόσον η διαπραγμάτευση του άρθρου Ι 18 δεν έχει ολοκληρωθεί ακόμη μέχρι σήμερα..., και επομένως δεν έχει, προφανώς, κυρωθεί!
<P>
'Οσον αφορά το περιεχόμενο, τέλος, θα είχε κανείς να πεί πολλά για τη διαδικασία εκφυλισμού μιας διακυβερνητικής πολιτικής, της οποίας ο διακυβερνητικός χαρακτήρας μόλις επιβεβαιώθηκε πανηγυρικά στη σύνοδο κορυφής του 'Αμστερνταμ, μέσω της κοινοτικοποίησης της χρηματοδότησής της. Εδώ πρόκειται όντως για πραγματική ντε φάκτο μεταβίβαση αρμοδιοτήτων, εφόσον η ταξινόμηση της χρηματοδότησης της ΚΕΠΠΑ στις μη υποχρεωτικές δαπάνες δίνει τον τελευταίο λόγο στο Ευρωπαϊκό Κοινοβούλιο και, επομένως, αφαιρεί στην πράξη από την εκτελεστική εξουσία τον πραγματικό έλεγχο της κοινής εξωτερικής πολιτικής και πολιτικής ασφαλείας της Ευρωπαϊκής 'Ενωσης.
<P>
Σε αυτή τη συμπεριφορά, δεν υπάρχει ούτε δημοκρατικότητα, ούτε διαφάνεια, ούτε ρεαλισμός, εφόσον δεν είδαμε ποτέ και πουθενά κοινοβουλευτικές συνελεύσεις να ασκούν αποτελεσματικά εξωτερική πολιτική...

<SPEAKER ID=78 NAME="Van Dijk">
Το Ευρωπαϊκό Κοινοβούλιο διατήρησε το δικαίωμά του να καταθέτει τροπολογίες σχετικά με τις εξωτερικές δαπάνες υποσχόμενο ότι θα τηρήσει στάση υπακοής. Αυτή είναι η ουσία της εν λόγω διοργανικής συμφωνίας. Η κατάσταση αποτελεί παράδειγμα του ότι η δημοκρατία στην Ευρώπη ευρίσκεται ακόμα σε ένα στάδιο που θυμίζει το 19ο αιώνα. Ο Πρόεδρος του Ευρωπαϊκού Κοινοβουλίου υπέκυψε με το μαχαίρι στο λαιμό ενώπιον των κυβερνήσεων των κρατών μελών. Ορισμένες από αυτές έκριναν ότι το Ευρωπαϊκό Κοινοβούλιο τηρούσε ιδιαίτερα προβληματική στάση όσον αφορά τον προϋπολογισμό της ΚΕΠΠΑ και ήθελαν να χρησιμοποιήσουν τη Συνθήκη του Αμστερνταμ για να καταργήσουν στην ουσία τη μοναδική δυνατότητα που είχαμε να ασκούμε δημοκρατικό έλεγχο στην κοινή εξωτερική πολιτική και πολιτική ασφάλειας.
<P>
Η ταπεινωτική υπόκλιση που κάνει το Ευρωπαϊκό Κοινοβούλιο για να διατηρήσει το δικαίωμα κατάθεσης τροπολογιών θα έπρεπε τουλάχιστον να αναφέρεται με ειλικρίνεια στην αιτιολογία της έκθεσης Samland, που εξετάσθηκε αυτή την εβδομάδα με μεγάλη ταχύτητα από την Επιτροπή Προϋπολογισμών και τη Σύνοδο Ολομέλειας. Αντί να γίνει αυτό, η ιδιαίτερα περιληπτική αιτιολογική έκθεση με αντικείμενο τη διοργανική συμφωνία αποκρύπτει τις υποχωρήσεις στις οποίες υποχρεώθηκε το Ευρωπαϊκό Κοινοβούλιο: δεν μπορούμε πλέον να μειώσουμε τις εξωτερικές δαπάνες χωρίς τη σύμφωνη γνώμη του Συμβουλίου, ούτε μπορούμε να δημιουργήσουμε αποθεματικά. Διερωτώμαι ποια είναι πλέον τα δημοσιονομικά μας δικαιώματα.
<P>
Στις προσπάθειές του να εξασφαλίσει ορισμένα στοιχεία δημοκρατικού ελέγχου, ο Πρόεδρος του Κοινοβουλίου λησμόνησε ότι πρέπει να τηρούμε αξιοπρεπή στάση. Το Συμβούλιο πρέπει να υποχρεωθεί να σεβαστεί τις κανονικές δημοκρατικές διαδικασίες. Δεν έπρεπε να είχαμε δεχθεί τον εκβιασμό που άσκησαν οι διαπραγματευτές της Συνθήκης για να εκδηλώσουμε στη συνέχεια την αγανάκτησή μας κατά την εξέταση της Συνθήκης του Αστερνταμ.
<P>
Τέλος, διερωτώμαι κατά πόσον το Συμβούλιο θα συμμορφωθεί με την υποχρέωση ενημέρωσης που έχει αναλάβει σύμφωνα με την εν λόγω διοργανική συμφωνία. Σε περίπτωση που αυτό δεν συμβεί, ελπίζω ότι το Ευρωπαϊκό Κοινοβούλιο θα βρει το θάρρος που δεν έδειξε σήμερα να καταγγείλει τη συμφωνία αυτή και να αξιοποιήσει και πάλι πλήρως τα δημοσιονομικά του δικαιώματα.
<P>
'Εκθεση Rothley (Α4-0222/97)
<SPEAKER ID=79 LANGUAGE="DE" NAME="Schierhuber">
Κυρία Πρόεδρε, επειδή κανένα από τα σημαντικά για τη γεωργία σημεία της έκθεσης Rothley δεν εγκρίθηκε από την πλειοψηφία, θα ήθελα να δηλώσω πως ήθελα να απόσχω από την τελική ψηφοφορία, κι αυτό ισχύει και για την τροποποιημένη ψηφοφορία για την έκθεση. Δυστυχώς πίεσα κατά λάθος το «συν».

<SPEAKER ID=80 LANGUAGE="FR" NAME="Cot">
Κυρία Πρόεδρε, θα ήθελα να εκφράσω την ικανοποίησή μου για την ψηφοφορία που μόλις διεξήχθη και η οποία έδωσε μία σημαντική πλειοψηφία υπέρ της έκθεσης που υπέβαλε ο κ. Rothley. Πιστεύω ότι, έτσι, αρχίζουμε με χρήσιμο τρόπο τον αναγκαίο διάλογο με το Συμβούλιο. Εκφράζω την ικανοποίησή μου για την ποιότητα των συζητήσεων οι οποίες διεξήχθησαν στους κόλπους της Επιτροπής Νομικών Θεμάτων και Δικαιωμάτων των Πολιτών καθώς και για την ψηφοφορία η οποία επέτρεψε να επιτευχθεί αυτή η πλειοψηφία.
<P>
Λυπούμαι, εξ ονόματος της Ομάδας μου, που στο άρθρο 9 και σχετικά με την έννοια της δημόσιας τάξης και των χρηστών ηθών, εγκρίθηκε από την πλειοψηφία μία παράγραφος την οποία θεωρώι σαφώς αντίθετη προς τη νομοθεσία ή την πρακτική ορισμένων κρατών μελών μας: πιστεύω ότι αυτό θα σημειωθεί αναπόφευκτα από το Συμβούλιο, στο πλαίσιο της διαδικασίας που ασφαλώς θα ακολουθήσει.
<P>
Θα ήθελα να υπογραμμίσω με έμφαση σ'αυτό το σημείο τη σημαντική χειρονομία του Επιτρόπου κ. Monti ο οποίος δήλωσε ότι η Επιτροπή υιοθέτησε το σύνολο των τροπολογιών της Επιτροπής Νομικών Θεμάτων και Δικαιωμάτων των Πολιτών, δηλαδή τα περισσότερα στοιχεία από αυτά που ψηφίσαμε, και νομίζω πως αυτό είναι πολύ σημαντικό για τη συνέχεια της διαδικασίας. Θα ήθελα να απευθυνθώ στο Συμβούλιο Υπουργών για να του ζητήσω να εμπνευσθεί από αυτή τη σωφροσύνη.
<P>
Θυμόμαστε, κυρία Πρόεδρε, τον ατυχή τρόπο με τον οποίο το Συμβούλιο, με διφορούμενες διατυπώσεις, είχε ασφαλώς περιπλέξει τη συζήτηση της πρώτης μορφής αυτού του σχεδίου. Πιστεύω ότι θα ήταν θετική μία σαφής τοποθέτηση, ώστε να μπορέσουμε να καταλήξουμε μαζί σε ένα κείμενο, το οποίο θεωρούμε όλοι απαραίτητο και το οποίο, για να εγκριθεί από αυτό το Σώμα, πρέπει να είναι επαρκώς καθαρό και χωρίς τις πρόσφατες μοιραίες ασάφειες.

<SPEAKER ID=81 LANGUAGE="FR" NAME="Seillier">
Κυρία Πρόεδρε, ορθά αρνηθήκαμε, το 1995, την οδηγία που μας είχε προταθεί τότε. Το κείμενο που έχουμε τώρα στη διάθεσή μας είναι, πράγματι, πολύ πιο προστατευτικό ως προς το απολύτως ουσιώδες σημείο που αφορά τη ζωή του ανθρώπινου όντος, την αξιοπρέπεια του ανθρώπινου όντος, και αυτό από την αρχή της ζωής του. Επιβάλλεται όμως επαγρύπνιση. Είναι ένα στάδιο, δεν μπορεί να είναι η κατάληξη. Πράγματι, ο άνθρωπος είναι ανίκανος να δημιουργήσει ζωή. Τεκνοποιεί ή χειραγωγεί αυτή τη ζωή, για το καλό ή για το κακό.
<P>
Θεωρώ - ακόμη και οι όροι της έκθεσης το υποδεικνύουν - ότι πρέπει να εμβαθύνουμε τον προβληματισμό. Η ζωή δεν είναι υλικό, η ζωή δεν είναι ούτε ιδιότητα της ύλης. Και πιστεύω ότι έχουμε όλοι συμφέρον, για να είμαστε πιστοί στη μεγάλη φιλοσοφική παράδοση της Ευρώπης, η οποία ανάγεται στην αρχαία Ελλάδα και η οποία εμπλουτίσθηκε με ιουδαϊκο-χριστιανικές επιδράσεις, και για να αντιμετωπίσουμε πραγματικά τις προκλήσεις των επιστημονικών προόδων στον τομέα της γενετικής, έχουμε συμφέρον, λέω, να εμβαθύνουμε τον προβληματισμό.
<P>
Δεν χρειαζόμαστε μόνο ανάγκη μία επιτροπή δεοντολογίας, στην κορυφή, θα έλεγα, της ζωής των κοινωνιών μας. Χρειαζόμαστε ακόμη περισσότερο ανάγκη, πιστεύω, στα εκπαιδευτικά προγράμματα των νέων μας, των εφήβων μας - των μελλοντικών ερευνητών μας σε μερικά χρόνια, των μελλοντικών γιατρών μας, των μελλοντικών πολιτικών μας υπευθύνων - από αυτό το επίπεδο ήδη, χρειαζόμαστε την εισαγωγή ενός προβληματισμού ποιότητας σε αυτό τον τομέα της ζωής και της γενετικής χειραγώγησης.
<P>
Εύχομαι προσωπικά, σύμφωνα για μιά φορά ακόμα με όλο το ουμανιστικό μεγαλείο της Ευρώπης, σε όλες τις παραδόσεις του, να μπορέσουμε να ξαναβρούμε αυτή τη σοφία που συνίσταται στην αναγνώριση του γεγονότς ότι δεν εξουσιάζουμε σωστά τη φύση παρά μονάχα υπακούοντάς την ή, με άλλα λόγια, να υπάρξει μιά νέα συμμαχία ανάμεσα στη δημιουργική σοφία και την ανθρώπινη διάνοια.

<SPEAKER ID=82 NAME="Hallam">
Κυρία Πρόεδρε, θα ήθελα να πω απλά ότι σήμερα ψήφισα κατά του εγγράφου της Επιτροπής και ότι προσπάθησα να το τροποποιήσω όσο μπορούσα για να το κάνω αποδεκτό για μένα. Είμαι απογοητευμένος από το αποτέλεσμα. Πιστεύω ότι το Κοινοβούλιο αφέθηκε να τρομοκρατηθεί από τις μεγάλες φαρμακοβιομηχανίες και την Επιτροπή και ότι κάναμε ένα τεράστιο βήμα προς τα πίσω. Σήμερα στην πραγματικότητα δώσαμε την άδεια στις μεγάλες εταιρείες να τυπώνουν χρήματα. Ακόμα και τροποποιημένο -θυμηθείτε ότι το Κοινοβούλιο αναγκάστηκε να απορρίψει περίπου το ένα τρίτο του αρχικού κειμένου για να το περάσει - πιστεύω πως είναι ένα τεράστιο βήμα προς τα πίσω, και υποπτεύομαι ότι σε επόμενα στάδια της νομοθετικής διαδικασίας, θα αποτύχουμε και θα θρηνούμε για την ημέρα που ψηφίσαμε αυτό το έγγραφο της Επιτροπής.

<SPEAKER ID=83 LANGUAGE="DE" NAME="Posselt">
Κυρία Πρόεδρε, παρά τις σοβαρές μου επιφυλάξεις, τις οποίες συμμερίζομαι με τους συναδέλφους Schierhuber και Seillier, ψήφισα υπέρ της έκθεσης Rothley, γιατί αυτή περιέχει ουσιαστικές τροπολογίες για την προστασία της ανθρώπινης ζωής και προ παντός των ανθρώπινων εμβρύων. Κατονομάζω προ παντός την 55 βα και την 55 ββ.
<P>
Θα ήθελα όμως να απευθύνω σαφέστατη προειδοποίηση προς το Συμβούλιο, να μην αφαιρέσει αυτά τα κεντρικά σημεία του συμβιβασμού, γιατί αλλιώς πολλοί από εμάς δε θα είμαστε σε θέση να εγκρίνουμε αυτές τις οδηγίες, γιατί εδώ πρόκειται για πραγματικά σοβαρά πράγματα. Κατά τα άλλα μπορούμε να είμαστε ευτυχείς που πριν από ένα χρόνο απορρίψαμε το άθλιο πρώτο σχέδιο και δεν επηρεαστήκαμε από την απειλή «αν το απορρίψετε θα έχετε λιγότερα δικαιώματα». Έχουμε σήμερα περισσότερα δικαιώματα παρά ποτέ. Τότε έγινε απόπειρα να ασκηθεί πίεση με το επιχείρημα «αν το απορρίψετε, δε θα υπάρξει σύντομα νέο σχέδιο». Σήμερα έχουμε ήδη το νέο σχέδιο. Λοιπόν, αυτήν την πίεση μπορούμε να την γλυτώσουμε στο μέλλον! Σας ζητώ να μην αφαιρέσετε το ζήτημα της ανθρώπινης ζωής από αυτόν το συμβιβασμό.

<SPEAKER ID=84 NAME="Ahlqvist, Hulthθn, Lφφw, Theorin, Waidelich και Wibe">
 - (SV) Αποφασίσαμε αφού το σκεφτήκαμε προσεκτικά να καταψηφίσουμε την οδηγία υπό την προϋπόθεση να μην λάβουν την στήριξη της πλειοψηφίας ορισμένες, σε επίπεδο αρχών, σημαντικές προτάσεις. Θεωρούμε ότι απαιτείται μια σαφέστερη διατύπωση που θα επισημαίνει ότι σε καμία περίπτωση δεν είναι επίκαιρη η κατοχύρωση ευρεσιτεχνίας επί των ανθρωπίνων γονιδίων. Για εμάς αφορά επίσης το ότι αντιτιθέμεθα σε μεθόδους που περιλαμβάνουν χρήση ανθρωπίνων εμβρύων.

<SPEAKER ID=85 NAME="Amadeo">
Η Εθνική Συμμαχία είναι υπέρ της έννομης προστασίας των βιοτεχνολογικών εφευρέσεων. Θεωρούμε, όντως, ότι είναι πλέον αναγκαία και δεν επιδέχεται αναβολή η δημοσιοποίηση των διπλωμάτων ευρεσιτεχνίας για τις βιοτεχνολογικές εφευρέσεις ώστε η κοινή γνώμη να μπορεί να επαληθεύει και να ελέγχει τις συνεχείς εξελίξεις της βιοτεχνολογίας.
<P>
Πιστεύουμε ότι η έννομη προστασία των διπλωμάτων ευρεσιτεχνίας όχι μόνο δεν αποτελεί ένα φραγμό για την έρευνα, αλλά αντίθετα μάλιστα επιτρέπει να καταστούν γνωστά τα αποτελέσματα και αποφεύγει το μονοπώλιο σε επιστημονικό πλαίσιο.
<P>
Υπογραμμίζουμε ότι η πρόταση οδηγίας στοχεύει την απάλειψη της σημερινής νομικής αβεβαιότητας ενώ συγχρόνως με τα προτεινόμενα μέτρα αποφεύγεται ο κίνδυνος κατακερματισμού που μπορεί να δημιουργηθεί από το ενδεχόμενο τα εθνικά δικαστήρια να κρίνουν με διαφορετικό τρόπο υποθέσεις θεμελιώδουςς σημασίας βάσει των διαφορετικών εθνικών νομοθεσιών.
<P>
Η Σύμβαση για το Ευρωπαϊκό Δίπλωμα Ευρεσιτεχνίας του 1973 δεν είναι σε θέσει να απαλείψει τη νομική αβεβαιότητα στις εθνικές νομοθεσίες όσον αφορά τα διπλώματα ευρεσιτεχνίας και δεν περιέχει καμία ρήτρα που να δεσμεύει νομικά τα κράτη μέλη να εναρμονίσουν τις διατάξεις του εθνικού δικαίου για τα διπλώματα ευρεσιτεχνίας. Με την παρούσα οδηγία θα εναρμονισθούν η Σύμβαση και το δίκαιο για τα διπλώματα ευρεσιτεχνίας στον τομέα της βιοτεχνολογίας στα 15 από τα 18 κράτη που έχουν υπογράψει.
<P>
Συμφωνούμε εξάλλου με την επιτροπή δεοντολογίας της Επιτροπής όταν δηλώνει ότι το ανθρώπινο σώμα και τα τμήματά του, στα πλαίσια των ποικιλιών της σύνθεσης και της ανάπτυξής του, δεν αποτελούν μία εφεύρεση που μπορεί να καλυφθεί με δίπλωμα ευρεσιτεχνίας, όπως επίσης και όταν διαβεβαιώνει ότι, όσον αφορά τις εφευρέσεις που δημιουργούνται από τη γνώση του ανθρώπινου γονιδίου, το δίπλωμα ευρεσιτεχνίας είναι αποδεκτό μόνο εάν ο εντοπισμός του γονιδίου επιτρέπει νέες δυνατότητες και η χρήση που προτείνεται του διπλώματος ευρεσιτεχνίας είναι επαρκώς ειδική και εντοπισμένη.
<P>
Θεωρούμε επίσης απαραίτητη τη θέσπιση μιας Επιτροπής Δεοντολογίας, που θα αναλάβει να εκτιμά όλες τις συναφείς με τη βιοτεχνολογία και τη χρήση της πλευρές. συγχρόνως είναι αναγκαία, κάθε πέντε χρόνια μετά την έναρξη ισχύος της οδηγίας που προβλέπεται για την 1η Ιανουαρίου 1999, η δημοσίευση μιας έκθεσης της Επιτροπής η οποία θα αναλύει όλα τα προβλήματα που θα προκύπτουν κατά την εφαρμογή της οδηγίας σε σχέση με τις διεθνείς συμφωνίες προστασίας των ανθρωπίνων δικαιωμάτων, συμφωνίες που έχουν υπογράψει τα κράτη μέλη.

<SPEAKER ID=86 NAME="Banotti">
Θα ψηφίσω υπέρ της οδηγίας προστασίας της ευρεσιτεχνίας στη βιοτεχνολογία. Πρόκειται για ένα εξαιρετικά περίπλοκο και σημαντικό θέμα. Ο νόμος για τις ευρεσιτεχνίες είναι πολύ τεχνικός και δύσκολος και θέματα όπως αυτό έχουν μεγάλες διακλαδώσεις. Είμαι ικανοποιημένος που τα οφέλη για τον κόσμο, τις θέσεις απασχόλησης και την έρευνα, είναι τεράστια.
<P>
Είναι ιδιαίτερα σημαντικό θέμα για την Ιρλανδία, που θεωρεί τη βιοτεχνολογία ως μια βιομηχανία με τεράστιο δυναμικό. Στην Ιρλανδία έχουμε πολλά κρούσματα κληρονομικών ασθενειών, όπως η κυστική ίνωσις και η spina bifida. Έχουμε επίσης πολλά κρούσματα άλλων ασθενειών, όπως ο διαβήτης, όπου η πρόοδος στην παραγωγή ινσουλίνης, ως άμεσο αποτέλεσμα της βιοτεχνολογικής έρευνας, ωφέλησε σε τεράστιο βαθμό.
<P>
Σήμερα ψηφίζουμε μια σειρά νόμων που θα δώσουν στη βιομηχανία μια ευκαιρία να αναπτυχθεί. Παρόμοιοι νόμοι υπάρχουν ήδη στην Ιαπωνία και τις ΗΠΑ και κανείς δεν υποστηρίζει ότι αυτές οι χώρες έχουν βυθιστεί στην ηθική παρακμή, ή ότι είναι ηθικά τυφλοί, ως αποτέλεσμα της ύπαρξης τους. Υπάρχουν φόβοι, και σε αυτούς πρέπει να απαντήσουμε, αλλά υπάρχουν επίσης και μεγάλες ελπίδες που φέρνουν αυτές οι νέες εξελίξεις. Ήρθα σε επαφή με πολλές ομάδες ασθενών που υποστηρίζουν αυτή την οδηγία. Για πολλούς, η μόνη ελπίδα, τόσο για τον εαυτό τους όσο και για τις επόμενες γενιές, εναπόκειται στην έρευνα και την ανάπτυξη αυτών των νέων τεχνολογιών.
<P>
Σε προηγούμενη περίπτωση, όταν το Κοινοβούλιο απέρριψε τις αρχικές προτάσεις που κατατέθηκαν ενώπιον μας, είχαμε ηθικές ανησυχίες όσον αφορά την εξασφάλιση της αποκλειστικής εκμετάλλευσης του ανθρώπινου σώματος και πρακτικές ανησυχίες ότι πρέπει να αποτρέψουμε τους γεωργούς από τη χρήση σπόρων που θα παράγονται στα δικά τους αγροκτήματα. Οι ανησυχίες μας πιστεύω πως απαντήθηκαν στο σχέδιο νομοθεσίας που έχουμε ενώπιόν μας.
<P>
Αυτοί οι νόμοι δεν είναι γραμμένοι σε πέτρα και είναι πάντα ανοιχτοί σε τροποποιήσεις. Αν υπάρχει οποιαδήποτε ένδειξη κακής χρήσης ή κινδύνου, φυσικά και θα ανταποκριθούμε, και μάλιστα γρήγορα, για να αντιμετωπίσουμε τα προβλήματα που θα προκύψουν.

<SPEAKER ID=87 NAME="Berthu">
Εξετάζουμε σήμερα ένα κεφαλαιώδες θέμα, που έχει επανέλθει πολλές φορές στο Κοινοβούλιό μας χωρίς οριστικά συμπεράσματα: πρέπει άραγε να παραχωρήσουμε, σε ευρωπαϊκό επίπεδο, μία εναρμονισμένη έννομη προστασία στις βιοτεχνολογικές εφευρέσεις, δηλαδή τις εφευρέσεις που επενεργούν επί των φυτικών, ζωικών ή ανθρώπινων γονιδίων;
<P>
Αφού μελέτησα πολύ προσεκτικά, όσον αφορά αυτό το ζήτημα, την έκθεση Rothley του Ευρωπαϊκού Κοινοβουλίου και την έκθεση Mattei της Γαλλικής Εθνοσυνέλευσης, ομολογώ ότι διακατέχομαι από ένα βαθύ αίσθημα αμηχανίας που πηγάζει από το συγκεχυμένο χαρακτήρα της προτεινόμενης οδηγίας: προσπαθούμε να επιλύσουμε τεχνικά προβλήματα - δηλαδή τη δυνατότητα ευρεσιτεχνιακής προστασίας ορισμένων εφευρέσεων - χωρίς προηγουμένως να έχουμε θεσπίσει με σαφήνεια τις θεμελιώδεις αρχές δεοντολογίας. Επιπλέον, θέλουμε να ρυθμίσουμε, σε μία μόνο οδηγία, εντελώς διαφορετικά ζητήματα, από τα οποία άλλα συνδέονται με την ιατρική και άλλα με τη γεωργία.
<P>
Πρώτο σημείο: το διατακτικό της πρότασης οδηγίας δεν περιέχει τίποτα σχετικά με τις θεμελιώδεις αρχές που επιδιώκουμε να σεβασθούμε: την υποχρέωση προστασίας της αξιοπρέπειας και της ταυτότητας του ανθρώπινου όντος. Την εγγύηση σεβασμού της γενετικής ακεραιότητας των ανθρώπων. Την άρνηση κάθε κληρονομικού δικαιώματος που θα μπορούσε να αφορά το ανθρώπινο σώμα, τα μέλη του ή τα προϊόντα του. Το δωρεάν χαρακτήρα της δωρεάς μελών του ανθρώπινου σώματος, καθώς και τον εθελοντικό της χαρακτήρα.
<P>
Οι αρχές αυτές δεν περιλαμβάνονται στην οδηγία διότι αυτή περιορίζεται στις οικονομικές μεταρρυθμίσεις που συνδέονται με την ολοκλήρωση της εσωτερικής αγοράς. Σ'αυτό το πλαίσιο, έχει ως στόχο να εναρμονίσει μία νομική πτυχή του δικαίου της ευρεσιτεχνίας, όχι όμως και να θεσπίσει ηθικές αρχές για τις οποίες τα θεσμικά όργανα της 'Ενωσης δεν διαθέτουν καμμία αρμοδιότητα. Μας παραπέμπουν, σχετικά με αυτό το σημείο, στους εθνικούς νόμους, όπως ο γαλλικός νόμος της 29ης Ιουλίου 1994, ο οποίος θεσπίζει ορθές αρχές, κυρίως την αρχή σύμφωνα με την οποία το ανθρώπινο σώμα δεν είναι δυνατό να αποτελεί στοιχείο κληρονομιάς. Δεν υιοθετούν όμως όλες οι χώρες της Ευρώπης την ίδια ακριβώς προσέγγιση. Φτάνουμε εδώ στα όρια μίας καθαρά τεχνικής εναρμόνισης.
<P>
Θεωρώ το δεύτερο σημείο ακόμη σοβαρότερο: το κείμενο που μας υποβλήθηκε αναμιγνύει απερίσκεπτα τα ιατρικά και τα γεωργικά ζητήματα, έτσι ώστε πολλοί βουλευτές έχουν το αίσθημα ότι τους εξαναγκάζουν. Τα υπό εξέταση ζητήματα είναι, πράγματι, πολύ διαφορετικά: αφενός, στον ιατρικό τομέα, ο στόχος είναι να βρεθούν θεραπείες για την καταπολέμηση ανίατων μέχρι σήμερα σοβαρών ασθενειών, επενεργώντας επί των γονιδίων των ασθενών, αποκλείοντας όμως τη «γονιδιακή αναπαραγωγική θεραπεία», δηλαδή τις επεμβάσεις που επιδιώκουν να τροποποιήσουν τη γενετική κληρονομιά των απογόνων. Αφετέρου, στο γεωργικό τομέα, ο στόχος είναι η τροποποίηση των γονιδίων της πανίδας ή της χλωρίδας ώστε να προσαρμοσθούν στις επιταγές της αποδοτικότητας για την κατασκευή ειδών διατροφής.
<P>
'Ετσι, στην πρώτη περίπτωση, ο ενδιαφερόμενος πληθυσμός εμφανίζεται στενά οροθετημένος. Οι ανάγκες του είναι έκδηλες. Οι ενδεχόμενες αρνητικές συνέπειες περιορίζονται στο υπό θεραπεία υποκείμενο. Στη δεύτερη περίπτωση, ο ενδιαφερόμενος πληθυσμός είναι ευρύτατος - το σύνολο των καταναλωτών - έτσι ώστε υπάρχει κίνδυνος να καταστεί ανεξέλεγκτη η ενδεχόμενη διάδοση αρνητικών συνεπειών. Επομένως, οι επιπτώσεις δεν είναι καθόλου οι ίδιες εάν επιτραπεί η ευρεσιτεχνιακή προστασία των βιοτεχνολογικών εφευρέσεων, στη μία ή στην άλλη περίπτωση. Στη μία, ενθαρρύνουμε τη θεραπεία των ασθενών, στην άλλη, αντιθέτως, ανοίγουμε την πόρτα για τη διάδοση στο εμπόριο γενετικώς τροποποιημένων οργανισμών, και είναι πολύ δύσκολη η αξιολόγηση του τελικού αντίκτυπου για το σύνολο του πληθυσμού.
<P>
Στην πρώτη περίπτωση, της ιατρικής, φρονώ ότι μπορεί να είναι χρήσιμο να προχωρήσουμε με σύνεση προς την ευρεσιτεχνιακή προστασία των βιοτεχνολογικών εφευρέσεων, υπό τον όρο να προστατεύονται οι θεμελιώδεις δεοντολογικές αρχές μας.
<P>
Η πρόταση της Επιτροπής, από την άποψη αυτή, οδεύει προς την ορθή κατεύθυνση, προσδιορίζοντας ότι το ανθρώπινο σώμα και τα στοιχεία του, στη φυσική τους κατάσταση, δεν είναι δυνατό να αποτελέσουν αντικείμενο διπλώματος ευρεσιτεχνίας. Το Ευρωπαϊκό Κοινοβούλιο κατάφερε δικαιολογημένα να προχωρήσουμε λίγο περισσότερο, διευκρινίζοντας ότι τα στοιχεία του ανθρωπίνου σώματος περιλαμβάνουν τη μερική ή ολική ακολουθία ενός γονιδίου. Λυπούμαι που δεν προχωρήσαμε ακόμη περισσότερο, όπως πρότεινε η Ομάδα Ευρώπη των Εθνών, δηλώνοντας, επιπλέον, ότι δεν είναι δυνατό να αποτελέσουν αντικείμενο διπλώματος ευρεσιτεχνίας διάφορες άλλες παρεμβάσεις επί των χρωμοσωμάτων.
<P>
Στη δεύτερη περίπτωση, της γεωργίας, τα σοβαρότερα προβλήματα είναι λιγότερο δεοντολογικής τάξης και αφορούν περισσότερο τη δημόσια υγεία. Πράγματι, δεν αντιλαμβανόμαστε πώς θα μπορούσαμε, σήμερα, να επιτρέψουμε τη χορήγηση διπλωμάτων ευρεσιτεχνίας, για παράδειγμα, για τον γενετικά τροποποιημένο αραβόσιτο, τη στιγμή που το ίδιο το Ευρωπαϊκό Κοινοβούλιο ζήτησε πρόσφατα να απαγορευθεί η καλλιέργεια, η εισαγωγή και η εμπορία αυτού του προϊόντος.
<P>
Βέβαια, μας λένε ότι οι δύο πράξεις είναι νομικώς διακριτές, και ότι θεωρητικά μπορούμε κάλλιστα να διανοηθούμε τη χορήγηση διπλώματος ευρεσιτεχνίας για ένα προϊόν του οποίου απαγορεύεται η παρασκευή. Πρόκειται για σοφιστείες. Τα δύο αυτά πράγματα είναι συνδεδεμένα πολιτικά, αν όχι νομικά. Για το λόγο αυτό, αρνούμενοι προϊόντα διατροφής που παρασκευάζονται με τη βοήθεια γενετικά τροποποιημένων φυτών ή ζώων, αρνούμαστε τη χορήγηση διπλωμάτων ευρεσιτεχνίας για την προστασία αυτών των προϊόντων.
<P>
Κατά συνέπεια, αρνούμαστε αυτή την πρόταση οδηγίας η οποία επιδιώκει να μας αποσπάσει ψήφους μέσα στη σύγχυση. Ζητούμε να υποβληθούν στο Κοινοβούλιο δύο διαφορετικά κείμενα, με δύο διαφορετικές ψηφοφορίες, για τις βιοτεχνολογικές εφευρέσεις, το ένα όσον αφορά τον ιατρικό και το άλλο το γεωργικό τομέα.

<SPEAKER ID=88 NAME="Crawley">
Αναγνωρίζω ότι η ψήφος για την οδηγία νομικής προστασίας των βιοτεχνολογικών εφευρέσεων είναι η πιο σημαντική εδώ και πολλά χρόνια για το Κοινοβούλιο. Ο λόγος που ψήφισα υπέρ της έκθεσης Rothley είναι ότι μετά από μια δεκαετία ταλαντεύσεων σε αυτό το πολύ σημαντικό θέμα, πιστεύω, όπως και η πλειοψηφία μέσα στο Κοινοβούλιο, ότι τώρα είναι απαραίτητο ένα σταθερό νομικό πλαίσιο για την ευρεσιτεχνία στις βιοτεχνολογικές εφευρέσεις.
<P>
Μιλώντας με οικονομικούς όρους, μια νομική βάση για την αντιμετώπιση της διαδικασίας ευρεσιτεχνίας θα ενισχύσει τις επενδύσεις και θα αποτελέσει κίνητρο για την έρευνα. Θα βοηθήσει τους ασθενείς και τις μικρές εταιρείες έρευνας, καθώς και τις μεγαλύτερες επιχειρήσεις, και θα ωφελήσει τις θέσεις απασχόλησης στον τομέα. Όσον αφορά την ηθική, ένα θέμα που υπερίσχυσε στις συζητήσεις μας, υποστήριξα με σθένος την τροπολογία του Ian White, η οποία θεσπίζει επιτροπή ηθικής πριν από τη θέσπιση της νομικής βάσης. Υποστήριξα επίσης τις τροπολογίες που κάνουν έκκληση για ισχυρότερη προστασία της ευημερίας των ζώων.

<SPEAKER ID=89 NAME="Eriksson, Sjφstedt και Svensson">
 - (SV) Καταψηφίσαμε την έκθεση Rothley. Η έκθεση διαπνέεται από μια τοποθέτηση σε επίπεδο αρχών την οποία δεν συμμεριζόμαστε.
<P>
Θεωρούμε ότι η υγεία του ανθρώπου και η βιοποικιλότητα πρέπει να βρίσκονται στο επίκεντρο. Aυτό το θέμα δεν αφορά μηχανοτεχνολογικές ή βιομηχανικές εφευρέσεις.
<P>
Η ανακάλυψη των λειτουργιών ενός γονιδίου θα έπρεπε νε να είναι ακριβώς μιά φανταστική ακριβώς ανακάλυψη και γι΄αυτό να βρίσκεται στην υπηρεσία του παγκόσμιου κοινού, όχι των συμφερόντων του ιδιωτικού οικονομικού κέρδους.

<SPEAKER ID=90 NAME="Ben Fayot">
Ψήφισα υπέρ της έκθεσης του κ. Willy Rothley, διότι εκτιμώ πως η βιοτεχνολογία είναι μία επιστήμη του μέλλοντος που παρουσιάζει τεράστιες δυνατότητες για την ιατρική, τη διατροφή και το περιβάλλον και ότι η Ευρώπη πρέπει να παράσχει σ'αυτή την επιστήμη ένα νομικό πλαίσιο όσον αφορά τα διπλώματα ευρεσιτεχνίας.
<P>
Επί του παρόντος, η χορήγηση διπλωμάτων ευρεσιτεχνίας πραγματοποιείται σε εθνικό επίπεδο. Κυρίως στις Ηνωμένες Πολιτείες, όπου η βιοτεχνολογία αναπτύσσεται με εκπληκτικούς ρυθμούς. Μπροστά σ'αυτή την κατάσταση, η έκθεση Rothley εκτελεί έργο σκαπανέα συγκεντρώνοντας, στις τροπολογίες της οδηγίας, τις βασικές ηθικές και νομικές ανησυχίες της κοινής γνώμης μας.
<P>
Πράγματι, δεν πρέπει να υποτιμούμε τα προβλήματα της βιοτεχνολογίας για το μέλλον της ανθρωπότητας. Δεν πρέπει να υποτιμούμε τους φόβους και τη συγκίνηση αυτών που αγωνίζονται για την προάσπιση των κοινωνιών μας και των αξιών μας ενάντια στο πάση θυσία κέρδος και την ασυνείδητη επιστήμη.
<P>
'Επρεπε λοιπόν να επιτύχουμε μία ισορροπία ανάμεσα στους κανόνες που καλύπτουν την οικονομική εκμετάλλευση των βιοτεχνολογικών εφευρέσεων και τις ανησυχίες δεοντολογικού χαρακτήρα που, δικαιολογημένα, εμφανίστηκαν. Αυτή την ισορροπία πέτυχε η έκθεση της νομικής επιτροπής, ακόμη κι αν θα μπορούσαμε να προχωρήσουμε περισσότερο στην ακρίβεια, όσον αφορά κάποιες λεπτομέρειες. Αυτό όμως μπορεί να αποτελέσει το αντικείμενο της συνέχειας των εργασιών στο Κοινοβούλιο και την Επιτροπή.

<SPEAKER ID=91 NAME="Ferrer">
Λαμβάνοντας υπόψη τη διαδικασία της ευρωπαϊκής ολοκλήρωσης, κυρίως όμως στα πλαίσια της παγκοσμιοποιημένης και της ολοένα και περισσότερο τεχνοκρατούμενης κοινωνίας όπου ζούμε, αποδεικνύεται προφανής η ανάγκη για μια Οδηγία σχετική με τη νομική προστασία των βιοτεχνολογικών εφευρέσεων.
<P>
Κατά πρώτον, προκειμένου να αποφευχθεί ο νομικός κατακερματισμός σε έναν χώρο τόσο περίπλοκο όπως αυτός, όπου επιπλέον το Δίκαιο περί ευρεσιτεχνίας των Κρατών μελών δεν δίνει ακριβείς απαντήσεις. Και κατά δεύτερον, διότι η νομική ασφάλεια που παρέχει μια Οδηγία θα ευνοήσει οπωσδήποτε την έρευνα, κάτι που θα εξασφαλίσει ότι η Ευρωπαϊκή Ένωση δεν θα χάσει το τρένο της επιστημονικής προόδου σε έναν κλάδο ο οποίος, επιπλέον, μας φέρνει καταμεσής στον 21ο αιώνα.
<P>
Ωστόσο, όσο σημαντικό και αν είναι να προοδεύσουμε στον τομέα των βιοτεχνολογικών εφευρέσεων, είναι ακόμη σημαντικότερο να διασφαλίσουμε ότι οι εφευρέσεις αυτές δεν θα θίγουν σε καμία από τις φάσεις τους σε με καμία πρόφαση την αξιοπρέπεια και την ακεραιότητα του ανθρώπου, σε όλα τα στάδια της δημιουργίας και της ανάπτυξής τους.
<P>
Γι' αυτό και κανένα στοιχείο του ανθρώπινου σώματος δεν μπορεί να αποτελεί αντικείμενο ευρεσιτεχνίας, και θα πρέπει να αποκλείονται από την ευρεσιτεχνία, όλως ιδιαιτέρως, η κλωνοποίηση ανθρώπων, η μεταβολή της γενετικής τους ταυτότητας και η χρησιμοποίηση ανθρώπινων εμβρύων.
<P>
Η έκθεση Rothley σχετικά με τη νομική προστασία των βιοτεχνολογικών εφευρέσεων, εκτός του ότι παρέχει την απαραίτητη νομική ασφάλεια προκειμένου η Ευρωπαϊκή Ένωση να κατέχει, και στο πεδίο της βιοτεχνολογίας, τη θέση που της αντιστοιχεί από την πολιτική της κλίση, εξασφαλίζει ότι οι εν λόγω έρευνες θα διεξάγονται με πλήρη σεβασμό της υπέρτατης αξιοπρέπειας του ατόμου. Όλοι αυτοί οι λόγοι είναι κάτι παραπάνω από αρκετοί για να την υπερψηφίσω.

<SPEAKER ID=92 NAME="Ford">
Θα ψηφίσω υπέρ της τροποποιημένης έκθεσης Rothley για την νομική προστασία των βιοτεχνολογικών εφευρέσεων. Δεν ήταν μια εύκολη απόφαση. Δέχθηκα περισσότερες πιέσεις για αυτή την έκθεση απ' ότι για οποιαδήποτε άλλη αυτά τα δεκατρία χρόνια που είμαι στο Ευρωπαϊκό Κοινοβούλιο: από τη βιομηχανία και τα συνδικάτα, τις ομάδες ασθενών, τις εκκλησιαστικές ομάδες και τις περιβαλλοντικές οργανώσεις. Είναι ένα θέμα που έχει βαθύτατες περιπλοκές στην απασχόληση και την ηθική, θέματα που δεν είναι εύκολο να εξισορροπηθούν. Όταν συζητήσαμε αυτό το θέμα δύο χρόνια πριν, δεν υποστήριξα τις προτάσεις - η ισορροπία ήταν λανθασμένη. Τώρα είδα έναν αριθμό σημαντικών τροπολογιών με στήριξη μιας επιτροπής εποπτείας για την ηθική και τροποποιήσεις για την αποφυγή της αποκλειστικής χρησιμοποίησης της ανθρώπινης ζωής.
<P>
Υποστήριξα πράγματι την τροπολογία αριθ. 72 της κυρίας Gebhardt και άλλων, η οποία δηλώνει ότι «Αυτή η οδηγία αποκλείει χωρίς διακρίσεις τις ποικιλίες ζώων και φυτών από την ευρεσιτεχνία». Απογοητεύθηκα που εντέλει δεν κατάφερε να αποσπάσει τις ψήφους της πλειοψηφίας.
<P>
Έχω σκοπό να συνεχίσω να παρακολουθώ την πρόοδο σε αυτό το θέμα. Η υποστήριξη μου, όταν το θέμα επιστρέψει του χρόνου στο Κοινοβούλιο, θα εξαρτηθεί από το εάν εγκριθούν αυτές οι θετικές τροπολογίες από το Συμβούλιο και διατηρηθεί μια ισορροπία.

<SPEAKER ID=93 NAME="Gahrton, Holm και Schφrling">
 - (SV) Τα αποτελέσματα της ψηφοφορίας για την οδηγία περί κατοχύρωσης ευρεσιτεχνίας επί των γονιδίων είναι μια ήττα της δημοκρατίας, ένα όνειδος για το Ευρωκοινοβούλιο και μια μεγάλη νίκη για τις ομάδες πίεσης ειδικών συμφερόντων της βιοτεχνολογικής βιομηχανίας. Η οδηγία για την κατοχύρωση ευρεσιτεχνίας επί των γονιδίων δεν αποτελεί μόνο μια απειλή κατά της ανθρώπινης αξίας, της προστασίας των ζώων, της βιολογικής ποικιλομορφίας και της οικονομίας των χωρικών των αναπτυσσόμενων χωρών, αλλά επίσης κατά της ελευθερίας της έρευνας και συνεπώς κατά της δυνατότητας των βαριά ασθενών να βοηθηθούν από νέα φάρμακα και θεραπευτικές μεθόδους. Δεν είναι βέβαια λόγω μέριμνας για τους ασθενείς που οι μεγάλες βιομηχανίες επένδυσαν γιγαντιαία ποσά για να παρακινήσουν διστακτικούς βουλευτές του Ευρωκοινοβουλίου να αλλάξουν άποψη, αλλά, όπως ανοιχτά αναγνωρίζεται σε μια επιστολή της οργάνωσης του κλάδου της Ευρωπαϊκής Βιοτεχνολογικής Βιομηχανίας Europa Bio, γιατί μεριμνούν «για να δώσουν στην Ευρώπη ένα υποστηρικτικό περιβάλλον για μια ανταγωνιστική βιοτεχνολογική βιομηχανία». Ή, όπως αναφέρεται σε μια επιστολή του MSF, μια άλλη θετικά κείμενη προς την κατοχύρωση ευρεσιτεχνίας οργάνωση ειδικών συμφερόντων: Ο σκοπός της οδηγίας για την κατοχύρωση ευρεσιτεχνίας είναι να ευνοήσει «την συνεχιζόμενη ανάπτυξη της βιοτεχνολογικής βιομηχανίας». Ούτε μια λέξη για την μέριμνα για τους βαριά άρρωστους!
<P>
Η European Alliance of Genetic Support Groups ισχυρίστηκε ότι χωρίς κατοχύρωση ευρεσιτεχνίας των ανθρωπίνων κυττάρων, ζώων και φυτών οι μεγάλες εταιρείες θα κρατήσουν απόρρητα τα αποτελέσματα των ερευνών τους, κάτι που θα ανέστελε την εξέλιξη νέων φαρμάκων. Αυτό αποκαλύπτει ότι αυτές οι λεγόμενες οργανώσεις των ασθενών έχουν αφομοιώσει εντελώς την πλήρως εμπορευματοποιημένη και εχθρική προς την επιστήμη άποψη για την εξέλιξη της γνώσης των μεγάλων βιομηχανιών. Στην επιστημονική κοινότητα, ήταν από παλαιοτάτων χρόνων αυτονόητο ότι τα αποτελέσματα της έρευνας θα πρέπει να είναι προσιτά για όλους τους ερευνητές μέσω δημοσιεύσεων στα συνέδρια και σε επιστημονικά περιοδικά. Μέσω της οδηγίας για την κατοχύρωση ευρεσιτεχνίας μπορούν ωστόσο ορισμένες μεγάλες εταιρείες να αποκτήσουν μονοπώλιο όχι μόνο σε μία βιοτεχνολογική εφεύρεση που μπορεί να πουληθεί, αλλά επίσης σε ανακαλύψεις και στην γνώση περί γενετικών κυττάρων και συσχετισμών, συμπεριλαμβανομένων ανθρωπίνων κυττάρων, ζώων και φυτών.
<P>
Είναι ανησυχητικό και αποκαλυπτικό ότι το Κοινοβούλιο δεν ενέκρινε καν τις τροπολογίες που αποσκοπούσαν στο να εισαχθεί στην οδηγία η λεγόμενη ιατρική εξαίρεση, η οποία υπάρχει ήδη στην Ευρωπαϊκή Συνθήκη για την κατοχύρωση των ευρεσιτεχνιών, άρθρο 52.4, όπου καθορίζεται ότι «θεραπευτικές μέθοδοι για σώματα ανθρώπων ή ζώων με χειρουργική ή θεραπεία και διαγνωστικές μέθοδους» εξαιρούνται από την κατοχύρωση ευρεσιτεχνίας.
<P>
Ο σκοπός της οδηγίας δεν είναι η βελτίωση υπαρχόντων κανόνων για την κατοχύρωση ευρεσιτεχνίας, αλλά η εισαγωγή ολόκληρων νέων αρχών για την κατοχύρωση ευρεσιτεχνιών οι οποίες κατά βάσιν έχουν ένα μοναδικό σκοπό, συγκεκριμένα την εξυπηρέτηση των κερδοφόρων συμφερόντων της βιοτεχνολογικής βιομηχανίας που έχει την βάση της στην ΕΕ. Όλοι οι άλλοι θα χάσουν - πέραν των άλλων οι βαριά άρρωστοι οι οποίοι θα δούν τις ελπίδες τους για ίαση να γκρεμίζονται όταν η ελεύθερη ανάπτυξη νέων ανακαλύψεων και μεθόδων θα ασφυκτιά από την μονοπώληση της γνώσης και τις απαιτήσεις καταβολής τελών αδείας στον απόηχο της οδηγίας για την κατοχύρωση ευρεσιτεχνιών.

<SPEAKER ID=94 NAME="Gebhardt">
Την 1η Μαρτίου 1995 απορρίψαμε μετά από δύσκολες και σοβαρές συζητήσεις μια οδηγία για την κατοχύρωση της ευρεσιτεχνίας βιοτεχνολογικών εφευρέσεων. Με ξεκάθαρη πλειοψηφία!
<P>
Σήμερα αποφάσισε το Ευρωπαϊκό Κοινοβούλιο ακριβώς αυτό που τότε θέλαμε να εμποδίσουμε. Δηλαδή το να δοθεί ένας νέος ορισμός με τον οποίο ανακαλυφθέντα τμήματα του ανθρώπινου σώματος να χαρακτηρίζονται εφευρέσεις. Αυτό σημαίνει πως τμήματα του ανθρώπινου σώματος επιτρέπεται να κατοχυρωθούν με ευρεσιτεχνία.
<P>
Αυτό μπορεί να οδηγήσει σε παρεμπόδιση της έρευνας, σε ενίσχυση των μονοπωλίων της φαρμακοβιομηχανίας, σε αύξηση του κόστους της περίθαλψης μέσω εμποδίων στον ανταγωνισμό.
<P>
Δεν μπορώ να συμμετάσχω σε αυτήν την πολιτική απόφαση, γι' αυτό υποχρεώθηκα κατά την τελική ψηφοφορία να ψηφίσω κατά.

<SPEAKER ID=95 NAME="Gillis">
Καλωσορίζω τη σχεδόν ομόφωνη υποστήριξη του Κοινοβουλίου για την οδηγία χορήγησης ευρεσιτεχνίας στις βιοτεχνολογικές εφευρέσεις.
<P>
Οι ηθικοί και άλλοι προβληματισμοί μας ικανοποιήθηκαν πλήρως από τις προτάσεις της Επιτροπής και ενισχύθηκαν από τις τροπολογίες που κατατέθηκαν από την ομάδα μου - το Ευρωπαϊκό Λαϊκό Κόμμα - και έγιναν αποδεκτές από τη μεγάλη πλειοψηφία των μελών του Κοινοβουλίου.
<P>
Καλωσορίζω ιδιαίτερα τις διατάξεις που αφορούν το «προνόμιο των γεωργών», οι οποίες επιτρέπουν σαφώς στους γεωργούς να χρησιμοποιούν ελεύθερα σπόρους που παράγονται στα αγροκτήματα τους.
<P>
Στην προηγούμενη περίπτωση, όταν το Κοινοβούλιο απέρριψε τις αρχικές προτάσεις που μας κατατέθηκαν, είχαμε ηθικούς ενδοιασμούς όσον αφορά την χορήγηση ευρεσιτεχνίας για την αποκλειστική χρήση τμημάτων του ανθρώπινου σώματος, και την πρακτική ανησυχία ότι μπορεί να αποτραπούν οι γεωργοί από το να χρησιμοποιούν σπόρους που παράγονται στα ίδια τους τα αγροκτήματα. Πιστεύω πως οι ανησυχίες μας απομακρύνθηκαν με το σχέδιο νομοθεσίας που έχει τώρα κατατεθεί ενώπιον μας.
<P>
&#x221E;ρθε η στιγμή να νομοθετήσουμε σε αυτό το σημαντικό τομέα, που είναι ζωτικής σημασίας για την ευρωπαϊκή, συμπεριλαμβανομένης και της ιρλανδικής, έρευνα και οικονομική ανάπτυξη. Το οφείλουμε σε ασθενείς που υποφέρουν από κληρονομικές ασθένειες και προσπαθούν να βρουν λύση στα προβλήματα τους, καθώς και στα προβλήματα των απογόνων τους.
<P>
Ξέρω ότι υπάρχουν ομάδες άσκησης πίεσης και άλλοι, οι οποίοι πιστεύουν ότι με την εφαρμογή αυτής της οδηγίας δεν θα μπορέσει να ελεγχθεί και να παρακολουθηθεί η έρευνα και η βιομηχανία σε αυτόν τον τομέα. Πιστεύω πως αυτοί οι φόβοι είναι αβάσιμοι, ειδικά εφόσον θα ιδρυθεί ειδική επιτροπή που θα αξιολογεί όλα τα ηθικά ζητήματα. Τέλος, μπορούμε να επιστρέψουμε σε αυτό το θέμα και να αλλάξουμε τους νόμους, εάν αποδειχθεί απαραίτητο για οποιονδήποτε λόγο.

<SPEAKER ID=96 NAME="Kirsten Jensen, Sindal και Iversen">
Οι δανοί σοσιαλοδημοκράτες προτίμησαν να ψηφίσουν υπέρ της έκθεσης κατά την πρώτη ανάγνωση. Κρίνουμε ότι είναι σημαντικό να θεσπιστούν σε επίπεδο ΕΕ σαφείς κανόνες για το τι μπορεί και για το τι δεν μπορεί να χορηγηθεί δίπλωμα ευρεσιτεχνίας, καθώς επίσης και να προσδιοριστεί τι θεωρείται ως εφεύρεση και τι θεωρείται ως ανακάλυψη για την οποία δεν μπορεί να χορηγηθεί δίπλωμα ευρεσιτεχνίας.
<P>
Σήμερα χορηγούνται διπλώματα ευρεσιτεχνίας στον τομέα της βιοτεχνολογίας σύμφωνα με απόλυτα παραδοσιακά κριτήρια, όπως συμβαίνει στις ΗΠΑ, αλλά η βιοτεχνολογία θέτει ηθικά προβλήματα που θα πρέπει να ληφθούν υπόψη στους κανόνες της ΕΕ. Μια ΕΕ χωρίς μια ειδική βάση για τη χορήγηση διπλωμάτων ευρεσιτεχνίας όσον αφορά βιοτεχνολογικές εφευρέσεις δεν είναι μια ΕΕ χωρίς βιοτεχνολογία ή χωρίς διπλώματα ευρεσιτεχνίας!
<P>
Συνεπώς, υποστηρίζουμε την τροπολογία να συσταθεί μια επιτροπή δεοντολογίας σε επίπεδο ΕΕ. Η επιτροπή αυτή μπορεί να ενισχύσει την ηθική βάση της πρότασης οδηγίας, η οποία είναι βασικά καλύτερη από εκείνη που απορρίψαμε πριν από δύο χρόνια, επειδή η αρχική πρόταση ήταν μια πιο παραδοσιακή πρόταση για τα διπλώματα ευρεσιτεχνίας που δεν λάμβανε υπόψη λεπτά θέματα.
<P>
Η χορήγηση διπλωμάτων ευρεσιτεχνίας προϋποθέτει τη δημοσίευση των εφευρέσεων, η δε σύμφυτη προστασία των οικονομικών συμφερόντων του εφευρέτη μπορεί να καταστήσει πιθανότερη τη χρησιμοποίηση της βιοτεχνολογίας για έρευνα που μπορεί να συμβάλει στην εξάλειψη σοβαρών ασθενειών.
<P>
Η οδηγία επιτρέπει στους γεωργούς την καλλιέργεια προϊόντων χωρίς την υποχρέωση καταβολής εισφοράς στον κάτοχο του διπλώματος ευρεσιτεχνίας. Το γνωστό ως «farmers privilige» έχει καθοριστική σημασία για τους αγρότες των αναπτυσσόμενων χωρών. Είναι επίσης σημαντικό να αναφέρεται η οδηγία στη βιοποικιλότητα, επειδή αυτή θα συμβάλει στη μη χρησιμοποίηση από τρίτους των καινοτομιών, των γνώσεων και των πρακτικών των αυτόχθονων πληθυσμών.
<P>
Θα επιθυμούσαμε να διευκρίνιζε ρητά η οδηγία ότι δεν είναι δυνατόν να χορηγηθεί δίπλωμα ευρεσιτεχνίας για κύτταρα του ανθρώπινου οργανισμού, και ότι δεν είναι δυνατόν να χορηγηθεί δίπλωμα ευρεσιτεχνίας για ζώα. Για το λόγο αυτό, υποστηρίξαμε τις τροπολογίες που αποσκοπούν στην τροποποίηση του κειμένου της οδηγίας προς την κατεύθυνση αυτή, αλλά παρατηρούμε επίσης ότι, σύμφωνα με την οδηγία, δεν είναι δυνατόν να χορηγηθεί δίπλωμα ευρεσιτεχνίας για τη ζωή.

<SPEAKER ID=97 NAME="Lis Jensen και Krurap">
Το Λαϊκό Κίνημα κατά της ΕΚ-Ένωσης δεν μπορεί να ψηφίσει υπέρ της έκθεσης, επειδή αυτή συνιστά απροκάλυπτη προσπάθεια της ΕΕ να παρέμβει μεταξύ εθνικής νομοθεσίας και διεθνών συμφωνιών και συμβάσεων. Αυτό δεν θα λύσει τα προβλήματα της ενωμένης Ευρώπης όσον αφορά τη χορήγηση διπλωμάτων ευρεσιτεχνίας στον τομέα της βιοτεχνολογίας, επειδή απλώς προκύπτει ένας ακόμη παράγοντας στον τομέα, πράγμα που δεν αποτελεί συμφέρον κανενός. Δεν χρειάζεται επίσης καμία εναρμόνιση, επειδή οι εμπειρίες δείχνουν σαφώς ότι δεν θα είναι δυνατόν να ληφθούν υπόψη οι εθνικές διαφορές, παραδόσεις και έθιμα. Αντί να θεσπιστεί μια νομοθεσία της ΕΕ πρέπει να ενισχυθούν οι νομοθετικές εργασίες όσον αφορά τα διπλώματα ευρεσιτεχνίας μέσω των ήδη υφιστάμενων οργάνων, όπως αναφέρεται μεταξύ άλλων στην ευρωπαϊκή σύμβαση για τα διπλώματα ευρεσιτεχνίας.

<SPEAKER ID=98 NAME="Kinnock, Glenys">
Ψήφισα υπέρ της έκθεσης Rothley για τις ευρεσιτεχνίες στις βιολογικές εφευρέσεις. Είναι, παρά ταύτα, απαραίτητο να μελετήσουμε τις διάφορες επιλογές που έχει το Κοινοβούλιο. Υποστήριξα αρκετές τροπολογίες με το σκεπτικό ότι, κατά την πρώτη ανάγνωση, θα έπρεπε να συμπεριλάβουμε εγγυήσεις που θα μπορούσαν έπειτα να συμπεριληφθούν κατά τη δεύτερη ανάγνωση.
<P>
Ψήφισα υπέρ της έκθεσης γιατί είναι απαραίτητο να θέσουμε ένα σαφές νομικό πλαίσιο για την προστασία των δικαιωμάτων πνευματικής ιδιοκτησίας στον τομέα της βιοτεχνολογίας σε ευρωπαϊκό επίπεδο. Παρά ταύτα, υποστήριξα επίσης ορισμένες σημαντικές τροπολογίες που εκφράζουν τις ανησυχίες των ιατρών, των ομάδων για την ευημερία των ζώων, τους περιβαλλοντιστές και τις αναπτυσσόμενες χώρες.

<SPEAKER ID=99 NAME="Lindholm">
 - (SV) Απέδειξε λοιπόν το Ευρωκοινοβούλιο, άπαξ δια παντός, ότι είναι οι ομάδες πίεσης ειδικών συμφερόντων που καθορίζουν τις σημαντικές αποφάσεις. Οι ομάδες πίεσης της βιομηχανίας και των ασθενών πέτυχαν! Χάρη του βραχυπρόθεσμου κέρδους είπαν ναί στο να τεθεί τόσο η εξέλιξη όσο και η μελλοντική έρευνα εκτός παιχνιδιού.
<P>
Ένα Κοινοβούλιο που παίζει το παιχνίδι της βιομηχανίας χάνει γρήγορα την αξιοπιστία του και την εμπιστοσύνη των πολιτών. Όταν το ίδιο Κοινοβούλιο λέει επίσης όχι στην απαγόρευση της κατοχύρωσης ευρεσιτεχνίας για «κάθε χρήση γενετικής γνώσης που οδηγεί στην παραγωγή όπλων που προορίζονται να χρησιμοποιηθούν στο ανατομικό, φυσιολογικό ή ψυχολογικό σύστημα μεμονωμένων ατόμων και συγκεκριμένων πληθυσμιακών ομάδων (τροπολογία 93, Ομάδα των Πρασίνων), τότε τρομάζει πραγματικά κανείς από τον κόσμο και το μέλλον προς το οποίο βαδίζουν οι λαοί της ΕΕ - αν επιτραπεί στο Ευρωκοινοβούλιο να αποφασίζει.

<SPEAKER ID=100 NAME="Lindqvist">
 - (SV) Καταψήφισα την έκθεση για τους κάτωθι λόγους. Η έκθεση προτείνει να μπορεί να κατοχυρώνεται η ευρεσιτεχνία για ανθρώπινα γονίδια που έχουν απομονωθεί, όταν υπάρχει δυνατή βιομηχανική χρήση. Όσον αφορά γονίδια φυτών και ζώων δεν υπάρχει ούτε καν αυτή η ισχνή σύνδεση με την πιθανή χρησιμότητα. Αυτό σημαίνει ότι θα είναι δυνατόν να προστατεύονται με κατοχύρωση ευρεσιτεχνίας γονίδια, δηλ. ζωή, χωρίς να γνωρίζει κανείς αν υπάρχει κάποια βιομηχανική χρήση. Αυτό μπορεί να εγκλωβίσει και να μονοπωλήσει την εξέλιξη νέων ειδών και προϊόντων καθώς και να ενισχύσει τις μεγάλες πολυεθνικές εταιρείες εις βάρος των μικρών επιχειρήσεων, του περιβάλλοντος και των καταναλωτών.
<P>
Δεν υπάρχουν επίσης κίνητρα για να εφαρμοστεί η κατοχύρωση ευρεσιτεχνίας στην ζωή και και τα μέρη της ζωής. Οι ισχύοντες νόμοι περί κατοχύρωσης ευρεσιτεχνίας αρκούν. Για τα φάρμακα υπάρχει σήμερα ένα άμεμπτο σύστημα προστασίας μέσω κατοχύρωσης ευρεσιτεχνίας στα προϊόντα, και για τα αγροτικά προϊόντα υπάρχει το δίκαιο καλλιέργειας φυτών.
<P>
Πρέπει να απαγορευτεί η κατοχύρωση ευρεσιτεχνίας για ανθρώπινα κύτταρα, γονίδια, όργανα και μέρη του σώματος καθώς και για φυτικά είδη και ράτσες ζώων. Ούτε αυτό που στην έκθεση προτείνεται να προστατευθεί με κατοχύρωση ευρεσιτεχνίας είναι εφευρέσεις αλλά ανακαλύψεις για την ανθρώπινης ζωής που υπήρχαν επί χιλιετίες. αυτό δεν είναι κάτι για το οποίο δικαιούται κανείς κατοχύρωση ευρεσιτεχνίας.
<P>
Δεν στέκει σαν επιχείρημα ότι η κατοχύρωση ευρεσιτεχνίας και το μονοπώλιο θα ήταν μια προϋπόθεση για την συνέχιση της έρευνας στον τομέα της ιατρικής κ.λ.π.. Οι νόμοι προστασίας που υπάρχουν είναι επαρκείς.

<SPEAKER ID=101 NAME="McCarthy">
θα ήθελα να καταγραφεί η απόφαση μου να ψηφίσω υπέρ της έκθεσης Rothley για τη νομική προστασία των εφευρέσεων της βιοτεχνολογίας.
<P>
Χρειάστηκαν εννέα χρόνια για να προωθήσει η Ε.Ε. αυτή την οδηγία και θα ήταν ηλίθιο, στο στάδιο αυτό, να την απορρίψουμε. Η βιομηχανία της βιοτεχνολογίας δημιουργεί σημαντική προστιθέμενη αξία σε οικονομικούς όρους και παρέχει καινοτόμες και επαναστατικές θεραπείες για ασθένειες που μέχρι σήμερα ήταν αθεράπευτες. Το Ηνωμένο Βασίλειο έχει αναπτύξει μια καθαρά ηγετική θέση στη βιομηχανική βιοτεχνολογία, όπου οι ΜΜΕ βιοτεχνολογίας απασχολούν περισσότερους από 10.000 ανθρώπους. Όμως η Ε.Ε. έχει μείνει πίσω και η εναρμόνιση των νόμων για την ευρεσιτεχνία θα βοηθήσει την Ευρώπη να αποκτήσει μια ισχυρή και ανταγωνιστική βιομηχανία βιοτεχνολογίας.
<P>
Ποτέ δεν έχει ασκηθεί πίεση στο Κοινοβούλιο τόσο ανελέητα όσο τους τελευταίους μήνες και έτη για αυτή την οδηγία, και μάλιστα από όλα τα ενδιαφερόμενα μέρη: τους εκπροσώπους του ιατρικού επαγγέλματος και τις εταιρείες, τις ομάδες ασθενών, τις περιβαλλοντικές οργανώσεις και τις οργανώσεις για την ευημερία των ζώων.
<P>
Η χορήγηση ευρεσιτεχνίας για την ανθρώπινη ζωή δεν είναι ένα ζήτημα άσπρο ή μαύρο. Υπάρχουν και γκρίζες απόψεις. Υπάρχουν επίσης σοβαρές ανησυχίες, οι οποίες έχουν εκφραστεί σε μένα από την Εθνική Γραμμή Βοήθειας Κληρονομικού Καρκίνου του Μαστού, η οποία έχει τη βάση της στην εκλογική μου περιφέρεια. Η αποκλειστική χρήση του γονιδίου του καρκίνου του στήθους BRAC1 έχει προκαλέσει πολλές συζητήσεις. Η αμερικανική εταιρεία που το κατοχύρωσε είπε ότι θα το χρεώνει μόνο στους ελέγχους για το γονίδιο, και όχι για την έρευνα. Κατά την άποψη μου, η ανάγκη κατοχύρωσης στην Ε.Ε. δεν θα καταλήξει σε υψηλό κόστος θεραπείας, ούτε στην απομάκρυνση της έρευνας από μη κερδοσκοπικούς τομείς, που εξυπηρετούν όμως το δημόσιο συμφέρον.
<P>
Για το λόγο αυτό, ψήφισα υπέρ των τροπολογιών κατά την πρώτη ανάγνωση σχετικά με εγγυήσεις οι οποίες μπορεί να μελετηθούν περαιτέρω κατά τη δεύτερη ανάγνωση. Αυτές οι ανησυχίες σχετίζονται με την οικονομικά ανεκτή ιατρική έρευνα και θεραπεία, την ευημερία των ζώων και τις ανησυχίες για τις αναπτυσσόμενες χώρες.
<P>
Είμαι υπέρ της θέσπισης μίας επιτροπής δεοντολογίες, η οποία θα ερευνήσει τις σκοτεινές περιοχές ενώ, ταυτόχρονα, θα θεσπίσει μέσω της θετικής μου ψήφου για την οδηγία ένα σαφές πλαίσιο για δικαιώματα πνευματικής ιδιοκτησίας στον τομέα της βιοτεχνολογίας.
<P>
Θα συνεχίσω να παρακολουθώ την πρόοδο σε ορισμένα από τα πλέον αμφισβητούμενα θέματα.

<SPEAKER ID=102 NAME="Marset Campos">
Η Ομάδα μας της ΕΕΑ/ΒΠΑ δεν μένει ικανοποιημένη από το περιεχόμενο της έκθεσης Rothley, λόγω του ότι οι τροποποιήσεις που εισήχθησαν στην αρχική έκθεση υπήρξαν πολύ ισχνές, γι' αυτό και διατηρούνται οι πλέον ανησυχητικές πτυχές που αποτέλεσαν την αιτία της απόρριψής της από την πλειοψηφία του Σώματος.
<P>
Οι λόγοι της ανησυχίας μας συνίστανται κατ' αρχήν σε δεοντολογικές θεωρήσεις που αφορούν τη σημασία που αποδίδουμε στην ανθρώπινη αξιοπρέπεια. Θεωρούμε ότι παρά τη διφορούμενη σύνταξη παραμένει τόσο η δυνατότητα παρέμβασης όσον αφορά τα έμβρυα, όπως η κλωνοποίηση ανθρώπων, όσο και το δικαίωμα στην ευρεσιτεχνία για πτυχές και στοιχεία που αφορούν την ανθρώπινη ζωή, με την κάλυψη δικαιολογιών που παραπέμπουν σε ζητήματα όπως η θεραπεία στα γονίδια ή άλλα. Υπάρχουν και άλλοι λόγοι, που αναφέρονται στην οικονομική διάσταση, και συγκεκριμένα στην εμπορική, που παρουσιάζουν επίσης δεοντολογικές πτυχές. Θεωρούμε επικίνδυνη τη δυνατότητα να χορηγούνται διπλώματα ευρεσιτεχνίας για φυσικά συστατικά στοιχεία των συνηθειών της διατροφής, της γεωργίας, της κτηνοτροφίας, της θεραπευτικής ή άλλων, εφόσον εκτός του ότι στερούνται οι λαοί, οι κοινωνίες και οι πολιτισμοί ένα εθιμικό δίκαιο, υποβάλλονται και σε κατοπινές οικονομικές αξιώσεις άδικες και απαράδεκτες, αντίθετες με τη συνείδηση. Τέλος, θα πρέπει να αναφέρουμε τις γενικές βιολογικές θεωρήσεις, διότι συνεπάγονται απειλή για τη γενετική βιοποικιλότητα που είναι τόσο καίρια για τη ζωή πάνω στη Γη. Υπάρχουν και άλλες θεωρήσεις που αναφέρονται στην ίδια τη δραστηριότητα της έρευνας και των ανακαλύψεων που αφορούν τη λειτουργία των βιολογικών διαδικασιών και το ενδεχόμενο σχετικό δικαίωμα ευρεσιτεχνίας.

<SPEAKER ID=103 NAME="Nicholson">
Η κατοχύρωση της ευρεσιτεχνίας στη βιοτεχνολογία θέτει ορισμένα ερωτήματα. Το κεντρικό ερώτημα είναι ηθικό. Αντίθετα με πολλά θέματα με ηθικές διαστάσεις, όπου τα ερωτήματα είναι του τύπου άσπρο ή μαύρο, το θέμα της βιοτεχνολογίας έχει μια μεγάλη γκρίζα περιοχή.
<P>
Δεν είναι εύκολο να πούμε σε όσους υποφέρουν από γενετικές ασθένειες, πολλοί από τους οποίους αντιλαμβάνονται ότι θα επωφεληθούν από την προτεινόμενη κατοχύρωση, ότι οι ελπίδες τους δεν βασίζονται στην ηθική. Είναι πολύ πιο εύκολο να πει κανείς κάτι τέτοιο στις πολυεθνικές. Παρά ταύτα, πρέπει να αναγνωρίσουμε ότι πολλές μικρομεσαίες επιχειρήσεις, καθώς και φιλανθρωπικά ιδρύματα, έχουν επενδύσει σε μεγάλο βαθμό στην επιστημονική έρευνα με στόχο να βοηθήσουν στη μάχη εναντίον των γενετικών ασθενειών. Είναι λοιπόν λυπηρό ότι η διαμάχη για την κατοχύρωση της ευαρεσιτεχνίας έχει περιορίσει το επιχείρημα σε σημείο που να υπαινισόμεθα ότι η απόρριψη των προτάσεων για την ευαρεσιτεχνία θα υποσκάψει την έρευνα στον τομέα αυτό στο μέλλον.
<P>
Έγινε σαφώς μια αξιέπαινη προσπάθεια να βελτιωθούν οι αρχικές προτάσεις. Παρά ταύτα, πιστεύω ότι η κατοχύρωση της ευρεσιτεχνίας στη βιοτεχνολογία είναι μη ηθική, ειδικά όπου υπάρχει δυνατότητα για ανεπιθύμητες επιπτώσεις στην ίδια την ανθρώπινη ζωή. Τα γονίδια υπάρχουν και δεν ανήκουν σε κανένα, αλλά σε όλους μας. Σε αυτό το πλαίσιο θα πρέπει να απαντηθούν τα πολιτικά, οικονομικά και περιβαλλοντικά ερωτήματα.

<SPEAKER ID=104 NAME="des Places">
'Οταν μιλούν για την αρχή της ευρεσιτεχνιακής προστασίας της βιοτεχνολογίας, μας παραθέτουν πολλά παραδείγματα για να μας αποδείξουν τη χρησιμότητά της. Αυτά τα παραδείγματα αντλούνται κυρίως από τον τομέα της ανθρώπινης υγείας (παραγωγή ινσουλίνης, γονιδιακή θεραπεία, ...). Στο οικονομικό επίπεδο, είναι σημαντικό να υπενθυμίσουμε ότι οι προβλέψεις για το μέλλον στο επίπεδο της βιοτεχνολογικής βιομηχανίας αποδεικνύουν ότι ο γεωργικός τομέας και ο τομέας γεωργικών τροφίμων είναι αυτοί που υπόσχονται τα περισσότερα.
<P>
Πριν από δύο χρόνια, η Ομάδα μας, όπως και μία ασθενής πλειοψηφία των μελών του Κοινοβουλίου, αντιτάχθηκε στην πρώτη πρόταση οδηγίας της Επιτροπής σχετικά με την ευρεσιτεχνιακή προστασία των βιοτεχνολογικών εφευρέσεων. Γνωρίζουμε τις συνέπειές της γι'αυτόν τον τομέα του μέλλοντος. Με ικανοποίηση εξετάσαμε τις βελτιώσεις στη νέα πρόταση της Επιτροπής.
<P>
Η έκθεση του κ. Rothley, όπως ψηφίσθηκε στην Επιτροπή Νομικών Θεμάτων και Δικαιωμάτων των Πολιτών, επιτρέπει να αποκαλυφθούν ορισμένες από τις αμφιβολίες μας. Πράγματι, όσον αφορά τη γεωργία ιδιαίτερα, είναι ανάγκη όχι μόνο να προστατέψουμε αλλά και να αναπτύξουμε την αρχή «του προνομίου του αγρότη». Διευκρινίζω ότι δεν πρόκειται για καθεαυτό προνόμιο, αλλά για ένα δικαίωμα, νόμιμο και πατροπαράδοτο, που επιτρέπει στους αγρότες να χρησιμοποιούν ένα τμήμα της συγκομιδής τους για τη σπορά. Είναι σημαντικό να επεκταθεί αυτό το δικαίωμα στο σύνολο του τομέα της ζωικής παραγωγής και όχι μόνο στα ζώα κτηνοτροφίας, όπως πρότεινε η Επιτροπή. Πράγματι, γιατί άραγε αυτό το δικαίωμα να εφαρμοσθεί στους παραγωγούς βόειου κρέατος και να μην εφαρμοσθεί στους πτηνοτρόφους; Η Ομάδα μας θα υποστηρίξει λοιπόν το σύνολο των τροπολογιών, τόσο αυτές της Επιτροπής Νομικών Θεμάτων και Δικαιωμάτων των Πολιτών όσο και εκείνες των διαφόρων συναδέλφων οι οποίες θα έχουν ως αποτέλεσμα την ενίσχυση αυτού του δικαιώματος.
<P>
Η Ομάδα μας, στο σύνολό της, δεν μπορεί παρά να διάκειται ευμενώς στην επιστημονική πρόοδο που επιτρέπει τη βελτίωση της ανθρώπινης υγείας. Ωστόσο, είναι αναγκαίοι ορισμένοι όροι ώστε να μην ιδιωτικοποιηθεί η παγκόσμια κληρονομιά την οποία αντιπροσωπεύει ο γενετικός πλούτος. Πρέπει να βοηθήσουμε την ανάπτυξη της επιστήμης για την ευημερία όλων. Θα αρνηθούμε λοιπόν κάθε αρχή ευρεσιτεχνιακής προστασίας για τα ανθρώπινα γονίδια και, ασφαλώς, για όλο το ανθρώπινο ον ή μέρος αυτού.
<P>
Τέλος, η Ομάδα μας δεν μπορεί παρά να είναι υπέρ της δημιουργίας μίας επιτροπής δεοντολογίας, μίας αληθινής επιτροπής σοφών, η οποία πρέπει να είναι ανεξάρτητη από κάθε οικονομική ή πολιτική πίεση. Το πρόσφατο παρελθόν, που αποκαλύφθηκε στην υπόθεση των τρελών αγελάδων, απέδειξε ότι θα είναι δύσκολο αλλά αναγκαίο να είμαστε απαιτητικοί όσον αφορά αυτή την αρχή της ανεξαρτησίας.

<SPEAKER ID=105 NAME="Pirker (PPE), Habsburg-Lothringen (PPE), Flemming (PPE), Stenzel (PPE), Rack (PPE), Rόbig (PPE), Schierhuber (PPE)">
Δεν μπορέσαμε να υποστηρίξουμε την τροπολογία 74, γιατί είναι διατυπωμένη με τέτοιο τρόπο, ώστε να αποκλείει μεταξύ άλλων την προστασία της ευρεσιτεχνίας για ανθρώπινες πρωτεϊνες.

<SPEAKER ID=106 NAME="Ripa di Meana">
Η έκθεση του κ. Rothley σχετικά με τα διπλώματα ευρεσιτεχνίας των βιοτεχνολογικών προϊόντων, συμπεριλαμβανομένων των φυτών, ζώων και ανθρωπίνων γονοδίων, την οποία ενέκρινε σήμερα το Ευρωπαϊκό Κοινοβούλιο, αντιστοιχεί δυστυχώς με εκείνη που είχε απορρίψει η Ολομέλεια μόλις πριν από δύο χρόνια. Η αλήθεια είναι ότι η Ευρώπη εγκρίνει ένα μέτρο για το δίπλωμα ευρεσιτεχνίας στο πεδίο των βιοτεχνολογιών διότι οι Ηνωμένες Πολιτείες και η Ιαπωνία έχουν μία παρόμοια νομοθεσία.
<P>
Η σημερινή επιλογή όχι μόνο προσβάλλει το ρόλο μας, αναγκάζοντάς μας να υποκύψουμε σε επιλογές που έχουν κάνει άλλες χώρες, αλλά συνεπάγεται και τεράστιους κινδύνους για τη βιοποικιλία, για τις ισορροπίες του περιβάλλοντος, για την ελευθερία της ιατρικής έρευνας και την προστασία των ασθενών και προαναγγέλει ασύλληπτα σενάρια για την ανθρώπινη ακεραιότητα, όπως παραδείγματος χάρη τις ανταλλαγές γονιδίων, τη δημιουργία κυτταρικών υβριδίων μεταξύ ανθρώπου και ζώου, τη δημιουργία γενετικών όπλων.
<P>
Η σημερινή ημέρα είναι μία μαύρη ημέρα για μας τους ευρωπαίους οικολόγους και για όλους εκείνους τους τομείς των σύγχρονων κοινωνιών που ανησυχούν για την ακεραιότητα και την ιερότητα της φύσης.

<SPEAKER ID=107 NAME="Rovsing">
Επί υπερβολικά μεγάλο χρονικό διάστημα η Ευρώπη βρισκόταν σε κατάσταση πλήρους αδράνειας όσον αφορά τη νομοθεσία που διέπει την παραγωγή φαρμάκων βάσει βιοτεχνολογικών εφευρέσεων.
<P>
Είναι επιτακτικά αναγκαίο να θεσπίσει η ΕΕ διατάξεις ώστε να παρασχεθούν ισχυρότερα κίνητρα για έρευνες όσον αφορά τις ασθένειες που έχουν σχέση με τη γενετική. Η έκθεση της Επιτροπής Νομικών Θεμάτων του Ευρωπαϊκού Κοινοβουλίου προβλέπει τις απαιτούμενες αρμοδιότητες, πράγμα που αποτελεί ουσιαστικό βήμα προόδου για την Ευρωπαϊκή Φαρμακευτική Βιομηχανία. Η εντατική έρευνα και η σχετική παραγωγή βιοτεχνολογικών παρασκευασμάτων είχε επί υπερβολικά μεγάλο χρονικό διάστημα ως επίκεντρο τις ΗΠΑ και την Ιαπωνία, εις βάρος των ευρωπαίων ασθενών και της ευρωπαϊκής βιομηχανίας, που δυσκολευόταν να αναπτύξει ένα σχετικό επαγγελματικό κλάδο. Αυτό απέβη επίσης εις βάρος της απασχόλησης στον εν λόγω έντασης γνώσεων τομέα στην Ευρώπη.
<P>
Δεν μπορεί κανείς φυσικά να λάβει δίπλωμα ευρεσιτεχνίας για τη ζωή ή για μέρη του οργανισμού του ανθρώπου, αλλά μπορεί κανείς με τη νομοθεσία στον τομέα των διπλωμάτων ευρεσιτεχνίας να παράσχει στη φαρμακευτική βιομηχανία μια προστασία που να καθιστά οικονομικά συμφέρουσα την ενασχόληση με ερευνητικές προκλήσεις των οποίων το αποτέλεσμα δεν μπορεί κανείς να γνωρίζει εκ των προτέρων. Υπάρχουν ορισμένες πολύ σπάνιες ασθένειες, που δυστυχώς έχουν το κοινό χαρακτηριστικό ότι είναι συχνά θανατηφόρες. Η ΕΕ δεν μπορούσε επί υπερβολικά μεγάλο χρονικό διάστημα, λόγω άστοχων νομοθετικών εργασιών, να εξασφαλίσει την απαιτούμενη προστασία των βιολογικών εφευρέσεων. Έχουν τώρα ληφθεί τα απαιτούμενα δεοντολογικά μέτρα και πρέπει να επιδειχθεί όσο το δυνατό μεγαλύτερη δυναμικότητα και αποφασιστικότητα ώστε να καλυφθεί το κενό. Οι πολυάριθμοι ασθενείς με νόσους που οφείλονται σε γενετικά ελαττώματα περίμεναν αρκετά.

<SPEAKER ID=108 NAME="Schlechter">
Για μία ακόμα φορά οι «all round men» του Ευρωπαϊκού Κοινοβουλίου βρίσκονται αντιμέτωποι με ένα πρόβλημα πολύ μεγάλης σημασίας για το μέλλον της Ευρωπαϊκής Κοινότητας και για την ευημερία των πολιτών της και των ζώων της.
<P>
Αν και δεν είμαι επιστήμονας, είμαι υποχρεωμένος να αποφανθώ υπέρ ή κατά μίας οδηγίας η οποία, όπως απέδειξαν οι συζητήσεις, αντιπροσωπεύει ένα πολύ αμφισβητούμενο θέμα.
<P>
Το πρόβλημα που διχάζει τους βουλευτές είναι νομικό πρόβλημα ή δεοντολογικό; Η προστασία των βιοτεχνολογικών εφευρέσεων είναι πριν από όλα ένα τεχνικό πρόβλημα, που έχει και νομικές προεκτάσεις, παρόλο που η πολύ ενδιαφέρουσα χθεσινή συζήτηση περιστράφηκε, κατά μεγάλο μέρος, γύρω από τη δεοντολογία και την ηθική.
<P>
'Οπως πολλοί ανάμεσά μας, πιστεύω ότι πρέπει να αποτρέψουμε κάθε κατάχρηση και κάθε παρέκκλιση που θα έθετε σε αμφισβήτηση τα ηθικά και κοινωνικά θεμέλια της κοινωνίας μας αλλά, από την άλλη, δεν τίθεται θέμα να θελήσουμε να σταματήσουμε την πρόοδο της έρευνας.
<P>
Πλην όμως, τί διαπιστώνουμε; 'Οτι οι σημαντικές διαφορές στο επίπεδο των ρυθμίσεων οδηγούν πολλές ευρωπαϊκές εταιρείες έρευνας να μεταφέρουν ορισμένες από τις δραστηριότητές τους έρευνας και ανάπτυξης στις Ηνωμένες Πολιτείες, την Ιαπωνία και άλλες τρίτες χώρες, κυρίως προκειμένου να επωφεληθούν από ένα ευνοϊκότερο επιστημονικό, οικονομικό και ρυθμιστικό περιβάλλον.
<P>
Επιβάλλεται να διαπιστώσουμε ότι οι εξελίξεις της έρευνας στη βιοτεχνολογία πραγματοποιούνται όλο και ταχύτερα στο εξωτερικό, χωρίς να μπορούμε να παρέμβουμε άμεσα, και αυτό σε ένα τομέα όπου οι πρόοδοι της βιοτεχνολογίας πρέπει να μπορούν να χρησιμοποιηθούν προς όφελος των σημερινών και των μελλοντικών γενεών.
<P>
Γνωρίζουμε όμως επίσης ότι, για τους Ευρωπαίους, ο σεβασμός του ανθρώπινου όντος ως ατόμου έχει πρωτεύουσα σημασία, ότι πρέπει να εγγυηθούμε την ανθρώπινη και, γιατί όχι, τη ζωική αξιοπρέπεια αποφεύγοντας με όλα τα μέσα την προσβολή της αξιοπρέπειας του ζώντος από τη ανεξέλεγκτη χρήση των βιοτεχνολογικών εφευρέσεων.
<P>
Πρέπει λοιπόν να θεσπίσουμε ρυθμίσεις, και γι'αυτό θα ψηφίσω υπέρ της έκθεσης Rothley. Είναι μία συμβιβαστική έκθεση, η οποία συζητήθηκε για πολλά χρόνια και η οποία μάλλον θα ικανοποιήσει τη μεγάλη πλειοψηφία των πολιτών.
<P>
Θα ήθελα, τέλος, εφόσον παρακολούθησα τις προσπάθειες του κ. Rothley στην Επιτροπή Νομικών Θεμάτων και Δικαιωμάτων των Πολιτών, να τον συγχαρώ για την εργασία που μας υπέβαλε. Είναι μία έκθεση η οποία τιμά την κοινοβουλευτική εργασία.

<SPEAKER ID=109 NAME="Souchet">
Πριν από δύο χρόνια, το Ευρωπαϊκό Κοινοβούλιο απέρριψε μία πρόταση της Επιτροπής σχετικά με τα διπλώματα ευρεσιτεχνίας των βιοτεχνολογικών εφευρέσεων. Η νέα πρόταση που καλούμαστε να εξετάσουμε σήμερα δείχνει ότι είχαμε δίκιο που απορρίψαμε την προηγούμενη, διότι επήλθαν ορισμένες βελτιώσεις. Ωστόσο, όπως δείχνει και ο υψηλός αριθμός των τροπολογιών που κατατέθηκαν, απέμενε ακόμη να αρθούν πολλές αβεβαιότητες.
<P>
'οσον αφορά τα φυτά, είμαστε υπέρ της χρήσης της βιοτεχνολογίας για τη γενετική βελτίωση των σπόρων, αλλά είμαστε αντίθετοι με την κατάργηση ή τη μείωση του «προνομίου του αγρότη». Δεν πρέπει να εξαρτάται η παγκόσμια γεωργία από μερικές πολυεθνικές των σπόρων.
<P>
'Οσον αφορά την εφαρμογή της βιοτεχνολογίας στον τομέα της ανθρώπινης υγείας, καταρχήν είμαστε υπέρ αλλά, ασφαλώς, για δεοντολογικούς λόγους, δεν μπορούμε παρά να είμαστε αντίθετοι με την χορήγηση διπλωμάτων ευρεσιτεχνίας για τα ανθρώπινα γονίδια. Ο γενετικός πλούτος αποτελεί τμήμα της κληρονομιάς της ανθρωπότητας και δεν τίθεται θέμα να τον ιδιωτικοποιήσουμε.
<P>
Αντιλαμβανόμαστε θαυμάσια τη χρησιμότητα της αρχής της ευρεσιτεχνιακής προστασίας η οποία επιτρέπει στις επιχειρήσεις να ελπίζουν σε μία ανταπόδοση των επενδύσεών τους στο επίπεδο της έρευνας. Εάν όμως οδηγούμαστε στην αποδοχή αυτής της αρχής, αυτό δεν μπορεί να γίνει παρά μόνο υπό τον όρο ότι θα υπάρχουν επαρκείς εγγυήσεις. Σε καμία περίπτωση δεν πρέπει η ευρεσιτεχνιακή προστασία να επιτρέψει τη συστηματική εμπορία γενετικά τροποποιημένων προϊόντων.
<P>
Δεδομένου ότι οι βασικές τροπολογίες που επεδίωκαν τον καθορισμό σοβαρών εγγυήσεων δεν εγκρίθηκαν, και ότι το κείμενο το οποίο απορρέει από τις διάφορες ψηφοφορίες που διεξήχθηκαν στην ολομέλεια παρουσιάζει ένα μη συνεκτικό χαρακτήρα, μας ήταν αδύνατο να το υπερψηφίσουμε.

<SPEAKER ID=110 NAME="Spiers">
Ψήφισα εναντίον της έκθεσης Rothley με κάποια διστακτικότητα, καθώς δέχομαι την ανάγκη ευρωπαϊκού νομικού πλαισίου για ευρεσιτεχνίες - όλων των ειδών τις ευρεσιτεχνίες - καθώς και με σεβασμό για το εξαιρετικά δύσκολο έργο που εκπόνησε ο κύριος Rothley και οι υπόλοιποι.
<P>
Πιστεύω, παρά ταύτα, ότι ήταν σημαντικό κατά την πρώτη ανάγνωση να τονίσει το Κοινοβούλιο με περισσότερη σαφήνεια τις ηθικές και πολιτικές του ανησυχίες για τις δυνατές επιπτώσεις της επέκτασης της βιοτεχνολογίας σε μεγάλη κλίμακα.
<P>
Πιο συγκεκριμένα, με ανησυχεί το ότι στη γεωργία η επέκταση της βιοτεχνολογίας θα καταλήξει απλά σε ένα νέο στάδιο της βιομηχανικής γεωργίας, η οποία ήδη αποδείχθηκε τόσο επιζήμια για το περιβάλλον και την τροφή μας. Πρέπει να φροντίσουμε περισσότερο να διατηρήσουμε τη βιολογική ποικιλότητα του πλανήτη και την τροφική του ασφάλεια.
<P>
Ο «εγκλεισμός της γνώσης» από μεγάλες εταιρείες στον αναπτυσσόμενο κόσμο θα αυξήσει την παγκόσμια ανισότητα και μπορεί να καταλήξει στην ιδιωτικοποίηση των γενετικών πόρων του αναπτυσσόμενου κόσμου.
<P>
Εάν και όταν περάσει τελικά η οδηγία, το Κοινοβούλιο πρέπει να μελετήσει πολύ προσεκτικά τη συμπεριφορά της αντιπροσωπείας της Ε.Ε. στον ΔΟΕ και να διασφαλίσει το ότι ο αναπτυσσόμενος κόσμος δεν αποτελεί αντικείμενο εκμετάλλευσης και ότι γίνεται σεβαστή η Σύμβαση για τη Βιολογική Ποικιλότητα. Το μέλλον βρίσκεται στις βιολογικές καλλιέργειες, όχι στη βιοτεχνολογία.

<SPEAKER ID=111 NAME="Θεωνάς">
Επεξηγώντας την αρνητική ψήφο μας στην έκθεση Rothley και την σχετική πρόταση οδηγίας της Επιτροπής, θα ήθελα να σημειώσω τα ακόλουθα:
<P>
Οι δυνατότητες της σύγχρονης βιοτεχνολογίας ξεπερνούν κάθε επιστημονικό προηγούμενο και υπόσχονται την παροχή πολλαπλών δυνατοτήτων στην πρόληψη και στην θεραπεία ασθενειών, στην επίλυση γεωργικών, περιβαλλοντικών και άλλων προβλημάτων.
<P>
Είναι γεγονός ότι είναι επικίνδυνο να αναχαιτιστεί ό, τι η ανθρώπινη σκέψη επινόησε. Στόχος μας είναι η ενίσχυση της επιστήμης, των νέων ανακαλύψεων και τεχνολογιών. Δεν επιδέχεται όμως συμβιβασμούς η απαίτησή μας η οποιαδήποτε εξέλιξη να μην αντιστρατεύεται την φύση και την ζωή αλλά να εντάσσεται σε αυτήν, να την σέβεται κα να την προστατεύει.
<P>
Ο εξωραϊσμός των κινδύνων δεν σημαίνει την ανυπαρξία τους και πολύ περισσότερο την αποσόβησή τους. Φοβούμαστε ότι η αλόγιστη και ανεξέλεγκτη παρέμβαση σε πολύπλοκα συστήματα που η φύση για να τελειοποιήσει χρειάστηκε εκατοντάδες εκατομμύρια χρόνια και η παρέμβαση στους γενετικούς κώδικες δυνητικά όλων των ζωντανών οργανισμών, συμπεριλαμβανομένου και του ανθρώπου, στο όνομα της επιστημονικής εξέλιξης και της καταπολέμησης των ασθενειών, μπορεί να δημιουργήσει τεράστιους κινδύνους διατάραξης, αλλοίωσης ή και ανατροπής του οικοσυστήματος με απρόβλεπτες συνέπειες για την ζωή στον πλανήτη.
<P>
Η μετατροπή του ανθρώπου από ενιαία και αδιάσπαστη οντότητα σε επί μέρους αποσπώμενα εξαρτήματα που διατίθενται από πολυεθνικές εταιρείες, αναπαράγονται και μεταλλάσσονται προς πάσα χρήση, καλυπτόμενα μάλιστα από πατέντες ευρεσιτεχνίας, αποτελεί προσβολή και υποβάθμιση του ανθρώπινου γένους και αναιρεί ουσιαστικά την ίδια την επιστήμη και την ανθρώπινη σκέψη.
<P>
Ενυπάρχει ο κίνδυνος οι γενετικά μεταλλαγμένοι οργανισμοί να μετατραπούν στην ρύπανση του μέλλοντος, μία ρύπανση μη αναστρέψιμη, με ικανότητα να αναπαράγεται, να μεταλλάσσεται, να πολλαπλασιάζεται, ανταγωνιζόμενη τα φυσικά είδη που δεν θα έχουν τον χρόνο και την ικανότητα να δημιουργήσουν μηχανισμούς άμυνας.
<P>
Κανείς δεν μπορεί να προβλέψει και να δώσει εγγυήσεις για τον αριθμό και το είδος των ασθενειών που μπορούν να προκύψουν από τις γενετικές παρεμβάσεις και για τις απρόβλεπτες συνέπειες των εργαστηριακών τερατογεννήσεων. Οι επιπτώσεις δεν μπορούν να αποτιμηθούν και δεν θα είναι άμεσα εμφανείς παρά μόνον από τις συνέπειές τους, που όταν θα γίνουν αντιληπτές μπορεί να είναι καταστρεπτικές και μη αναστρέψιμες.
<P>
Μας ανησυχεί ιδιαίτερα ότι οι διαδικασίες αυτές κατοχύρωσης και αξιοποίησης των βιοτεχνολογικών ανακαλύψεων γίνονται στο όνομα του ανταγωνισμού και της διασφάλισης της εύρυθμης λειτουργίας της εσωτερικής αγοράς. Για μας είναι αδιανόητη και ανεπίτρεπτη η παρέμβαση στην αλυσίδα της ζωής με το σκεπτικό του πολλαπλασιασμού των οικονομικών δραστηριοτήτων των μεγάλων πολυεθνικών επιχειρήσεων, για την δημιουργία αγοράς και ανταγωνιστικών επενδύσεων, αφήνοντας επικίνδυνα, και σε αυτή την περίπτωση, εγκληματικά περιθώρια παράκαμψης μηχανισμών ελέγχου, δικλείδων ασφαλείας και εχέγγυων για τον σεβασμό δεοντολογικών επιταγών, με στόχο την δημιουργία μιας νέας ανώτερης νεογενετικής τάξης.
<P>
Βρισκόμαστε μπροστά σε μία τεράστια πρόκληση για το μέλλον της ίδιας της ζωής και οι κίνδυνοι που διαγράφονται δεν επιτρέπουν παραλείψεις, αμέλειες και συγκαταβάσεις. Πολύ δε περισσότερο, δεν επιτρέπεται να αφεθεί αυτή η διαδικασία στα χέρια των πολυεθνικών γιατί τα συμφέροντα που εκπροσωπούν δεν είναι ο καλύτερος εγγυητής του σεβασμού της ακεραιότητας της ανθρώπινης ζωής. Και γι'αυτό έχουμε μέχρι τώρα πολλαπλά και ζοφερά παραδείγματα.
<P>
Ζητάμε λοιπόν την εκ βάθρων αναθεώρηση της οδηγίας με την συνεργασία πανευρωπαϊκών διεπιστημονικών οργάνων, που θα εκτιμήσουν ύστερα από προσεκτική, επισταμένη και αδιάβλητη μελέτη τα όρια και την σκοπιμότητα των εφαρμογών της βιοτεχνολογίας, αφού πρώτα μπορέσουν να έχουν και να παράσχουν σαφή δεδομένα για τους κινδύνους και τα οφέλη ενός τέτοιου εγχειρήματος και που θα καθορίζουν με σαφήνεια αυστηρούς κανονισμούς, πεδία εφαρμογής και όρους υψίστης ασφαλείας.
<P>
Με τα σημερινά δεδομένα, οι βιοτεχνολογικές εφευρέσεις και η εφαρμογή τους μοιάζει με την ρίψη μιας νέας, ίσως απροσμέτρητα πιο επικίνδυνης ατομικής βόμβας και θα είναι αδιάφορο μετά ποιός θα φέρει την «πατέντα» της ευθύνης και των συνεπειών.

<SPEAKER ID=112 NAME="Valverde Lσpez">
Θα πρέπει κατ' αρχήν να δηλώσουμε ότι αυτή η πρόταση σχετικά με τη νομική προστασία των βιοτεχνολογικών εφευρέσεων αποτελεί σαφή επένδυση της Ευρώπης στην επιστημονική πρόοδο και διαφυλάσσει τη νομική ασφάλεια και την αξιοπρέπεια του ατόμου.
<P>
Πριν από 10 χρόνια περίπου δημοσιεύτηκε η πρώτη πρόταση της Επιτροπής. Τότε, το Κοινοβούλιο διαμαρτυρήθηκε έντονα διότι θεώρησε ότι η δεοντολογική διάσταση δεν περιλαμβανόταν στο κείμενο. Ήταν σαφές ότι οι τεχνικές πτυχές υπερίσχυαν έναντι των δεοντολογικών σε εκείνη την πρώτη πρόταση. Αυτός είναι και ο λόγος για τον οποίο το Κοινοβούλιο αποφάσισε, τότε, να απορρίψει την πρόταση της Επιτροπής.
<P>
Σήμερα, βρισκόμαστε μπροστά σε ένα νέο κείμενο της Επιτροπής που περιλαμβάνει, σε γενικές γραμμές, τις προηγούμενες ανησυχίες μας. Οι δεοντολογικές αυτές πτυχές ενισχύθηκαν και διευρύνθηκαν στην έκθεση της Επιτροπής Νομικών Θεμάτων και Δικαιωμάτων των Πολιτών. Πράγματι, η έκθεση της Επιτροπής Νομικών Θεμάτων και Δικαιωμάτων των Πολιτών μάς διαβεβαιώνει ότι η δεοντολογική διάσταση αποτελεί τώρα αναπόσπαστο μέρος του κειμένου. Έτσι, εμφανίζεται στο κείμενο η συμπερίληψη της απαγόρευσης της κλωνοποίησης ανθρώπων και η έκκληση προς την εκτελεστική Επιτροπή να συσταθεί μια επιτροπή δεοντολογίας που να εξετάζει τα θέματα της βιοτεχνολογίας. Κανείς δεν θα μπορεί να πει ότι η παρούσα οδηγία δεν συζητήθηκε επαρκώς στο Ευρωπαϊκό Κοινοβούλιο. Θα πρέπει να αποτίσουμε φόρο τιμής στον Καθηγητή Monti ο οποίος, ως αρμόδιος Επίτροπος, πραγματοποίησε εξαίρετη εργασία και κατανόησε το σκεπτικό και τις ανησυχίες αυτού του Κοινοβουλίου, αποδεχόμενος περισσότερες από πενήντα τροπολογίες. Αυτό αποτελεί παράδειγμα καρποφόρου εργασίας μεταξύ της Επιτροπής και του Κοινοβουλίου.
<P>
Είναι όμως σαφές ότι για ορισμένες πολιτικές Ομάδες το ζήτημα δεν είναι να καταλήξουμε σε συναίνεση και σε ένα λογικό κείμενο, αλλά να μποϊκοτάρουν συστηματικά την οδηγία σχετικά με τη νομική προστασία των βιοτεχνολογικών εφευρέσεων. Η στρατηγική τους είναι σαφής: εύκολα και συγκινησιακά επιχειρήματα, που αγγίζουν το ευρύ κοινό, αλλά χωρίς σωστή νομική βάση. Το δίκαιο περί ευρεσιτεχνίας δεν είναι νέο ούτε στην Ευρώπη ούτε ανά τον κόσμο. Αποτελεί μέρος του δικαίου περί ανταγωνισμού και ασκείται εδώ και πολλά χρόνια. Ας μην έχουμε αυταπάτες: εδώ το θέμα για το οποίο πρόκειται είναι η εναρμόνιση των νομοθεσιών των διαφόρων Κρατών μελών.
<P>
Θα πρέπει να τονίσουμε τη σημασία αυτού του τομέα για το μέλλον της φαρμακευτικής. Τα φάρμακα που οφείλουν την προέλευσή τους στη βιοτεχνολογία αποτελούν σήμερα μια πραγματικότητα. Από τα 50 νέα φάρμακα που εμφανίζονται κάθε χρόνο στην αγορά, 10 με 15 αποτελούν προϊόντα που παρασκευάζονται μέσω της βιοτεχνολογίας. Σε ασθένειες όπως ο καρκίνος, το αλτζχάιμερ, ο διαβήτης και τα ινομυώματα της κύστεως, μεταξύ άλλων, εφαρμόζονται πλέον θεραπείες με αυτά τα προϊόντα. Για να μη μιλήσουμε για τα εμβόλια κατά της ηπατίτιδας Β και Γ που, χάρη στη βιοτεχνολογία, εξάλειψαν τους πιθανούς κινδύνους ίωσης που υπήρχαν προηγουμένως. Και θα μπορούσα να συνεχίσω απαριθμώντας και άλλα προϊόντα που, θα πρέπει όλοι να το αναγνωρίσουμε, βοήθησαν αν όχι στην οριστική θεραπεία ορισμένων ασθενειών, οπωσδήποτε στη βελτίωση του βιοτικού επιπέδου των ασθενών.
<P>
Η ευρωπαϊκή βιοτεχνολογική βιομηχανία βρίσκεται πολύ πίσω από την αμερικανική και την ιαπωνική. Εμείς, ως Ευρωπαίοι βουλευτές, οφείλουμε να βοηθήσουμε στο να διαθέτει η Ευρώπη μια σταθερή και συναινετική νομοθεσία, και πιστεύω ότι μετά από όλα αυτά τα χρόνια συζητήσεων σχετικά με αυτό το θέμα, η Επιτροπή Νομικών Θεμάτων και Δικαιωμάτων των Πολιτών πέτυχε ένα ισόρροπο κείμενο που λαμβάνει υπόψη όχι μόνον τη μελλοντική ανάπτυξη της βιοτεχνολογικής βιομηχανίας στην Ευρώπη, αλλά και τη δεοντολογική διάσταση που απορρέει από αυτήν.
<P>
Μια οδηγία που δεν θα παρέχει ένα ασφαλές νομοθετικό πλαίσιο, συμβατό με τις ισχύουσες διεθνείς συμφωνίες, θα οδηγήσει την ευρωπαϊκή βιοτεχνολογική βιομηχανία σε πάγωμα της ανάπτυξής της. Και το χειρότερο, θα μεταβληθούμε σε απλούς καταναλωτές αμερικανικών και ιαπωνικών προϊόντων. Η Ευρώπη δεν μπορεί να μένει πίσω σε έναν τομέα που βρίσκεται σε πλήρη ανάπτυξη και τον οποίο και η ίδια η Επιτροπή αναγνωρίζει σε διάφορα κείμενα ως έναν μεγάλο τομέα για το μέλλον.

<SPEAKER ID=113 NAME="Vandemeulebroucke">
Θα καταψηφίσω την έκθεση Rothley επειδή δεν λαμβάνει επαρκώς υπόψη της τις θεμελιώδεις αρχές που ισχύουν στην περίπτωση του ανθρώπινου σώματος. Κατά τη γνώμη μου, δεν είναι δυνατό να χορηγηθεί δίπλωμα ευρεσιτεχνίας επί του ανθρωπίνου σώματος σε όλα τα στάδια της ανάπτυξής τους, ούτε στα τμήματα και τα προϊόντα αυτού και τη γνώση της γενετικής του δομής. Στην έκθεση δίδεται απόλυτη προτεραιότητα στις δυνατότητες της επιστημονικής έρευνας χωρίς να εξετάζονται επαρκώς οι κοινωνικές επιπτώσεις. Κατ'αυτό τον τρόπο γίνεται μια μετάθεση των κοινωνικών προτεραιοτήτων.
<P>
Επιπλέον, το δικαίωμα αποκλειστικής εκμετάλλευσης προσφέρει μονοπωλιακά προνόμια σε φαρμακευτικά συγκροτήματα. Το ανθρώπινο σώμα δεν επιτρέπεται να υπόκειται σε κανένα μονοπώλιο. Το δικαίωμα αποκλειστικής εκμετάλλευσης προσφέρει αποκλειστικά προνόμια σε αυτόν που προσφέρει τα περισσότερα, χωρίς να λαμβάνονται επαρκώς υπόψη οι σχετικές κοινωνικές επιπτώσεις.

<SPEAKER ID=114 NAME="Voggenhuber">
Ψήφισα εναντίον της έκθεσης Rothley, όχι γιατί είμαι εναντίον μιας νομικής ρύθμισης για τις βιοτεχνολογικές εφευρέσεις. Ψήφισα εναντίον της έκθεσης, γιατί, όπως η πρόταση της Επιτροπής, απλώς αγνοεί τις σοβαρές ηθικές επιφυλάξεις του Κοινοβουλίου, που το ανάγκασαν να πάρει την αρνητική απόφαση της 1ης Μαρτίου 1995.
<P>
Η οδηγία, ανταποκρινόμενη στα συμφέροντα της γενετικής βιομηχανίας, ανατρέπει βασικές διατάξεις του δικαίου που διέπει τις ευρεσιτεχνίες. Η ανακάλυψη μεμονωμένων γονιδίων ερμηνεύεται εκ νέου ως εφεύρεση που μπορεί να κατοχυρωθεί με ευρεσιτεχνία, ώστε να μπορούν να χορηγηθούν άδειες για την οικονομική της εκμετάλλευση και να μπορούν να αναμιχθούν οικονομικά μονοπώλια στην αξιοποίησή της. Οι δημιουργοί του δικαίου αυτού της ευρεσιτεχνίας κατεδαφίζουν με αυτήν την οδηγία στοιχειώδεις ηθικούς φραγμούς στην ανθρώπινη επιδίωξη του κέρδους και επιτρέπουν σε μεμονωμένα οικονομικά συμφέροντα να εγείρουν πραγματικά απολυταρχικές αξιώσεις πάνω στα θεμελιώδη στοιχεία όλης της ζωής.
<P>
Αντίθετα με ό, τι συμβαίνει με τις αξιώσεις της βιομηχανίας, με αυτήν την οδηγία περιορίζεται επιπλέον δραστικά η ελευθερία της έρευνας. Απαλλαγμένη από διπλώματα θα είναι σύμφωνα με την οδηγία μόνο η δοκιμή της εφεύρεσης, όχι όμως οι επιστημονικές προσπάθειες που βασίζονται στα κατοχυρωμένα αποτελέσματα. Αυτόν τον περιορισμό της επιστημονικής ελευθερίας τον έχουν απορρίψει ο γερμανικός ιατρικός σύλλογος και η εξεταστική επιτροπή της αυστριακής και της γερμανικής βουλής.
<P>
Τέλος αυτή η δημιουργία μονοπωλίων θα οδηγήσει σε δραματική αύξηση του κόστους των ιατρικών θεραπειών και των φαρμάκων.
<P>
Παρά τη διεθνή συμφωνία για τη βιοποικιλότητα, η οδηγία αποσκοπεί να καταστήσει δυνατή την επέμβαση στους γενετικούς πόρους του τρίτου κόσμου χωρίς κανένα υλικό αντάλλαγμα. Έτσι οι βιομηχανικές χώρες του Βορρά θα καταφέρουν να μονοπωλήσουν το γενετικό δυναμικό, πράγμα που θα οξύνει σημαντικά τη σύγκρουση Βορρά-Νότου.
<P>
(Η συνεδρίαση, διακοπείσα στις 13.50 επαναλαμβάνεται στις 15.00)

<SPEAKER ID=115 NAME="Πρόεδρος">
Συγχαίρω τους παρόντες. Πρέπει να πω ότι η σύνθεση, στην πλειοψηφία της, είναι λουξεμβουργιανή. Δεν είσθε βέβαια οι μόνοι, υπάρχουν και άλλοι βουλευτές, αλλά η λουξεμβουργιανή παρουσία είναι επιβλητική.
<P>
(Γέλια)

<CHAPTER ID=8>
Πρόγραμμα δραστηριοτήτων της λουξεμβουργιανής 
Προεδρίας
<SPEAKER ID=116 NAME="Πρόεδρος">
Η ημερήσια διάταξη προβλέπει τη δήλωση του Προεδρεύοντα του Συμβουλίου σχετικά με το πρόγραμμα δραστηριοτήτων της λουξεμβουργιανής Προεδρίας.

<SPEAKER ID=117 NAME="Poos">
Kύριε Πρόεδρε, δεδομένης της σύνθεσης της αίθουσας, αναρωτήθηκα μήπως έπρεπε μάλλον να εκφωνήσω το λόγο μου στα λουξεμβουργιανά. Αλλά καθώς περιμένω ότι θα έρθουν εδώ πολλοί βουλευτές, θα τον εκφωνήσω σε μία από τις επίσημες γλώσσες της Ευρωπαϊκής 'Ενωσης.
<P>
Κύριε Πρόεδρε, κυρίες και κύριοι, το Λουξεμβούργο καλείται να ασκήσει την προεδρία του Συμβουλίου για δέκατη φορά. Στο πέρασμα των δεκαετιών, αποδείχθηκε ότι η περιστροφή των προεδριών αποτελεί ένα ισχυρό μέσο για την ευαισθητοποίηση της κοινής γνώμης στα ευρωπαϊκά ζητήματα και για την κινητοποίηση των εθνικών διοικήσεων υπέρ της κοινής μας υπόθεσης. Πρέπει καταρχή να υπογραμμίσω ότι η Ευρώπη γίνεται αντιληπτή από τους λαούς μας ως ένα συλλογικό εγχείρημα, στη διαχείριση του οποίου παίρνουν όλοι μέρος. Το γεγονός ότι η εθνική ταυτότητα της μικρότερης από τις χώρες μέλη δεν αμφισβητήθηκε σε σαράντα και πλέον έτη ολοκλήρωσης θεωρείται από τους πολίτες των υποψηφίων χωρών ως ένα καθησυχαστικό και, επομένως, σημαντικό στοιχείο στις εσωτερικές συζητήσεις σχετικά με την προσχώρηση αυτών των χωρών.
<P>
Κύριε Πρόεδρε, κυρίες και κύριοι, έπειτα από την ολοκλήρωση της διακυβερνητικής διάσκεψης, για την οποία πρέπει να απευθύνω για άλλη μια φορά τα θερμότερα συγχαρητήριά μου στους ολλανδούς φίλους μας, είναι έργο προτεραιότητας για τη νέα προεδρία να δώσει οριστική μορφή στα κείμενα που αποτέλεσαν αντικείμενο μίας συμφωνίας, να επαληθεύσει για μία τελευταία φορά τη συμφωνία τους στις έντεκα γλώσσες και να τα υποβάλει για υπογραφή στους πληρεξουσίους στο 'Aμστερνταμ, στις 2 Οκτωβρίου 1997. Σύμφωνα με τα συμπεράσματα του Ευρωπαϊκού Συμβουλίου, θα λάβουμε τα κατάλληλα μέτρα για να διασφαλισθεί η λειτουργία της συνθήκης στους τομείς που υποδείχθηκαν αμέσως μετά την υπογραφή της.
<P>
Η προεδρία θα έχει ως καθήκον προτεραιότητας να προετοιμάσει τις αποφάσεις που θα πρέπει να λάβει η 'Ενωση τον προσεχή Δεκέμβριο σχετικά με την έναρξη νέων διαπραγματεύσεων ενόψει της διεύρυνσης της 'Ενωσης. Στο Ευρωπαϊκό Κοινοβούλιο υποβλήθηκαν, σήμερα το πρωί, οι γνωμοδοτήσεις της Επιτροπής σχετικά με τις αιτήσεις προσχώρησης, καθώς και μία λεπτομερής ανακοίνωση που ονομάζεται Πρόγραμμα Δράσης 2000, σχετικά με το μέλλον των κοινών πολιτικών, με τα οριζόντια ζητήματα που συνδέονται με τη διεύρυνση και με το μελλοντικό χρηματοδοτικό πλαίσιο. Το Πρόγραμμα Δράσης 2000 και τα παραρτήματά του καλύπτουν πάνω από χίλιες σελίδες και αποτελούν ασφαλώς την πιο σημαντική ανακοίνωση που υπέβαλε η Επιτροπή στο Συμβούλιο από καταβολής Κοινότητας. Η ανακοίνωση αυτή είναι επίσης εξαιρετικά πυκνή και καλά διαρθρωμένη. Η προεδρία εκφράζει την εκτίμησή της προς την Επιτροπή και τις υπηρεσίες της για την εντυπωσιακή εργασία τους. Χαιρετίζει επίσης το γεγονός ότι η Επιτροπή ανέλαβε σαφώς τις ευθύνες της και μας υποβάλλει ένα σχέδιο πορείας που χαρακτηρίζεται από υποδειγματική διορατικότητα. Ανήκει τώρα στο Συμβούλιο, ιδίως, αλλά επίσης στο Κοινοβούλιο, να εξετάσουν προσεκτικά την ανακοίνωση, τις συνέπειές της και τις συστάσεις που περιέχει. Από την πλευρά της, η λουξεμβουργιανή προεδρία είναι αποφασισμένη να εξετάσει αυτή την ανακοίνωση και τις διάφορες γνωμοδοτήσεις σχετικά με τις υποψηφιότητες χωρίς προκαταλήψεις, με κάθε αντικειμενικότητα, και με διαφάνεια.
<P>
Διαπιστώνουμε ότι η Επιτροπή επέλεξε την οδό της διαφοροποίησης στην έναρξη των διαπραγματεύσεων προσχώρησης με τις υποψήφιες χώρες. Το Ευρωπαϊκό Συμβούλιο του Λουξεμβούργου θα πρέπει να αποφανθεί για αυτή την επιλογή. Ωστόσο, εν πάση περιπτώσει και όποια κι αν είναι η απόφαση που τελικά θα ληφθεί στο Λουξεμβούργο το Δεκέμβριο, η στρατηγική της διεύρυνσης της 'Ενωσης πρέπει να είναι μία διαδικασία ενσωμάτωσης και όχι αποκλεισμού. Σχετικά με αυτό, το Συμβούλιο θα πρέπει να δώσει εντελώς ιδιαίτερη προσοχή στον καθορισμό μίας ενισχυμένης προενταξιακής στρατηγικής, της οποίας ο στόχος είναι η μελλοντική προσχώρηση όλων των υποψήφιων χωρών που αποτελούν αντικείμενο γνωμοδοτήσεων της Επιτροπής. Θα μεριμνήσουμε ώστε ο ενταξιακός προορισμός των υποψηφίων χωρών να κατακτηθεί στέρρεα και η συζήτηση να αφορά αποκλειστικά τη στιγμή κατά την οποία ο προορισμός αυτός θα μπορέσει να υλοποιηθεί. Η πρόθεση της προεδρίας είναι να πράξει τα πάντα ώστε να καταλήξουμε, στο Ευρωπαϊκό Συμβούλιο του Λουξεμβούργου, σε μία απόφαση χωρίς διφορούμενα που θα επιτρέψει την έναρξη της διαδικασίας διεύρυνσης.
<P>
Η ανακοίνωση της Επιτροπής μας υπενθυμίζει με τρόπο πρόσφορο ότι η διαδικασία διεύρυνσης εντάσσεται σε μία ευρύτερη προσέγγιση, που απαιτεί από όλα τα κράτη μέλη να αφοσιωθούν πλήρως σε αυτή. Η Επιτροπή μας υπέβαλε μία σειρά από προσανατολισμούς για το μέλλον των πολιτικών της 'Ενωσης, ιδίως τη διαρθρωτική πολιτική, την κοινή γεωργική πολιτική, καθώς και το μελλοντικό χτηματοδοτικό πλαίσιο της 'Ενωσης. Η Επιτροπή πραγματοποίησε μία εξαντλητική καταγραφή των μεταρρυθμιστικών αποφάσεων που θα κληθεί να λάβει η 'Ενωση στα ερχόμενα χρόνια.
<P>
'Οπως γνωρίζετε, το Ευρωπαϊκό Συμβούλιο του 'Αμστερνταμ ζήτησε από το Συμβούλιο να εκπονήσει μία έκθεση σχετικά με αυτά τα ζητήματα ενόψει του Ευρωπαϊκού Συμβουλίου του Λουξεμβούργου, στις 12 και 13 Δεκεμβρίου. Η προεδρία θα αναλάβει αυτό το καθήκον, ώστε να καταστεί δυνατό για το Ευρωπαϊκό Συμβούλιο να λάβει τις αποφάσεις σχετικά με τη διεύρυνση έχοντας πλήρως επίγνωση των καταστάσεων. Το Συμβούλιο Γενικών Υποθέσεων επιφορτίσθηκε από το Ευρωπαϊκό Συμβούλιο να διευθύνει τις διαπραγματεύσεις. Θα διασφαλίσει το συντονισμό και την ομοιομορφία των εργασιών. Κατά την άποψή μας, η έκθεση αυτή θα πρέπει να αντικατοπτρίζει όλες τις ευαισθησίες των κρατών μελών, ιδίως αυτές που σχετίζονται με τη διατήρηση της κοινοτικής αλληλεγγύης και με την αυστηρότητα σε δημοσιονομικά θέματα. Θα πρέπει επίσης να επιτρέψει τον καθορισμό ορισμένων προτεραιοτήτων για το μέλλον των πολιτικών της 'Ενωσης. Εάν επιθυμούμε, προφανώς, να συμβάλουμε στην αποσαφήνιση ενός ορισμένου αριθμού θεμελιωδών προσανατολισμών, ιδίως όσον αφορά το μελλοντικό χρηματοδοτικό πλαίσιο της 'Ενωσης, την κοινή γεωργική πολιτική και τις διαρθρωτικές πολιτικές, οι προθεσμίες για τη λήψη αποφάσεων σε αυτό τον τομέα είναι χρονικά πιο μακρινές.
<P>
Για να ολοκληρώσω για το σημείο αυτό, θα ήθελα να επαναλάβω ότι η λουξεμβουργιανή προεδρία θα καταβάλει κάθε προσπάθεια για μία απόφαση σχετικά με τη διεύρυνση που να είναι αντικειμενική και περιεκτική. Το Ευρωπαϊκό Κοινοβούλιο θα μπορέσει να εκφράσει την άποψή του στη διάρκεια αυτής της διαδικασίας. Οι ευρωπαίοι πολίτες θα έχουν, μέσω ημών, το δικαίωμα να εκφρασθούν σχετικά με αυτό το μεγάλο έργο και με αυτή τη μεγάλη φιλοδοξία που είναι η διεύρυνση της 'Ενωσής μας.
<P>
Κατά το Ευρωπαϊκό Συμβούλιο του 'Αμστερνταμ, η λουξεμβουργιανή προεδρία έλαβε εντολή να συγκαλέσει μία έκτακτη σύνοδο του Ευρωπαϊκού Συμβουλίου. Αυτή η σύνοδος θα αφορά ιδίως την εξέταση των πρωτοβουλιών σε θέματα δημιουργίας θέσεων απασχόλησης στο επίπεδο των μικρομεσαίων επιχειρήσεων, της νέας συμβουλευτικής ομάδας για την ανταγωνιστικότητα, της μελέτης των ορθών πρακτικών σχετικά με τις πολιτικές των κρατών μελών όσον αφορά την απασχόληση, και των πρωτοβουλιών που αναλαμβάνει η Ευρωπαϊκή Τράπεζα Επενδύσεων για τη δημιουργία δυνατοτήτων απασχόλησης. Η Επιτροπή και το Συμβούλιο, σε συνεργασία με την Ευρωπαϊκή Τράπεζα, πρέπει να εκπονήσουν μία έκθεση σχετικά με την κατάσταση των εργασιών ενόψει της ειδικής συνόδου του Ευρωπαϊκού Συμβουλίου για την απασχόληση. Η λουξεμβουργιανή προεδρία άρχισε αμέσως τις εργασίες σχετικά με την εντολή που της ανατέθηκε. Εξάλλου, έκρινε απαραίτητο να ασχοληθούν προσωπικά οι αρχηγοί κρατών και κυβερνήσεων με την προετοιμασία της συνόδου κορυφής για την απασχόληση, προκειμένου αυτή να ανταποκριθεί στις προσδοκίες των πολιτών της Ευρωπαϊκής 'Ενωσης και να καταλήξει σε συγκεκριμένα αποτελέσματα.
<P>
Για τον εμπλουτισμό των εργασιών ανάλυσης, προσφύγαμε σε μία σειρά από προσωπικότητες. Θα εργασθούν σε στενή συνεργασία με την προεδρία για την διευρεύνηση νέων οδών για την καταπολέμηση της ανεργίας και υπέρ της διατήρησης της απασχόλησης. Είναι αδιανόητο η Ευρώπη να παραιτηθεί στην προοπτική της περιθωριοποίησης εκατομμυρίων πολιτών, που εκτοπίζονται από το οικονομικό και κοινωνικό παιχνίδι. Η ανεργία βυθίζει τις κοινωνικές κατηγορίες που πλήττει σε μία υλική και ηθική απελπισία. Οι νέοι είναι συχνά τα πρώτα θύματα. Η απασχόληση θα βρίσκεται λοιπόν στο επίκεντρο των ανησυχιών μας.
<P>
Το μόνο μέσο για να πλησιάσουμε μεσοπρόθεσμα την πλήρη απασχόληση είναι να διασφαλισθεί, για τα προσεχή έτη, μία ισχυρή και διαρκής ανάπτυξη που θα δημιουργήσει θέσεις απασχόλησης. Αυτό είναι δυνατό, διότι οι συνθήκες αυτή τη στιγμή είναι ευνοϊκές. Πρέπει τώρα να επεξεργαστούμε και να εκτελέσουμε τις προσαρμοσμένες μακροοικονομικές και διαρθρωτικές πολιτικές σε στενό συντονισμό.
<P>
Η προεδρία κάλεσε τα κράτη μέλη, τα θεσμικά όργανα και τους κοινωνικούς εταίρους να συμμετάσχουν ενεργά στον προβληματισμό στη φάση προετοιμασίας της Συνόδου Κορυφής. Ζητήθηκε επιπλέον, από τα κράτη μέλη, να επισπεύσουν την παρουσίαση της ενημέρωσης των πολυετών προγραμμάτων για την απασχόληση, για το τέλος Ιουλίου. Σε αυτή τη βάση, η Επιτροπή και το Συμβούλιο θα επεξεργασθούν την κοινή έκθεση όπως προβλέπεται στο νέο τίτλο για την απασχόληση στη Συνθήκη του 'Αμστερνταμ, μέρος της συνθήκης το οποίο εξάλλου θα επισπευσθεί. Το διάβημα αυτό ανταποκρίνεται στις σχετικές διατάξεις που περιλαμβάνονται στο ψήφισμα για την ανάπτυξη και την απασχόληση, το οποίο υιοθετήθηκε στο 'Αμστερνταμ.
<P>
Παράλληλα με την απασχόληση, τα άλλα σκέλη της ευρωπαϊκής κοινωνικής πολιτικής, με την ευρεία έννοια του όρου, αξίζουν επίσης όλη την προσοχή μας. Η Ευρώπη ανέπτυξε ένα κοινωνικό πρότυπο που παρέχει στους εργαζόμενους μία σειρά από δικαιώματα. Αυτά αποτελούν μέρος του πολιτισμού μας. Δεν πρέπει να θέσουμε σε αμφισβήτηση το πρότυπό μας, το οποίο στηρίζεται στην αλληλεγγύη, με μία πολιτική κοινωνικής απορρύθμισης.
<P>
Θα μεριμνήσουμε να δοθεί μία νέα ορμή σε έναν από τους φακέλους στον οποίο το Συμβούλιο δεν έκανε προόδους εδώ και πολύ καιρό. Λαμβάνοντας υπόψη την πρόσφατη και οδυνηρή επικαιρότητα όσον αφορά την αναδιάρθρωση των επιχειρήσεων, θα αναπτύξουμε όλες τις αναγκαίες προσπάθειες ώστε οι συζητήσεις για τα δικαιώματα των εργαζομένων σε θέματα πληροφόρησης, διαβούλευσης και συμμετοχής, να αρχίσουν και πάλι πάνω σε νέες βάσεις, που θα είναι πιο ελπιδοφόρες.
<P>
Ταυτόχρονα, η προεδρία θα εργασθεί ώστε το Συμβούλιο να παράσχει ένα δεσμευτικό νομικό πλαίσιο για τη συμφωνία που συνήφθη πριν μερικές ημέρες ανάμεσα στους ευρωπαίους κοινωνικούς εταίρους σχετικά με την εργασία μερικής απασχόλησης.
<P>
Μεταξύ των φακέλων στους οποίους θα δώσουμε προτεραιότητα στη διάρκεια των προσεχών μηνών περιλαμβάνεται επίσης το κοινωνικό κεκτημένο στο πλαίσιο της διεύρυνσης. Σε πρώτη φάση, θα πρέπει, στο πλαίσιο του διαρθρωμένου διαλόγου, που προβλέπεται για τις 7 Οκτωβρίου, να αποκαταστήσουμε πιο στενούς δεσμούς μεταξύ πολιτικών υπευθύνων των κρατών μελών μας και των ομολόγων τους από τις χώρες της κεντρικής και ανατολικής Ευρώπης, που είναι υποψήφιες για την προσχώρηση.
<P>
Η οικονομική και νομισματική ένωση είναι το πιο σημαντικό και πιο φιλόδοξο οικονομικό και πολιτικό σχέδιο που υλοποίησε η Ευρώπη από την αρχή της διαδικασίας ολοκλήρωσης. Το Ευρωπαϊκό Συμβούλιο του 'Αμστερνταμ πραγματοποίησε συγκεκριμένες, ουσιαστικές προόδους, ενόψει της πραγματοποίησης της ΟΝΕ, την 1η Ιανουαρίου 1999, ημερομηνία που καθορίσθηκε από τη συνθήκη και που θα τηρηθεί.
<P>
Η υιοθέτηση του Συμφώνου σταθερότητας και ανάπτυξης καθώς και το ψήφισμα για την ανάπτυξη και την απασχόληση εγγυώνται ταυτόχρονα τη συνέχιση υγιών μακροοικονομικών και δημοσιονομικών πολιτικών και την ανάπτυξη της απασχόλησης. Χάρη στις προόδους που επιτελέσθηκαν, οι περισσότερες τεχνικές προετοιμασίες ενόψει της εφαρμογής της ΟΝΕ έχουν τώρα ολοκληρωθεί. Το νομικό πλαίσιο του ευρώ έχει θεσπισθεί. Τώρα, πρέπει όλοι οι πρωταγωνιστές, συμπεριλαμβανομένων των διοικήσεων, να επιταχύνουν τις πρακτικές προσπάθειες ενόψει της προετοιμασίας της εισαγωγής του ευρώ.
<P>
Σύμφωνα με τα συμπεράσματα του Ευρωπαϊκού Συμβουλίου του 'Αμστερνταμ, η προεδρία δεσμεύεται να μελετήσει αποτελεσματικούς όρους εφαρμογής του άρθρου 109. Πρόκειται, κυρίως, για τη διατύπωση γενικών προσανατολισμών όσον αφορά τη συναλλαγματική πολιτική που να είναι συμβατοί με το καταστατικό της μελλοντικής Ευρωπαϊκής Κεντρικής Τράπεζας. Στο Ευρωπαϊκό Συμβούλιο του Λουξεμβούργου θα υποβληθεί επίσης μία έκθεση σχετικά με τα μέσα για τη βελτίωση του συντονισμού των οικονομικών πολιτικών.
<P>
Οι εργασίες αυτές θα διεκπεραιωθούν δραστήρια. Οι ευρωπαίοι οικονομικοί παράγοντες, στη μεγάλη πλειοψηφία τους, επιθυμούν το ενιαίο νόμισμα στην προβλεπόμενη ημερομηνία. Θα δημιουργήσει αυτό το κλίμα εμπιστοσύνης το οποίο έχει έντονα ανάγκη η ευρωπαϊκή οικονομία. Θα ευνοήσει την προώθηση των επενδύσεων και θα συμβάλει κατά τρόπο σημαντικό στη δημιουργία θέσεων απασχόλησης. Οι προσπάθειες εξυγίανσης που έχουν αναπτυχθεί είναι σημαντικές. Ποτέ προηγουμένως οι ευρωπαϊκές οικονομίες δεν γνώρισαν ένα τόσο υψηλό επίπεδο σύγκλισης.
<P>
Για το λόγο αυτό, είναι αντιπαραγωγικό να διαιωνίζονται με κάθε είδους δηλώσεις ή εικασίες οι αβεβαιότητες που αποτελούν σήμερα τροχοπέδη για την ανάπτυξη στην Ευρώπη. Η ΟΝΕ έχει τροχιοδρομηθεί από τεχνική άποψη. Είναι ο μείζον στόχος μας από τον οποίο εξαρτάται επίσης, σε μεγάλο βαθμό, η αξιοπιστία του ευρωπαϊκού σχεδίου. Είναι έργο μας μας, σήμερα, να ολοκληρώσουμε την εργασία ώστε οι αποφάσεις να ληφθούν το προσεχές έτος με νηφαλιότητα και προς το συμφέρον του οικονομικού μέλλοντος όλης της 'Ενωσής μας.
<P>
Επιπλέον, οι πολίτες ανησυχούν ιδιαίτερα για την αύξηση κάθε είδους εγκληματικότητας. Για το λόγο αυτό οι εργασίες σε θέματα δικαιοσύνης και εσωτερικών υποθέσεων θα περιλάβουν ως πρώτη προτεραιότητα την εφαρμογή του προγράμματος δράσης σχετικά με το οργανωμένο έγκλημα, όπως εγκρίθηκε από το Ευρωπαϊκό Συμβούλιο του 'Αμστερνταμ.
<P>
Το πρόβλημα των νακρωτικών απαιτεί μία επείγουσα δράση. Το κόστος του, σε ανθρώπινους όρους, είναι τεράστιο. Για το λόγο αυτό, το Ευρωπαϊκό Συμβούλιο του Δουβλίνου επιβεβαίωσε την προτεραιότητα μίας αποτελεσματικής και συντονισμένης δράσης για την καταπολέμηση των ναρκωτικών και της τοξικομανίας. Η προεδρία προτίθεται να συνεχίσει αυτή τη δράση με αποφασιστικότητα, ιδίως όσον αφορά το πολυετές πρόγραμμα που στοχεύει στην ανταλλαγή γνώσεων μεταξύ των κρατών μελών σχετικά με τις μεθόδους έρευνας, πληροφόρησης και τα μέτρα με προορισμό ειδικές ομάδες στόχου.
<P>
'Οσον αφορά τα ναρκωτικά, μία έκθεση αξιολόγησης θα υποβληθεί στο Ευρωπαϊκό Συμβούλιο του Λουξεμβούργου σχετικά με την εφαρμογή της κοινοτικής δράσης για την προσέγγιση των νομοθεσιών και πρακτικών των δικαστικών αρχών και των αστυνομικών και τελωνειακών υπηρεσιών. Η εφαρμογή της κοινής δράσης σχετικά με τα συνθετικά ναρκωτικά περιλαμβάνεται σε καλή θέση στην ημερήσια διάταξη.
<P>
Στο πλαίσιο αυτό, θα αναλάβουμε μία πρωτότυπη πρωτοβουλία. Η προεδρία θα οργανώσει μία κοινή συνάντηση των υπουργών υγείας και των υπουργών δικαιοσύνης και εξωτερικών, με στόχο μία συζήτηση η οποία θα αφορά τις πολλαπλές όψεις του προβλήματος που συνδέεται με τα ναρκωτικά. Η πρόθεση της προεδρίας είναι να αντιπαρατεθούν οι απόψεις των υπευθύνων που είναι αρμόδιοι για την πρόληψη και των πολιτικών υπευθύνων που είναι επιφορτισμένοι με την καταστολή.
<P>
Η λουξεμβουργιανή προεδρία θα προσπαθήσει επίσης να δώσει μία ώθηση στην περιφερειακή συνεργασία, ιδίως με τη Λατινική Αμερική, την Καραϊβική και τη Ρωσία, καθώς και στο διαρθρωμένο διάλογο με τις συνδεδεμένες χώρες και στο διατλαντικό διάλογο στον τομέα των ναρκωτικών.
<P>
'Οσον αφορά το άσυλο και τη μετανάστευση, προτείνουμε την εξέταση του σχεδίου της Επιτροπής σχετικά με την προσωρινή προστασία των ακουσίως μετατοπισθέντων προσώπων καθώς και με την εφαρμογή της Σύμβασης του Δουβλίνου. Στον τομέα της καταπολέμησης της διαφθοράς, θα δοθεί συγκεκριμένη συνέχεια στην ανακοίνωση της Επιτροπής σχετικά με μία πολιτική κατά της διαφθοράς.
<P>
Τέλος, σε ένα πιο γενικό επίπεδο, η λουξεμβουργιανή προεδρία θα προετοιμάσει το έδαφος για τη θέση σε ισχύ της συνθήκης του 'Αμστερνταμ που συνεπάγεται την ενσωμάτωση του κεκτημένου του Σένγκεν.
<P>
Η ανάγκη να ενισχυθεί η δυναμική της εσωτερικής αγοράς καταδείχθηκε με ακρίβεια και ένταση στο πρόσφατο σχέδιο δράσης σχετικά με την εσωτερική αγορά που υπέβαλε η Επιτροπή με πρωτοβουλία του επιτρόπου κ. Monti.
<P>
Το Ευρωπαϊκό Συμβούλιο του 'Αμστερνταμ υιοθέτησε το γενικό στόχο αυτού του σχεδίου επιβεβαιώνοντας, και παραθέτω, »τη σημασία που αποδίδει στην ορθή λειτουργία της εσωτερικής αγοράς ως ουσιώδες στοιχείο μίας συνολικής στρατηγικής με στόχο την προώθηση της ανταγωνιστικότητας, της οικονομικής ανάπτυξης και της απασχόλησης σε ολόκληρη την Ευρωπαϊκή 'Ενωση».
<P>
Σε αυτή την προοπτική, η προεδρία θα εργασθεί με αποφασιστικότητα προκειμένου να αρχίσει η υλοποίηση των τεσσάρων στρατηγικών στόχων του σχεδίου δράσης. Αυτή η υλοποίηση θα πρέπει να εφαρμοσθεί σταδιακά στο χρόνο, σε μία συνολική προοπτική που θα απαιτήσει τη συμμετοχή σε μία πρώτη και κοινή προσπάθεια των τριών προσεχών προεδριών.
<P>
Θα επιδιώξει να επιτύχει, με την υποστήριξη, ελπίζω, του Ευρωπαϊκού Κοινοβουλίου, σημαντικές προόδους στους κύριους φακέλους προτεραιότητας που εντοπίζονται στο σχέδιο δράσης.
<P>
θα ήθελα να επαναλάβω ακόμη μία φορά ότι, για τη λουξεμβουργιανή προεδρία, δεν τίθεται θέμα να υιοθετηθεί μία καθαρά οικονομική άποψη της εσωτερικής αγοράς. Πράγματι, είμαστε πεπεισμένοι ότι η εσωτερική αγορά δεν θα μπορέσει να αναπτυχθεί ολοκληρωμένα και να παράγει πλήρως τα αποτελέσματά της, προς όφελος των πολιτών, παρά μόνο εάν συμπληρώνεται από μία ισχυρή και συνεκτική κοινωνική πτυχή, καθώς και από θαρραλέες πολιτικές σε θέματα προστασίας του περιβάλλοντος και της υγείας των καταναλωτών.
<P>
'Οσον αφορά τη φορολογία, η προεδρία θα προσπαθήσει να προωθήσει τους φακέλους για τους οποίους εργαζόμαστε επί του παρόντος, τόσο όσον αφορά την έμμεση όσο και την άμεση φορολογία. Σε αυτό τον τελευταίο τομέα, δίπλα σε μία αναμενόμενη πρόταση όσον αφορά το κοινό φορολογικό καθεστώς που είναι εφαρμόσιμο στις πληρωμές τόκων και τελών που πραγματοποιούνται μεταξύ μητρικών και θυγατρικών εταιρειών διαφορετικών κρατών μελών, θα δοθεί ιδιαίτερη προσοχή στα συμπεράσματα της ομάδας φορολογικής πολιτικής στην οποία προεδρεύει ο επίτροπος κ. Monti.
<P>
Η προεδρία περιμένει να εκπονηθεί ένας πρώτος κατάλογος τομέων που επιδέχονται προσέγγιση καθώς και ένας κώδικας δεοντολογίας.
<P>
'Οπως ανέφερα πριν λίγο, η διατήρηση ενός υψηλού επιπέδου προστασία των καταναλωτών, και επομένως της υγείας και της ασφάλειας των ευρωπαίων πολιτών στις πιο καθημερινές πράξεις τους, είναι μία ουσιώδης διάσταση για την οικοδόμηση μίας αξιόπιστης και αποτελεσματικής εσωτερικής αγοράς. Και ξέρω ότι το Κοινοβούλιό σας συμμερίζεται αυτή την προσέγγιση. Το εκδήλωσε με ένταση και δέσμευση σε πολλές ευκαιρίες.
<P>
Οι αλλαγές που επήλθαν στο επίπεδο των άρθρων 129 και 129 Α στη συνθήκη του 'Αμστερνταμ αντιπροσωπεύουν μία αξιοσημείωτη πρόοδο. 'Εχουν τεθεί οι βάσεις μίας νέας εκκίνησης σε θέματα προστασίας των καταναλωτών και της υγείας τους.
<P>
Υπάρχει προφανώς μία σχέση με τη ζωηρή ανησυχία που κατέλαβε την ευρωπαϊκή κοινή γνώμη στη διάρκεια του 1996 σχετικά με αυτό που έχει συμφωνηθεί στο εξής να αποκαλείται η «κρίση της τρελής αγελάδας». Με τη δράση της προσωρινής εξεταστικής επιτροπής σας, την οποία διαδέχθηκε στο εξής η προσωρινή επιτροπή σας που είναι επιφορτισμένη με την παρακολούθηση των συστάσεων όσον αφορά τη ΣΕΒ, κατέστη δυνατό να προσδιορισθούν τα συστατικά στοιχεία μίας νέας προσέγγισης όσον αφορά την ασφάλεια των τροφίμων σε ολόκληρη την αλυσίδα της παραγωγής και της κατανάλωσης. Από την πλευρά της, η Επιτροπή προώθησε μία σειρά από μέτρα και έλαβε σταθερές αποφάσεις με στόχο να αποκατασταθεί η εμπιστοσύνη των πολιτών-καταναλωτών που είμαστε όλοι. Το ζήτημα είναι στο εξής να επεκταθεί και να εμβαθυνθεί αυτή η προσπάθεια εκεί όπου αυτό είναι αναγκαίο.
<P>
Η λουξεμβουργιανή προεδρία προτίθεται να συμβάλει πλήρως στη δημιουργία αυτής της νέας στρατηγικής όσον αφορά την πολιτική τροφίμων. Για το σκοπό αυτό, θα προτείνει την έναρξη μίας ευρείας πολιτικής συζήτησης στα διάφορα εμπλεκόμενα όργανα του Συμβουλίου.
<P>
Πέρα από τις συγκεκριμένες αποφάσεις που αναμένονται εκ μέρους του, το Συμβούλιο θα μπορέσει να εκφράσει την άποψή του στο πλαίσιο αυτής της σημαντικής συζήτησης, στην οποία θα συμμετάσχουν όλα τα θεσμικά όργανα της 'Ενωσής μας, καθώς και εκπρόσωποι της κοινωνίας των πολιτών και των ενδιαφερόμενων οικονομικών τομέων, των αγροτών και των βιομηχανιών μεταποίησης.
<P>
Μόνο στο βαθμό που αυτά τα ζητήματα θα εξεταστούν μετωπικά και με κάθε διαφάνεια θα μπορέσουμε να κερδίσουμε εκ νέου και να ενισχύσουμε αυτή την εμπιστοσύνη που βρίσκεται στη βάση μίας αρμονικής λειτουργίας της εσωτερικής αγοράς.
<P>
Κύριε Πρόεδρε, κυρίες και κύριοι, στο πλαίσιο της παρούσας παρουσίασης, δυστυχώς δεν μπορώ να αναφερθώ στους πολλούς άλλους τομείς δραστηριότητας που αφορούν την εσωτερική ανάπτυξη της Ευρωπαϊκής 'Ενωσης στους οποίους οι συνάδελφοί μου της λουξεμβουργιανής κυβέρνησης θα αφιερώσουν όλη την ενέργειά τους. Στο γραπτό πρόγραμμα της λουξεμβουργιανής προεδρίας, που είναι στη διάθεσή σας, θα βρείτε μία πολύ λεπτομερή παρουσίαση των στόχων που έχουμε θέσει στους τομείς αυτούς.
<P>
Από την πλευρά μου, απομένει μόνο να σας γνωστοποιήσω το πνεύμα εντός του οποίου προτίθεται η προεδρία να αντιμετωπίσει τα κύρια προβλήματα που τίθενται σήμερα στο διεθνές επίπεδο.
<P>
Στον τομέα των πολυμερών εμπορικών σχέσεων, θα περιορισθώ στις δύο μελλοντικές δράσεις που έχουν προτεραιότητα.
<P>
'Επειτα από τις συμφωνίες σχετικά με τις βασικές τηλεπικοινωνίες και τις τεχνολογίες της πληροφορίας που έχουν συναφθεί στη διάρκεια του πρώτου εξαμήνου, θα πρέπει να εργασθούμε για την εδραίωση της απελευθέρωσης των υπηρεσιών στο εσωτερικό του ΠΟΕ με μία συμφωνία σχετικά με τις χρηματοοικονομικές υπηρεσίες πριν το τέλος αυτού του έτους.
<P>
Από την άλλη πλευρά, η 'Ενωση πρέπει να επιβεβαιώσει την παραδοσαική δράση της υπέρ των λιγότερο προηγμένων χωρών. Κατά συνέπεια, θα δώσουμε εντελώς ιδιαίτερη προσοχή στην προετοιμασία της συνόδου υψηλού επιπέδου σχετικά με τις λιγότερο προηγμένες χώρες, του προσεχούς Οκτωβρίου, καθώς και στην υλοποίηση των συμπερασμάτων του Συμβουλίου σχετικά με την πρόσβαση στην αγορά αυτών των χωρών.
<P>
Η προεδρία θα εργασθεί υπέρ της αρμονικής ανάπτυξης των διατλαντικών σχέσεων στην οποία αποδίδουμε πολύ μεγάλη σημασία. Θα θέσουμε γρήγορα σε εφαρμογή τα συμπεράσματα της συνόδου κορυφής της Χάγης. Στα οικονομικά θέματα, θα δοθεί ιδιαίτερη προσοχή στη συνέχιση των εργασιών σχετικά με την κοινή μελέτη και την προώθηση της transatlantic market place . Για το σκοπό αυτό, η θέση σε ισχύ και η ενδεχόμενη επέκταση των συμφωνιών αμοιβαίας αναγνώρισης θα πρέπει να διασφαλισθούν με τους καλύτερους όρους.
<P>
Η προεδρία θα συνεχίσει ενεργά με τους αμερικανούς εταίρους μας την αναζήτηση ενός διακανονισμού των προβλημάτων που προκάλεσαν οι αμερικανικοί νόμοι Helms-Burton και d'Amato. Θα πρέπει προφανώς να είναι αυτός συμβατός με τις νομικές αρχές στις οποίες είμαστε έντονα προσηλωμένοι.
<P>
Η προεδρία θα συνεργασθεί με τους υπερατλαντικούς εταίρους της για την αναζήτηση μίας λύσης στις συγκρούσεις, ιδίως, της Γιουγκοσλαβίας, της Μέσης Ανατολής, της Κύπρου και της κεντρικής Αφρικής.
<P>
Στον τομέα της δικαιοσύνης και των εσωτερικών υποθέσεων που έχει στο εξής μία ιδιαίτερη σημασία στις υπερατλαντικές σχέσεις, η προεδρία θα εντείνει τη συνεργασία όσον αφορά την καταπολέμηση της τρομοκρατίας, του οργανωμένου εγκλήματος και του διεθνούς λαθρεμπορίου ναρκωτικών.
<P>
Η προεδρία θα δώσει επίσης μεγάλη προσοχή στην υλοποίηση των συμπερασμάτων της συνόδου κορυφής του Ντένβερ ανάμεσα στην Ευρωπαϊκή 'Ενωση και τον Καναδά, σύμφωνα με την κοινή δήλωση πολιτικής, και στο σχέδιο δράσης Ευρωπαϊκής 'Ενωσης-Καναδά.
<P>
Περνάω τώρα στις πολυάριθμες εστίες κρίσης όπου έχει δεσμευθεί η Ευρώπη.
<P>
Η κατάσταση στη Βοσνία-Ερζεγοβίνη παραμένει πολύ ανησυχητική. Οι πρόοδοι που επιτελέσθηκαν για να ενισχυθεί η Βοσνία ως ενιαίο κράτος είναι ιδιαίτερα βραδείες. Τα μέρη θέλουν ειλκρινά να υλοποιήσουν τις δεσμεύσεις που ανέλαβαν στο Ντέιτον, ή προτιμούν να βαδίσουν ολοταχώς προς μία νέα καταστροφή;
<P>
Το Συμβούλιο υπενθύμισε με σαφήνεια την οδό που πρέπει να ακολουθηθεί και έθεσε τους όρους για μία ευρωπαϊκή βοήθεια. Πρέπει οι θεσμοί της Βοσνίας-Ερζεγοβίνης να δημιουργηθούν επιτέλους στο σύνολό τους και να μην παρεμποδίζεται η λειτουργία τους. Πρέπει να πραγματοποιηθεί η επιστροφή των προσφύγων και να παραδοθούν οι εγκληματίες πολέμου στο διεθνές ποινικό δικαστήριο.
<P>
Οι δημοτικές εκλογές του Σεπτεμβρίου θα πρέπει να είναι ελεύθερες και έντιμες. Μαζί με τον ΟΑΣΕ και τον 'Υπατο Αρμοστή, η Ευρωπαϊκή 'Ενωση θα τις επιβλέψει από κοντά και θα συνάγει τα συμπεράσματα που επιβάλλονται.
<P>
Εξάλλου, η διεθνής κοινότητα περιμένει πάντα την πλήρη υλοποίηση της έκθεσης Γκονζάλεζ σχετικά με την Ομοσπονδιακή Δημοκρατία της Γιουγκοσλαβίας. Οι αρχές του Βελιγραδίου πρέπει επιτέλους να διασφαλίσουν το σεβασμό των ανθρωπίνων δικαιωμάτων στο Κόσοβο και να αρχίσουν διάλογο σχετικά με τον καθορισμό μίας ευρείας αυτονομίας.
<P>
Είναι αναγκαία η υλοποίηση νέων σταδίων στη μεταβατική διαδικασία στην ανατολική Σλαβονία. Στην Κροατία, τα ανθρώπινα δικαιώματα και τα δικαιώματα των μειονοτήτων θα πρέπει να γίνουν σεβαστά σε όλη τη χώρα. Ο επαναπατρισμός των ακουσίως μετακινηθέντων προσώπων και των προσφύγων θα πρέπει επιτέλους να υλοποιηθεί. Στην Αλβανία, η Ευρωπαϊκή 'Ενωση προσφέρει μία ουσιώδη συμβολή στη διεθνή προσπάθεια ανόρθωσης και αποκατάστασης. Η προεδρία θα συνεχίσει αυτή τη δράση. Η παρακολούθηση των νομοθετικών εκλογών στα τέλη Ιουνίου αποτελεί ένα σημαντικό στάδιο στη διαδικασία ανόρθωσης της Αλβανίας. Η προεδρία θα δράσει σε συνεργασία ιδίως με τον ΟΑΣΕ, του οποίου υποστηρίζει πλήρως τις προσπάθειες συντονισμού, τη Δυτικοευρωπαϊκή 'Ενωση, και το Συμβούλιο της Ευρώπης. Μία διάσκεψη για την οικονομική βοήθεια στην Αλβανία θα πραγματοποιηθεί προσεχώς. Στο πλαίσιο αυτό, εκφράζω ένθερμο φόρο τιμής στην Ιταλία και τις άλλες ευρωπαϊκές χώρες που έστειλαν τους στρατιώτες τους για να βοηθήσουν στη σταθεροποίηση της κατάστασης.
<P>
Στη Μέση Ανατολή, η ειρηνευτική διαδικασία βρίσκεται σε ένα ανησυχητικό αδιέξοδο. Πλην όμως, δεν υπάρχει εναλλακτική οδός για αυτή τη διαδικασία. Η έκκληση που απηύθυνε στο 'Αμστερνταμ η Ευρωπαϊκή 'Ενωση υπέρ της ειρήνης στη Μέση Ανατολή χαράζει την οδό για την εγκαθίδρυση μίας δίκαιης, διαρκούς και συνολικής ειρήνης. Η προεδρία θα επιδιώξει, με τις προσπάθειες του ειδικού απεσταλμένου της Ευρωπαϊκής 'Ενωσης, να ενθαρρύνει τους ισραηλινούς και παλαιστίνιους ηγέτες να επαναλάβουν τις διαπραγματεύσεις για να προωθηθεί η εφαρμογή των συμφωνιών που έχουν συναφθεί και να αρχίσουν εκ νέου οι συνομιλίες για το οριστικό καθεστώς. Κάθε μέρος πρέπει να απόσχει από τη λήψη μονομερών μέτρων που είναι δυνατό να προδικάσουν το αποτέλεσμα των διαπραγματεύσεων σχετικά με το οριστικό καθεστώς. Για την καταπολέμηση της τρομοκρατίας, μία διαρκής και αποτελεσματική συνεργασία πρέπει να δημιουργηθεί σε θέματα ασφάλειας.
<P>
Η προαγωγή των ανθρωπίνων δικαιωμάτων, της δημοκρατίας και της κοινωνίας των πολιτών αποτελεί μία άλλη προτεραιότητα, όπως και η ανόρθωση της οικονομικής και κοινωνικής κατάστασης των Παλαιστινίων.
<P>
Στο πλαίσιο των εργασιών διεύρυνσης της Ευρωπαϊκής 'Ενωσης, η προεδρία θα προετοιμάσει επίσης την έναρξη διαπραγματεύσεων προσχώρησης με την Κύπρο. Αποδίδει μεγάλο ενδιαφέρον σε μία πολιτική διευθέτηση του ζητήματος της Κύπρου. θα υποστηρίξουμε ενεργά τις απευθείας διαπραγματεύσεις μεταξύ των ηγετών των δύο κυπριακών κοινοτήτων που πρόσφατα άρχισαν εκ νέου υπό την αιγίδα των Ηνωμένων Εθνών.
<P>
Το Συμβούλιο Σύνδεσης της 29ης Απριλίου αποτέλεσε ένα σημαντικό στάδιο στις σχέσεις μεταξύ της Ευρωπαϊκής 'Ενωσης και της Τουρκίας. Θα υποστηρίξουμε την ορμή που δημιουργήθηκε με την ευκαιρία αυτού του Συμβουλίου ενθαρρύνοντας την πραγματοποίηση νέων προόδων στα ζητήματα που είναι σε θέση να βελτιώσουν τις σχέσεις μας με αυτή τη χώρα, ιδίως όσον αφορά τα ανθρώπινα δικαιώματα.
<P>
Η ανάπτυξη των πολιτικών και οικονομικών δεσμών μεταξύ της Ευρωπαϊκής 'Ενωσης και της Ομοσπονδίας της Ρωσίας έχει πρωταρχική σημασία. Νέες προοπτικές παρουσιάζονται μετά τις εξελίξεις των τελευταίων αυτών μηνών, ιδίως μετά τη σύναψη της συμφωνίας ΝΑΤΟ-Ρωσίας. Το δεύτερο εξάμηνο του 1997 θα σηματοδοτηθεί, όπως φαίνεται, από τη θέση σε ισχύ των συμφωνιών εταιρικής σχέσης και συνεργασίας που υπογράφηκαν στις 24 Ιουνίου 1994. Η προεδρία θα συνεχίσει ενεργά την προετοιμασία αυτού του σημαντικού σταδίου για να καταστεί δυνατή η πραγματοποίηση του πρώτου Συμβουλίου συνεργασίας με τη Ρωσία. Μία σύνοδος κορυφής Ευρωπαϊκής 'Ενωσης-Ρωσίας θα πραγματοποιηθεί στη διάρκεια του φθινοπώρου. Η πραγματοποίηση μίας πρώτης συνόδου κορυφής το φθινόπωρο, στο Κίεβο, ανάμεσα στην Ευρωπαϊκή 'Ενωση και την Ουκρανία, θα επιτρέψει επίσης να επιβεβαιωθεί η σημασία των σχέσεων με τη χώρα αυτή. Αυτές οι σχέσεις θα πρέπει να εντατικοποιηθούν με την ευκαιρία της θέσης σε ισχύ της συμφωνίας εταιρικής σχέσης και συνεργασίας. 'Εχει προβλεφθεί η πραγματοποίηση ενός πρώτου Συμβουλίου εταιρικής σχέσης και συνεργασίας σε υπουργικό επίπεδο. Η 'Ενωση δεν θα χαλαρώσει τις προσπάθειές της και θα συνεχίσει τις δράσεις της υπέρ της πυρηνικής ασφάλειας στην Ουκρανία, καθώς και στις άλλες χώρες της κεντρικής και ανατολικής Ευρώπης, κυρίως με βάση τα συμπεράσματα τα οποία διατυπώθηκαν στο πλαίσιο αυτό κατά τη συνεδρίαση της G8 στο Ντένβερ.
<P>
Η συνεχής ενίσχυση της ευρωμεσογειακής εταιρικής σχέσης έχει ιδιαίτερη σημασία για την εξωτερική πολιτική της 'Ενωσης. Επιθυμούμε λοιπόν να καταστεί δυνατή, στο άμεσο μέλλον, η σύναψη νέων ευρωμεσογειακών συμφωνιών σύνδεσης με την Αίγυπτο, το Λίβανο, την Ιορδανία και την Αλγερία. Η διοργάνωση της δεύτερης διάσκεψης υπουργών βιομηχανίας στο Μαρακές και μίας διάσκεψης υπουργών περιβάλλοντος στο Ελσίνκι θα επιτρέψει να δοθεί νέα ώθηση. Η προεδρία θα προσφέρει τη δική της συμβολή στην ανάπτυξη της κοινωνικής, πολιτιστικής και ανθρώπινης εταιρικής σχέσης οργανώνοντας στο Λουξεμβούργο μία διάσκεψη στον τομέα της εκπαίδευσης γύρω από το θέμα της πρόσληψης του άλλου.
<P>
Στην Αφρική, η προεδρία θα στηρίξει τη διαδικασία σταθεροποίησης, επανασυμφιλίωσης και εκδημοκρατισμού στην περιοχή των Μεγάλων Λιμνών, ιδίως στη Λαϊκή Δημοκρατία του Κογκό. Θα δράσει κυρίως μέσω της αποστολής του ειδικού απεσταλμένου της Ευρωπαϊκής 'Ενωσης. Ανάλογα με την πρόοδο αυτής της διαδικασίας, θα δημιουργηθούν και θα αναπτυχθούν εποικοδομητικές σχέσεις με τις νέες αρχές της Λαϊκής Δημοκρατίας του Κογκό. Οι δεσμεύσεις που ανέλαβε ο Πρόεδρος Καμπιλά όσον αφορά τη διεξαγωγή εκλογών, την προστασία των προσφύγων και τις έρευνες που πρέπει να διεξαχθούν σχετικά με τις παραβιάσεις των ανθρωπίνων δικαιωμάτων, θα πρέπει να τηρηθούν.
<P>
Σχετικά με την ανανέωση της Σύμβασης του Λομέ, η προεδρία θα οργανώσει δύο συζητήσεις στο επίπεδο του Συμβουλίου, στη μία από τις οποίες θα συμμετέχουν οι Υπουργοί Εξωτερικών, και στην άλλη οι Υπουργοί που είναι αρμόδιοι για την ανάπτυξη. Η Επιτροπή δεσμεύθηκε να υποβάλει στο Συμβούλιο, στα τέλη Οκτωβρίου, μία ανακοίνωση βασικά πολιτικού χαρακτήρα σχετικά με τις προσαρμογές που πρέπει να επέλθουν στην εταιρική σχέση η οποία συνδέει την 'Ενωση με 70 κράτη εταίρους. Η Επιτροπή θα υποβάλει λοιπόν στο Συμβούλιο ένα σχέδιο εντολής διαπραγμάτευσης ενόψει της ανανέωσης του προνομιακού και υποδειγματικού πλαισίου που αντιπροσωπεύει το Λομέ.
<P>
Η Ευρώπη αποδίδει ιδιαίτερη προσοχή στις σχέσεις με την Ασία. Η προεδρία εργάζεται υπέρ της εμβάθυνσης των σχέσεων ανάμεσα στην Ευρωπαϊκή 'Ενωση και τις χώρες του ΣΚΝΑA, σύμφωνα με τα συμπεράσματα της υπουργικής συνόδου που πραγματοποιήθηκε το Φεβρουάριο στη Σιγκαπούρη, και θα αρχίσει τις εργασίες προετοιμασίας της δεύτερης συνόδου κορυφής του ASEM που θα πραγματοποιηθεί στο Λονδίνο το 1998. Η προεδρία θα παρακολουθήσει από κοντά την υπό εξέλιξη διαδικασία μετάβασης στο Χογκ Κογκ, ιδίως την τήρηση των συμφωνιών καθώς και το σεβασμό των δικαιωμάτων και ελευθεριών του πληθυσμού.
<P>
Η διαπραγμάτευση νέων συμφωνιών και η εφαρμογή διμερών και διεθνών συμφωνιών, που υπογράφηκαν τα τελευταία χρόνια, καθώς και η ανάπτυξη και εδραίωση πολιτικών διαλόγων που έχουν ήδη θεσπισθεί, αποτελούν αναγγελθείσες προτεραιότητες όσον αφορά τις σχέσεις της Ευρωπαϊκής 'Ενωσης με τις χώρες της Λατινικής Αμερικής. Στο πλαίσιο αυτό, η διαπραγμάτευση της νέας συμφωνίας με το Μεξικό καθώς και οι προετοιμασίες για την εφαρμογή της δεύτερης φάσης των συμφωνιών μας με το Mercosur και τη Χιλή θα λάβουν ιδιαίτερα την προσοχή μας. Θα αναπτυχθούν ορισμένοι πρώτοι προβληματισμοί για την προετοιμασία μίας συνόδου κορυφής αρχηγών κρατών και κυβερνήσεων, που προβλέπεται για το πρώτο εξάμηνο του 1998.
<P>
'Οσον αφορά τις σχέσεις με το Ευρωπαϊκό Κοινοβούλιο, το εξάμηνο της λουξεμβουργιανής προεδρίας θα είναι ιδιαίτερα πλούσιο σε μεγάλες συζητήσεις που αφορούν το μέλλον της Ευρωπαϊκής 'Ενωσης. Η συνθήκη του 'Αμστερνταμ κατάφερε να πραγματοποιήσει τις αναγκαίες θεσμικές αλλαγές για να καταστεί πιο αποτελεσματική, πιο δημοκρατική και πιο διαφανής η διαδικασία λήψης αποφάσεων στο εσωτερικό της 'Ενωσης. 'Ετσι, ο νομοθετικός ρόλος του Ευρωπαϊκού Κοινοβουλίου, τον οποίο μοιράζεται στο εξής ισότιμα με το Συμβούλιο, ενίσχυθηκε σαφώς με την απλούστευση και την επέκταση της διαδικασίας συναπόφασης.
<P>
Επιπλέον, πρέπει να αναφερθεί η μείωση του αριθμού των διαδικασιών σε τρεις, δηλαδή τη σύμφωνη γνώμη, τη συναπόφαση και τη διαβούλευση. Εξάλλου, ο ρόλος του Ευρωπαϊκού Κοινοβουλίου σε θέματα καταπολέμησης και πρόληψης της εγκληματικότητας ενισχύθηκε: το Συμβούλιο θα ζητάει τη γνωμοδότηση του Κοινοβουλίου πριν εγκρίνει αποφάσεις-πλαίσια, αποφάσεις ή συμβάσεις για το θέμα αυτό, και το Ευρωπαϊκό Κοινοβούλιο εξουσιοδοτείται να υποβάλλει, για τη διαδικασία που διέπει την εκλογή του, προτάσεις που θα πρέπει να στηρίζονται σε κοινές αρχές για όλα τα κράτη μέλη.
<P>
Θα ακούσουμε προσεκτικά τις απόψεις του Κοινοβουλίου σχετικά με τη διεύρυνση και τις μεταρρυθμίσεις των εσωτερικών πολιτικών μας. Το Κοινοβούλιο θα ενημερώνεται τακτικά για την πρόοδο των εργασιών. Θα ζητείται η γνωμοδότησή του σχετικά με τα μεγάλα ζητήματα εξωτερικής πολιτικής που θα έχουμε να εξετάσουμε στη διάρκεια των έξι ερχόμενων μηνών. Η προεδρία επιθυμεί να θεσπίσει στενές σχέσεις ανταλλαγών και διαλόγου με το Σώμα σας.
<P>
'Οπως και με τις δεσμεύσεις της έναντι του Ευρωπαϊκού Κοινοβουλίου, η λουξεμβουργιανή προεδρία θα τηρήσει τις υποχρεώσεις της απέναντι στην Οικονομική και Κοινωνική Επιτροπή και στην Επιτροπή των Περιφερειών.
<P>
Κύριε Πρόεδρε, κυρίες και κύριοι, αμέσως μετά την ολοκλήρωση της διακυβερνητικής διάσκεψης, η 'Ενωση πρέπει και πάλι να αντιμετωπίσει, στη διάρκεια των προσεχών μηνών, θεμελιώδεις προκλήσεις. Η προεδρία θα καταβάλει κάθε προσπάθεια ώστε αυτή η δύσκολη συζήτηση να εξελιχθεί σε ένα κλίμα αλληλεγγύης, που πρέπει να χαρακτηρίζει τις σχέσεις μεταξύ των κρατών μελών που συμμερίζονται το ίδιο ευρωπαϊκό ιδεώδες. Η προεδρία θα εξυπηρετήσει αυτό το ιδεώδες με δέσμευση και αφοσίωση.
<P>
(Χειροκροτήματα)

<SPEAKER ID=118 LANGUAGE="FR" NAME="Fayot">
Κύριε Πρόεδρε, έχω τη χαρά να καλωσορίσω, εξ ονόματος της Σοσιαλιστικής Ομάδας, τη λουξεμβουργιανή προεδρία. Η παρουσίαση του προγράμματος πραγματοποιήθηκε ενώπιον ενός μικρού αλλά τόσο προσεκτικού ακροατηρίου!. Εν πάση περιπτώσει, κύριε Πρόεδρε, οι Λουξεμβούργιοι είναι συνηθισμένοι να αντικαθιστούν την ποσότητα με την ποιότητα.
<P>
(Γέλια) Κύριε Πρόεδρε, η προεδρία σας αρχίζει την επαύριο της συνόδου κορυφής του 'Αμστερνταμ. Μία από τις αποφάσεις της συνόδου κορυφής του 'Αμστερνταμ ήταν να οργανωθεί μία νέα σύνοδος κορυφής για την απασχόληση. Απέναντι στην ανεργία που δεν υποχωρεί, το Συμβούλιο έδωσε επιτέλους ένα ισχυρό μήνυμα. Ασφαλώς, για την ώρα, δεν είναι παρά ένα μήνυμα, αλλά η σοσιαλιστική ομάδα εκφράζει την ικανοποποίησή της γι'αυτό και προτίθεται να χρησιμοποιήσει τις ερχόμενες εβδομάδες και μήνες για να συμβάλει σε μία νέα δυναμική της απασχόλησης στην Ευρώπη.
<P>
Θέλουμε να χρησιμοποιήσουμε με τον πιο αποτελεσματικό, με το πιο επιθετικό και με τον πιο αποτελεσματικό δυνατό τρόπο την ευκαιρία που προσφέρουν οι τέσσερις ερχόμενοι μήνες για να δράσουμε υπέρ της απασχόλησης. Η Επιτροπή Απασχόλησης του Κοινοβουλίου μας, το γνωρίζετε, εργάζεται για την εκπόνηση μίας έκθεσης σχετικά με το ζήτημα. Η ίδια η Σοσιαλιστική Ομάδα δημιούργησε μία ειδική taskforce για να οργανώσει τις δικές της διαβουλεύσεις. Η πρόεδρός μας, κ. Pauline Green, έγραψε αυτή την εβδομάδα στους αρχηγούς κρατών και κυβερνήσεων μία επιστολή όπου υποδεικνύει τις έξι κατευθύνσεις στις οποίες πρέπει να στραφούν οι προσπάθειές μας όσον αφορά τον προβληματισμό και οι προτάσεις μας: βελτίωση του συντονισμού των εθνικών οικονομικών πολιτικών, μείωση των επιβαρύνσεων επί της εργασίας, κατάργηση της ανεργίας των νέων και της ανεργίας μακράς διαρκείας, αναζήτηση νέων διευθετήσεων της διάρκειας της εργασίας, ανάπτυξη των νέων κοινωνικών και περιβαλλοντικών θέσεων απασχόλησης και ανάπτυξη των δημόσιων και ιδιωτικών επενδύσεων.
<P>
Πέρα από αυτές τις κατευθύνσεις, εάν θέλουμε να είναι αποτελεσματική η κοινή προσπάθεια, πρέπει να συμφωνήσουμε με σαφήνεια - και εκφράζω την ικανοποίησή μου που αναφερθήκατε ειδικά στο σημείο αυτό, κύριε πρόεδρε - για την επεξεργασία, στο επίπεδο της Ευρωπαϊκής 'Ενωσης, ενός κοινωνικού και οικονομικού μοντέλου το οποίο θα χρησιμεύσει ως αναφορά. Για μας, τους σοσιαλιστές, εάν είναι αλήθεια ότι πρέπει να εκσυγχρονισθεί το κοινωνικό μοντέλο, η νομοθεσία της εργασίας, αυτό δεν θα ήταν δυνατό να οδηγεί συστηματικά στην επισφαλή απασχόληση ή στην εξάρθρωση της δημόσιας υπηρεσίας.
<P>
Σε ένα πολύ πιο συγκεκριμένο επίπεδο, κύριε πρόεδρε του Συμβουλίου, η λουξεμβουργιανή προεδρία πρέπει να μας πει τί προτίθεται να πράξει ώστε οι αποφάσεις της συνόδου κορυφής του Λουξεμβούργου, στις 20 με 22 Νοεμβρίου, να ληφθούν υπόψη στον προϋπολογισμό του 1998, του οποίου η πρώτη ανάγνωση προβλέπεται στο Ευρωπαϊκό Κοινοβούλιο στις 21 Νοεμβρίου.
<P>
Κύριε Πρόεδρε, η λουξεμβουργιανή προεδρία δηλώνει ότι θέλει να πρετοιμάσει με σύνεση και περίσκεψη το Ευρωπαϊκό Συμβούλιο του Δεκεμβρίου που θα είναι αφιερωμένο στη διεύρυνση. Συγκράτησα ιδίως ότι, για σας, η στρατηγική πρέπει να είναι μία διαδικασία ενσωμάτωσης και όχι αποκλεισμού έναντι των χωρών που είναι υποψήφιες για προσχώρηση.
<P>
Κατά την άποψη της σοσιαλιστικής ομάδας, πρέπει να έχουμε κατά νου δύο όρους σε όλη τη διάρκεια αυτής της διαδικασίας. Καταρχή, θέλουμε αυτή η Ευρωπαϊκή 'Ενωση να παραμείνει ένα σύνολο πολιτικά συνεκτικό. Δεν θέλουμε μία εξασθένιση της Ευρωπαϊκής 'Ενωσης που θα την καθιστούσε, στο τέλος της διαδικασίας, μία απλή ζώνη ελεύθερων συναλλαγών. Δεύτερο, και είναι η λογική συνέχεια αυτού του πρώτου όρου, πριν από οποιαδήποτε διεύρυνση είναι αναγκαία μία συμφωνία σχετικά με την ψηφοφορία με ειδική πλειοψηφία ώστε αυτή η Ευρωπαϊκή 'Ενωση να μπορέσει να εξακολουθήσει να λαμβάνει αποφάσεις σε όλους τους τομείς.
<P>
Κύριε Πρόεδρε, αυτές οι υψηλές επιδιώξεις δεν πρέπει να μας κάνουν να ξεχάσουμε να βάλουμε τάξη στα του οίκου μας. Η κρίση της τρελής αγελάδας γνωρίζει σκανδαλώδεις εξελίξεις. Το Συμβούλιο έχει ένα μείζονα ρόλο να διαδραματίσει εάν πρέπει η Ευρώπη της υγείας, την οποία μας υποσχέθηκε ο κ. Σαντέρ, να γίνει πραγματικότητα. Πρέπει, για παράδειγμα, το Συμβούλιο να χορηγήσει τους αναγκαίους πόρους για την έρευνα σχετικά με τη ΣΕΒ. Πρέπει επίσης τα κράτη μέλη να πάρουν στα σοβαρά υπόψη το καθήκον τους για έλεγχο και ηθικοποίηση της αγοράς του κρέατος. Σε τί χρησιμεύει, πράγματι, να επεκτείνουμε την εσωτερική αγορά, να ελαφρύνουμε τις εθνικές ρυθμίσεις, να καταρίψουμε τα σύνορα, εάν πρόκειται να επιτύχουμε μία αγορά της απάτης; Η Ευρωπαϊκή 'Ενωση, κύριε Πρόεδρε, κινδυνεύει να αντιμετωπίσει μία θεσμική κρίση το φθινόπωρο εάν το Συμβούλιο και η Επιτροπή δεν λάβουν στα σοβαρά υπόψη την προστασία της υγείας των καταναλωτών.
<P>
Κύριε πρόεδρε του Συμβουλίου, η σοσιαλιστική ομάδα θέλει να είναι ένας κριτικός και εποικοδομητικός εταίρος της λουξεμβουργιανής προεδρίας. Ελπίζουμε κυρίως - και το περασμένο δεκαπενθήμερο έδωσε ενθαρρυντικά σημάδια σχετικά με αυτό - ότι η προεδρία θα έχει πολλές επαφές με το Ευρωπαϊκό Κοινοβούλιο και ότι θα λάβει στα σοβαρά υπόψη τις προτάσεις μας.
<P>
Σας ευχόμαστε καλή επιτυχία στο δύσκολο και πολύ ενδιαφέρον έργο σας.

<SPEAKER ID=119 LANGUAGE="NL" NAME="Martens">
Κύριε Πρόεδρε, αξιότιμοι κύριοι συνάδελφοι, κύριε Πρόεδρε του Συμβουλίου, η πρώτη μεγάλη πρόκληση που θα αντιμετωπίσετε είναι η Σύνοδος Κορυφής για την απασχόληση που θα πραγματοποιηθεί το Νοέμβριο. Πιστεύω ότι θα πρέπει να προσπαθήσουμε από κοινού να αποφύγουμε τον κίνδυνο να απογοητευθεί για άλλη μία φορά το κοινό. Εμείς πάντως θα αναλάβουμε τις ευθύνες μας και θα πραγματοποιήσουμε ένα συνέδριο με το ΕΛΚ στην Τουλούζη, στις αρχές Νοεμβρίου. Πιστεύω ότι στο συνέδριο αυτό θα μπορέσουν να συμμετάσχουν και οι αρχηγοί κυβερνήσεων που ανήκουν στην πολιτική μας οικογένεια. Όπως και να έχουν τα πράγματα, η εν λόγω Διάσκεψη Κορυφής αποτελεί αντικείμενο προετοιμασίας, και στους κόλπους της πολιτικής μας ομάδας, μέσω μιας ειδικής ομάδας εργασίας. Πιστεύω ότι δεν πρέπει να προξενήσουμε την εντύπωση ότι η συνάντηση των πολιτικών ηγετών της Ένωσης θα αρκέσει για την επίλυση ενός προβλήματος το οποίο μας ταλανίζει επί σειρά ετών. Σε αντίθεση με τα όσα συμβαίνουν σε άλλες ηπείρους, η ανεργία στην Ευρώπη αποτελεί μόνιμο πρόβλημα. Μακροπρόθεσμα, η κατάσταση αυτή ενδέχεται να υπονομεύσει τη νομιμότητα των δημοκρατικών κοινωνιών μας και να απειλήσει το εγχείρημα της ευρωπαϊκής ολοκλήρωσης. Πιστεύω ότι η επιτυχής έκβαση του αγώνα κατά της ανεργίας θα εξαρτηθεί από τις κοινές προσπάθειες που καταβάλλουν οι οικονομίες των κρατών μελών. Η εξυγίανση των δημόσιων οικονομικών αποτελεί βασική προϋπόθεση για μια υγιή και βιώσιμη ανάπτυξη η οποία είναι με τη σειρά της απαραίτητη προϋπόθεση για τη δημιουργία νέων θέσεων εργασίας. Επιπλέον, κάθε κράτος μέλος πρέπει να αυξήσει την ευελιξία της αγοράς εργασίας με τη μείωση του κόστους της ανειδίκευτης εργασίας και των κοινωνικών εισφορών. Ωστόσο, η πολιτική ομάδα του ΕΛΚ θα ήθελε να τονίσει για άλλη μία φορά ότι υποστηρίζει το ευρωπαϊκό κοινωνικό πρότυπο και την κοινωνική οικονομία της αγοράς. Ο αγώνας που διεξάγεται στα πλαίσια του συστήματος αυτού με στόχο την αύξηση της ευελιξίας δεν πρέπει να οδηγήσει σε μια άτακτη άρση των ρυθμιστικών παρεμβάσεων, η οποία θα έχει ως αποτέλεσμα την αύξηση της κοινωνικής ανισότητας και θα συνιστούσε απειλή για τους συμπολίτες μας που βρίσκονται σε δυσμενέστερη κοινωνική θέση. Λέμε λοιπόν ναι στη βελτίωση της ανταγωνιστικότητας. «Ναι» σε προσπάθειες για την καθιέρωση καινοτομιών οι οποίες προάγουν την πρωτοβουλία και το επιχειρηματικό πνεύμα και καταπολεμούν την ακαμψία και τα γραφειοκρατικά εμπόδια που χαρακτηρίζουν τις κεντρικά σχεδιαζόμενες οικονομίες. Εκτός αυτού, επιθυμούμε οι αποφάσεις για τη μεταρρύθμιση της οικονομικής πολιτικής μας να ληφθούν στα πλαίσια ενός ανοιχτού κοινωνικού διαλόγου που θα στηρίζεται σε μια όσο το δυνατόν ευρύτερη συναίνεση.
<P>
Κύριε Πρόεδρε, πώς μπορούμε να πείσουμε τους συμπολίτες μας ότι η Ευρωπαϊκή Ένωση προσφέρει μια πρόσθετη αξία; Μετά το Αμστερνταμ, η ολοκλήρωση και η εμβάθυνση της ενιαίας αγοράς καθίσταται πλέον επιτακτική. Με την ΟΝΕ θα εξουδετερωθούν το υψηλό κόστος των συναλλαγών, οι νομισματικοί κίνδυνοι και οι ανταγωνιστικές υποτιμήσεις. Αυτός είναι ο λόγος για τον οποίο η υλοποίηση των στόχων και η τήρηση του χρονοδιαγράμματος της νομισματικής ένωσης είναι άρρηκτα συνδεδεμένες με την άσκηση μιας ενεργούς πολιτικής για την προαγωγή της απασχόλησης στα κράτη μέλη. Αυτός είναι και ο λόγος για τον οποίο επιθυμούμε την επανέναρξη της συζήτησης για τα διευρωπαϊκά δίκτυα μεταφορών, ενέργειας και τηλεπικοινωνιών. Τα δίκτυα αυτά θα προωθήσουν το διακοινοτικό εμπόριο και θα βελτιώσουν τη δομή της ευρωπαϊκής οικονομίας.
<P>
Κύριε Πρόεδρε, η άλλη μεγάλη πρόκληση που αντιμετωπίζει η προεδρία σας είναι η διεύρυνση της Ευρωπαϊκής Ένωσης. Θα ήθελα να σας προειδοποιήσω για τις καταστροφικές συνέπειες που θα είχε για τη συνοχή της ηπείρου μας η δυσφορία των λαών των χωρών που δεν θα συγκαταλέγονται στην πρώτη ομάδα που θα προσχωρήσει. Δεν επιτρέπεται να λησμονήσουμε ποτέ ότι το άνοιγμα της Ευρωπαϊκής Ένωσης προς τις χώρες της Κεντρικής και της Ανατολικής Ευρώπης, της Βαλτικής και προς την Κύπρο έχει έναν κατ'εξοχή πολιτικό χαρακτήρα. Σε περίπτωση που περιοριστούμε σε οικονομικά κριτήρια, το ευρωπαϊκό εγχείρημα θα εκφυλιστεί σε μία καθαρή ζώνη ελεύθερων συναλλαγών. Αυτό που θέλουμε είναι η δημιουργία μιας πολιτικής ένωσης που θα διαπνέεται από δημοκρατικά ιδανικά υποστηριζόμενη από ένα πολιτιστικό πρόγραμμα που είναι απαραίτητο για γεωπολιτικούς λόγους. Δεν υπάρχει περίπτωση να δεχθούμε μια διαδικασία η οποία θα είχε ως αποτέλεσμα να προκληθεί σε δεκάδες εκατομμύρια Ευρωπαίων η εντύπωση ότι αποκλείονται. Πρέπει να αφήσουμε ανοικτό το θέμα της προσχώρησης όλων των υποψηφίων, να θεσπίσουμε μια διαρκή διάσκεψη και να εντατικοποιήσουμε τις προενταξιακές στρατηγικές, με άλλα λόγια, πρέπει να αποδεχθούμε τον τρόπο εργασίας που κατονομάστηκε σήμερα το πρωί από την Επιτροπή με «ins και με pre-ins ».
<P>
Η «Agenda 2000», το «πακέτο Santer», σύμφωνα με ορισμένους «Jacques III», οδηγούν σε μία ανακατάταξη της διαρθρωτικής πολιτικής της Ένωσης ακόμη και στους κοινούς και αποφασιστικής σημασίας τομείς όπως είναι η γεωργική και η περιφερειακή πολιτική. Η ανακατάταξη αυτή είναι απαραίτητη για τη διεύρυνση και για την υλοποίηση του στόχου του 1, 27 % του ΑΕΠ. Ωστόσο, οι περιορισμοί αυτοί εγκυμονούν τον κίνδυνο να προξενήσουν πολλές διαμάχες που θα έχουν ως αφορμή εθνικούς εγωισμούς και κεκτημένα δικαιώματα. Εσείς και η Επιτροπή έχετε την υποχρέωση να χρησιμοποιήσετε τις προσεχείς συζητήσεις έτσι ώστε να αποφευχθεί η πρόκληση μιας έντονης κρίσης που θα είχε πάρα πολύ σημαντικές επιπτώσεις για τον πληθυσμό. Ας προσπαθήσουμε αντιθέτως να ενισχύσουμε τις κοινές προσπάθειες στους κόλπους της Ευρωπαϊκής Ένωσης, έτσι ώστε το κοινό συμφέρον να υπερισχύσει του αθροίσματος των εθνικών συμφερόντων. Κύριε Πρόεδροι του Συμβουλίου και της Επιτροπής, έχουμε εμπιστοσύνη στο δυναμικό ρόλο που διαδραμάτισε πάντοτε το Λουξεμβούργο και πιστεύουμε ότι θα πρέπει να καταβάλει κάθε δυνατή προσπάθεια προκειμένου η Ευρωπαϊκή Ένωση να βγει ενισχυμένη από τις δύσκολες διαπραγματεύσεις που πρόκειται να διεξαχθούν.

<SPEAKER ID=120 LANGUAGE="FR" NAME="Schaffner">
Κύριε Πρόεδρε, αγαπητοί συνάδελφοι, κύριε Προεδρεύοντα, στο πρόγραμμα που καθορίσατε για την προεδρία σας επισημαίνετε τρία θέματα: την έκτακτη σύνοδο κορυφής για την απασχόληση, τη διαδικασία διεύρυνσης και τη συνέχιση της νομισματικής προετοιμασίας.
<P>
Θα σταθώ ειδικότερα, εξ ονόματος της Ομάδας μου, στα δύο πρώτα σημεία. Εάν επιθυμείτε μία πιο αποτελεσματική και πιο αλληλέγγυα Ευρώπη, εάν ο στόχος σας είναι να δράσετε καταρχή για τους πολίτες της, τότε πρέπει να αντιμετωπίσετε ριζικά το πρόβλημα της ανεργίας για να ανταποκριθείτε στην πραγματική προσδοκία τους. Δεν σας κρύβουμε ότι ελπίζουμε πάντα σε μία πραγματική εξέλιξη των συμπεριφορών που θα διευκολύνει τη δημιουργία θέσεων απασχόλησης, ιδίως για τις ΜΜΕ. Εξάλλου, αυτό το σημείο συνδέεται άμεσα με τις εργασίες μεταφοράς και υλοποίησης του κοινοτικού δικαίου και με τη μείωση των διοικητικών βαρών που πλήττουν τις ΜΜΕ.
<P>
Η έκτακτη σύνοδος του Ευρωπαϊκού Συμβουλίου θα είναι ασφαλώς μία δοκιμή για την προεδρία σας. Είτε θα απομείνε μόνο ένα κείμενο του οποίου τα συμπεράσματα θα πάνε να προστεθούν στον κατάλογο των καλών προθέσεων, είτε θα προκύψουν πραγματικά συγκεκριμένες προτάσεις, και τότε θα γίνει αντιληπτή η βούληση των κρατών μελών να τις υιοθετήσουν.
<P>
Επιδοκιμάζουμε την πρόταση που κάνατε προς τα κράτη μέλη να γνωστοποιήσουν τα εθνικά μέτρα που έχουν επίπτωση στην απασχόληση. Δεν είναι καθόλου ντροπή να χρησιμοποιούμε αποτελεσματικές συνταγές, ακόμη κι αν δεν είμαστε εμείς αυτοί που τις επινόησαν.
<P>
'Οσο για τη διεύρυνση, εάν η Επιτροπή μας υπέβαλε, σήμερα το πρωί, μία λογιστική πρόταση των υποψηφιοτήτων, θα ήταν προς τιμή του Συμβουλίου να έχει μία πολιτική θεώρηση αυτής της διεύρυνσης.
<P>
Χώρες όπως η Ρουμανία, και παραθέτω την Επιτροπή, »η οποία απέκτησε δημοκρατικούς θεσμούς των οποίων η σταθερότητα φαίνεται τώρα να έχει εξασφαλισθεί» αλλά, επίσης, η Σλοβακία, που είναι τουλάχιστον εξίσου δημοκρατική με άλλες χώρες, χρειάζονται την πολιτική αναγνώριση που θα αποτελούσε η εξέταση της υποψηφιότητάς τους.
<P>
Δεν τολμώ να πιστέψω ότι ο περιορισμός των υποψηφίων σε «πέντε συν ένα» είναι ένας θαρραλέος τρόπος για να επιλύσουμε το πρόβλημα της μεταρρύθμισης των θεσμών, που αποφεύχθηκε στη σύνοδο κορυφής του 'Αμστερνταμ.

<SPEAKER ID=121 LANGUAGE="FR" NAME="Goerens">
Κύριε Πρόεδρε, η διεύρυνση της Ευρωπαϊκής 'Ενωσης προς τις χώρες της κεντρικής και ανατολικής Ευρώπης εγγράφεται σε μία ιστορική προοπτική, που θα μας δώσει την ευκαιρία να εξαλείψουμε τα τελευταία υπολείμματα της Ευρώπης της Γιάλτας.
<P>
Ο ιστορικός χαρακτήρας αυτού του καθήκοντος μας καλεί, έχω την εντύπωση, να αποφύγουμε τους μπακάλικους λογαριασμούς σχετικά με την τιμή της διεύρυνσης. Ασφαλώς, τα δημοσιονομικά μέσα που απαιτούνται για το σκοπό αυτό, η αναδιαμόρφωση του θεσμικού συστήματος που έγινε αναπόφευκτη, με δυο λόγια, το σύνολο των προσπαθειών που καλούμαστε να αναπτύξουμε όσον αφορά τη διεύρυνση προς την κεντρική και ανατολική Ευρώπη, έχουν εξαιρετικό εύρος.
<P>
Ωστόσο, θεωρώ ορθό να σηματοδοτήσουμε τη συμβολή μας, εν προκειμένω, με το τίμημα της ευθύνης. Το 1947, το τίμημα της ευθύνης ήταν ένα τίμημα που πλήρωσαν οι Ηνωμένες Πολιτείες με τη μορφή του σχεδίου Μάρσαλ, το οποίο είχε προορισμό την αναγέννηση της δυτικής Ευρώπης, και με επιτυχία άλλωστε, από τα ερείπια του δεύτερου παγκόσμιου πολέμου. Το 1997, το τίμημα της ευθύνης είναι αυτό που ζητείται από εμάς, εάν θέλουμε να παραχωρήσουμε στις χώρες της κεντρικής και ανατολικής Ευρώπης το θεμιτό δικαίωμα να συμμετάσχουν στην οικοδόμηση μίας νέας πολιτικής και οικονομικής τάξης, με ειρήνη, δικαιοσύνη και ασφάλεια στην Ευρώπη.
<P>
Κύριε πρόεδρε, στο τίμημα της ευθύνης δεν υπάρχει εναλλακτική λύση, παρά μόνο το τίμημα της αδιαφορίας το οποίο θα κληθούμε να καταβάλουμε στην υπόθεση, οριστικά παραμερισμένη, ελπίζω, της φυγής ενώπιον των ευθυνών μας, απέναντι σε εκείνους στους οποίους ήταν απαγορευμένο, πρόσφατα ακόμη, να ασκήσουν με την Ευρωπαϊκή 'Ενωση ένα διάλογο άξιο του ονόματος αυτού.
<P>
Στη λουξεμβουργιανή προεδρία ανήκει το καθήκον να αναλάβει τη διευύθυνση των υποθέσεων του Συμβουλίου, για το θέμα αυτό, κατά τους έξι μήνες που ακολουθούν. Στο πλαίσιο αυτό, η σημερινή προεδρία μπορεί να υπολογίζει στην ευμενή υποστήριξη του Ευρωπαϊκού Κοινοβουλίου, γενικά, και της Φιλελεύθερης Ομάδας, ειδικότερα, η οποία δεν παραγνωρίζει το γεγονός ότι η ποιότητα μίας προεδρίας δεν είναι αναγκαστικκά συνάρτηση του μεγέθους του κράτους μέλους που καλείται να την ασκήσει.
<P>
Κύριε πρόεδρε του Συμβουλίου, ασκείτε την προεδρία εξ ονόματος ενός κράτους μέλους που, ήδη τον περασμένο αιώνα, είχε καταλάβει ότι ήταν πάρα πολύ μικρό για να αντιμετωπίσει μόνο του όλες τις οικονομικές και πολιτικές προκλήσεις καθώς και εκείνες που σχετίζονται με την ασφάλεια. Καθώς η υποχρέωση να επιτύχετε έχει γίνει μία σταθερά στην ιστορία της χώρας σας, κ. Poos, δεν μου απομένει παρά να σας ευχηθώ να έχετε την φαντασία, το θάρρος και την οξυδέρκεια που απαιτούνται για την πραγματοποίηση του ιστορικού καθήκοντός σας.

<SPEAKER ID=122 LANGUAGE="ES" NAME="Puerta">
Κύριε Πρόεδρε, θα ήθελα να μεταφέρω στον κ. Poos, Προεδρεύοντα του Συμβουλίου, μια ευχή και δύο ανησυχίες. Η ευχή είναι να πετύχει το Συμβούλιο του Δεκεμβρίου σε ό, τι αφορά την προετοιμασία της διεύρυνσης. Σήμερα το πρωί συζητήσαμε επί μακρόν σχετικά με αυτήν, μας παρουσιάστηκαν τα κριτήρια της Επιτροπής, και όλα αυτά αποτελούν μια σωστή βάση προκειμένου το Συμβούλιο, επί λουξεμβουργιανής Προεδρίας, να μπορέσει να πραγματοποιήσει σημαντικά βήματα για αυτήν την επιτακτική διεύρυνση.
<P>
Επιπλέον όμως, θα ήθελα να του εκθέσω και αυτές τις δύο ανησυχίες: η μία από αυτές, την οποία αναφέρουν και όλοι οι συνάδελφοι, αφορά το Ευρωπαϊκό Συμβούλιο σχετικά με την απασχόληση στις 21 και 22 Νοεμβρίου στο Λουξεμβούργο. Η λουξεμβουργιανή Προεδρία επωμίσθηκε τεράστια ευθύνη. Και αρχίζει να επικρατεί κάποιος εκνευρισμός στην ευρωπαϊκή κοινή γνώμη και στα πολιτικά κόμματα, διότι δημιουργούνται μεγάλες ελπίδες, και δεν μπορεί αυτό να μεταβληθεί απλώς σε μια επιχείρηση προπαγάνδας για να καλυφθούν οι ελλείψεις του Ευρωπαϊκού Συμβουλίου του Αμστερνταμ ή των μηχανισμών που διαθέτει η Ευρωπαϊκή Ένωση για την επίτευξη μιας πολιτικής απασχόλησης. Η Ομάδα μου έχει ιδιαίτερο προορισμό την υπεράσπιση μιας πολιτικής απασχόλησης· ονομάζεται Ευρωπαϊκή Ενωτική Αριστερά, και αυτό τα λέει σχεδόν όλα. Και πιστεύουμε ότι, με αυτήν την υποταγή στα κριτήρια του Συμφώνου Σταθερότητας, είναι πολύ δύσκολο να δημιουργηθούν θέσεις απασχόλησης αν δεν υπάρξει αλλαγή στις μακροοικονομικές πολιτικές. Εν πάση περιπτώσει, ζητάμε επίμονα από την λουξεμβουργιανή Προεδρία να καθορίσει σαφείς στόχους και σχετικούς μηχανισμούς· θα δεχτεί επίσης επίσκεψη της Ομάδας μας στο Λουξεμβούργο για να της παραδοθούν και οι δικές μας προτάσεις.
<P>
Η δεύτερη ανησυχία -μου μένουν λίγα δευτερόλεπτα- αφορά τον προϋπολογισμό της Κοινότητας. Η αρχική πρόταση της Επιτροπής είναι πολύ περιοριστική και εμείς βλέπουμε επίσης με μεγάλη ανησυχία ότι οι Κυβερνήσεις τείνουν προς μηδενικό προϋπολογισμό. Ελπίζουμε στη λουξεμβουργιανή Προεδρία προκειμένου να μη συμβεί έτσι.
<P>
Σας ευχόμαστε κάθε επιτυχία, και ευχόμαστε επίσης κάθε επιτυχία στην ευρωπαϊκή κοινωνία σε αυτές τις τόσο δύσκολες και τόσο ελπιδοφόρες στιγμές.

<SPEAKER ID=123 LANGUAGE="DE" NAME="Wolf">
Κύριε Πρόεδρε, ως αντιπολίτευση με φαντασία, με ριζοσπαστισμό και, ακριβώς γι' αυτό, με συναίσθηση της ευθύνης θα θέλαμε κι εμείς να διατυπώσουμε την υπόσχεσή μας στη λουξεμβουργιανή Προεδρία. Θα παρακολουθήσουμε προσεκτικά τι θα επιχειρήσει η λουξεμβουργιανή Προεδρία και θα υποστηρίξουμε κάθε βήμα, ακόμα και το πιο μικρό, που θα είναι πραγματικό βήμα, που θα μας απομακρύνει από την τωρινή εσφαλμένη πολιτική και θα αλλάζει την πορεία μας προς μια άλλη, δημοκρατική, οικολογική και κοινωνική Ευρώπη. Μια Ευρώπη, μια Ευρωπαϊκή Ένωση, που δε θα υπηρετεί πρωταρχικά τις τράπεζες και τις μεγάλες επιχειρήσεις αλλά τον απλό άνθρωπο, και που θα παίζει σε παγκόσμιο επίπεδο ένα δημιουργικό ρόλο, ο οποίος θα αποσκοπεί στην εξάλειψη των αντιθέσεων με γνώμονα την αλληλεγγύη και θα δρα προληπτικά για την αποφυγή των συγκρούσεων. Εδώ συμπεριλαμβάνεται η εκπλήρωση με σοβαρό τρόπο της απαίτησης να υπάρξει πραγματική ισότητα στη μεταχείριση των υποψήφιων για ένταξη κρατών, ακόμα κι εκείνων που δεν έχουν προταθεί για τον πρώτο γύρο. Εδώ συμπεριλαμβάνεται επίσης η λεπτομερέστερη αντιμετώπιση της πολιτικής στο θέμα της απασχόλησης. Μπορώ επίσης να ανακοινώσω, πως 14 μέρες πριν από τη συνάντηση κορυφής θα οργανώσουμε μια πράσινη συνάντηση κορυφής για την απασχόληση στο Λουξεμβούργο. Θα είμαστε παρόντες μαζί με άλλες δυνάμεις της Ευρωπαϊκής Συνέλευσης για την Πλήρη Απασχόληση στη συνάντηση κορυφής του Λουξεμβούργου για να παρουσιάσουμε τα αιτήματά μας.
<P>
Εδώ συμπεριλαμβάνεται το να απορρίψουμε πραγματικά το νεοφιλελεύθερο και μονεταριστικό προσανατολισμό της πολιτικής στο θέμα της απασχόλησης, ο οποίος παρουσιάζει ως λύση τους χαμηλούς μισθούς και την επισφαλή απασχόληση. Δε χρειαζόμαστε το μπαμπούλα των κεϋνσιανικών προγραμμάτων δαπανών, στα οποία χωρίς λόγο και αιτία δισεκατομμύρια ECU θάφτηκαν και ξεθάφτηκαν. Πρέπει να δρομολογηθεί μια ευρωπαϊκή πολιτική στο θέμα της απασχόλησης, που φυσικά στοιχίζει χρήματα, που όμως πάνω απ' όλα βασίζεται, όσον αφορά την πολιτική τάξη πραγμάτων, στη μετάβαση σε ένα άλλο αναπτυξιακό μοντέλο: οικολογικά προγράμματα επενδύσεων στο μέλλον, δημόσια προαγωγή της μείωσης του χρόνου εργασίας, απευθείας ενίσχυση της εσωτερικής ζήτησης μέσω αναδιανομής προς τα κάτω και χρηματοοικονομικών μέτρων στον τριτογενή τομέα.
<P>
Αν αυτό το επιχειρήσουμε μαζί, τότε θα καταφέρουμε να μην ορμήσει βρυχώμενη σαν λιοντάρι η Ατζέντα 2000 για να πέσει μετά σαν χαλάκι μπροστά σ' αυτούς που μέχρι τώρα καθορίζουν την ευρωπαϊκή πολιτική.

<SPEAKER ID=124 NAME="Weber">
Κύριε πρόεδρε, αυτό είναι ένα πολύ ιδιαίτερο απόγευμα για εμάς τους Λουξεμβούργιους. Είμαι πολύ υπερήφανος, ως εκπρόσωπος μιας χώρας με 400.000 κατοίκους, που υποδέχομαι την ομάδα της λουξεμβουργιανής προεδρίας εξ ονόματος της ομάδας της Ευρωπαϊκής Ριζοσπαστικής Συμμαχίας στο Ευρωπαϊκό Κοινοβούλιο. Στην ημερήσια διάταξη σας, έχετε πολλές προκλήσεις, κυρίως στον τομέα της περιβαλλοντικής πολιτικής. Πρέπει να προετοιμαστείτε για τη συνδιάσκεψη σχετικά με τις κλιματικές αλλαγές που θα γίνει στο Κιότο. Αυτό είναι ένα θέμα που συνδέεται ειδικά με τη διατήρηση των δασών παγκοσμίως. Ο κύριος Poos αναφέρθηκε μόλις στο πρόγραμμα δράσης που έχουμε από κοινού με τον Καναδά, και το οποίο θα συζητηθεί απόψε στο Κοινοβούλιο.
<P>
Έχετε, βέβαια, μια σοβαρή δέσμευση. Θα ήθελα να σας ζητήσω, ειδικά σε αυτό τον τομέα, να λάβετε υπόψη τις επιθυμίες και τα παράπονα των ΜΚΟ. Και καθώς αυτή τη στιγμή όσοι βρίσκονται στην αίθουσα είναι όλοι Λουξεμβούργιοι, θα ολοκληρώσω την ομιλία μου στα λουξεμβουργιανά.
<P>
Har Prasident, well mir de metteg ennert eis sin, ass ett mit eng besonnesch Eier an e Pleseira, lech enorm vill Erfoleg ze wenschen an Arer schwieriger Missionn am Dengscht vun Europa. Vun eiser Fractionn huet Dir all die bescht Wensch! Merci!

<SPEAKER ID=125 LANGUAGE="DA" NAME="Bonde">
Κύριε Πρόεδρε, αναφέρθηκε ότι η Διακυβερνητική Διάσκεψη οργανώθηκε για να προετοιμαστεί η ΕΕ ενόψει της διεύρυνσης με την ένταξη νέων κρατών μελών. Ο στόχος αυτός επιτεύχθηκε. Η Επιτροπή ζητεί τώρα μια νέα Διακυβερνητική Διάσκεψη το έτος 2000, πριν από μια ενδεχόμενη διεύρυνση. Ωστόσο, η Σύνθηκη του Αμστερνταμ δυσχεραίνει την ενότητα της Ευρώπης. Τα νέα κράτη μέλη θα πρέπει να πληρούν ακόμη αυστηρότερες απαιτήσεις όσον αφορά τη νομική πολιτική και τους κρατικούς προϋπολογισμούς. Θα πρέπει δε να συμμετέχουν στη νομισματική συνεργασία, πράγμα που θα καταστήσει δύσκολη μια βιώσιμη οικονομική ανάπτυξη των λιγότερων αναπτυγμένων οικονομιών. Μια προϋπόθεση της ένταξής τους είναι να καταργήσουν τα νέα κράτη μέλη τα μεταξύ τους σύνορα και τα σύνορα με την ΕΕ. Είναι άραγε η ΕΕ έτοιμη να ανοίξει την αγορά εργασίας της σε νέα μετανάστευση, τη στιγμή κατά την οποία υπάρχουν 18 εκατ. άνεργοι; Μπορεί αυτό να συμβεί χωρίς κοινωνικές συγκρούσεις; Με τις αυστηρότερες απαιτήσεις της έναντι των νέων χωρών, η Συνθήκη του Αμστερνταμ συνεπάγεται στην ουσία μια αναβολή της διεύρυνσης. Σε αντίθεση με την αποστολή μας, διαιρούμε την Ευρώπη αντί να την ενώνουμε. Η Σύνθηκη του Αμστερνταμ περιέχει ωραία λόγια για τη διαφάνεια, τη βιώσιμη ανάπτυξη και την απασχόληση. Όμως, η νομισματική ένωση σε συνδυασμό με τα ωραία αυτά λόγια για την απασχόληση έχουν ως αποτέλεσμα την αύξηση της ανεργίας. Οι δηλώσεις για το περιβάλλον συνοδεύονται από διατάξεις περί κατάργησης της περιβαλλοντικής διασφάλισης που προβλέπεται στο άρθρο 100Α, παράγραφος 4 της Συνθήκης, υπέρ ενός καθεστώτος απαλλαγών, που θα διαχειρίζεται η Επιτροπή. Η διαφάνεια μπορεί σήμερα να εγκριθεί από 8 εκ των 15 χωρών. Μπορεί όμως αύριο να «μπλοκαριστεί» από τρεις χώρες όπως η Ισπανία, η Γαλλία και η Γερμανία. Συνεπώς, θα ήθελα να πανηγυρίσω, δεν υπάρχει όμως λόγος, οπότε δεν θα πανηγυρίσω αλλά θα ευχηθώ στο Λουξεμβούργο «καλή επιτυχία» με την ανάληψη της Προεδρίας της ΕΕ. Οι προεδρίες είναι συνήθως καλές όταν ασκούνται από μικρές χώρες.

<SPEAKER ID=126 LANGUAGE="NL" NAME="Vanhecke">
Πρόεδρε, θα ήθελα να αξιοποιήσω την ευκαιρία που μου προσφέρεται για να επιστήσω την προσοχή της Προεδρίας του Λουξεμβούργου σε ένα πρόβλημα που παρουσιάζεται σήμερα στη χώρα μου με αφορμή την ενσωμάτωση στη βελγική νομοθεσία της ευρωπαϊκής οδηγίας της 19ης Δεκεμβρίου 1994 σχετικά με το δικαίωμα ψήφου των ευρωπαίων πολιτών.
<P>
Κατ'αρχάς, θα ήθελα να πω ότι η οδηγία αυτή - τουλάχιστον στα μάτια μου - είναι ένα παράδειγμα του αντιδημοκρατικού τρόπου με τον οποίο λαμβάνονται αποφάσεις στην Ευρώπη. Για την καθιέρωση του ευρωπαϊκού δικαιώματος ψήφου απαιτείται να τροποποιηθεί το σύνταγμα του Βελγίου, πράξη για την οποία χρειάζεται η υποστήριξη των δύο τρίτων του Κοινοβουλίου. Η Συνθήκη του Μάαστριχτ και η δεσμευτική οδηγία εγκρίθηκαν στη χώρα μου με απλή πλειοψηφία. Η ουσιαστική προτεραιότητα μιας ευρωπαϊκής οδηγίας έναντι του βελγικού συντάγματος σημαίνει στην ουσία ότι οποιοσδήποτε Υπουργός και οποιοδήποτε Ευρωπαϊκό Συμβούλιο Υπουργών μπορεί με απλή πλειοψηφία να τροποποιήσει το σύνταγμα της χώρας μου, κατάσταση την οποία θεωρώ απαράδεκτη και αντιδημοκρατική.
<P>
Το σημαντικό πρόβλημα που αντιμετωπίζουμε εμείς οι Φλαμανδοί είναι ότι το δικαίωμα ψήφου των πολιτών της Ευρωπαϊκής Ένωσης στις Βρυξέλλες και τις φλαμανδικές κοινότητες στην περιφέρεια της πόλης αυτής οδηγεί στην ουσία σε ένα είδος εθνοκάθαρσης σε βάρος των ολλανδόγλωσσων, σε βάρος των Φλαμανδών. Πιστεύω ότι η κατάσταση αυτή δεν θα είναι καθόλου άγνωστη στους Λουξεμβούργιους, η χώρα των οποίων έχει επίσης μια ιδιαίτερη γλωσσική παράδοση.
<P>
Σήμερα αισθάνομαι υποχρεωμένος να τονίσω για άλλη μία φορά ότι το σύνθημα ότι η «ευρωπαϊκή πολυμέρεια αποτελεί τον πλούτο της ηπείρου μας» δεν πρέπει να παραμείνει κενό γράμμα. Πολυμέρεια σημαίνει ότι ένας λαός διαθέτει μια προστατευμένη επικράτεια στην οποία κυριαρχεί ο πολιτισμός του και όπου οι νεόφερτοι είναι μεν ευπρόσδεκτοι αλλά οφείλουν να προσαρμόζονται.
<P>
Οι Φλαμανδοί είναι υποχρεωμένοι να διαπιστώσουν ότι οι αλλόγλωσσοι, των Βρυξελλών και της περιφέρειας της πόλης, όχι μόνο δεν προσαρμόζονται, αλλά επιχειρούν να επιβάλουν τον πολιτισμό, τη γλώσσα και τους νόμους τους.
<P>
Η εν λόγω ευρωπαϊκή οδηγία δεν έχει ενσωματωθεί ακόμη στο βελγικό δίκαιο. Σε περίπτωση που, όπως ανακοινώθηκε, η Προεδρία του Λουξεμβούργου ή η Ευρωπαϊκή Επιτροπή λάβουν μέτρα προκειμένου να υποχρεώσουν τη χώρα μου, τη Φλάνδρα, να αποδεχθεί την κατάσταση αυτή, πρέπει να αντιληφθούν ότι ένας ολόκληρος λαός, οι Φλαμανδοί, θα στραφεί εναντίον της Ευρώπης και αυτό θα ήταν κρίμα.

<SPEAKER ID=127 NAME="David">
Κύριε Πρόεδρε, ίσως κομίζω γλαύκας εν Αθήναις, αλλά θα ήταν καλό να τονίσω το γεγονός ότι η λουξεμβουργιανή προεδρία συμπίπτει με μια πολύ κρίσιμη στιγμή για την ανάπτυξη της Ευρώπης. Έχει ολοκληρωθεί η Διακυβερνητική Συνδιάσκεψη και σήμερα έχουμε ενώπιον μας το έγγραφο της Ατζέντας 2000. Και τα δύο αυτά μας δείχνουν, με διαφορετικό τρόπο, προς την κατεύθυνση της διεύρυνσης της Ευρωπαϊκής Ένωσης. Αυτή η διεύρυνση έχει τρομακτική σημασία, όχι απλά συμβολικά αλλά και με την πραγματική έννοια του όρου.
<P>
Η διεύρυνση είναι σημαντική για τις χώρες που θέλουν να εισέλθουν στην Ευρωπαϊκή Ένωση αλλά και για εμάς, τα υπάρχοντα κράτη μέλη. Δεν υπάρχει αμφιβολία ότι θα γίνει μια διεύρυνση η οποία, με πολλούς τρόπους και ορθώς, θα είναι το πρώτο θέμα για τις εφημερίδες κατά τη διάρκεια της λουξεμβουργιανής προεδρίας. Έκκληση μου όμως σήμερα είναι: σας παρακαλώ, μην ξεχνάτε το θέμα της απασχόλησης. Ας δώσουμε και πάλι έμφαση στη δημιουργία θέσεων απασχόλησης.
<P>
Με χαροποιεί ιδιαίτερα το γεγονός ότι θα γίνει ειδική διάσκεψη κορυφής για την απασχόληση το Νοέμβριο. Αυτό θα είναι εξαιρετικά σημαντικό για όλους, και ιδιαίτερα για τα 18 εκατομμύρια ανέργους που ζουν σήμερα στην Ευρώπη. Δεν θέλω όμως αυτή η συνδιάσκεψη να είναι μια ευγενική συνδιάσκεψη, θέλω να είναι ένα δυναμικό γεγονός. Ένα δυναμικό γεγονός που δεν θα αναφέρεται απλά στην καλύτερη πρακτική, αλλά ένα γεγονός που θα έχει μπροστά του καλοδουλεμένες και συγκεκριμένες προτάσεις και θα συμφωνεί στην εφαρμογή αυτών των προτάσεων. Θα ήθελα, παραδείγματος χάριν, να δω συστάσεις για τη δυνατότητα απασχόλησης, την πιο αποτελεσματική χρήση των διαρθρωτικών ταμείων, την ενίσχυση της ανταγωνιστικότητας στην Ευρωπαϊκή Ένωση, την προώθηση της κατάρτισης και της εκπαίδευσης, την προαγωγή τρόπων για την προώθηση κινήσεων από την ευημερία στην εργασία, χωρίς κατά κανένα τρόπο να υποσκάπτεται το κράτος πρόνοιας.
<P>
Πρέπει να προχωρήσουμε με το πρόγραμμα δράσης της ενιαίας αγοράς. Όμως πιστεύω επίσης ότι πρέπει να βρούμε επιπρόσθετους πόρους για τη δημιουργία θέσεων απασχόλησης. Ίσως ένας από τους καλύτερους τρόπους για να το πράξουμε να είναι τα χαμηλότοκα δάνεια σε ευρωπαϊκή κλίμακα προς τα διευρωπαϊκά δίκτυα, αλλά και η ανάπτυξη των μικρομεσαίων επιχειρήσεων - ένας από τους βασικούς τρόπους αποτελεσματικής δημιουργίας νέων θέσεων απασχόλησης στην Ευρώπη σήμερα.
<P>
Αν δεν το πράξουμε αυτό, διατρέχουμε όλοι τον πολύ σοβαρό κίνδυνο να πυροδοτήσουμε την απογοήτευση που υπάρχει σήμερα στην Ευρώπη για τη συνολική έννοια της ευρωπαϊκής συνεργασίας και ολοκλήρωσης. Σήμερα όμως είμαι αισιόδοξος. Έχω εμπιστοσύνη στο ότι μπορούμε να οικοδομήσουμε ότι καταφέραμε στο Αμστερνταμ, να το προωθήσουμε, να προχωρήσουμε τη συζήτηση για τη διεύρυνση και να δημιουργήσουμε επίσης αυτές τις θέσεις απασχόλησης που τόσο πολύ χρειαζόμαστε.
<P>
Νομίζω ότι οι ενδείξεις που είχαμε σήμερα το απόγευμα από τη λουξεμβουργιανή προεδρία είναι πολύ ενθαρρυντικές και λογικές. Είμαι επίσης εντυπωσιασμένος από τη γνήσια αποφασιστικότητα της να συνεργαστεί με το Ευρωπαϊκό Κοινοβούλιο και είμαι σίγουρος ότι αν η λουξεμβουργιανή προεδρία αντικατοπτρίσει πολλές από τις προτεραιότητες μας, θα είναι πράγματι μια επιτυχημένη προεδρία. Σας εύχομαι ό, τι το καλύτερο.

<SPEAKER ID=128 LANGUAGE="FR" NAME="Reding">
Gudde mλtteg, Hδr Prδsident! Erlaabt mir, dei lλtzeburgesch Prδsidentschaft an eiser Nationalsprooch, op lλtzburgesch, ze begrλissen.
<P>
Κύριε πρόεδρε, η λουξεμβουργιανή προεδρία έρχεται σε μία κρίσιμη στιγμή για την ανάπτυξη της 'Ενωσής μας. Μετά το 'Αμστερνταμ, αναμένονται θεμελιώδεις αποφάσεις. Αφενός, οι πολίτες της 'Ενωσης έχουν στραμένο το βλέμμα προς τη σύνοδο κορυφής για την απασχόληση, που πρέπει να πραγματοποιηθεί το φθινόπωρο. Εκατομμύρια Ευρωπαίοι χωρίς εργασία, εκατομμύρια νέοι χωρίς προοπτική για το μέλλον, περιμένουν από εμάς απαντήσεις. 'Οχι κενές υποσχέσεις, όχι νέες εκθέσεις, ή πρόσθετα ψηφίσματα.
<P>
Μετά τη σύνοδο κορυφής του 'Εσεν, το 1994, η Ευρώπη μιλάει τακτικά για την απασχόληση. Θα ήταν επιτέλους καιρός τα έργα να ακολουθήσουν αυτά τα λόγια. Οι άνεργοι και οι νέοι δεν χρειάζονται μία σύνοδο κορυφής άλλοθι, που θα εκδώσει ένα νιοστό ψήφισμα. Θέλουν συγκεκριμένες, πραγματικές λύσεις. Αυτές τις πρακτικές λύσεις, η Ευρώπη μόνη της δεν μπορεί να τις παράσχει, αλλά μπορεί να ενθαρρύνει, να κινητοποιήσει, να προσανατολίσει, να συντονίσει. Μπορεί να παροτρύνει τα κράτη μέλη να εφαρμόσουν στο εσωτερικό τους τις πρωτοβουλίες για την απασχόληση, οι οποίες αποδείχθηκαν αποτελεσματικές σε άλλες χώρες. Μπορεί να απελευθερώσει αυτά τα χρήματα που κοιμούνται στο βάθος των ευρωπαϊκών ταμείων για να επενδυθούν σε σχέδια που θα δημιουργήσουν θέσεις απασχόλησης. Με δυο λόγια, η Ευρώπη μπορεί να ξαναδώσει την ελπίδα και να συμβάλει ώστε να ξαναρχίσουν εθνικές δράσεις που, μόνο αυτές, μπορούν να προσφέρουν συγκεκριμένες λύσεις στο πρόβλημα της ανεργίας.
<P>
Πρέπει να είναι σαφές: κάθε πολιτική με στόχο την εξάρθρωση του ευρωπαϊκού κοινωνικού μοντέλου θα αντικαθιστούσε τους ανέργους με φτωχούς. Θα ήταν μία πολιτική κατά του σεβασμού του ατόμου, κατά της αλληλεγγύης. Μία τέτοια πολιτική θα συναντούσε την πεισματική αντίθεση των χριστιανοδημοκρατών!
<P>
Ωστόσο, για να στεφθεί από επιτυχία η σύνοδος κορυφής για την απασχόληση, δεν αρκεί μόνο η λουξεμβουργιανή προεδρία. 'Ολοι οι αρχηγοί κρατών πρέπει να δεσμευθούν προσωπικά, τα εθνικά κοινοβούλια πρέπει να προσφέρουν τη συμβολή τους. Το Ευρωπαϊκό Κοινοβούλιο πρέπει να διαρδαματίσει ρόλο κινητήριου μοχλού, οι κοινωνικοί εταίροι πρέπει να γίνουν πραγματικοί πρωταγωνιστές, ο τομέας της ιδιωτικής πίστης πρέπει να δώσει προτεραιότητα στις επενδύσεις για την απασχόληση. 'Οταν όλοι θα επιδοθούν σε αυτό το έργο, σε τοπικό, περιφερειακό, εθνικό, ευρωπαϊκό επίπεδο, τότε μόνο η ανεργία θα μπορέσει να καταπολεμηθεί αποτελεσματικά.
<P>
Το άλλο σημαντικό θέμα της λουξεμβουργιανής προεδρίας θα είναι η προετοιμασία της διεύρυνσης. Εκατομμύρια άδρες και γυναίκες των ανατολικών χωρών, που επανέκτησαν την ελευθερία και τη δημοκρατία, έχουν το βλέμα στραμένο προς εμάς. Δεν μπορούμε, δεν πρέπει να τους απογοητεύσουμε!
<P>
Το «Πρόγραμμα Δράσης 2000», το οποίο παρουσιάσθηκε σήμερα το πρωί από τον Πρόεδρο Ζακ Σαντέρ, εγκαινίασε τη συζήτηση σχετικά με την αρχιτεκτονική της Ευρώπης του 21ου αιώνα. Ανήκει τώρα στη λουξεμβουργιανή προεδρία να προετοιμάσει το έδαφος για ένα ιστορικό εγχείρημα, που θα συμφιλιώσει την ήπειρό μας με τον εαυτό της. Είναι αλήθεια ότι οι πολίτες μας αντιμετωπίζουν με σκεπτικισμό το σχέδιο της διεύρυνσης. Πρέπει να πάρουμε σοβαρά υπόψη τις αμφιβολίες τους και τους φόβους τους. Πρέπει να εξηγήσουμε ότι η διεύρυνση θα πραγματοποιηθεί με περίσκεψη, ανά περίπτωση, βήμα με βήμα, ότι είναι αναγκαία για τη σταθερότητα και την ειρήνη της ηπείρου μας και ότι θα έχει, μελλοντικά, θετικές συνέπειες για όλους μας στο οικονομικό και κοινωνικό επίπεδο.
<P>
Η προσχώρηση των πολιτών σε αυτό το ιστορικό σχέδιο είναι απαραίτητη. Κύριε Πρόεδρε του Συμβουλίου, είναι επίσης έργο της λουξεμβουργιανής προεδρίας η ενίσχυση αυτής της κατανόησης, αυτής της προσχώρησης, και δεν θα είναι από τα μικρότερα καθήκοντά της.
<P>
Το Λουξεμβούργο είναι μία μικρή χώρα, αλλά απέδειξε κατ'επανάληψη, στο παρελθόν, ότι είναι ικανή να πραγματοποιήσει σπουδαίες προεδρίες. Είμαι απολύτως πεπεισμένη ότι, και αυτή τη φορά, οι ελπίδες δεν θα διαψευσθούν!

<SPEAKER ID=129 LANGUAGE="FR" NAME="Wurtz">
Κύριε Πρόεδρε, η λουξεμβουργιανή προεδρία προμηνύεται ταραχώδης αλλά πολύ ενδιαφέρουσα. Το προσεχές εξάμηνο θα ωριμάσουν, πράγματι, αντιθέσεις που θα απαιτήσουν αποφασιστικές επιλογές για το μέλλον της ευρωπαϊκής οικοδόμησης. Η ισχυρότερη από αυτές τις αντιθέσεις είναι αυτή που φέρνει σε σύγκρουση, περισσότερο παρά ποτέ, τις απαιτήσεις της κοινωνικής πολιτικής και της απασχόλησης με τη χρηματοοικονομική τροχοπέδη η οποία δημιουργήθηκε στη σημερινή Οικονομική και Νομισματική 'Ενωση. Παντού οξύνεται η συζήτηση σχετικά με την αναγκαστική πορεία προς το ενιαίο νόμισμα, σχετικά με τη θηλειά των κριτηρίων και του συμφώνου σταθερότητας, σχετικά με το μη ρεαλιστικό χαρακτήρα του χρονοδιαγράμματος, ή και με την ίδια τη λογική που βρίσκεται στη βάση του σχεδίου.
<P>
Επίσημα, το ζήτημα ρυθμίστηκε εδώ και πέντε χρόνια, αλλά μόνο σήμερα οι συμπολίτες μας είναι σε θέση να επαληθεύσουν συγκεκριμένα ότι αυτές οι νεοφιλελεύθερες επιλογές είναι απλούστατα ασυμβίβαστες με μία κοινωνική Ευρώπη.
<P>
Για το λόγο αυτό η κρίση του ευρώ ξεσπάει παντού. Η Σουηδία, που ωστόσο υπέγραψε χωρίς επιφυλάξεις τη συνθήκη του Μάαστριχτ, εχθές, θεωρεί στο εξής το σχέδιο του ενιαίου νομίσματος αβέβαιο και ασταθές και αποφασίζει να μην ενταχθεί στη νομισματική 'Ενωση το 1999. Με αυτό τον τρόπο, αποδεικνύει σε εκείνους που αμφέβαλλαν ότι είναι ασφαλώς δυνατή η αλλαγή επιλογής με βάση την εμπειρία. Η Μεγάλη Βρετανία, από τη μεριά της, περιμένει να μπορέσει να κρίνει με συγκεκριμένα στοιχεία για να αποφασίσει. Στη Γαλλία, ο ίδιος ο πρωθυπουργός ανήγγειλε ότι θα εκθέσει στην κοινή γνώμη, όταν έρθει η ώρα, τους όρους της αντίφασης ανάμεσα στις κοινωνικές απαιτήσεις και στην πορεία προς το ευρώ, για να τον βοηθήσει αυτή να αποφασίσει.
<P>
Η ιδέα μίας αναβολής του σχεδίου του ενιαίου νομίσματος διαδίδεται. Ακόμη καλύτερα, δεν είναι πλέον ιεροσυλία να τεθεί το ερώτημα: μήπως πρέπει να ξαναρχίσουμε από την αρχή τη δουλειά; Για παράδειγμα, πιστέψαμε ότι η μείωση των κοινωνικών δημόσιων δαπανών θα μείωνε τα ελλείμματα. Πλην όμως, αυτό δεν δίνει αποτελέσματα, και γι'αυτό προσφεύγουμε σε τεχνάσματα για να τηρήσουμε τα κριτήρια. Γιατί να μην επιλέξουμε, αντίθετα, μία καλή χρησιμοποίηση αυξημένων κοινωνικών δημόσιων δαπανών, μ'άλλα λόγια των δαπανών που συμβάλλουν στη δημιουργία μεγαλύτερης ανάπτυξης και περισσότερων πραγματικών θέσεων απασχόλησης, επομένως περισσότερων δημόσιων και κοινωνικών εσόδων, γεγονός που μειώνει τα ελλείμματα; Το μέσο νομισματικής συνεργασίας για μία τέτοια πολιτική θα έπρεπε να είναι, κατά την άποψή μας, όχι ένα ενιαίο νόμισμα, μ'άλλα λόγια η ευθυγράμμιση στο πιο ισχυρό νόμισμα, με όλες τις οικονομικές και πολιτικές συνέπειές της, αλλά ένα ευρωπαϊκό κοινό νόμισμα, πραγματική ένωση των εθνικών νομισμάτων για τη συνεργασία.
<P>
Εν πάση περιπτώσει, ήρθε η στιγμή να δεχθούμε μία ανοιχτή και χωρίς ταμπού συζήτηση σχετικά με το ερώτημα που είναι στο μυαλό όλων, όχι των αντιπάλων της Ευρώπης, αλλά αντίθετα εκείνων που θέλουν να επιτύχει αυτή. Το ερώτημα αυτό είναι το ακόλουθο: τί πρέπει να αλλάξει σε βάθος σε αυτή την ευρωπαϊκή οικοδόμηση ώστε οι συμπολίτες μας να ταυτισθούν με αυτή και να δεσμευθούν εκ νέου για αυτή; Αυτή, κατά την άποψή μου, είναι η μεγάλη πρόκληση αυτών των έξι προσεχών μηνών.

<SPEAKER ID=130 LANGUAGE="FR" NAME="Berthu">
Κύριε Πρόεδρε του Συμβουλίου, αναλαμβάνετε την προεδρία της Ευρωπαϊκής 'Ενωσης σε ένα δύσκολο στάδιο όπου θα πρέπει να συμβάλλετε για την επίλυση ουσιαστικών προβλημάτων για το μέλλον του ενιαίου νομίσματος, τα οποία οι προκάτοχοί σας δεν κατάφεραν να αντιμετωπίσουν και απλώς τα έσπρωξαν μπροστά τους, μέχρι την ακόλουθη προεδρία.
<P>
Θα αναφέρω σχετικά την ακριβή γεωμετρία των χωρών που συμμετέχουν στο ευρώ, τον προσανατολισμό της συναλλαγματικής πολιτικής, το ενδεχόμενο μίας οικονομικής κυβέρνησης του ευρώ και τη θέση της έναντι της Ευρωπαϊκής Κεντρικής Τράπεζας. Θα χρειασθείτε πολλή επιδεξιότητα για να διαχειρισθείτε αυτά τα θεμελιώδη προβλήματα, διότι προφανώς καθίσταται δύσκολο να διατηρηθεί η σχετική συναίνεση όταν δεν είναι πλέον δυνατό να παραμείνουμε στην ασάφεια και είμαστε υποχρεωμένοι να βγούμε από αυτή.
<P>
Σας απέδωσαν την πρόθεση, για να τεθεί τέρμα στις συζητήσεις και τις εικασίες, να προτείνετε τον άμεσο και οριστικό καθορισμό, πριν το τέλος του έτους, των ισοτιμιών μεταξύ ενός ορισμένου αριθμού νομισμάτων. Η μέθοδος αυτή, φαινομενικά επιτήδεια ως τακτική, δεν προβλέπεται ωστόσο από τη συνθήκη και, εν πάση περιπτώσει, θα άφηνε ανεπίλυτα τα προβλήματα που ανέφερα προηγουμένως, δίνοντας στα κράτη μέλη το αίσθημα ότι παγιδεύθηκαν τη στιγμή που θα πρέπει επιτέλους να αντιμετωπισθούν.
<P>
Προσωπικά, πιστεύω - αλλά δεν είναι η πρόθεση που εκδηλώνετε - ότι θα ήταν φρονιμότερο, σύμφωνα με το άρθρο 109 Ι, παράγραφος 4 της συνθήκης, να ζητήσετε από το Συμβούλιο, πριν την 1η Ιανουαρίου 1998, να καθορίσει για το ενιαίο νόμισμα μία άλλη ημερομηνία θέσης σε ισχύ και όχι την 1η Ιανουαρίου 1999. 'Ετσι θα απελευθερωθεί η συζήτηση σχετικά με πολύ σημαντικά ζητήματα για το μέλλον μας, ιδίως εκείνα της συνάρθρωσης της νομισματικής οργάνωσης, των θεσμικών οργάνων και της διεύρυνσης.
<P>
Είναι μεγάλος σήμερα ο πειρασμός να θέλουμε να την αποφύγουμε. Ο κ. Poos ενέδωσε ίσως εν μέρει δηλώνοντας ότι θα πρέπει να επιλέξουμε - παραθέτω - την «ταχύτερη δυνατή μέθοδο» για την κύρωση του σχεδίου συνθήκης του 'Αμστερνταμ. 'Ηταν μεγάλη η έκπληξή μας όταν ακούσαμε κατά την έξοδο από το ίδιο Συμβούλιο έναν αρχηγό κράτους να εκφράζει την ικανοποίησή του για το γεγονός ότι οι πενιχρές μεταρρυθμίσεις θα επιτρέψουν, κατ'αυτόν, να αποφευχθεί ένα δημοψήφισμα στη χώρα του! Πράγματι, παράξενη δημοκρατική Ευρώπη, όπου η απουσία ετυμηγορίας ενός λαού θεωρείται ως θετικό στοιχείο! Ακριβώς από αυτό το φαύλο κύκλο των παρεξηγήσεων ανάμεσα στην 'Ενωση και τους λαούς της θέλουμε να βγούμε και ελπίζουμε, κύριε Πρόεδρε, ότι η λουξεμβουργιανή προεδρία θα συμβάλει σε αυτό.

<SPEAKER ID=131 LANGUAGE="IT" NAME="Amadeo">
Κύριε Πρόεδρε, αναμφίβολα η προεδρία του Λουξεμβούργου θα είναι εξαιρετικά δύσκολη για δύο λόγους. Ο πρώτος είναι ότι κληρονομεί μία ανολοκλήρωτη διακυβερνητική διάσκεψη και ο δεύτερος το γεγονός ότι το πρόβλημα της ανεργίας, το απολύτως πρωταρχικό πρόβλημα της Ευρώπης, μέχρι σήμερα έχει αντιμετωπισθεί μόνο με φλυαρίες. θα κάνω εντούτοις μία παρατήρηση διεθνούς χαρακτήρα διότι ο χρόνος είναι λίγος. Το ερέθισμα είναι όσα συνέβησαν στην πρόσφατη Διάσκεψη Κορυφής του ΝΑΤΟ στη Μαδρίτη, όπου αποφασίστηκε η διεύρυνση αυτού του οργανισμού στην Πολωνία, την Ουγγαρία και τη Δημοκρατία της Τσεχίας, για να αποδειχθεί πόσο η Ευρώπη είναι ακόμη ανεπαρκής στον τομέα της ευρωπαϊκής πολιτικής της κοινής ασφάλειας.
<P>
Στην εν λόγω Διάσκεψη Κορυφής, μόνον η Γαλλία και πολύ δειλά η Ιταλία αμφισβήτησαν τον αποκλεισμό από τη διεύρυνση προς Ανατολάς της Σλοβενίας και της Ρουμανίας. Μόνο ο πρόεδρος της Γαλλικής Δημοκρατίας αμφισβήτησε έντονα τις αποφάσεις των Ηνωμένων Πολιτειών υποστηρίζοντας λαμπρά και με ορμητικότητα τις θέσεις του, αλλά δυστυχώς άκαρπα μοναχός. Η Ευρώπη εμφανίστηκε συνεπώς σε μία σπουδαία συνάντηση ιστορικής σημασίας ακόμη διαιρεμένη και χωρίς επιρροή. Η αμερικανική διπλωματία, αφού είχε αποφασίσει ότι η διεύρυνση του ΝΑΤΟ θα έπρεπε να γίνει, αποφάσισε επίσης ότι θα έπρεπε να φορά τρεις μόνο χώρες, εκμεταλλευόμενη τις ευρωπαϊκές διαιρέσεις, την έλλειψη μιας ομόφωνης γραμμής εκ μέρους των ίδιων των ευρωπαϊκών χωρών. Κατά τη γνώμη μας θα ήταν προτιμότερο να μη διευρυνθεί σήμερα το ΝΑΤΟ προς Ανατολάς διότι δημιουργείται ο κίνδυνος να ξεσπάσει στη Ρωσία ένα νέο σύνδρομο περικύκλωσης που θα δώσει νέα πνοή στον πανσλαβικό μιλιταρισμό. Θα ήταν πολύ προτιμότερο να ενταχθούν αυτές οι τρεις χώρες και επιπλέον η Σλοβενία και η Ρουμανία στη Δυτική Ευρωπαϊκή Ένωση, μακάρι ταυτόχρονα με τη μελλοντική τους προσχώρηση στην Ευρωπαϊκή Ένωση. Αυτό όμως για το οποίο εμείς διαμαρτυρόμαστε είναι κυρίως η έλλειψη μίας ομόφωνης κοινοτικής στρατηγικής που δυστυχώς θα συνεχισθεί μέχρις ότου δεν θα μεταρρυθμισθεί η διαδικασία για τη λήψη αποφάσεων και μέχρις ότου δεν θα αποφασισθεί η ανάθεση ενός πρωταγωνιστικού ρόλου στην εξωτερική πολιτική και στην πολιτική κοινής ασφάλειας όσον αφορά τη διαδικασία της ευρωπαϊκής οικοδόμησης.

<SPEAKER ID=132 LANGUAGE="NL" NAME="van Velzen, W.G.">
Πρόεδρε, ο προηγούμενος ομιλητής άρχισε αναφέροντας ότι το Λουξεμβούργο πρόκειται να αντιμετωπίσει μεγάλα προβλήματα, τουλάχιστον η Προεδρία. Εγώ θα ήθελα να τηρήσω διαφορετική στάση. Κατά τη γνώμη μου, η Προεδρία του Λουξεμβούργου έχει μια πάρα πολύ μεγάλη ευκαιρία. Πιστεύω ότι όλοι οι Ευρωπαίοι έχουν βαρεθεί να ακούν διάφορες δηλώσεις που δεν σημαίνουν τίποτα και είναι τόσο πεπεισμένοι ότι πρέπει να γίνουν συγκεκριμένα βήματα, ότι πρέπει να επιδιωχθεί η υλοποίηση συγκεκριμένων στόχων, ώστε η πιθανότητα επιτυχίας της Διάσκεψης Κορυφής για την απασχόληση είναι πολύ μεγαλύτερη από ό, τι πιστεύεται. Τολμώ να προβώ σε αυτές τις δηλώσεις επειδή έχω μεγάλη εμπιστοσύνη στην Προεδρία του Λουξεμβούργου. Όχι επειδή η χώρα είναι μικρή, πιστεύω ότι αυτό δεν έχει ιδιαίτερη σημασία, αλλά επειδή γνωρίζω ότι ενδιαφέρεται ιδιαιτέρως για την υπόθεση αυτή και διαθέτει την ποιότητα που απαιτείται για τη σαφή διατύπωση του προβλήματος, με τρόπο συνεκτικό αλλά και πολύ συγκεκριμένο. Χαίρομαι για το γεγονός ότι ο Πρόεδρος Juncker μας κάλεσε εχθές στην Επιτροπή Απασχόλησης να προσφέρουμε τη συμβολή μας πριν από τα μέσα Οκτωβρίου. Θα ανταποκριθούμε μετά χαράς στην έκκληση αυτή και θα ήθελα να πω για τους στόχους που επιδιώκουμε και τα κριτήρια που θέτουμε.
<P>
Κατά πρώτον, το σχέδιο θα πρέπει να είναι πολύ συγκεκριμένο. Πρέπει να καταρτισθεί ένα χρονοδιάγραμμα, να ορισθούν σαφείς στόχοι, να καθοριστούν τα μέσα καθώς και συγκεκριμένα ποσοστά, αριθμοί κλπ. Επίσης, οι αποφάσεις πρέπει να τεθούν αμέσως σε ισχύ, πράγμα που σημαίνει ότι οι αποφάσεις που θα ληφθούν στη Διάσκεψη Κορυφής θα ισχύουν από την επόμενη ημέρα και για τους εθνικούς προϋπολογισμούς. Είναι ωραίο να λέμε ότι η απασχόληση αποτελεί κατ'αρχήν εθνική υπόθεση, πρέπει όμως να αναληφθούν και οι σχετικές ευθύνες στα πλαίσια των εθνικών προϋπολογισμών. Ελπίζω ότι τα κράτη μέλη δεν έχουν προβεί σε περιχαράκωση του προϋπολογισμού της ήδη πριν από τη Διάσκεψη Κορυφής. Το ίδιο ισχύει παρεμπιπτόντως και για το Συμβούλιο ECOFIN. Και εκεί θα πρέπει να υπάρχουν τα περιθώρια, σε δεύτερη ανάγνωση, να εφαρμοσθούν οι αποφάσεις της Διάσκεψης Κορυφής.
<P>
Θα επικεντρώσω την προσοχή μου και ελπίζω ότι το ίδιο θα κάνει και το Κοινοβούλιο στις υποχρεώσεις που θα αναλάβουν οι κοινωνικοί εταίροι, γιατί ο ρόλος που διαδραματίζουν είναι σημαντικός. Προσωπικά δεν θεωρώ ταμπού τα θέματα της ευελιξίας ή του εκσυγχρονισμού. Ωστόσο, δεν επιτρέπεται οι θυσίες να βαρύνουν μονομερώς τους εργαζόμενους. Η αύξηση της ευελιξίας και ο εκσυγχρονισμός μπορούν να είναι το αποκλειστικό προϊόν μιας σύμβασης στην οποία περιλαμβάνεται, αφενός, η ευελιξία και, για παράδειγμα, αφετέρου, αύξηση των θέσεων εργασίας ή επαρκής κοινωνική ασφάλιση. Μια απόφαση που θα θέλαμε οπωσδήποτε να ληφθεί είναι ότι η ενεργός πολιτική που θα ασκηθεί στην αγορά εργασίας θα επικεντρωθεί στα δεκαοχτώ έως τριάντα εκατομμύρια ανέργους που υπάρχουν. Αυτό που θέλουμε είναι να πάψουν τα εθελούσια προγράμματα εκπαίδευσης στην Ευρώπη και να αναληφθούν δεσμεύσεις στα πλαίσια των οποίων ένα πρόγραμμα εκπαίδευσης θα συνοδεύεται από μια θέση απασχόλησης για ένα τουλάχιστον έτος. Θα πρέπει επιτέλους να υλοποιηθεί η παλιά πρόταση Delors. Για την υλοποίηση του στόχου αυτού έχουμε παρεμπιπτόντως απόλυτη ανάγκη την υποστήριξη των κοινωνικών εταίρων.
<P>
Όπως δήλωσα ήδη, η πολιτική απασχόλησης είναι εθνικό θέμα. Αυτό είναι εν μέρει αλήθεια και εν μέρει ανοησία. Ένα από τα σημαντικότερα μέσα είναι η φορολογική πολιτική, η οποία έχει κατ'αρχήν ευρωπαϊκό χαρακτήρα. Σε περίπτωση που έχουμε την πρόθεση να δημιουργήσουμε τα περιθώρια για την προσφορά κινήτρων , η Ευρώπη θα πρέπει να διαδραματίσει ένα ιδιαίτερα σημαντικό ρόλο στον τομέα αυτό.

<SPEAKER ID=133 LANGUAGE="DE" NAME="Friedrich">
Κύριε Πρόεδρε του Συμβουλίου, παίρνω θέση μόνο σε μια πτυχή του θέματος, στην εναρμόνιση της φορολογίας. Η εξαιρετικά διαφορετική φορολογική νομοθεσία οδηγεί σε σημαντικές στρεβλώσεις του ανταγωνισμού και στην απώλεια θέσεων εργασίας. Οι έδρες ολόκληρων κεντρικών γραφείων επιχειρήσεων και πολλές επιχειρηματικές αποφάσεις καθορίζονται σήμερα όχι από οικονομικούς λόγους, αλλά πρακτικά από φορολογικούς λόγους, δηλαδή από κίνητρα που δεν έχουν σχέση με τις επιχειρήσεις.
<P>
Εδώ πρέπει εσείς - και κάνω σήμερα έκκληση ενώπιον του Ευρωπαϊκού Κοινοβουλίου σ' εσάς - να κάνετε προτάσεις, όπως είπατε. Αν καμία εναρμόνιση δεν είναι δυνατή κατά το πρώτο βήμα, μπορούν ρεαλιστικά να γίνουν προσπάθειες για βήματα προσέγγισης. Ξέρω πως η κυβέρνησή μου μέχρι τώρα λέγει πως η ομοφωνία είναι πολύ σημαντική στη φορολογική νομοθεσία. Σας κάνω σήμερα την πρόταση, πως για τα περιθώρια και για τις βάσεις υπολογισμού των φόρων θα έπρεπε να καταργήσουμε την αρχή της ομοφωνίας. Θα έπρεπε λοιπόν να είμαστε έτοιμοι να αποφασίσουμε γι' αυτές τις πτυχές του θέματος ακόμα και χωρίς ομοφωνία, κατά πλειοψηφία, γιατί αλλιώς δε θα προσεγγίσουμε περισσότερο το πρόβλημα αυτό της εναρμόνισης των φόρων.
<P>
Γι' αυτό σας είμαι τόσο ευγνώμων που θίξατε αυτό το πράγμα στην αγόρευσή σας. Στον τομέα της εναρμόνισης της φορολογίας περιμένουμε πως, για χάρη των πολιτών μας και λόγω του ανταγωνισμού με τους Αμερικανούς και τους Ασιάτες στην παγκόσμια αγορά, θα αρχίσετε πράγματι βήματα προς την κατεύθυνση της εναρμόνισης και θα τα πραγματοποιήσετε με την υποστήριξη του Ευρωπαϊκού Κοινοβουλίου. Κατά τα άλλα παρακαλώ να καταχωρηθεί στα πρακτικά πως δεν εξάντλησα το χρόνο μου.

<SPEAKER ID=134 LANGUAGE="ES" NAME="Salafranca Sαnchez-Neyra">
Κύριε Πρόεδρε, αφού ευχηθώ καλή επιτυχία στην επερχόμενη Προεδρία, θα ήθελα να διατυπώσω μια σειρά συγκεκριμένες ερωτήσεις στις οποίες θα ήθελα, στο μέτρο του δυνατού, να λάβω και συγκεκριμένες απαντήσεις.
<P>
Ξεκινώντας από το πιο άμεσο, αντιστοιχεί στην Προεδρία το καθήκον να ολοκληρώσει τη σύνταξη των συμφωνιών της Συνθήκης του Αμστερνταμ, και έμαθα ότι υπάρχουν ορισμένα Κράτη μέλη που αμφισβητούν κάποιες από τις συμφωνίες, και συγκεκριμένα εκείνες που αφορούν την επέκταση των εξουσιών συναπόφασης αυτού του Κοινοβουλίου καθώς και μερικές πτυχές σχετικά με την ελεύθερη κυκλοφορία των προσώπων.
<P>
Πιστεύω ότι θα ήταν επιθυμητό, κύριε Πρόεδρε, η Προεδρία, ως εγγυήτρια του γενικού συμφέροντος, να μπορέσει να κινητοποιήσει όλα τα μέσα με σκοπό να εξασφαλίσει ότι οι συμφωνίες αυτές, στις οποίες κατέληξε το Ευρωπαϊκό Συμβούλιο του Αμστερνταμ, θα τηρηθούν.
<P>
Σε ό, τι αφορά, κύριε Πρόεδρε, τη λειτουργία της εσωτερικής αγοράς, η αλήθεια είναι ότι έγιναν παραβιάσεις της έννοιας της εσωτερικής αγοράς, και συγκεκριμένα στο πεδίο της ελεύθερης κυκλοφορίας των εμπορευμάτων. Αυτό το είδος συμπεριφοράς, η οποία καταντά πλέον καταχρηστική, επαναλαμβανόμενη και συνεχής, θέτει σε κίνδυνο την ίδια την ουσία της εσωτερικής αγοράς, και επιπλέον, θέτει σε κίνδυνο και την αξιοπιστία του ευρωπαϊκού σχεδίου, εφόσον δεν μπορούμε να ζητάμε από τους πολίτες μας να πιστέψουν σε μια πραγματικότητα που δεν λειτουργεί σωστά.
<P>
Η ερώτηση είναι πολύ απλή, κύριε Πρόεδρε: Θα ήταν η Προεδρία σύμφωνη με την ιδέα, στα πλαίσια του σχεδίου δράσης που ενέκρινε η Επιτροπή για την εσωτερική αγορά, να επιβάλλει ή να εισάγει κυρώσεις για εκείνα τα Κράτη μέλη που δεν θα διασφαλίζουν τις ελευθερίες στις οποίες τα υποχρεώνει η Συνθήκη;
<P>
Εκφράζω την ικανοποίησή μου για την αναφορά που έγινε στην ενίσχυση των σχέσεων με τις χώρες της Λατινικής Αμερικής και θα ήθελα να γνωρίζω, κύριε Προεδρεύοντα του Συμβουλίου, αν σε σχέση με τη Σύνοδο Κορυφής μεταξύ της Ευρωπαϊκής Ένωσης και των χωρών της Λατινικής Αμερικής -που βασικά φαίνεται ότι θα διεξαχθεί επί γερμανικής Προεδρίας- η λουξεμβουργιανή Προεδρία θα μπορούσε να προχωρήσει σε ό, τι αφορά τον καθορισμό του τόπου, του τρόπου, του σχήματος και της ημερομηνίας σχετικά με τη συμμετοχή σε αυτήν.
<P>
Και ολοκληρώνω όπως άρχισα, κύριε Πρόεδρε, εκφράζοντας τις καλύτερες ευχές μου για την άσκηση της Προεδρίας από πλευράς σας, και πεπεισμένος ότι, χάρη στην εμπειρία σας και την αποδεδειγμένη σας βούληση να υπερασπίζεστε το γενικό συμφέρον, θα μπορέσουν να επιτευχθούν τα αποτελέσματα που όλοι αναμένουμε.

<SPEAKER ID=135 LANGUAGE="FR" NAME="Lulling">
Kύριε Πρόεδρε, σήμερα το πρωί ο Πρόεδρος Σαντέρ είπε, ολοκληρώνοντας την παρουσίασή του για το Πρόγραμμα Δράσης 2000: »Η επιτυχία μας θα είναι επίσης η επιτυχία της Ευρώπης.» Προηγουμένως, ο κ. Poos, παρουσιάζοντας το πρόγραμμά του, επέστησε την προσοχή σε κάτι που είναι προφανές, ότι δηλαδή το Λουξεμβούργο αναλαμβάνει την προεδρία της 'Ενωσης σε μία κρίσιμη στιγμή της ανάπτυξης αυτής; ; . Η επιτυχία της λουξεμβουργιανής προεδρίας θα είναι λοιπόν επίσης η επιτυχία της Ευρώπης. Το εύχομαι ολόψυχα.
<P>
Δεν θα ήθελα να επιμείνω στα μεγάλα θέματα αυτής της προεδρίας τα οποία οι συνάδελφοί μου σχολίασαν ευρέως αλλά, ως μέλος της Επιτροπής Οικονομικής, Νομισματικής και Βιομηχανικής Πολιτικής, επιθυμώ να εκφράσω την ικανοποίησή μας όσον αφορά τις προθέσεις της λουξεμβουργιανής προεδρίας σε θέματα φορολογικής εναρμόνισης. Στην αίθουσα αυτή, εκφράζονται συχνά επικρίσεις κατά της χώρας μου όταν πρόκειται για αυτό το φάκελο. Ελπίζω ότι η λουξεμβουργιανή προεδρία θα καταφέρει επίσης να πείσει το Κοινοβούλιο αυτό ότι, για να πάψει κάθε επιβλαβής φορολογικός ανταγωνισμός, η προσέγγισή της, δηλαδή μία συνολική προσέγγιση, είναι η σωστή. Μπορώ λοιπόν να καθησυχάσω το συνάδελφό μου κ. Friedrich.
<P>
Οι συνάδελφοί μου της Επιτροπής Γεωργίας και Ανάπτυξης της Υπαίθρου, μου ανέθεσαν να πω ότι, δεδομένης της κατάστασης των πραγμάτων όσον αφορά το Πρόγραμμα Δράσης 2000, περιμένουμε από τη λουξεμβουργιανή προεδρία, και κυρίως από το φίλο μας κ. Fernand Boden, Υπουργό Γεωργίας, μία πολύ πιο προσεκτική αντιμετώπιση των θέσεών μας σε σχέση με τη θλιβερή τύχη που επεφύλαξε, για παράδειγμα, σε 20 από τις 22 τροπολογίες της έκθεσής μου για τη σωτηρία των μελισσών στην Ευρώπη. Ξέρω ότι η λουξεμβουργιανή προεδρία έχει επίγνωση των νέων προκλήσεων που πρέπει να αντιμετωπίσει στη μελλοντική ανάπτυξη της κοινής γεωργικής πολιτικής και ότι έχει την πρόθεση να τις εξετάσει με σύνεση, αλλά επίσης με την απαραίτητη αποφασιστικότητα για την προώθηση των φακέλων. Αλλά, προς Θεού, ας μην ακολουθήσει τη λανθασμένη κατεύθυνση κάνοντας τους ευρωπαίους αγρότες και αμπελουργούς αιώνια βοηθούμενους.
<P>
Οι γεωργοί και οι αμπελουργοί δεν θα έπρεπε να είναι τα κύρια θύματα της διεύρυνσης: αυτό που ζητούν δεν είναι περισσότερες επιδοτήσεις, αλλά συνθήκες για να μπορούν να παράγουν με υπευθυνότητα, τόσο όσον αφορά την ποιότητα όσο και την ποσότητα. Η θέληση να δικαιολογηθεί η μείωση των τιμών με τον ισχυρισμό ότι θα επωφεληθούν οι καταναλωτές μαρτυρεί κάποιο κυνισμό, στο βαθμό που οι καταναλωτές μας δαπανούν αφενός όλο και μεγαλύτερο μέρος των εισοδημάτων τους για περιττά πράγματα, συχνά σε υπερβολικές τιμές, και όλο και λιγότερα για την ουσιώδη ανάγκη που είναι μία υγιής και ισορροπημένη διατροφή.

<SPEAKER ID=136 NAME="Poos">
Κύριε πρόεδρε, κυρίες και κύριοι, επιθυμώ να ευχαριστήσω όλες εκείνες και όλους εκείνους που αντέδρασαν άμεσα στην παρουσίαση του προγράμματος-πλαισίου της λουξεμβουργιανής προεδρίας για τους προσεχείς έξι μήνες και τους ευχαριστώ εκ καρδίας, εξ ονόματος όλης της ομάδας της προεδρίας, για τα ενθαρρυντικά λόγια που είχαν την καλωσύνη να εκφράσουν προς την προεδρία που αρχίζει.
<P>
θα ήθελα να απαντήσω εν συντομία σε τρία ή τέσσερα μεγάλα θέματα που επανήλθαν στις περισσότερες ομιλίες που μόλις ακούσαμε.
<P>
Πρώτο θέμα και πρώτη πρόκληση, η Σύνοδος Κορυφής για την απασχόληση, που επιθυμούμε να προετοιμάσουμε μαζί σας κατά τρόπο αποτελεσματικό. Δεν θέλετε, το ξέρουμε, η Σύνοδος Κορυφής για την απασχόληση να γίνει μία σύνοδος κορυφής της απορρύθμισης, μία σύνοδος κορυφής της εγκατάλειψης του δικαίου της εργασίας και των συνδικαλιστικών κατακτήσεων. Ξέρουμε επίσης ότι η Σύνοδος Κορυφής δεν πρέπει να γίνει μία αυταπάτη, ούτε μία γιορτή των μέσων επικοινωνίας χωρίς επαύριο. Για το λόγο αυτό αρχίσαμε μία συγκεκριμένη διαδικασία προετοιμασίας της Συνόδου Κορυφής με την κινητοποίηση όλων των ενεργειών της Ευρώπης για την απασχόληση.
<P>
Κατά τους τέσσερις προσεχείς μήνες, μέχρι τη σύνοδο κορυφής, όλες οι κυβερνήσεις, όλοι οι κοινωνικοί εταίροι, οι εμπειρογνώμονες, τα πολιτικά κόμματα και το Ευρωπαϊκό Κοινοβούλιο, θα κινητοποιηθούν για να μας γνωστοποιήσουν τις προτάσεις τους προκειμένου να επιτύχει αυτή η Σύνοδος Κορυφής. Ως προς την ουσία, πρέπει αυτή η σύνοδος κορυφής να γίνει μία Σύνοδος Κορυφής της ευρωπαϊκής προστιθέμενης αξίας στις εθνικές πολιτικές για την καταπολέμηση της ανεργίας, δηλαδή πρέπει να ενισχυθεί η ανταγωνιστικότητα των επιχειρήσεών μας που είναι υπεύθυνες για τη δημιουργία θέσεων εργασίας. Πρέπει να μιλήσουμε και πάλι για τη μείωση των μη μισθολογικών βαρών. Πρέπει να μιλήσουμε και πάλι για την οικοφορολογία. Πρέπει επίσης να κινητοποιήσουμε τα χρήματα που βάλαμε κατά μέρος για την απασχόληση, αρχίζοντας από τους ίδιους τους θεσμούς μας, τον κοινοτικό προϋπολογισμό, την Ευρωπαϊκή Τράπεζα Επενδύσεων, χωρίς να ξεχνάμε τους εθνικούς προϋπολογισμούς, όπου ο αγώνας για την απασχόληση πρέπει να λάβει μία πρωταρχική προσοχή.
<P>
'Επειτα, πρέπει να επανεξετάσουμε όλες τις καλές προτάσεις που είναι ήδη επί τάπητος, την έκθεση Ντελόρ, την έκθεση Σαντέρ για τη δημιουργία θέσεων απασχόλησης εγγύτητας. Υπάρχουν κοιτάσματα θέσεων απασχόλησης στην Ευρώπη που πρέπει να διερευνηθούν και ελπίζω ότι η ευρωπαϊκή σύνοδος κορυφής θα μπορέσει να προωθήσει κάποιες συγκεκριμένες κατευθύνσεις σχετικά με αυτό το θέμα.
<P>
Επομένως, όχι διαφημιστικές ενέργειες, αλλά ένας συγκεκριμένος στόχος, μία Σύνοδος Κορυφής για την απασχόληση διαφορετική από όλες τις άλλες Συνόδους Κορυφής, που θα πρέπει να καθορίσει ορισμένους ποσοτικούς στόχους προτεραιότητας για τα κράτη μέλη μας.
<P>
Δεύτερο θέμα, η πρόκληση της διεύρυνσης. Εξετάστηκε με δύο τρόπους, επιμένοντας για άλλη μια φορά στην ανάγκη εμβάθυνσης πριν τη διεύρυνση και, δεύτερο, επιμένοντας στην ανάγκη να μη δημιουργηθεί μία νέα διαίρεση στην Ευρώπη. Ο αξιότιμος κ. Fayot και, σήμερα το πρωί, ο αξιότιμος κ. Hδnsch, είπαν ότι η αποτελεσματικότητα των κοινοτικών θεσμικών μας οργάνων δεν εξαρτάται από το μέγεθος της Κοινότητας, ούτε από τη στάθμιση των ψήφων στο Συμβούλιο. Η αποτελεσματικότητα των θεσμικών μας οργάνων εξαρτάται από τον τρόπο με τον οποίο λαμβάνουν τις αποφάσεις τους, από τον τρόπο με τον οποίο είναι οργανωμένα. Η αναδιοργάνωση της Επιτροπής θα πραγματοποιηθεί και θα προτείνω επίσης στο Συμβούλιο να επανεξετάσει τις μεθόδους εργασίας του. Επιπλέον, υπάρχει το ζήτημα της ειδικής πλειοψηφίας.
<P>
Οι δέκα πέντε χώρες μέλη θα μπορούσαν, για ορισμένους τομείς της συνθήκης, να δεχτούν περισσότερες ειδικές πλειοψηφίες και μία μείωση των άρθρων που διέπονται ακόμη από την ομοφωνία. Αλλά εάν προσθέσουμε τον αριθμό αρνησικυριών που εκφράζονται από τη μία ή την άλλη χώρα στην τάδε ή τη δείνα κατηγορία αποφάσεων, καταλήγουμε, πρέπει να το πω με σαφήνεια, στο μικρό κατάλογο ειδικών πλειοψηφιών που βρίσκεται στη συνθήκη του 'Αμστερνταμ. Και εάν, αύριο, αρχίσουμε και πάλι αυτή την άσκηση σχολαστικής εξέτασης της συνθήκης από κάτω προς τα πάνω κι από πάνω προς τα κάτω για να ανακαλύψουμε κι άλλα άρθρα όπου θα μπορούσε να εισαχθεί η ειδική πλειοψηφία, θα βρίσκαμε ίσως ένα ή δύο επιπλέον άρθρα, αλλά δεν αξίζει τον κόπο να επιδοθούμε σε αυτή την άσκηση. Ας περιμένουμε λοιπόν μερικά χρόνια πριν να αρχίσουμε αυτό το νέο εγχείρημα.
<P>
Αυτό είναι το νόημα του θεσμικού πρωτοκόλλου που επισυνάπτεται στη συνθήκη του 'Αμστερνταμ, το οποίο προβλέπει για τις πέντε πρώτες διευρύνσεις μία καθαρά μηχανική προσαρμογή του μεγέθους της Επιτροπής και της στάθμισης των ψήφων, και που προβλέπει πράγματι μία νέα διακυβερνητική διάσκεψη μετά τους πέντε, όπου θα είναι δυνατό να εξετασθεί εκ νέου όχι μόνο το μέγεθος των θεσμικών οργάνων αλλά επίσης η λειτουργία τους, συμπεριλαμβανομένου του ζητήματος της ειδικής πλειοψηφίας.
<P>
Ως προς την ανάγκη να αποφευχθεί μία νέα διαίρεση της Ευρώπης, συμφωνώ με εκείνους που υπογράμμισαν αυτή την απαίτηση. Πρέπει η διαδικασία διεύρυνσης της Ευρωπαϊκής 'Ενωσης να κρατήσει την πόρτα ανοιχτή σε όλα τα υποψήφια κράτη, να επιβεβαιώσει ότι όλα έχουν προορισμό να προσχωρήσουν. Η μόνη άγνωστη παράμετρος για μας σήμερα είναι η στιγμή της ένταξής τους. Το ιστορικό εγχείρημα της επανένωσης της ευρωπαϊκής ηπείρου δεν πρέπει να γίνει θύμα ενός λάθους διαδικασίας.
<P>
Το ενιαίο νόμισμα αναφέρθηκε επίσης από ορισμένους ομιλητές. Κατά τη γνώμη μου, το ενιαίο νόμισμα αποτελεί τμήμα του αναγκαίου σταθερού μακροοικονομικού πλαισίου για τη δημιουργία θέσεων απασχόλησης. Εάν αποτύχουμε στο στόχο αυτό, οδεύουμε ολοταχώς προς μία κρίση που θα καταστρέψει θέσεις εργασίας. Για το λόγο αυτό λέω σε όλους εκείνους που διατύπωσαν την ιδέα να καθυστερήσουμε την εφαρμογή του ευρώ παρά να το αναβάλουμε για αργότερα, ότι έτσι υπάρχει κίνδυνος να εκμηδενίσουμε πολλά χρόνια προσπαθειών εθνικής σύγκλισης και να προκαλέσουμε μία σοβαρή ευρωπαϊκή κρίση. Θα έπρεπε μάλλον να το επισπεύσουμε από τη στιγμή που είναι προφανές ότι ένας σημαντικός αριθμός κρατών μελών πληρεί τα κριτήρια της συνθήκης.
<P>
Μερικά συγκεκριμένα ερωτήματα μου τέθηκαν στο τέλος από έναν ομιλητή που δεν ξέρω εάν είναι ακόμη παρών στην αίθουσα. 'Οσον αφορά τη συνθήκη του 'Αμστερνταμ, επιβεβαιώνω ότι η λουξεμβουργιανή προεδρία δεν θα ξαναρχίσει τη συζήτηση. Η συνθήκη αποφασίστηκε επίσημα από τον προεδρεύοντα του Ευρωπαϊκού Συμβουλίου, τον πρωθυπουργό κ. Wim Kok, ο οποίος διαπίστωσε την επίσημη συμφωνία όλων των αντιπροσωπειών σχετικά με το κείμενο. Δεν θα το θέσουμε πλέον σε συζήτηση.
<P>
Η παραβίαση της εσωτερικής αγοράς σε ορισμένες χώρες είναι μία καταδικαστέα πρακτική, αλλά τα κράτη στο έδαφος των οποίων παρουσιάζονται τέτοιου είδους πρακτικές είναι υπεύθυνα για την τήρηση της συνθήκης και των σχετικών κανονισμών. Μέχρι τώρα, δεν διαθέτουμε ευρωπαϊκές κυρώσεις σχετικά με αυτό, αλλά δεν αποκλείω να συζητηθεί το θέμα αυτό στο επίπεδο του Συμβουλίου και να εισάγουμε κυρώσεις όπως αυτές, για πράδειγμα, που υπάρχουν στο σύμφωνο σταθερότητας, το οποίο αποφασίστηκε πρόσφατα στο 'Αμστερνταμ όσον αφορά το ενιαίο νόμισμα.
<P>
Τη σύνοδο κορυφής της Λατινικής Αμερικής, δεν αρχίσαμε ακόμη να την προετοιμάζουμε συγκεκριμένα. Πιστεύω ότι θα πραγματοποιηθεί σε μία χώρα της Λατινικής Αμερικής και θα αρχίσουμε, τις προσεχείς εβδομάδες, τις σχετικές προετοιμασίες.
<P>
Ολοκληρώνω, κύριε πρόεδρε, ευχαριστώντας σας ακόμη μια φορά. Υπογραμμίσθηκε ότι η λουξεμβουργιανή προεδρία θα πραγματοποιηθεί σε μία κρίσιμη στιγμή της ιστορίας της Ευρωπαϊκής 'Ενωσης. Μία κρίσιμη στιγμή χρειάζεται επίσης κριτικούς βουλευτές. Σήμερα, είσαστε κριτικοί και εποικοδομητικοί. Εύχομαι να παραμείνετε έτσι σε όλη τη διάρκεια των προσεχών μηνών και η λουξεμβουργιανή προεδρία θα προσπαθήσει να μην απογοητεύσει τις προσδοκίες σας.

<SPEAKER ID=137 NAME="Πρόεδρος">
Ευχαριστώ πολύ, κε. Poos, για την απάντησή σας.
<P>
Η συζήτηση έληξε.

<CHAPTER ID=9>
Επιδρομές της Τουρκίας στο Βόρειο Ιράκ
<SPEAKER ID=138 NAME="Πρόεδρος">
Η ημερήσια διάταξη προβλέπει την παρουσίαση από το Συμβούλιο της κατάστασης στην Τουρκία και το Βόρειο Ιράκ.

<SPEAKER ID=139 NAME="Wohlfart">
Κύριε Πρόεδρε, κυρίες και κύριοι, θα ήθελα να πω, εν είδει εισαγωγής, ότι τα χρόνια περνούν αλλά ορισμένα στοιχεία σύγκρουσης παραμένουν.
<P>
Είχα την ευκαιρία, πριν έξι χρόνια, στο πλαίσιο της λουξεμβουργιανής προεδρίας, να έχω διάλογο με το Κοινοβούλιο αυτό σχετικά με το ίδιο θέμα που μας ενδιαφέρει σήμερα και δυστυχώς πρέπει να διπαιστώσουμε ότι τα προβλήματα παρμένουν.
<P>
Κύριε Πρόεδρε, κυρίες και κύριοι, θα ήθελα ωστόσο να υπενθυμίσω στους αξιότιμους βουλευτές ότι ο σεβασμός των ανθρωπίνων δικαιωμάτων και η δημοκρατία στην Τουρκία εξακολουθούν να βρίσκονται στο επίκεντρο των ενδιαφερόντων του Συμβουλίου Υπουργών. 'Επειτα από την επιδρομή της Τουρκίας στο βόρειο Ιράκ, το Συμβούλιο - επιθυμώ να το υπενθυμίσω - εξέφρασε τις ζωηρές ανησυχίες του.
<P>
Ενώ κατανοεί την επιθυμία της Τουρκίας να θέσει τέρμα στις τρομοκρατικές ενέργειες, η προεδρία της Ευρωπαϊκής 'Ενωσης υπογράμμισε ότι το κουρδικό πρόβλημα δεν μπορεί να επιλυθεί παρά μόνο με πολιτικά και όχι με στρατιωτικά μέσα.
<P>
(Χειροκροτήματα) Κάλεσε την Τουρκία να επιδείξει τη μεγαλύτερη συγκράτηση, ιδιαίτερα να μη θέσει σε κίνδυνο τη ζωή αθώων αμάχων. Παρότρυνε άλλωστε τους τούρκους ιθύνοντες να αποσύρουν τις στρατιτωτικές δυνάμειες τους από το ιρακινό έδαφος όσο το δυνατό συντομότερα.
<P>
Κύριε Πρόεδρε, επιθυμώ επίσης να υπενθυμίσω ότι, κατά τη σύνοδο του Συμβουλίου Σύνδεσης με την Τουρκία, που πραγματοποιήθηκε στις 29 Απριλίου αυτού του έτους στο Λουξεμβούργο, η Ευρωπαϊκή 'Ενωση επανέλαβε την αρχή της επιλεξιμότητας της Τουρκίας για προσχώρηση στην Ευρωπαϊκή 'Ενωση, όπως άλλωστε διατυπώνεται στη συμφωνία σύνδεσης που ανέρχεται στο 1963. Η αρχή αυτή περιλαμβάνεται επίσης στη γνωμοδότηση της Επιτροπής, γνωμοδότηση που χρονολογείται στο 1989, και την οποία υιοθέτησε το Συμβούλιο.
<P>
Λόγω του γεγονότος αυτού, η Τουρκία θα κριθεί με βάση τους ίδιους αντικειμενικούς κανόνες και κριτήρια με τους άλλους υποψήφιους για προσχώρηση. Ταυτόχρονα, η Ευρωπαϊκή 'Ενωση υπογράμμισε ότι η συνέχιση της ενίσχυσης των σχέσεων μεταξύ της Ευρωπαϊκής 'Ενωσης και της Τουρκίας είναι συνάρτηση ενός ορισμένου αριθμού αντικειμενικών δεδομένων, μεταξύ των οποίων η επίλυση του κουρδικού ζητήματος.
<P>
Παρότι έχει επίγνωση της έκτασης του προβλήματος το οποίο αντιμετωπίζει η Τουρκία στο νοτιοανατολικό τμήμα της χώρας, η 'Ενωση υπογράμμισε ωστόσο ότι η καταπολέμηση της τρομοκρατίας πρέπει να διεξαχθεί με σεβασμό των ανθρωπίνων δικαιωμάτων και του κράτους δικαίου. Απηύθυνε συνεπώς έκκληση προκειμένου, επαναλαμβάνω, να εξευρεθεί μία πολιτική λύση. Υπογράμμισε ότι είναι επιτακτικό να τηρήσει η Τουρκία τις δεσμεύσεις που έχει αναλάβει ως μέλος του Συμβουλίου της Ευρώπης και του ΟΑΣΕ.
<P>
'Οπως φαίνεται, το μεγαλύτερο μέρος των τουρκικών στρατιωτικών δυνάμεων έχει τώρα αποσυρθεί από το ιρακινό έδαφος. Στο πλαίσιο αυτό, η Ευρωπαϊκή 'Ενωση σημειώνει με ενδιαφέρον ότι η νέα κυβέρνηση, υπό την προεδρία του κ. Γιλμάζ, θα προωθήσει οικονομικά και κοινωνικά προγράμματα επιδιώκοντας να βελτιωθούν οι συνθήκες διαβίωσης στο νοτιοανατολικό τμήμα της χώρας. Και κατά τη σύνοδο του Συμβουλίου Σύνδεσης, η Ευρωπαϊκή 'Ενωση υπενθύμισε τη δέσμευση που ανέλαβε η Τουρκία να καταβάλει νέες προσπάθειες για να γίνουν σεβαστά τα δικαιώματα του ανρθώπου.
<P>
Κύριε Πρόεδρε, πιστεύω ότι θα ήταν πρόωρο να σχολιάσω την ανακοίνωση που μόλις απηύθυνε η Επιτροπή προς το Ευρωπαϊκό Κοινοβούλιο και το Συμβούλιο σχετικά με την εμβάθυνση της τελωνειακής ένωσης, αλλά μπορώ να σας διαβεβαιώσω, κυρίες και κύριοι, ότι η λουξεμβουργιανή προεδρία θα εξετάσει αυτή την ανακοίνωση τις προσεχείς εβδομάδες και ότι είμαι είμαι απολύτως διατεθειμένος να επανέλθω σε αυτό το ζήτημα κατά την προσεχή περίοδο συνόδου σας.

<SPEAKER ID=140 NAME="Green">
Κύριε Πρόεδρε, να' μαστε πάλι εδώ να συζητάμε για την Τουρκία. Η ίδια ιστορία με την Τουρκία. Οι ίδιες απαντήσεις από την Τουρκία, οι ίδιες παλιές αρνήσεις από την Τουρκία και οι ίδιες υποσχέσεις από την Τουρκία ξανά και ξανά. Και ακόμη περισσότερο, από την όλο και πιο αναξιόπιστη πολιτική αφρόκρεμα της Τουρκίας.
<P>
Οι πολιτικές συμμαχίες κολλάνε και ξεκολλάνε, και οι τουρκικές κυβερνήσεις έρχονται, υπόσχονται και παρέρχονται. Θυμηθείτε τις υποσχέσεις που μας έδωσε η πρώην πρωθυπουργός της Τουρκίας πριν ψηφίσουμε στο Κοινοβούλιο για την τελωνειακή ένωση, ότι θα σταματήσουν οι συλλήψεις για την ελευθερία του λόγου - τι φριχτό έγκλημα, η ελευθερία του λόγου και της σκέψης στην Τουρκία! Σήμερα λοιπόν έχουμε ένα ακόμη δελτίο τύπου από το νέο πρωθυπουργό της Τουρκίας, ότι θα σταματήσουν οι συλλήψεις για την ελευθερία του λόγου στο τέλος του μήνα και θα δοθούν εγγυήσεις για όλες τις ελευθερίες του τύπου.
<P>
Όταν ήμουν στην Τουρκία το Μάρτιο, η τότε τουρκική κυβέρνηση μας εγγυήθηκε πως θα σταματήσουν όλες οι παραβιάσεις των ανθρωπίνων δικαιωμάτων στην Τουρκία μέχρι το τέλος του έτους. Παρά ταύτα, η κατάσταση όσον αφορά τα ανθρώπινα δικαιώματα δεν έχει βελτιωθεί, οι λέξεις Πρόεδρος, πολιτική δημοκρατία και κράτος δικαίου έχουν γίνει οι λέξεις της μόδας, που επαναλαμβάνονται σχεδόν σαν «μάντρα» από την πολιτική αφρόκρεμα της Τουρκίας. Το καθεστώς εκτάκτου ανάγκης στην νοτιοανατολική Τουρκία εφαρμόστηκε κατ' αρχάς στις 19 Ιουλίου του 1987, σχεδόν δέκα χρόνια από σήμερα, και από τότε έχουν πεθάνει 26.500 άνθρωποι. Αυτός είναι ο επίσημος αριθμός. Ένας Θεός ξέρει ποιος είναι ο πραγματικός. Και όπως αναφέρεται στο ψήφισμα, περισσότεροι από 1800 άνθρωποι πέθαναν στην τελευταία επιδρομή της Τουρκίας στο βόρειο Ιράκ.
<P>
Πλησιάζει η 20η Ιουλίου, η 23η επέτειος από την εισβολή και κατοχή του βορείου τμήματος της Κύπρου. Σήμερα το πρωί άκουσα την Επιτροπή να λέει ότι έχει εγκρίνει ένα ανακοινωθέν για τις σχέσεις με την Τουρκία. Το έχω εδώ μαζί μου. Μόλις το έλαβα και δεν είχα καιρό να το μελετήσω, όμως είναι σαφές ότι ζητάει από το Κοινοβούλιο να στηρίξει την οικονομική ανάπτυξη της Τουρκίας. Σήμερα το πρωί ο κύριος Santer και ο κύριος Van den Broek ζήτησαν πολύ λογικά να βοηθήσουμε την Τουρκία για να βρεθεί μια λύση στο μακροχρόνιο πρόβλημα της Κύπρου, χρησιμοποιώντας ως καταλύτη την προσχώρηση της Κύπρου στην Ευρωπαϊκή Ένωση. Ποια είναι η απάντηση της Τουρκίας; Ο τούρκος υπουργός Εξωτερικών είπε χθες ότι αν η Ευρωπαϊκή Ένωση αρχίσει διαπραγματεύσεις με την Κύπρο, τότε η Τουρκία δεν μπορεί να υποστηρίξει την συμμετοχή του Ραούφ Ντενκτάς στο δεύτερο γύρο των συναντήσεων που έχουν οριστεί για να λυθεί το κυπριακό πρόβλημα. Τι υποκρισία!
<P>
Υπάρχουν όμως ακόμη μερικές σπίθες φωτός, και σε αυτές τις σπίθες εναπόκεινται οι ελπίδες μας: στην πραγματική επιθυμία για σωστή ανάπτυξη της κοινωνίας των πολιτών στην Τουρκία, όπως αντικατοπτρίζεται στις πρωτοβουλίες του TUSIAD στον επιχειρηματικό κόσμο της Τουρκίας, που πρέπει να βάλει το χέρι του για να βοηθήσει τη δημοκρατική ανάπτυξη, στα συνδικάτα και τις μικρές επιχειρηματικές ομοσπονδίες της Τουρκίας που για πρώτη φορά συγκεντρώθηκαν σε μια προσπάθεια να πιέσουν για δημοκρατικές αλλαγές στη χώρα τους. Αυτή είναι η ελπίδα και του ίδιου του τουρκικού λαού, για ειρήνη και σταθερότητα στο μέλλον.
<P>
Τέλος, η ομάδα μου δέχεται με χαρά και συγχαίρει τον πρόεδρο Ντεμιρέλ και τον πρωθυπουργό της Ελλάδας κύριο Σημίτη για τη ριζοσπαστική τους συνάντηση και τη συμφωνία τους στη Μαδρίτη. Αυτή είναι η ελπίδα που έχουμε για το μέλλον.

<SPEAKER ID=141 LANGUAGE="DE" NAME="Langen">
Κύριε Πρόεδρε, είμαι, αντίθετα από την κ. Green, της γνώμης πως η νέα τουρκική κυβέρνηση δημιουργεί ελπίδες, ελπίδες για εξομάλυνση των σχέσεων με την Ευρώπη, για περαιτέρω πρόοδο στα θέματα του εκδημοκρατισμού και των ανθρωπίνων δικαιωμάτων. Χαίρομαι πράγματι που ο πρωθυπουργός Γιλμάζ πριν από τέσσερις μέρες βρήκε για πρώτη φορά μια σχετικά ευρεία πλειοψηφία στη Μεγάλη Τουρκική Εθνοσυνέλευση, με την υποστήριξη δύο σοσιαλδημοκρατικών κομμάτων. Ελπίζω πως αυτή η μεταβατική κυβέρνηση θα είναι μέχρι τις επόμενες εκλογές σε θέση να καταπιαστεί και να βελτιώσει τα πράγματα τα οποία δεν πέτυχαν οι προκάτοχες κυβερνήσεις Ερμπακάν και Τσιλέρ.
<P>
Έχω την εντύπωση πως ένα μέρος της συζήτησης σήμερα στρέφεται προς την υπεράσπιση της πρώην κυβέρνησης, που δεν έχει πια την εξουσία. Εμείς ως Ευρωπαϊκή Ένωση πρέπει να κοιτάμε μπροστά. Είμαι πολύ ευγνώμων στην Επιτροπή που επιδιώκει με δυναμισμό αυτά τα θέματα. Για την ομάδα μας είναι πράγματι πολύ νωρίς ακόμα να δώσουμε σήμερα μια καταληκτική ετυμηγορία για το τι συνέβη τα περασμένα χρόνια και τους περασμένους μήνες. Γιατί η νέα κυβέρνηση χρειάζεται χρόνο για τη συγκρότησή της. Χρειάζεται το χρόνο να επιβληθεί, να σταθεροποιήσει τη σοσιαλδημοκρατική και συντηρητική της πλειοψηφία στο κοινοβούλιο, να εισαγάγει νέα εκλογική νομοθεσία, να εξασφαλίσει την ελευθερία της γνώμης και να εφαρμόσει όλα τα άρθρα που σωστά αναφέρθηκαν εδώ στο δικό μας Κοινοβούλιο. Γι' αυτό θα ήταν καλύτερα να μην κάνουμε τώρα αυτήν τη συζήτηση αλλά αμέσως μετά τις θερινές διακοπές. Η σύντομη παρέμβαση του Προέδρου του Συμβουλίου μου έδειξε ότι κατά βάθος έχει κι αυτός την ίδια γνώμη. Θα ήθελα να κάνω έκκληση να λάβουμε μια μετριοπαθή θέση, στην οποία δε χρειάζεται να αρνηθούμε τη θέση μας, κυρία Roth, στην οποία όμως θα αναγνωρίζουμε τις ευκαιρίες της νέας κυβέρνησης και θα προσπαθούμε από κοινού να επιβάλει την επιρροή του το Κοινοβούλιο σ' αυτό το θέμα. Αυτό ισχύει φυσικά και για την αποχώρηση της Τουρκίας από το βόρειο Ιράκ. Εκεί έχουμε οπωσδήποτε όλοι την ίδια γνώμη. Σε αυτήν τη βάση θέλουμε να εκδώσουμε ένα συνετό ψήφισμα και να δώσουμε μια ευκαιρία στη νέα κυβέρνηση.

<SPEAKER ID=142 LANGUAGE="IT" NAME="Caccavale">
Κύριε Πρόεδρε, πιστεύω και εγώ ότι η σημερινή συζήτηση σχετικά με την Τουρκία διεξάγεται σε μία πολύ λεπτή, πολύ ειδική στιγμή, σε μία μεταβατική στιγμή όπου είναι δύσκολο να καταλάβουμε ποιες είναι οι προθέσεις της νέας κυβέρνησης: μιας κυβέρνησης που -το υπενθυμίζουμεγεννήθηκε μετά από μεγάλες διπλωματικές προσπάθειες και ακόμη και πιέσεις εκ μέρους των κοινοβουλευτικών ομάδων. μιας κυβέρνησης που θα πρέπει να δημιουργήσει προϋποθέσεις για ένα νέο κεφάλαιο της τουρκικής πολιτικής.
<P>
Όσα συνέβησαν τους τελευταίους μήνες δεν μπορούν να περάσουν απαρατήρητα, δεν μπορούν να αποσιωπηθούν διότι το ενδεχόμενο, ο κίνδυνος που εμείς φοβόμαστε είναι ότι δόθηκαν ανταλλάγματα στις ένοπλες δυνάμεις -ελπίζουμε να μην έγινε- για να επιτευχθεί η κοινοβουλευτική συμφωνία που επέτρεψε την ψήφο εμπιστοσύνης προς την κυβέρνηση Γιλμάζ, ότι δηλαδή δόθηκε ελευθερία κινήσεως στις ένοπλες δυνάμεις να παρεμβαίνουν, παραβιάζοντας με το γνωστό τρόπο τα ανθρώπινα δικαιώματα στο νοτιοανατολικό τμήμα της χώρας, στο Κουρδιστάν και στα βόρεια του Ιράκ.
<P>
Θεωρώ, όμως, ότι είναι απολύτως αναγκαία η διατήρηση ενός ανοικτού δρόμου επικοινωνίας και διαλόγου με τη νέα τουρκική κυβέρνηση. Θα πρέπει να απαιτήσουμε να γίνει σεβαστή η Διεθνής Σύμβαση για τα Ανθρώπινα Δικαιώματα, όπως έχει υπογραφεί από την Τουρκία -πράγμα που δεν επιδέχεται συζήτηση- όπως επίσης θα πρέπει να απαιτήσουμε τη βελτίωση των συνθηκών διεξαγωγής της δίκης των κρατουμένων, που βρίσκονται στις τουρκικές φυλακές μόνο διότι εξέφρασαν τις απόψεις τους, γεγονός που αποτελεί τον πιο αισχρό λόγο φυλάκισης -και αυτό δεν επιδέχεται συζήτηση- αλλά συγχρόνως θα πρέπει να προσέξουμε να μην κλείσουμε τις πόρτες σε αυτή τη νέα κυβερνητική εμπειρία. Θα αποτελούσε ένα σοβαρό λάθος για την Ευρώπη!

<SPEAKER ID=143 LANGUAGE="NL" NAME="Bertens">
Κύριε Πρόεδρε, το Κοινοβούλιο έχει καθυστερήσει πολύ με τη συζήτηση της κατάστασης που επικρατεί στην Τουρκία και το Βόρειο Ιράκ. Εδώ και μερικούς μήνες, η Τουρκία έχει καταλάβει ένα τμήμα της κυρίαρχης γειτονικής χώρας, χωρίς να αντιμετωπίζει ιδιαίτερη κριτική. Παρά το γεγονός ότι και εγώ προσωπικά απορρίπτω την τρομοκρατία του ΡΚΚ, η τουρκική αντίδραση δεν προσφέρει τη βάση για την ανεύρεση μιας ειρηνικής λύσης. Πρέπει να αποσυρθούν αμέσως τα στρατεύματα κατοχής και η πράξη αυτή πρέπει να συνδυασθεί οπωσδήποτε με την αναγνώριση των δικαιωμάτων της κουρδικής μειονότητας. Η Τουρκία περνάει δύσκολους καιρούς, εδώ και χρόνια. Ευτυχώς, με τη νέα κυβέρνηση φαίνεται ότι μειώθηκε κάπως η πολιτική αστάθεια. Ελπίζω επίσης ότι οι στρατιωτικοί, που τάσσονται υπέρ του διαχωρισμού του κράτους από την εκκλησία, θα αποσυρθούν και πάλι από την πολιτική σκηνή. Η άποψη της Ευρωπαϊκής Ένωσης και τα πέντε κριτήρια είναι γνωστά και στη νέα τουρκική κυβέρνηση, παρ'όλα αυτά οι προσδοκίες που δημιουργήθηκαν με τη σύναψη της τελωνειακής ένωσης εξακολουθούν να μην έχουν εκπληρωθεί.
<P>
Αντιλαμβάνομαι ότι η πολιτική αστάθεια δυσχέρανε την προσπάθεια μεταρρύθμισης, η κατάσταση όμως που επικρατεί καθημερινά στις τουρκικές φυλακές, η στάση της Τουρκίας απέναντι στους Κούρδους, η αργή συνταγματική μεταρρύθμιση και η άκαμπτη στάση όσον αφορά το κυπριακό οδηγούν την πολιτική μου ομάδα στο συμπέρασμα ότι δεν υπάρχει λόγος να αλλάξουμε την πολιτική μας.
<P>
Κύριε Πρόεδρε, πάνω από όλα πρέπει να διευκρινισθεί ότι η Τουρκία θα μπορούσε να καταστεί υποψήφιο μέλος της Ευρωπαϊκής Ένωσης. Η πόρτα είναι ανοιχτή εφόσον πληρωθούν τα κριτήρια και από υποψήφιες χώρες μπορούμε να τρέφουμε υψηλές προσδοκίες. Το γεγονός ότι αυτό ισχύει και για την Τουρκία δεν αποτελεί διάκριση αλλά απόρροια της εφαρμογής αντικειμενικών κριτηρίων σε μία εξαιρετικά δυσχερή κατάσταση. Η απόσυρση των στρατευμάτων από το Βόρειο Ιράκ είναι μόνο η αρχή μιας μακράς προσπάθειας που πρέπει να καταβάλει η Τουρκία πριν μπορέσει να προσχωρήσει στην Ευρωπαϊκή Ένωση.
<P>
Τέλος, κύριε Πρόεδρε, δυσανασχέτησα διαβάζοντας, τουλάχιστον στον ολλανδικό Τύπο, ότι ο αντιπρόεδρος Bόllent Ecevit, που πρέπει να σημειωθεί ότι ήταν υπεύθυνος για την εισβολή στην Κύπρο, δήλωσε, με αφορμή την απόφαση που μας γνωστοποίησε σήμερα το πρωί ο Επίτροπος Van den Broek, ότι, σε περίπτωση που η Ένωση δεν αλλάξει στάση, η Τουρκία θα προσαρτήσει τη Βόρεια Κύπρο. Αυτό θα γίνει εφόσον συνεχίσουμε τις διαπραγματεύσεις για την προσχώρηση της Κύπρου. Αυτό που εννοείται με την προσάρτηση της Βόρειας Κύπρου είναι μια δεύτερη εισβολή.

<SPEAKER ID=144 LANGUAGE="DE" NAME="Roth">
Κύριε Πρόεδρε, αγαπητοί συνάδελφοι, μιλήσαμε σήμερα για την Ατζέντα 2000, δηλαδή για το μέλλον της Ευρώπης. Αν τώρα συζητάμε για την Τουρκία, πρόκειται πάλι για την Ευρώπη και πρόκειται για το κοινό μας μέλλον. Θέλουμε το κοινό μέλλον με την Τουρκία. Θέλουμε ανοιχτές πόρτες και όχι νέα τείχη. Δε θέλουμε καμία Ευρώπη που να ορίζεται ως καταφύγιο της χριστιανικής Δύσης, αλλά μία που να στηρίζεται στον κοσμικό της χαρακτήρα και στην οποία ο καθένας να έχει θέση: ο χριστιανός, ο μουσουλμάνος, ο εβραίος και ο άθεος. Αλλά αυτό το μέλλον βασίζεται σε μια απαράβατη αρχή, την οποία η νέα τουρκική κυβέρνηση πρέπει να πάρει σοβαρά και η οποία λέγεται: δημοκρατία και ανθρώπινα δικαιώματα.
<P>
Η δημοκρατία και τα ανθρώπινα δικαιώματα πρέπει να είναι κάτι περισσότερο από τις συνηθισμένες διακοσμητικές διακηρύξεις, όπως αυτές που μας έλεγε σκοινί-κορδόνι η κ. Τσιλέρ πριν από την τελωνειακή ένωση. Ο εκδημοκρατισμός σημαίνει τη δημιουργία ενός σταθερού θεμελίου για τα θεμελιώδη δικαιώματα, όπως είναι η εξασφάλιση της ελευθερίας της γνώμης και του τύπου, ως προϋπόθεση για να μπορούμε να σκεφτόμαστε φωναχτά και το μέλλον στην Τουρκία.
<P>
Ο εκδημοκρατισμός σημαίνει να θέλουμε επιτέλους τη λύση του κουρδικού ζητήματος, σημαίνει τέλος της στρατιωτικής επιλογής και της οποιασδήποτε εισβολής στο βόρειο Ιράκ. Το κουρδικό ζήτημα είναι άρρηκτα συνδεδεμένο με αυτόν τον εκδημοκρατισμό. Δεν μπορεί να ανατεθεί στις ένοπλες δυνάμεις, ακόμα κι αν μερικοί εδώ και στην Τουρκία θέλουν να μας κάνουν να πιστέψουμε πως οι ένοπλες δυνάμεις είναι ο εγγυητής της δημοκρατίας και του κράτους δικαίου. Δεν είναι οι αντιδημοκρατικές δομές της Τουρκίας κληρονομιά του τελευταίου στρατιωτικού πραξικοπήματος του 1980;
<P>
Όχι νέα τείχη πρέπει όμως να σημαίνει προ παντός πως τα παλιά τείχη γκρεμίζονται. Η Κύπρος χρειάζεται επιτέλους την προοπτική μιας λύσης. Οι τελευταίες απειλές του κ. Eτσεβίτ κάθε άλλο παρά βοηθούν σ' αυτό το θέμα.

<SPEAKER ID=145 LANGUAGE="FR" NAME="Dupuis">
Κύριε Πρόεδρε, δεν είμαι από εκείνους που, όπως η κ. Green, έχουν για αγαπημένο τους σπορ τις επιθέσεις κατά της Τουρκίας.
<P>
Πιστεύω, και στο σημείο αυτό δεν συμφωνώ με το Συμβούλιο, ότι η πολιτική της Ευρωπαϊκής 'Ενωσης προς την Τουρκία δεν είναι ίδια με αυτή που επιφυλάσσουμε σε άλλες χώρες. Η Τουρκία δεν είναι στον κατάλογο των υποψηφίων χωρών που επιλέχθηκαν για την Ευρωπαϊκή 'Ενωση και οι Τούρκοι κατάλαβαν πολύ καλά τί σημαίνει αυτό.
<P>
Πιστεύω ότι επαναλαμβάνουμε με την Τουρκία αυτό που οικοδομήσαμε επιστημονικά, επί δέκα έτη, με τη Γιουγκοσλαβία και που οδήγησε στην καταστροφή που ξέρουμε. 'Η η Ευρωπαϊκή 'Ενωση πρέπει να προτείνει ξεκάθαρα στην Τουρκία να εισέλθει στην Ευρωπαϊκή 'Ενωση, και να τις πει επίσης τους όρους με τους οποίους μπορεί να προσχωρήσει στην Ευρωπαϊκή 'Ενωση, ή, στην αντίθετη περίπτωση, όλα είναι λόγια, που θα χρησιμεύσουν ως άλλοθι τόσο για την Τουρκία, για να συνεχίσει να μη σέβεται τα ανθρώπινα δικαιώματα, όσο και για την Ευρωπαϊκή 'Ενωση, που θα συνεχίσει να πιστεύει ότι μπορεί να εφαρμόζει μία διφορούμενη πολιτική, αλλά αυτό δεν είναι πολιτική, το ξέρουμε πολύ καλά, αυτό θα οδηγήσει στην καταστροφή, σε καταστροφές όπως στην πρώην Γιουγκοσλαβία, όπως στην Αλγερία.
<P>
Μπορούμε να κάνουμε κάτι διαφορετικό, αλλά πρέπει να το θέλουμε, και πρέπει να το κάνουμε γρήγορα.

<SPEAKER ID=146 LANGUAGE="NL" NAME="Dankert">
Πρόεδρε, έχω την εντύπωση ότι το κείμενο της Επιτροπής Agenda 2000 που απέσπασε τόσο ευνοϊκά σχόλια σήμερα το πρωί, έσκασε σαν βόμβα στην Τουρκία. Στη συζήτηση που είχα εχθές με τους Τούρκους συναδέλφους μας στην κοινή κοινοβουλευτική επιτροπή διαπίστωσα ότι ποτέ δεν ήταν τόσο πικραμένοι και η ύπαρξη του συναισθήματος αυτού πιστοποιείται και από τη δήλωση του Ecevit για την προσάρτηση της Βόρειας Κύπρου. Ωστόσο, πιστεύω ότι κάτι δεν πάει καλά με τους Τούρκους, επειδή ήταν αναμενόμενο ποια θα ήταν η θέση της Ευρώπης σήμερα. Η προοπτική της προσχώρησης παραμένει ανοιχτή. Οι εκατέρωθεν σχέσεις μπορούν να εξελιχθούν περαιτέρω, ωστόσο στον πολιτικό τομέα η προσχώρηση προσκρούει σε ορισμένα σημαντικά εμπόδια. Πρόκειται για προβλήματα που, όπως παρατήρησε και η Pauline Green, οι Τούρκοι συνειδητοποιούν ολοένα και περισσότερο. Όταν βλέπω τις απόψεις κοινωνικών δυνάμεων όπως το συνδικαλιστικό κίνημα και οι οργανώσεις των εργοδοτών όσον αφορά τη δημοκρατία, βλέπω ότι τα αιτήματα και οι επιθυμίες τους συμφωνούν σε σημαντικό βαθμό με τις δικές μας απόψεις, γεγονός που συνιστά πρόοδο. Πιστεύω ότι αυτό είναι σημαντικό λόγω της προοπτικής την οποία θα ήθελα πάρα πολύ να προσφέρω στους Τούρκους.
<P>
Πρόεδρε, χαίρομαι για το γεγονός ότι τα τελευταία χρόνια υπήρξε μία σύγκλιση των απόψεων του Συμβουλίου, της Επιτροπής και του Κοινοβουλίου όσον αφορά την Τουρκία. Η στάση του Κοινοβουλίου χαρακτηρίσθηκε συχνά ανεύθυνη, ιδιαίτερα μάλιστα στον τουρκικό Τύπο. Κοιτάζοντας τα κείμενα που αφορούν την Κύπρο, το κουρδικό πρόβλημα, τη δημοκρατία, τα ανθρώπινα δικαιώματα καθώς και τις δηλώσεις του Συμβουλίου Σύνδεσης ή το κείμενο της Επιτροπής στο έντυπο Agenda 2000, πιστεύω ότι οι θέσεις μας άρχισαν σιγά σιγά να εναρμονίζονται. Σε μια δήλωση της Επιτροπής αναφέρεται για παράδειγμα το εξής:
<P>
«Οι επανειλημμένες περιπτώσεις βασανιστηρίων, οι εξαφανίσεις και οι τουρκικές επιδόσεις στην καταπολέμηση της τρομοκρατίας στα νοτιοανατολικά. Η Τουρκία πρέπει να επιδείξει συγκράτηση, να κάνει μεγαλύτερες προσπάθειες για την τήρηση του νόμου και το σεβασμό των ανθρωπίνων δικαιωμάτων και να βρει μία πολιτική και όχι στρατιωτική λύση. Εξακολουθούν οι περιπτώσεις βασανιστηρίων, οι εξαφανίσεις και οι παράνομες εκτελέσεις, και μόλο που η κυβέρνηση κάνει επανειλημμένες επίσημες δεσμευτικές δηλώσεις ότι θα σταματήσει παρόμοιες τακτικές, υπάρχουν ερωτηματικά ως προς το βαθμό παρακολούθησης και ελέγχου που μπορούν να έχουν οι αρχές έναντι των δραστηριοτήτων των δυνάμεων ασφαλείας».
<P>
(NL) Πρόεδρε, αυτού του είδους οι δηλώσεις καθιστούν σαφές για ποιο λόγο είναι κατά καιρούς απαραίτητο να κατατίθενται ψηφίσματα όπως αυτό για το Βόρειο Ιράκ.

<SPEAKER ID=147 NAME="Λαμπρίας">
Κύριε Πρόεδρε, πρώτα απ'όλα θα ήθελα, συγχαίροντας πάντως τον Προεδρεύοντα του Συμβουλίου για τον διαυγή τρόπο με τον οποίο παρουσίασε το πρόγραμμα της λουξεμβουργιανής Προεδρίας, να του υπενθυμίσω ότι ήταν ο ίδιος ο κύριος Poos που με την ίδια ιδιότητα πριν από έξι χρόνια προδιέγραφε εξίσου διαυγώς την ανάγκη επιλύσεως του κυπριακού προβλήματος. Συμπληρώνονται αυτές τις ημέρες όχι μόνον έξι, αλλά εικοσιτρία χρόνια από την τουρκική εισβολή στην Κύπρο και η τραγωδία της διαμελισμένης Κύπρου συνεχίζεται εις πείσμα των αρχών του διεθνούς δικαίου.
<P>
Δυστυχώς, υπάρχει και άλλη τουρκική εισβολή. Και άλλες κατάφωρες παραβιάσεις του δικαίου εξακολουθούν, διότι η απόσταση μεταξύ των ορθών διακηρύξεων και της πολιτικής βούλησης για την υλοποίησή τους ενθαρρύνει τους αδικοπραγούντες, οι οποίοι έναντι της διεθνούς κατακραυγής εφευρίσκουν προσχήματα, δίδουν αόριστες υποσχέσεις και συκοφαντούν τα θύματά τους. Το κουρδικό δράμα είναι μια από τις πιο χτυπητές και μακροχρόνιες περιπτώσεις. Ο πόλεμος επί δεκαετίες μαίνεται στα βάθη της Ανατολής με εκατόμβες και ακατάσχετη αιμορραγία. Αλλά για την 'Αγκυρα, όπως προχθές δήλωνε ο πρεσβευτής της στις Βρυξέλλες, δεν υπάρχει πόλεμος, δεν υπάρχει ένας λαός 14-15 εκατομμυρίων χωρίς στοιχειώδη ανθρώπινα δικαιώματα, χωρίς τη δυνατότητα να μορφώνεται και να επικοινωνεί στη γλώσσα του. Υπάρχει κατά τον κ. Gόner Oztek μόνο μια συμμορία τρομοκρατών που με την εγκληματική της δράση και την επιδέξια προπαγάνδα της χειραγωγεί τη διεθνή κοινή γνώμη. 'Ετσι, η Τουρκία δικαιούται να εκτελεί, να φυλακίζει, να βασανίζει, να καταδιώκει όσους υπερασπίζονται τα δικαιώματα των Κούρδων, ακόμη και βουλευτές και συγγραφείς και δημοσιογράφους και, τέλος, να εισβάλλει σε ξένη χώρα.
<P>
Η τερατώδης αυτή υποκρισία επιτέλους πρέπει να τερματισθεί. Η πολιτική επίλυση του Κουρδικού και ο σεβασμός των ανθρωπίνων δικαιωμάτων είναι όροι που έχουν σαφέστατα τεθεί για την οποιαδήποτε συνεργασία της Τουρκίας με την Ευρωπαϊκή 'Ενωση. Ας ελπίσουμε ότι μετά την κατάρρευση του παρά φύσιν ζεύγους Ερμπακάν και Τσιλέρ η νέα κυβέρνηση Γιλμάζ θα παράσχει ορισμένες εγγυήσεις ευρωπαϊκού προσανατολισμού, αλλά γι'αυτό χρειάζεται οι όροι εκ μέρους της Ευρωπαϊκής 'Ενωσης να είναι τελικοί και άμεσοι.

<SPEAKER ID=148 NAME="Ρουμπάτης">
Κύριε Πρόεδρε, θέλω κι εγώ να συγχαρώ τον Προεδρεύοντα του Συμβουλίου, αλλά και τον κ. Van den Broek γι'αυτά που είπε στους δημοσιογράφους για την Κύπρο. 'Ηταν πολύ πιο ξεκάθαρος εκεί από ό, τι ήταν εδώ, μέσα στην Ολομέλεια.
<P>
Πριν λίγο καιρό οι διπλωματικοί εκπρόσωποι της Τουρκίας στις ευρωπαϊκές χώρες πήγαν στην 'Αγκυρα για να συζητήσουν τρόπους που θα μπορούσε η Τουρκία να χρησιμοποιήσει για να βελτιώσει τη δημόσια εικόνα της στην Ευρωπαϊκή 'Ενωση. Αλλά είναι μια κακή εικόνα, που έχει σχέσεις με τις διαπιστώσεις πολυάριθμων διεθνών οργανισμών για τις συνεχιζόμενες παραβιάσεις των ανθρωπίνων δικαιωμάτων, την καταπίεση 15 εκατομμυρίων Κούρδων που ζουν στην Τουρκία, την έλλειψη σεβασμού των αρχών του διεθνούς δικαίου, την συνεχιζόμενη κατοχή τμήματος της Κυπριακής Δημοκρατίας, την έλλειψη κράτους δικαίου.
<P>
Η βελτίωση της εικόνας της Τουρκίας όμως δεν είναι θέμα δημοσίων σχέσεων. Είναι θέμα ουσίας, κι αυτό πρέπει, νομίζω, να γίνει κατανοητό από την πολιτική ηγεσία αυτής της χώρας. 'Εχει έλθει η μεγάλη ευκαιρία για να αποδείξει η Τουρκία ότι εννοεί αυτά που λέει, ότι σέβεται δηλαδή τις διεθνείς συμφωνίες και συνθήκες, ότι σέβεται τα ανθρώπινα δικαιώματα, ότι δέχεται να αποσύρει τα στρατεύματα κατοχής από την Κύπρο, ότι θέλει καλές σχέσεις με την Ελλάδα. Οι όποιες συμφωνίες έχουν αξία αν η Τουρκία κρατήσει το λόγο της. Αλλά είναι ανησυχητικές οι πρόσφατες δηλώσεις -ανέφερε κάποιες η κυρία Green, υπάρχουν άλλες από τον αντιπρόεδρο της τουρκικής κυβέρνησης, τον Μπουλέντ Ετζεβίτ, ο οποίος δήλωσε ότι εάν η Ευρωπαϊκή 'Ενωση δεν μεταβάλει τη στάση της, η χώρα του δεν θα έχει άλλη επιλογή από το να προχωρήσει στην ενσωμάτωση στην Τουρκία του κατεχόμενου μέρους της Κυπριακής Δημοκρατίας.
<P>
Χρειαζόμαστε ένα νέο ξεκίνημα με την Τουρκία και αυτό ας το πάρουμε σαν υπόθεση εργασίας και ας το δεχθούμε. Αυτό το νέο ξεκίνημα όμως πρέπει να χαρακτηρίζεται από ειλικρίνεια και συνειδητή προσπάθεια βελτίωσης της απαράδεκτης κατάστασης που υπάρχει στην Τουρκία. Χρειαζόμαστε να μετατραπούν σε πράξεις τα λόγια, σε πράξεις ουσίας. Δεν είμαστε πια διατεθειμένοι να δεχόμασθε ψέματα, απατηλές υποσχέσεις, παραπλανητικά λόγια και απειλές όπως αυτές του κυρίου Ετζεβίτ. Η Τουρκία είναι κομμάτι της ευρωπαϊκής ιστορίας. Δυστυχώς, η συμπεριφορά της Τουρκίας την υποχρεώνει τώρα αυτό να το αποδείξει.

<SPEAKER ID=149 LANGUAGE="DE" NAME="Σακελλαρίου">
Κύριε Πρόεδρε, κύριε Πρόεδρε του Συμβουλίου, απευθύνομαι σ' εσάς, εννοώ όμως την Προεδρία που ασκούσε καθήκοντα τη στιγμή που διαπράχτηκε αυτή η παραβίαση του διεθνούς δικαίου, όταν η Τουρκία έστειλε στρατεύματα στο βόρειο Ιράκ.
<P>
Το βρίσκω επαίσχυντο να μην έχει βρει το Συμβούλιο πιο έντονα λόγια για να καταδικάσει αυτήν την παραβίαση του διεθνούς δικαίου, για να χαρακτηρίσει επίσης την παραβίαση του διεθνούς δικαίου ως παραβίαση του διεθνούς δικαίου, αντί να αναφέρει ποιες τρομοκρατικές δραστηριότητες οδήγησαν εκεί την Τουρκία. Βρίσκω πως απέναντι σε καλούς φίλους θα έπρεπε να είμαστε ειλικρινείς, προ παντός δεν θα έπρεπε να είμαστε δειλοί.
<P>
Κάνουμε μια συζήτηση που θα έπρεπε να την είχαμε κάνει πριν από δυο μήνες. Δεν ήταν εξαιτίας μας αλλά εξαιτίας του Συμβουλίου, που δεν αποδέχτηκε εκείνη τη χρονική στιγμή την παράκλησή μας για μια εξήγηση. Ο συνάδελφος κ. Langen είπε πως η νέα κυβέρνηση είναι τώρα υποχρεωμένη να ακούει τις κατηγορίες εναντίον της παλιάς κυβέρνησης. Υπάρχει μια συνέχεια, πρέπει να υπάρχει μια συνέχεια σε ένα κράτος. Η κυβέρνηση φέρει την ευθύνη για ό, τι κάνει το κράτος. Δεν μπορούμε, όταν κάθε έξι μήνες αλλάζουν οι κυβερνήσεις της Τουρκίας, να ξεχνάμε πάντα τι είπε η προηγούμενη κυβέρνηση και να κοιτάζουμε μόνο το μέλλον. Χρειαζόμαστε επίσης μέτρα οικοδόμησης εμπιστοσύνης. Αυτό το Κοινοβούλιο πρέπει επίσης να ξέρει πως έχει έναν εταίρο με τον οποίο μπορεί να διαπραγματευτεί, στον οποίο μπορεί να βασιστεί. Αυτό είναι πολύ σημαντικό! Ακόμα κι εγώ εναποθέτω - όπως ολόκληρο το Κοινοβούλιο - πολλές ελπίδες, συνάδελφε κ. Langen, σ' αυτήν τη νέα κυβέρνηση. Αλλά αυτή η νέα κυβέρνηση πρέπει να καταλάβει πως αυτή πρέπει να λάβει τα μέτρα οικοδόμησης εμπιστοσύνης, πως αυτή πρέπει να μας δείξει ότι εννοεί όσα μας υπόσχεται. Ελπίζω πολύ πως θα φτάσουμε στο σημείο να αναλάβει ή να κρατήσει η Τουρκία το ρόλο της στην Ευρώπη. Είμαι υπέρ του να διατηρήσει η Τουρκία την επιλογή μιας ένταξης. Αλλά πρέπει να τηρήσει επίσης όλα όσα τηρούν άλλοι υποψήφιοι, όχι περισσότερα και όχι λιγότερα! Αυτήν την επιλογή πρέπει να την έχει. Θέλουμε να έχουμε την Τουρκία μαζί μας στην Ευρώπη. Δυστυχώς η κυβέρνηση της Τουρκίας πάντα απομακρυνόταν από την Ευρώπη, εξαιτίας των παραβιάσεων των ανθρωπίνων δικαιωμάτων, της έλλειψης δημοκρατίας, της κατάστασης στην Κύπρο και επίσης εξ αιτίας του άλυτου κουρδικού προβλήματος.
<P>
Περιμένουμε μια ειρηνική λύση του κουρδικού προβλήματος. Περιμένουμε ένα τέλος της κατοχής της Κύπρου και περιμένουμε να βελτιωθεί η κατάσταση των ανθρωπίνων δικαιωμάτων και επίσης ο εκδημοκρατισμός. Τότε η θέση της Τουρκίας είναι ανάμεσά μας!

<SPEAKER ID=150 NAME="Wohlfart">
Κύριε Πρόεδρε, θα ήθελα εν συντομία να απαντήσω στους ομιλητές που έλαβαν θέση και να τους ευχαριστήσω για τη συμβολή τους, που ωστόσο υπήρξε κάποτε επικριτική προς την προεδρία.
<P>
'Οσον αφορά τη σαφήνεια των δηλώσεων, μπορώ να είμαι εντελώς ελικρινής προς τον τελευταίο ομιλητή δεδομένου ότι είχα το προνόμιο, πριν έξι χρόνια, στη συνέχεια του πολέμου του Περσικού Κόλπου, να επισκεφτώ τα στρατόπεδα κούρδων προσφύγων. Στη διάρκεια εκείνης της αποστολής, είχα επίσης συνομιλίες με υπευθύνους του Υπουργείου Εξωτερικών της Τουρκίας και τους εξέθεσα με σαφήνεια τη θέση όχι μόνο της Ευρωπαϊκής 'Ενωσης αλλά επίσης του Ευρωπαϊκού Κοινοβουλίου.
<P>
Δεν πρέπει να υπάρχουν παρεξηγήσεις. Δεν υπάρχει καμία ασάφεια σχετικά με αυτό το θέμα. Εκείνη την εποχή, και σήμερα ακόμη, ορισμένοι τούρκοι πολιτικοί αρνούνται ότι υπάρχει κουρδικό πρόβλημα, λένε ότι δεν πρόκειται για μειονότητα: χαρακτήριζαν τους Κούρδους, την εποχή που βρισκόμουν κοντά τους, »ορεσίβιους Τούρκους». Αυτή ήταν η έκφραση που χρησιμοποιούσαν. Αρνούνται ξεκάθαρα το προόβλημα. Για μένα, ήταν και παραμένει απαράδεκτο.
<P>
Κατα τ'άλλα, θα ήθελα να ολοκληρώσω, κύριε Πρόεδρε, διευκρινίζοντας ότι, παρά ορισμένες απογοητεύσεις, παρά ορισμένες διαψεύσεις, πιστεύω ότι είναι καθήκον του Συμβουλίου της Ευρωπαϊκής 'Ενωσης και της Επιτροπής να παραμείνουν στο πλαίσιο ενός διαλόγου, τον οποίο θα χαρακτήριζα κριτικό, σταθερό και εποικοδομητικό, με τη νέα τουρκική κυβέρνηση, παραμένοντας πολύ σταθεροί και αρνούμενοι κάθε ασάφεια στο ζήτημα των ανθρωπίνων δικαιωμάτων και του σεβασμού των δικαιωμάτων της κουρδικής μειονότητας.
<P>
Θα ήθελα να υπογραμμίσω, κύριε Πρόεδρε, ότι, παρότι πρέπει να επαγρυπνούμε και να είμαστε προσεκτικοί, πρέπει ταυτόχρονα να ενθαρρύνουμε με όλα τα μέσα όλες τις τουρκικές δημοκρατικές δυνάμειες που θέλουν να προάγουν τη δημοκρατία και το σεβασμό των ανθρωπίνων δικαιωμάτων, αλλά αυτό κατά τρόπο συγκεκριμένο και όχι μόνο στα λόγια, σε λόγια που έμειναν νεκρό γράμμα για πάρα πολύ καιρό.

<SPEAKER ID=151 NAME="Πρόεδρος">
Ευχαριστώ πολύ, κ. Wohlfar.
<P>
Παρέλαβα έξι προτάσεις ψηφίσματος που υποβλήθηκαν σύμφωνα με το άρθρο 37, παράγραφος 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=10>
Κατάσταση στην Αλβανία μετά τις εκλογές
<SPEAKER ID=152 NAME="Πρόεδρος">
Η ημερήσια διάταξη προβλέπει την παρουσίαση από το Συμβούλιο και την Επιτροπή της κατάστασης στην Αλβανία μετά τις εκλογές.

<SPEAKER ID=153 NAME="Wohlfart">
Κύριε Πρόεδρε, κυρίες και κύριοι, ως εισαγωγή σχετικά με την κατάσταση στην Αλβανία, θα ήθελα να κάνω μία σύντομη αναδρομή των γεγονότων.
<P>
Θα υπογραμμίσω ότι, από την κατάρρευση της πολιτικής τάξης στην Αλβανία στις αρχές αυτού του έτους, η Ευρωπαϊκή 'Ενωση διαδραμάτισε ενεργό ρόλο για να βοηθήσει τη χώρα αυτή να ανακτήσει την πολιτική και οικονομική σταθερότητα, να αποκαταστήσει την εσωτερική ασφάλεια και να προωθήσει τη δημιουργία διεξάγοντας ελεύθερες και κανονικές εκλογές, με τήρηση των διεθνών κανόνων.
<P>
Εξάλλου, το Συμβούλιο ανέλαβε την πρωτοβουλία, το Μάρτιο, να στείλει μία ανιχνευτική αποστολή στα Τίρανα, που έγινε ο πυρήνας της συμβουλευτικής αποστολής για την Αλβανία στο πλαίσιο του συντονισμού της ΟΑΣΕ. Η αποστολή αυτή είχε επιφορτισθεί με την παροχή γνωμοδοτήσεων σχετικά με την εξέλιξη της κατάστασης στο ανθρωπιστικό, οικονομικό, χρηματοδοτικό επίπεδο και στο επίπεδο της ασφάλειας. Το Συμβούλιο συντόνισε τη δράση του με τη δράση των άλλων διεθνών οργανισμών και στήριξε πλήρως τις προσπάθειες συντονισμού του προσωπικού αντιπροσώπου του προεδρεύοντα της ΟΑΣΕ, κ. Vranitzky. Σε αυτό το στάδιο της κρίσης, η ιδιαίτερη συμβολή της 'Ενωσης συνίστατο, αφενός, στην παροχή ανθρωπιστικής βοήθειας, ιδίως τροφίμων και φαρμάκων και, αφετέρου, στη συμβολή για την αποκατάσταση της αλβανικής αστυνομικής δύναμης και στην υποστήριξη της εκλογικής διαδικασίας, κεντρικό σημείο των διεθνών προσπαθειών.
<P>
'Οπως γνωρίζετε, οι βουλευτικές εκλογές πραγματοποιήθηκαν στις 29 Ιουνίου και 6 Ιουλίου και το Συμβούλιο είχε καλέσει τα πολιτικά κόμματα και όλους τους αλβανούς πολίτες να συμμετάσχουν στις εκλογές με ειρηνικό πνεύμα, με πνεύμα πειθαρχίας και συμφιλίωσης. Θα ήθελα να υπενθυμίσω ότι, στο πλαίσιο του μηχανισμού επίβλεψης που δημιουργήθηκε υπό την αιγίδα του ΟΑΣΕ, τα κράτη μέλη είχαν αποστείλει παρατηρητές επί τόπου για να παρακολουθήσουν την καλή διεξαγωγή των εκλογών αυτών.
<P>
Εξάλλου, το Συμβούλιο υπογράμμισε ότι οι μελλοντικές σχέσεις ανάμεσα στην Ευρωπαϊκή 'Ενωση και την Αλβανία θα εξαρτηθούν από την πλήρη αποκατάσταση των δημοκρατικών αρχών, το σεβασμό των ανθρωπίνων δικαιωμάτων και την εφαρμογή υγιών οικονομικών αρχών, καθώς και την ύπαρξη δεσμών συνεργασίας ανάμεσα στην Αλβανία και τους γείτονές της. Το Συμβούλιο υποδέχθηκε με ικανοποίηση τη γενική εκτίμηση σύμφωνα με την οποία οι βουλευτικές εκλογές διεξήχθηκαν κατά τρόπο αποδεκτό. Υπογράμμισε την ανάγκη για τους Αλβανούς να σεβαστούν τα αποτελέσματα των εκλογών και την εξουσία της νέας κυβέρνησης που βρίσκεται υπό σχηματισμό.
<P>
Το Συμβούλιο υπογράμμισε το σημαντικό ρόλο που διαδραμάτισε η πολυεθνής δύναμη προστασίας, η οποία συνέβαλε στη δημιουργία ενός ασφαλούς περιβάλλοντος για τις εκλογές και τις διάφορες αποστολές της διεθνούς κοινότητας στην Αλβανία.
<P>
Εξάλλου, το Συμβούλιο κάλεσε όλους τους πολιτικούς και συνδικαλιστικούς σχηματισμούς να συνεχίσουν με αποφασιστικότητα μία διαδικασία εθνικής συμφιλίωσης, προκειμένου να υπερβούν τις διαιρέσεις στο εσωτερικό της κοινωνίας και να αυξήσουν την εμπιστοσύνη στις δημόσιες εξουσίες. Από τη συνέχιση αυτής της διαδικασίας εξαρτώνται επίσης οι όροι της διεθνούς βοήθειας. Στο πλαίσιο αυτό, η 'Ενωση διαπνέεται από τη βούληση να εξακολουθήσει τη βοήθειά της στην Αλβανία, με βάση την κοινή της θέση της 2ας Ιουνίου και λαμβάνοντας υπόψη την αρχή της υπό όρους χορήγησης.
<P>
Η Ευρωπαϊκή 'Ενωση θα ενεργήσει με δική της ευθύνη, αλλά θα συνεργασθεί στενά με άλλους διεθνείς οργανισμούς στο πλαίσιο του συντονισμού του ΟΑΣΕ. Για να στηρίξει αυτή την προσπάθεια, το Συμβούλιο θα ενθαρρύνει την επεξεργασία, σε συντονισμό με τις αλβανικές αρχές, ενός κοινού και συνολικού διεθνούς σχεδίου δράσης.
<P>
Για το σκοπό αυτό, η 'Ενωση εκφράζει την ικανοποίησή της για την πρωτοβουλία του κ. Vrazitzky να δημιουργήσει μία ομάδα που θα αναλάβει, μεταξύ άλλων, τον καθορισμό των στοιχείων ενός τέτοιου σχεδίου δράσης. Η 'Ενωση προτίθεται να συμβάλει για την κατάρτισή του και ετοιμάζεται να επεξεργασθεί μία σειρά από συγκεκριμένα μέτρα με στόχο την αποστράτευση των ένοπλων ομάδων και την εγκατάσταση ενός κλίματος ευνοϊκού για την ασφάλεια.
<P>
Η 'Ενωση εκτιμάει, εξάλλου, την πρόταση της Ιταλίας να οργανώσει στις 31 Ιουλίου μία διάσκεψη ανώτατων υπαλλήλων, με τη συμμετοχή αλβανών υπευθύνων. Η διάσκεψη αυτή θα οδηγήσει σε μία υπουργική σύνοδο στη Ρώμη, τον προσεχή Σεπτέμβριο. Στο πλαίσιο αυτό, το Συμβούλιο περιμένει από τις νεοεκλεγείσες αλβανικές αρχές και από όλους τους τομείς της αλβανικής κοινωνίας να εργασθούν μαζί με τη διεθνή κοινότητα για τη σταθεροποίηση, τον εκδημοκρατισμό και την οικονομική ανόρθωση της χώρας τους και να απόσχουν από κάθε δραστηριότητα που θα αντιστρατευόταν αυτούς τους στόχους. Αυτές οι κοινές προσπάθειες θα πρέπει να καταλήξουν στις πολιτικές και οικονομικές μεταρρυθμίσεις που επιβάλλονται και που οδεύουν προς την κατεύθυνση του σεβασμού των ανθρωπίνων δικαιωμάτων και των διεθνώς αποδεκτών δημοκρατικών κανόνων.
<P>
Η διοργάνωση, στην Επιτροπή, από τη Διεθνή Τράπεζα, μίας διεθνούς διάσκεψης των χορηγών θα εξαρτηθεί από τη θέσπιση εκ μέρους της αλβανικής κυβέρνησης ενός προγράμματος οικονομικών μεταρρυθμίσεων που θα διαθέτουν τη στήριξη του ΔΝΤ. Μία στρατηγική οικονομικής ανόρθωσης που θα εκπονηθεί από τη Διεθνή Τράπεζα θα χρησιμεύσει ως πλαίσιο των οικονομικών και θεσμικών μεταρρυθμίσεων της χώρας.
<P>
Θα πρέπει να διασφαλισθεί η παρακολούθηση των δεσμεύσεων των αλβανικών αρχών.
<P>
Με βάση τα προαναφερθέντα, το Συμβούλιο μπορεί να εξετάσει την επανάληψη του πολιτικού διαλόγου που θεσμοθετήθηκε με την Αλβανία το 1992. Η συμφωνία συνεργασίας που χρονολογείται στο ίδιο έτος θα εξακολουθήσει να χρησιμεύει ως πλαίσιο για την εμβάθυνση των σχέσεων με την Ευρωπαϊκή 'Ενωση.

<SPEAKER ID=154 NAME="Πρόεδρος">
Ευχαριστώ, κύριε Wohlfart.
<P>
Τώρα, εξ ονόματος της Επιτροπής, το λόγο έχει ο Επίτροπος κ. van den Broek.

<SPEAKER ID=155 NAME="Van den Broek">
Πρόεδρε, θα ήθελα να πω λίγα λόγια συμπληρώνοντας τα όσα δήλωσε ο Πρόεδρος του Συμβουλίου τα οποία με βρίσκουν σύμφωνο. Θα ήθελα να εκμεταλλευθώ την ευκαιρία που μου προσφέρεται και να διαβιβάσω την εκτίμησή του προς την κ. Lalumiθre η οποία, ως συντονιστής των δραστηριοτήτων του διεθνούς παρατηρητηρίου του ΟΑΣΕ, κατόρθωσε να εκτελέσει την αποστολή της με ιδιαίτερη επιτυχία, παρά τις συχνά αντίξοες συνθήκες. Αισθανθήκαμε επίσης ικανοποίηση για το γεγονός ότι η Επιτροπή μπόρεσε να προσφέρει την υποστήριξη που έπρεπε.
<P>
Ελπίζουμε ότι αυτό το μήνα θα συσταθεί μία νέα κυβέρνηση στην Αλβανία η οποία θα μπορέσει στη συνέχεια να συνεργαστεί με τη διεθνή κοινότητα για την κατάρτιση της αποκαλούμενης κοινής διεθνούς ημερήσιας διάταξης για την Αλβανία, η οποία έχει ως στόχο να καταστήσει σαφές τι πρέπει να επιτευχθεί βραχυπρόθεσμα, μεσοπρόθεσμα και μακροπρόθεσμα. Οι προτεραιότητες που θέσαμε αφορούσαν βεβαίως τις δημοκρατικές μεταρρυθμίσεις, στις οποίες συμπεριλαμβάνονται η κατάρτιση και η έγκριση ενός συντάγματος, η βελτίωση της εσωτερικής ασφάλειας - σκέφτομαι το γεγονός ότι πάρα πολλοί πολίτες οπλοφορούν - η απαραίτητη αναδιοργάνωση της αστυνομίας, οι θεσμικές μεταρρυθμίσεις και η βελτίωση του κρατικού μηχανισμού και βεβαίως η ανασυγκρότηση της οικονομίας.
<P>
Οι διεθνείς οργανισμοί, με τους οποίους η Επιτροπή συνεργάζεται στενά, θα διαδραματίσουν στα πλαίσια των αρμοδιοτήτων τους ένα σημαντικό ρόλο για την επιτυχία της προσπάθειας αυτής, όπως εξήγησε και ο Πρόεδρος του Συμβουλίου, ο συντονιστής του ΟΑΣΕ κ. Vranitzky, ο οποίος έχει συγκαλέσει αύριο μια πρώτη συνάντηση που έχει ως στόχο το συντονισμό των διαφόρων δραστηριοτήτων στα πλαίσια της αποκαλούμενης κοινής ημερήσιας διάταξης .
<P>
Στο τέλος του μηνός θα παρευρεθούμε επίσης στη Ρώμη, όπου θα συζητηθούν οι πολιτικοί και οικονομικοί όροι που θα πρέπει ενδεχομένως να διασυνδεθούν με τη χορήγηση βοήθειας. Στη συνέχεια, το Σεπτέμβριο θα ληφθούν σε υπουργικό επίπεδο αποφάσεις για την υλοποίηση της κοινής ημερήσιας διάταξης .
<P>
Αφού αρχίσει το έργο αυτό και αφού συναφθούν συμφωνίες με τη νέα κυβέρνηση, μπορεί να πραγματοποιηθεί η συνεδρίαση των διεθνών χορηγών. Πιστεύουμε ότι αυτό θα γίνει το προσεχές φθινόπωρο και ότι θα πρέπει να έχει ως αποτέλεσμα την προώθηση του προγράμματος για την ανασυγκρότηση της οικονομίας. Προϋπόθεση της προσπάθειας αυτής είναι η σύναψη συμφωνιών με το ΔΝΤ. Για το σκοπό αυτό η Ευρωπαϊκή Επιτροπή πρόσφερε τις υπηρεσίες της τους περασμένους μήνες σε κάθε περίπτωση που μπορούσε. Μέσω του προγράμματος ECHO χορηγήθηκε ανθρωπιστική βοήθεια και σχηματίστηκαν αποθέματα τροφίμων τα οποία θα μπορούσαν να διατεθούν σε περίπτωση που η κατάσταση παρουσίαζε επιδείνωση.
<P>
Στα πλαίσια του προγράμματος PHARE άρχισε η ανακαίνιση των εν μέρει κατεστραμμένων φυλακών και χορηγήθηκε υποστήριξη στις τελωνειακές αρχές. Αυτό έχει ιδιαίτερη σημασία προκειμένου να εξασφαλισθεί στο δημόσιο μία πηγή εισοδήματος.
<P>
Η Επιτροπή εξετάζει σήμερα κατά πόσον το πρόγραμμα PHARE θα πρέπει να επανεξετασθεί πλήρως στην περίπτωση της Αλβανίας προκειμένου να αντιμετωπισθεί με τον ενδεδειγμένο τρόπο η νέα κατάσταση. Με βάση τα υφιστάμενα προγράμματα θα δοθεί προτεραιότητα στην επιτάχυνση της τοπικής ανάπτυξης, στην οποία συμπεριλαμβάνεται η δημιουργία θέσεων εργασίας, η χορήγηση υποστήριξης κατά την αναδιοργάνωση της αστυνομίας, η διεξαγωγή ελέγχου με αντικείμενο τον τρόπο με τον οποίο είχαν διοργανωθεί οι πυραμίδες, έργα υποδομών για τη βελτίωση της διασύνδεσης μεταξύ των διαφόρων πόλεων καθώς και βελτίωση του φορολογικού συστήματος.
<P>
Παράλληλα, συνεργαζόμαστε με το ΔΝΤ, τη Διεθνή Τράπεζα και την ΕΤΑΑ για την κατάρτιση ενός εγγράφου που θα περιλαμβάνει τη στρατηγική για τη χάραξη μιας πολιτικής με στόχο την αποκατάσταση της οικονομίας. Στο έγγραφο αυτό αναφέρονται προσανατολισμοί καθώς και οι βραχυπρόθεσμοι και μεσοπρόθεσμοι όροι για την επανάληψη της χορήγησης χρηματοδοτικής βοήθειας εκ μέρους της διεθνούς κοινότητας. Πιστεύουμε ότι το έγγραφο αυτό θα ολοκληρωθεί σύντομα και ότι στο παράρτημά του θα αναφέρεται ποιες τομεακές στρατηγικές θα εφαρμοστούν στους τομείς των κοινωνικών παροχών, των μεταφορών και της κρατικής διοίκησης καθώς και ποιες ανάγκες υπάρχουν όσον αφορά τη χορήγηση τεχνικής και χρηματοδοτικής βοήθειας.
<P>
Η νέα κυβέρνηση της Αλβανία θα εκφέρει τη γνώμη της επί του εγγράφου αυτού και στη συνέχεια μπορούν να συναφθούν συμφωνίες για τις περαιτέρω εξελίξεις . Εν ολίγοις, η Επιτροπή και το Συμβούλιο παρακολουθούν την κατάσταση κατά πόδας.

<SPEAKER ID=156 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, κύριε Επίτροπε! Ευχαριστώ για τις εκθέσεις! Σε τελευταία ανάλυση θα μπορούσε να είχε μετατραπεί σε θετική η εξέλιξη στην Αλβανία. Πιστεύω πως ο ΟΟΣΑ, όπως ήδη αναφέρθηκε, είχε πλήρη επιτυχία. Και ως Αυστριακός είμαι φυσικά περήφανος που ο Franz Vranitzky ήταν αυτός που εδώ κατάφερε να βοηθήσει ουσιαστικά.
<P>
Το όλο επίτευγμα δε θα είχε βέβαια καταστεί δυνατό χωρίς την ενεργό υποστήριξη και βοήθεια της Ευρωπαϊκής Ένωσης. Θα ήθελα να πω ξεκάθαρα πως είναι πράγματι σωστό ότι οι εκλογές γενικά και συνολικά έγιναν με δίκαιο τρόπο. Δεν ήταν όμως εντελώς ειρηνικές, υπήρξαν σίγουρα μερικά προβλήματα.
<P>
Θα ήθελα επίσης να αναφέρω, κύριε Επίτροπε - και σας παρακαλώ να το εξετάσετε - πως η επιτήρηση των εκλογών από μέλη αυτού του κοινοβουλίου δεν έλαβε χώρα κατά τον καλύτερο τρόπο, γιατί η visibility (η δημόσια προβολή), που συνέχεια την απαιτούσαμε ήταν ελάχιστη, αν ήταν καν υπαρκτή. Αναφερθήκατε επαινετικά στην κ. Lalumiere, σ' αυτό συμφωνούμε κι εμείς πλήρως. Θα ήταν πράγματι δικαίωμα αυτού του κοινοβουλίου να είχε αντιπροσωπευτεί επίσημα στο όνομα της Ευρωπαϊκής Ένωσης και στην τρόικα. Η Ευρωπαϊκή Ένωση κρύβει λιγάκι τα προτερήματά της.
<P>
Θα εξέταζα για παράδειγμα και το εξής. Για την επιτήρηση των εκλογών αγοράστηκαν πάρα πολλοί ασύρματοι, που θα έπρεπε μετά να παραδοθούν στην ΕΕ. Εμείς - ο συνάδελφος κ. Ρουμπάτης κι εγώ - δεν μπορέσαμε να εντοπίσουμε απολύτως κανένα walkie-talkie. Και το ίδιο συνέβη επίσης με πολλούς άλλους συναδέλφους. Ίσως πήγαν κατευθείαν στην ΕΕ, δεν ξέρω. Πιστεύω όμως πως θα έπρεπε οπωσδήποτε να εξεταστεί το θέμα.
<P>
Το ουσιαστικό όμως είναι, εδώ σας δίνω δίκιο, να βοηθήσουμε τώρα, τώρα, σ' αυτήν τη δύσκολη κατάσταση, όπου η Αλβανία χρειάζεται επειγόντως βοήθεια.
<P>
Υποστηρίζουμε πλήρως τη μέθοδο προσέγγισης του θέματος που εδώ αναφέρθηκε, κατά την οποία τίθενται όροι για την παροχή της βοήθειας, ώστε να εξασφαλιστεί χωρίς αμφιβολίες πως τώρα τον εκδημοκρατισμό θα τον ακολουθήσει αμέσως η οικονομική ανάπτυξη. Αυτή είναι η σωστή προσέγγιση του θέματος. Εδώ θα έχετε σίγουρα τη συνολική υποστήριξη του Κοινοβουλίου.

<SPEAKER ID=157 LANGUAGE="DE" NAME="Pack">
Κύριε Πρόεδρε, κύριε Πρόεδρε του Συμβουλίου, κύριε Επίτροπε! Οι εκλογές στην Αλβανία ήταν αναγκαίες για να επιτρέψουν ένα νέο ξεκίνημα σ' αυτήν τη χώρα. Η ΟΑΣΕ, προ παντός με ευρωπαϊκά χρήματα, προετοίμασε αυτές τις εκλογές μαζί με την αλβανική κυβέρνηση και η πολυεθνική ειρηνευτική δύναμη, που στην αρχή είχε μια εντελώς διαφορετική αποστολή, εξασφάλισε τη μέρα ακριβώς των εκλογών τη σχετικά ομαλή διεξαγωγή τους.
<P>
Είναι όμως γεγονός πως αυτές οι εκλογές δεν ήταν ούτε ελεύθερες ούτε δίκαιες και ότι για παράδειγμα κατά τη διάρκεια της προεκλογικής εκστρατείας πολλοί υποψήφιοι δεν είχαν το δικαίωμα να τεθούν στη διάθεση των ψηφοφόρων τους. Για λόγους ασφαλείας δεν μας επιτράπηκε τη μέρα των εκλογών να πάμε οι ίδιοι ως παρατηρητές στις αγροτικές περιοχές. Όμως όλοι οι συνάδελφοι που ήταν εκεί για την επιτήρηση των εκλογών συμφώνησαν ότι αυτές οι εκλογές κάτω από τις δεδομένες συνθήκες πρέπει να γίνουν αποδεκτές. Πρέπει να είναι ένα σημείο αφετηρίας για την περαιτέρω ανάπτυξη δημοκρατικών δομών.
<P>
Η νέα κυβέρνηση έχει δύσκολο έργο μπροστά της. Πρέπει πρώτα να αποκαταστήσει την τάξη στη χώρα, δηλαδή πρέπει να συγκεντρώσει τα αμέτρητα όπλα, πρέπει προ παντός να διαλύσει επιτέλους και τις επιτροπές των ανταρτών, με τις οποίες το κόμμα που τώρα κυβερνά σύναψε συμφωνία στα τέλη Μαρτίου.
<P>
Περιμένουμε να αφήσει η κυβέρνηση ανεξάρτητους εμπειρογνώμονες να διαλευκάνουν χωρίς να φεισθούν κανενός ποιος κρυβόταν πίσω από τα κόλπα με τις πυραμίδες, που με τις εγκληματικές τους μηχανορραφίες βύθισαν στη δυστυχία τον πληθυσμό.
<P>
Η Ευρωπαϊκή Ένωση πρέπει φυσικά να βοηθήσει κι άλλο αυτήν τη χώρα. Πρέπει προ παντός να βοηθήσει στη δημιουργία δημοκρατικών δομών και ευχαριστώ τους δύο κυρίους που μίλησαν προηγουμένως για το ότι ανέφεραν πως η βοήθεια δίνεται υπό όρους.
<P>
Το γεγονός πως μόνο στις τελευταίες τρεις μέρες υπάρχουν ένδεκα νεκροί πολίτες δείχνει πως είναι απαραίτητο να μαζευτούν τα όπλα για να υπάρξει περαιτέρω ανάπτυξη. Η πολυεθνική ειρηνευτική δύναμη πρέπει να εφοδιαστεί με μια νέα εντολή μέχρι να αποκαταστήσει την τάξη η κυβέρνηση.
<P>
Ευχόμαστε ως ΕΛΚ κάθε επιτυχία σ' αυτήν την κυβέρνηση στην προσπάθειά της να δώσει την πλειοψηφία στις δημοκρατικές δυνάμεις στο κόμμα της και να αφήσει πίσω της τα κομμουνιστικά της κατάλοιπα.

<SPEAKER ID=158 LANGUAGE="IT" NAME="Caccavale">
Κύριε Πρόεδρε του Συμβουλίου, κύριε επίτροπε, αναμφίβολα οι εκλογές στη Γερμανία υπήρξαν ένα πολύ σημαντικό βήμα που έπρεπε να γίνει, ένα βήμα για να αρχίσει μία αργή, κοπιώδης πορεία ανοικοδόμησης της χώρας. Βλέπουμε, όμως, τι συνέβη στη διάρκεια των εκλογών. Πριν από όλα η Ευρώπη εξέρχεται, για άλλη μία φορά, σε κακά χάλια από τη σκηνή της Αλβανίας: εξέρχεται σαν ένας νάνος της πολιτικής, διαιρεμένη από τις εσωτερικές διαμάχες, από τις διαφορετικές θέσεις που έχουν οι διάφορες χώρες μέλη. και όπως συνήθως, χρειάστηκε να λάβουμε μία μινιμαλιστική θέση. Θα πρέπει να ευχαριστήσουμε τη ΔΑΣΕ και τον Branitsky για την επιχείρηση επανάληψης των διαπραγματεύσεων στην Αλβανία. Ελπίζουμε ότι, στο προσεχές μέλλον, κατά τη διαδικασία ανοικοδόμησης η Ευρώπη δεν θα συνεχίσει να εφαρμόζει αυτή την πολιτική αυτοκτονίας και χαμηλού επιπέδου.
<P>
Όσον αφορά τις εκλογές, συμφωνώ με τον κ. Pack: ας πούμε την αλήθεια, οι εκλογές δεν υπήρξαν ούτε ελεύθερες ούτε έγιναν σωστά. Εκφράζω, φυσικά, την ικανοποίησή μου για τη διεξαγωγή τους -εξάλλου, ίσως, εάν δεν διεξήγοντο θα ήταν χειρότερα τα πράγματα- αλλά είναι σαφές ότι είναι δύσκολο να γίνει λόγος για δημοκρατία για ένα τουλάχιστον τμήμα της χώρας. Είμαστε ικανοποιημένοι διότι όλες οι πολιτικές δυνάμεις αποδέχθηκαν τα αποτελέσματα, αλλά είναι αλήθεια ότι εάν το αποτέλεσμα των εκλογών ήταν διαφορετικό, εάν δηλαδή είχε νικήσει το δημοκρατικό κόμμα και όχι το σοσιαλιστικό κόμμα, ποια θα ήταν η αντίδραση της ηττημένης πλευράς; Στο θέμα αυτό θα πρέπει να προσέξουμε, κύριε πρόεδρε του Συμβουλίου και κύριε επίτροπε, ώστε το μέλλον να είναι ένα πραγματικά δημοκρατικό μέλλον και όχι να «τακτοποιηθεί» σύμφωνα με το παλιό αλβανικό στιλ, το στιλ του «υπάρχοντος σοσιαλισμού» που όλοι γνωρίζουμε, του σοσιαλισμού των σαράντα χρόνων σκοταδισμού και του πιο χυδαίου, πιο αγροίκου και πιο ωμού κομουνισμού.
<P>
Εύχομαι πριν από όλα να αφοπλισθούν οι ένοπλες ομάδες, να μην μπορούν πλέον να θέτουν σε κίνδυνο τη ζωή των αμάχων και, κυρίως, να αρχίσει να προχωρεί η οικονομική ανάπτυξη μιας φιλελεύθερης δημοκρατίας.

<SPEAKER ID=159 LANGUAGE="SV" NAME="Cars">
Κύριε Πρόεδρε, αυτός που χάνει την εξουσία από έναν δικτάτορα - ή τον αγώνα ενάντια σ&#x02BC;αυτόν που θέλει να γίνει δικτάτορας - χάνει συνήθως τα πάντα: πόρους, ελευθερία, ζωή.
<P>
Κάθε αληθινή δημοκρατία αντίθετα χαρακτηρίζεται από το ότι ο νικητής έχει την θέληση να παρέχει στον ηττημένο τόσο ασφάλεια για το άτομό του όσο και την δυνατότητα να μπορεί να επικρίνει το τρόπο με τον οποίο κυβερνά ο νικητής. Έτσι ο ηττημένος πρέπει να έχει μέσα να προβάλει την κριτική του στους ψηφοφόρους. Εδώ μπορεί να γίνει πραγματικά λόγος για ένα πεφωτισμένο προσωπικό συμφέρον. Ο νικητής γνωρίζει φυσικά ότι στις επόμενες εκλογές ήδη οι ρόλοι μπορούν να αντιστραφούν.
<P>
Στην Αλβανία έγιναν πρόσφατα εκλογές. Κανείς δεν προσπάθησε να υποστηρίξει ότι ο προεκλογικός αγώνας εκπλήρωσε λογικές προϋποθέσεις αξιοπρέπειας. Αντίθετα φαίνεται ότι και οι δύο κύριοι αντίπαλοι προσπάθησαν να εμποδίσουν ο ένας τον άλλο από το να έχει δυνατότητα έκφρασης και να διαδώσουν το μήνυμά τους. Οι ίδιες οι εκλογές όμως ήταν, όπως το διατύπωσε ο κ. Lalumiere ως Πρόεδρος των διεθνών παρατηρητών, τέτοιες ώστε να βαθμολογηθούν ως «αποδεκτές με επιφυλάξεις». Νομίζω ότι αυτό είναι, παρ&#x02BC;όλα αυτά, πρόοδος για την Αλβανία.
<P>
Οι εκλογές δεν καθιστούν την Αλβανία δημοκρατία. Αν θέλει κανείς να είναι ευγενικός - και βέβαια το θέλουμε αυτό εδώ στο Κοινοβούλιο - μπορεί να πεί ότι είναι το εφαλτήριο για την δημοκρατία.
<P>
Η Αλβανία - τόσο η κυβέρνηση όσο και η αντιπολίτευση - θα έχει τώρα στραμένα τα βλέματα πάνω της. Εμείς στο Ευρωκοινοβούλιο ελπίζουμε να παρατηρήσουμε την συνέχιση των δημοκρατικών προόδων. Θέλουμε επίσης να υπογραμμίσουμε προσεκτικά ότι η πολυδιάστατη βοήθεια που ελπίζουμε τώρα να δώσει η ΕΕ στην Αλβανία συνάδει με την εξέλιξη της Αλβανίας προς ένα δημοκρατικό κράτος δικαίου.
<P>
Όταν περάσει η εποχή των φυλάρχων, τότε η Αλβανία θα έιναι ευπρόσδεκτη στην Ευρώπη των δημοκρατιών.

<SPEAKER ID=160 NAME="Θεωνάς">
Κύριε Πρόεδρε, νομίζω ότι όσοι είχαν την ευκαιρία να παρευρεθούν ως παρατηρητές στις εκλογές της Αλβανίας θα διαπίστωσαν -εάν κρίνουν αντικειμενικά- πρώτον, ότι πέρα από τα μικροεπεισόδια, τις μικρές αδυναμίες που παρουσιάσθηκαν, ο αλβανικός λαός επέδειξε και υπευθυνότητα και ψυχραιμία μπροστά στις συνθήκες που έχουν διαμορφωθεί στην χώρα του. Νομίζω ότι αυτό πρέπει να το σημειώσουμε σαν πάρα πολύ σημαντικό στοιχείο στην εξέλιξη της κατάστασης στην Αλβανία; δεύτερον, ότι ο αλβανικός λαός με την εξέργεσή του ζητούσε τρία πράγματα: να φύγει ο Μπερίσα, να πάρει πίσω τα χρήματά του, να αλλάξει το καθεστώς που διαμορφώθηκε και που αφαίμαξε την χώρα. Το πρώτο το πέτυχε με την ψήφο του. 'Εδιωξε τον Μπερίσα. Καιρός είναι τώρα και η διαδικασία αλλαγής του Προέδρου της Δημοκρατίας να είναι δημοκρατική και η διεθνής καινότητα και η Ευρωπαϊκή 'Ενωση να συμβάλουν με την οικονομική στήριξή τους στο να επιστραφούν τα χρήματα που έχασε ο λαός και να ανασυγκροτηθεί οικονομικά η χώρα. Εδώ πρέπει να δώσει εξετάσεις η Ευρωπαϊκή 'Ενωση και όχι στην ενίσχυση της στρατοκρατίας στην Αλβανία.

<SPEAKER ID=161 LANGUAGE="IT" NAME="Tamino">
Κύριε Πρόεδρε, νομίζω ότι, όπως φάνηκε σε όλους τους διεθνείς παρατηρητές, παρά τις αμφιβολίες και τις ανησυχίες της παραμονής που δικαιολογούνταν από τις ιδιαίτερες συνθήκες και δυσκολίες της Αλβανίας, η διεξαγωγή των εκλογών θα πρέπει να θεωρηθεί αποδεκτή χάρη και στην παρουσία της πολυεθνικής δύναμης προστασίας και της μαζικής παρουσίας των διεθνών παρατηρητών. Το ότι όμως διεξήχθησαν οι εκλογές και ότι αναγνωρίσθηκαν ως νόμιμες όχι μόνο από τους διεθνείς παρατηρητές αλλά και από τις αλβανικές πολιτικές δυνάμεις, αποτελεί το πρώτο μόνο βήμα προς την ανοικοδόμηση μιας δημοκρατίας στο εσωτερικό της Αλβανίας.
<P>
Γι αυτούς τους λόγους θα πρέπει να θέσουμε μία σειρά στόχων σχετικά με κάποια προβλήματα. Το πρώτο πρόβλημα δημιουργείται από το γεγονός ότι η διεθνής δύναμη προστασίας θα πρέπει να αρχίσει να εγκαταλείπει τις θέσεις της στα μέσα Ιουλίου και θα αποσυρθεί εντελώς στα τέλη Αυγούστου. εντός αυτής της προθεσμίας, δεν θα έχουν δημιουργηθεί εσωτερικές συνθήκες αυτάρκειας για τα συστήματα ελέγχου. θα πρέπει συνεπώς να ζητήσουμε από τα Ηνωμένα Έθνη να παρατείνουν την εντολή της πολυεθνικής δύναμης με μία νέα σύνθεση που να διευρυνθεί και προς άλλες χώρες.
<P>
Είναι εντούτοις αναγκαία και η συνεργασία εκ μέρους της Ευρωπαϊκής Ένωσης με το νέο κοινοβούλιο και τη νέα κυβέρνηση και η χρησιμοποίηση κεφαλαίων που να μην επιδιώκουν μόνο την παραγωγή αγαθών για εξαγωγή αλλά και την παραγωγή καταναλωτικών αγαθών για το εσωτερικό της Αλβανίας, σε μία λογική διαρκούς και βιώσιμης ανάπτυξης.

<SPEAKER ID=162 LANGUAGE="FR" NAME="Lalumiθre">
Κύριε Πρόεδρε, ευχαριστώ τον Προεδρεύοντα του Συμβουλίου και τον Επίτροπο κ. Van den Broek για τις πληροφορίες που μας έδωσαν σχετικά με την Αλβανία. Καθώς μου ανέθεσε ο ΟΑΣΕ τη αποστολή του συντονισμού των παρατηρητών στους οποίους είχε ανατεθεί να αξιολογήσουν τις εκλογές που μόλις διεξήχθησαν στη χώρα αυτή, μπορώ όντως να επιβεβαιώσω πολλά από όσα αναφέρθηκαν προηγουμένως.
<P>
Σήμερα, μετά τις εκλογές που διεξήχθησαν σε συνθήκες που θεωρήθηκαν αποδεκτές, παρόλο που υπήρξαν πολλά επεισόδια, θα ήθελα να επιμείνω στα ακόλουθα σημεία. Τίποτε δεν έχει σταθεροποιηθεί στην Αλβανία. Κάθε μέρα συμβαίνουν επεισόδια, συχνά με ανθρώπινους θανάτους. Η νέα εξουσία δεν έχει ακόμη εγκατασταθεί. Οι δομές ενός κανονικού κράτους δεν υπάρχουν. Ο στρατός είναι σχεδόν ανύπαρκτος. Η δικαιοσύνη, η αστυνομία πρέπει να αναμορφωθούν πλήρως. Ο πληθυσμός παραμένει υπερεξοπλισμένος. 'Ολοι, ή σχεδόν όλοι, κατέχουν ένα καλάσνικοφ, και το χρησιμοποιούν.
<P>
Σε μία τέτοια κατάσταση, οι ευθύνες μας παραμένουν μεγάλες. Θα εκφράσω δύο επιθυμίες. Αφενός, θεωρώ απαραίτητο να επαναλάβει γρήγορα η Ευρωπαϊκή 'Ενωση την οικονομική και χρηματοδοτική βοήθειά της προς την Αλβανία, χωρίς να ξεχνάμε τη βοήθεια για τον εκδημοκρατισμό. Ο χρόνος πιέζει διότι όλα λείπουν από τον πληθυσμό. Αυτή η επείγουσα ανάγκη δε σημαίνει ωστόσο ότι πρέπει να στείλουμε αδιακρίτως χρήματα. Από αυτή την άποψη, επιθυμώ ένθερμα να επιδείξει η Επιτροπή περισσότερη επαγρύπνηση όσον αφορά τη χρησιμοποίηση των πόρων που κινητοποιεί. Η υπόθεση των χρηματικών πυραμίδων δείχνει ότι η ενίσχυση των ελέγχων δεν θα ήταν περιττή. Πρέπει να βελτιώσουμε τις μεθόδους μας.
<P>
Αφετέρου, όσον αφορά την παρουσία της πολυεθνικής δύναμης προστασίας στην Αλβανία, θα ήθελα η δύναμη αυτή, που πραγματοποίησε αξιόλογη εργασία, να μην αποσυρθεί απότομα, όπως προβλέπει η εντολή του Συμβουλίου Ασφαλείας. Κανονικά, η δύναμη αυτή πρέπει να εγκαταλείψει την Αλβανία στα μέσα Αυγούστου. Θα ήταν ιδιαίτερα ευκταίο η αποχώρηση αυτή να γίνει προοδευτικά, στο βαθμό που θα εγκαθίστανται αλβανικά μέσα ασφάλειας. Θα ήταν επίσης ιδιαίτερα ευκταίο τα καθήκοντα που ανατίθενται σε αυτή τη νέα δύναμη να μην είναι μόνο καθήκοντα διατήρησης της τάξης, αλλά να είναι επίσης καθήκοντα εκπαίδευσης, ώστε να αποκτήσει η Αλβανία το στρατό τον οποίο χρειάζεται. Η Αλβανία είναι μία μικρή χώρα, αλλά μία ευρωπαϊκή χώρα, γεωργαφικά κοντά μας και η οποία βρίσκεται σε μία υπερευαίσθητη περιοχή. Το συμφέρον μας είναι να είμαστε εκεί γενναιόδωροι, δραστήριοι και αποτελεσματικοί.
<P>
Με αυτό το στόχο, επιθυμώ η Ευρωπαϊκή 'Ενωση να υποστηρίξει την πολύ πρακτική και πολύ επίκαιρη πρόταση που πρόσφατα διατύπωσε ο πρώην καγκελάριος Vranitzky, για τη γρήγορη δημιουργία μίας ομάδας εργασίας επιφορτισμένης με το συντονισμό της δράσης των διαφόρων διεθνών οργανώσεων στην Αλβανία, προκειμένου να αποφευχθεί ο διασκορπισμός και οι αντιφάσεις.
<P>
Κύριε Πρόεδρε του Συμβουλίου, κύριε Επίτροπε, είμαι ευτυχής που σας άκουσε προηγουμένως να επιδοκιμάζετε την ιδέα του καγκελάριου Vranitzky.

<SPEAKER ID=163 NAME="Πρόεδρος">
Ευχαριστώ, κυρία Lalumiθre.
<P>
Έλαβα επτά προτάσεις ψηφίσματος, προκειμένου να λήξει η συζήτηση, σύμφωνα με το άρθρο 37 του Κανονισμού.
<P>
Η ψηφοφορία θα διεξαχθεί αύριο στις 12 το μεσημέρι.
<P>
Το λόγο έχει τώρα ο κ. Parigi.

<SPEAKER ID=164 LANGUAGE="IT" NAME="Parigi">
Κύριε Πρόεδρε, για να αποφύγω τα βίαια σφυροκοπήματα διαβάζω βιαστικά. Και στην περίπτωση της Αλβανίας η Ευρώπη έδωσε την εντύπωση ενός οικονομικού γίγαντα με πήλινα πολιτικά πόδια. Όταν ξέσπασε η αλβανική κρίση με τις λαϊκές εξεγέρσεις, τις αρπαγές όπλων και την έξοδο των προσφύγων, μόνο όταν πέρασαν αρκετές εβδομάδες, χάρη σε μία πρωτοβουλία σχεδόν μεμονωμένη της ιταλικής διπλωματίας και μετά από την προληπτική άδεια του ΟΗΕ, κατέστη επιτέλους δυνατή η αποστολή μιας πολυεθνικής στρατιωτικής αποστολής για να επιβάλει κάποια σταθερότητα στη χώρα. Η Αλβανία μπόρεσε συνεπώς να ανανεώσει, ελπίζουμε όχι μόνο επιφανειακά, την κυβερνώσα τάξη και ελπίζουμε ότι θα θελήσει να συμβάλει στην επίλυση, με τη διεθνή υποστήριξη, των αναρίθμητων προβλημάτων που δημιουργούν άγχος στον αλβανικό λαό.
<P>
Εμείς της Εθνικής Συμμαχίας καταγγέλουμε, εντούτοις, ότι οι εκλογές δεν διεξήχθησαν απολύτως ομαλά και υποπτευόμαστε ότι η τόση διεθνής επιείκεια οφείλεται στο ότι νίκησε η αριστερά. Ποιος ξέρει εάν θα δειχνόταν τόση κατανόηση στην περίπτωση που θα κέρδιζε τις εκλογές το αντίθετο κόμμα! Ευχόμαστε σε κάθε περίπτωση να μπορέσει η Αλβανία να εξέλθει από το τούνελ όπου βρίσκεται και η αλβανική εμπειρία να αποτελέσει κίνητρο για να αποκτήσει σύντομα η Ευρώπη μία εξωτερική πολιτική και μία πολιτική κοινής ασφάλειας ώστε να αποφύγει το ενδεχόμενο να ξαναβρεθεί ανέτοιμη και τραγικά καθυστερημένη για να αντιμετωπίσει τις διάφορες εστίες κρίσης που κάθε τόσο ανάβουν εμπρός στις πόρτες της.

<SPEAKER ID=165 NAME="Ρουμπάτης">
Κύριε Πρόεδρε, βλέπω μια απογοήτευση σχεδόν σε μερικούς συναδέλφους γιατί τα πράγματα δεν εξελίχθηκαν στην Αλβανία όπως τα περίμεναν. Οι Αλβανοί κατόρθωσαν να διεξαγάγουν εκλογές ενώ ήταν σε βαθειά κρίση, να διεξαγάγουν εκλογές οι οποίες μάλιστα κρίθηκαν ικανοποιητικές. Αν μερικοί απογοητεύθηκαν, λυπούμαι. Ο Φάτος Νάνο, ο ηγέτης του Σοσιαλιστικού Κόμματος, κατάφερε να ξεπεράσει κάποιες παγίδες που του έστησαν ή κάποιες προβοκάτσιες και κέρδισε τις εκλογές. Κι όχι μόνον τις κέρδισε, αλλά σχημάτισε μια κυβέρνηση η οποία δεν αποτελείται από ένα κόμμα μόνον, αποτελείται από πολλά κόμματα. Πολλοί συμμετέχουν σ'αυτή την κυβέρνηση και ο Πρόεδρος της Βουλής και ορισμένοι υπουργοί δεν ανήκουν στο κόμμα του. Αυτά πιθανώς απογοητεύουν κάποιους, αλλά εμένα με ενθαρρύνουν και ελπίζω να ενθαρρύνουν και άλλους. Αυτά που άκουσα από τον Προεδρεύοντα του Συμβουλίου και από τον κ. Van der Broek με οδηγούν στο συμπέρασμα ότι συμφωνούν μαζί μου.
<P>
Αντιμετωπίζουμε σήμερα μια πρόκληση, μια πρόκληση η οποία μας οδηγεί στην απόφαση, ελπίζω, για κοινή δράση στην Αλβανία, ώστε να διορθωθεί σημαντικά η πολιτική, η κοινωνική και η οικονομική κατάσταση σ'αυτή τη χώρα. Πρέπει να βοηθήσουμε την Αλβανία να εμβαθύνει τη δημοκρατία, αυτή τη δημοκρατία που είναι στην αρχή της, να ελέγξει και να αφοπλίσει τις ένοπλες εγκληματικές ομάδες, να σχεδιάσει ένα οικονομικό πρόγραμμα το οποίο θα τη βοηθήσει να προχωρήσει σ'έναν νέο δρόμο. Κάνω λοιπόν έκκληση να μην συνεχίσουμε να ενεργούμε όπως ενεργήσαμε στο παρελθόν. Να μη δειλιάσουμε να βοηθήσουμε την Αλβανία, όπως δειλιάσαμε όταν χρειάστηκε να την βοηθήσουμε και μόνον μερικές χώρες της Ευρωπαϊκής 'Ενωσης πήγαν εκεί και βρέθηκαν εκεί για να βοηθήσουν. Η Ευρωπαϊκή 'Ενωση, νομίζω, οφείλει στο σύνολό της να βρίσκεται στην Αλβανία και να δρα εκεί συντονισμένα και να βοηθεί αυτή τη χώρα. Η Αλβανία, θέλω να σας το θυμίσω, είναι στην Ευρώπη, βρίσκεται δίπλα μας και οφείλουμε να βοηθήσουμε αυτούς τους πολίτες. Οι πολίτες αυτοί δικαιούνται κάτι καλύτερο. Και νομίζω ότι και η Ευρώπη θα είναι καλύτερα, εάν αυτή η χώρα αποκτήσει ευημερία και οικονομική κατάσταση πολύ καλύτερη.

<SPEAKER ID=166 LANGUAGE="IT" NAME="Bianco">
Κύριε Πρόεδρε, κύριε πρόεδρε του Συμβουλίου, κύριε επίτροπε, η ακολουθία των πραγμάτων αποδεικνύει πόσο σωστές ήταν οι επιλογές που έγιναν. Παρεμβήκαμε πριν να καταρρεύσει η κατάσταση κοινωνικής αποσύνθεσης που προϋπήρχε αναμφίβολα της κρατικής διάλυσης. Το να σταθούμε σήμερα και να κρίνουμε όσα συνέβησαν θα αποτελούσε μία στείρα πολιτική ενέργεια. Έγιναν οι εκλογές, δεν υπάρχει απογοήτευση και οπωσδήποτε οι εκλογές αποτελούν μία στροφή και ένα σημείο εκκίνησης. Θα πρέπει όμως η Ευρώπη και τα κόμματα που δρουν εντός του Κοινοβουλίου, όπως και στις άλλες χώρες, να προσέξουν και να μην προδικάζουν μορφές επιρροής, διότι ένας από τους θετικούς παράγοντες που οδήγησαν στο σημερινό αποτέλεσμα ήταν η αμερόληπτη στάση που υιοθετήσαμε. Πιστεύω ότι από αυτή την άποψη ήταν θεμελιώδους σημασίας η παρέμβαση της πολυεθνικής δύναμης.
<P>
Θα ήθελα να πω στον προεδρεύοντα του Συμβουλίου ότι η Ευρώπη εμφανίστηκε αδύναμη από αυτή την άποψη. Το Κοινοβούλιο είχε ζητήσει μία κοινή δράση αλλά μερικές μόνο χώρες δέχθηκαν να παρέμβουν και συνεπώς να συμβάλουν σημαντικά στην επίλυση της αλβανικής κρίσης. Ελπίζουμε στο μέλον η Ευρώπη, ενωμένη σε ένα πρόγραμμα του οποίου χαράκτηκαν εδώ οι γενικές γραμμές και που με βρίσκει σύμφωνο, να δράσει με τρόπο πολύ πιο αποτελεσματικό και πολύ πιο ευαίσθητο.
<P>
Θα ήθελα, στο μεταξύ, να υπενθυμίσω ότι τα κόμματα που συμμετέχουν στον κυβερνητικό συνασπισμό συνεδρίασαν στη Ρώμη και κατέληξαν σε θετικές συμφωνίες: όσοι νίκησαν δεν θα πρέπει να απαιτούν να επιβληθούν στους άλλους και όσοι έχασαν θα πρέπει να δεχθούν δημοκρατικά το αποτέλεσμα που επετεύχθη. Είναι ίσως αναγκαίο ο πρόεδρος του Συμβουλίου και ο επίτροπος να αντιληφθούν ότι αυτή η συμφωνία, που επετεύχθη στην Κοινότητα του Αγίου Ετζίντιο, αντιπροσωπεύει ένα σημαντικό βήμα για την οικοδόμηση του μέλλοντος. Οι γραμμές που χαράχθηκαν είναι αναμφίβολα θετικές. συμφωνώ με το πρόγραμμα του επιτρόπου που μπορεί να αποδειχθεί ένα πρόγραμμα θετικό για όλους.

<SPEAKER ID=167 LANGUAGE="IT" NAME="Imbeni">
Κύριε Πρόεδρε, με την παρέμβασή μου θέλω πριν από όλα να υπενθυμίσω ότι η πρωτοβουλία της Ευρώπης ήταν κατώτερη από τις προσδοκίες αλλά σε κάθε περίπτωση αποφασιστική: η παρουσία της πολυεθνικής δύναμης και η συμβολή στην πρωτοβουλία της ΔΑΣΕ αποτέλεσαν δύο αποφασιστικά στοιχεία που δεν θα πρέπει να ξεχνάμε.
<P>
Όσον αφορά το μέλλον, θεωρώ ότι το βασικό πρόβλημα έγκειται στη στάση μας: δεν θα πρέπει να δημιουργήσουμε την εντύπωση ότι φεύγουμε, πως ό, τι ήταν να γίνει έγινε, ότι η σελίδα γύρισε οριστικά. Οι εκλογές ήταν μία σημαντική στιγμή και εφόσον η εναλλακτική λύση ήταν το χάος, πολύ καλά έκανε ο Vranitsky που επέμενε να διεξαχθούν στα τέλη Ιουνίου. Δεν θα πρέπει όμως να έχουμε ψευδαισθήσεις, ούτε εμείς ούτε οι άλλοι. Η κατάσταση στην Αλβανία παραμένει λεπτή από όλες τις απόψεις. Πριν από όλα θα πρέπει να αντιληφθούμε ότι η Αλβανία δεν είναι μία φτωχή χώρα: η οικονομική και κοινωνική κατάσταση είναι δραματική, μόνο γιατί η χώρα έχει εξαντληθεί οικονομικά εξαιτίας εσφαλμένων επιλογών, που πραγματοποιήθηκαν στο μακρινό παρελθόν αλλά και κατά το πρόσφατο παρελθόν.
<P>
Τώρα θα πρέπει το Συμβούλιο και η Επιτροπή να υποδείξουν με προσοχή τις προθεσμίες και τα μελλοντικά προγράμματα και η Αλβανία να έχει τη βεβαιότητα ότι υπάρχουν προγράμματα που θα εκτελεσθούν και ότι οι προθεσμίες δεν θα παραβιασθούν.
<P>
Επίτροπε van den Broek, θα ήθελα τώρα να σημειώσω ένα θεμελιώδες στοιχείο για το οποίο μιλήσαμε πριν από τις εκλογές: τον έλεγχο της διεθνούς παρέμβασης και τους ελέγχους των ενισχύσεων. Δεν θα πρέπει να επαναληφθούν όσα συνέβησαν στο παρελθόν! Έχουμε δώσει στην Αλβανία περισσότερα χρήματα από εκείνα που έχουμε δώσει σε οποιαδήποτε άλλη χώρα και το αποτέλεσμα ήταν καταστροφικό εξαιτίας της έλλειψης ελέγχων. Δεν θα πρέπει να επαναληφθεί!

<SPEAKER ID=168 NAME="Πρόεδρος">
Ο κ. Cars μού ζητά το λόγο για ένα ζήτημα επί της διαδικασίας.

<SPEAKER ID=169 LANGUAGE="SV" NAME="Cars">
Έχετε μια πολύ σαφή θέληση να κρατούν οι ομιλητές τους χρόνους τους. Αυτό πρέπει να το σεβαστούμε όλοι. Καθώς είμαι ένας από τους λίγους που δεν είχατε λόγο να διακόψετε, θέλω εντούτοις, να σας επισημάνω ότι συχνά χτυπήσατε την σφύρα μερικά δευτερόλεπτα , πριν λήξει ο χρόνος του ομιλητή. Γι&#x02BC;αυτό και ζητώ να σκεφτείτε αν αυτό είναι μια ορθή διαδικασία.

<SPEAKER ID=170 NAME="Πρόεδρος">
Κύριε Cars, το ζήτημα του χρόνου είναι ένα από τα μεγάλα προβλήματα αυτού του Κοινοβουλίου. Η Προεδρία δεν μπορεί να κάνει τους κοινοβουλευτικούς να σιωπούν, τους ειδοποιεί όμως όταν έχουν εξαντλήσει το χρόνο τους. Η ευθύνη του να πάει ή όχι πιο πέρα, ανήκει στον κάθε βουλευτή· εν πάση περιπτώσει, εγώ κάνω ό, τι είναι δυνατόν για να γίνεται σεβαστός ο χρόνος.
<P>
Η συζήτηση έληξε.

<CHAPTER ID=11>
Ώρα των Ερωτήσεων (Συμβούλιο)
<SPEAKER ID=171 NAME="Πρόεδρος">
Η ημερήσια διάταξη προβλέπει την ώρα των ερωτήσεων (Β4-0349/97). Θα εξετάσουμε ερωτήσεις προς το Συμβούλιο.
<P>
Ερώτηση Αριθ. 1 που υπέβαλε ο κ. Jaime Valdivielso de Cuι (H-0477/97):
<P>
Θέμα: Εισαγωγή, κατά τη μεταρρύθμιση της Συνθήκης, άρθρου που θα ρυθμίζει τη νομική βάση για την εθελοντική προσφορά υπηρεσιών
<P>
Η εθελοντική προσφορά κοινωνικών υπηρεσιών και οι μη κυβερνητικές οργανώσεις αποτελούν ένα φαινόμενο σε διαρκή ανάπτυξη. Το 30 % των ισπανών πολιτών συμμετέχει σε κάποια εθελοντική δραστηριότητα. Εκατοντάδες Ευρωπαίοι πραγματοποιούν ανθρωπιστικές δραστηριότητες και συμμετέχουν σε ειρηνευτικές αποστολές σε περιοχές που μαστίζονται από την πείνα, τη φτώχεια, επιδημίες και πολεμικές συγκρούσεις.
<P>
Η Συνθήκη δεν περιλαμβάνει ειδική νομική βάση για την εθελοντική προσφορά υπηρεσιών, μολονότι η υπόσταση και η σημασία του συγκεκριμένου τομέα δικαιολογούν την εισαγωγή του σε ειδικό άρθρο.
<P>
Έχει προβλέψει το Συμβούλιο την εισαγωγή άρθρου που θα διέπει και θα στηρίζει την εθελοντική προσφορά υπηρεσιών και τις δραστηριότητες των μη κυβερνητικών οργανώσεων;
<P>
Ποιά συγκεκριμένα μέτρα προβλέπονται για τη συνεργασία μεταξύ ανθρωπιστικών οργανώσεων διαφορετικών χωρών, προκειμένου να καταστούν αποδοτικότερες οι προσπάθειές τους και να προωθηθεί μία ευρωπαϊκή διάσταση;
<P>
Υπάρχει κάποιος κατάλογος μη κυβερνητικών και ανθρωπιστικών οργανώσεων που να μπορούν να διοχετεύσουν και να διανείμουν, σε όσους τα έχουν μεγαλύτερη ανάγκη, τα προϊόντα που κατάσχονται λόγω απάτης στον κοινοτικό τομέα και τα οποία επί του παρόντος καταστρέφονται;

<SPEAKER ID=172 NAME="Wohlfart">
Θα ήθελα καταρχήν να πω ότι η προεδρία του Συμβουλίου, κατά την περίοδο συνόδου του Ιουνίου, είχε ήδη την ευκαιρία να απαντήσει σε μία όμοια ερώτηση που έθεσε ο αξιότιμος βουλευτής. Θα επαναλάβω λοιπόν εκείνη την απάντηση.
<P>
Πράγματι, η παρούσα ερώτηση απαιτεί καταρχήν τη ακόλουθη διευκρίνιση, ότι δηλαδή το Συμβούλιο, ως θεσμικό όργανο, δεν είναι μέρος της Διακυβερνητικής Διάσκεψης. Εξάλλου, ο αξιότιμος βουλευτής γνωρίζει ασφαλώς ότι εν των μεταξύ οι εργασίες της Διακυβερνητικής Διάσκεψης ολοκληρώθηκαν και τα αποτελέσματα ανήκουν πλέον στη δημόσια σφαίρα.
<P>
Θα ήθελα να υπογραμμίσω ότι συμμερίζομαι, ωστόσο, την άποψη του αξιότιμου βουλευτή σχετικά με την προσφορά των ΜΚΟ και των εθελοντικών δραστηριοτήτων σε πολυποίκιλους τομείς, διότι αντιπροσωπεύουν αποφασιστικές συνεισφορές για την ανακούφιση πολλών δυστυχιών, επιτρέποντας σε ορισμένες περιπτώσεις σε ολόκληρα τμήματα αναπτυσσόμενων κοινωνιών να πάρουν στα χέρια τους τη μοίρα τους.
<P>
'Οσον αφορά τα συγκεκριμένα μέτρα που ελήφθησαν προκειμένου να βελτιστοποιηθούν οι προσπάθειες των ανθρωπιστικών οργανώσεων, ο κανονισμός «Ανθρωπιστική Βοήθεια» που εγκρίθηκε το 1996 προβλέπει, μεταξύ άλλων, τη δυνατότητα της χρηματοδότησης δράσεων ενίσχυσης του συντονισμού της Κοινότητας με τις ανθρωπιστικές διεθνείς οργανώσεις και οργανισμούς, τις μη κυβερνητικές οργανώσεις, καθώς και τις αντιπροσωπευτικές οργανώσεις αυτών των τελευταίων.
<P>
'Οσον αφορά τη δημιουργία ενός μητρώου ΜΚΟ και ανθρωπιστικών οργανώσεων που μπορούν να διανείμουν στους πιο ενδεείς προϊόντα που κατάσχονται για απάτη, δεν μπορώ παρά να επισημάνω στο Κοινοβούλιο ότι η Επιτροπή δεν υπέβαλε στο Συμβούλιο σχετικές προτάσεις προς αυτή την κατεύθυνση.

<SPEAKER ID=173 LANGUAGE="ES" NAME="Valdivielso de Cuι">
Κύριε Προεδρεύοντα του Συμβουλίου, θεωρώ ενδιαφέρουσα την απάντηση που μου δίνετε. Θα ήθελα να τονίσω το δυναμικό, που θα μπορούσα να το πω περιορισμένο, αλλά θαυμάσιο και εξαιρετικό, που διαθέτει η ευρωπαϊκή κοινωνία και το οποίο θα μπορούσαμε να εκμεταλλευτούμε καλύτερα. Πιστεύω ότι δεν το κάνουμε, και θα πρέπει να έχουμε επίγνωση ότι αυτό αποτελεί ένα κενό.
<P>
Δεύτερον, και όσον αφορά μια πολύ πιο πρακτική πτυχή, σημειώνονται πολλές περιπτώσεις στο εσωτερικό της Ευρωπαϊκής Ένωσης όπου, για λόγους απάτης, βιομηχανικής πλαστογραφίας, κλπ., καταστρέφονται φορτία προϊόντων που προέρχονται από παράνομες διαδικασίες. Πολλές φορές καίγονται ρούχα, παπούτσια και σκεπάσματα, διότι κάποιος ιδιοποιήθηκε μια μάρκα, κλπ. Κατανοώ πλήρως ότι αυτό πρέπει να γίνεται έτσι από την άποψη των κριτηρίων των εμπορικών ή άλλων μητρώων, είναι κρίμα όμως να μην αξιοποιούνται αυτά τα προϊόντα για να βοηθηθούν οι πλέον ενδεείς.

<SPEAKER ID=174 LANGUAGE="FR" NAME="Wohlfart">
Χαίρομαι που υπάρχει σύμπτωση απόψεων ανάμεσα στον αξιότιμο βουλευτή και εμένα σχετικά με τον ιδιαίτερα αξιόλογο ρόλο που διαδραματίζουν οι ΜΚΟ μας στον τομέα που μόλις περιγράφηκε, κυρίως όσον αφορά τους πιο ενδεείς και τους πιο άπορους. Μπορώ να εκτιμήσω την εργασία που πραγματοποιούν οι ΜΚΟ, δεδομένου ότι είμαι επιφορτισμένος, στο Υπουργείο Εξωτερικών, με το τμήμα συνεργασίας-ανάπτυξης.
<P>
'Οσον αφορά το τελευταίο σκέλος της παρέμβασής του, της επιθυμίας του, την οποία μπορώ να καταλάβω θαυμάσια, θα ήταν ίσως επίσης καλό να ερωτήσει ο αξιότιμος βουλευτής την Επιτροπή, για να μάθει εάν πρόκειται να λάβει μία πρωτοβουλία προς την κατεύθυνση που επιθυμεί.

<SPEAKER ID=175 NAME="Πρόεδρος">
Δεδομένου ότι ο συντάκτης της απουσιάζει, η ερώτηση Αριθ. 2 καταπίπτει.
<P>
Ερώτηση Αριθ. 3 που υπέβαλε η κ. Marνa Izquierdo Rojo (H-0481/97):
<P>
Θέμα: Η κατάσταση στην Αλγερία
<P>
Τι πιστεύει το Συμβούλιο για τη σημερινή κατάσταση στην Αλγερία; Ποιες είναι οι προοπτικές και ποιες δράσεις θα αναληφθούν βραχυπρόθεσμα, όσον αφορά τις σχέσεις μας με τη χώρα αυτή;

<SPEAKER ID=176 NAME="Wohlfart">
Ως απάντηση στην ερώτηση που έθεσε ο αξιότιμος βουλευτής, θα ήθελα να του ανακοινώσω τα ακόλουθα στοιχεία.
<P>
'Οπως γνωρίζετε, το Συμβούλιο παρακολουθεί από πολύ κοντά την εξέλιξη της εσωτερικής κατάστασης στην Αλγερία. Το Συμβούλιο είναι ικανοποιημένο από τη διεξαγωγή των βουλευτικών εκλογών της 5ης Ιουνίου. Ο αλγερινός λαός αποφάνθηκε με τάξη και σε καλές συνθήκες ασφαλείας. Μετά από αίτηση των αλγερινών αρχών, ένας σημαντικός αριθμός κρατών μελών της Ευρωπαϊκής 'Ενωσης απάντησαν θετικά αποστέλλοντας παρατηρητές σε εθνική βάση, με συντονισμό από τα Ηνωμένα 'Εθνη.
<P>
Η 'Ενωση έλαβε υπόψη την έκθεση της μικτής αποστολής παρατηρητών που επιβεβαιώνει ότι, παρά ορισμένες αξιοσημείωτες ατέλειες, η εκλογική διαδικασία διεξήχθη σε συνθήκες που μπορούν να χαρακτηρισθούν γενικά ικανοποιητικές. Η σχετικά υψηλή συμμετοχή σε αυτές τις εκλογές μαρτυρεί, κατά τη γνώμη μας, την αποφασιστικότητα του αλγερινού λαού να πάρει το μέλλον στα χέρια του.
<P>
Το Συμβούλιο εκτιμάει ότι αυτές οι εκλογές σηματοδοτούν ένα βήμα προόδου στη διαδικασία των πολιτικών μεταρρυθμίσεων. Ελπίζει εξάλλου ότι η νέα πολυκομματική συνέλευση και η κυβέρνηση συνασπισμού, που διαθέτει ευρεία βάση, θα είναι κεντρικοί παράγοντες στη διαδικασία μεταρρυθμίσεων προς την οικοδόμηση μίας δημοκρατικής και χωρίς βία κοινωνίας στην Αλγερία.
<P>
Το Συμβούλιο θα παρακολουθήσει πολύ προσεκτικά τη διεξαγωγή της επόμενης εκλογικής διαδικασίας, αυτή τη φορά στο επίπεδο των δημοτικών εκλογών, που θα πραγματοποιηθεί στις αρχές του φθινοπώρου.
<P>
'Οσον αφορά τις διμερείς σχέσεις, το Συμβούλιο ελπίζει ότι η κατάσταση θα επιτρέψει μία γρήγορη σύναψη της νέας ευρωμεσογειακής συμφωνίας με την Αλγερία.

<SPEAKER ID=177 LANGUAGE="ES" NAME="Izquierdo Rojo">
Κύριε Προεδρεύοντα του Συμβουλίου, ευχαριστώ πολύ για την απάντησή σας. Λαμβανομένου υπόψη όμως ότι αναφερθήκατε μάλλον στο πρόσφατο παρελθόν και στις εκλογές, θα ήθελα να σας ρωτήσω, σχετικά με το παρόν, πώς αξιολογείτε την υπό όρους απελευθέρωση του Abasi Madani, αρχηγού του FIS; Την αξιολογείτε ως πραγματική συμβολή στην προσπάθεια να εξευρεθούν κάποιες διέξοδοι από τη βία;

<SPEAKER ID=178 LANGUAGE="FR" NAME="Wohlfart">
Πιστεύω ότι όλα τα ενδιαφερόμενα μέρη στην Αλγερία έχουν συμφέρον να διατηρήσουν έναν ανοιχτό διάλογο μεταξύ τους. Η απελευθέρωση, εχθές, του κ. Abassi Madani, θα μπορούσε να κατευνάσει την κατάσταση που επικρατεί αυτή τη στιγμή στην Αλγερία και που μας απασχολεί όλους και όλες. Αυτή η απελευθέρωση θα μπορούσε να αποτελέσει ένα βήμα προόδου στη δύσκολη διαπραγμάτευση και στο δύσκολο δρόμο προς την επίλυση της σύγκρουσης, η οποία έχει ήδη προξενήσει πάρα πολλά θύματα.

<SPEAKER ID=179 LANGUAGE="DE" NAME="von Habsburg">
Κύριε Πρόεδρε του Συμβουλίου, πιστεύετε πραγματικά πως υπάρχει δημοκρατία, όταν οι εκλογές διεξάγονται μόνο για προνομιούχα κόμματα, όταν αποκλείεται από αυτές το κόμμα που την τελευταία φορά κέρδισε την απόλυτη πλειοψηφία αλλά μετά εκδιώχτηκε από την εξουσία από τις ένοπλες δυνάμεις; Όμως είναι ένα βήμα προς τη σωστή κατεύθυνση, δόξα τω Θεώ. Είστε διατεθειμένος να εξασκήσετε πάλι πίεση στην αλγερινή κυβέρνηση για να επιτρέψει μια πραγματική δημοκρατία, στην οποία να αντιπροσωπεύεται ο αλγερινός λαός και όχι μόνο οι άνθρωποι που είναι αρεστοί στους κατόχους της εξουσίας; Ασχετα εντελώς μ' αυτό, ξέρετε ακριβώς, κ. Πρόεδρε του Συμβουλίου, πόσο πολύ βοηθήθηκε αυτό το κόμμα που κέρδισε τις εκλογές με οικονομικά, με διοικητικά και με όλα τα μέσα που είχε στη διάθεσή της η κυβέρνηση!

<SPEAKER ID=180 LANGUAGE="FR" NAME="Wohlfart">
Πιστεύω ότι έχω ήδη υπογραμμίσει, στην πρώτη μου απάντηση στην ερώτηση, ότι αυτές οι εκλογές αποτελούσαν ένα πρώτο βήμα. Αυτές οι εκλογές πραγματοποιήθηκαν σε συνθήκες που δεν ικανοποιούν καθόλου τον αξιότιμο βουλευτή, το παραδέχομαι. Πιστεύω ωστόσο ότι πρέπει τώρα να κάνουμε ό, τι είναι δυνατό ώστε οι μελλοντικές εκλογές να διεξαχθούν σε πιο δημοκρατικές συνθήκες.
<P>
Θα ήθελα να πω, ωστόσο, ότι το σημερινό κλίμα δεν προσφέρεται ιδιαίτερα. Πάντως, αυτό δεν πρέπει να μας αποτρέψει να πράξουμε, από την πλευρά μας, ό, τι είναι δυνατό για να αρχίσει ο θετικός διάλογος, ο εποικοδομητικός διάλογος που θα οδηγήσει, τελικά, σε αυτές τις δημοκρατικές εκλογές, χωρίς να παραλείψουμε να υπογραμμίσουμε ότι, σε τελική ανάλυση, κόμματα που προσφεύγουν στη βία και στην τρομοκρατία δεν θα πρέπει, κανονικά, να έχουν θέση στη διαδικασία. 'Ολες οι άλλες δημοκρατικές δυνάμεις, που δέχονται τις αρχές της δημοκρατίας, θα πρέπει να μπορέσουν να συμμετάσχουν στις προσεχείς εκλογές σε αυτή τη χώρα.

<SPEAKER ID=181 NAME="Πρόεδρος">
Ερώτηση Αριθ. 4 που υπέβαλε ο κ. John Iversen (H-0488/97):
<P>
Θέμα: Βιρμανία
<P>
Μετά από τις τελευταίες εκλογές στη Μεγάλη Βρετανία και τη Γαλλία, μήπως το Συμβούλιο έχει τροποποιήσει τη στάση του ως προς το ενδεχόμενο ενός οικονομικού αποκλεισμού της Βιρμανίας;

<SPEAKER ID=182 NAME="Wohlfart">
'Οσον αφορά αυτή την ερώτηση σχετικά με την κατάσταση στη Βιρμανία, θα ήθελα να πω ότι, στις 29 Απριλίου του έτους αυτού, το Συμβούλιο αποφάσισε να παρατείνει για μία νέα περίοδο έξι μηνών τις διοικητικές κυρώσεις που προβλέπονται από την κοινή θέση της Ευρωπαϊκής 'Ενωσης σχετικά με τη Βιρμανία, η οποία εγκρίθηκε στις 29 Οκτωβρίου του περασμένου έτους.
<P>
Η απόφαση αυτή για παράταση ελήφθη έπειτα από την απουσία προόδων στο εσωτερικό της Βιρμανίας, ιδίως όσον αφορά την κατάσταση των δικαιωμάτων του ανθρώπου και τη διαδικασία εκδημοκρατισμού.
<P>
Στο παρόν στάδιο, δεν ελήφθησαν ακόμη υπόψη προτάσεις για πρόσθετα μέτρα στον οικονομικό τομέα. Αυτές μπορούν ωστόσο να αποτελέσουν αντικείμενο μεταγενέστερης συζήτησης σε περίπτωση που η κατάσταση στη Βιρμανία υποβαθμισθεί περισσότερο.
<P>
Μπορώ εξάλλου να επιβεβαιώσω ότι η Ευρωπαϊκή 'Ενωση παραμένει επαγρυπνεί σταθερά σε σχέση με την κατάσταση στη Βιρμανία και ότι εξετάζει το ζήτημα της ανάγκης σημαντικών και γρήγορων μεταρρυθμίσεων με όλους τους διεθνείς συνομιλητές της, ιδιαίτερα τα κράτη του ΣΚΝΑΑ, από τους οποίους ζητάει να χρησιμοποιήσουν όλα τα μέσα πίεσης που έχουν στη διάθεσή τους για να κάμψουν τη θέση του SLORC (State Law and Order Restoration Council).

<SPEAKER ID=183 LANGUAGE="DA" NAME="Iversen">
Θα ήθελα να σας ευχαριστήσω για την απάντηση που μου δώσατε και να σας ρωτήσω, κ. Προεδρεύοντα του Συμβουλίου, δεδομένου ότι γνωρίζουμε όλοι ότι η κατάσταση είναι σοβαρή στην περιοχή και μάλιστα στην ίδια τη Βιρμανία, πότε θα συμπεριληφθεί το θέμα αυτό στην ημερήσια διάταξη του Συμβουλίου; Θα γίνει αυτό εντός ενός μηνός, δύο μηνών ή έχει ήδη οριστεί πότε θα συζητήσει το Συμβούλιο τις περαιτέρω κυρώσεις κατά της Βιρμανίας;

<SPEAKER ID=184 LANGUAGE="FR" NAME="Wohlfart">
Θα ήθελα ακόμη να προσθέσω ένα στοιχείο στην απάντηση σε αυτή τη συμπληρωματική ερώτηση που μόλις που τέθηκε και να πω ότι επί του παρόντος, σας το είπα ήδη, δεν έχουν ακόμη ληφθεί κυρώσεις, αλλά ότι δεν αποκλείω το ενδεχόμενο να υποβληθεί στο Συμβούλιο Υπουργών ο φάκελος αυτός, για το Συμβούλιο Γενικών Υποθέσεων του Σεπτεμβρίου.

<SPEAKER ID=185 NAME="Πρόεδρος">
Ερώτηση Αριθ. 5 που υπέβαλε η κ. Ulla Sandbζk (H-0490/97):
<P>
Θέμα: Η παράγραφος περί μη διακρίσεως στη Συνθήκη του Μάαστριχτ II
<P>
Στη Δανία υπάρχει η κρατική εκκλησία «FOLKE KIRKE», η οποία ενισχύεται από το κράτος με οικονομική βοήθεια, π.χ. για τη συντήρηση κτιρίων και τους μισθούς των ιερέων.
<P>
Μπορεί το Συμβούλιο να ανακοινώσει κατά πόσο η ενσωμάτωση της παραγράφου περί μη διακρίσεως της νέας Συνθήκης του Μάαστριχτ II μπορεί να έχει ως συνέπεια σε χώρες, όπως η Δανία όπου υφίσταται κρατική εκκλησία, ότι εκκλησιαστικές κοινότητες, που δεν ανήκουν στην Folkekirke, μπορούν να απαιτήσουν την ισότητα με την εθνική εκκλησία, ούτως ώστε να επιτύχουν π.χ. οικονομική ενίσχυση; Θα έχουν τότε άραγε τη δυνατότητα προσφυγής στο Δικαστήριο σε περίπτωση που δεν αναγνωρίζεται αυτή η ισότητα;

<SPEAKER ID=186 NAME="Wohlfart">
Απαντώντας στην ερώτηση του αξιότιμου βουλευτή, θα ήθελα να υπογραμμίσω ότι μόνο το Δικαστήριο είναι έχει την εξουσία να ερμηνεύει τις διατάξεις που μπορεί να περιέχει μελλοντικά η Συνθήκη για την ίδρυση της Ευρωπαϊκής Κοινότητας, μετά τη Διακυβερνητική Διάσκεψη που μόλις ολοκληρώθηκε στο 'Αμστερνταμ.
<P>
Πιστεύω ότι δεν ανήκει στο Συμβούλιο να εκφέρει μία εκτίμηση σχετικά με ένα κείμενο το οποίο δεν έχει ακόμη τεθεί σε ισχύ, και ούτε καν έχει υπογραφεί.

<SPEAKER ID=187 LANGUAGE="DA" NAME="Sandbζk">
Θα μπορούσα ίσως να ρωτήσω τον Προεδρεύοντα του Συμβουλίου για ποιό λόγο συμπεριελήφθηκε η εκκλησία σε αυτή την παράγραφο περί μη διακρίσεως. Σε ποιά μορφή διακρίσεως φαντάστηκε το Συμβούλιο ότι θα μπορούσε να εκτεθεί η εκκλησία;

<SPEAKER ID=188 LANGUAGE="FR" NAME="Wohlfart">
Για τους λόγους που μόλις ανέφερα, θα προσπαθήσω απλώς να απαντήσω κατά τρόπο εντελώς προσωπικό στη συμπληρωματική ερώτηση της κ. Sanbaek. Κατά τη γνώμη μου, με μία πρώτη ανάγνωση, το μελλοντικό άρθρο 6 Α της συνθήκης δεν θα έχει άμεσο αποτέλεσμα, δηλαδή οι ιδιώτες δεν θα μπορούν να στηρίζονται στις διατάξεις του ενώπιον ενός εθνικού δικαστηρίου ή ενώπιον του Δικαστηρίου των Κοινοτήτων.
<P>
Θα παρέχει στο Συμβούλιο, που θα αποφασίζει με ομοφωνία μετά από πρόταση της Επιτροπής και μετά από διαβούλευση με το Ευρωπαϊκό Κοινοβούλιο, τη δυνατότητα, αλλά όχι την υποχρέωση, να λάβει μέτρα για την καταπολέμηση, όχι για την απαγόρευση, ορισμένων διακρίσεων κατά των προσώπων, εντός των ορίων των αρμοδιοτήτων που η συνθήκη αναγνωρίζει στην Κοινότητα.
<P>
Από αυτή την άποψη, πρέπει να σημειωθεί ότι οι σχέσεις ανάμεσα στην Εκκλησία, ή τις Εκκλησίες, και το κράτος, στο εσωτερικό κάθε κράτους μέλους, δεν υπάγονται στις αρμοδιότητες της Κοινότητας και επομένως δεν είναι δυνατό να αποτελέσουν αντικείμενο κοινοτικών μέτρων. Μπορούμε άλλωστε να παραπέμψουμε, σχετικά με το θέμα αυτό, στην τελική πράξη της Διακυβερνητικής Διάσκεψης σχετικά με το καθεστώς των Εκκλησιών σύμφωνα με το εθνικό δίκαιο.

<SPEAKER ID=189 LANGUAGE="DE" NAME="Posselt">
Κύριε Πρόεδρε, είμαι ευγνώμων που αναφέρατε την Τελική Πράξη, η οποία, σε αντίθεση με τη Συνθήκη, έχει ήδη υπογραφεί και η οποία περιέχει ρήτρα για τη σχέση μεταξύ κράτους και εκκλησίας. Ο χριστιανισμός είναι εξίσου έντονος σε όλα τα κράτη-μέλη και η Ευρώπη δε θα υπήρχε χωρίς το χριστιανισμό, αλλά η σχέση μεταξύ κράτους και εκκλησίας έχει εξελιχτεί πολύ διαφορετικά στα επιμέρους κράτη. Γι' αυτό είναι πολύ λογικό να αφήσουμε εδώ την επικουρικότητα να λειτουργήσει. Θα ήθελα να ξέρω αν θεωρείτε αρκετή την αναφορά στην Τελική Πράξη και γιατί δεν κατέστη δυνατό να εκπληρωθεί η επιθυμία των ευρωπαϊκών εκκλησιών και να ενσωματωθεί και στην ίδια τη Συνθήκη. Εδώ και το ίδιο το Λουξεμβούργο πρέπει να είχε επιφυλάξεις.

<SPEAKER ID=190 LANGUAGE="FR" NAME="Wohlfart">
Πιστεύω ότι απαντήσατε στην ίδια την ερώτησή σας. Αναφερθήκατε στην επικουρικότητα, στην αρχή της επικουρικότητας, την οποία είχα και εγώ αναφέρει ως στοιχείο απάντησης στην πρώτη συμπληρωματική ερώτηση. Αυτός ακριβώς είναι ο λόγος, δεν υπάρχει άλλος. Δεν υπήρχε επιφύλαξη του Λουξεμβούργου, μπορώ να σας διαβεβαιώσω.

<SPEAKER ID=191 NAME="Πρόεδρος">
Ερώτηση Αριθ. 6 που υπέβαλε ο κ. Felipe Camisσn Asensio (H-0491/97):
<P>
Θέμα: Μέτρα υπέρ της οδικής ασφάλειας
<P>
Η οδική ασφάλεια αποτελεί αντικείμενο αυξανόμενου ενδιαφέροντος εκ μέρους του Συμβουλίου, όπως προκύπτει από σχετικές αποφάσεις του.
<P>
Στο πλαίσιο του ενδιαφέροντος αυτού, θεωρεί το Συμβούλιο σκόπιμα τα προταθέντα μέτρα να υποβάλλονται σε μελέτες εκτίμησης των επιπτώσεων από άποψη ασφάλειας όλα τα σχέδια έργων οδικών υποδομών και να εξοπλιστούν τα αυτοκίνητα με όργανα περιορισμού της ταχύτητας;

<SPEAKER ID=192 NAME="Wohlfart">
Για να απαντήσω στην ερώτηση αυτή, θα ήθελα καταρχή να πω ότι το Συμβούλιο υιοθέτησε, κατά τη σύνοδο της 17ης και 18ης Ιουνίου 1997, συμπεράσματα σχετικά με την ανακοίνωση της Επιτροπής «Προαγωγή της οδικής ασφάλειας στην Ευρωπαϊκή 'Ενωση, πρόγραμμα για την περίοδο από το 1997 ως το έτος 2001».
<P>
Το Συμβούλιο, αφού έλαβε υπόψη το προαναφερθέν πρόγραμμα δράσης, το οποίο υπέβαλε η Επιτροπή, εξέφρασε την ικανοποίησή του για το γεγονός ότι προβλέπει νέες κοινές πρωτοβουλίες για να καθορισθεί μία ολοκληρωμένη προσέγγιση της οδικής ασφάλειας.
<P>
Το Συμβούλιο δεν τοποθετήθηκε ρητά σχετικά με τα δύο μέτρα πρόληψης των ατυχημάτων που ανέφερε ο αξιότιμος βουλευτής τα οποία αφορούν, το ένα, τον περιορισμό της ταχύτητας και, το άλλο, τη μελέτη των επιπτώσεων για την ασφάλεια όσον αφορά τις υποδομές.

<SPEAKER ID=193 LANGUAGE="ES" NAME="Camisσn Asensio">
Κύριε Προεδρεύοντα του Συμβουλίου, το Συμβούλιο για την Ασφάλεια των Ευρωπαϊκών Μεταφορών παρουσίασε στην Επιτροπή -και υποθέτω και στο Συμβούλιο- το περίφημο σχέδιό του, όπου αναφέρεται ο φιλόδοξος στόχος να μειωθεί ο αριθμός των θυμάτων οδικών ατυχημάτων στην Ευρωπαϊκή Ένωση από 45.000 ετησίως σε 25.000 το έτος 2010.
<P>
Επιχειρείται επίσης η μείωση του κοινωνικοοικονομικού κόστους -πολλών δισεκατομμυρίων- που επιβαρύνει σήμερα την Ένωση.
<P>
Μεταξύ των δεσμευτικών νομοθετικών μέτρων, προτείνεται η υποχρέωση να υποβάλλεται οποιοδήποτε σχέδιο υποδομών σε μελέτη εκτίμησης των επιπτώσεων επί της ασφάλειας, κάτι παρόμοιο με αυτό που γίνεται σήμερα για το περιβάλλον. Εμείς θεωρούμε αρκετά λογικό αυτό το μέτρο, και ερωτάμε το Συμβούλιο τη γνώμη του σχετικά με αυτό, αν και -όπως είπε το Συμβούλιο- ακόμη δεν το έχει μελετήσει· θα θέλαμε όμως να γνωρίζουμε την άποψή του.
<P>
Σχετικά με το άλλο ζήτημα, το θεωρούμε περισσότερο συζητήσιμο, αν και όχι απορρίψιμο, και το θεωρούμε μια πρόταση εκπόνησης πιλοτικών σχεδίων, που θα μπορούσε να αποτελέσει η δυνατότητα εξοπλισμού των αυτοκινήτων με συστήματα περιορισμού της ταχύτητας, με σκοπό να μειωθεί ο αριθμός των ατυχημάτων και των θυμάτων. Ας μην ξεχνάμε ότι ορισμένα φορτηγά τα διαθέτουν ήδη, και ότι, σύμφωνα με τις μετρήσεις, μια μείωση ακόμη και 5 μόνο χλμ/ώρα της μέσης ταχύτητας στις οδικές αρτηρίες της Ευρωπαϊκής Ένωσης θα συνεπαγόταν ότι θα μπορούσαν να σώζονται όχι λιγότερες από 11.000 ανθρώπινες ζωές ετησίως.
<P>
Τι φρονεί το Συμβούλιο σχετικά, αν και δεν έχει ακόμη υπεισέλθει στο θέμα;

<SPEAKER ID=194 LANGUAGE="FR" NAME="Wohlfart">
Στην ουσία, θέτοντας τη συμπληρωματική ερώτησή του, ο αξιότιμος βουλευτής έκανε ήδη τον τραγικό απολογισμό των οδικών ατυχημάτων στην Κοινότητα: ανθρώπινες ζωές, αλλά επίσης αριθμός τραυματισμένων, 1.600.000 τραυματισμένοι. Ως γιατρός, μπορώ να σας διαβεβαιώσω ότι, ορισμένες φορές, η τύχη των τραυματισμένων, για τους οποίους δεν μιλάμε πια έπειτα, είναι δυσβάστακτος, όχι μόνο για τους ίδιους τους τραυματισμένους, αλλά επίσης για την οικογένειά τους, χωρίς να μιλήσουμε για το τρομακτικό κοινωνικο-οικονομικό κόστος. 'Ολα αυτά πρέπει να συνυπολογισθούν.
<P>
Εξάλλου, μπορώ να σας πω ότι μπροστά σε αυτή την εκατόμβη, το Συμβούλιο Υπουργών συμφωνεί απολύτως μαζί σας και με τις προτάσεις της Επιτροπής. Κατ'εμάς, δεν πρέπει να παραμελήσουμε καμία οδό όσον αφορά την πρόληψη.

<SPEAKER ID=195 NAME="Πρόεδρος">
Η ερώτηση Αριθ. 7 που υπέβαλε η κ. Patricia McKenna (H-0499/97) δεν θα απαντηθεί, δεδομένου ότι πρόκειται για ένα ζήτημα που περιλαμβάνεται ήδη στην ημερήσια διάταξη.
<P>
Ερώτηση Αριθ. 8 που υπέβαλε ο κ. Sφren Wibe (H-0501/97), τον οποίο αντικαθιστά η κ. Ahlqvist:
<P>
Θέμα: Συστάσεις του ΕCOFIN προς τη Σουηδία
<P>
Σύμφωνα με πληροφορίες που δημοσιεύτηκαν στον Τύπο της Σουηδίας, στις 12.05.97 οι υπουργοί οικονομικών των κρατών μελών της ΕΕ ζήτησαν από τη Σουηδία να μειώσει το έλλειμμα του προϋπολογισμού με τη μείωση των φόρων επί των νοικοκυριών και των επιχειρήσεων και με περικοπές στο δημόσιο τομέα ή/και στο κοινωνικό σύστημα μεταφοράς πιστώσεων.
<P>
Η συνθήκη του Μάαστριχτ, στην οποία η Σουηδία είναι συμβαλλόμενο μέρος, ορίζει ανώτατο όριο για το δημοσιονομικό έλλειμμα των κρατών μελών. Ωστόσο, η συνθήκη δεν αναφέρει με ποιά μέσα θα εκπληρώσουν τα κράτη μέλη το στόχο αυτόν. Με τη σύστασή του το Συμβούλιο ΕCOFIN θέτει σαφή πολιτική προτεραιότητα. Η Σουηδία πρέπει να κάνει περικοπές στο σύστημά της κοινωνικής πρόνοιας παρά το γεγονός ότι οι έρευνες δείχνουν ότι το σύστημα έχει την υποστήριξη του σουηδικού λαού.
<P>
Εκτιμά το Συμβούλιο ότι είναι σκόπιμο να θέτει το ΕCOFIN κατά τον τρόπο αυτόν πολιτικές προτεραιότητες; Δεν θα ήταν προτιμότερο να προτείνει στη Σουηδία να εκπληρώσει το δημοσιονομικό στόχο είτε με περικοπές είτε με την αύξηση των φόρων και των τελών; Σκέφτηκε το Συμβούλιο πόσες θέσεις απασχόλησης θα χαθούν εάν πραγματοποιηθούν οι περικοπές και η μείωση των φόρων σύμφωνα με τις συστάσεις;

<SPEAKER ID=196 NAME="Wohlfart">
Το άρθρο 104 Γ της συνθήκης για την ίδρυση της Ευρωπαϊκής Κοινότητας ορίζει ότι, όταν το Συμβούλιο αποφασίζει ότι υπάρχει υπερβολικό έλλειμμα, απευθύνει συστάσεις στο ενδιαφερόμενο κράτος μέλος προκειμένου το εν λόγω να θέσει τέρμα στην κατάσταση αυτή σε μία δεδομένη προθεσμία.
<P>
Αφενός, για να υπάρχει ένα χρήσιμο αποτέλεσμα, μία τέτοια σύσταση δεν μπορεί να περιορίζεται σε μία απλή υπενθύμιση του δημοσιονομικού στόχου. Αφετέρου, το Συμβούλιο αποφαίνεται πάντα με όρους αρκετά γενικούς για να αφήνει ένα περιθώριο εκτίμησης στα κράτη μέλη σχετικά με τις εσωτερικές προτεραιότητές τους.
<P>
Το κείμενο που αφορά τη Σουηδία, στο οποίο αναφέρονται οι δύο αξιότιμοι βουλευτές, που δεν αποτέλεσε ακόμη αντικείμενο δημοσίευσης σύμφωνα με το άρθρο 104 Γ της συνθήκης, σέβεται κατά τη γνώμη μας αυτή την ισορροπία.
<P>
Εξάλλου, το Ευρωπαϊκό Συμβούλιο του 'Αμστερνταμ επιβεβαίωσε ότι τα υγιή δημόσια οικονομικά είναι ένας αναγκαίος όρος για μία ισχυρή και διαρκή ανάπτυξη, που θα δημιουργεί θέσεις απασχόλησης. 'Αλλωστε, είναι ενδιαφέρον να σημειώσουμε ότι, στο πλαίσιο αυτό, το πρόγραμμα σύγκλισης που υπέβαλε η σουηδική κυβέρνηση το Σεπτέμβριο 1995, για την περίοδο μέχρι το τέλος του 1998, συμμερίζεται αυτή την προσέγγιση.

<SPEAKER ID=197 LANGUAGE="SV" NAME="Ahlqvist">
Ευχαριστώ κύριε Πρόεδρε του Συμβουλίου, θα μεταφέρω την απάντηση στον συνάδελφο της ομάδας μου τον κ. Sοren Wibe. Έχω όμως μια ερώτηση: Πότε θα δημοσιοποιηθεί το κείμενο που αφορούσε τη Σουηδία, και που ακόμη δεν έχει δημοσιοποιηθεί;

<SPEAKER ID=198 LANGUAGE="FR" NAME="Wohlfart">
Το ελπίζω, κυρία βουλευτή, όσο το δυνατό συντομότερα. Είναι η μόνη απάντηση που μπορώ να σας δώσω. Διαφορετικά, θα είμουν ανέντιμος απέναντί σας.

<SPEAKER ID=199 LANGUAGE="SV" NAME="Sjφstedt">
Θα ήθελα να θέσω δύο συνακόλουθες ερωτήσεις στο Συμβούλιο Υπουργών. Αν μειωθούν οι φόροι, μειώνονται τότε τα έσοδα του κράτους και αυξάνει το έλλειμα. Γι&#x02BC;αυτό δεν καταλαβαίνω ακριβώς την λογική της Προεδρίας. Δεν έπρεπε αντίθετα η Σουηδία να αυξήσει τους φόρους για να μειώσει το έλλειμμα στον δημοσιονομικό τομέα; Αυτή ήταν η μία ερώτηση.
<P>
Η άλλη ερώτηση είναι: Αν το Συμβούλιο Υπουργών δίνει συμβουλές στη Σουηδία για τον τομέα που θα κάνουμε περικοπές, είναι τότε π.χ. στην άμυνα, στην μέριμνα των παιδιών ή στον κοινωνικό τομέα; Που θα κάνει λοιπόν η Σουηδία τις περικοπές; Όπως εγώ το βλέπω αυτό είναι μια πολιτική σύσταση η οποία στην πραγματικότητα πρόκειται για μια προσπάθεια να κάνουν τις χώρες να ασκούν ένα είδος δεξιάς πολιτικής.

<SPEAKER ID=200 LANGUAGE="FR" NAME="Wohlfart">
Δεν έχω καμία συνταγή να προτείνω, δεδομένου ότι μόλις εξήγησα τη θέση μου όσον αφορά τις διαδικασίες που πρέπει να οδηγήσουν σε μία μείωση του ελλείμματος του προϋπολογισμού. Η εκτίμηση είναι της αρμοδιότητας της σουηδικής κυβέρνησης και είναι δική της υπόθεση να λάβει τα αναγκαία μέτρα προκειμένου να συμμορφωθεί προς τις απαιτήσεις. Ούτε το Συμβούλιο, ούτε ο Προεδρεύων του Συμβουλίου δεν μπορούν να δώσουν μαθήματα στη σουηδική κυβέρνηση. Στο θέμα αυτό εφαρμόζεται η αρχή της επικουρικότητας.

<SPEAKER ID=201 LANGUAGE="SV" NAME="Svensson">
Έχει ο Πρόεδρος του Συμβουλίου επίγνωση ότι η Σουηδία δεν έχει προς το παρόν, στον δημοσιονομικό τομέα, έλλειμμα στον προϋπολογισμό στις τρέχουσες συναλλαγές. Δεύτερον, έχει επίγνωση ότι ο ισχυρισμός περί υψηλού φορολογικού ποσοστού στην Σουηδία είναι πλασματικός, διότι είναι αποτέλεσμα του ότι στην Σουηδία υπάρχουν δημόσια συστήματα κοινωνικής ασφάλισης. Στις χώρες, όπου τα συστήματα κοινωνικών ασφαλίσεων και οι εισφορές δεν περνούν μέσω του δημοσίου αλλά είναι άλλης φύσης υπάρχουν πλασματικά χαμηλά φορολογικά ποσοστά.

<SPEAKER ID=202 LANGUAGE="FR" NAME="Wohlfart">
Στην πραγματικότητα, ήταν μάλλον μία διασαφήνιση παρά μία ερώτηση, αν κατάλαβα καλά. Ο κύριος βουλευτής μου είπε ότι δεν υπήρχε δημοσιονομικό έλλειμμα, λόγω των πολύ υψηλών φόρων. Μπορώ να σας πω ότι υπάρχει, στο Λουξεμβούργο, μία αντίστροφη κατάσταση με απουσία ελλείμματος, παρά τους αρκετά χαμηλούς φόρους.

<SPEAKER ID=203 NAME="Πρόεδρος">
Ερώτηση Αριθ. 9 που υπέβαλε ο κ. Arthur Newens (H-0503/97):
<P>
Θέμα: Εμπορική συνεργασία με το Μεξικό
<P>
Προτίθεται ο εκπρόσωπος του Συμβουλίου να προβεί σε δήλωση σχετικά με την πρόοδο των διαπραγματεύσεων για την εμπορική συνεργασία με το Μεξικό;

<SPEAKER ID=204 NAME="Wohlfart">
Θα ήθελα να ζητήσω συγνώμη διότι ίσως η απάντηση σας φανεί κάπως μακροσκελής, αλλά θα ήθελα να δώσω τα αναγκαία πληροφοριακά στοιχεία, τα οποία διαθέτουμε για την ώρα.
<P>
Οι διαπραγματεύσεις νέων συμφωνιών με το Μεξικό έχουν σχεδόν ολοκληρωθεί. Το μόνο σημείο που παραμένει ανοικτό επί του παρόντος αφορά τον ενδεχόμενο καθορισμό όρων και βάσεων εκκίνησης για τις διαπραγματεύσεις σχετικά με την απελευθέρωση των προϊόντων και των υπηρεσιών. Αλλά ελπίζω ότι θα εξευρεθεί μία λύση τις προσεχείς ημέρες, προκειμένου να μονογραφηθούν τα κείμενα. Μου λένε ότι αυτό θα συμβεί αύριο.
<P>
Επομένως, κύριε Πρόεδρε, επιτρέψτε μου να υπογραμμίσω μερικές ιδιαίτερα σημαντικές πτυχές των νέων συμφωνιών. Καταρχή, όσον αφορά την ουσία. Τα δύο μέρη συμφώνησαν να θεσπίσουν ένα ευνοϊκό πλαίσιο για την ανάπτυξη των συναλλαγών εμπορευμάτων, υπηρεσιών και των επενδύσεων, μέσω επίσης της αμοιβαίας και προοδευτικής απελευθέρωσης, λαμβάνοντας υπόψη την ευαισθησία ορισμένων προϊόντων και σύμφωνα με τους κατάλληλους κανόνες του Παγκόσμιου Οργανισμού Εμπορίου.
<P>
Επιπλέον, τα δύο μέρη δεσμεύονται να θεσπίσουν, μεταξύ άλλων, μία συνεργασία σε οικονομικά, επιστημονικά, βιομηχανικά, εκπαιδευτικά, κοινωνικά, οπτικοακουστικά, πολιτιστικά και περιφερειακά θέματα, να δημιουργήσουν έναν πολιτικό διάλογο και να προβλέψουν ορισμένες θεσμικές διατάξεις.
<P>
Εξάλλου, οι δύο συμφωνίες περιλαμβάνουν, όπως όλες οι συμφωνίες που συνάπτει η Κοινότητα, ρήτρες σχετικές με το σεβασμό των δημοκρατικών αρχών και των δικαιωμάτων του ανθρώπου, που αποτελούν ένα ουσιώδες στοιχείο των συμφωνιών.
<P>
Στη συνέχεια, στο τυπικό και διαδικαστικό επίπεδο, τα δύο μέρη διαπραγματεύτηκαν μία συνολική συμφωνία μικτού χαρακτήρα, καθώς και, εν αναμονή της κύρωσης αυτής, μία ενδιάμεση συμφωνία κοινοτικής αρμοδιότητας. Η συμφωνία αυτή χρησιμεύει ως μέσο για τις διαπραγματεύσεις, από το μικτό Συμβούλιο που τη θεσπίζει, για την απελευθέρωση των συναλλαγών. Επιπλέον, με μία χωριστή κοινή δήλωση, τα δύο μέρη δεσμεύτηκαν να διαπραγματευτούν παράλληλα την απελευθέρωση των υπηρεσιών, των κινήσεων κεφαλαίων, των μέτρων σχετικά με την πνευματική ιδιοκτησία, κτλ. που, καθώς ανήκει στην αρμοδιότητα των κρατών μελών, δεν θα μπορούσε να εξετασθεί στο πλαίσιο της ενδιάμεσης συμφωνίας.
<P>
Με τον τρόπο αυτό, τα δύο μέρη διασφάλισαν τη συνολικότητα της εξέτασης των διαφόρων τομέων που αποτελούν αντικείμενο της απελευθέρωσης. Πρέπει να υπογραμμισθεί σχετικά ότι η θέση σε ισχύ της απελευθέρωσης των αγαθών δεν θα επέλθει παρά αφού το Συμβούλιο θα έχει αποφανθεί επί των αποτελεσμάτων των διαπραγματεύσεων για το σύνολο, και μετά την υπογραφή της συνολικής συμφωνίας.

<SPEAKER ID=205 NAME="Newens">
Ενώ ευχαριστώ τον υπουργό για την πλήρη δήλωση του και καλωσορίζω την πρόοδο που έχει επιτευχθεί προς την επίτευξη μιας συμφωνίας που όλοι ελπίζουμε πως θα ευνοήσει τις σχέσεις μεταξύ Μεξικού και Ευρωπαϊκής Ένωσης, τον ερωτώ τα εξής: θα συστήσει περαιτέρω συζητήσεις για τα ανθρώπινα δικαιώματα, τα οποία έχουν αποδειχθεί πως είναι ένα λεπτό ζήτημα, και θα καταστήσει σαφές ότι θα συνεχίσουμε να παρακολουθούμε στενά αυτό το ζήτημα, για το οποίο αρκετοί από εμάς δεχόμαστε τακτικές εκθέσεις ή παράπονα από τους μεξικανούς πολίτες; Πιστεύουμε ότι μια πραγματική πρόοδος σε αυτό το θέμα θα ωφελήσει και τους δύο λαούς μας.

<SPEAKER ID=206 LANGUAGE="FR" NAME="Wohlfart">
Δεν υπάρχει ιδιαίτερο πρόβλημα για τους τομείς που αναφέρθηκαν από τον αξιότιμο βουλευτή.
<P>
Πιστεύω ότι έγινε επίσης προπάθεια να ληφθεί υπόψη, σε αυτές τις συμφωνίες νέας γενιάς με το Μεξικό, η οριζόντια πολιτική μας όσον αφορά τα ανθρώπινα δικαιώματα.

<SPEAKER ID=207 NAME="Πρόεδρος">
Ερώτηση Αριθ. 10 που υπέβαλε η κ. Birgitta Ahlqvist (H-0506/97):
<P>
Θέμα: Υπονόμευση της δημοκρατίας στη Λευκορωσία
<P>
Ο Πρόεδρος Λουκασένκο διέλυσε το δημοκρατικά εκλεγμένο κοινοβούλιο και διόρισε κοινοβούλιο ανδρεικέλων.
<P>
Το δικαίωμα λειτουργία πολλών εφημερίδων της αντιπολίτευσης στη Λευκορωσία έχει περιοριστεί εξαιρετικά όπως επίσης και η ελευθερία έκφρασης της αντιπολίτευσης και πολλοί αρχηγοί της έχουν τεθεί προσωρινά υπό κράτηση.
<P>
Είναι βέβαιο ότι σήμερα η Λευκορωσία είναι η λιγότερο δημοκρατική χώρα της Ευρώπης. Πώς είναι δυνατό να γίνεται μια τέτοια κατάσταση ανεκτή στην Ευρώπη του 1997;
<P>
Δυστυχώς τα περισσότερα δημοκρατικά κράτη της Ευρώπης παρακολουθούν σιωπηρά τις εξελίξεις. Σε ερώτηση που είχα υποβάλει στην Επιτροπή, η απάντηση που μου δόθηκε ήταν: »Αναμένουμε». Συζήτησαν οι υπουργοί Εξωτερικών του Συμβουλίου το ζήτημα αυτό; Εξετάστηκε το ενδεχόμενο λήψης κοινών μέτρων προκειμένου να υποχρεωθεί ο Πρόεδρος της Λευκορωσίας να αποκαταστήσει τη δημοκρατία στη χώρα; Συζητήθηκε το μέλλον των εμπορικών σχέσεων μεταξύ ΕΕ και Λευκορωσίας;

<SPEAKER ID=208 NAME="Wohlfart">
Θα ήθελα να πω ότι το Συμβούλιο παρακολουθεί με ζωηρή ανησυχία την εξέλιξη της κατάστασης στη Λευκορωσία και προκάλεσε μία κοινή προσπάθεια προκειμένου να ασκηθεί επιρροή στις λευκορωσικές αρχές για να αποκαταστήσουν τον πλήρη σεβασμό και την εφαρμογή των δημοκρατικών αρχών που είναι αποδεκτές σε διεθνές επίπεδο.
<P>
Μία εξεταστική αποστολή της Ευρωπαϊκής 'Ενωσης υπό τη διεύθυνση του κ. Ad Kosto, ολλανδού πρώην υπουργού δικαιοσύνης, απεστάλη στη Λευκορωσία τον Ιανουάριο του 1997 για να διαπιστώσει τα γεγονότα σχετικά με τη νομιμότητα του δημοψηφίσματος, να αξιολογήσει τη συμβατότητα της νέας σχέσης ανάμεσα στον εκτελεστικό, νομοθετικό και δικαστικό κλάδο της κυβέρνησης με τις αρχές της διάκρισης των εξουσιών και να επαληθεύσει τελικά εάν η αντιπολίτευση και τα μέσα επικοινωνίας αποτελούν αντικείμενο παρενόχλησης.
<P>
Κατέγραψε πολλές σοβαρές συνταγματικές και πολιτικές δυσλειτουργίες στη χώρα. Με βάση αυτές τις διαπιστώσεις, το Συμβούλιο συμφώνησε το Φεβρουάριο 1997 ότι οι σχέσεις ανάμεσα στην Ευρωπαϊκή 'Ενωση και τη Λευκορωσία εντάσσονται σε μία συνολική προσέγγιση, υπογραμμίζοντας ότι η Ευρωπαϊκή 'Ενωση δεν επιθυμεί να απομονώσει τη χώρα και παραμένει προσηλωμένη σε μία διαδικασία που θα επιτρέψει στη χώρα αυτή να διαδραματίσει, εν ευθέτω χρόνω, ένα σημαντικό ρόλο στο εσωτερικό των ευρωπαϊκών δομών. Ωστόσο, η ίδια η Λευκορωσία κατέχει το κλειδί αυτής της διαδικασίας.
<P>
Το Συμβούλιο μελετάει επίσης τις συνέπειες αυτής της στάσης για την Ευρωπαϊκή 'Ενωση και για την εν λόγω χώρα. Συμφωνήθηκε ότι, εάν δεν ληφθούν θετικά μέτρα εκ μέρους των λευκορωσικών αρχών, α) τα κράτη μέλη της Ευρωπαϊκής 'Ενωσης δεν θα υποστηρίξουν την υποψηφιότητα της Λευκορωσίας για προσχώρηση στο Συμβούλιο της Ευρώπης, β) η Ευρωπαϊκή 'Ενωση δεν θα προβεί στη σύναψη της ενδιάμεσης συμφωνίας ούτε της συμφωνίας εταιρικής σχέσης και συνεργασίας, γ) οι διμερείς επαφές με τη Λευκορωσία στο υπουργικό επίπεδο θα αποτελέσουν αντικείμενο μίας ανά περίπτωση αξιολόγησης, δ) τα προγράμματα τεχνικής βοήθειας της Κοινότητας και των κρατών μελών θα επανεξετασθούν, θα αξιολογηθούν με αφετηρία την αρχή ότι πρέπει να εξυπηρετούν άμεσα τη διαδικασία των μεταρρυθμίσεων.
<P>
Επιπλέον, έπειτα από τα γεγονότα που συνόδευσαν τις εκδηλώσεις του Μαρτίου 1997 και το κύμα συλλήψεων και διαδηλώσεων αντιφρονούντων, το Συμβούλιο ενέκρινε τον Απρίλιο 1997 μία κριτική δήλωση και επανέλαβε ότι η συνεργασία ανάμεσα στην Ευρωπαϊκή 'Ενωση και τη Λευκορωσία δεν είναι δυνατό να συνεχισθεί εάν δεν καταβληθούν πειστικές προσπάθειες για να εφαρμοσθεί στη Λευκορωσία ένα πολιτικό σύστημα το οποίο θα σέβεται τους διεθνώς αποδεκτούς κανόνες όσον αφορά τα ανθρώπινα δικαιώματα και τις πολιτικές ελευθερίες.
<P>
Κάλεσε τις λευκορωσικές αρχές να εκφράσουν πρακτικά τη δέσμευσή τους για την έναρξη διαβουλεύσεων με το δέκατο τρίτο εκλεγμένο ανώτατο σοβιέτ για να καταλήξουν σε μία δίκαιη ισορροπία μεταξύ των εξουσιών.
<P>
Το Συμβούλιο εκφράζει την ικανοποίησή του για τη δημιουργία μίας τριμερούς ομάδας εργασίας που αποτελείται από αντιπροσώπους της λευκορωσικής κυβέρνησης, του δέκατου τρίτου ανώτατου σοβιέτ και εμπειρογνωμόνων της Ευρωπαϊκής 'Ενωσης, η οποία θα επιδιώξει την πραγματοποίηση αυτού του στόχου.
<P>
Θα ήθελα να σας επισημάνω, κυρίες και κύριοι, ότι η ομάδα πραγματοποίησε την πρώτη συνεδρίασή της τον Ιούνιο του έτους αυτού και δεν ολοκλήρωσε ακόμη τις εργασίες της. Το Συμβούλιο θα συνεχίσει να παρακολουθεί προσεκτικά τα αποτελέσματα των εργασιών της ομάδας καθώς και την εξέλιξη της συνολικής κατάστασης στη Λευκορωσία.
<P>
Οι προσπάθειες της Ευρωπαϊκής 'Ενωσης, τέλος, συμπληρώνουν και ενισχύουν τις προσπάθειες του ΟΑΣΕ και του Συμβουλίου της Ευρώπης.

<SPEAKER ID=209 LANGUAGE="SV" NAME="Ahlqvist">
Με χαροποιεί ότι το Συμβούλιο εν πάση περιπτώσει έχει λίγο πιο συγκεκριμένα μέτρα όσον αφορά την αντιμετώπιση της κατάστασης στην Λευκορωσία απ&#x02BC;ό, τι είχε η Επιτροπή. Έθεσα νωρίτερα την ερώτηση στην Επιτροπή και έλαβα μια πολύ, πολύ επιφυλακτική και προσεκτική απάντηση.
<P>
Η Λευκορωσία των τελευταίων ετών θα μπορούσε άνετα να ήταν ένα αγωνιώδες θρίλερ υπό μορφή βιβλίου, αλλά αυτό όμως είναι πραγματικότητα. Πρέπει να κάνουμε κάτι συγκεκριμένο. Αντιλαμβάνομαι τώρα εν πάση περιπτώσει τις επιδιώξεις του Συμβουλίου ως περισσότερο συγκεκριμένες. Διότι δεν αρκεί με το να ανησυχεί κανείς, να αξιολογεί και να διερευνά. Αυτό έχει γίνει ήδη. Γνωρίζουμε ότι ο λαός ζεί έτσι. Γνωρίζουμε επίσης ότι τα ΜΜΕ βρίσκονται ενώπιον λογοκρισίας, γνωρίζουμε ότι οι συνδικαλιστικές οργανώσεις απαγορεύονται και ότι ισχύει απαγόρευση διαδηλώσεων. Θα παρακολουθήσω αυτό το ζήτημα αργότερα. Η απάντηση που έλαβα από το Συμβούλιο με χαροποιεί.

<SPEAKER ID=210 LANGUAGE="FR" NAME="Wohlfart">
Πιστεύω ότι δεν τέθηκε πραγματικά μία ερώτηση. H αξιότιμη κ. βουλευτής μας ευχαρίστησε για την απάντησή μας και, αν κατάλαβα καλά, θα παρακολουθεί προσεκτικά αυτό το ζήτημα.

<SPEAKER ID=211 NAME="Πρόεδρος">
Εφόσον πρόκειται για παρεμφερή ζητήματα, οι ερωτήσεις Αριθ. 11 και 12 θα απαντηθούν από κοινού.
<P>
Ερώτηση Αριθ. 11 που υπέβαλε η κ. Anne McIntosh (H-0508/97):
<P>
Θέμα: Κατάργηση των αφορολογήτων ειδών
<P>
Προτίθεται μήπως ο ασκών την Προεδρία στο Συμβούλιο να αναθεωρήσει επειγόντως την προτεινόμενη από 1ης Ιουλίου 1999 κατάργηση των πωλήσεων αφορολογήτων ειδών για την προάσπιση των συμφερόντων των προσώπων που απασχολούνται στον τουριστικό και τον ναυτιλιακό τομέα, αλλά και των πολιτών που ταξιδεύουν;
<P>
Συμφωνεί άραγε το Συμβούλιο ότι η παύση των πωλήσεων αφορολογήτων ειδών συνεπάγεται υψηλότερους ναύλους και μεγαλύτερες δαπάνες ταξιδίου για τους επιβάτες λόγω της αναμενόμενης αυξήσεως κατά 30 % κατά μέσον όρο των τιμών των εισιτηρίων στα επιβατηγά πλοία και της επακόλουθης απώλειας επιλογών των καταναλωτών;
<P>
Στην περίπτωση της καταργήσεως των αφορολογήτων ειδών ποιά μέτρα προτίθεται να προτείνει το Συμβούλιο για την αντιστάθμιση του αναμφίβολου αρνητικού αντίκτυπου στον τομέα του τουρισμού και για την προάσπιση των συμφερόντων των πολιτών που ταξιδεύουν; Ερώτηση Αριθ. 12 που υπέβαλε ο κ. Brian Crowley (H-0545/97):
<P>
Θέμα: Αντιστάθμιση από την προτεινόμενη κατάργηση των πωλήσεων αφορολόγητων ειδών το 1999
<P>
Σύμφωνα με πρόσφατες πληροφορίες από την Ευρωπαϊκή Επιτροπή, ένα μέρος των περιφερειακών κοινωνικών και οικονομικών επιπτώσεων της κατάργησης του ενδοκοινοτικού εμπορίου αφορολόγητων ειδών θα μπορούσε να αντισταθμιστεί από κρατικές επιδοτήσεις.
<P>
Συμμερίζεται το Συμβούλιο την άποψη ότι μπορεί να χρειαστούν κρατικές επιδοτήσεις ως αντιστάθμισμα των επιπτώσεων της κατάργησης των αφορολόγητων ειδών στα δρομολόγια στο εσωτερικό της ΕΕ, ιδιαίτερα σε εκείνα που συνδέουν τις απομακρυσμένες παράκτιες χώρες και περιφέρειες, όπως είναι η Ιρλανδία, με τα υπόλοιπα μέρη της Ευρωπαϊκής Ένωσης;
<SPEAKER ID=212 NAME="Wohlfart">
Θα ήθελα να απαντήσω από κοινού στις ερωτήσεις που έθεσαν η κ. McIntosh και ο κ. Crowley, οι οποίες αφορούν και οι δύο τις συνέπειες της κατάργησης των αδασμολόγητων πωλήσεων στα λιμάνια και τα αεροδρόμια, ιδίως για διαδρομές που τοποθετούνται στο εσωτερικό της Ευρωπαϊκής 'Ενωσης.
<P>
Θα ήθελα καταρχή να υπογραμμίσω ότι η διατήρηση των αδασμολόγητων πωλήσεων στην ενδοκοινοτική κυκλοφορία των ταξιδιωτών έρχεται σε αντίθεση με την ύπαρξη μίας εσωτερικής αγοράς χωρίς σύνορα.
<P>
Εάν το Συμβούλιο, κατά την έγκριση των οδηγιών που θεσπίζουν την κατάργηση των φορολογικών συνόρων το 1993, αποφάσισε να παρατείνει προσωρινά τις αδσμολόγητες πωλήσεις σε ενδοκοινοτικούς ταξιδιώτες μέχρι τις 30 Ιουνίου 1999, το έκανε ακριβώς από μέριμνα να αποφευχθούν τα κοινωνικά και περιφερειακά προβλήματα που θα μπορούσαν να προκύψουν από την απότομη κατάργηση αυτών των πωλήσεων.
<P>
Ο στόχος ήταν λοιπόν να δοθεί αρκετός χρόνος στους ενδιαφερόμενους τομείς, ιδίως στις αρχές των αεροδρομίων, τις αεροπορικές εταιρίες, τις εταιρείες πορθμείων, τους παραγωγούς αγαθών που πωλούνται συνήθως στα καταστήματα αδασμολογήτων ειδών, στους εκμεταλλευόμενους αυτών των καταστημάτων, προκειμένου να μπορέσουν να προετοιμαστούν για την κατάργηση των ενδοκοινοτικών αδασμολόγητων πωλήσεων που προβλέπεται από τις οδηγίες του 1993.

<SPEAKER ID=213 NAME="McIntosh">
Η απάντηση του Συμβουλίου ήταν πολύ απογοητευτική. Τα φορολογικά σύνορα εξακολουθούν να ισχύουν. Οι συνοριακοί έλεγχοι επίσης είναι τώρα χειρότεροι μεταξύ του Ηνωμένου Βασιλείου και των άλλων χωρών, γιατί έχουμε τόσο τις χώρες της συμφωνίας Schengen όσο και τις υπόλοιπες. Θα επαναλάβω την ερώτηση μου προς τον Προεδρεύοντα του Συμβουλίου: Πώς σκοπεύει να προστατεύσει το συμφέρον όσων εργάζονται αυτή τη στιγμή στους σιδηροδρόμους, τις αερογραμμές και τον τουριστικό τομέα, καθώς και των ταξιδιωτών;
<P>
Δέχομαι ότι το Ηνωμένο Βασίλειο, όντας νησί, ζημιώνεται ιδιαίτερα από την κατάργηση των αφορολόγητων ειδών. Θα είναι πολύ ακριβότερο να ταξιδέψει κανείς. Και, ως νησί, θα είμαστε περισσότερο δυσπρόσιτοι. Η συμβολή των αφορολόγητων ειδών στην οικονομία του Ηνωμένου Βασιλείου, στον τομέα του τουρισμού και της απασχόλησης, είναι υψηλότερη σε ό, τι αφορά τη διατήρηση των δασμών, τη διατήρηση των υπηρεσιών, την επιλογή των υπηρεσιών και της απασχόλησης. Θα μπορούσε να μου απαντήσει στην ερώτηση μου;

<SPEAKER ID=214 LANGUAGE="FR" NAME="Wohlfart">
Μπορώ να κατανοήσω ότι η απάντηση που μόλις έδωσα δεν ικανοποιεί την κ. McIntosh. Θα ήθελα ωστόσο να υπενθυμίσω για άλλη μια φορά ότι, όταν εγκρίθηκαν οι οδηγίες σχετικά με την κατάργηση των φορολογικών συνόρων, τα κράτη μέλη αποφάσισαν να αναβάλουν την εφαρμογή τους μέχρι το 1999. Η προθεσμία αυτή είχε στόχο να επιτρέψει στους επιχειρηματίες και τους εργαζόμενους του τομέα να βρουν λύσεις ενόψει μίας ήπιας μεταστροφής, εάν μου επιτρέπετε να το πω έτσι, προς άλλες οικονομικές δραστηριότητες.
<P>
Θα ήθελα να υπογραμμίσω, για άλλη μια φορά, ότι η κατάργηση των αδασμολόγητων πωλήσεων δεν αποφασίσθηκε μέσα σε μια νύχτα. Τούτου λεχθέντος, θα ήθελα επίσης να παρατηρήσω ότι, εξάλλου, δεν υποβλήθηκε στο Συμβούλιο καμία πρόταση με στόχο να παραταθούν πέραν της 30ής Ιουνίου 1999 οι αδασμολόγητες πωλήσεις στις ενδοκοινοτικές διαδρομές. Είναι αυτονόητο ότι το Συμβούλιο θα δώσει όλη την απαραίτητη προσοχή στις ενδεχόμενες προτάσεις που θα θελήσει να του υποβάλει η Επιτροπή στον τομέα αυτό.
<P>
Τέλος, επιθυμώ επίσης να υπενθυμίσω ότι οι αδασμολόγητες πωλήσεις σε ταξιδώτες που εγκαταλείπουν την Κοινότητα διατηρούνται. Επομένως, κυρία McIntosh, για να συνοψίσω την απάντησή μου, το Συμβούλιο περιμένει πάντα ενδεχόμενες προτάσεις της Επιτροπής σχετικά με τους τομείς στους οποίους μόλις αναφερθήκατε.

<SPEAKER ID=215 NAME="Crowley">
Θέλω να ευχαριστήσω τον Προεδρεύοντα για την απάντηση του. Σύμφωνα με αυτά που είπε, η Επιτροπή είπε στο Κοινοβούλιο ότι δεν μπορεί να αναλάβει καμία δράση γιατί το Συμβούλιο έχει πάρει την απόφαση του και αρνείται να την αλλάξει καθ' οιονδήποτε τρόπο. Ως εκ τούτου, μπορεί ο Προεδρεύων του Συμβουλίου να δεσμευθεί ενώπιον μας ότι θα θέσει το θέμα στην επόμενη συνάντηση του Συμβουλίου για να δει αν μπορεί να υπάρξει ανατροπή της απόφασης ή κάποιου τύπου επέκταση της; Κατά δεύτερον, όπως έχει ήδη αναφέρει ο συνάδελφος μου σχετικά με την περιφερειακότητα - και το ανέφερε επίσης ο Προεδρεύων του Συμβουλίου - είναι γεγονός ότι όσοι φεύγουν από την Κοινότητα μπορούν ακόμη να αγοράζουν αδασμολόγητα είδη. Γνωρίζετε τους αριθμούς των πολιτών της Κοινότητας που ταξιδεύουν εκτός Κοινότητας σε αντίθεση με τους αριθμούς των πολιτών της Κοινότητας που ταξιδεύουν στην Κοινότητα σε τακτά χρονικά διαστήματα; Μόνο στην Ιρλανδία η αναλογία είναι 74 % για όσους ταξιδεύουν στην Κοινότητα και 26 % για όσους ταξιδεύουν εκτός Κοινότητας.

<SPEAKER ID=216 LANGUAGE="FR" NAME="Wohlfart">
Με κίνδυνο να απογητεύσω τον αξιότιμο κ. βουλευτή, θα ήθελα ωστόσο να υπογραμμίσω το γεγονός ότι το δικαίωμα πρωτοβουλίας ανήκει πάντα στην Επιτροπή και όχι στο Συμβούλιο.

<SPEAKER ID=217 LANGUAGE="EN" NAME="Elliott">
Θα ήθελα να ρωτήσω τον Ασκώντα την Προεδρία, πρώτα απ' όλα εάν έχει κάποιο στοιχείο βάσει του οποίου να φαίνεται ότι ο τουρισμός θα θιγεί από την κατάργηση των καταστημάτων αφορολόγητων ειδών στην Ευρωπαϊκή Ένωση. Δεύτερο, εάν τα καταστήματα αυτού του είδους συνεχίσουν να υπάρχουν, μπορεί να μας δώσει μία λογική αιτία που να εξηγεί γιατί αυτοί που ταξιδεύουν με αεροπλάνο ή με πλοίο μπορούν να έχουν δικαίωμα σε αυτά, ενώ όσοι ταξιδεύουν με τραίνο ή με αυτοκίνητο και διασχίζουν εθνικά σύνορα δεν θα έχουν την ευκαιρία να αγοράζουν από τέτοια καταστήματα. Με βάση ποια λογική;

<SPEAKER ID=218 LANGUAGE="FR" NAME="Wohlfart">
Παρότι δεν μου διευκολύνετε τα πράγματα, θα προσπαθήσω ωστόσο να δώσω κάποια στοιχεία απάντησης.
<P>
Πιστεύω ότι βρισκόμαστε σε μία λογική εσωτερικής αγοράς. Αντιλαμβάνομαι πολύ καλά το εξής: όταν συζητήθηκαν όλες αυτές οι οδηγίες και όχι μόνο αυτή, που δημουργούσαν την εσωτερική αγορά, ίσως ορισμένοι δεν είχαν ακόμη πραγματικά συνείδηση των ενδεχόμενων συνεπειών. Δεν ξέρω εάν όλοι είχαν θέσει τότε αυτό το ερώτημα, κατά τη στιγμή της έγκρισης αυτών των οδηγιών οι οποίες, το επαναλαμβάνω, εγκρίθηκαν από το Συμβούλιο Υπουργών με στόχο να δημιουργηθεί το αναγκαίο νομοθετικό πλαίσιο για την καλή λειτουργία μίας εσωτερικής αγοράς.
<P>
Σήμερα, μετά από τρία χρόνια λειτουργίας, έχουμε συναχθεί τα πρώτα συμπεράσματα αυτής της λειτουργίας και βλέπουμε ότι ορισμένες διατάξεις πρέπει ακόμη να βελτιωθούν ώστε η εσωτερική αγορά να λειτουργεί ορθά. Νομίζω ότι μιλήσαμε, σήμερα το πρωί και το απόγευμα, για πολλά πράγματα που αφορούν επίσης την εσωτερική αγορά, καθώς και για τις διατάξεις που θα χρειασθούν ώστε αυτή η εσωτερική αγορά να λειτουργήσει εκατό τοις εκατό. Πιστεύω ότι βρισκόμαστε σε αυτή την προβληματική της λειτουργίας της εσωτερικής αγοράς. Εκεί βρίσκεται όλο το πρόβλημα. Ορισμένες συνέπειες είναι ατυχείς, συμφωνώ, αλλά πρόκειται για μία από τις διαπιστώσεις με τις οποίες πρέπει να συμβιβασθούμε: στην εσωτερική αγορά, θέλουμε να εξαλείψουμε ορισμένες μορφές ανταγωνισμού που, στο επίπεδο μίας εσωτερικής αγοράς, θα μπορούσαν, ας μην το ξεχνάμε, να αποδειχθούν αθέμιτες.

<SPEAKER ID=219 NAME="Πρόεδρος">
Κύριε Wolfhart, αντιλαμβάνομαι ότι κάποια μέλη αυτού του Κοινοβουλίου δεν επιθυμούν να κάνουν δύσκολα τα πράγματα, αυτό που συμβαίνει όμως είναι ότι μερικές φορές τα πράγματα είναι δύσκολα, και ίσως εδώ να πρόκειται για ένα δύσκολο ζήτημα. Και να δούμε αν θα μας κάνει τα πράγματα υπερβολικά δύσκολα ο κ. Lindqvist, που έχει το λόγο για ένα λεπτό.

<SPEAKER ID=220 LANGUAGE="SV" NAME="Lindqvist">
Δεν είμαι τόσο σίγουρος ότι αυτό θα το κάνει. Αυτό το θέμα έχει συζητηθεί νωρίτερα πολλές φορές. Οι απαντήσεις ήταν περίπου οι ίδιες. έχουμε τα δεδομένα.
<P>
Θα ήθελα να ρωτήσω το Συμβούλιο αν έπειτα από έναν μεγάλο αριθμό ερωτήσεων από μία σειρά κρατών μελών θα μπορούσε να σκεφτεί το να αναθέσει στην Επιτροπή να κάνει μια διερεύνηση των συνεπειών για την απασχόληση και τον τουρισμό στις χώρες που θίγονται από την κατάργηση των πωλήσεων αφορολόγητων ειδών, ώστε να έχουμε πραγματικά στοιχεία για τα επακόλουθα που μπορεί να έχει η κατάργηση. Αφορά μεταξύ άλλων έναν αριθμό θέσεων εργασίας στον χώρο της ΕΕ, κάτι που ίσως είναι το μεγαλύτερο ευρωπαϊκό πρόβλημα σήμερα.

<SPEAKER ID=221 LANGUAGE="FR" NAME="Wohlfart">
Η απασχόληση είναι μία από τις μεγάλες ανησυχίες μας και μπορείτε να είστε απολύτως βέβαιος ότι είμαι ο τελευταίος που δεν ανησυχεί για τους ανθρώπους που χάνουν μία θέση εργασίας: πιστεύω ότι είναι κάτι που μας ενώνει σε αυτό το ζήτημα που μας χωρίζει. Ξέρω πολύ καλά ότι υπήρξαν αποφάσεις που ελήφθησαν, θα ήθελα να το επαναλάβω, με ομοφωνία από το Συμβούλιο Ecofin την εποχή εκείνη για να δημιουργηθεί αυτή η ρύθμιση, όπως την περιέγραψα, με μία μεταβατική περίοδο.
<P>
Εάν υπάρχουν δυσκολίες, μπορώ να σας διαβεβαιώσω ότι είναι κάτι που μας ανησυχεί επίσης. Εάν έχετε ερωτήσεις σχετικά με τις συνέπειες για τον τουρισμό και άλλους κλάδους των οικονομικών δραστηριοτήτων μας, πιστεύω - και πιστέψτε με ότι δεν θέλω να μην απαντήσω στην ερώτησή σας -, πιστέψτε με, επαναλαμβάνω, ότι στο πλαίσιο αυτό η Επιτροπή είναι καλύτερα οπλισμένη από εμένα για να σας δώσει πιο ικανοποιητικές απαντήσεις.

<SPEAKER ID=222 NAME="Πρόεδρος">
Ερώτηση Αριθ. 13 που υπέβαλε ο κ. Clive Needle (H-0510/97):
<P>
Θέμα: Αλλαγές στην πολιτική της Ευρωπαϊκής Ένωσης σε ό, τι αφορά την υποχρέωση που επιβάλλει την καλή μεταχείριση των ζώων θεωρουμένων ως «όντων που αισθάνονται»
<P>
Ποιές είναι οι αλλαγές που προβλέπει το Συμβούλιο στην πολιτική της Ευρωπαϊκής Ένωσης ύστερα από την εισαγωγή στη Συνθήκη της Ευρωπαϊκής Ένωσης μίας υποχρέωσης που επιβάλλει να λαμβάνονται δεόντως υπόψη οι απαιτήσεις περί καλής μεταχείρισης των ζώων θεωρουμένων ως... «όντων που αισθάνονται»;

<SPEAKER ID=223 NAME="Wohlfart">
Απηχώντας την όλο και πιο σαφή ευαισθητοποίηση της κοινής γνώμης, το Συμβούλιο είναι σε θέση να διαβεβαιώσει ότι η βελτίωση της κοινοτικής νομοθεσίας με στόχο να διασφαλιστεί μεγαλύτερη προστασία και καλύτερος σεβασμός της ευημερίας των ζώων ως ευαίσθητων όντων αποτελεί μία από τις προτεραιότητες των κρατών μελών της Ευρωπαϊκής 'Ενωσης.
<P>
Αυτή η ευαισθητοποίηση οδήγησε τους αρχηγούς κρατών και κυβερνήσεών μας, στο πρόσφατο Ευρωπαϊκό Συμβούλιο του 'Αμστερνταμ, να αποφασίσουν την ενσωμάτωση στη μελλοντική συνθήκη ενός πρωτοκόλλου σχετικά με την ευημερία των ζώων. Είναι αυτονόητο, κύριε Πρόεδρε, ότι αυτή η συνθήκη, επί του παρόντος, δεν έχει ακόμη υπογραφεί και κατά μείζονα λόγο δεν έχει κυρωθεί.
<P>
Είναι επίσης αυτονόητο ότι, όσον αφορά ένα στόχο που θα αποτελεί στο εξής αναπόσπαστο τμήμα της συνθήκης, όλα τα ενδιαφερόμενα κοινοτικά θεσμικά όργανα, συμπεριλαμβανομένου του Συμβουλίου, καθώς και τα κράτη μέλη, θα πρέπει να λαμβάνουν πλήρως υπόψη τις απαιτήσεις που συνδέονται με την ευημερία των ζώων όταν θα πρόκειται να διατυπώσουν και να εφαρμόσουν κοινοτικές πολιτικές στους τομείς της γεωργίας, των μεταφορών, της εσωτερικής αγοράς και της έρευνας.
<P>
Θα υπάγεται, κυρίως, στην αρμοδιότητα της Επιτροπής να διατυπώνει, κάθε φορά που είναι αναγκαίο, τις κατάλληλες προτάσεις για το σκοπό αυτό. Είμαι πεπεισμένος, από την πλευρά μου, ότι το Κοινοβούλιό σας θα προσφέρει μία πολύτιμη συμβολή στη διαδικασία εξέλιξης της κοινοτικής νομοθεσίας στο θέμα αυτό.

<SPEAKER ID=224 NAME="Needle">
Κύριε Πρόεδρε, ευχαριστώ τον Προεδρεύοντα του Συμβουλίου για την καλοδεχούμενη δήλωση της νέας προτεραιότητας, η οποία είμαι βέβαιος πως θα αντηχήσει απ' άκρο σ' άκρο της Κοινότητας και θα γίνει θερμά δεκτή από πολλούς ανθρώπους. Πρέπει να πω ότι η ερώτηση αυτή κατατέθηκε με την πρώτη έκρηξη χαράς, όταν μάθαμε από τον τύπο για την μάλλον μη αναμενόμενη συμπερίληψη του πρωτοκόλλου, για το οποίο συζητούσαν τόσο καιρό πολλά μέλη του Κοινοβουλίου αλλά, υποψιάζομαι, πως δεν μπορούσαν να πιστέψουν ότι θα συνέβαινε. Θα ήθελα να γνωρίζει το Συμβούλιο ότι από εκείνη τη στιγμή εμείς, τα μέλη του Κοινοβουλίου, ξεχειλίζουμε από αισθήματα εμπιστοσύνης ότι όλα θα πάνε καλά. Ότι, για παράδειγμα, θα υπάρξει πρόοδος όσον αφορά τις κότες με συσσωρευτές, ότι θα υπάρξει πρόοδος στις συνθήκες διαβίωσης στους ζωολογικούς κήπους. Αυτό τώρα γεννάει κάθε είδους προσδοκίες. Όλοι θα περιμένουν συγκεκριμένες προόδους τους επόμενους μήνες. Κατανοώ τα όσα λέτε για την ανάγκη να επικυρωθεί πρώτα το πρωτόκολλο, μπορείτε όμως να μου πείτε εάν ξεκίνησαν οι εργασίες σε συγκεκριμένους τομείς όπου θα μπορέσει να φανεί βραχυπρόθεσμη πρόοδος, έτσι ώστε να κάνουμε τους ανθρώπους να έχουν εμπιστοσύνη όχι μόνο στα λόγια μιας συνθήκης αλλά σε αυτά που καταλήγουν σε συγκεκριμένη δράση;

<SPEAKER ID=225 LANGUAGE="FR" NAME="Wohlfart">
Θα ήθελα να ευχαριστήσω τον αξιότιμο κ. βουλευτή για τη θετική αντίδρασή του στην απάντηση του Συμβουλίου. Σχετικά με τις ανησυχίες του για την πρακτική εφαρμογή των διαφόρων μέτρων με στόχο τη βελτίωση της τύχης των ζώων στους διάφορους τομείς όπως η γεωργία, οι μεταφορές, η εσωτερική αγορά και η έρευνα, θα ήθελα να πω ότι κάθε τροποποίηση της υφιστάμενης σχετικής νομοθεσίας πρέπει, πριν υποβληθεί στο Συμβούλιο, να αποτελέσει αντικείμενο μίας πρότασης της Επιτροπής. Ελπίζω ότι σύντομα θα υποβληθούν σε αυτό πρωτοβουλίες και προτάσεις της Επιτροπής προς την κατεύθυνση που επιθυμεί ο αξιότιμος κ. βουλευτής.

<SPEAKER ID=226 NAME="Πρόεδρος">
Ερώτηση Αριθ. 14 που υπέβαλε η κ. Christine Oddy (H-0512/97):
<P>
Θέμα: Η σφαγή στο Σρι Λάνκα
<P>
Γνωρίζει άραγε το Συμβούλιο σχετικά με την έρευνα που διεξάγεται για τη δολοφονία των 24 πολιτών Ταμίλ από προσωπικό των ενόπλων δυνάμεων στο χωριό Κουμαραπουράμ στο Τρινκομαλέε του Σρι Λάνκα τον Φεβρουάριο 1996;
<P>
Ποιά μέτρα πρόκειται να λάβει το Συμβούλιο για να εξασφαλισθεί ότι θα δημοσιευτούν τα πορίσματα όταν θα περατωθούν οι έρευνες και προτίθεται να υποστηρίξει ενέργειες με στόχο την εξασφάλιση ότι οι οικογένειες των 24 φονευθέντων θα λάβουν αποζημίωση από το κράτος, αποζημίωση μέσω της οποίας καταδεικνύεται ότι οι αρχές αναλαμβάνουν τη δέσμευση σε ό, τι αφορά την απόδοση λογαριασμών και την πρόληψη μελλοντικών παραβιάσεων από προσωπικό της ασφάλειας;

<SPEAKER ID=227 NAME="Wohlfart">
Η Ευρωπαϊκή 'Ενωση εξέφρασε κατά τρόπο σταθερό τις ανησυχίες της απέναντι στις βιαιότητες και τις παραβιάσεις των ανθρωπίνων δικαιωμάτων που χαρακτηρίζουν την εμφύλια σύγκρουση στη Σρι Λάνκα. Η Ευρωπαϊκή 'Ενωση διατύπωσε τις παρατηρήσεις της στο πλαίσιο του πολιτικού διαλόγου με τη Σρι Λάνκα και πραγματοποιεί διαβήματα στα κατάλληλα διεθνή όργανα, ιδίως μέσω δηλώσεων.
<P>
'Οσον αφορά τη συγκεκριμένη περίπτωση που αναφέρει ο αξιότιμος βουλευτής, δεν γνωστοποιήθηκε ειδικά στο Συμβούλιο. Ωστόσο, το Συμβούλιο είναι πρόθυμο να ζητήσει συμπληρωματικές πληροφορίες από τις αρμόδιες αρχές της Σρι Λάνκα, χάρη στα μέσα που προσφέρει ο θεσμοθετημένος διάλογος. Εξάλλου, το Συμβούλιο υπενθυμίζει τις δηλώσεις του της 17ης Απριλίου 1997, με τις οποίες χαιρέτισε την ανταλλαγή επιστολών μεταξύ του Προέδρου της Σρι Λάνκα και του αρχηγού της αντιπολίτευσης, επιστολές που αφορούν μία κοινή προσέγγιση των δύο πλευρών όσον αφορά την εθνοτική σύγκρουση που μαστίζει τη χώρα. Η Ευρωπαϊκή 'Ενωση ελπίζει ότι αυτή η συμφωνία θα συμβάλει στην αποκατάσταση της εμπιστοσύνης και στον τερματισμό της πολιτικής της σύγκρουσης.

<SPEAKER ID=228 NAME="Oddy">
Καλωσορίζω τα σχόλια του Προεδρεύοντα του Συμβουλίου. Θα ήθελα να επιστήσω την προσοχή της προεδρίας στο γεγονός ότι οι σφαγές είναι ιδιαίτερα σοβαρές γιατί περιλαμβάνουν και γυναικόπαιδα. Δεν μπορούν λοιπόν να αποδοθούν στο στρατό που προσπαθεί να εκκαθαρίσει την περιοχή από τις Τίγρεις Tamil και τους τρομοκράτες μαχητές.
<P>
Η οργάνωση που με πληροφόρησε χαίρει μεγάλου σεβασμού στην Σρι Λάνκα. Εκλιπαρώ το Συμβούλιο να το λάβει αυτό σοβαρά υπόψη. Με μεγάλη μου ευχαρίστηση θα σας βοηθούσα δίνοντας σας τις πληροφορίες που έλαβα.

<SPEAKER ID=229 NAME="Πρόεδρος">
Δεδομένου ότι εξαντλήθηκε ο χρόνος που είχε παραχωρηθεί στις ερωτήσεις προς το Συμβούλιο, οι ερωτήσεις Αριθ. 15 έως 37 θα λάβουν γραπτή απάντηση.
<P>
(Η συνεδρίαση, διακοπείσα στις 19.05 επαναλαμβάνεται στις 21.00)

<CHAPTER ID=12>
Hμερήσια διάταξη
<SPEAKER ID=230 NAME="Πρόεδρος">
Θέλω να σας ανακοινώσω ότι ο Πρόεδρος της Ομάδας ΕΛΚ πληροφορεί το Προεδρείο ότι ο κ. Graziani απουσιάζει, είναι άρρωστος και ζητεί να αλλάξει η ημερήσια διάταξη και να αναβληθεί η συζήτηση για την έκθεση του κ. Graziani (Α4-0140/97).
<P>
Ο Κανονισμός ορίζει στο άρθρο 96, παράγραφος 2, ότι αφού έχει εγκριθεί η ημερήσια διάταξη, δεν μπορεί πλέον να τροποποιηθεί παρά μόνον κατ'εφαρμογήν των άρθρων 97 και 128 έως 132 ή κατόπιν προτάσεως του Προέδρου. Επειδή δεν υπάρχει σήμερα απαρτία για να γίνει έγκυρη ψηφοφορία, το Προεδρείο δέχεται την πρόταση του κ. Martens να μην συζητηθεί η έκθεση του κ. Graziani.

<SPEAKER ID=231 LANGUAGE="ES" NAME="Barσn Crespo">
Κύριε Πρόεδρε, θα ήθελα μόνο, εξ ονόματος της Σοσιαλιστικής Ομάδας, να υποστηρίξω την πρότασή σας -ακόμη και αν αυτό δεν έχει αξία σύμφωνα με τον Κανονισμό- και να ευχηθώ ο συνάδελφος κ. Graziani να αναρρώσει ταχέως και να μπορέσει να παρουσιάσει την έκθεσή του στην Ολομέλεια του Σεπτεμβρίου.

<SPEAKER ID=232 LANGUAGE="IT" NAME="Castagneti">
Κύριε Πρόεδρε, σας ευχαριστώ εξ ονόματος της Ομάδας του ΕΛΚ για την κατανόησή σας. Ευχόμαστε η έκθεση Graziani για τις σχέσεις της ΕΕ με τον Καναδά να μπορέσει να συζητηθεί κατά την προσεχή σύνοδο του Σεπτεμβρίου.
<P>
(Το Σώμα εγκρίνει την πρόταση τροποποίησης της ημερήσιας διάταξης)

<CHAPTER ID=13>
Κατάσταση στην Αλβανία μετά τις εκλογές (συνέχεια)
<SPEAKER ID=233 NAME="Πρόεδρος">
Η ημερήσια διάταξη προβλέπει την συνέχεια της συζήτησης των δηλώσεων του Συμβουλίου και της Επιτροπής σχετικά με την κατάσταση στην Αλβανία μετά τις εκλογές.

<SPEAKER ID=234 LANGUAGE="IT" NAME="Fassa">
Κύριε Πρόεδρε, σήμερα περισσότερο από κάθε άλλη φορά η Αλβανία έχει ανάγκη της Ευρώπης. Αυτό ακριβώς είναι το πιο αυθεντικό νόημα της προβληματικής που συζητήσαμε σήμερα το απόγευμα. Περισσότερα από 1 500 άτομα δολοφονήθηκαν κατά την περίοδο που προηγήθηκε των εκλογών της 29ης Ιουνίου και της 6ης Ιουλίου και περίπου 1 εκατ. αυτόματα πυροβόλα όπλα, όπως φαίνεται, βρίσκονται ακόμη στα χέρια ιδιωτών.
<P>
Γι αυτό το λόγο, η επιτυχία των τελευταίων εκλογών, που έχει εκτιμηθεί ως ικανοποιητική από πολλούς συναδέλφους, δεν θα πρέπει να κάνει το Συμβούλιο και, γενικότερα, την Ευρωπαϊκή Ένωση να χαμηλώσει το επίπεδο επαγρύπνησης. Ειδικότερα είναι ανάγκη να προβεί σε κάθε χρήσιμη και σκόπιμη ενέργεια για τη σταθεροποίηση και τον εκδημοκρατισμό της Αλβανίας, και με οικονομικές ενισχύσει που θα εξαρτώνται όμως από το σεβασμό των ανθρωπίνων δικαιωμάτων και την εφαρμογή των δημοκρατικών κανόνων σε αυτή την άτυχη χώρα.
<P>
Μόνο μία αυτού του είδους συμπεριφορά μπορεί να δικαιολογήσει την πολιτική της διεύρυνσης στις χώρες της πρώην Ανατολικής Ευρώπης που ασκεί η Ευρωπαϊκή Ένωση. Δεν μπορούμε πλέον να αρκούμαστε στην αρχή της παροιμίας «απ' ολότελα καλή κι η Παναγιώταινα».

<SPEAKER ID=235 NAME="Παπαγιαννάκης">
Κύριε Πρόεδρε, ελπίζω ότι παρά την απουσία της Επιτροπής και του Συμβουλίου μπορούμε να επισημάνουμε τα εξής σημεία:
<P>
Πράγματι ήταν δύσκολες οι εκλογές, αλλά τελικά ήταν αποδεκτές από όλους. Θυμίζω π.χ ότι ο κύριος Μπερίσα, ελέγχων την τηλεόραση στην Αλβανία, απαγόρευσε την αναμετάδοση οποιουδήποτε γεγονότος της προεκλογικής εκστρατείας. Τώρα όμως αρχίζουν τα δύσκολα για τη νέα κυβέρνηση.
<P>
Κύριε Πρόεδρε, επειδή ειπώθηκαν όλα, θέλω να τονίσω τα εξής:
<P>
Πρώτον, ελπίζουμε -και θα ήθελα πολύ να είχα και την τοποθέτηση των απόντων- να μην στηριχθεί πλέον με οιονδήποτε τρόπο το καθεστώς του κυρίου Μπερίσα, του οποίου η αναξιοπιστία δεν χρειάζεται πλέον να αποδειχθεί, ούτε στο εσωτερικό της Αλβανίας, ούτε στους εξωτερικούς του τυχοδιωκτισμούς, διότι ήδη έχει αρχίσει να δείχνει τέτοια δείγματα. Ελπίζω να κάνουν αποχή τόσο τα όργανα της Κοινότητας όσο και τα κράτη μέλη που έχουν κάποιο λόγο πάνω στην υπόθεση.
<P>
Δεύτερον, όσον αφορά τη βοήθεια, κύριε Πρόεδρε, δώσαμε τη μεγαλύτερη κατά κεφαλή βοήθεια από την Ευρωπαϊκή 'Ενωση στην Αλβανία. Τί έγιναν τα λεφτά;
<P>
Τρίτον, η μέλλουσα βοήθεια πρέπει κατά προτεραιότητα να αποζημιώσει τα θύματα της ληστείας των πυραμίδων για τις οποίες κατ'εξοχήν υπεύθυνο ήταν το προηγούμενο καθεστώς. 'Αλλως πολιτική σταθερότητα στη χώρα δεν θα υπάρξει.

<SPEAKER ID=236 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=14>
Ariane
<SPEAKER ID=237 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0237/97) της κ. Μούσχουρη, εξ ονόματος της αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το εγκριθέν από την Επιτροπή Συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση προγράμματος στήριξης στον τομέα του βιβλίου και της ανάγνωσης - ARIANE (C4-0294/97-94/0189(COD)).

<SPEAKER ID=238 NAME="Μούσχουρη">
Κύριε Πρόεδρε, κύριε Επίτροπε, κυρίες και κύριοι βουλευτές, θα θυμάστε, ίσως, ότι πριν από δύο χρόνια περίπου, τον Απρίλιο του 1995, παρουσίασα με πολύ μεγάλο ενθουσιασμό σ'αυτήν εδώ την αίθουσα το πρόγραμμα ΑΡΙΑΔΝΗ. Σας υπενθυμίζω ότι πρόκειται για ένα πρόγραμμα του οποίου στόχος είναι να ενισχύσει μέσω της μετάφρασης τη διάδοση λογοτεχνικών, θεατρικών και έργων αναφοράς, να προωθήσει τη συνεργασία στον τομέα του βιβλίου και να συμβάλει στην αρτιότερη κατάρτιση των μεταφραστών. Επίσης, ίσως θα θυμάστε ότι μετά την πρώτη αυτή παρουσίαση έπρεπε να περιμένουμε περισσότερο από έναν χρόνο, μέχρι το Συμβούλιο να διατυπώσει τελικά μία κοινή θέση επί των τροπολογιών που είχαμε προτείνει σε πρώτη ανάγνωση. Σ'αυτή την ήδη χρονοβόρα διαδικασία ήρθαν να προστεθούν οι σκληρές διαπραγματεύσεις που πραγματοποιήθηκαν στο πλαίσιο της Επιτροπής Συνδιαλλαγής και τελικά μας οδήγησαν στην εξεύρεση συμφωνίας με το Συμβούλιο.
<P>
Σήμερα, θα ήθελα να σας παρουσιάσω το προϊόν αυτής της συμφωνίας για το πρόγραμμα ΑΡΙΑΔΝΗ, προσπαθώντας ταυτόχρονα να διατηρήσω αμείωτο τον ενθουσιασμό μου, διότι πραγματικά πρόκειται για ένα πρόγραμμα που αξίζει την υποστήριξή μας. Και τούτο διότι μέσα από τη μετάφραση βιβλίων και τη γνωριμία της ιστορίας και του πολιτισμού θα συμβάλει στην αμοιβαία προσέγγιση των ευρωπαίων πολιτών.
<P>
Θα ξεκινήσω με τις τροπολογίες που η αντιπροσωπεία μας επέτυχε να γίνουν δεκτές από το Συμβούλιο. Οι τροπολογίες αυτές αφορούν σε δύο θέματα μεγάλης σημασίας. Πρώτον, την προτεραιότητα που δίδεται στη μετάφραση έργων που έχουν γραφτεί στις λιγότερο διαδεδομένες γλώσσες της 'Ενωσης. Τα έργα αυτά επωφελούνται από την υποστηρίξη του προγράμματος ΑΡΙΑΔΝΗ, ακόμα και εάν δεν έχουν προηγουμένως μεταφραστεί σε άλλες γλώσσες της 'Ενωσης. Δεύτερον, την προτεραιότητα που πρέπει να δίδεται στους μικρούς ανεξάρτητους εκδοτικούς οίκους. Εξάλλου, πρέπει να προσθέσω ότι υιοθετήθηκαν και οι τροπολογίες μας για τη δημιουργία μιας τράπεζας δεδομένων για την προώθηση των συμπαραγωγών, καθώς και για τη δημιουργία μιας τράπεζας εννοιολογικών δεδομένων που θα χρησιμεύσει ως πολύτιμο εργαλείο των μεταφραστών.
<P>
Ωστόσο, εάν για τις τροπολογίες που μόλις ανέφερα η διαπραγμάτευση ήταν δύσκολη, αλλά σε κάθε περίπτωση επιτυχής για την αντιπροσωπεία μας, δυστυχώς δεν συνέβη το ίδιο και με τα άλλα δύο ακανθώδη θέματα που αποτέλεσαν αντικείμενο συνδιαλλαγής με το Συμβούλιο. Φυσικά αναφέρομαι στην χρηματοδότηση του προγράμματος και την επιτροπολογία. Δεν μπορώ παρά να εκφράσω την λύπη και την απογοήτευσή μου, όχι μόνο γιατί η διάρκεια του προγράμματος μειώθηκε στα δύο έτη -1997 και 1998- με συνολικό προϋπολογισμό μόλις 7 εκατ. ECU, αλλά και γιατί παρά τις επίμονες προσπάθειές μας το Συμβούλιο δεν μας άφησε κανένα περιθώριο διαπραγματεύσεων επί του σημείου αυτού. 'Οσον αφορά δε το θέμα της επιτροπολογίας είμαι αναγκασμένη να τονίσω ότι η διάταξη υιοθετήθηκε κατά τρόπο συμβιβαστικό, διότι την τελευταία στιγμή και εντελώς αιφνιδιαστικά η Επιτροπή δεν υποστήριξε την πρότασή μας.
<P>
'Ισως οι τελευταίες παρατηρήσεις μου να επισκιάζουν κάπως τη χαρά που προκαλεί η υιοθέτηση του προγράμματος ΑΡΙΑΔΝΗ. Ας μην ξεχνάμε όμως το σπουδαιότερο: με το πρόγραμμα αυτό θέτουμε έναν ακόμη, έστω και μικρό, λίθο για την αμοιβαία γνωριμία μεταξύ των ευρωπαϊκών πολιτισμών, για την ουσιαστικότερη επικοινωνία και προσέγγιση των ευρωπαίων πολιτών και τελικά για τη δημιουργία μιας πραγματικής Ευρώπης των πολιτών, την οποία δεν μπορώ να φαντασθώ χωρίς πολιτισμική διάσταση.
<P>
Ελπίζω ότι στα δύο επόμενα χρόνια εφαρμογής, έστω και με αυτόν τον μικρό προϋπολογισμό, το πρόγραμμα ΑΡΙΑΔΝΗ θα δείξει ότι έχει να προσφέρει και είμαι σίγουρη ότι η διάρκειά του θα ανανεωθεί. Ελπίζω ότι μέχρι τότε τα μέλη του Συμβουλίου θα έχουν βρει το μίτο της δικής τους Αριάδνης που θα τους βοηθήσει να βγούν από το λαβύρινθο και να δώσουν τη σημασία που αρμόζει στον πολιτισμό και στην πολιτισμική διάσταση της Ενωμένης Ευρώπης. Πιστεύω επίσης ότι καλύτερα να έχουμε ένα πρόγραμμα με λίγα χρήματα και αποδεκτό από όλους παρά ένα πρόγραμμα που θα μείνει για πάντοτε ένας πιλότος.
<P>
(Χειροκροτήματα)

<SPEAKER ID=239 LANGUAGE="PT" NAME="Vaz da Silva">
Κύριε Πρόεδρε, η περιπέτειες της ΑΡΙΑΔΝΗΣ έφτασαν στο τέλος της. Η επικοινωνία μεταξύ ευρωπαϊκών πολιτισμών μέσω του βιβλίου και της ανάγνωσης αντιμετωπίζεται; με το γελοίο ποσό των 7 εκατομμυρίων ECU για τα έτη 1997-1998. Παρά τις προσπάθειες του Κοινοβουλίου - και, ιδίως, θα επισημάνω την προσπάθεια της εισηγήτριάς του, της κ. Νάνας Μούσχουρη - και, επίσης, της Επιτροπής για να αυξηθεί ο πρϋπολογισμός στη διάρκεια της διαδικασίας συνδιαλλαγής, η εκπληκτική ακινησία του Συμβουλίου, ή μάλλον ενός ή δύο κρατών μελών, δεν του επέτρεψε να υποχωρήσει ούτε σε ένα κόμμα όσον αφορά το ποσό που θα χορηγηθεί σε ένα πρόγραμμα το οποίο είναι, χωρίς αμφιβολία, ένα προνομοιούχο μέσο επιβεβαίωσης της πολιτισμικής ποικιλομορφίας, που το ίδιο το Συμβούλιο τόσο την εκτιμάει. Εξάλλου, η ειδική αναφορά στην πολιτισμική ποικιλομορφία την οποία εισήγαγε το Συμβούλιο στο 'Αμστερνταμ, στο άρθρο 128, το επιβεβαιώνει. Είναι κρίμα που το Συμβούλο δεν είχε εισάγει προηγουμένως σε αυτό το άρθρο τις τροποποιήσεις που όλοι περίμεναν και που θα το είχαν καταστήσει επιχειρησιακό, με την ψηφοφορία με πλειοψηφία που θα αντικαθιστούσε τη σημερινή ομοφωνία, η οποία είναι απελπιστικά παραλυτική.
<P>
Η ίδια ανεπάρκεια χρηματοδοτικών μέσων παρατηρήθηκε τώρα με ένα άλλο ευρωπαϊκό εμβληματικό πρόγραμμα, το ΣΩΚΡΑΤΗΣ, που προωθεί την ανταλλαγή σπουδαστών και καθηγητών και τη διδασκαλία των ξένων γλωσσών. Και αυτό συνέβη παρά το γεγονός ότι αποτελεί μία από τις πιο προφανείς περιπτώσεις επιτυχίας της 'Ενωσης. Πώς δικαιολογείται λοιπόν η ανεξήγητη αντίφαση της 'Ενωσης ανάμεσα στην προτεραιότητα που δηλώνει ότι αποδίδει σε ένα πρόγραμμα και στα ανεπαρκή μέσα που διαθέτει για αυτό; Αντίφαση, επίσης, ανάμεσα στις προσδοκίες που δημιουργεί μεταξύ των πολιτών και την απογοήτευση που έπειτα τους προσφέρει... Αυτή η αντίφαση δεν παρατηρείται σε άλλους τομείς της πολιτικής της 'Ενωσης. 'Οταν αποφασίζεται η λήψη μέτρων στη γεωργική πολιτική ή στην πολιτική μεταφορών, δεν τσιγκουνευόμαστε τα μέσα για να καταστούν δυνατές. Ακόμη και για την έρευνα, μέχρι τώρα επίσης φτωχό συγγενή, ενισχύθηκαν τα μέσα της στον προσεχή προϋπολογισμό, ίσως επειδή συνδέθηκε περισσότερο με τη βιομηχανία, ίσως μάλιστα και υπερβολικά για τα συμφέροντα της χώρας μου. Και, ωστόσο, ποιος θα τολμήσει σήμερα, κύριε Πρόεδρε, να μην αναγνωρίσει τη θεμελιώδη σημασία του πολιτισμού για να εκφρασθεί το ευρωπαϊκό πνεύμα, ένα και ποικίλλο, για να εδραιωθεί το τοπικό και καθολικό αίσθημα του πολίτη, για να καταπολεμηθεί ο αποκλεισμός, για να ενισχυθεί η συνοχή, για να ενθαρρυνθούν νέες πολιτικές για την πόλη και, last but non least , για να δημιουργηθούν νέες θέσεις εργασίας;
<P>
Είμαι βέβαιη ότι η προσεχής συνθήκη, όχι η συνθήκη του 'Αμστερνταμ, αλλά αυτή που θα τη διαδεχθεί, για την προετοιμασία της οποίας αυτή η Διακυβερνητική Διάσκεψη βοήθησε αρνητικά, δεν θα παραλείψει να δώσει στην πολιτική πολιτισμού την κεντρική θέση που άλλωστε κατέχει ήδη αυτή στο σχέδιο μίας Ευρώπης για τους πολίτες.

<SPEAKER ID=240 LANGUAGE="EN" NAME="Banotti">
Κύριε Πρόεδρε, η κυρία Vaz da Silva έχει δίκιο όταν επιπλήττει το Συμβούλιο και την Επιτροπή σχετικά με το γελοίο προϋπολογισμό του προγράμματος Ariane. Θα ήθελα όμως να της θυμίσω την αγγλική παροιμία «καλύτερα ν'ανάψεις ένα κερί παρά να βρίζεις στο σκοτάδι». Η κυρία Μούσχουρη άναψε σίγουρα ένα κερί και το κράτησε αναμμένο μέσα στα ερέβη. Για το λόγο αυτό θα ήθελα να την συγχαρώ. Το πρόγραμμα Ariane γεννάει μεγάλες ελπίδες, ειδικά στις χώρες όπου οι μειονοτικές γλώσσες χρησιμοποιούνται όλο και περισσότερο από τους νέους συγγραφείς μας, για τους μικρούς εκδότες που έχουν το θάρρος να δημοσιεύουν αυτά τα βιβλία γνωρίζοντας ότι πιθανότατα δεν θα έχουν κανένα κέρδος ή, ακόμα χειρότερα, μπορεί να υποστούν και ζημίες. Πρέπει να αναγνωρίσουμε ότι αυτό είναι μια πολιτιστική υπηρεσία που έχουμε την υποχρέωση να προστατεύσουμε και να υποστηρίξουμε.
<P>
Καθώς όλο και περισσότεροι νεαροί συγγραφείς γνωρίζουν άλλους, παρόμοιους ανθρώπους από άλλες χώρες, και, καθώς ανακαλύπτουν κοινά λογοτεχνικά ρεύματα, βλέπουμε να παράγεται ένα εντελώς νέο είδος λογοτεχνίας. Αυτό θα έπρεπε να το γιορτάσουμε με κάθε τρόπο. Κρίμα που η κυρία Μούσχουρη δεν είπε την έκθεση της σήμερα τραγουδιστά.
<P>
Η ουσία όμως είναι ότι, εκτός από τους κινδύνους για τους μικρούς εκδότες, αντιμετωπίζουμε την επίθεση της μαζικής και καταστροφικής σαν βόμβα υδρογόνου κουλτούρας, όπου ορισμένες φορές φριχτά βιβλία σημειώνουν πολύ μεγάλες πωλήσεις.
<P>
Θα ήθελα τέλος να πω, καθώς υποστηρίζω την έκθεση της κυρίας Μούσχουρη και τη συγχαίρω γι' αυτήν, τα εξής: ας την αφιερώσουμε στα άσημα βιβλία, ας την αφιερώσουμε στα μικρά, ειδικά βιβλία μειονοτικών γλωσσών, ας την αφιερώσουμε σε όσους ακόμα απολαμβάνουν την αγνή και απόλυτη χαρά της ανάγνωσης ενός καλού βιβλίου. Ας δείξουμε τουλάχιστον στην επόμενη γενιά πως υπάρχουν πιο πολλά πράγματα σ' αυτή τη ζωή από τα βιβλία που παράγονται και πωλούνται σε όλα τα αεροδρόμια.

<SPEAKER ID=241 NAME="Brittan, Sir Leon">
Κύριε Πρόεδρε, κυρίες και κύριοι, θα ήθελα πολύ να συμμετέχω σ' αυτό το διάλογο με την πολύ θετική διάθεση την οποία μόλις εξέφρασε η κυρία Banotti, και κυρίως να αποτίσω μαζί της φόρο τιμής στην εξαίρετη και μακροσκελή εργασία την οποία ανέλαβε η κυρία Μούσχουρη για να προάγει αυτό το σχέδιο και να μεριμνήσει για την ευτυχή του κατάληξη.
<P>
Δεν θα πρέπει μόνο να χαρούμε για τη βοήθεια που θα προσφέρει αυτό το έργο και το σχέδιο στους μικρούς εκδότες και τους μειονοτικούς πολιτισμούς, αλλά και γιατί επίσης θα πρέπει να θεωρήσουμε πως χαράσσει το δρόμο για κάτι πιο ουσιαστικό στο μέλλον, γιατί αυτή είναι σαφώς η πρόθεση της Επιτροπής. Για το λόγο αυτό, ελπίζω η κυρία Μούσχουρη να αποτύχει σε ένα από τα πράγματα που είπε πως προσπάθησε να κάνει, δηλαδή να απογοητευθεί. Δεν θέλουμε να επιτύχει σ' αυτό, γιατί χρειαζόμαστε τον ενθουσιασμό της για να κάνουμε το σχέδιο πραγματικότητα και να αρχίσουμε να εργαζόμαστε προς μεγαλύτερους στόχους.
<P>
Κατανοώ την απογοήτευση που εκφράστηκε όσον αφορά τα χρηματικά ποσά, παρ' ότι υποπτεύομαι ότι, αν το Κοινοβούλιο είχε το ίδιο ποσοστό της αρχικής του απαίτησης για οποιοδήποτε σχέδιο στο οποίο επιθυμεί να δαπανήσει χρήματα, σε αυτό το συγκεκριμένο θα βρισκόταν πάνω από το μέσο όρο. Αντιλαμβάνομαι, παρά ταύτα, ότι, σε σχέση με αυτή την πρόκληση, το συγκεκριμένο ποσό δεν επαρκεί. Όμως το πρόγραμμα Ariane αντικατοπτρίζει μια πραγματική πρόοδο της ανάπτυξης της στήριξης μας στον τομέα του πολιτισμού, και είμαστε άξιοι ευχαριστιών που σήμερα θα το εγκρίνουμε επίσημα.
<P>
Η διάρκεια του είναι σύντομη ακριβώς επειδή θεωρείται μεταβατικό πρόγραμμα. Παρέχει τις βάσεις πάνω στις οποίες η Κοινότητα μπορεί να προχωρήσει στη στήριξη του τομέα των βιβλίων και της ανάγνωσης, καθώς επίσης και τη δυνατότητα για την Κοινότητα να εξετάσει τις μακροπρόθεσμες προτεραιότητες και τα μέσα της πολιτιστικής μας πολιτικής. Δεν πρόκειται για μια γενική, αόριστη έκφραση ελπίδας. Είναι κάτι πολύ πιο συγκεκριμένο, καθώς η Επιτροπή δεσμεύτηκε ήδη να παρουσιάσει μια πρόταση για ένα συνολικό πρόγραμμα σε αυτό τον τομέα, και αυτό θα συμβεί στο εγγύς μέλλον.
<P>
Δεν θα απολογηθώ όμως για το γεγονός ότι, πριν συνεχίσουμε με ένα συνολικό πρόγραμμα, θέλουμε να ακούσουμε τα όργανα της Κοινότητας και τις ενδιαφερόμενες πολιτιστικές οργανώσεις, οι οποίες θα συμβάλουν με τις ιδέες τους και θα εκφράσουν τις προτεραιότητες τους. Η συνδιάσκεψη έχει προγραμματιστεί για το Νοέμβριο, έτσι ώστε να μπορέσουν όλοι να το πράξουν.
<P>
Ίσως θα έπρεπε να πω ορισμένα πράγματα για τη διαχείριση του προγράμματος Ariane για το έτος αυτό. Έχει ήδη ξεκινήσει η διαδικασία διαγωνισμού για τη θέσπιση των απαραίτητων μέτρων εφαρμογής και έχουμε δεχθεί περίπου 480 αιτήσεις: 340 για μετάφραση λογοτεχνικών έργων, 20 για τη μετάφραση θεατρικών έργων και 30 για μετάφραση εγκυκλοπαιδειών, λεξικών κ.λπ., εκτός από τα 20 επιπλέον προγράμματα κατάρτισης και τα περίπου 80 προγράμματα συνεργασίας. Αυτό αποτελεί σημαντική αύξηση σε σχέση με το πειραματικό πρόγραμμα του προηγούμενου έτους, όπου δεχθήκαμε στο σύνολο μόνο 320 αιτήσεις.
<P>
Τα αποτελέσματα θα παρουσιαστούν το Σεπτέμβριο στην επιτροπή που δημιουργήθηκε σύμφωνα με το άρθρο 5 της απόφασης που θεσπίζει το πρόγραμμα και τα συμπεράσματα θα ανακοινωθούν επίσημα στις αρχές Οκτωβρίου του ιδίου έτους. Έτσι, παρά τη μακρά περίοδο κυοφορίας, ελπίζω ότι όσοι δούλεψαν τόσο σκληρά γι' αυτό το πρόγραμμα θα αισθανθούν ότι τώρα ξεκίνησε, τώρα ξεκίνησε «για τα καλά» και πως θα δούμε τα πραγματικά και θετικά του αποτελέσματα πολύ σύντομα μετά την καλοκαιρινή παύση.
<P>
Μπορώ να σας διαβεβαιώσω εκ μέρους της Επιτροπής ότι θα προσπαθήσουμε να διασφαλίσουμε την όσο το δυνατόν πιο αποτελεσματική και αποδοτική διαχείριση του προγράμματος, γιατί σε ένα χρηματοδοτικά περιορισμένο πρόγραμμα, το πιο σημαντικό σημείο είναι η σωστή του διαχείριση. Ελπίζουμε πως, για άλλη μια φορά, μπορούμε να υπολογίσουμε στη στήριξη του Ευρωπαϊκού Κοινοβουλίου - και ξέρουμε ότι μπορούμε - για να φέρει σε πέρας αυτό το έργο και να βάλει τα θεμέλια για ένα πιο ουσιαστικό, συνολικό πρόγραμμα, το οποίο ελπίζω ότι θα πραγματοποιηθεί σε ένα όχι και τόσο μακρινό μέλλον.

<SPEAKER ID=242 NAME="Πρόεδρος">
Το Προεδρείο συγχαίρει την κ. Μούσχουρη.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=15>
Ελεύθερη κυκλοφορία των ιατρών και αμοιβαία αναγνώριση των διπλωμάτων τους
<SPEAKER ID=243 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0246/97) της κ. Fontaine, εξ ονόματος της αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το εγκριθέν από την Επιτροπή Συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που τροποποιεί την Οδηγία 93/16/ΕΟΚ για τη διευκόλυνση της ελεύθερης κυκλοφορίας των ιατρών και της αμοιβαίας αναγνώρισης των διπλωμάτων, πιστοποιητικών και άλλων τίτλων τους (C4-0307/97-94/0305(COD)).

<SPEAKER ID=244 NAME="Fontaine">
Κύριε Πρόεδρε, αγαπητοί συνάδελφοι, η έκθεση την οποία συζητάμε αφορά το κοινό σχέδιο που εγκρίθηκε στην επιτροπή συνδιαλλαγής, σχετικά με την ελεύθερη κυκλοφορία των ιατρών και την αναγνώριση των διπλωμάτων τους.
<P>
Η οδηγία που μας είχε υποβληθεί από την Επιτροπή εντασσόταν, το υπενθυμίζω, στη μακρά πορεία των πρωτοβουλιών που ελήφθησαν από το 1975 από τα ευρωπαϊκά θεσμικά όργανα προκειμένου αυτή η ελευθερία της κυκλοφορίας να καταστεί, προοδευτικά, μία πραγματικότητα. Συνίστατο κυρίως στην εισγαγωγή κανόνων επιτροπολογίας μέσω ενός νέου άρθρου.
<P>
Σε δεύτερη ανάγνωση, κύριε Πρόεδρε, τρία σημαντικά σημεία είχαν αποτελέσει αντικείμενο τροπολογιών του Κοινοβουλίου. Καθώς αυτές οι τροπολογίες είχαν απορριφθεί από το Συμβούλιο, η συνδιαλλαγή ήταν αναπόφευκτη. Αυτά τα τρία σημεία αφορούσαν τους πολίτες των κρατών μελών που είναι κάτοχοι διπλωμάτων τα οποία χορηγήθηκαν από τρίτα κράτη, το ρόλο της συμβουλευτικής επιτροπής για την εκπαίδευση των ιατρών και την επιτροπολογία. Προκειμένου περί της επιτροπολογίας, επιθυμούσαμε να επανεισάγουμε τη διαχειριστική επιτροπή στη θέση της επιτροπής κανονιστικής ρύθμισης.
<P>
Κύριε Πρόεδρε, αγαπητοί συνάδελφοι, μπορούμε να διαπιστώσουμε ότι, στα τρία αυτά σημεία, το αποτέλεσμα υπήρξε συνολικά θετικό. Είμαι άλλωστε ευγνώμων προς την ολλανδική προεδρία για την άμεση δέσμευσή της προκειμένου ο φάκελος αυτός να έχει αίσιο πέρας.
<P>
Ευχαριστώ επίσης την Επιτροπή η οποία, πρέπει να το πω, σύμφωνα με ένα έθιμο το οποίο πλέον καθιερώνεται όλο και περισσότερο, μας προσέφερε τη συνδρομή της. Αναφέρομαι ιδίως τη δήλωση που η Επιτροπή δέχθηκε να επισυνάψει στο κοινό σχέδιο συνδιαλλαγής και που αφορά ακριβώς την ισοτιμία των διπλωμάτων ιατρικής που αποκτώνται εκτός Ευρωπαϊκής 'Ενωσης.
<P>
Κύριε Πρόεδρε, πρόκειται για ένα πρόβλημα που θα χρειασθεί να επιλύσουμε στο γενικότερο πλαίσιο του συστήματος αμοιβαίας αναγνώρισης των διπλωμάτων. Το ίδιο άλλωστε ισχύει και για το λεπτό ζήτημα του numerus clausus που υπάρχει κίνδυνος να τίθεται όλο και συχνότερα, στο βαθμό που θα ενισχύεται, και δεν μπορούμε ασφαλώς παρά να εκφράσουμε την ικανοποίησή μας γι'αυτό, η κινητικότητα των επαγγελμάτων στο εσωτερικό της Κοινότητας.
<P>
Με αυτή την ευκαιρία, υπενθυμίζω εξάλλου στην Επιτροπή ότι μου είχε υποσχεθεί μία μελέτη προβλέψεων σχετικά με το θέμα αυτό στο πλαίσιο της έκθεσης που είχα υποβάλει, πριν μερικούς μήνες, στο Σώμα μας σχετικά με τον απολογισμό της εφαρμογής της γενικής οδηγίας.
<P>
Σχετικά με την επιτροπολογία, καταφέραμε να βρούμε μία εντελώς αποδεκτή λύση. Σχετικά με το τελευταίο σημείο, τέλος, προσδιορίζεται πλέον ότι η συμβουλευτική επιτροπή θα απευθύνει προς την Επιτροπή και τα κράτη μέλη γνωμοδοτήσεις και συστάσεις, γεγονός που θα επιτρέψει στο όργανο αυτό, όπως είχαμε ευχηθεί, να συμβάλει στην παροχή μίας συγκριτικά υψηλής εκπαίδευσης του ιατρού - γενικού ή ειδικευμένου - στην Κοινότητα.
<P>
Τέλος, κύριε Πρόεδρε, αγαπητοί συνάδελφοι, εκφράζω την ικανοποίησή μου γενικά για τις προόδους που επιτελέσθηκαν από τη διαδικασία συνδιαλλαγής εφόσον μπορέσαμε να καταλήξουμε, σε μία αρκετά σύντομη προθεσμία, στα αποτελέσματα που έχω την τιμή να σας παρουσιάζω απόψε.

<SPEAKER ID=245 LANGUAGE="DE" NAME="Zimmermann">
Κύριε Πρόεδρε, αξιότιμε κύριε Επίτροπε, για την ελεύθερη κυκλοφορία των ατόμων στην Ευρωπαϊκή Ένωση - η κ. Fontaine το ανέφερε επίσης - είναι ακόμη μεγάλο εμπόδιο το ότι διπλώματα, πιστοποιητικά εξετάσεων και άλλα πιστοποιητικά ικανότητας είτε δεν αναγνωρίζονται σε όλα τα κράτη-μέλη ή βαρύνονται με τέλη. Αυτό είναι ακατανόητο για πολλούς πολίτες και μετριάζει τον ενθουσιασμό τους για την Ευρώπη. Όταν ακούω πως κατά την κ. Fontaine ασχολούμαστε με την πραγματοποίηση προσαρμογών από το 1975, τότε αυτός είναι ένας πολύ-πολύ μακρύς δρόμος. Αυτό το βλέπουμε επίσης στις πολλές αναφορές που συνέχεια υποβάλλονται στην Επιτροπή Αναφορών, γιατί διάφοροι πολίτες έχουν μεγάλα προβλήματα εξαιτίας του ότι τα διπλώματά τους δεν αναγνωρίζονται μέσα στην Ένωση.
<P>
Συζητάμε σήμερα γι' αυτήν την τροποποίηση της οδηγίας σχετικά με τη διευκόλυνση της ελεύθερης κυκλοφορίας των γιατρών. Αυτός είναι πραγματικά ένας πολύ μακρύς τίτλος. Η ομάδα μου χαιρετίζει το προκείμενο αποτέλεσμα, στο οποίο κατέληξε η Επιτροπή Συνδιαλλαγής και θα το δεχτούμε όπως έχει.
<P>
Εκφράζουμε βέβαια τη λύπη μας για το ότι η συμπεριφορά της Επιτροπής παρέτεινε χωρίς λόγο αυτή τη διαδικασία συνδιαλλαγής. Η κ. Fontaine έθιξε προηγουμένως μερικά σημεία, στα οποία συμφωνώ. Θα ήθελα επομένως να ευχαριστήσω την κ. Fontaine για το έργο που επιτέλεσε και διεξήγαγε με δυναμισμό, ώστε να είμαστε εμείς σήμερα σε θέση να αποδεχτούμε αυτήν την πρόταση.
<P>
Το Κοινοβούλιο πέτυχε την υιοθέτηση των απαιτήσεών του κατά τη λεγόμενη διαδικασία της επιτροπής διαχείρισης. Αυτό είναι σημαντικό για το λόγο ότι μέσω αυτής της διαδικασίας μπορούν να ληφθούν υπόψη όπως αρμόζει οι νέες εξελίξεις στο ιατρικό πεδίο. Οι τροπολογίες που πρότεινε το Κοινοβούλιο έγιναν αποδεκτές και από το Συμβούλιο. Τις επεξεργάστηκε κατά τη διάρκεια της διαδικασίας της συνδιαλλαγής και τις υπέβαλε η κ. Fontaine. Η ομάδα μου βέβαια είχε μεγάλες δυσκολίες με την αποδοχή της οδηγίας, προ παντός γιατί η αποδοχή έγινε με δήλωση της Επιτροπής χωρίς προηγούμενη ενημέρωση του Κοινοβουλίου. Σε αυτήν τη δήλωση τονίστηκε απλώς ότι η εξίσωση εκείνων των διπλωμάτων που αποκτήθηκαν εκτός της Ευρωπαϊκής Ένωσης είναι ένα από τα εναπομένοντα προβλήματα. Ελπίζουμε επίσης ότι θα συνεχιστεί δυναμικά η προσπάθεια με στόχο να μπορέσουν τα άτομα που έχουν αποκτήσει τα πιστοποιητικά ικανότητάς τους εκτός της Ευρωπαϊκής Ένωσης να ασκήσουν το επάγγελμά τους και μέσα στην Ένωση, όπου βρίσκεται η εστία της διαβίωσής τους.

<SPEAKER ID=246 LANGUAGE="DE" NAME="Heinisch">
Κύριε Πρόεδρε, κύριε Επίτροπε, αγαπητοί συνάδελφοι! Η υπηκοότητα της Ένωσης δίνει σύμφωνα με το άρθρο 8 α της Συνθήκης της ΕΚ το δικαίωμα σε κάθε υπήκοο ενός κράτους μέλους να κυκλοφορεί και να διαμένει ελεύθερα στην επικράτεια των κρατών-μελών. Όμως αυτό το θεμελιώδες δικαίωμα του ατόμου δυσχεραίνεται από μια σειρά κωλυμάτων, που περιορίζουν την κινητικότητα εκείνων που θα ήθελαν να ζήσουν και να εργαστούν εκτός των ορίων της χώρας καταγωγής τους. Ιδίως η αναγνώριση, η πιστοποίηση και η επικύρωση εκπαιδευτικών τίτλων και απολυτηρίων είναι συχνά τροχοπέδη σε αυτήν την πορεία.
<P>
Ως μέλος της Επιτροπής Πολιτισμού και της Επιτροπής Αναφορών έρχομαι συχνά αντιμέτωπη με αυτά τα κωλύματα στην κινητικότητα.
<P>
Γι' αυτό χαιρετίζω την οδηγία για την ελεύθερη κυκλοφορία των γιατρών και την αμοιβαία αναγνώριση των διπλωμάτων τους στα εδάφη της Κοινότητας, που περιέχεται στη διατύπωση του κοινού σχεδίου, το οποίο έχουμε μπροστά μας. Θα μας φέρει ένα βήμα πιο κοντά στο στόχο της ελεύθερης κυκλοφορίας των ανθρώπων στην Ευρώπη.
<P>
Ευτυχώς επέμεινε η Επιτροπή Συνδιαλλαγής, παρά την αρχική αντίδραση της Επιτροπής, να έχει η Συμβουλευτική Επιτροπή για την Κατάρτιση των Γιατρών το δικαίωμα να υποβάλλει συστάσεις σχετικές με την αναγνώριση των διπλωμάτων στις κυβερνήσεις των κρατών-μελών και στην Επιτροπή. Μάλιστα για τη Γερμανία ήταν ιδιαίτερα σημαντικό να συμμετάσχει ο σύλλογος των γιατρών με ειδικότητα. Αυτό εξασφαλίζει όμοιες απαιτήσεις ως προς το επίπεδο ιατρικής κατάρτισης στην Κοινότητα.
<P>
Η αναγνώριση των διπλωμάτων πολιτών της ΕΕ που έχουν αποκτηθεί σε τρίτες χώρες εξετάστηκε επίσης από την Επιτροπή Συνδιαλλαγής. Τα συναφή προβλήματα αντιμετωπίζονται στο πλαίσιο της γενικής ρύθμισης σχετικά με την αναγνώριση των διπλωμάτων της τριτοβάθμιας εκπαίδευσης. Από την οδηγία θα επωφεληθούν αποκλειστικά πολίτες της ΕΕ.
<P>
Αν σήμερα κατευθύνουμε το ευρωπαϊκό σκάφος, έχουμε ένα στόχο, δηλαδή τη δημιουργία μιας πραγματικά ελεύθερης κυκλοφορίας των ανθρώπων στην Ευρώπη. Ας κατευθυνθούμε μαζί προς αυτόν το στόχο.
<P>
Νομίζω πως αυτή η οδηγία θα συνεισφέρει ένα σημαντικό βήμα προς αυτήν την κατεύθυνση και ευχαριστώ την κ. Fontaine για τη μεγάλη και επιτυχή της προσπάθεια!

<SPEAKER ID=247 LANGUAGE="FR" NAME="Pradier">
Κύριε Πρόεδρε, κυρία εισηγήτρια, κύριε Επίτροπε, η αντιπροσωπεία του Κοινοβουλίου μας στην επιτροπή συνδιαλλαγής υιοθέτησε το σχέδιο απόφασης ομόφωνα, και είχε δίκιο, υπό την επιεική διεύθυνση της κ. Fontaine, που είχε υπόψη ότι η ιατρική δεν είναι μία επιστήμη με αποκλειστικό προορισμό να διασφαλίζει καλές συνθήκες διαβίωσης στους γιατρούς, αλλά κυρίως την ασφάλεια των ασθενών, ή εκείνων που πιστεύουν ότι είναι ασθενείς, γεγονός που σημαίνει ότι ήδη δεν απέχουν πολύ από το να γίνουν ασθενείς.
<P>
Αυτή η ασφάλεια στηρίζεται σε τρεις πυλώνες: αυστηρότητα της πανεπιστημιακής και νοσοκομειακής εκπαίδευσης, υψηλό επίπεδο τεχνικών και επιστημονικών γνώσεων και, τέλος, ικανότητα προσέγγισης των ασθενών, των τραυματισμένων και των συγγενών τους σε ένα πνεύμα ηθικής και σεβασμού των προσώπων.
<P>
Η κινητικότητα του προσωπικού υγείας, που εμφανίσθηκε πριν 25 χρόνια, θα γνωρίσει τώρα μία τεράστια ανάπτυξη. Η υιοθέτηση της οδηγίας, σύμφωνα με το κοινό σχέδιο, θα επιτρέψει τη δύσκολη συμφιλίωση ανάμεσα στις απαιτήσεις της υγείας και την αναγκαία συνοχή της άσκησης της ιατρικής στην Ευρωπαϊκή 'Ενωση.

<SPEAKER ID=248 NAME="Brittan, Sir Leon">
Κύριε Πρόεδρε, κυρίες και κύριοι, θα ήθελα κατ' αρχάς να ξεκινήσω ενώνοντας τη φωνή μου με τους άλλους ομιλητές που εξέφρασαν ευχαριστίες και συγχαρητήρια στην κυρία Fontaine για την εργασία που έκανε όσον αφορά αυτό το σημαντικό θέμα. Θα ήθελα να προσθέσω ότι, εκτός από την εργασία που έκανε κατά τη διάρκεια της προοδευτικής εξέλιξης αυτής της οδηγίας, την παρουσίασε σήμερα με τόση σαφήνεια που δεν υπάρχει καμία απολύτως ανάγκη να υπεισέλθω εγώ σε λεπτομέρειες σχετικά με το τι ακριβώς αφορά και ποια πρόοδος έχει σημειωθεί με αυτή την οδηγία.
<P>
Με χαροποιεί επίσης το γεγονός πως η κυρία Fontaine ήταν σε θέση να πει - και σε αυτό συμφώνησαν και άλλοι ομιλητές, όπως η κυρία Zimmermann - ότι η διαδικασία διαβούλευσης ήταν αποτελεσματική και κατέληξε σε ικανοποιητικά αποτελέσματα. Αντί να επανέλθουμε στις δυσκολίες που παρουσιάστηκαν, θα πρέπει να επικεντρωθούμε στα αποτελέσματα, τα οποία ήταν πολύ θετικά. Είμαι πράγματι πολύ χαρούμενος γι' αυτό.
<P>
Μας χαροποιεί η προοπτική ότι σύντομα θα εγκριθεί η πρόταση μας. Αυτό θα επιτρέψει την ανανέωση των καταλόγων των διπλωμάτων ιατρικών ειδικοτήτων που παρέχουν τα προσόντα για αυτόματη αναγνώριση μέσω μιας πολύ απλουστευμένης νομοθετικής διαδικασίας, και αυτό με τη σειρά του θα διευκολύνει σε μεγάλο βαθμό την ελεύθερη διακίνηση των ιατρών στην Ευρωπαϊκή Ένωση, πράγμα το οποίο είναι ένας σημαντικός στόχος για όλους μας.
<P>
Όταν σκεφτείτε τις πολυάριθμες αλλαγές που έχουν σημειωθεί πρόσφατα στον τομέα των ιατρικών ειδικοτήτων, καθίσταται σαφής η απόλυτη ανάγκη ανανέωσης των καταλόγων σε τακτά χρονικά διαστήματα. Έτσι η οδηγία ανταποκρίνεται πραγματικά στις ανάγκες του ιατρικού επαγγέλματος και όσων ασχολούνται με τις αιτήσεις που υποβάλουν ιατροί από όλη την Ευρωπαϊκή Ένωση για την αναγνώριση των επαγγελματικών τους προσόντων.
<P>
Κατά τη διάρκεια της συζήτησης, τόσο η κυρία Fontaine όσο και άλλοι ομιλητές αναφέρθηκαν στη δυσκολία που προκύπτει από διπλώματα που έχουν αποκτηθεί εκτός Ευρωπαϊκής Ένωσης. Δεν θα ισχυρισθώ ότι αυτή η οδηγία λύνει το πρόβλημα, αλλά είμαι ευτυχής που κατέστη δυνατόν να επιτευχθεί συμφωνία κατά τη διάρκεια της επιτροπής διαβούλευσης όσον αφορά την προσθήκη στα πρακτικά της επιτροπής μιας δήλωσης της Επιτροπής που αφορά την ένατη αιτιολογική σκέψη και αναφέρει ότι η Επιτροπή υποστηρίζει πως η ανάγκη θέσπισης ισοτιμίας των διπλωμάτων που δίδονται σε ιατρούς εκτός της Ευρωπαϊκής Ένωσης είναι ένα από τα σχετικά προβλήματα που πρέπει να αντιμετωπιστούν. Αυτό δεν οδηγεί σε λύση του προβλήματος, αλλά σε μια σοβαρή και επίσημη αναγνώριση του, γεγονός που αποτελεί τουλάχιστον το πρώτο βήμα προς τη λύση του.
<P>
Θα ήθελα να ευχαριστήσω το Ευρωπαϊκό Κοινοβούλιο και το Συμβούλιο για την τεράστια προσπάθεια που κατέβαλαν για την υπερνίκηση των δυσκολιών που παρουσιάστηκαν σε αυτόν τον τομέα και να καλωσορίσω το μικρό αλλά σημαντικό βήμα που έγινε προς την επίτευξη του πολύ ευρύτερου στόχου της ελεύθερης διακίνησης των ανθρώπων, συμπεριλαμβανόμενων των επαγγελματιών, για να έχουν την δυνατότητα, όταν έχουν τα απαραίτητα επαγγελματικά προσόντα, να ασκούν το επάγγελμα τους σε οποιοδήποτε κράτος της Ευρωπαϊκής Ένωσης.

<SPEAKER ID=249 NAME="Πρόεδρος">
Το Προεδρείο συγχαίρει την κ. Fontaine και εγώ προσωπικά, ως ιατρός, την ευχαριστώ για τον σεβασμό που επιδεικνύει στο ιατρικό λειτούργημα.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=16>
Προς μία αειφόρο ανάπτυξη
<SPEAKER ID=250 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση (A40235/97) της κ. Dybkjζr, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που θέσπισε το Συμβούλιο εν όψει της έγκρισης απόφασης του Ευρωπαϊκού Κοινοβουλίου και του Συμβουλίου που αφορά την αναθεώρηση του κοινοτικού προγράμματος πολιτικής και δράσης στον τομέα του περιβάλλοντος και της αειφόρου ανάπτυξης - »Στόχος η αειφορία» (C4-0170/97-96/0027(COD)).

<SPEAKER ID=251 NAME="Dybkjζr">
Κύριε Πρόεδρε, η βιώσιμη ανάπτυξη ορίζεται στην έκθεση που συνέταξε ο κ. Brundtland το 1987 ως μια διαδικασία αλλαγών με στόχο την κάλυψη των αναγκών του παρόντος χωρίς την υποθήκευση της δυνατότητας των επερχόμενων γενεών να ικανοποιήσουν τις ανάγκες τους. Πρόκειται για έναν απλό στόχο, ο οποίος έχει ωστόσο αποδειχθεί δύσκολο να επιτευχθεί. Η υπόθεση που θα συζητήσουμε τώρα αφορά, τουλάχιστον σύμφωνα με τον τίτλο, την πολιτική και την δράση της ΕΕ στον τομέα της αειφόρου ανάπτυξης. Αξίζει να επαναληφθούν οι λέξεις »πολιτικής και δράσης» . Διότι χωρίς σφαιρική πολιτική άποψη προχωράει κανείς στα τυφλά, αλλά χωρίς δράση οι πολιτικές ιδέες παραμένουν φυσικά κενά λόγια και μόνο. Σε εορταστικές ή επίσημες εκδηλώσεις είναι πάντα πολύ εύκολο να συμφωνήσει κανείς όσον αφορά το γενικό πολιτικό στόχο που είναι η εντατικοποίηση των δράσεων υπέρ του περιβάλλοντος. Στο επίπεδο αυτό δεν ήταν ποτέ δύσκολο να συμφωνήσει κανείς ότι πρέπει να είναι οι δράσεις μας φιλικότερες προς το περιβάλλον. Το δύσκολο είναι και ήταν πάντα να μετατραπούν τα ωραία λόγια σε πράξη. Αντίθετα, η δράση, δηλαδή η συγκεκριμένη υλοποίηση των δηλώσεων προθέσεων, έχει καθοριστική σημασία για τον τομέα του περιβάλλοντος, διαφορετικά τα πράγματα δεν πηγαίνουν καλά.
<P>
Όμως, στην αναθεώρηση του πέμπτου προγράμματος περιβαλλοντικής δράσης η Επιτροπή έδωσε μεγαλύτερη σημασία στις γενικές πολιτικές παρατηρήσεις και πολύ λιγότερη στη συγκεκριμένη δράση. Και αυτό παρά το γεγονός ότι οι εκθέσεις στις οποίες βασίστηκε το εν λόγω πρόγραμμα, δείχνουν σαφώς ότι εάν δεν καταστεί αυστηρότερο το πρόγραμμα δράσης η ΕΕ δεν θα μπορέσει να επιτύχει τους καθορισθέντες στόχους. Αλλωστε, χωρίς εκτεταμένες προσαρμογές δεν θα μπορέσουμε να επιτύχουμε μια βιώσιμη ανάπτυξη.
<P>
Για το λόγο αυτό, κατά την πρώτη ανάγνωση της αναθεώρησης του πέμπτου προγράμματος περιβαλλοντικής δράσης, το Ευρωπαϊκό Κοινοβούλιο απεφάσισε να επανορθώσει την κατάσταση και ενέκρινε μια σειρά τροπολογίες που είχαν όλες ως γενικό στόχο να καταστεί το σχέδιο της Επιτροπής πιο συγκεκριμένο και αυστηρό. Η άποψή μας ήταν και είναι ότι σε μια αναθεώρηση ενός προγράμματος περιβαλλοντικής δράσης είναι κανείς υποχρεωμένος να μεριμνήσει ώστε να πραγματοποιηθεί μια συνετή προσαρμογή στους τομείς όπου διαπιστώνει ότι διαφορετικά δεν θα είναι δυνατόν να επιτευχθούν οι καθορισθέντες στόχοι του προγράμματος περιβαλλοντικής δράσης. Ποιό είναι διαφορετικά το νόημα μιας αναθεώρησης; Δεν πρέπει να ξεχνά κανείς ότι οι στόχοι στους οποίους αναφερόμεθα έχουν οριστεί από κοινού από το Συμβούλιο, την Επιτροπή και το Ευρωπαϊκό Κοινοβούλιο και εγκρίθηκαν το 1992. Δυστυχώς, η Επιτροπή δεν επιθυμούσε να λάβει υπόψη παρά μόνο ελάχιστες από τις τροπολογίες του Ευρωπαϊκού Κοινοβουλίου, και μάλιστα όχι τις σημαντικότερες, η δε στάση του Συμβουλίου δεν φαίνεται να είναι καλύτερη.
<P>
Ωστόσο, το Ευρωπαϊκό Κοινοβούλιο δεν έχασε τις ελπίδες του και την εμπιστοσύνη του στο Συμβούλιο των Υπουργών Περιβάλλοντος. Το Συμβούλιο δεν έλαβε στην ουσία θέση έναντι των τροπολογιών του Ευρωπαϊκού Κοινοβουλίου από την πρώτη ανάγνωση και εξέφρασε σε ένα πρωτόκολλο τη βούληση και την επιθυμία συνεργασίας του με το Ευρωπαϊκό Κοινοβούλιο. Έχει καλώς. Ελπίζουμε τώρα να τηρήσει απλώς το Συμβούλιο τη δήλωση αυτή. Σήμερα, η κοινή στάση του Συμβουλίου απέχει δυστυχώς πάρα πολύ από εκείνη του Κοινοβουλίου. Σε ορισμένους τομείς το Συμβούλιο βελτίωσε τις προτάσεις της Επιτροπής, αλλά σε άλλους πήρε δυστυχώς λανθασμένο δρόμο.
<P>
Συνεπώς, ελπίζουμε τώρα να εμπνευστεί το Συμβούλιο από τις προτάσεις του Ευρωπαϊκού Κοινοβουλίου, πόσο μάλλον που το περιβάλλον έχει απόλυτη προτεραιότητα για τη μεγάλη πλειοψηφία του πληθυσμού σε όλα τα κράτη μέλη. Επίσης, το περιβάλλον είναι πράγματι ένας τομέας όπου η ΕΕ μπορεί να καταβάλει προσπάθειες και να επιδείξει στους πολίτες της ΕΕ θετικά αποτελέσματα. Ελπίζω να μην χάσει το Συμβούλιο την ευκαιρία αυτή.
<P>
Ευτυχώς, υπάρχουν παλαιότερα παραδείγματα που δείχνουν ότι το Συμβούλιο μπορεί να δείξει ενδιαφέρον για το περιβάλλον και προοδευτικό πνεύμα, όταν έχει κίνητρα. Η τελευταία φορά που έκανα αυτή τη διαπίστωση ήταν όταν συμμετείχα στη διάσκεψη κορυφής «Ρίο 2» στη Νέα Υόρκη τον περασμένο μήνα. Στη διάσκεψη αυτή κατέστη σαφές ότι το Συμβούλιο αποτελεί κινητήρια δύναμη στην παγκόσμια περιβαλλοντική πολιτική. Συνεπώς, ενδιαφερόμεθα επίσης να υπάρχει καλή συνεργασία με το Συμβούλιο, εφόσον το τελευταίο δήλωσε ότι ενδιαφέρεται να έχει καλή συνεργασία με εμάς. Επομένως, για να βοηθηθεί το Συμβούλιο στις εργασίες του, οι πολιτικές ομάδες μείωσαν, κατόπιν συνεννοήσεως, τον αριθμό των τροπολογιών και άφησαν λίγες από αυτές, τις πλέον σημαντικές, που έχουν ως στόχο την επίτευξη προόδου προς την κατεύθυνση μιας βιώσιμης ανάπτυξης.
<P>
Οι προτάσεις είναι φυσικά διαφορετικές από άποψη περιεχομένου, εφόσον αφορούν τελείως διαφορετικούς τομείς της ανάπτυξης του περιβάλλοντος. Έχουν όμως ένα κοινό χαρακτηριστικό. Στόχος τους είναι να μετατραπεί η περιβαλλοντική πολιτική σε συγκεκριμένη δράση. Η βιώσιμη ανάπτυξη είναι απόλυτα αναγκαία για την κοινωνία μας και, μακροπρόθεσμα, για την επιβίωση της ανθρωπότητας. Το γεγονός ότι είναι παρόλο αυτά δύσκολο να επιτευχθεί μια βιώσιμη κοινωνική και οικονομική ανάπτυξη οφείλεται στο ότι επί πολλές γενεές οι πλούσιες χώρες ανέπτυξαν έναν τρόπο ζωής που βαίνει προς τη διαμετρικά αντίθετη κατεύθυνση. Ο εν λόγω τρόπος ζωής ασκεί μεγάλες πιέσεις στους φυσικούς πόρους. Δεν μπορεί όμως να αλλάξει από τη μία μέρα στην άλλη. Αυτό το γνωρίζουμε εμείς που προσπαθούμε να το κάνουμε συχνά. Όμως, κάθε πορεία αρχίζει, ως γνωστόν, με το πρώτο βήμα, το δε πρώτο βήμα λέγεται «συγκεκριμένη δράση».
<P>
Δεν θα φτάσω στο σημείο να αναφέρω ότι το Κοινοβούλιο είναι the last action hero , αλλά θεωρούμε ωστόσο καθήκον μας να υποστηρίξουμε την ανάληψη συγκεκριμένων δράσεων. Όπως όταν γυρίζει κανείς ταινίες: σηκώνει την κλακέτα και φωνάζει »action» . Τέλος, θα ήθελα να ευχαριστήσω τους «σκιώδεις» εισηγητές, τον πρόεδρο της επιτροπής και τη γραμματεία για την καλή συνεργασία τους. Νομίζω ότι θα μπορούσε κανείς να την αποκαλέσει «βιώσιμη».

<SPEAKER ID=252 LANGUAGE="DE" NAME="Graenitz">
Κύριε Πρόεδρε, θα ήθελα πρώτα απ' όλα να ευχαριστήσω εγκάρδια την εισηγήτρια για την εμπεριστατωμένη εργασία στον τομέα και για την αφοσίωσή της σ' αυτήν και ελπίζω επίσης πως αυτή η εργασία θα στεφθεί από επιτυχία. Το Συμβούλιο των Υπουργών Περιβάλλοντος, που αποτελείται βέβαια από υπουργούς περιβάλλοντος, οι οποίοι στις χώρες τους βρίσκουν άνετα πολλά λόγια για να μιλήσουν για την προληπτική προστασία του περιβάλλοντος, για να μιλήσουν για το πόσο σημαντικό είναι για μας να προστατευτεί το κλίμα, πόσο σημαντικό είναι να διαμορφωθεί η γεωργία ώστε να μη βλάπτει το περιβάλλον, πόσο σημαντική είναι για τη βιομηχανία μια αειφόρος ανάπτυξη που να σέβεται το περιβάλλον, θα αναγνωρίσει, ελπίζω, έστω σε μια διαδικασία συνδιαλλαγής ή ίσως νωρίτερα τη θέση του Κοινοβουλίου, αν αύριο το Κοινοβούλιο αποφασίσει υπέρ του περιβάλλοντος, γιατί έχουμε πάρα πολλά μπροστά μας.
<P>
Σήμερα το πρωί μίλησε ο Πρόεδρος της Επιτροπής κ. Santer για το ότι τα πρωταρχικά καθήκοντα της Ένωσης έγκεινται στη δημιουργία μιας αειφόρου ανάπτυξης και νέων θέσεων εργασίας. Θα έλεγα ότι η αειφόρος ανάπτυξη, αν χρησιμοποιηθεί σωστά, δημιουργεί νέες θέσεις εργασίας. Γιατί όλοι ξέρουμε πως μπορούμε να δημιουργήσουμε νέες, διαρκείς θέσεις εργασίας όχι μόνο μέσω της επιδιόρθωσης του περιβάλλοντος - την οποία πρέπει να κάνουμε σε πολλά μέρη γιατί τα πράγματα ακόμη δεν είναι καθόλου όπως πρέπει να είναι - αλλά προ παντός όταν εφαρμόζουμε σε όλους τους τομείς την προληπτική προστασία του περιβάλλοντος. Πρέπει δηλαδή να χρησιμοποιείται λογικά η ενέργεια. Πρέπει να εξασφαλιστεί τρόπος ύδρευσης που να μη βλάπτει το περιβάλλον και να παρέχει στους ανθρώπους αρκετό νερό. Πρέπει να οργανωθεί έτσι η διαχείριση των απορριμμάτων, ώστε να μην πνιγούμε στα βουνά των απορριμμάτων μας. Μόνο έτσι μπορούμε να πετύχουμε την αειφορία, που την επικαλούμαστε συνέχεια.
<P>
Η εισηγήτρια κατέθεσε σε όλους τους τομείς πολύ καλές και σημαντικές τροπολογίες, που η ομάδα μου θα ήθελε να τις υποστηρίξει. Ιδίως θα ήθελα να τονίσω την προληπτική προστασία του περιβάλλοντος σε όλους τους τομείς: στη γεωργία, στη βιομηχανία, στην κατασκευή μηχανοκίνητων οχημάτων προ παντός, καθώς και στον τομέα των χημικών, γιατί εκεί είναι ήδη ιδιαίτερα σημαντικό να συνεχίσουμε εμείς εδώ το έργο μας με πάρα πολλή προσοχή και με πολύ μεγάλη σύνεση. Ο τομέας της ενέργειας είναι επίσης πολύ σημαντικός.
<P>
Θα ήθελα επίσης να αναφέρω ακόμη ένα σημείο για το οποίο πιστεύω ότι πρέπει να το προαγάγουμε, δηλαδή τη συμμετοχή του πληθυσμού. Αυτό ισχύει κυρίως για τις πολλές τοπικές δράσεις της Aτζέντας 21.
<P>
Αξιότιμοι κύριοι και κυρίες, κυρία Επίτροπε, υπάρχει μια ιταλική παροιμία που λέει ότι ανάμεσα στα λόγια και στις πράξεις βρίσκεται συχνά η μισή θάλασσα. Ας μην αφήσουμε τη μισή θάλασσα ανάμεσα στα λόγια και στις πράξεις στο θέμα του περιβάλλοντος!

<SPEAKER ID=253 NAME="Jackson">
Κύριε Πρόεδρε, θα ήθελα να συγχαρώ την κυρία Dybkjaer και να εκφράσω τη λύπη μου γιατί η ομάδα της δεν της έδωσε ένα ακριβές σχέδιο οδηγίας για να το «ξεψαχνίσει». Είναι εξαιρετικά δύσκολο να ασχοληθεί κανείς με αυτό το πρόγραμμα, αλλά αυτή το έκανε με πολύ μεγάλη ενεργητικότητα. Ακόμα και όταν διαφωνώ μαζί της, δεν παύω να τη θαυμάζω.
<P>
Η έκθεση προσθέτει μερικά πολύ χρήσιμα στοιχεία στην αναθεώρηση του πέμπτου προγράμματος δράσης, και είναι ενδιαφέρον να δούμε το κατά πόσον θα τα αποδεχθεί η Επιτροπή. Υπάρχουν ορισμένα σημεία τα οποία θα ήθελε να τονίσει το ΕΡΡ σχετικά με την έκθεση Dybkjaer και ότι ελπίζει πως θα τα δεχθεί η Επιτροπή.
<P>
Οι τροπολογίες αριθ. 20 έως 22 είναι τρεις τροπολογίες που επεξηγούν τους τρόπους με τους οποίους μπορούμε να τηρούμε καλύτερα το δίκαιο της Ευρωπαϊκής Ένωσης. Η κυρία Dybkjaer προχωράει πιο πέρα από τις προτάσεις της Επιτροπής καθώς, μεταξύ άλλων, ζητάει ένα κοινό ευρωπαϊκό σώμα επιθεωρητών για το περιβάλλον. Δεν ξέρω κατά πόσο θα κατευθυνθούμε προς αυτό. Σε πολλούς ίσως να μην αρέσει η ιδέα, καθώς την θεωρούν πολύ παρεμβατική, νομίζω όμως ότι μιλώ εκ μέρους πολλών μελών του Σώματος όταν λέω ότι ο Ευρωπαϊκός Φορέας Περιβάλλοντος απογοήτευσε, σε κάποιο βαθμό, τα μέλη του Ευρωπαϊκού Κοινοβουλίου. Μάλλον περιπλέχθηκε μέσα στην ίδια του τη μεθοδολογία. Αναμφισβήτητα επιτελεί ένα ενδιαφέρον και χρήσιμο έργο, το οποίο όμως δεν είναι τόσο χρήσιμο για μας. Θα θέλαμε επίσης να δούμε πιο άμεση δράση από την Επιτροπή, σύμφωνα με το άρθρο 171.
<P>
Όσον αφορά την τροπολογία αριθ. 25, ελπίζουμε πως θα τη δεχθεί ο Επίτροπος γιατί περιλαμβάνει ιδέες για τη σύνταξη σχεδίων για το περιβάλλον για τις χώρες που υποβάλουν αίτηση προσχώρησης. Η έκθεση της Επιτροπής, την οποία λάβαμε σήμερα το πρωί, είναι ιδιαίτερα αποκαρδιωτική όσον αφορά αυτό το θέμα. Λέει: »Η Ένωση δεν θα είναι σε θέση να καλύψει το χρηματοδοτικό χάσμα τη στιγμή της διεύρυνσης, το οποίο προκύπτει καθώς τα κράτη μέλη που υποβάλουν αίτηση αντιμετωπίζουν τις συνέπειες στην προσπάθεια τους να συμμορφωθούν με το ευρωπαϊκό δίκαιο για το περιβάλλον». Η κυρία Dybkjaer μας δίνει ορισμένες ιδέες σχετικά με το πως θα το αντιμετωπίσουμε.
<P>
Η ομάδα μου προτιμά την τροπολογία αριθ. 40 του κυρίου Virgin από την τροπολογία αριθ. 31 της κυρίας Dybkjaer για τις κλιματολογικές αλλαγές, η οποία νομίζουμε πως θέτει ανέφικτους στόχους.
<P>
Τέλος, στο επίμαχο θέμα της τροπολογίας αριθ. 34, στην οποία η κυρία Dybkjaer εισάγει μια νέα ιεραρχία για τα απόβλητα -νέα γιατί δεν πρόκειται για την ιεραρχία για τα απόβλητα όπως έχει θεσπιστεί από την οδηγία για τη συσκευασία: όλοι θα θέλαμε να γίνεται περισσότερη ανακύκλωση, περισσότερη επαναχρησιμοποίηση - και πολλά ακόμα. Όμως οι ίδιες οι μελέτες της Επιτροπής κατέδειξαν ότι δεν υπάρχει επιλογή διαχείρισης των αποβλήτων, η οποία να είναι η καλύτερη για όλα τα υλικά σε όλα τα κράτη μέλη. Εδώ δεν υπάρχει η έννοια του «ένα για όλα». Μια ποικιλόμορφη Κοινότητα χρειάζεται, τουλάχιστον κατά την άποψη μου, διαφορετικές λύσεις. Ελπίζω λοιπόν ότι η Επιτροπή δεν θα συμφωνήσει με την τροπολογία αριθ. 34.
<P>
Δεν μπορώ να διακρίνω εάν υπάρχουν απόψε εδώ μέλη του Κοινοβουλίου από το Ηνωμένο Βασίλειο από το κόμμα των Εργατικών. Υποπτεύομαι ότι ένας από τους λόγους που δεν παρευρίσκονται είναι το ότι πιθανότατα προσπαθούν να πείσουν τον κύριο Tony Blair να μην αλλάξει το εκλογικό σύστημα στο Ηνωμένο Βασίλειο για τις ευρωεκλογές. Αυτό θα έλεγα, ταιριάζει απόλυτα με την ιεραρχία των αποβλήτων. Το ζήτημα είναι: θα μπορέσουμε να ξαναχρησιμοποιήσουμε και να ανακυκλώσουμε τα σημερινά μέλη του Κοινοβουλίου από το κόμμα των εργατικών ή, όπως υποπτεύομαι, θα γίνουν αδρανή απόβλητα για ταφή;

<SPEAKER ID=254 LANGUAGE="ES" NAME="Gonzαlez Αlvarez">
Κύριε Πρόεδρε, η εισηγήτρια, την οποία θα πρέπει να ευχαριστήσουμε για την έκθεσή της, την ολοκληρώνει λέγοντας ότι «έχουμε κουραστεί από τα μεγάλα λόγια που δεν ακολουθούνται από συγκεκριμένες προτάσεις», και αυτό που εκείνη κάνει στην έκθεση, η οποία εγκρίθηκε ομόφωνα από την Επιτροπή Περιβάλλοντος, Δημόσιας Υγείας και Προστασίας των Καταναλωτών, είναι ακριβώς να καταθέτει συγκεκριμένες προτάσεις σε διάφορους πολύ γνωστούς τομείς: ποιότητα των υδάτων, διαχείριση των αποβλήτων, σταθεροποίηση των εκπομπών CO2 , προσπάθεια για να υπάρξει ένα σώμα επιθεωρητών που να επαγρυπνούν για την τήρηση του κοινοτικού Δικαίου, θέση σε ισχύ των απαραίτητων κυρώσεων· και όσον αφορά τη διαχείριση των αποβλήτων, να εργαστούμε ίσως σε δύο κατευθύνσεις: μία από αυτές είναι το να επιχειρηθεί η αποκατάσταση των καταστροφών που προξενεί εκείνος που ρυπαίνει και δεν πληρώνει -κάτι το οποίο συμβαίνει σε πολλές χώρες- και μία άλλη να προλαμβάνουμε.
<P>
Το προηγούμενο Σαββατοκύριακο ήμουν στο Baracaldo, μια βασκική πόλη, όπου έχει μολυνθεί μια έκταση ενός εκατομμυρίου τετραγωνικών μέτρων συνεχόμενων, που για την εξυγίανσή της οι δημόσιες αρχές θα πρέπει τώρα να χρησιμοποιήσουν πολλούς πόρους. Συνεπώς, πιστεύω ότι θα πρέπει να προλαμβάνουμε, κατά πρώτον, και να προσπαθήσουμε όποιος ρυπαίνει πραγματικά και χρησιμοποιεί φυσικούς πόρους να πληρώνει, κάτι που δεν γίνεται ως τώρα.

<SPEAKER ID=255 LANGUAGE="SV" NAME="Gahrton">
Κύριε Πρόεδρε, αυτό αφορά ένα πράγμα το οποίο έπρεπε να ήταν πολύ απλό, αλλά που φαίνεται ότι είναι πολύ δύσκολο, δηλαδή να ανταποκριθεί η ΕΕ στις δεσμεύσεις της όσον αφορά την περιβαλλοντική πολιτική, δηλαδή να κατακτήσει η Ένωση τους δικούς της στόχους.
<P>
Θέλω να συγχαρώ την κα Dybkj_r, ακόμη και να την ανακυρήξω σε κάτι σαν «επίτιμη Πράσινη» για τις επίμονες προσπάθειές της να καταφέρει αυτή την Ένωση να βρεί πόρους για να εκπληρώσει τις περιβαλλοντικές της υποσχέσεις που η ίδια έθεσε στο πέμπτο πρόγραμμα πλαίσιο για το περιβάλλον. Είναι ένα ριζοσπαστικό πρόγραμμα που το υποστηρίζουμε, και στο οποίο έχουμε συνεργαστεί ενεργά για να υλοποιηθεί. Θέλω να αναφερθώ ιδιαιτέρως στην τροπολογία 37, σημείο (στ), που σημαίνει ότι τα νεώτερα κράτη μέλη της ΕΕ δεν θα χρειάζεται να κατεβάζουν τις περιβαλλοντικές τους προδιαγραφές. Αντίθετα η ΕΕ θα πρέπει να μάθει κάτι από τα νέα μέλη της και να προσαρμοστεί σ&#x02BC;αυτά, κάτι που είναι ιδιαίτερα επίκαιρο σήμερα, όπου ισχύει επίσης το πως θα ενεργήσουμε σε σχέση με άλλα νέα μέλη.
<P>
Κύριε Πρόεδρε, την προηγούμενη φορά που συζητούσαμε αυτό το θέμα υποχρεώθηκα, εκ μέρους της Ομάδας των Πρασίνων, να ζητήσω από την υπεύθυνη για τα περιβαλλοντικά θέματα Επίτροπο κα Bjerregaard να επανεξετάσει τη στάση της ως Επίτροπος για το περιβάλλον, εξ αιτίας της σπάνιας υπεροψίας με την οποία αντιμετώπισε τα αιτήματα του Κοινοβουλίου. Πραγματικά ελπίζω ότι δεν θα χρειαστεί να το κάνω αυτό και αυτήν τη φορά επίσης. Ελπίζω ότι η Επίτροπος για το περιβάλλον έχει καταλάβει ότι αυτό αφορά τις δυνατότητές της να ενεργήσει, σε μια συνεργασία σε πνεύμα εμπιστοσύνης, με την Επιτροπή για το Περιβάλλον του Κοινοβουλίου. Αν απορρίψει ακόμη μια φορά, με τον ίδιο υπεροπτικό τρόπο όπως την προηγούμενη φορά, τις αποφάσεις που το Κοινοβούλιο κατά πάσα πιθανότητα θα λάβει εδώ με μεγάλη πλειοψηφία, θα ήταν καταστροφή για την περιβαλλοντική πολιτική της ΕΕ. Θα ήθελα επίσης να πώ ότι θα ήταν κάτι σαν προσωπική καταστροφή για την Επίτροπο για το Περιβάλλον. Γι&#x02BC;αυτό ελπίζω για χάρη της ΕΕ, και για χάρη της Επιτρόπου Bjerregaard, ότι οι αποφάσεις για το περιβάλλον που κατά πάσα πιθανότητα θα ληφθούν εδώ από το Κοινοβούλιο θα έχουν αυτή τη φορά μια άλλη αντιμετώπιση.

<SPEAKER ID=256 LANGUAGE="FR" NAME="Taubira-Delannon">
Κύριε Πρόεδρε, από το 1967, εγκρίθηκαν πάνω από διακόσια μέτρα υπέρ του περιβάλλοντος. Το 1992, με τη διάσκεψη κορυφής του Ρίο, είδαμε να αναγγέλλονται εξαιρετικά καθησυχαστικές φιλοδοξίες. Τα αποτελέσματα της Νέας Υόρκης είναι ασφαλώς ελάχιστα ενθαρρυντικά. Ωστόσο, η δράση της Ευρωπαϊκής 'Ενωσης ήταν αξιέπαινη. Τα αποτελέσματα των εργασιών του 'Αμστερνταμ είναι επίσης ένα μήνυμα που εκφράζει τη βούλησή μας να επιτελέσουμε προόδους.
<P>
Εξάλλου, το Σάββατο 12 Ιουλίου, ένα τηλεγράφημα του πρακτορείου ΕΥΡΩΠΗ τροφοδότησε την αισιοδοξία μας αναφέροντας μία σειρά από μέτρα που εγκρίθηκαν από την Επιτροπή για να ληφθούν υπόψη οι περιβαλλοντικές ανησυχίες σε όλες τις κοινοτικές πολιτικές.
<P>
Θα μας συγχωρήσετε που παίρνουμε τόσο στα σοβαρά τις φιλοδοξίες που ανήγγειλε η Επιτροπή. Αυτές οι φιλοδοξίες εκφράζουν τις τόσο θεμιτές ανησυχίες μας έναντι των ευθυνών μας πάνω σε αυτή τη γη, την οποία δεν κληρονομήσαμε αλλά τη δανειζόμαστε από τα παιδιά μας.
<P>
Είμαστε, δυστυχώς, κάπως σκεπτικιστές επειδή υπάρχουν πολλά προηγούμενα, όπως η συμπερίληψη αυτών των περιβαλλοντικών ανησυχιών στην κοινή αγροτική πολιτική ή στην πολιτική μεταφορών, που μας επιτρέπουν να πιστεύουμε ότι απομένει ακόμη πολύς δρόμος να διανύσουμε. Θα είμαστε εντελώς πεπεισμένοι όταν θα δούμε να αναγγέλλονται σαφείς χρηματοδοτικές δεσμεύσεις και ένα σταθερό χρονοδιάγραμμα.

<SPEAKER ID=257 LANGUAGE="ES" NAME="Valverde Lσpez">
Κύριε Πρόεδρε, θα ήθελα, συμφωνώντας με τους υπόλοιπους συναδέλφους, να συγχαρώ την εισηγήτρια για την εργασία που ολοκλήρωσε. Δεν είμαστε όμως ιδιαίτερα ικανοποιημένοι, διότι η εισηγήτρια δεν υπήρξε αρκετά επιλεκτική κατά την κατάθεση τροπολογιών και την αποδοχή άλλων -και της το είπαμε στη διάρκεια των εργασιών της Επιτροπής Περιβάλλοντος, Δημόσιας Υγείας και Προστασίας των Καταναλωτών- και καμιά φορά ο φονταμενταλισμός είναι ο χειρότερος εχθρός της προόδου στις περιβαλλοντικές πολιτικές.
<P>
Όταν γίνονται βολονταριστικές προτάσεις, που δεν βασίζονται σε πραγματικότητες και τεχνικές γνώσεις, προξενείται υποβιβασμός λογικών προτάσεων, και στην έκθεση αυτή υπάρχουν πολλές λογικές προτάσεις που επιθυμούμε να υποστηρίξουμε, θα μπορούσαμε όμως να έχουμε αποφύγει ορισμένα πράγματα που πραγματικά δεν ευσταθούν. Πώς θα επιτύχουμε το στόχο τα υπόγεια ύδατα να απαλλαγούν από τα νιτρικά ιόντα και από τα φυτοφάρμακα όταν όλοι γνωρίζουμε ότι, από το 1950 ως το 1996, η ευρωπαϊκή γεωργική παραγωγή, ευτυχώς, πέρασε από 2 τόνους σιτοπαραγωγής σε 6, 5 τόνους ανά εκτάριο κατά μέσον όρο πέρσι; Αυτό έγινε χάρη στη βελτίωση των σπόρων, καθώς και σε καλλιεργητικές μεθόδους που χρησιμοποιούνται και είναι εντελώς απαραίτητες. Πρόκειται για μια μη ρεαλιστική πρόταση.
<P>
Στη συνέχεια λέμε, σε άλλη παράγραφο, ότι επιθυμούμε να ελέγχουμε τις ουσίες που επηρεάζουν το στρώμα του όζοντος, και προσωπικά είμαι υπέρ αυτού του στόχου. Εμείς οι ίδιοι όμως λέμε ότι πρέπει αυτές να καταργούνται στο μέτρο που υπάρχουν πιθανές εναλλακτικές λύσεις. Και ύστερα, στην επόμενη παράγραφο, λέγεται ότι πρέπει να μειωθεί η χρήση μεθυλοβρωμιδίου κατά 50 %, και, το έτος 2000, να καταργηθεί πλήρως. Θα ήθελα να ρωτήσω την Επιτροπή και την εισηγήτρια ποιες εναλλακτικές τεχνικές υπάρχουν για την υποκατάσταση αυτού του προϊόντος. Πρόκειται για ένα παράδειγμα σχετικά με αυτά που δεν ευσταθούν.
<P>
Επιθυμούμε να αλλάζουν οι προτεραιότητες στη διαχείριση των αποβλήτων κάθε δύο-τρία χρόνια. Ούτε και αυτό είναι σοβαρό. Αυτό, η κοινωνία δεν μπορεί να το υποστηρίξει.
<P>
Έπειτα, λέμε ότι θα μειώσουμε κατά 50 % τον αριθμό των σπονδυλωτών που χρησιμοποιούνται για πειραματικούς σκοπούς ως το έτος 2000. Μια άλλη εντελώς βολονταριστική πρόταση. Έτσι υποβαθμίζονται οι πολύ σημαντικές προτάσεις που περιλαμβάνονται σε αυτήν την έκθεση, και θα ήταν προτιμότερο να διαγραφούν άλλες προτάσεις που δεν οδηγούν πουθενά.

<SPEAKER ID=258 LANGUAGE="SV" NAME="Sjφstedt">
Κύριε Πρόεδρε, η έκθεση που συζητάμε τώρα είναι πολύ καλή. Αφορά κατά βάση την αξιοπιστία της ΕΕ στη περιβαλλοντική πολιτική, και την ικανότητα να προχωρήσει από τα ωραία λόγια στις πράξεις. Αυτό που κάνει την έκθεση ιδιαίτερα ενδιαφέρουσα είναι ότι θέλει επίσης να διορθώσει μερικά από τα λάθη στο σύστημα της πολιτικής της ΕΕ, όπου σήμερα η ΕΕ μερικές φορές επιδεινώνει όντως τα περιβαλλοντικά προβλήματα. Σημαντικά μέρη της πρότασης αποτελούν πέραν των άλλων η τροπολογία 7 για την περιβαλλοντική προσαρμογή της αγροτικής πολιτικής, καθώς και οι τροπολογίες 18 και 19 για το έργο της στάθμισης και των δημοσίων προμηθειών. Επίσης η τροπολογία 26 για τη Παγκόσμια Οργάνωση Εμπορίου και το περιβάλλον είναι πολύ σημαντική και κατά πάσα πιθανότητα θα γίνει ακόμη σημαντικότερη στο μέλλον.
<P>
Κανά δυό άλλες τροπολογίες που επίσης νομίζω ότι έχουν μεγάλη σημασία είναι οι τροπολογίες 2 και 37, άρθρο f, που αφορά τα νέα κράτη μέλη και το ότι αυτά δεν θα χρειάζεται να μειώνουν τις περιβαλλοντικές απαιτήσεις. Πέραν των άλλων η υπεύθυνη Επίτροπος κα Bjerregaard υποσχέθηκε ότι αυτό δεν θα γίνει. Γι&#x02BC;αυτό ελπίζω ότι μπορούν να υποστηριχθούν αυτά τα γραπτά. Θα υποστηρίξουμε όλες τις προτάσεις που διατυππώνει αυτή η έκθεση.

<SPEAKER ID=259 LANGUAGE="SV" NAME="Virgin">
Κύριε Πρόεδρε, η επεξεργασία από το Ευρωκοινοβούλιο της αναθεώρησης του πέμπτου προγράμματος μέτρων για το περιβάλλον είναι πολύ σημαντική. Η εισηγήτρια συνεισέφερε σ&#x02BC;αυτή την αναθεώρηση ζωτικά μέρη που αξίζουν ολόψυχη υποστήριξη.
<P>
Υπάρχει βέβαια λόγος να συνεχίσουμε να συζητάμε και να εμβαθύνουμε την ανάλυση σε πολλά σημεία. Στο τομέα του κλίματος η έκθεση διατυπώνει μια πρόταση για μείωση των αερίων που προκαλούν το φαινόμενο του θερμοκηπίου με 20 % ως το έτος 2005, 30 % ως το έτος 2010 και 50 % ως το έτος 2030. Είναι βέβαια ευκταίο να προσεγγιστούν αυτά τα επίπεδα, αλλά δεν είναι ρεαλιστικό. Το Συμβούλιο Υπουργών αποφάσισε, ενόψει της Διάσκεψης του Kyoto για το ζήτημα του κλίματος, την θέση για μείον 15 % ως το έτος 2010. Η πρόταση της Ομάδας του ΕΛΚ βρίσκεται στο 20 % και έχει επικεντρωθεί στους ρύπους του διοξειδίου του άνθρακα. Είναι ένα επίπεδο που έιναι δυνατόν να προσεγγιστεί.
<P>
Δεν θα ήταν ωστόσο δυνατόν να προσεγγιστεί αυτός ο σημαντικός περιβαλλοντικός στόχος αν ταυτόχρονα καταργηθεί η πυρηνική ενέργεια. Αυτό καταδεικνύεται, μεταξύ άλλων, από το ότι επιτρέπεται στη Σουηδία, εντός του πλαισίου των δεσμεύσεων ενόψη της Διάσκεψης του Kyoto, να αυξήσει τους ρύπους του διοξειδίου του άνθρακα με 5 % ως το έτος 2010. Αυτό οφείλεται στην απόφαση να κλείσουν δύο αντιδραστήρες πυρηνικής ενέργειας, μία, κατά την άποψή μου, απολύτως λαθεμένη απόφαση. Αυτό μας δίνει αστραπιαία μια καλή πληροφορία για το τι θα συνέβαινε αν ακολουθούσαν το παράδειγμα της Σουηδίας οι περισσότερες χώρες. Τότε οι επιδιώξεις της ΕΕ στον τομέα του κλίματος θα κατέρρεαν σαν χάρτινος πύργος.
<P>
Η επιθετική περιβαλλοντική πολιτική θα ήταν να αντικασταθεί ένας αριθμός σταθμών ενέργειας που βασίζονται σε ορυκτά καύσιμα με πυρηνική ενέργεια. Πέραν αυτού αυτό θα έσωζε ανθρώπινες ζωές. Αν μελετήσει κανείς το υλικό της εξωτερικής έκθεσης της Επιτροπής, μπορεί να υπολογίσει ότι η πυρηνική ενέργεια έσωσε περίπου 20.000 ανθρώπινες ζωές στην ΕΕ κατά την διάρκεια μιας περιόδου 10 ετώ, σε σύγκριση με μια κατάσταση όπου η αντίστοιχη ενέργεια θα είχε παραχθεί σε σταθμούς λιγνίτη.
<P>
Η επίδειξη ηλεκτρικών αυτοκινήτων έξω από το Κοινοβούλιο δείχνει το περιβαλλοντικά προσαρμοσμένο όχημα του μέλλοντος. Είμαι πεπεισμένος ότι η ανταγωνιστική ενέργεια θα έχει αυξηθεί ουσιαστικά σε 5-10 χρόνια και ότι θα έχουμε οχήματα με μηδενικούς ρύπους. Αυτό ισχύει ακόμη και για το διοξείδιο του άνθρακα αν η πυρηνική ενέργεια περισσεύει για τη φόρτιση των μπαταριών. Αυτό θα ήταν μια καθοριστική περιβαλλοντική νίκη. Συμμερίζομαι επίσης την άποψη του κ. Jackson για την ιεραρχία των αποβλήτων.

<SPEAKER ID=260 LANGUAGE="DE" NAME="Flemming">
Εδώ, με την τροπολογία αριθ. 10, τίθεται σε ψηφοφορία το μέγιστο αίτημα όλων των αντιπάλων της ατομικής ενέργειας. Μπορεί η συνθήκη της ΕΥΡΑΤΟΜ στην τωρινή της μορφή να καταργηθεί, αλλά τα ζητήματα ασφαλείας να συμπεριληφθούν στη συνθήκη της Ευρωπαϊκής Ένωσης. Αν αυτή η πρόταση γίνει πράγματι δεκτή αύριο - και το ελπίζω - τότε θα ερχόταν για πρώτη φορά στην ιστορία αυτού του κοινοβουλίου μια συνθήκη εναντίον της ατομικής ενέργειας στη διαδικασία της συνδιαλλαγής. Αυτό θα σήμαινε πως για πρώτη φορά θα αναγκαζόταν και το Συμβούλιο να βρεθεί αντιμέτωπο με τις επικρίσεις και την απόρριψη της πολιτικής του στο θέμα της ατομικής ενέργειας. Υπήρξε ήδη μια φορά μια παρόμοια πρόταση, αλλά ξεκινούσε από την πολύ αφελή ιδέα ότι το έτος 2002 θα σταματούσε η λειτουργία όλων των ατομικών σταθμών παραγωγής ενέργειας στην Ευρώπη. Αν κανείς ξέρει πως στην Ευρωπαϊκή Ένωση το 34 % της συνολικής κατανάλωσης ρεύματος προέρχεται από ατομικούς σταθμούς παραγωγής - στη Γαλλία είναι το 70 % - τότε ξέρει πως αυτό δε γίνεται. Εκτός από αυτό πρέπει οπωσδήποτε να διατηρηθούν οι προδιαγραφές ασφαλείας και υγείας. Σίγουρα και για το λόγο ότι με τη διεύρυνση προς ανατολάς θα πέσουν πάνω μας μερικά κράτη των οποίων οι κανόνες ασφαλείας δεν αντιστοιχούν τώρα βέβαια καθόλου με τους δικούς μας. Φυσικά αυτά τα κράτη θα πρέπει τότε να τηρήσουν τούτες τις προδιαγραφές ασφαλείας.
<P>
Αν όλοι οι βουλευτές που έχουν συνείδηση των περιβαλλοντικών ζητημάτων μπορέσουν να κρατήσουν μια κοινή στάση κατά την αυριανή ψηφοφορία αγνοώντας κομματικούς ή εθνικούς περιορισμούς, τότε θα έχουμε την ευκαιρία να φτάσουμε με αυτόν τον τρόπο στη διαδικασία της συνδιαλλαγής. Θα χαιρόμουν πραγματικά γι' αυτήν τη διαδικασία και πιστεύω πως πρέπει εδώ να ευχαριστήσω την εισηγήτρια Lone Dybkjaer με όλη μου την καρδιά. Όσα έκανε είναι μεγαλειώδη κι αν τα καταφέρουμε, θα είναι δική της επιτυχία.

<SPEAKER ID=261 LANGUAGE="NL" NAME="Eisma">
Πρόεδρε, το πέμπτο περιβαλλοντικό πρόγραμμα δράσης αποτελεί τη βάση της πολιτικής που ασκεί σήμερα η Ευρωπαϊκή Ένωση στον τομέα του περιβάλλοντος. Για το λόγο αυτό, η επανεξέταση του προγράμματος έχει εξαιρετική σημασία. Το βασικό ερώτημα είναι με ποιο τρόπο μπορεί να τροποποιηθεί η βάση αυτή προκειμένου να βελτιωθεί η περιβαλλοντική πολιτική της Ευρωπαϊκής Ένωσης. Το κύριο πρόβλημα που αντιμετωπίστηκε με το πέμπτο πρόγραμμα δράσης είναι ότι πολλές από τις υποσχέσεις που περιλαμβάνονται σ'αυτό δεν υλοποιήθηκαν, κυρίως λόγω ελλείψεως της απαραίτητης πολιτικής βούλησης, και δεν ενσωματώθηκαν στη νομοθεσία. Η κατάσταση δε μπορεί να αλλάξει με τη μέθοδο που προτείνεται από την Επιτροπή, δηλαδή να συνεχίσουμε στον ίδιο δρόμο με ορισμένες μικρές προσαρμογές που έχουν ανανεωτικό χαρακτήρα, όχι, η πολιτική μου ομάδα συμφωνεί απολύτως με το συνάδελφο Dybkjζr ο οποίος προτίμησε να ορίσει κατά πολύ σαφέστερα τους στόχους του αναθεωρημένου προγράμματος δράσης και να τους διασυνδέσει με συγκεκριμένες προθεσμίες για την ολοκλήρωση των δράσεων.
<P>
Δεδομένου ότι την ευθύνη για την έλλειψη δυναμισμού που παρατηρήθηκε τα τελευταία χρόνια φέρει κυρίως το Συμβούλιο, είναι ιδιαίτερα απογοητευτικό που το ίδιο όργανο δεν μπήκε καν στον κόπο να συνεκτιμήσει τις τροπολογίες που κατατέθηκαν από το Κοινοβούλιο σε πρώτη ανάγνωση. Λόγω αυτού του θεσμικού σφάλματος του Συμβουλίου, το Κοινοβούλιο δεν είχε άλλη επιλογή από το να καταθέσει εκ νέου τις τροπολογίες από την πρώτη ανάγνωση. Ελπίζω ότι, στα πλαίσια της διαδικασίας συνδιαλλαγής που πρόκειται να επακολουθήσει, το Συμβούλιο θα ακούσει καλύτερα τις απόψεις μας και θα ενεργήσει με θετικότερο τρόπο.

<SPEAKER ID=262 NAME="Bjerregaard">
Κύριε Πρόεδρε, θα ήθελα καταρχάς να συγχαρώ την Επιτροπή Περιβάλλοντος και, συγκεκριμένα, την εισηγήτρια, κ. Lone Dybkjζr, για το εμπεριστατωμένο έργο που επιτελέσαν με την πρόταση αυτή. Όπως διευκρίνισε η Επιτροπή στην ανακοίνωσή της για την κοινή θέση του Συμβουλίου, εκφράζει τη λύπη της, όπως έκανε και το Κοινοβούλιο, και πριν από λίγο ο κ. Eisma, για το γεγονός ότι το Συμβούλιο έλαβε μια κοινή θέση χωρίς προηγουμένως να εξετάσει διεξοδικά τις τροπολογίες που το Κοινοβούλιο είχε εγκρίνει κατά την πρώτη ανάγνωση, ούτε τις τροποποιημένες προτάσεις της Επιτροπής. Μετά τη σημερινή μας συζήτηση, το Συμβούλιο θα έχει εκ νέου τη δυνατότητα να εξετάσει τις τροπολογίες του Κοινοβουλίου και ελπίζω ότι τα δύο Όργανα θα μπορέσουν να ολοκληρώσουν τη διαδικασία συναπόφασης για την πρόταση αυτή πριν από το τέλος του 1997.
<P>
Σε ορισμένους τομείς, όπως άλλωστε ανέφερε και η κ. Lone Dybkjζr, το Συμβούλιο αποδυνάμωσε τις προτάσεις της Επιτροπής. Εννοώ ειδικότερα το άρθρο 2 για τη γεωργία, στο οποίο αναφέρθηκαν εκτενώς κατά την παρέμβασή τους η κ. Graenitz και ο κ. Valverde Lσpez. Το κείμενο της κοινής θέσης είναι πολύ χαλαρό και δεν θίγει καθόλου το θέμα της ενσωμάτωσης. Μπορούμε βέβαια όλοι να είμεθα ικανοποιημένοι για το γεγονός ότι η Agenda 2000 , την οποία ο Πρόεδρος, κ. Santer, υπέβαλε σήμερα, τηρεί μια τελείως διαφορετική και προοδευτική στάση έναντι του θέματος της ενσωμάτωσης περιβαλλοντικών θεμάτων στη γεωργική πολιτική.
<P>
Η αποδυνάμωση της πρότασης από το Συμβούλιο απεικονίζεται δυστυχώς και στο άρθρο 3 σχετικά με την περιβαλλοντική ευθύνη. Στην προκειμένη περίπτωση το Συμβούλιο επιδιώκει στην κοινή θέση του τον περιορισμό των δυνατοτήτων δράσης σε επίπεδο ΕΕ, ώστε οι εν λόγω δυνατότητες δράσης να αφορούν την προώθηση μέτρων σε εθνικό επίπεδο. Νομίζω ότι εν προκειμένω η Επιτροπή και το Κοινοβούλιο έχουν κοινό συμφέρον να προωθήσουν περισσότερο το θέμα της περιβαλλοντικής ευθύνης. Αυτό πάντως άκουσα στη συζήτηση που είχαμε χθες το πρωΐ σχετικά με την πρόταση 90/220, όπου ο κ. Bowe τόνισε σαφώς το ενδιαφέρον του Κοινοβουλίου για το εν λόγω θέμα.
<P>
Αυτό ισχύει δυστυχώς και για το άρθρο 4, όπου το Συμβούλιο αποδυνάμωσε τη διάταξη περί βελτίωσης της πρόσβασης στη δικαιοσύνη για θέματα σχετικά με το περιβάλλον, και απάλειψε τη διάταξη που προτείνει να εξεταστεί το ενδεχόμενο επιβολής κυρώσεων για ελλιπή τήρηση της νέας νομοθεσίας. Αυτά ήταν ορισμένα από τα σημεία που η κ. Jackson επεσήμανε ειδικότερα στην παρέμβασή της. Όπως θα γνωρίζει προφανώς και η κ. Jackson, δείξαμε ιδιαίτερο ενδιαφέρον για το θέμα της ελλιπούς τήρησης της νομοθεσίας για το περιβάλλον. Διότι ο τομέας του περιβάλλοντος είναι ο μόνος τομέας όπου χρησιμοποιήθηκε μέχρι σήμερα το μέσο της επιβολής κυρώσεων, συγκεκριμένα σε έξι χώρες, και, όπως νομίζω, με πολύ θετικά αποτελέσματα.
<P>
Παρατήρησα με λύπη μου ότι το Κοινοβούλιο, λόγω της επιθυμίας να περιοριστεί ο αριθμός των τροπολογιών, αποδέχθηκε την αποδυνάμωση των προτάσεων εκ μέρους του Συμβουλίου. Εξακολουθώ να νομίζω ότι υπάρχει μια παρανόηση ή μάλλον ότι υπάρχουν διαφορετικές απόψεις για την αναθεώρηση που εξετάζουμε τώρα, εφόσον η άποψή μας ήταν ότι η αναθεώρηση αυτή δεν πρέπει να αντικαταστήσει το πέμπτο πρόγραμμα για το περιβάλλον. Στόχος της πρότασης είναι να εξασφαλιστεί μια πιο αποτελεσματική εφαρμογή του εν λόγω πέμπτου προγράμματος πριν από το έτος 2000. Συνεπώς, η Επιτροπή υποδεικνύει τα σημαντικότερα μέτρα προτεραιότητας που πρέπει να ληφθούν σε επίπεδο ΕΕ για να επιλυθούν ορισμένα από τα υφιστάμενα προβλήματα. Οι αναφερόμενες προτεραιότητες πρέπει φυσικά να μετατραπούν σε συγκεκριμένη δράση, η δε Επιτροπή ασχολείται εντατικά με το εν λόγω θέμα.
<P>
Στο στάδιο αυτό εφαρμογής του προγράμματος είναι σημαντικό, κατά τη γνώμη της Επιτροπής, να επικεντρωθεί η προσοχή σε ορισμένα βασικά θέματα, που αξίζουν ιδιαίτερου ενδιαφέροντος και έντονης υποστήριξης. Πολλοί ομιλητές αναφέρθηκαν σε αυτά κατά τη σημερινή συζήτηση. Το Κοινοβούλιο άφησε να εννοηθεί ότι επιθυμεί να προστεθούν ορισμένα άλλα θέματα, πράγμα το οποίο είναι άλλωστε κατανοητό, εφόσον στον τομέα του περιβάλλοντος υπάρχουν πολλά θέματα που είναι σημαντικά. Αυτό που δεν πρέπει φυσικά να ξεχνάμε είναι ότι όσο περισσότερες προτεραιότητες θέτουμε, τόσο μικρότερη προσοχή θα δίδεται σε κάθε μία από αυτές.
<P>
Όσον αφορά τις τροπολογίες για τις συνέπειες της διεύρυνσης της Ένωσης με την ένταξη της Αυστρίας, της Φινλανδίας και της Σουηδίας, θέμα στο οποίο αναφέρθηκαν ιδιαίτερα ο κ. Gahrton και ο κ. Sjφstedt, θα ήθελα για μια ακόμη φορά να τονίσω ότι είμαι πεπεισμένη πως κανένα κράτος μέλος - παλαιό ή νέο - δεν θα πρέπει να αναγκαστεί να υποβαθμίσει τα περιβαλλοντικά του πρότυπα. Φροντίσαμε ώστε αυτό να μην συμβεί, το δε Κοινοβούλιο θα γνωρίζει ότι έχουν υποβληθεί ορισμένες προτάσεις, μεταξύ άλλων όσον αφορά το πρόγραμμα Auto oil και, πιο πρόσφατα, σχετικά με το πρόγραμμα για την οξίνιση που συνοδεύεται από μια πρόταση για τη μείωση των εκπομπών θείου. Το κατά πόσο θα μπορέσουμε να τηρήσουμε τις επιθυμίες και τις υποσχέσεις μας στις νέες χώρες εξαρτάται φυσικά από το κατά πόσο θα φροντίσουμε να εφαρμόσουμε μια διαδικασία που να εξασφαλίσει την έγκαιρη εξέταση των προτάσεων εντός των χρονικών περιθωρίων που διαθέτουμε.
<P>
Κύριε Πρόεδρε, η σύσταση του Κοινοβουλίου περιέχει 38 τροπολογίες στην κοινή θέση του Συμβουλίου. Κατατέθηκαν επίσης δύο ακόμη τροπολογίες. Η Επιτροπή μπορεί να αποδεχθεί 16 από τις τροπολογίες αυτές πλήρως, εν μέρει ή καταρχήν. Από τις εν λόγω τροπολογίες η Επιτροπή έχει ήδη αποδεχθεί 5 κατά την πρώτη ανάγνωση και τις συμπεριέλαβε στην τροποποιημένη πρόταση του Οκτωβρίου 1996. Η Επιτροπή δεν μπορεί δυστυχώς να αποδεχθεί τις 24 άλλες τροπολογίες, κυρίως για θεσμικούς λόγους. Οι 24 τροπολογίες που δεν μπορούν να γίνουν αποδεκτές είναι οι 1, 2, 3, 4, 5, 6, 8, 9, 10, 16, 19, 20, 21, 22, 24, 26, 27, 28, 30, 31, 36, 37, 38, 39 και 40. Η κ. Jackson θα διαπιστώσει συνεπώς ότι μπορούμε να αποδεχθούμε την τροπολογία αριθ. 34, που συμφωνεί πλήρως με το αρχικό κείμενο της Επιτροπής.
<P>
Κύριε Πρόεδρε, κατά την υποβολή της πρότασης που εξετάζουμε σήμερα στα πλαίσια της δεύτερης ανάγνωσης, η βασική σκέψη της Επιτροπής ήταν ότι η Κοινότητα έπρεπε να δείξει πρώτη το καλό παράδειγμα και το δρόμο τόσο σε εσωτερικό όσο και σε διεθνές επίπεδο. Το απόγευμα θα έχουμε την ευκαιρία να ζητήσουμε το θέμα της Διάσκεψης της UNGASS στη Νέα Υόρκη. Χρειάζονται αυξημένες πολιτικές προσπάθειες και δράσεις σε όλα τα επίπεδα ώστε να υλοποιηθεί η γενική στρατηγική και ο γενικός στόχος του πέμπτου προγράμματος δράσης που είναι η βιώσιμη ανάπτυξη. Όπως μπορούμε να δούμε γύρω μας στην Ευρώπη, στο Denver και στη Νέα Υόρκη, πρόκειται για μια άκρως σημαντική πρόκληση, στην οποία η ΕΕ μπορεί να διαδραματίσει σημαντικό ρόλο.

<SPEAKER ID=263 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=17>
Μεταφορά αποβλήτων προς χώρες μη μέλη του ΟΟΣΑ
<SPEAKER ID=264 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0241/97) του κ. Virgin, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με πρόταση κανονισμού του Συμβουλίου όσον αφορά την κατάρτιση κοινών κανόνων και διαδικασιών που εφαρμόζονται στις μεταφορές αποβλήτων ορισμένου τύπου προς ορισμένες χώρες μη μέλη του ΟΟΣΑ (COM(94)0678 - C4-0048/97-95/0029(SYN)).

<SPEAKER ID=265 NAME="Virgin">
 - (SV) Κύριε Πρόεδρε, αυτή η έκθεση αφορά τους κανόνες για τις εξαγωγές αποβλήτων προς ανακύκλωση σε χώρες μη μέλη του ΟΟΣΑ. Υπάρχει στην πραγματικότητα μια στενή σχέση μεταξύ αυτής της έκθεσης και εκείνης για τα επικίνδυνα για το περιβάλλον απόβλητα που επεξεργαστήκαμε πρόσφατα. Το Κοινοβούλιο σημείωσε τότε μια σημαντική επιτυχία όταν καταφέραμε να συμπεριληφθούν στην απόφαση περισσότερες ομάδες επικίνδυνων προς το περιβάλλον αποβλήτων, μεταξύ άλλων αρκετές ουσίες της λεγόμενης πράσινης λίστας, η οποία εν τούτοις περιλαμβάνει στο μεγαλύτερο μέρος της ακίνδυνες από πλευράς περιβάλλοντος ουσίες. Αυτή τη λίστα αφορά στη πραγματικότητα αυτή η έκθεση. Είναι επίσης το υπόβαθρο αρκετών τροπολογιών.
<P>
Η ουσία της πρότασης της Επιτροπής είναι να επιτρέπονται οι εξαγωγές αν οι χώρες υποδοχής το έχουν δεχθεί αυτό. Εδώ προκύπτει ένα δίλημμα όσον αφορά τις ουσίες που εμείς θεωρούμε ότι θα πρέπει να αντιμετωπίζονται ως επικίνδυνες για το περιβάλλον. Αυτό το σκέλος έχει διορθωθεί με τις τροπολογίες 8-10 όπου καθορίζεται ότι το νέο παράρτημα, υπ&#x02BC;αρθμ. 5, που βρίσκεται υπό σύνταξη και το οποίο θα περιλαμβάνει επικίνδυνα προς το περιβάλλον απόβλητα, θα συγχωνευθεί επίσης σ&#x02BC;αυτόν τον κανονισμό.
<P>
Ανέκυψε επίσης θέμα για την νομική βάση που θα εφαρμοστεί. Η γραμμή της Επιτροπής ήταν το άρθρο 113, καθώς το θέμα θεωρείται ότι σχετίζεται με το εμπόριο. Το Συμβούλιο θεώρησε ότι ορισμένα τμήματα της πρότασης σχετίζονταν με το περιβάλλον και ότι εφαρμοστέο ήταν το άρθρο 130s. Η Επιτροπή Νομικών Θεμάτων και Δικαιωμάτων των Πολιτών του Κοινοβουλίου στηρίζει αυτή την άποψη με πειστική επιχειρηματολογία. Και εγώ επίσης είμαι σίγουρος ότι το Κοινοβούλιο βρίσκει ως αυτονόητη αυτή τη γραμμή.
<P>
Κατά τα άλλα η πρόταση της έκθεσης στοχεύει στη τροποποίηση της διαδικασίας λήψης αποφάσεων όταν πρόκειται για χώρες που αρνήθηκαν την εισαγωγή αποβλήτων προς ανακύκλωση από τη πράσινη λίστα, ή που δεν απάντησαν καθόλου. Η Επιτροπή προτείνει μια πολύπλοκη εξεταστική διαδικασία για να μεταβληθεί η στάση των χωρών που εισάγουν. Στη πρόταση λέγεται ότι «είναι πιθανόν οι χώρες που απήντησαν ότι δεν επιθυμούν να δεχθούν ορισμένους ή όλους τους τύπους αποβλήτων... να μην έχουν ίσως πλήρη επίγνωση της σημασίας που η απάντησή τους έχει για το δικό τους βιομηχανικό τομέα». Νομίζω ότι αυτό το χωρίο αντανακλά μια συμπεριφορά κυρίαρχου η οποία είναι προσβλητική. Η ουσία των τροπολογιών μου είναι ότι ένα όχι είναι όχι . Θα πρέπει να γίνει σεβαστό και τότε δεν επιτρέπονται οι εξαγωγές. Μια χώρα θα πρέπει να μπορεί όμως να μεταβάλλει τη στάση της με δική της πρωτοβουλία. Θα πρέπει να είναι σχετικά εύκολο να μπορεί να πραγματοποιηθεί μια τέτοια αλλαγή. Καλύπτεται από την τροπολογία 4 και είσης από τις μεθόδους που ορίζονται στο άρθρο 4. Για χώρες που δεν έχουν απαντήσει πρέπει να το θεωρήσουμε αυτό ως όχι, αλλά με τη δυνατότητα να απαντήσουν θετικά στο μέλλον.
<P>
Λαμβάνοντας υπόψη ότι θα πάρει πολύ καιρό μέχρι την τελική επεξεργασία αυτής της πρότασης υπάρχει χρόνος να ανοιχτούν κανάλια εξαγωγών που μπορεί να είναι ουσιαστικά τόσο για τη χώρα που εξάγει όσο και για την χώρα που εισάγει. Μπορούμε σίγουρα να βρούμε παραδείγματα στον τομέα των υφασμάτων. Τον τελευταίο καιρό έχουμε δεχθεί ένα σεβαστό όγκο επιστολών. Αφορά, μεταξύ άλλων φιλανθρωπικές οργανώσεις που εργάζονται στον τομέα των υφασμάτων. Σ&#x02BC;αυτό τον τομέα υπάρχουν παραδοσιακά εξαγωγές από την ΕΕ προς χώρες μη μέλητου ΟΟΣΑ, εξαγωγές οι οποίες δεν μπορούν να επιφέρουν κάποια περιβαλλοντικά προβλήματα. Είναι σημαντικό, πέραν των άλλων για πολλές οργανώσεις προσφοράς βοήθειας, να μην παρεμποδιστούν τέτοιες εξαγωγές και να διανοιχθούν απλοί οδοί και απλές διαδικασίες λήψης αποφάσεων για να δημιουργηθούν αυτές οι δυνατότητες. Είναι επομένως σημαντικό να διατηρηθεί αυτό το εμπόριο και να δωθούν εργαλεία γι&#x02BC;αυτές τις ταχείες άδειες. Αυτό πρέπει να είναι απολύτως δυνατόν εντός του πλαισίου των συμπληρωματικών προτάσεων που περιέχει αυτή η έκθεση.

<SPEAKER ID=266 NAME="Kreissl-Doerfler">
Κύριε Πρόεδρε, τα απόβλητα δεν είναι μόνο κάτι από το οποίο όλοι πρέπει οπωσδήποτε να απαλλαγούμε. Τα απόβλητα είναι επίσης μια εξαιρετικά προσοδοφόρα οικονομική δραστηριότητα και σε αυτήν τη δραστηριότητα αποβλέπει η Επιτροπή με την παρούσα πρόταση για τη μεταφορά αποβλήτων. Πρέπει λοιπόν όσο το δυνατόν περισσότερα απόβλητα να μεταφερθούν το συντομότερο δυνατόν έξω από τα σύνορα της Ευρώπης, χωρίς να λαμβάνονται υπόψη οι ζημίες ή οι βλάβες στο περιβάλλον εκείνων που θα δεχτούν τα φορτία και χωρίς να λαμβάνεται υπόψη η ισχύουσα νομοθεσία της ΕΕ.
<P>
Ως εισηγητής της Επιτροπής Εξωτερικών Οικονομικών Σχέσεων είδα το σχέδιο διατάγματος και όπως και ο κ. Virgin δεν μπόρεσα παρά να κουνήσω το κεφάλι σε μερικά σημεία που προτάθηκαν. Εκεί παίρνει η Επιτροπή έναν παλιό κατάλογο αποβλήτων ως βάση. Η Σύμβαση της Βασιλείας, όπως και η ίδια η ΕΕ, κατατάσσει από καιρό πολλά από αυτά ως επικίνδυνα. Υπολείμματα ψευδαργύρου πρέπει να μεταφερθούν στην Αλβανία, άχρηστο κοβάλτιο στην Κολομβία, κατάλοιπα νικελίου στη Βραζιλία. Μετά κάνει η Επιτροπή την υπόθεση, πως οι χώρες που δεν έχουν απαντήσει στην πρότασή της την έχουν απλώς ξεχάσει. Θέλει λοιπόν η Επιτροπή να χτυπά κάθε φορά την πόρτα των χωρών που απέρριψαν ρητά αυτήν την πρόταση για να φέρει πίσω ξεχωριστές άδειες.
<P>
Όχι, κυρίες και κύριοι, αυτό που δε θέλουμε να μας κάνουν δεν μπορούμε ούτε να το κάνουμε σε κανέναν άλλο. Ούτε μπορούμε να υποθέσουμε πως οι χώρες που δεν θέλουν να δεχτούν την ευλογία των ευρωπαϊκών αποβλήτων ενδεχομένως δεν είχαν επίγνωση των οικονομικών επιπτώσεων της άρνησής τους. Αυτό είναι το άκρον άωτον της αλαζονείας! Σαν να μην ήξεραν κι έξω από την Ευρώπη πως το κάδμιο και τα υπολείμματα του αλουμινίου μπορούν να καταστρέψουν το περιβάλλον. Εμείς στην Επιτροπή Eξωτερικών Οικονομικών Σχέσεων επεξεργαστήκαμε την πολύπλοκη ύλη και καταλήξαμε στο συμπέρασμα ότι ένας πράσινος κατάλογος πρέπει να είναι ένας ολωσδιόλου ανενδοίαστος κατάλογος και όχι να έχει μια-δυο κίτρινες ή ακόμα και κόκκινες κηλίδες. Αποφασίσαμε ομόφωνα να υποστηρίξουμε πλήρως την τροπολογία του κ. Virgin στην πρόταση της Επιτροπής. Εξάλλου την 1.1.1998 τίθεται σε ισχύ μια νέα οδηγία για τη μεταφορά αποβλήτων. Γιατί πρέπει τώρα να βιαζόμαστε για να φτάσουμε σε μια οδηγία που σε μισό χρόνο ή σε εννιά μήνες θα είναι ήδη ξεπερασμένη;

<SPEAKER ID=267 LANGUAGE="DE" NAME="Telkaemper">
Κύριε Πρόεδρε, από χρόνια αγωνίζεται αυτό το κοινοβούλιο για μια νέα πολιτική στο θέμα των αποβλήτων, για την αποφυγή της δημιουργίας των αποβλήτων και για την αξιοποίησή τους μέσα στην Ευρωπαϊκή Ένωση. Είχαμε μια επιτυχία. Ορίσαμε στο άρθρο 39 της Σύμβασης της Λομέ πως δεν μπορεί να γίνει καμία εξαγωγή τοξικών και επικίνδυνων αποβλήτων στις χώρες ΑΚΕ. Δυστυχώς δεν υπήρξε καμία παρόμοια συμφωνία με άλλες χώρες του τρίτου κόσμου. Είμαστε όμως της γνώμης πως πρέπει επιτέλους να τερματιστεί η εξαγωγή αποβλήτων στον τρίτο κόσμο! Σε αυτό το πλαίσιο άλλωστε η Νότιος Αφρική αποφάσισε ούτε να εισάγει απόβλητα ούτε να εξάγει επικίνδυνα απόβλητα. Και είχαμε ένα παγκόσμιο επίτευγμα με τη Σύμβαση της Βασιλείας. Η αναθεώρηση της Σύμβασης της Βασιλείας ορίζει πως από την 1.1.1998 θα απαγορεύεται κάθε εξαγωγή επικίνδυνων αποβλήτων εκτός των χωρών του ΟΟΣΑ.
<P>
Αυτή η απόφαση πάρθηκε πριν από μισό χρόνο και ήδη ισχύει. Γιατί πρέπει τώρα η Επιτροπή σε αυτήν την περίσταση να υποβάλλει άλλο ένα έγγραφο, που κατά βάση αναιρεί αυτήν την απόφαση, η οποία αποτελεί κανονισμό εδώ και μισό χρόνο; Η Επιτροπή τολμά, αφού έχει παρθεί η απόφαση, αφού έχει συμβεί το παγκόσμιο επίτευγμα, να θέλει τώρα να συνεχίσει την εξαγωγή επικίνδυνων αποβλήτων.
<P>
Επιπλέον τολμά - αυτό το ανέφερε προηγουμένως ο κ. Virgin - να πει τα εξής στην αιτιολογική σκέψη 5 του κειμένου της: »Υπάρχει η πιθανότητα, χώρες που έχουν απαντήσει πως δεν επιθυμούν ορισμένα ή όλα τα είδη των αποβλήτων του Παραρτήματος 2 του διατάγματος να μην έχουν πλήρως συνειδητοποιήσει τη σημασία της απάντησής τους για την οικονομία τους». Λοιπόν, τι σημαίνει αυτό; Αυτό είναι μια διατύπωση της νεοαποικιοκρατίας, σαν να μην ήξεραν αυτές οι χώρες τι κάνουν, σαν να μην ήξεραν τι δυνατότητες έχουν!
<P>
Νομίζω πως και μόνο εξαιτίας αυτής της διατύπωσης θα έπρεπε να απορριφθεί ολόκληρο το έγγραφο. Συζητήσαμε γι' αυτό στην επιτροπή. Προσπαθήσαμε να δημιουργήσουμε μια αντικειμενική βάση. Τις τροπολογίες τις οποίες κατέθεσε ο κ. Virgin θα τις υποστηρίξουμε πλήρως. Είναι μια προσπάθεια να φτάσουμε μέσω μιας αντικειμενικής επιχειρηματολογίας σε ένα τέλος. Προσωπικά όμως είμαι της γνώμης πως αυτό το έγγραφο αξίζει να απορριφθεί. Δεν θα έπρεπε καν να ψηφίσουμε γι' αυτό!

<SPEAKER ID=268 NAME="Κοκκόλα">
Κύριε Πρόεδρε, μερικές από τις ανθρώπινες δραστηριότητες είναι βέβαιο πλέον ότι προξενούν μεγάλους κινδύνους τόσο στο περιβάλλον όσο και στη δημόσια υγεία. Με βάση αυτή τη γενική θέση πρέπει να εξετάσουμε και την προτεινόμενη από την Επιτροπή αναθεώρηση του Κανονισμού 259/93. Οπωσδήποτε το θέμα της εξαγωγής των αποβλήτων δεν είναι θέμα εμπορικό. 'Εχει άμεση σχέση με το περιβάλλον και με την υγεία όλων των πολιτών του πλανήτη και όχι μόνο με την υγεία των πολιτών της 'Ενωσης. Και ιδιαίτερα πρέπει να λάβουμε υπόψη την καταστροφή που σήμερα «δημιουργούμε» για τις γενιές που έρχονται. Πρέπει επομένως να θεωρηθεί ως δεδομένο ότι εάν μια χώρα δεν απάντησε στην πρόσκληση της Επιτροπής για να παραλάβει απόβλητα προς αποθήκευση ή επεξεργασία αυτό δεν σημαίνει ότι αποδέχεται την παραλαβή. Και αυτόν ακριβώς τον στόχο έχει η τροπολογία του κ. Virgin που πιστεύω ότι θα γίνει δεκτή, διότι είναι απαράδεκτο η Επιτροπή να δίνει το δικαίωμα στον εαυτό της να κρίνει κατά το δικό της συμφέρον την μη απάντηση μιας χώρας.
<P>
Η αντοχή του περιβάλλοντος έχει μειωθεί σημαντικά με τη βιομηχανική δραστηριότητα τόσο του ανεπτυγμένου κόσμου όσο και των χωρών της Κεντρικής και Ανατολικής Ευρώπης. Είναι πρόσφατη η κραυγή που άφησε αναχωρώντας από τη ζωή αυτή ο μεγάλος ερευνητής και περιβαλλοντολόγος Κουστώ, στον οποίο η ανθρωπότητα χρωστάει τόσα πολλά. Και είναι πολύ μεγάλη η κραυγή του για την καταστροφή που επέρχεται πολύ σύντομα και με ραγδαία ταχύτητα στον πλανήτη μας. Ας τη λάβουμε υπόψη μας. Και αποτελεί πολιτική ευθύνη πρώτου μεγέθους και άμεσης προτεραιότητας στην παγκόσμια πολιτική σκηνή η λήψη απόφασης από την Ευρωπαϊκή 'Ενωση να θέσει επιτέλους τέρμα στη λογική αυτή της εξαγωγής αποβλήτων, η οποία δεν αποτελεί εξαγωγή αλλά μεταφορά του προβλήματος σε άλλη περιοχή του πλανήτη. Για το σημείο εκείνο της οδηγίας το οποίο αναφέρεται στο είδος των αποβλήτων, τον πράσινο κατάλογο ο οποίος περιέχει κατά τα λεγόμενα της Επιτροπής ακίνδυνες ουσίες, πολλές από τις οποίες είναι επιβλαβείς για το περιβάλλον και τη δημόσια υγεία, θεωρώ πολύ σημαντικό να ληφθεί υπόψη ο κατάλογος που συμπεριλαμβάνεται στη Σύμβαση της Βασιλείας και να ενσωματωθεί στην πρόταση κανονισμού.
<P>
Θα μου επιτρέψετε να αναφερθώ και σε ένα άλλο σημαντικό θέμα, το θέμα του ελέγχου της εφαρμογής του κανονισμού αυτού. Η Ευρωπαϊκή 'Ενωση θα πρέπει να προβλέψει αυστηρές κυρώσεις για τα κράτη μέλη τα οποία παραβαίνουν τον κανονισμό και οπωσδήποτε να προβλέψει τέτοιες διαδικασίες που να αποτρέπουν τη λαθραία μεταφορά που ως γνωστόν γίνεται. Συγχαίρω τον κ. Virgin για την έκθεσή του και συμμερίζομαι απόλυτα τις σκέψεις του και τις απόψεις του.

<SPEAKER ID=269 NAME="Jackson">
Κύριε Πρόεδρε, το ηθικό δίδαγμα αυτής της συζήτησης είναι το εξής: για όνομα του Θεού, διαβάζετε προσεκτικά την αλληλογραφία σας και απαντάτε προσεκτικά στα ερωτηματολόγια. Νομίζω πως υπάρχουν ορισμένες παρανοήσεις σχετικά με το θέμα και ελπίζω ο Επίτροπος με την απάντηση του να σκορπίσει τα σύννεφα που έχουν συγκεντρωθεί.
<P>
Όπως πολλά μέλη από τη Βρετανία, έτσι κι εγώ έλαβα πολλές παρουσιάσεις σχετικά με το θέμα ξαφνικά και αργά το βράδυ από τον Ερυθρό Σταυρό και το Στρατό Σωτηρίας, από το Βοηθήστε τους Ηλικιωμένους - όχι Βοηθήστε τα Μέλη του Ευρωπαϊκού Κοινοβουλίου - κ.ο.κ. Όλα αυτά αναφέρουν, και παραθέτω από ένα γράμμα: Η πρόταση της Ευρωπαϊκής Επιτροπής μαζί με την έκθεση Virgin θα απαγορεύσει το εμπόριο μεταχειρισμένων υφαντουργικών προϊόντων. Αυτό δεν είναι αλήθεια, και ο Επίτροπος θα μας βοηθούσε πολύ αν, με την απάντηση του, επιβεβαίωνε ότι το εμπόριο μεταχειρισμένων ειδών ρουχισμού μεταξύ των κρατών μελών και τρίτων χωρών μπορεί να συνεχισθεί εάν αυτές οι χώρες έχουν οριστικά δηλώσει ότι επιθυμούν να τα εισάγουν. Αυτό θα μας βοηθούσε πολύ.
<P>
Κατά δεύτερον, το κύριο πρόβλημα της Επιτροπής είναι ο πολύ μεγάλος αριθμός χωρών που απλά δεν απάντησαν στη ρηματική διακοίνωση. Ίσως σκέφτηκαν πως επρόκειτο μόνο για μια ακόμα επιστολή σχετικά με τις διαδικασίες του Ευρωπαϊκού Κοινοβουλίου. Ότι και να συνέβη, η επιστολή πήγε κατευθείαν στον σκουπιδοτενεκέ και δεν στάλθηκε απάντηση στις Βρυξέλες. Θα μπορούσε να μας πει ο Επίτροπος πόσες τρίτες χώρες δεν απάντησαν ποτέ σε αυτή τη note verbale; Και θα μπορούσε να μας πει πόσες χώρες απάντησαν ότι δεν θέλουν αυτά τα απόβλητα;
<P>
Μπορώ να κατανοήσω την Επιτροπή όταν λέει πως ίσως οι χώρες απάντησαν ότι δεν θέλουν αυτά τα απόβλητα αλλά δεν συνειδητοποίησαν τί έλεγαν. Παρά ταύτα, συμπονώ τον κύριο Virgin. Όταν μια χώρα λέει πως δεν θέλει να εισάγει αυτά τα απόβλητα, τότε δεν θέλει να εισάγει αυτά τα απόβλητα. Κι εμείς θα είμαστε σαν μια αποτυχημένη εταιρεία παραγγελιών μέσω ταχυδρομείου που επιστρέφει και τους λέει, δεν το εννοούσατε στ' αλήθεια ότι αρνείστε, ε; Διαλέξατε το λάθος τετραγωνάκι, ε; Ελάτε τώρα που δεν θέλετε.
<P>
Αυτό δεν είναι σωστό και ελπίζω σήμερα η Επιτροπή να μπορέσει να βάλει τα πράγματα σε σωστή βάση. Συμπάσχω βαθύτατα μαζί με τον κύριο Virgin, θα μπορούσε όμως η Επιτροπή να μας πει αν υπάρχει ένας απλός μηχανισμός για εκείνες τις χώρες που έχουν υποδείξει μέχρι τώρα ότι δεν θέλουν να εισάγουν αυτά τα απόβλητα, ή δεν έχουν δώσει απάντηση, έτσι ώστε να αλλάξουν άποψη εάν τους παρουσιάσουμε όλες τις παραμέτρους;

<SPEAKER ID=270 LANGUAGE="DA" NAME="Dybkjζr">
Κύριε Πρόεδρε, θα ήθελα να αναφέρω ότι ενδιαφέρομαι και εγώ να δοθεί μια απάντηση στο ερώτημα που έθεσε η κ. Jackson, θα ήθελα δε επίσης να προσθέσω στα όσα ανέφερε η κ. Jackson ότι, κατά τη γνώμη μου, η Επιτροπή δεν ευστόχησε πολύ με την πρόταση αυτή, διότι εάν ήταν κανείς λίγο ικανοποιημένος με τα όσα απάντησε ο κόσμος και εάν ο κόσμος δεν είχε απαντήσει σε επαρκή βαθμό, θα μπορούσε ίσως να αναληφθεί μια πρωτοβουλία σε μια προσπάθεια να διασαφηνιστούν οι απαντήσεις αντί να υποβληθεί η παρούσα πρόταση. Υποστηρίζω όλες τις τροπολογίες του εισηγητή στην έκθεση, και συμφωνώ απόλυτα ως προς το ότι η στάση που τήρησε η Επιτροπή είναι απόλυτα πατριαρχική, όπως περιέγραψε θαυμάσια η κ. Jackson. Συνεπώς, είναι επίσης σημαντικό να εγκρίνουμε εδώ στο Ευρωπαϊκό Κοινοβούλιο τις τροπολογίες που στιγματίζουν την πατριαρχική αυτή στάση, και να θεσπίσουμε ταυτόχρονα μια διαδικασία που να είναι φυσικά τόσο απλή ώστε να υπάρχουν δυνατότητες αλλαγών όσον αφορά τις εξαγωγές και τις εισαγωγές αποβλήτων όταν οι χώρες εκφράζουν παρόμοια επιθυμία.

<SPEAKER ID=271 NAME="Bowe">
Κύριε Πρόεδρε, θα ήθελα να καλωσορίσω την έκθεση του κυρίου Virgin για την πρόταση της Επιτροπής σχετικά με τη ρύθμιση του εμπορίου ορισμένων ειδών αποβλήτων προς χώρες μη μέλη του ΟΟΣΑ. Συμπληρώνει ένα κενό στους υπάρχοντες κανονισμούς που ελέγχουν την εξαγωγή αποβλήτων στην Ευρωπαϊκή Ένωση. Όμως πολλά από αυτά τα υλικά έχουν σημαίνουσα οικονομική σημασία για τις χώρες προς τις οποίες εξάγονται και θα θέλαμε να δούμε τη συνέχιση αυτού του εμπορίου, με οργανωμένο όμως και ελεγχόμενο τρόπο.
<P>
Παρά ταύτα, τις τελευταίες ημέρες, πολλοί συνάδελφοι μου, όπως η συνάδελφος κυρία Jackson, έχουν δεχθεί ισχυρές πιέσεις από φιλανθρωπικές οργανώσεις οι οποίες ισχυρίζονται ότι με την ψήφιση της έκθεσης Virgin θα απαγορεύσουμε την εξαγωγή μεταχειρισμένων ρούχων και άλλων υφαντουργικών προϊόντων προς τις χώρες μη μέλη του ΟΟΣΑ. Σχετικά με αυτές τις προσεγγίσεις, θα ήθελα να σημειώσω τα εξής.
<P>
Κατ'αρχάς, πιστεύω ότι οι εξαγωγείς βιομηχανικών αποβλήτων έχουν λανθασμένα παρουσιάσει την ανώφελα υπερβολική και τρομακτική εικόνα της παρούσας κατάστασης στις φιλανθρωπικές οργανώσεις. Δεν υπάρχει άμεσος ή πραγματικός κίνδυνος ισχύος της παρούσας απαγόρευσης. Η ίδια η έκθεση Virgin αναφέρεται σε μια διαδικασία συνεργασίας η οποία θα διαρκέσει μήνες, ή ίσως και έτη, εάν δεν προχωρήσει προς την κατάλληλη κατεύθυνση το Συμβούλιο. Έχοντας διαβάσει τη νομοθεσία, γνωρίζουμε όλοι ότι οι χώρες μη μέλη του ΟΟΣΑ έχουν λάβει τουλάχιστον τρεις επιστολές στις οποίες ρωτούνται εάν δέχονται τα απόβλητα των υφαντουργικών προϊόντων στον πράσινο κατάλογο αποβλήτων της Σύμβασης της Βασιλείας. Πρόκειται για μια διεθνή σύμβαση που δεν μπορεί να τροποποιηθεί από την Επιτροπή ή το Kοινοβούλιο.
<P>
Η προσέγγιση του Eυρωπαϊκού Kοινοβουλίου σε αυτό το θέμα είναι πολύ λογική. Η έκθεση του κυρίου Virgin ζητάει από την Επιτροπή να σεβαστεί την επιθυμία των χωρών που της απάντησαν ότι δεν θα μπορούσαν να δεχθούν απόβλητα, ή έστω ορισμένα είδη αποβλήτων. Αποφασίσαμε να προτείνουμε να μην αποσταλούν απόβλητα στις χώρες που δεν έχουν απαντήσει, έως ότου το πράξουν. Αναγνωρίσαμε τέλος τα πιθανά προβλήματα και προτείναμε να συσταθεί από την Επιτροπή μια διαδικασία επιτροπής για να μπορέσουν οι χώρες να αλλάξουν εύκολα και σύντομα γνώμη, εάν νομίζουν ότι διέπραξαν σφάλμα ή δεν είχαν κατανοήσει καλά το κείμενο που τους είχε αποσταλεί. Ακόμα και κατόπιν αυτού, θα επεξεργαστούμε ένα συμβιβασμό κατά τη δεύτερη ανάγνωση με την Επιτροπή.
<P>
Νομίζω ότι οι προτάσεις του εισηγητή είναι λογικότατες και έχουν, κατά θαυμαστό τρόπο, την υποστήριξη ακόμα και της Greenpeace. Σέβονται το δικαίωμα των χωρών να αποφασίζουν μόνες τους. Παρά ταύτα, πρέπει να πούμε πως τρέφουμε μεγάλο σεβασμό για το έργο των φιλανθρωπικών οργανώσεων που μας προσέγγισαν και τα όσα κάνουν σε όλο τον κόσμο για να ανακουφίσουν την ένδεια και να ενθαρρύνουν την οικονομική ανάπτυξη. Μπορούμε να τους διαβεβαιώσουμε πως θα διασφαλίσουμε το ότι καμία ευρωπαϊκή νομοθεσία δεν θα παρακωλύσει τις δραστηριότητες τους.

<SPEAKER ID=272 NAME="Brittan, Sir Leon">
Ειλικρινά υπήρξαν ορισμένες παρεξηγήσεις ως προς το τι εμπεριέχει αυτή η πρόταση. Δέχομαι λοιπόν με ευχαρίστηση αυτή την ευκαιρία να διαλευκάνω την κατάσταση. Κατ' αρχάς θα ήθελα να πω ότι, παρά την ενόχληση που εξέφρασαν ορισμένοι, εγώ σκοπεύω να στηρίξω τις επτά από τις δέκα τροπολογίες που κατατέθηκαν.
<P>
Θα ήθελα να ξεκινήσω ευχαριστώντας τον κύριο Virgin για την έκθεση του σχετικά με το σχέδιο πρότασης. Το προτεινόμενο κείμενο μπορεί να εξετασθεί σε σχέση με τον κανονισμό του Συμβουλίου αριθ. 259/93. Αυτός ο κανονισμός θεσπίζει ένα συνολικό σύστημα επίβλεψης και ελέγχου αποστολών αποβλήτων εντός και εκτός της Κοινότητας. Η πρόταση την οποία συζητάμε σήμερα παρέχει συγκεκριμένους κανόνες για την εξαγωγή ακίνδυνων αποβλήτων ή αποβλήτων του «πράσινου καταλόγου» προς χώρες μη μέλη του ΟΟΣΑ. Είναι αλήθεια πως οκτώ από τα αντικείμενα που θεωρούνται επικίνδυνα καλύπτονται ακόμη, πρόθεση μας όμως είναι - και αυτό προβλέπεται από το Παράρτημα V του κανονισμού 259/93 - ότι σε εύλογο χρονικό διάστημα θα εισαχθούν και αυτά σε αυτή την κατηγορία. Έτσι ο συντριπτικός όγκος των αποβλήτων με τα οποία ασχολείται αυτή η πρόταση είναι τα ακίνδυνα απόβλητα.
<P>
Το άρθρο 17 του κανονισμού 259/93 του Συμβουλίου έχει μια διάταξη όπου η Επιτροπή ενημερώνει τις χώρες μη μέλη του ΟΟΣΑ για τον κατάλογο ακίνδυνων αποβλήτων και τις ρωτά κατά πόσο δέχονται τις αποστολές αυτών των αποβλήτων χωρίς προσφυγή σε διαδικασία ελέγχου ή κατά πόσο επιθυμούν μια πιο αυστηρή προσέγγιση. Η Επιτροπή έστειλε επιστολές σε κάθε μια από τις ενδιαφερόμενες χώρες και η παρούσα πρόταση λαμβάνει πλήρως υπόψη αυτές τις απαντήσεις.
<P>
Εδώ έχει γίνει μια πραγματική παρεξήγηση. Επ'ουδενί δεν σκοπεύει η Επιτροπή να υιοθετήσει πατερναλιστική συμπεριφορά. Όταν μια χώρα απαντάει πως δεν θέλει τα απόβλητα, η απάντηση είναι απολύτως σεβαστή. Δεν τίθεται ζήτημα να αποσταλούν απόβλητα σε αυτή τη χώρα.
<P>
Μέχρι στιγμής, 30 χώρες δεν έχουν απαντήσει. Αυτή είναι και η απάντηση στην ερώτηση της κυρίας Jackson. Τι θα πράξουμε αν μια χώρα δεν απαντήσει ποτέ; Η αρχική πρόταση της Επιτροπής προέβλεπε τη συνέχιση αποστολής ακίνδυνων αποβλήτων υπό αυτές τις συνθήκες. Όσον αφορά την πρώτη και την τρίτη ομάδα -δηλαδή τις χώρες που ενημέρωσαν την Επιτροπή σχετικά με την άρνηση τους να δεχθούν τα απόβλητα και τις χώρες που δεν απάντησαν στο ερωτηματολόγιο - οι εξαγωγές είναι δυνατές μόνο με βάση τη ρητή έγκριση της εν λόγω χώρας για κάθε συγκεκριμένη αποστολή με βάση προηγούμενη συναίνεση κατόπιν ενημέρωσης. Αυτό σημαίνει πως αν μια χώρα δεν απαντήσει, δεν συμπεραίνουμε αυτόματα πως η απάντηση είναι «όχι». Κατά την άποψη μου αυτό θα ήταν εξίσου πατερναλιστικό με το να συμπεράνουμε πως η απάντηση είναι «ναι». Η απάντηση είναι πως δεν γνωρίζουμε τι σκέφτονται. Ως εκ τούτου, η διαδικασία που προτείνεται τώρα είναι πως σε κάθε περίπτωση αποστολής φορτίου, η ενδιαφερόμενη χώρα έχει το απόλυτο δικαίωμα να πει «ναι» ή «όχι» και πρέπει να δώσει τη ρητή της έγκριση αν η απάντηση είναι «ναι». Συμπεραίνουμε λοιπόν πως η απάντηση είναι «όχι», εκτός εάν δοθεί ρητή έγκριση. Αυτό δεν μου φαίνεται καθόλου πατερναλιστικό, αλλά αντίθετα σέβεται πλήρως το δικαίωμα της χώρας να επιτρέψει την είσοδο ενός συγκεκριμένου φορτίου ή όχι και διασφαλίζει το ότι γίνονται σεβαστές οι επιθυμίες της ενδιαφερόμενης χώρας όταν δεν υπάρχει μια γενική απάντηση.
<P>
Με ρώτησαν τι θα συμβεί αν μια χώρα αλλάξει γνώμη. Η απάντηση είναι πως το μόνο που έχει να κάνει είναι να γράψει ένα γράμμα λέγοντας πως αλλάζει γνώμη - δεν υπάρχει περαιτέρω διαδικασία - και αυτή η αλλαγή θα γίνει σεβαστή. Δεν τίθεται ζήτημα εξαναγκασμού κάποιου να δεχθεί απόβλητα που δεν θέλει. Πράγματι, η διαδικασία για μια χώρα που δεν έχει απαντήσει είναι αρκετά περίπλοκη. Σε κάθε περίπτωση, θα πρέπει να υπάρχει προηγούμενη έγκριση της ενδιαφερόμενης χώρας για τη συγκεκριμένη αποστολή.
<P>
Θα πω τώρα στο Κοινοβούλιο την άποψη της Επιτροπής για τις δέκα τροπολογίες.
<P>
Σκοπός της πρώτης τροπολογίας είναι να προσθέσει το άρθρο 13 (ιθ) ως νομική βάση. Η Επιτροπή δεν μπορεί να υποστηρίξει αυτή την τροπολογία γιατί το Ευρωπαϊκό Δικαστήριο έχει εδώ και μεγάλο χρονικό διάστημα θεσπίσει και επαναλάβει ότι η νομική βάση για ένα μέτρο της Κοινότητας πρέπει να βασίζεται στο στόχο και τα περιεχόμενα της πράξης. Ο στόχος αυτής της πρότασης σχετίζεται με τις εμπορικές σχέσεις με τρίτες χώρες. Αυτό είναι ένα κλασικό όργανο που ασχολείται με τις εξουσιοδοτήσεις αποστολών για τον κανονισμό του εξωτερικού εμπορίου. Η εξουσιοδότηση αποστολής που αναφέρεται στο άρθρο 15 η αντιστοιχεί σε άδεια εξαγωγής. Το σύστημα παρακολούθησης που αναφέρεται στο άρθρο 17β είναι ένα εξίσου κλασικό όργανο του ίδιου τύπου, έτσι ώστε η πρόταση να εμπίπτει σαφώς στα όρια του άρθρου 113. Είναι γεγονός ότι το εμπόριο που σχετίζεται με τα απόβλητα δεν επηρεάζει τη νομική του βάση και είναι βοηθητικό ως προς τον στόχο της πρότασης, ο οποίος είναι η ρύθμιση του εμπορίου.
<P>
Η Επιτροπή, παρά ταύτα, αποφάσισε να δεχθεί τη δεύτερη και την πέμπτη τροπολογία. Αφορούν τις χώρες που απάντησαν ρητά στην Επιτροπή ότι δεν θέλουν να εισάγουν απόβλητα. Η Επιτροπή αισθάνεται πως δεν είναι σωστό να αγνοήσει αυτή την ρητή επιθυμία που εκφράζεται γραπτώς και, ως εκ τούτου, θα υπερισχύσει αυτό που επιθυμεί το Κοινοβούλιο. Μόλις ο κανονισμός τεθεί σε ισχύ, θα σταματήσουν όλες οι εξαγωγές ακίνδυνων αποβλήτων της Κοινότητας προς αυτές τις χώρες. Έτσι οι τροπολογίες που έγιναν αποδεκτές - η δεύτερη και η πέμπτη - είναι πολύ σημαντικές και διασφαλίζουν το ότι όταν μια χώρα πει «όχι», δεν είναι δυνατό να εξαχθούν ακίνδυνα απόβλητα προς αυτή τη χώρα. Εάν μια χώρα πει «ναι», τότε αυτό είναι δυνατόν. Εάν μια χώρα δεν απαντήσει, τότε θα πρέπει να δίνεται έγκριση σε κάθε ξεχωριστή αποστολή.
<P>
Η τροπολογία αριθ. 4 για το μηχανισμό αναθεώρησης όσον αφορά τις χώρες που αλλάζουν στάση μπορεί επίσης να γίνει αποδεκτός. Η Επιτροπή αποφάσισε να μην κάνει αποδεκτές τις τροπολογίες αριθ. 3 και 6, οι οποίες σχετίζονται με τις χώρες που δεν απάντησαν στο ερωτηματολόγιο. Προτείναμε αντίθετα την αυστηρή χρησιμοποίηση από τους εξαγωγείς της Κοινότητας μιας προηγούμενης, εμπεριστατωμένης διαδικασίας συναίνεσης. Εμμένουμε στην αρχική μας θέση γιατί η έλλειψη απάντησης από μια χώρα δεν μπορεί να θεωρηθεί ως ένδειξη απαγόρευσης, ούτε και ως ένδειξη συναίνεσης. Η γενική αρχή του πράσινου καταλόγου ακίνδυνων απόβλητων είναι πως τα προϊόντα που εμπεριέχονται υπόκεινται σε κανονικές εμπορικές συναλλαγές. Η παρούσα πρόταση περιλαμβάνει μια προηγούμενη εμπεριστατωμένη διαδικασία συναίνεσης όπου μόνο μετά από θετική απάντηση της αρμόδιας αρχής της ενδιαφερόμενης χώρας, θα επιτραπεί σε οποιαδήποτε αποστολή να φύγει από κοινοτικό λιμάνι. Οποιαδήποτε επιπλέον περιοριστική απαγόρευση θα μπορούσε να ζημιώσει τις νόμιμες και αξιέπαινες συναλλαγές μεταχειρισμένων ειδών ένδυσης, π.χ., από το Oxfam, για το οποίο έχουμε λάβει επίσης μια έκθεση.
<P>
Χαίρομαι που έχω την ευκαιρία να διασαφηνίσω τα σημεία που ανέφεραν τόσο η κυρία Jackson όσο και ο κύριος Bowe για θέματα όπως οι εξαγωγές μεταχειρισμένων ειδών ρουχισμού, τα οποία θεωρούνται επίσης ως απόβλητα. Δεν υπάρχει επ'ουδενί πρόθεση να σταματήσει αυτό. Δεν θα σταματήσει παρά μόνο στην περίπτωση των χωρών που έχουν ρητώς αρνηθεί να δεχθούν παρόμοια φορτία και έχουν το δικαίωμα να το κάνουν.
<P>
Η Επιτροπή θα δεχθεί επίσης την τροπολογία αριθ.7. Η ημερομηνία αναθεώρησης θα πρέπει πράγματι να αλλάξει και να γίνει 1998, για να ληφθεί υπόψη και ο χρόνος που πέρασε από τότε που έγινε το σχέδιο του κειμένου. Αναφέρομαι επίσης στην αναφορά που έκανε ο κύριος Telkamper κατά τη διάρκεια της συζήτησης για μια πρόταση για το 1998. Αυτή σχετίζεται με τα επικίνδυνα απόβλητα και, ως εκ τούτου, δεν θα πρέπει να συγχέεται με την πρόταση αυτή, η οποία αφορά κυρίως τα ακίνδυνα απόβλητα.
<P>
Η Επιτροπή δεν φέρει καμία αντίρρηση για τις τροπολογίες αριθ. 8, 9 και 10. Όλες αυτές σχετίζονται με την ταξινόμηση των αποβλήτων ως επικίνδυνα ή ακίνδυνα. Το παράρτημα ΙΙ του σχεδίου κανονισμού μπορεί να περιέχει μόνο ακίνδυνα απόβλητα. Γνωρίζω καλά ότι η διεθνής ταξινόμηση αποβλήτων αλλάζει σε τακτά χρονικά διαστήματα. Η Επιτροπή είναι απολύτως έτοιμη να υιοθετήσει τον κατάλογο, όποτε αυτό είναι απαραίτητο.
<P>
Όπως έχω ήδη πει, εγκρίνονται επτά από τις δέκα τροπολογίες. Δεν πρόκειται για ελάσσονος σημασίας διορθώσεις στο κείμενο. Ορισμένες φορές η Επιτροπή υπερηφανεύεται καθώς αναφέρεται ένας εντυπωσιακός αριθμός τροπολογιών που έχουν εγκριθεί, ενώ στην ουσία πρόκειται για φραστικές αλλαγές ελάσσονος σημασίας. Εδώ όμως δεν συμβαίνει αυτό. Οι τροπολογίες που εγκρίθηκαν είναι ουσιαστικές. Πιστεύω ότι τώρα θα αντιμετωπίσουμε τους λόγους της διαφωνίας μας κατά τρόπο αποδεκτό από το Κοινοβούλιο, ο οποίος θα επιτρέπει την απρόσκοπτη συνέχιση του εμπορίου αγαθών όπως τα μεταχειρισμένα είδη ρουχισμού, δεν θα επιβάλει την άποψη της Ευρωπαϊκής Ένωσης σε τρίτες χώρες, θα τους επιτρέπει σαφέστατα να πουν «όχι», εάν αυτή θέλουν να είναι η απάντηση τους, και όταν δεν απαντούν, θα τους επιτρέπει να εκφράσουν την άποψη τους πριν από την αποστολή κάθε φορτίου και διασφαλίζει το ότι αυτή η άποψη είναι που θα υπερισχύσει.
<P>
Νομίζω ότι αυτή είναι μια λογική πρόταση. Χαίρομαι που το Κοινοβούλιο μας έδωσε την ευκαιρία να τη βελτιώσουμε με την εισαγωγή σημαντικών τροπολογιών, τον μεγάλο όγκο των οποίων είμαστε πρόθυμοι να δεχθούμε. Ελπίζω ότι με την πάροδο του χρόνου, το Κοινοβούλιο θα αισθανθεί ότι ακροαζόμαστε προσεκτικά τις επιθυμίες του και, όταν δεν το πράττουμε αυτό, υπάρχουν σοβαροί λόγοι, και ότι η πρόταση που έχει κατατεθεί είναι λογική και συστηματική, δίκαιη τόσο για τους εξαγωγείς όσο και για τις ενδιαφερόμενες χώρες, και δεν επιβάλει την άποψη μας σε κανένα αλλά επιτρέπει τη συνέχιση του νόμιμου εμπορίου.

<SPEAKER ID=273 NAME="Jackson">
Κύριε Πρόεδρε, έχω να θέσω μια ερώτηση στον κύριο Virgin. Νομίζω ότι πλέον βρισκόμαστε πολύ κοντά στο σημείο συμφωνίας σχετικά με όλα αυτά, και όλα όσα είπε η Επιτροπή ήταν εξαιρετικά χρήσιμα. Ο κύριος Virgin κατόρθωσε κάτι εκπληκτικό, καθώς η Επιτροπή συμφώνησε στις δύο πιο βασικές τροπολογίες που κατέθεσε. Μετά από όσα είπε η Επιτροπή σε σχέση με την τροπολογία αριθ.3, όπου νομίζω ότι έγινε μεγάλη παρεξήγηση, μήπως ο κύριος Virgin σκέφτεται να την αποσύρει;

<SPEAKER ID=274 NAME="Virgin">
 - (SV) Κύριε Πρόεδρε, θέλω πρώτα να σχολιάσω αυτήν την διένεξη για τους κανόνες. Νομίζω ότι οι τροπολογίες 8-10, τις οποίες η Επιτροπή παρ&#x02BC;όλα αυτά αποδέχεται, δείχνουν ότι αυτό το ζήτημα έχει μία περιβαλλοντική πτυχή που δεν είχε προβλεφθεί. Αυτό δεν είναι ίσως τόσο περίεργο, καθώς η Επιτροπή είχε σαν υπόβαθρο μια άλλη άποψη για τον λεγόμενο πράσινο κατάλογο όταν αυτή η πρόταση υπεβλήθη αρχικά. Καθώς το Κοινοβούλιο, και μετά από λίγο και το Συμβούλιο επίσης, αποφάσισε ότι ορισμένες ουσίες από τον πράσινο κατάλογο λίστα θα πρέπει να θεωρούνται ως επικίνδυνες για το περιβάλλον, είναι παρ&#x02BC;όλα αυτά φυσικό αυτή η πρόταση να περιέχει περιβαλλοντικές πτυχές που είναι σημαντικό να συμπεριληφθούν. Σ&#x02BC;αυτό το σημείο εξακολουθούμε ίσως να έχουμε διαφορετικές απόψεις. Πέραν αυτού νομίζω ότι είναι θετικό ότι η Επιτροπή αποδέχεται κατά τα άλλα τόσες πολλές από τις τροπολογίες μας.

<SPEAKER ID=275 LANGUAGE="DE" NAME="Kreissl-Doerfler">
Κύριε Πρόεδρε, μπορεί να έχουμε διαφορετικές αντιλήψεις περί πατερναλισμού. Αλλά υφίσταται για τις χώρες η υποχρέωση να απαντήσουν, αν δεν έχουν καμία διάθεση γι' αυτό; Δεν μπορούμε απλώς να αφήσουμε το θέμα εκεί; Είμαστε όλοι ευτυχείς που μερικές από τις προτάσεις τροποποίησης του κ. Virgin και τις δικές μας έγιναν αποδεκτές. Στο ζήτημα του πατερναλισμού θα ήμουν πολύ προσεκτικός, τί πραγματικά σημαίνει.

<SPEAKER ID=276 NAME="Brittan, Sir Leon">
Κύριε Πρόεδρε, θα ήθελα να απαντήσω. Δεχόμαστε την αρχή που καταθέτει ο κύριος Kreissl-Dorfler, ότι δεν πρέπει να εξαναγκάζονται οι χώρες να δεχθούν κάτι που δεν θέλουν. Οι τροπολογίες που δεχόμαστε τώρα θα έχουν το ακόλουθο αποτέλεσμα. Αν μια χώρα πει Όχι, το Όχι αυτό είναι τελειωτικό και δεν μπορούν να εξαχθούν αγαθά προς αυτή τη χώρα. Αν μια χώρα πει Ναι, τότε μπορούν να εξαχθούν. Αν μια χώρα δεν απαντήσει, τα αγαθά μπορούν να εξαχθούν μόνο στην περίπτωση που η χώρα υποδοχής πει Ναι για την κάθε ξεχωριστή αποστολή. Εάν λοιπόν η χώρα υποδοχής δεν απαντήσει, τότε δεν μπορεί να γίνει η εξαγωγή, εάν πει Ναι τότε μπορεί να γίνει και εάν πει Όχι τότε και πάλι δεν μπορεί. Σε κάθε περίπτωση υπερισχύει η επιθυμία της ενδιαφερόμενης χώρας. Έλπιζα, παρά ταύτα, ότι ο κύριος Kreissl-Dorfler μετά από ώριμη σκέψη θα κατανοήσει ότι αντικατοπτρίζουμε τις δικές του αρχές. Δεν υπάρχει τίποτα πατερναλιστικό σχετικά με αυτό. Δεν εξαναγκάζουμε κανέναν και τίποτα αλλά θέτουμε μια σαφή βάση με την οποία θα πορευτούμε δίκαια.

<SPEAKER ID=277 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=18>
Συμφωνίες στον τομέα του περιβάλλοντος
<SPEAKER ID=278 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0224/97) της κ. Graenitz, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο «Συμφωνίες στον τομέα του περιβάλλοντος» (COM(96)0561 - C4-0013/97).

<SPEAKER ID=279 NAME="Graenitz">
Θα ήθελα να αρχίσω την εισήγησή μου στην ανακοίνωση της Επιτροπής με μια προσωπική παρατήρηση. Στην πόλη στην οποία ζω αποφεύχτηκε τα τελευταία χρόνια με εθελοντική συμφωνία περισσότερο από το 90 % των εκπομπών ρύπων της εκεί εγκατεστημένης βαριάς βιομηχανίας, χωρίς να αναγκαστεί αυτή η βιομηχανία να κλείσει ή να περιορίσει σημαντικά την παραγωγή της. Παρόλα αυτά πιστεύω πως οι εθελοντικές περιβαλλοντικές συμφωνίες μπορούν να γίνουν και να συμφωνηθούν μόνο ως συμπλήρωμα και όχι ως υποκατάστατο της περιβαλλοντικής νομοθεσίας. Αυτό θα το τεκμηριώσω στη συνέχεια.
<P>
Πριν από μισή ώρα μιλήσαμε για το πέμπτο περιβαλλοντικό πρόγραμμα δράσης, στο οποίο επίσης φάνηκε ξεκάθαρα πως είναι αναγκαίο να δημιουργηθούν νέα εργαλεία, ώστε σε συνδυασμό με την περιβαλλοντική νομοθεσία να μπορέσουμε αποτελεσματικά να επιτύχουμε μια βιώσιμη ανάπτυξη. Πιστεύω πως αυτό είναι σωστό και πως χρειαζόμαστε αυτά τα νέα εργαλεία. Γι' αυτό και στην έκθεσή μου - ελπίζω ότι οι συνάδελφοι θα μπορέσουν σ' αυτό να με ακολουθήσουν - ζήτησα από την Επιτροπή να προσδιορίσει με μεγαλύτερη ακρίβεια αυτά τα νέα εργαλεία από όσο στη μέχρι τώρα ανακοίνωση.
<P>
Σκέφτομαι πως είναι πολύ σημαντικό να ξέρουμε τι πλεονεκτήματα και μειονεκτήματα περιέχει το κάθε εργαλείο, ώστε να μπορούμε να παίρνουμε την πολιτική απόφαση για το πού μπορεί να χρησιμοποιηθεί με τρόπο που να προάγει τη βιώσιμη ανάπτυξη, που να βοηθά το περιβάλλον και που να μην οδηγεί σε οπισθοδρόμηση ή καθυστερήσεις. Όταν μιλάμε για εθελοντικές συμφωνίες, πολλά διαφορετικά πράγματα καταλαβαίνει κανείς και ακριβώς γι' αυτό θα ήταν ένας τέτοιος ορισμός, μια μεγαλύτερη ακρίβεια πολύ αναγκαία.
<P>
Τα πλεονεκτήματα σίγουρα απαριθμούνται γρήγορα: Μπορεί κανείς να πάρει τα κατάλληλα μέτρα. Είναι πιο δυναμικό, προχωρά γρηγορότερα, έχει σε κάθε περίπτωση μικρότερο κόστος, γιατί οι επενδύσεις στη βιομηχανία μπορούν να ρυθμιστούν καλύτερα. Μπορεί να αποφευχτεί η νομοθεσία που αφορά μεμονωμένες περιπτώσεις. Είναι δυνατό, πράγμα που για εμένα είναι ιδιαίτερα σημαντικό, να προληφθούν νομοθετικές ρυθμίσεις. Έτσι μπορούν να λυθούν περιφερειακά προβλήματα. Όμως οι εθελοντικές συμφωνίες έχουν ένα πολύ μεγάλο μειονέκτημα, που κατά τη γνώμη μου δεν επιδέχεται λύση και γι' αυτό πρέπει να επηρεάσει τη στάθμιση των παραγόντων. Κατά την εθελοντική συμφωνία συνάπτουν δύο μέρη μια σύμβαση ιδιωτικού δικαίου. Αυτή η σύμβαση ιδιωτικού δικαίου δεν περιέχει από νομική άποψη καμία αποτελεσματική προστασία τρίτων μερών, ούτε για τον κάθε μεμονωμένο πολίτη που θίγεται από το πεδίο της εθελοντικής συμφωνίας ούτε για όλες τις άλλες βιομηχανικές επιχειρήσεις που δραστηριοποιούνται στο πεδίο αυτό. Νομίζω πως πολύ σωστά το Ευρωπαϊκό Δικαστήριο επισημαίνει ότι αυτό είναι ένα πολύ σημαντικό σημείο και πρέπει πάντα να λαμβάνεται υπόψη όταν μελετάται η χρήση εργαλείων.
<P>
Θα ακούσουμε σίγουρα στη συζήτηση κι άλλα πλεονεκτήματα και μειονεκτήματα. Ας μου επιτραπεί εδώ να ονομάσω μόνο ένα σημείο, που είναι ιδιαίτερα σημαντικό για εμένα και για το οποίο δεν είμαι σίγουρη πώς αυτό το μειονέκτημα των εθελοντικών συμφωνιών μπορεί να επιλυθεί ή τουλάχιστο να μετατραπεί σε πλεονέκτημα. Αυτό είναι η συμμετοχή του κοινού, η διαφάνεια. Εδώ σίγουρα πρέπει να συμβεί κάτι για να το βελτιώσει. Το ζήτημα των «λαθρεπιβατών» είναι ένα ζήτημα που πρέπει οπωσδήποτε να λυθεί, γιατί μπορεί κάλλιστα να συμβεί, όπως είδαμε κυρίως στις συμφωνίες στον τομέα των αποβλήτων, να είναι οι «λαθρεπιβάτες» σε θέση να προκαλέσουν την κατάρρευση του όλου οικοδομήματος, γιατί το κόστος, που το επωμίζονται πλέον πολύ λίγοι, είναι απαγορευτικά υψηλό.
<P>
Ύστερα θα ήθελα να θίξω ένα τελευταίο σημείο: Πρέπει όχι μόνο να χρησιμοποιήσουμε τα σωστά εργαλεία, για να προοδεύσουμε στο θέμα της περιβαλλοντικής πολιτικής, αλλά επίσης να τα χρησιμοποιήσουμε στο σωστό γεωγραφικό τόπο. Πιστεύω πως πάρα πολλά κράτη-μέλη είχαν πολύ μεγάλες επιτυχίες σε πάρα πολλές περιφέρειες. Είχα συζητήσεις σε διάφορα κράτη-μέλη και πρέπει να πω πως αυτές οι εθελοντικές συμφωνίες είναι προ παντός στην Ολλανδία τόσο αναπτυγμένες, ώστε να κάνουν πάρα πολύ καλό στο περιβάλλον. Όμως πιστεύω ότι λείπουν οι αντίστοιχες αρμοδιότητες τόσο από την πλευρά της Επιτροπής όσο και από την πλευρά των συνδέσμων. Γι' αυτό δεν έχουμε ακόμα προοδεύσει πολύ, όπως και η ίδια η Επιτροπή παρατηρεί στην πράσινη βίβλο με θέμα το δίκαιο των τροφίμων.
<P>
Θα ήθελα ακόμα να ευχαριστήσω τις υπηρεσίες της Επιτροπής και τις υπηρεσίες του Κοινοβουλίου για την υποστήριξη που μου παρείχαν κατά την εκπόνηση αυτής της έκθεσης.

<SPEAKER ID=280 LANGUAGE="DE" NAME="Schleicher">
Κύριε Πρόεδρε, κυρίες και κύριοι, σε μια εποχή ταμειακής στενότητας και σφιχτών προϋπολογισμών η περιβαλλοντική πολιτική αντιμετωπίζει ιδιαίτερες δυσκολίες. Οι αποτελεσματικοί περιβαλλοντικοί νόμοι δε συνεπάγονται μικρό κόστος. Ακόμα κι αν έχουν απόσβεση σε διάστημα ετών, σήμερα η συγκυρία δεν τους ευνοεί. Εκτός από αυτό ξέρουμε όλοι μας πολύ καλά πως οι νόμοι είναι απαραίτητοι, ακόμα κι αν δεν είναι πάντα η τελευταία λέξη της σοφίας. Το ότι όμως δεν επαρκούν το ξέρουμε επίσης.
<P>
Από χρόνια προσπαθεί το Ευρωπαϊκό Κοινοβούλιο με τη δική του επιτροπή περιβάλλοντος να βρει και να εφαρμόσει νέα εργαλεία που να εξυπηρετούν το σκοπό της προστασίας του περιβάλλοντος. Το εργαλείο της συμφωνίας προστασίας του περιβάλλοντος είναι, αν θεωρηθεί από αυτήν την οπτική γωνία, εξαιρετικά ενδιαφέρον. Σε πολλά από τα κράτη-μέλη μας υπάρχει ήδη σχετική πείρα. Η κ. Oomen από την Ολλανδία - θα μιλούσε ευχαρίστως απόψε αλλά δυστυχώς κωλύεται - θα έφερνε σίγουρα μερικά παραδείγματα.
<P>
Αλλά πρέπει επίσης να ξέρουμε πως οι συμφωνίες συνάπτονται εθελοντικά, αλλά μετά μπορούν να δώσουν θετικά ερεθίσματα. Εξάπτουν τη φαντασία, ώστε να πραγματοποιηθεί η προστασία του περιβάλλοντος με εντελώς διαφορετικό τρόπο και να λυθούν ή τουλάχιστο να αντιμετωπιστούν προβλήματα, τα οποία ο νομοθέτης δεν μπορεί καθόλου να συλλάβει ή συλλαμβάνει με αδέξιο μόνο τρόπο. Υπάρχουν για παράδειγμα περιβαλλοντικοί κίνδυνοι, οι οποίοι μπορούν να εμφανιστούν μόνο σε ορισμένα κράτη-μέλη ή μόνο σε μεμονωμένους κατασκευαστές. Η προσπάθεια να λυθούν τέτοια προβλήματα στο επίπεδο της ΕΕ δεν θα είχε καμμία σχέση με μια σύμβαση που θα μπορούσε με λίγους συμμετέχοντες να διευθετηθεί πολύ γρήγορα.
<P>
Οι περιβαλλοντικές συμφωνίες δεν μπορούν να υποκαταστήσουν τους νόμους - εδώ συμφωνώ μαζί σας - αλλά μπορούν να τις συμπληρώσουν με έξοχο τρόπο και να αυξήσουν την προθυμία για περισσότερη περιβαλλοντική προστασία χωρίς να ασκούν εξαναγκασμό. Τις περιβαλλοντικές συμφωνίες τις βλέπω ως συμβάσεις μεταξύ βιομηχανικών κλάδων ή επιχειρήσεων και των αρχών, οι οποίες έχουν σκοπό την ελάττωση ή την αποφυγή των περιβαλλοντικών ζημιών. Ναι, είναι άλλωστε ένα εργαλείο επιτυχίας, που μπορεί κάλλιστα να εξυπηρετήσει τη δημόσια εικόνα ενός ολόκληρου κλάδου παραγωγής. Με την κριτική αυτών των συμφωνιών πρέπει να συμβάλουμε στο να επισημανθούν υπάρχουσες ελλείψεις και αδυναμίες και ανάλογα με τις περιστάσεις να τις χρησιμοποιήσουμε μάλιστα ως προκαταρκτικές βαθμίδες προς μια κατοπινή νομοθεσία, αν αυτό είναι δυνατό.
<P>
Στη δική μου πατρίδα υπάρχει το λεγόμενο περιβαλλοντικό σύμφωνο της Βαυαρίας, που συμβάλλει στη μείωση του όγκου των αποβλήτων, στην ανάπτυξη αποδοτικής χρήσης της ενέργειας και στην ενίσχυση της περιβαλλοντικής διαχείρισης και στις επιχειρήσεις. Ο οικολογικός έλεγχος είναι μια τέτοια καινοτομία και έχει συμβάλει σημαντικά στο ότι χιλιάδες επιχειρήσεις έχουν δηλώσει έτοιμες να δραστηριοποιηθούν. Λείπει βέβαια η συμβολή του συμφώνου στον τομέα των συστημάτων που αφορούν τον κλάδο παραγωγής, τα υλικά και τα προϊόντα, κι αυτό θα μπορούσε επίσης να καταστεί δυνατό μέσω των περιβαλλοντικών συμφωνιών. Είναι πεποίθησή μου ότι οι απαγορεύσεις και οι διατάξεις της περιβαλλοντικής πολιτικής δεν επαρκούν για να λύσουν τα υπάρχοντα προβλήματα. Όμως νομίζω πως η ανακοίνωση της Επιτροπής είναι η αρχή και πρέπει να προσπαθήσουμε μέσα στην Ευρωπαϊκή Ένωση να εξαντλήσουμε όλες τις δυνατότητες.

<SPEAKER ID=281 LANGUAGE="NL" NAME="Eisma">
Οι συμφωνίες που συνάπτονται στον τομέα του περιβάλλοντος πρέπει να προσεγγίζονται με ιδιαίτερη προσοχή και αυτό έκανε και η εισηγήτρια κ. Graenitz στην έξοχη έκθεση που εκπόνησε. Η εισηγήτρια πρόβαλε με σαφήνεια τα μειονεκτήματα των συμφωνιών αυτών και διατύπωσε σαφέστατα και ιδιαιτέρως αυστηρά κριτήρια τα οποία θα πρέπει να πληρούν. Ωστόσο, κατ'αυτό τον τρόπο υποτιμήθηκαν κάπως τα πλεονεκτήματα. Για το λόγο αυτό, η πολιτική μου παράταξη κατέθεσε ορισμένες τροπολογίες, τόσο στην επιτροπή όσο και στη σύνοδο ολομέλειας. Είναι προφανές ότι οι συμφωνίες αποτελούν ένα πάρα πολύ χρήσιμο μέσο. Αυτό αναφέρεται και από την ίδια την κ. Graenitz και οι δικές μας εμπειρίες στις Κάτω Χώρες είναι πάρα πολύ θετικές. Το ίδιο ισχύει και για άλλα κράτη μέλη. Ωστόσο, οι συμφωνίες αυτές πρέπει να εφαρμοστούν κάτω από τις κατάλληλες συνθήκες προκειμένου να συμβάλουν πραγματικά στη βελτίωση της περιβαλλοντικής πολιτικής. Για το λόγο αυτό, ταιριάζουν απόλυτα στις προσπάθειες της Ευρωπαϊκής Επιτροπής να διευρύνει τον αριθμό των διαθέσιμων μέσων. Πρέπει να επιτραπεί στα κράτη μέλη να εφαρμόζουν τη νομοθεσία της Ευρωπαϊκής Ένωσης κάνοντας χρήση συμφωνιών. Πιστεύω λοιπόν ότι οι τροπολογίες που καταθέσαμε δεν χρειάζονται περαιτέρω επεξήγηση και ελπίζω ότι η εισηγήτρια θα τις εγκρίνει.
<P>
Πρόεδρε, σήμερα το πρωί ακούσαμε τους εκπροσώπους της Επιτροπής που παρουσίασαν το πρόγραμμα Agenda 2000. Η περιβαλλοντική νομοθεσία της Ευρωπαϊκής Ένωσης θα αποτελέσει ένα τεράστιο εμπόδιο για το σεβασμό του κοινωνικού κεκτημένου από τα μελλοντικά κράτη μέλη. Οι συμφωνίες θα διαδραματίσουν ένα κάποιο ρόλο. Αυτό αναφέρεται πλέον στο σημείο 18 του ψηφίσματος: η σύναψη μιας συμφωνίας θα μπορούσε να έχει σαν αποτέλεσμα οι βιομηχανικοί κλάδοι που επενδύουν στις χώρες της Κεντρικής και της Ανατολικής Ευρώπης να εφαρμόσουν ήδη εκεί τη νομοθεσία που ισχύει στην Ευρωπαϊκή Ένωση στον τομέα του περιβάλλοντος. Θα ήθελα πάρα πολύ να ακούσω την άποψη της Επιτρόπου όσον αφορά αυτή την ιδέα.

<SPEAKER ID=282 LANGUAGE="NL" NAME="Blokland">
Πρόεδρε, η ανακοίνωση της Επιτροπής σχετικά με τις συμφωνίες στον τομέα του περιβάλλοντος είναι μια πάρα πολύ καλή εργασία. Από την παράθεση που γίνεται στο τέλος της ανακοίνωσης των εμπειριών που έχουν συναχθεί στην πράξη με τις συμφωνίες αυτές προκύπτει ότι το μέσο εφαρμόζεται σε όλη την Ευρώπη, αλλά ότι υπάρχουν μεγάλες διαφορές όσον αφορά το νομικό καθεστώς. Για το λόγο αυτό πιστεύω ότι το σημείο αυτό πρέπει να διασαφηνιστεί.
<P>
Συμφωνώ απολύτως με τους όρους που θέτει η Επιτροπή στην περίπτωση μιας συμφωνίας. Το μέσο αυτό μπορεί να αποβεί χρήσιμο μόνο εφόσον το περιεχόμενο μιας συμφωνίας καλύπτει συγκεκριμένα κριτήρια και έχει δεσμευτικό χαρακτήρα. Εφόσον έχουν εξασφαλισθεί οι προϋποθέσεις αυτές, μια συμφωνία μπορεί να προσφέρει τα ίδια πλεονεκτήματα που προσφέρει η λεπτομερής νομοθεσία. Και όχι μόνο αυτό, αλλά μπορεί να αποβεί περισσότερο αποτελεσματική όσον αφορά την υλοποίηση συγκεκριμένων στόχων στον τομέα του περιβάλλοντος.
<P>
Για το λόγο αυτό πιστεύω ότι στο σχέδιο ψηφίσματος περιλαμβάνονται ορισμένοι παράγραφοι που έχουν ιδιαίτερα αρνητικό ύφος. Αναφέρεται ακόμη και ότι οι συμφωνίες θα μπορούσαν να προξενήσουν «κρίση εμπιστοσύνης στους πολίτες». Κατά την άποψή μου, ο χαρακτηρισμός αυτός είναι κάπως υπερβολικός. Πιστεύω ότι η εμπιστοσύνη των πολιτών υπονομεύεται πολύ περισσότερο εάν δεν υλοποιηθούν οι στόχοι που αφορούν την προστασία του περιβάλλοντος παρά όταν ασκείται μια επιλεκτική πολιτική μέσω της σύναψης συμφωνιών.
<P>
Το αντεπιχείρημα ότι δεν μπορεί να εξασφαλισθεί η επαρκής προστασία τρίτων δεν ισχύει στην περίπτωση μιας καλής νομικής διάρθρωσης. Για το λόγο αυτό διαφωνώ με την παράγραφο στην οποία ορίζεται ότι οι συμφωνίες δεν μπορούν ποτέ να αντικαταστήσουν νομοθετικές διατάξεις. Αυτό που έχει σημασία είναι να αναφέρεται σαφώς ποια άρθρα της οδηγίας μπορούν να εφαρμοστούν μέσω μιας συμφωνίας και ποια όχι.

<SPEAKER ID=283 LANGUAGE="DE" NAME="Florenz">
Κύριε Πρόεδρε, κυρία Επίτροπε, οι περιβαλλοντικές συμφωνίες στην Ευρωπαϊκή Κοινότητα είναι το ένα θέμα, οι περιβαλλοντικές συμφωνίες σε εθνικό επίπεδο είναι το άλλο θέμα. Στην Ολλανδία υπάρχουν από πολλά χρόνια περισσότερες από εκατό εθνικές, νομικά δεσμευτικές συμφωνίες. Λειτουργούν καλά σε μια μικρή χώρα, όπου η εποπτεία είναι εύκολη. Στη χώρα μου με 80 συμφωνίες φαίνεται το πράγμα κάπως δυσκολότερο, γιατί εξαιτίας του μεγέθους η κατάσταση είναι εντελώς διαφορετική. Νομίζω πως τέτοιες συμφωνίες χρειάζονται συνοδευτικούς μηχανισμούς υποστήριξης στο πλαίσιο νομικών διατάξεων που πρέπει να προέρχονται από το ευρωπαϊκό επίπεδο.
<P>
Η Επιτροπή έχει τώρα καταπιαστεί με αυτό το θέμα. Είμαι πολύ ευτυχής που είστε τόσο θαρραλέα και πιστεύετε πως θα μπορούσατε από την άποψη των Βρυξελλών να συμβάλετε στο συντονισμό αυτών των εθελοντικών συμφωνιών. Ξέρω μόνο πως η δική μου χώρα δεν έχει καν εφαρμόσει πάνω από 100 οδηγίες. Πώς μπορείτε λοιπόν να ελέγχετε εθελοντικές συμφωνίες από τις Βρυξέλλες; Αυτό είναι ένα ερώτημα που θα ήθελα πολύ να σας το υποβάλλω.
<P>
Κυρία Επίτροπε, θα ήθελα πολύ να ξέρω πώς εσείς μπορείτε από τη μια μεριά να παίρνετε θέση υπέρ των συμβατικών συμφωνιών και όχι υπέρ των αυτοδεσμεύσεων, παρόλο που από την άλλη μεριά ξέρετε πολύ καλά πως δεν μπορείτε να συμμετάσχετε σε αυτό το σύμφωνο. Από όσο ξέρω δεν έχει η Επιτροπή το δικαίωμα να συνάπτει εθελοντικές συμφωνίες.
<P>
Πιστεύω ότι η πρωτοβουλία για ένα τέτοιο εγχείρημα βρίσκεται κάπου αλλού. Η Επιτροπή έχει γενικά πολλές δυσκολίες στο να βάζει μπρος ευρωπαϊκές οδηγίες. Πολύ λίγα πράγματα βάλαμε μπρος τα δυο τελευταία χρόνια κι εσείς τώρα πιστεύετε πως με τη μεγάλη κατάργηση του παρεμβατισμού, που θα επιστρέψει αρμοδιότητες στις εθνικές κυβερνήσεις, θα μπορούσατε μέσω των εθελοντικών συμφωνιών να προσφέρετε υπηρεσίες στην περιβαλλοντική πολιτική. Δεν το νομίζω! Ένα εθελοντικό εργαλείο λειτουργεί μόνο όσο δε φέρει το βάρος της υποκατάστασης οδηγιών που δεν έχουν εκδοθεί. Αυτό δεν μπορεί να συμβεί. Πιστεύω πως είναι σημαντικό να δημιουργήσει η Ευρωπαϊκή Επιτροπή για τις εθελοντικές συμφωνίες ένα σημαντικά μεγαλύτερο και σαφέστερο νομοθετικό πλαίσιο. Αυτό πρέπει να διευκρινιστεί περισσότερο σε αυτήν την έκθεση. Τότε μπορώ να φανταστώ πως θα έχουν νόημα οι εθελοντικές συμφωνίες σε ευρωπαϊκό επίπεδο. Από εθνική άποψη τις χαιρετίζω βέβαια θερμότατα!

<SPEAKER ID=284 NAME="Bjerregaard">
Κύριε Πρόεδρε, θα ήθελα να συγχαρώ την Επιτροπή Περιβάλλοντος και την εισηγήτρια, κ. Graenitz, για το εμπεριστατωμένο έργο τους και για την ιδιαίτερα ισορροπημένη ομιλία που εκφώνησε η τελευταία πριν από λίγο στην ολομέλεια. Το θέμα των περιβαλλοντικών συμφωνιών με τη βιομηχανία είναι δύσκολο. Για το λόγο αυτό, η Επιτροπή βάσισε την ανακοίνωσή της σε αρκετά ευρείες διαβουλεύσεις τόσο με τη βιομηχανία και μη κρατικούς περιβαλλοντικούς οργανισμούς, δηλαδή ΜΚΟ, όσο και με εμπειρογνώμονες των κρατών μελών; εκπρόσωποι της Επιτροπής συμμετείχαν επίσης σε συνέδρια σχετικά με το θέμα αυτό.
<P>
Όπως ανέφερε η κ. Graenitz, οι περιβαλλοντικές συμφωνίες αποτελούν σημαντικό στοιχείο του πέμπτου προγράμματος δράσης και είναι ένα από τα πολιτικά μέσα που μπορούν να χρησιμοποιηθούν. Νομίζω ότι είναι ικανοποιητικό το γεγονός ότι η άποψη αυτή αναγνωρίζεται στην πρόταση ψηφίσματος. Οι συμφωνίες στον τομέα του περιβάλλοντος θα πρέπει να είναι διαφανείς και αξιόπιστες. Πρόκειται για ένα χαρακτηριστικό που δεν είναι κοινό σε όλες τις προηγούμενες ή τις μέχρι σήμερα συναφθείσες συμφωνίες. Στην πρόταση ψηφίσματος του Κοινοβουλίου τονίζεται ορθά η ανάγκη να υπάρχει τόσο διαφάνεια όσο και αξιοπιστία. Η ανακοίνωση της Επιτροπής θα διασφαλίσει την εκπλήρωση των απαιτήσεων αυτών σε μελλοντικές συμφωνίες.
<P>
Είναι αποδεκτό ότι οι γενικές διατάξεις των περιβαλλοντικών οδηγιών μπορούν σε ορισμένες περιπτώσεις να εφαρμοστούν με δεσμευτικές συμφωνίες στον τομέα του περιβάλλοντος, ενώ οι διατάξεις που παρέχουν δικαιώματα στα μεμονωμένα άτομα μπορούν να εφαρμοστούν με τη βοήθεια του εθνικού δικαίου. Τα περισσότερα από τα θέματα αυτά αναφέρονται επίσης στο ψήφισμα του Συμβουλίου της 19ης Ιουνίου. Ορισμένα θέματα είναι πιο επίμαχα. Στηριζόμενοι στις αποφάσεις και τα ψηφίσματα του Κοινοβουλίου και του Συμβουλίου, πρέπει οπωσδήποτε να ασχοληθούμε περαιτέρω με τα θέματα αυτά. Θα ήθελα απλώς να αναφερθώ σε τρία: στη σχέση μεταξύ νομοθετικών διατάξεων και συμφωνιών, στη δυνατότητα εφαρμογής των συμφωνιών και στην εφαρμογή των συμφωνιών στην Κοινότητα.
<P>
Ένας σοβαρός κίνδυνος ή ίσως απλώς ένας κίνδυνος που εγκυμωνούν οι συμφωνίες στον τομέα του περιβάλλοντος είναι ότι μπορούν να οδηγήσουν σε κάτι που θα μπορούσε ίσως κανείς να αποκαλέσει «ιδιωτικοποίηση της περιβαλλοντικής πολιτικής». Κατά τη γνώμη μου, μπορεί να προκύψει παρόμοιος κίνδυνος ιδιωτικοποίησης όταν υπάρχει ανισορροπία πληροφόρησης μεταξύ του ιδιωτικού και του δημόσιου τομέα ή όταν οι κρατικές αρχές δεν είναι σε θέση να «περάσουν» τις απόψεις τους όσον αφορά το τι είναι υλοποιήσιμο και, κατ' επέκταση, το τι είναι οικονομικά βιώσιμο. Και στις δύο αυτές περιπτώσεις οι κίνδυνοι μιας παρόμοιας ιδιωτικοποίησης αποφεύγονται με την προσήλωση του νομοθέτη στο στόχο, π.χ. στα πλαίσια μιας οδηγίας της ΕΕ.
<P>
Η δυνατότητα εφαρμογής των συμφωνιών έχει στενή σχέση με το νομικό καθεστώς τους. Όσον αφορά την εφαρμογή των οδηγιών, ένας υποχρεωτικός όρος είναι να έχουν δεσμευτική νομική μορφή. Το δυσκολότερο ερώτημα είναι μάλλον σε ποιό βαθμό και με ποιό τρόπο πρέπει να εφαρμόζονται οι συμφωνίες σε κοινοτικό επίπεδο, πράγμα που τόνισε ιδιαίτερα ο κ. Florenz. Στην ανακοίνωσή της του 1996, η Επιτροπή ανεγνώριζε σαφώς τις δυσκολίες που προκύπτουν όταν το μέσο αυτό χρησιμοποιείται σε ευρωπαϊκό επίπεδο. Από την άλλη πλευρά, έχουμε ήδη θεσπίσει ρυθμίσεις με τη βιομηχανία, που φέρνουν αποτελέσματα. Το 1989 ήδη, η Επιτροπή είχε συμφωνήσει, π.χ. με τη βιομηχανία, ότι το περιεχόμενο των χημικών ουσιών πρέπει να αναφέρεται στη συσκευασία των απορρυπαντικών. Η ρύθμιση αυτή λειτουργεί αποτελεσματικά και ικανοποιητικά.
<P>
Είναι απόλυτα σαφές ότι πρέπει να συμφωνήσουμε με ποιό τρόπο θα συνεχίσουμε τις προσπάθειές μας στο μέλλον. Αντί να διεξάγουμε μια πολύ θεωρητική συζήτηση για ένα modus vivendi, νομίζω ότι πρέπει να χρησιμοποιήσουμε μια πρακτική διαδικασία. Αυτό απαιτεί να γνωστοποιήσει η Επιτροπή τα αποτελέσματα που έχουν επιτευχθεί και τις εμπειρίες που έχουν αποκτηθεί, υποβάλλοντας σχετικές εκθέσεις στο Κοινοβούλιο. Θα ήθελα συνεπώς να καταλήξω αναφέροντας ότι οι συμφωνίες στον τομέα του περιβάλλοντος προσφέρουν, κατά τη γνώμη μου, μια δυνατότητα προώθησης της περιβαλλοντικής πολιτικής, αλλά η δυνατότητα αυτή πρέπει μόνο να αξιοποιηθεί επιλεκτικά και με μεγάλη προσοχή.

<SPEAKER ID=285 LANGUAGE="DE" NAME="Florenz">
Κυρία Επίτροπε, συνιστάτε συμβατικές, εθελοντικές συμφωνίες. Το ερώτημά μου: Ποιός μπορεί σε ευρωπαϊκό επίπεδο να συνάψει σύμβαση με τη βιομηχανία - ακόμα κι αν υπάρχουν μόνο πέντε τομείς;

<SPEAKER ID=286 LANGUAGE="DE" NAME="Graenitz">
Κύριε Πρόεδρε, θα ήθελα κι εγώ να θέσω ένα ερώτημα από τον χώρο της νομικής επιστήμης στην κ. Επίτροπο: Έγινε φανερό κατ' επανάληψη στην επιτροπή κι επίσης εδώ, ότι τα νομικά μας συστήματα στα επιμέρους κράτη προφανώς είναι πολύ διαφορετικά, ότι το δημόσιο δίκαιο και το ιδιωτικό δίκαιο δεν είναι παντού τα ίδια παρόλο που όλα τα νομικά μας συστήματα βασίζονται στο Ρωμαϊκό Δίκαιο και γι' αυτό θα έπρεπε να κάνουν ακριβώς αυτήν τη διάκριση.
<P>
Θα ήθελα να παρακαλέσω για το εξής: Όταν έρχεται μια νέα ανακοίνωση, μια νέα πληροφορία στο Κοινοβούλιο, θα έπρεπε να στρέφεται κανείς περισσότερο στη νομική πτυχή του θέματος από όσο στην προκείμενη ανακοίνωση, γιατί πιστεύω ότι αυτό ακριβώς είναι ένα από τα ιδιαίτερα κρίσιμα, ιδιαίτερα σημαντικά σημεία, δηλαδή το ερώτημα του πώς θεμελιώνεται νομικά το θέμα.

<SPEAKER ID=287 LANGUAGE="NL" NAME="Eisma">
Τέθηκε ένα ερώτημα και θα ήθελα πάρα πολύ να λάβω μία απάντηση. Το ερώτημα είναι το εξής: θα μπορούσαμε να χρησιμοποιήσουμε τις συμφωνίες ως μέσο προκειμένου οι βιομηχανίες που επενδύουν στην Ανατολική Ευρώπη να εφαρμόσουν εκεί την ισχύουσα περιβαλλοντική νομοθεσία της Ευρωπαϊκής Ένωσης; Πιστεύει η κυρία ότι αυτό είναι ένα καλό παράδειγμα όσον αφορά τη χρήση συμφωνιών σε ευρωπαϊκό επίπεδο. Αυτό ήταν το ερώτημα που έθεσα.

<SPEAKER ID=288 NAME="Bjerregaard">
Κύριε Πρόεδρε, καταρχάς ο κ. Florenz είχε ένα ερώτημα για μένα που αφορούσε το ποιός είναι δυνατό να συνάψει συμφωνίες σε ευρωπαϊκό επίπεδο. Όπως γνωρίζει ο κ. Florenz, αυτό εξαρτάται από τους διάφορους τομείς. Θα υπάρχουν τομείς με αντιπροσωπευτικότητα, όπου οι ενδιαφερόμενες βιομηχανίες θα αισθάνονται ότι εκπροσωπούνται από ευρωπαϊκούς οργανισμούς. Ωστόσο, σε άλλους τομείς αυτό δεν θα συμβαίνει, οπότε δεν θα είναι δυνατό να συναφθούν παρόμοιες συμφωνίες. Το θέμα αυτό θα πρέπει κανείς να το εξετάσει σε σχέση με τις συγκεκριμένες περιπτώσεις που προκύπτουν. Για αυτό ακριβώς το λόγο ανέφερα σήμερα στην ομιλία μου, όπως άλλωστε τονίζεται και στην ανακοίνωση, ότι είμαστε υποχρεωμένοι να αποκτήσουμε ορισμένες εμπειρίες. Ανέφερα ένα καλό παράδειγμα μιας επιτυχούς περιπτώσεως. Το Κοινοβούλιο γνωρίζει ότι υπάρχουν χώρες που είχαν ορισμένες καλές εμπειρίες με τη σύναψη συμφωνιών στον τομέα του περιβάλλοντος, αλλά η δυσκολία έγκειται ακριβώς σε αυτό που ανέφερε ο κ. Florenz, δηλαδή στο ποιός επιτέλους είναι αυτός που κινεί τα νήματα στους διάφορους τομείς σε ευρωπαϊκό επίπεδο, πράγμα που πρέπει να γνωρίζουμε πολύ συγκεκριμένα.
<P>
Συμφωνώ επίσης απόλυτα με την κ. Graenitz ως προς το ότι αντιμετωπίζουμε ορισμένα προβλήματα όταν ενεργούμε με το εν λόγω μέσο, αυτός δε είναι ο λόγος για τον οποίο προτιμήσαμε να υποβάλουμε μια ανακοίνωση. Γνωρίζουμε ότι υπήρξαν χώρες που, όπως ανέφερε ο κ. Eisma, είχαν πολύ θετικά αποτελέσματα. Ακούσαμε το ίδιο στις συνεδριάσεις του Συμβουλίου. Αλλες χώρες, μεταξύ αυτών και η χώρα από την οποία προέρχομαι, δεν χρησιμοποιούν το εν λόγω μέσο. Τούτο σημαίνει ότι πρέπει να δοκιμάσουμε το μέσο αυτό στους τομείς που νομίζουμε ότι θα είναι ενδεδειγμένο, και να διαπιστώσουμε ποιές δυνατότητες υπάρχουν. Πρέπει πάντως να εξετάσουμε τη νομική κατάσταση, καθώς επίσης και την αντιπροσωπευτικότητα, πριν να προχωρήσουμε περαιτέρω με το θέμα αυτό.
<P>
Θα ήθελα να αναφέρω στον κ. Eisma ότι στην παρούσα ανακοίνωση δεν εξετάσαμε στην ουσία καθόλου το πρόβλημα σε σχέση με την Κεντρική και Ανατολική Ευρώπη. Δεν θα ήθελα προς το παρόν να δεσμευτώ με τη μία ή την άλλη δήλωση για το κατά πόσο μπορούμε να χρησιμοποιήσουμε το μέσο αυτό ή όχι. Στην προκειμένη περίπτωση η δυσκολία θα έχει περισσότερο σχέση με το ερώτημα του ποιός μπορεί να καλύψει μια παρόμοια συμφωνία για λογαριασμό άλλων. Ωστόσο, από την άλλη πλευρά δεν θα ήθελα να αρνηθώ ότι δεν μπορούμε επίσης να χρησιμοποιήσουμε το μέσο αυτό, οπότε επιθυμώ να παραμείνει το θέμα ανοιχτό στην παρούσα συζήτηση. Απλώς δεν το έχουμε σκεφτεί.

<SPEAKER ID=289 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=19>
Διάσκεψη Κορυφής «Πλανήτης Γη» της UNGASS
<SPEAKER ID=290 NAME="Πρόεδρος">
Η ημερήσια διάταξη προβλέπει τη συζήτηση της δήλωσης της Επιτροπής για τη Διάσκεψη Κορυφής «Πλανήτης Γη» της UNGASS στη Νέα Υόρκη.

<SPEAKER ID=291 NAME="Bjerregaard">
Κύριε Πρόεδρε, αξιότιμα μέλη, πριν από τρεις εβδομάδες πραγματοποιήθηκε στη Νέα Υόρκη μια ειδική συνεδρίαση των αρχηγών κρατών και κυβερνήσεων όλου του κόσμου κατά τη Γενική Συνέλευση του Οργανισμού Ηνωμένων Εθνών, προκειμένου να εξεταστούν οι πρόοδοι που έχουν επιτευχθεί όσον αφορά τη βιώσιμη ανάπτυξη. Επρόκειτο φυσικά για τις προόδους που έχουν επιτευχθεί από τη Διάσκεψη του Ρίο για το περιβάλλον και την ανάπτυξη το 1992. Ο Πρόεδρος της Επιτροπής, κ. Jacques Santer, εκπροσώπησε την Ευρωπαϊκή Κοινότητα, ενώ με μεγάλη ικανοποίηση διαπιστώθηκε η συμμετοχή στην αντιπροσωπεία της Κοινότητας, με την ιδιότητα του παρατηρητή, δύο μελών του Ευρωπαϊκού Κοινοβουλίου. Οι προσδοκίες από την ειδική αυτή διάσκεψη ήταν γενικά μεγάλες. Ήταν πολύ μεγάλες στην ΕΕ, το δε Ευρωπαϊκό Κοινοβούλιο διεδραμάτισε σημαντικό ρόλο στον καθορισμό μιας φιλόδοξης ημερήσιας διάταξης της ΕΕ με την απόφασή του στις 14 Μαρτίου. Σε ποιό βαθμό υλοποιήθηκαν οι φιλοδοξίες της ΕΕ; Ο Τύπος ήταν ιδιαίτερα αρνητικός όσον αφορά τα γενικά αποτελέσματα, αν και αναγνωρίστηκε ο ηγετικός ρόλος της ΕΕ. Είμαι πεπεισμένη ότι η ΕΕ μπορεί σε τελική ανάλυση να είναι υπερήφανη για τα θετικά αποτελέσματα που παρόλα αυτά επιτεύχθηκαν και, κατά συνέπεια, θα ήθελα να δώσω μια λίγο πιο διαφορετική εικόνα της κατάστασης.
<P>
Καταρχάς, τα αποτελέσματα που προέκυψαν από την εξέταση νέων θεμάτων ήταν θετικά. Όπως τονιζόταν στο ψήφισμα που εξέδωσε το Ευρωπαϊκό Κοινοβούλιο το Μάρτιο, η ειδική διάσκεψη παρέσχε την απαιτούμενη δυνατότητα για την εξέταση νέων θεμάτων. Το Κοινοβούλιο άσκησε πιέσεις ώστε να διαδραματίσει η ΕΕ ηγετικό ρόλο στη Νέα Υόρκη. Αυτό έπραξε άλλωστε η ΕΕ προτείνοντας δύο νέες πρωτοβουλίες. Η μία αφορούσε την εξέταση των όλο και σοβαρότερων προβλημάτων που έχουν σχέση με την έλλειψη γλυκών υδάτων. Η άλλη πρωτοβουλία αφορούσε την προώθηση της μετάβασης σε ένα στάδιο πιό βιώσιμης χρησιμοποίησης της ενέργειας. Και οι δύο αυτές πρωτοβουλίες καταγράφονται στα τελικά αποτελέσματα της διάσκεψης, όπου περιλαμβάνονται διάφορες αρχές και ένα χρονοδιάγραμμα για τις συγκεκριμένες προόδους που πρέπει να συντελεστούν μέσω της Επιτροπής Βιώσιμης Ανάπτυξης (CSD).
<P>
Ένας άλλος τομέας όπου δεν επιτύχαμε το στόχο μας, αλλά όπου ορισμένοι κρίνουν παρόλα αυτά ότι σημειώθηκε μια κάποια επιτυχία, είναι τα δάση. Η ΕΕ επέμεινε ότι η ειδική διάσκεψη έπρεπε οπωσδήποτε να αρχίσει τις διαπραγματεύσεις για τη σύναψη μιας σύμβασης για τα δάση. Αυτό όμως δεν κατέστη δυνατό λόγω έντονων αντιδράσεων, κυρίως από τις ΗΠΑ, τη Βραζιλία και ορισμένους ισχυρούς ΜΚΟ. Η ειδική διάσκεψη συνέστησε ένα διακρατικό φόρουμ, που θα εξετάσει τις δυνατότητες σύναψης μιας σύμβασης και θα γνωστοποιήσει τα αποτελέσματα στην CSD το 1999. Στο πλαίσιο αυτό, η CSD θα λάβει το έτος 2000 απόφαση σχετικά με το κατά πόσο πρέπει να θεσπιστεί μια παρόμοια σύμβαση και, εάν ναι, με ποιό τρόπο. Υπάρχει επίσης κοινή συναίνεση όσον αφορά την υλοποίηση των συστάσεων της διακρατικής ομάδας εμπειρογνωμόνων για τα δάση, καθώς επίσης και όσον αφορά την προώθηση της διατήρησης και της βιώσιμης διαχείρισης των δασών σε άλλους φορείς, π.χ. βάσει της σύμβασης για τη βιοποικιλότητα. Καταστήσαμε σαφές ότι η ΕΕ θα καταβάλει έντονες προσπάθειες για την υλοποίηση των προτάσεων της ομάδας εμπειρογνωμόνων και για την επίτευξη συμφωνίας σχετικά με τη σύμβαση για τα δάση.
<P>
Θα αναφερθώ τώρα σε τομείς όπου η ειδική διάσκεψη του ΟΗΕ δεν ανταποκρίθηκε στις προσδοκίες. Στο ψήφισμα του Κοινοβουλίου της 14ης Μαρτίου αναφέρεται ότι τόσο οι κλιματολογικές αλλαγές όσο και η χρηματοδότηση της βιώσιμης ανάπτυξης αποτελούν θέματα προτεραιότητας. Όσον αφορά τις κλιματολογικές αλλαγές, το αποτέλεσμα δεν ήταν ενθαρρυντικό παρά τις προσπάθειες της Ένωσης. Στο κείμενο γίνεται βέβαια αναφορά στην ανάγκη «σημαντικών» μειώσεων των εκπομπών, οπότε το κείμενο αυτό είναι κατά ένα τρόπο καλύτερο από το κείμενο του Denver. Η ομιλία του Προέδρου, κ. Κλίντον, περιείχε επίσης ορισμένα ενθαρρυντικά στοιχεία. Εξέφρασε το θαυμασμό του για τη θέση της ΕΕ και προσέγγισε λίγο την πιο προοδευτική στάση της ΕΕ, όταν παραδέχτηκε ότι οι Ηνωμένες Πολιτείες δεν έχουν λάβει μέχρι σήμερα επαρκώς υπόψη τις κλιματολογικές αλλαγές. Ο Πρόεδρος δήλωσε επίσης ότι θα αναλάβει πρωτοβουλίες ώστε να μεταπειστεί το Κογκρέσο και ο αμερικανικός λαός για την ανάγκη ουσιαστικής μείωσης των εκπομπών που δημιουργούν το φαινόμενο του θερμοκηπίου. Όμως, η ΕΕ πρέπει τώρα να συνεχίσει τις πιέσεις προς τις ΗΠΑ και τις άλλες χώρες, συμπεριλαμβανόμενης και της Ιαπωνίας, η οποία έχει μεγάλη ευθύνη ως διοργανώτρια χώρα της επόμενης διάσκεψης στο Kyoto. Πρέπει να κάνουμε ό, τι μπορούμε για να καταστεί σαφής η θέση της εν λόγω χώρας. Αυτό θα μας δώσει επίσης τη δυνατότητα να αρχίσουμε σοβαρές διαπραγματεύσεις για τους στόχους μείωσης των εκπομπών κατά τις προπαρασκευαστικές συνεδριάσεις που θα προηγηθούν της διάσκεψης του Kyoto.
<P>
Τέλος, όσον αφορά τους χρηματοδοτικούς στόχους, η ΕΕ διεδραμάτισε ηγετικό ρόλο στην επιβεβαίωση των στόχων του Ρίο. Η ΕΕ προσπάθησε επίσης να μεσολαβήσει μεταξύ αφενός μεν των ΗΠΑ και της Ιαπωνίας, που τηρούσαν σκληρή στάση, αφετέρου δε των χωρών της Ομάδας των 77. Συγκεκριμένα, η ΕΕ πρότεινε να υποσχεθούν οι συμμετέχουσες χώρες να αναστρέψουν την πτωτική τάση της επίσημης αναπτυξιακής βοήθειας, άρχισε δε να εφαρμόζεται μια διαδικασία σε διακρατικό επίπεδο για την εξέταση καινοτόμων ιδεών χρηματοδότησης. Οι προτάσεις αυτές ήταν υπερβολικά φιλόδοξες για ορισμένους και μη φιλόδοξες για άλλους. Το τελικό κείμενο για τη βοήθεια δεν υπερβαίνει σε τελική ανάλυση τα όρια της Agenda 21 και επαναλαμβάνει τις ανεκπλήρωτες υποσχέσεις των βιομηχανικών χωρών για όσο το δυνατόν ταχύτερη διάθεση του 0, 7 % του ακαθάριστου εθνικού προϊόντων τους ως αναπτυξιακή βοήθεια.
<P>
Τί δυνατότητες μας προσφέρουν όλα αυτά για το μέλλον; Καταρχάς, θεσπίσαμε ένα ικανοποιητικό πρόγραμμα εργασιών για την CSD κατά την επόμενη πενταετία και ορίσαμε τη διεξαγωγή μιας διάσκεψης κορυφής Ρίο +10 το έτος 2002. Μέχρι τότε, η ΕΕ πρέπει να επικεντρώσει τις προσπάθειές της στην πραγματοποίηση συγκεκριμένης προόδου εκ μέρους της CSD στους τομείς όπου η ΕΕ έχει αναλάβει πρωτοβουλίες, κυρίως δε σε εκείνους των γλυκών υδάτων και της ενέργειας, καθώς επίσης και στα πλαίσια του νέου διακρατικού φόρουμ για τα δάση. Δεύτερον, η ΕΕ πρέπει να αναπτύξει μια στρατηγική για την υλοποίηση των όσων συμφωνήθηκαν στη Νέα Υόρκη. Τρίτον, η ΕΕ πρέπει να προσδιορίσει τα μέτρα τα οποία μπορεί να λάβει για την προώθηση της παγκόσμιας βιώσιμης ανάπτυξης, ανεξάρτητα από τις διαδικασίες του ΟΗΕ.
<P>
Ας μου επιτραπεί να διατυπώσω μια μεμονωμένη παρατήρηση για το ψήφισμα του Κοινοβουλίου, το οποίο λαμβάνει επίσης θέση για τις περαιτέρω εργασίες. Συμφωνώ γενικά με το περιεχόμενο του εν λόγω ψηφίσματος. Το γεγονός ότι αναφέρομαι καν στο θέμα αυτό απόψε οφείλεται στο ότι ανησυχήσαμε λίγο με την, όπως θα μπορούσε να χαρακτηριστεί, δριμύτατη καταδίκη της Κίνας στο άρθρο 10. Κρίνουμε ότι είναι δύσκολο να αποκαλέσει κανείς την Κίνα καταστροφική, αν και συμμεριζόμεθα την άποψη του Κοινοβουλίου ότι θα ήταν αναγκαίο να καταβληθούν περαιτέρω δραστήριες προσπάθειες για να πειστεί η Κίνα να συμβάλει περισσότερο στις περιβαλλοντικές προόδους.
<P>
Η Επιτροπή προτίθεται να υποβάλει στο Συμβούλιο και το Κοινοβούλιο, στις αρχές του 1998, ανακοίνωση για την υλοποίηση εκ μέρους της Κοινότητας των αποτελεσμάτων της ειδικής διάσκεψης όσον αφορά τις προόδους στον τομέα της βιώσιμης ανάπτυξης σε ολόκληρο τον κόσμο. Αδημονούμε για την ενεργό συμμετοχή του Κοινοβουλίου στην ανάπτυξη της στρατηγικής της ΕΕ για το μέλλον.

<SPEAKER ID=292 NAME="Pollack">
Κύριε Πρόεδρε, αυτά τα πέντε έτη που πέρασαν από τις καλοπροαίρετες αποφάσεις της Διάσκεψης του Ρίο το 1992 χαρακτηρίστηκαν από έλλειψη δέσμευσης της Δύσης να ανταποκριθεί στις προκλήσεις των κλιματολογικών αλλαγών, του περιβάλλοντος και της ανάπτυξης. Δεν παρατηρήθηκαν αλλαγές στα πρότυπα συμπεριφοράς και κατανάλωσης των βιομηχανικών χωρών και αυτή η έλλειψη ενθάρρυνε την αδράνεια στο Νότο.
<P>
Το Κόμμα των Ευρωπαίων Σοσιαλιστών θεωρεί ότι η ένδεια και η υπανάπτυξη συνεχίζουν να είναι λόγοι περιβαλλοντικής υποβάθμισης. Οι πλούσιες χώρες δεν τήρησαν την υπόσχεση τους να αφιερώσουν το 0, 7 % του ΑΕγχΠ τους για βοήθεια προς την ανάπτυξη και για συνεργασία. Ο κρίσιμος δεσμός μεταξύ αειφόρου ανάπτυξης και περιβαλλοντικής προστασίας δεν υπάρχει λοιπόν ακόμη. Είναι καλό βέβαια το ότι απόψε δε βρισκόμαστε εδώ για να ασκήσουμε κριτική στην Επιτροπή. Είναι κάπως διαφορετικό να είμαστε τόσο λίγοι μέσα στο Κοινοβούλιο και να συμφωνούμε όλοι σε κάτι.
<P>
Τα θλιβερά όμως αποτελέσματα της UNGASS, παρ'ότι συνέβαλαν κατά μεγάλο μέρος η Ευρωπαϊκή Ένωση και συγκεκριμένα η νέα κυβέρνηση του Ηνωμένου Βασιλείου, τόνισαν το γεγονός ότι, όσον αφορά τις κλιματολογικές αλλαγές, τη χρηματοδότηση, τα ύδατα και τα δάση, το χάσμα ανάμεσα στις υποχρεώσεις που ανελήφθησαν στο Ρίο και τα βήματα που έγιναν για την τήρηση τους είναι τεράστιο. Δεν μπορεί όμως κανείς να ρίξει όλες τις ευθύνες στις δικές μας κυβερνήσεις. Τι κάνουμε λοιπόν; Εμείς στην Ευρώπη μπορούμε να χτυπήσουμε ο ένας τον άλλο φιλικά στην πλάτη και να πούμε ότι η στάση μας στην UNGASS ήταν συγκριτικά προοδευτική στην προώθηση της συνολικής προστασίας και της αειφόρου ανάπτυξης, σχετικά με τον παγκόσμιο φόρο στα καύσιμα της αεροπορίας και τη δέσμευση μας να μειώσουμε κατά 15 % έως το έτος 2010 τις εκπομπές που προκαλούν το φαινόμενο του θερμοκηπίου. Σε σύγκριση με τους άλλους συντελεστές, αυτό μπορεί να θεωρηθεί ως άριστο, έχουμε όμως μια πολύ ογκώδη ημερήσια διάταξη για το Κιότο το Δεκέμβριο.
<P>
Στην πραγματικότητα πρέπει να περιμαζέψουμε τα διάφορα κομμάτια και να εργασθούμε με στόχο την επόμενη ευκαιρία. Τα πιο πιεστικά θέματα συνεχίζουν να είναι: να συμφωνηθούν οι στόχοι για τις εκπομπές αερίων που προκαλούν το φαινόμενο του θερμοκηπίου, συγκεκριμένα από τις ΗΠΑ και την Ιαπωνία, την προστασία των δασών, τους νέους υδάτινους πόρους, την ανάπτυξη ανανεώσιμων μορφών ενέργειας, την καταπολέμηση της ερήμωσης των γαιών και την προστασία της βιοποικιλότητας. Και όλα αυτά τα θέματα βρίσκονται ακόμα στην ημερήσια διάταξη. Και δεν θα σημειωθεί πρόοδος σε κανένα αν δεν επισπευσθεί η υλοποίηση της Ατζέντα 21 και δεν αντιμετωπίσουμε το διπλό θέμα της βοήθειας της δημόσιας ανάπτυξης και του αρνητικού ρόλου που παίζουν οι στρεβλές επιδοτήσεις.
<P>
Οι επενδύσεις για τη βελτίωση του παγκόσμιου περιβάλλοντος είναι επενδύσεις σε θέσεις εργασίας και ευημερία και ήρθε η ώρα να τις θεωρήσουν πιο αξιόπιστες οι υπουργοί οικονομικών. Στην προσπάθεια μας να επιτευχθεί συμφωνία σε αυτά τα θέματα, πρέπει πρώτα να συγυρίσουμε το δικό μας σπίτι εδώ στην Ευρώπη και να διασφαλίσουμε την ενεργό συμμετοχή των διαφόρων παραγόντων της κοινωνίας των πολιτών στην εφαρμογή της αειφόρου ανάπτυξης και της περιβαλλοντικής εκπαίδευσης τόσο μέσα στο σπίτι μας όσο και στο Νότο. Ένας από τους τρόπους για να το κάνουμε αυτό είναι να αυξήσουμε την υποστήριξη μας στις διαδικασίες της τοπικής Ατζέντα 21, οι οποίες παρουσιάζουν μεγάλη ανομοιογένεια μέσα στην Ευρωπαϊκή Ένωση. Την εποχή που περικόπτουμε τους προϋπολογισμούς μας για την ανάπτυξη, την προσπάθεια για την προστασία των διεθνών δασών και για τη δικτύωση και τα πειραματικά έργα για το αστικό περιβάλλον, μερικές φορές είναι ασαφές το κατά πόσον οι πράξεις μας ανταποκρίνονται στα λόγια μας. Οι φιλοδοξίες μας είναι ευγενικές αλλά οι προσπάθειες μας ανεπαρκείς. Τώρα ήρθε η ώρα να αρχίσουμε τη δουλειά και χρειαζόμαστε μια πιο δεσμευτική πολιτική βούληση από τις κυβερνήσεις μας, τις βιομηχανίες μας και τους υπουργούς οικονομικών, απ' ό, τι έχουμε σήμερα.

<SPEAKER ID=293 LANGUAGE="DE" NAME="Liese">
Κύριε Πρόεδρε, Κυρία Επίτροπε, ήμουν παρών μαζί με την κ. Dybkjaer στη διάσκεψη της Νέας Υόρκης ως αντιπρόσωπος του Ευρωπαϊκού Κοινοβουλίου και πρέπει να πω πως με έπιασε ήδη κατά τη διάρκεια αυτής της διάσκεψης μια καταθλιπτική διάθεση. Δυστυχώς τίποτε δεν έγινε σε πολλούς τομείς, παρόλο που τα προβλήματα, όπως για παράδειγμα το φαινόμενο του θερμοκηπίου, είναι τόσο πιεστικά. Σε αυτόν τον τομέα συνεχίζουμε να οδεύουμε προς την καταστροφή.
<P>
Παρόλα αυτά υπάρχουν μερικά θετικά στοιχεία. Πρώτον η Ευρωπαϊκή Ένωση ήταν πράγματι μια κινητήρια δύναμη στις διαπραγματεύσεις και, παρά τις διαφορετικές εκτιμήσεις των κρατών-μελών, πρέπει κανείς να αναγνωρίσει ότι η Επιτροπή και η Προεδρία του Συμβουλίου έστρεψαν την Ευρωπαϊκή Ένωση σε μια θετική κατεύθυνση. Όλοι οι αρχηγοί κρατών και κυβερνήσεων εκφράστηκαν εποικοδομητικά. Δεύτερον, δε βλέπω το ρόλο των ΗΠΑ τόσο επικριτικά όσο μερικές φορές περιγράφτηκε δημόσια. Στο Ντένβερ ήταν οι ΗΠΑ ο κακός, ο bad guy ας πούμε. Στη Νέα Υόρκη παραδέχτηκε ο ίδιος ο Clinton πως οι Αμερικανοί, που έχουν το 4 % του πληθυσμού της γης, προκαλούν το 20 % των εκπομπών που συμβάλλουν στο φαινόμενο του θερμοκηπίου και πως αυτό πρέπει να αλλάξει. Αυτό το θεωρώ ήδη πρόοδο. Όλοι ξέρουμε πόσο δύσκολες είναι οι διαπραγματεύσεις στο εσωτερικό των ΗΠΑ. Αλλά τώρα για πρώτη φορά ανέλαβε να ηγηθεί ο πρόεδρος.
<P>
Νομίζω πως δεν υπάρχει εναλλακτική λύση στις διαπραγματεύσεις και σε πολυμερές επίπεδο, γιατί τότε δε θα έμενε παρά η εγκατάλειψη της προσπάθειας κι αυτό σίγουρα δεν μπορούμε να το επικαλεστούμε μπροστά στους απογόνους μας ως δικαιολογία για το ότι δεν κάναμε τίποτε. Πρέπει να αρπάξουμε την ευκαιρία που υπάρχει πριν από το Κυότο. Πρέπει να αυξήσουμε την πίεση στην Ιαπωνία και ελπίζω επίσης πως πρέπει να λάβουμε υπόψη την ειδική κατάσταση της ομάδας των 77 (G 77). Μπορεί να διαφωνήσει κανείς ως προς τη διατύπωση, αλλά στην πραγματικότητα αληθεύει ότι οι χώρες AOSIS και μερικές χώρες ΑΚΕ, οι οποίες καταβάλλουν προσπάθεια, δεν έπαιξαν κανένα ρόλο στη Νέα Υόρκη στη διάσκεψη της G 77 και ότι μεγάλες χώρες όπως η Κίνα ή η Σαουδική Αραβία άσκησαν πίεση στη G 77 προς μια όχι καλή κατεύθυνση. Γι' αυτό θα πρέπει να προσπαθήσουμε και στις διαπραγματεύσεις μας με τις χώρες ΑΚΕ να υποδείξουμε τα κοινά μας συμφέροντα και να καταστήσουμε σαφές πως εδώ κάτι πρέπει να γίνει.
<P>
Αυτό είναι δυνατό μόνο αν κάνουμε επίσης πιστευτό πως εμείς ως Ευρωπαίοι θα τηρήσουμε τις δεσμεύσεις μας στον τομέα της αναπτυξιακής βοήθειας και εδώ πρέπει όλοι μας - η Επιτροπή, το Συμβούλιο και το Κοινοβούλιο - να προσέξουμε επίσης κατά τις προετοιμασίες του προϋπολογισμού της Ευρωπαϊκής Ένωσης, ώστε η αναπτυξιακή βοήθεια να αυξηθεί και να μην περικοπεί περαιτέρω. Ακόμα πρέπει να κάνουμε τη δική μας εργασία όσον αφορά την προστασία του περιβάλλοντος και κυρίως την προστασία του κλίματος. Νομίζω πως είναι καλή η πρωτοβουλία της καθιέρωσης φόρου στα καύσιμα των αεροπλάνων σε διεθνές επίπεδο, αλλά στην Ευρώπη πρέπει επίσης να αναλογιστούμε, μήπως δεν είναι τουλάχιστο σε ευρωπαϊκό επίπεδο, σε ενδοευρωπαϊκές πτήσεις, περιττή επιδότηση το να επιβαρύνουμε με φόρους τις ντηζελομηχανές των σιδηροδρόμων, όχι όμως τα αεροπλάνα.
<P>
Όποιος λέει ότι η προστασία του περιβάλλοντος και κυρίως η προστασία του κλίματος έχουν να κάνουν με λιγότερη ποιότητα ζωής και με λιγότερη οικονομική επιτυχία, σ' αυτόν δίνω ένα παράδειγμα: Ένας γνωστός μου δούλεψε ένα διάστημα στη Νέα Υόρκη και έλεγε πως το καλοκαίρι φορούσαν ένα πουλόβερ, γιατί ο κλιματισμός έφερνε πολύ κρύο, και το χειμώνα είχαν έναν εξαεριστήρα, γιατί η θέρμανση ήταν υπερβολική. Αυτό δεν είναι για εμένα ποιότητα ζωής, αυτό είναι σπατάλη ενέργειας!

<SPEAKER ID=294 LANGUAGE="DA" NAME="Dybkjζr">
Κύριε Πρόεδρε, θα ήθελα να ευχαριστήσω την Επίτροπο για την ομιλία της. Συμφωνώ σε γενικές γραμμές μαζί της και με το συνάδελφο κ. Liese ως προς τις λίγο απαισιόδοξες εκτιμήσεις, αλλά και ως προς τις θετικές πλευρές του θέματος. Ταυτόχρονα, θα ήθελα να υπενθυμίσω ότι όταν διεξήχθη η Διάσκεψη του Ρίο δεν είμασταν και τόσο ικανοποιημένοι για το αποτέλεσμα. Λέγαμε επίσης τότε ότι επρόκειτο για πολλά λόγια και λίγη δράση. Όμως, με την πάροδο του χρόνου διαπιστώνουμε ότι η Διάσκεψη του Ρίο ήταν ικανοποιητική σε σύγκριση με άλλες διασκέψεις κορυφής. Από τη διάσκεψη αυτή προέκυψε μεταξύ άλλων μία σύμβαση για τη βιοποικιλότητα, ενώ με την Agenda 21 κινήθηκε μια διαδικασία. Με τη βοήθεια της Agenda 21 καταρτίστηκε μια κοινή ημερήσια διάταξη για τις τοπικές και περιφερειακές δράσεις που αποσκοπούν στη βελτίωση του περιβάλλοντος. Αίφνης, η διαφορά μεταξύ Στρασβούργου και Γιοχάνεσμπουργκ δεν είναι και τόσο μεγάλη.
<P>
Το κυριότερο αποτέλεσμα της διάσκεψης αυτής ήταν το Ρίο +5. Όμως, για να μην φαίνονται όλα ρόδινα, πρέπει φυσικά να προσθέσουμε ότι δυστυχώς δεν επιτύχαμε τους στόχους που ορίσαμε. Σε πολλούς τομείς τα πράγματα πήγαν άσχημα και το πιο καταστροφικό είναι φυσικά ότι οι αναπτυσσόμενες χώρες δεν λαμβάνουν τη βοήθεια που τους υποσχεθήκαμε. Αντίθετα, η αναπτυξιακή βοήθεια μειώνεται συνεχώς κατά τα τελευταία χρόνια. Όπως ανέφερε η Επίτροπος, η τάση αυτή κατέστη αδύνατο να αναστραφεί κατά τη Διάσκεψη Κορυφής της UNGASS στη Νέα Υόρκη. Όμως, δεν ωφελεί να απελπίζεται κανείς. Είμαστε υποχρεωμένοι να δούμε την κατάσταση από θετική σκοπιά. Είμαστε υποχρεωμένοι να παραδεχθούμε ότι η κατάσταση θα μπορούσε να είναι πολύ χειρότερη. Για παράδειγμα, θα ήταν πολύ χειρότερα εάν ο Πρόεδρος Κλίντον δεν είχε ομιλήσει την Πέμπτη και δεν είχε κατά κάποιο λόγο αναλάβει προσωπική δέσμευση όσον αφορά το Kyoto. Συνεπώς, είναι τώρα καθήκον μας να επιτύχουμε την εκπλήρωση των υποσχέσεων αυτών, ώστε να καταστούν πραγματικότητα. Η ΕΕ πρέπει να τον βοηθήσει στο σημείο αυτό, ενώ εμείς τα μέλη του Κοινοβουλίου πρέπει να συμβάλουμε στην άσκηση πιέσεων προς το Κογκρέσο των ΗΠΑ. Νομίζω επίσης ότι είναι θετικό το γεγονός ότι αποφασίσαμε να καταστήσουμε τη βιώσιμη ενέργεια μέρος του προγράμματος εργασιών της CSD, καλώ δε την ΕΕ να διαδραματίσει ηγετικό ρόλο στον τομέα αυτό.
<P>
Ένα ακόμη θετικό σημείο ήταν ότι ενισχύθηκε ο ρόλος των ΜΚΟ. Εάν γυρίσουμε πίσω στο Ρίο, μπορούμε να διαπιστώσουμε ότι δεν ήταν δυνατό ούτε να προσεγγίσει κανείς τους ΜΚΟ ούτε να πληροφορηθεί το επίσημο πρόγραμμα, αλλά στη Νέα Υόρκη οι εκπρόσωποι των ΜΚΟ, τα μέλη του Κοινοβουλίου και οι αρχηγοί των κυβερνήσεων περιφέρονταν στο κτίριο του ΟΗΕ συναντώντας ο ένας τον άλλο. Υπάρχουν ακόμη και φήμες ότι ο ΟΗΕ θα θεσμοποιήσει κατά την επόμενη μεταρρύθμιση το ρόλο των ΜΚΟ στο σύστημα.
<P>
Έφτασα τώρα στο τελευταίο σημείο. Κατέθεσα μια τροπολογία για το θέμα αυτό, επειδή παραβλέφθηκε την πρώτη φορά. Αφορά την ενίσχυση του ρόλου των βουλευτών στο όλο σύστημα του ΟΗΕ και, κυρίως, την ενίσχυση της συνεργασίας μεταξύ των διάφορων βουλευτών. Αποκτήσαμε πράγματι χρήσιμες πληροφορίες από την πρωτοβουλία που ανέλαβε η ολλανδική Προεδρία στη Νέα Υόρκη, όπου ο διάλογος αποδείχθηκε ιδιαίτερα εποικοδομητικός. Νομίζω ότι ο διάλογος αυτός μπορεί να αξιοποιηθεί, καλώ δε τον πρόεδρο της Επιτροπής Εξωτερικών Υποθέσεων, κ. Tom Spencer, να προβεί σε σχετικές ενέργειες.

<SPEAKER ID=295 LANGUAGE="ES" NAME="Gonzαlez Αlvarez">
Κύριε Πρόεδρε, κυρία Επίτροπε, στην Ισπανία υπάρχει μια παροιμία που λέει «Στους τυφλούς βασιλεύει ο μονόφθαλμος».
<P>
Και το λέω αυτό διότι η Ευρωπαϊκή Ένωση, πράγματι, όπως διαπιστώθηκε προηγουμένως στην έκθεση της κ. Dybkjζr σχετικά με το Πέμπτο Πρόγραμμα Δράσης για το Περιβάλλον, δεν πέτυχε τους στόχους του έτους 1992. Ωστόσο πρότεινε, στη Διάσκεψη Κορυφής της Νέας Υόρκης, να μειωθούν τουλάχιστον, ως το έτος 2010, οι εκπομπές CO2 κατά 15 %· και αυτό αντίθετα με τις Ηνωμένες Πολιτείες, που όχι μόνο δεν το προτείνουν αυτό, αλλά λένε ότι θα ρωτήσουν τους πολίτες, ενώ είναι -και είναι- η χώρα που ρυπαίνει περισσότερο στον κόσμο: 4 % του πληθυσμού και 24 % των εκπομπών CO2 .
<P>
Σε σχέση επίσης με μια άλλη δέσμευση της Ατζέντας του Ρίο -το 0, 7 % για τις χώρες του Τρίτου Κόσμου- οι Ηνωμένες Πολιτείες προορίζουν σήμερα για τη συνεργασία στην ανάπτυξη το 0, 1 %.
<P>
Ούτε και η Ευρωπαϊκή Ένωση φτάνει το 0, 7 %· ωστόσο, παρουσιάζει έναν μέσο όρο 0, 30 % -θα πρέπει να πούμε ότι έπεσε από το 0, 35 %-· δηλαδή, η Ευρωπαϊκή Ένωση δεν αποτελεί το τέλειο πρότυπο προστασίας του περιβάλλοντος, μπορεί όμως να δώσει κάποιο παράδειγμα σε άλλες χώρες.
<P>
Πιστεύω ότι είναι πολύ σωστό αυτό που είπε η κ. Bjerregaard σχετικά με το γλυκό νερό και τις ανανεώσιμες μορφές ενέργειας, αν ληφθεί υπόψη ότι υπάρχει ένα 20 % του πληθυσμού που δεν έχει πρόσβαση σε γλυκό νερό και ένας στους δύο Αφρικανούς δεν έχει πρόσβαση σε αυτό. Δεν μας είπατε όμως αν έχει προταθεί χρηματοδότηση για αυτήν την ατζέντα και για αυτό το χρονοδιάγραμμα.

<SPEAKER ID=296 LANGUAGE="FR" NAME="Lannoye">
Κύριε Πρόεδρε, πιστεύω ότι δεν είναι τόσο σημαντικό να αναρωτιόμαστε εάν η Διάσκεψη Κορυφής της Νέας Υόρκης ήταν χειρότερη ή καλύτερη από τη Διάσκεψη Κορυφής του Ρίο και εάν οι δράσεις που υλοποιήσαμε θα μπορούσαν να είναι καλύτερες ή χειρότερες. Αυτό που έχει σημασία, ίσως, είναι να δούμε ποια είναι η κατάσταση σήμερα σε σχέση με εκείνη που ζούσαμε πριν πέντε χρόνια.
<P>
Πλην όμως, στο σημείο αυτό, οι διάφορες παράμετροι είναι σαφείς. Εάν κοιτάξουμε το πρόβλημα της γενετικής ποικιλομορφίας, η κατάσταση δεν βελτιώνεται. Διαπιστώνεται ότι καθημερινά εξαφανίζονται 70 είδη, πέντε χρόνια μετά το Ρίο. Διαπιστώνεται ότι μειώνεται η παραγωγή τροφίμων ανά ανθρώπινο ον στη γήινη σφαίρα. 'Οτι οι πόροι σε πόσιμο ύδωρ ανά κάτοικο μειώνονται, ότι τα χάσματα Βορά-Νότου βαθαίνουν, ότι η θερμοκρασία του πλανήτη εξακολουθεί να ανεβαίνει και ότι, γενικά, ζούμε σε ένα κόσμο ακόμη πιο ανυπόφορο σε σχέση με πριν πέντε χρόνια. Αυτό έχει σημασία. Επομένως, στο Ρίο, ελήφθησαν αποφάσεις, δημιουργήθηκαν μηχανισμοί που μας επιτρέπουν να ελπίζουμε σε μία βελτίωση; Προσωπικά, δεν το πιστεύω. Χαιρετίζω ωστόσο τις προσπάθειες της Ευρωπαϊκής Επιτροπής και της Ευρωπαϊκής 'Ενωσης: είναι αλήθεια ότι υπήρξαν σχετικά πιο σημαντικές από των άλλων εθνών.
<P>
Ωστόσο, πρέπει να διαπιστώσουμε ότι υπάρχει μία σημαντική απόκλιση ανάμεσα στο να θέτουμε στόχους - αυτό που έκανε η Ευρωπαϊκή 'Ενωση - και να αποκτάμε τα μέσα για την υλοποίηση αυτών των στόχων. Ας πάρουμε το πρόβλημα της μείωσης των αερίων που προκαλούν το φαινόμενο θερμοκηπίου. Δεν καταλαβαίνουμε πώς θα μπορέσουμε να τα καταφέρουμε στην Ευρωπαϊκή 'Ενωση, εφόσον στο 'Αμστερνταμ θα έχουμε ακόμη τον κανόνα της ομοφωνίας για το φόρο επί του διοξειδίου του άνθρακα. Τί θα κάνουμε; Για τα δάση, τί εμποδίζει την Ευρωπαϊκή 'Ενωση να λάβει μέτρα στο εσωτερικό της Ευρωπαϊκής 'Ενωσης; Καλό είναι να ζητάμε μία σύμβαση, αλλά μπορούμε θαυμάσια να δράσουμε συλλογικά στο εσωτερικό της Ευρωπαϊκής 'Ενωσης υπέρ μίας βιώσιμης εκμετάλλευσης των δασών. Τέλος, ένας συνολικός φόρος στην εναέρια κυκλοφορία και στην κεροζίνη, είναι μία καλή ιδέα. Γιατί να μην την εφαρμόσουμε στις εσωτερικές μεταφορές της Ευρωπαϊκής 'Ενωσης; Πιστεύω ότι θα αποκτούσε ιδιαίτερη αξιοπιστία η Ευρωπαϊκή 'Ενωση εάν λάμβανε συγκεκριμένα μέτρα. Θα μπορούσε τότε να τα προτείνει στους άλλους, διότι θα είμασταν σε θέση ισχύος.

<SPEAKER ID=297 LANGUAGE="DE" NAME="Graenitz">
Κύριε Πρόεδρε, σκέφτομαι πως ο εκ των υστέρων τρόπος θεώρησης των διασκέψεων διαφέρει, ακριβώς όπως το περίφημο μισογεμάτο ή μισοάδειο ποτήρι με νερό, το οποίο, ανάλογα με το σημείο από όπου το κοιτάζει κανείς, μπορεί να το δει έτσι ή αλλιώς!
<P>
Αυτή η διάσκεψη υποχρεώνει την Ευρωπαϊκή Ένωση, που είναι η μεγαλύτερη συνάθροιση βιομηχανικά ανεπτυγμένων κρατών σε αυτόν τον κόσμο, με μεγάλο πλούτο και έναν πληθυσμό που πολλά μπορεί και για πολλά είναι ικανός, να εργαστεί για τη βελτίωση της κατάστασης του περιβάλλοντος, όσον αφορά την προστασία του κλίματος και τη βιώσιμη ανάπτυξη, τόσο μέσα σε αυτήν την Ένωση όσο και στις χώρες του τρίτου και του τέταρτου κόσμου, καθώς και στις χώρες που θέλουν σύντομα να ενταχτούν στην Κοινότητά μας. Χρειάζεται επίσης να είμαστε αξιόπιστοι και να δίνουμε το καλό παράδειγμα. Τότε θα μπορούμε να πούμε στους άλλους γιατί είναι καλό να εργαζόμαστε για τη βελτίωση της κατάστασης του περιβάλλοντος, τι φέρνει αυτό το πράγμα. Για χάρη του μέλλοντος, που θα έχει βιώσιμη ανάπτυξη, εργασία για τους ανθρώπους, ποιότητα ζωής, πρέπει να εργαστούμε για το περιβάλλον μας. Νομίζω πως πρέπει ακόμα να γίνουν πάρα πολλά, κι αυτό ισχύει και για την προετοιμασία για το Κυότο. Ο δρόμος προς το Κυότο πρέπει τώρα να στρωθεί με πάρα πολλή δουλειά και όχι μόνο με καλές προθέσεις. Αν τώρα σε μια κοινή προσπάθεια - Κοινοβούλιο, Επιτροπή και Συμβούλιο - διατυπώσουμε προτάσεις για το Κυότο, που να μπορούν ύστερα να γίνουν αποδεκτές και να εκτελεστούν, τότε θα έχουμε συμβάλει ώστε αυτό το ποτήρι να μην είναι ούτε μισογεμάτο ούτε μισοάδειο, αλλά για όλους τους ανθρώπους γεμάτο μέχρι πάνω με ποιότητα ζωής και με ένα καλό μέλλον.

<SPEAKER ID=298 LANGUAGE="NL" NAME="Van Putten">
Πρόεδρε, νομίζω ότι μπορώ να συμφωνήσω με τον κ. Liese ότι θα μπορούσαμε να εκφράσουμε την έντονη απογοήτευσή μας. Κατανοώ την άποψη της Επιτρόπου, η οποία εξακολουθεί να διακρίνει ορισμένα φωτεινά σημεία, πιστεύω όμως ότι πρέπει τελικά να καταλήξουμε στο συμπέρασμα ότι σημειώθηκε μια απίστευτη καθυστέρηση και ότι ο Οργανισμός Ηνωμένων Εθνών έδειξε για άλλη μια φορά ότι έχει εκφυλιστεί σε μία γραφειοκρατική μηχανή στους κόλπους της οποίας παρουσιάζονται χώρες που προβαίνουν σε εντυπωσιακές δηλώσεις για να αναχωρήσουν στη συνέχεια και να διαπιστωθεί για άλλη μία φορά ότι αυτό που έγινε είναι σχεδόν ή απολύτως τίποτα. Όσον αφορά το περιβάλλον θα μπορούσαμε να διερωτηθούμε εάν η κατάσταση αυτή θα πρέπει να συνεχιστεί και στο Ρίο. Το ερώτημα αυτό δεν το θέτω εγώ προσωπικά. Κοιτάξτε τι έγινε. Στην περίπτωση που κλίματος, ελέχθη ήδη, έγινε αναφορά στην αναγκαιότητα καθορισμού δεσμευτικών, ουσιαστικών και ρεαλιστικών στόχων, χωρίς όμως να ορισθούν συγκεκριμένα μέτρα, αυτό θα γίνει στο Κυότο. Σε περίπτωση που το εγχείρημα αυτό αποβεί επιτυχές, θα αρχίσει μια νέα ιστορία.
<P>
Το κεφάλαιο «δάση», η τέταρτη παράγραφος στην οποία ζητείται να δοθεί συνέχεια στη διακυβερνητική επιτροπή για τα δάση τέθηκε εντός εισαγωγικών. Ευτυχώς που γίνεται έκκληση για ένα εθνικό πρόγραμμα για τα δάση. Και διαβάζω από τα αγγλικά: »remained including unnegotiated paragraphs dealing with legal instruments and difficulties mostly in the field means of implementation, official development assistance, finance mobilisation of the resources, etc....» . Τη στιγμή που η παραγωγή και η κατανάλωση στη Δύση διατηρούνται στα ίδια επίπεδα, συνεχίζεται η καταστροφή των δασών και, όπως αναφέρατε η ίδια, μειώνεται η αναπτυξιακή βοήθεια. Ο στόχος του 0, 7 % δεν πρόκειται να επιτευχθεί, ακόμα χειρότερα μάλιστα η κατάσταση θα επιδεινωθεί. Παρατηρείται μείωση των κεφαλαίων που επενδύονται από τη διεθνή κοινότητα στις αναπτυσσόμενες χώρες και ο ιδιωτικός τομέας εξαπλασιάστηκε σε όγκο σε μία περίοδο πέντε ετών. Έξι φορές περισσότερο από την αναπτυξιακή βοήθεια που χορηγείται εκ μέρους των κρατών, αυτό σημαίνει ότι υπάρχουν επιπτώσεις. Δεν έχουν σημειωθεί επιτυχίες. Πιστεύω ότι πρέπει τελικά να αναγνωρίσουμε, πράγμα που γίνεται στο κείμενο, ότι υπάρχει μια τεράστια καθυστέρηση στον χρηματοδοτικό τομέα και όσον αφορά τη μεταβίβαση τεχνολογίας καθώς επίσης και όσον αφορά την ανάπτυξη δυναμικότητας , φράση η οποία δεν μπορεί να αποδοθεί καλά στα ολλανδικά. Η μείωση των αναπτυξιακών επενδύσεων και το πρόβλημα του χρέους αποτελούν τα σημαντικότερα εμπόδια που υφίστανται. Πιστεύω τελικά ότι, σε περίπτωση που δεν βρεθούν λύσεις για τα προβλήματα αυτά, θα πρέπει να σταματήσουμε μ'αυτή την παρωδία. Ίσως βλέπω τα πράγματα κάπως δυσάρεστα όσον αφορά το σημείο αυτό, Πρόεδρε, ελπίζω όμως ότι η Επίτροπος διακρίνει κάποιο φωτεινό σημείο.

<SPEAKER ID=299 NAME="Bjerregaard">
Κύριε Πρόεδρε, δεν θα παρατείνω πολύ τη συζήτηση την προχωρημένη αυτή ώρα. Είναι απλώς ορισμένες μεμονωμένες παρατηρήσεις που θα ήθελα να διατυπώσω όσον αφορά τα όσα είχα αρχίσει να αναφέρω. Το πρώτο θέμα που θα ήθελα να θίξω έχει σε μεγάλο βαθμό σχέση με τις προσεχείς διεθνείς διασκέψεις, η σημαντικότερη των οποίων θα είναι εκείνη που θα πραγματοποιηθεί στο Kyoto, όπως ανέφεραν άλλωστε πολλοί ομιλητές. Η παρατήρηση την οποία θα ήθελα να διατυπώσω είναι ότι είναι απόλυτα σαφές πως οι πλούσιες χώρες του κόσμου πρέπει να βελτιώσουν τις σχέσεις τους με την Ομάδα των 77. Δεν είναι η πρώτη φορά που διαπιστώνουμε μια διάσταση απόψεων. Δεν είναι επίσης η πρώτη φορά που διαπιστώνουμε ότι είναι δύσκολο να διατυπωθούν επιχειρήματα για θέματα που έχουν σχέση με το περιβάλλον, είναι δε απόλυτα βέβαιο ότι, όσον αφορά τα κλιματολογικά θέματα, θα συναντήσουμε τη συνήθη αντίδραση εάν δεν καταβάλλουμε ιδιαίτερες προσπάθειες, είμαστε δε φυσικά πρόθυμοι να προσπαθήσουμε να το πράξουμε για λογαριασμό της ΕΕ.
<P>
Η δεύτερη παρατήρηση που θα ήθελα να διατυπώσω είναι ότι συμμερίζομαι στην ουσία την άποψη της κ. Graenitz ότι μπορεί να ισχυριστεί κανείς πως η διάσκεψη αυτή δεν ικανοποιεί καμία πλευρά. Το ίδιο ήταν άλλωστε και το νόημα της παρέμβασης της κ. Van Putten. Είναι βέβαια δελεαστικό να επιμένει κανείς σε όλα τα όσα δεν κατέστη δυνατόν να επιτευχθούν. Από την άλλη πλευρά, νομίζω επίσης ότι αυτό θα ήταν λανθασμένο εκ μέρους μας. Νομίζω ότι πρέπει να επισημάνουμε τα βήματα προόδου που έχουν πραγματοποιηθεί. Νομίζω επίσης ότι πρέπει να επισημάνουμε ότι φαίνεται να υπάρχει επιθυμία μεταρρύθμισης του συστήματος του ΟΗΕ. Γνωρίζω όλα τα επιχειρήματα όσον αφορά το ότι αυτό επιχειρήθηκε παλαιότερα χωρίς επιτυχία. Νομίζω ωστόσο ότι πρέπει να υποστηρίξουμε τις τάσεις που βαίνουν προς την κατεύθυνση αυτή. Επίσης, ήταν φυσικά ευχάριστο απόψε τόσο για εμένα όσο και για το Σώμα το γεγονός ότι κατορθώσαμε ως οργανισμός συνεργασίας και ως Ένωση να παρουσιάσουμε μια προοδευτική περιβαλλοντική πολιτική, επιτυγχάνοντας με τον τρόπο αυτό να χαράξουμε μια γραμμή την οποία και οι άλλοι έλαβαν υπόψη. Αυτό μας επιβάλλει μια κοινή ευθύνη. Δεν είναι εύκολο να συνεχίσουμε τις προσπάθειές μας ενόψει του Kyoto, αλλά ελπίζω ότι θα επιδείξουμε το ίδιο ενδιαφέρον και την ίδια καλή θέληση για την προώθηση του θέματος αυτού.

<SPEAKER ID=300 NAME="Πρόεδρος">
Επί του θέματος αυτού, έλαβα επτά προτάσεις ψηφίσματος, σύμφωνα με το άρθρο 37, παρ. 2 του Κανονισμού .
<P>
Η ψηφοφορία θα διεξαχθεί αύριο στις 12 το μεσημέρι .
<P>
(Η συνεδρίαση λήγει στις 12 τα μεσάνυχτα)

