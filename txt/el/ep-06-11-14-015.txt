<CHAPTER ID="015">
Νομοθετικό πρόγραμμα και πρόγραμμα εργασίας της Επιτροπής για το 2007 (συζήτηση) 
<SPEAKER ID="197" NAME="Πρόεδρος">
" ημερήσια διάταξη προβλέπει τη συζήτηση σχετικά με το νομοθετικό πρόγραμμα και το πρόγραμμα εργασίας της Επιτροπής για το 2007.
<SPEAKER ID="198" NAME="José Manuel Barroso">
Πρόεδρος της Επιτροπής. - (EN) Κύριε Πρόεδρε, αξιότιμοι βουλευτές, κυρίες και κύριοι, όταν έσβησαν τα φώτα σε μεγάλο μέρος της Ευρώπης την περασμένη εβδομάδα, η αλληλεξάρτησή μας ως Ευρωπαίων κατέστη εμφανής σε όλους. Εν ριπή οφθαλμού, η μεγαλύτερη ολοκλήρωση έπαψε να αποτελεί αφηρημένο ιδεώδες. Για εκατομμύρια συμπολίτες μας, κατέστη αναγκαιότητα. Αυτό το περιστατικό ήταν -τολμώ να πω- διαφωτιστικό. " επιχειρηματολογία για περισσότερη Ευρώπη δεν κατίσχυσε απλώς, αλλά κατέστη περιττή. Είναι πλέον σαφές σε όλους ότι αντιμετωπίζουμε περισσότερες κοινές προκλήσεις από κάθε άλλη φορά στο παρελθόν - εν μέρει χάρη στις δυνάμεις που απελευθέρωσε η παγκοσμιοποίηση. Οι δε κοινές προκλήσεις απαιτούν κοινές λύσεις, είτε αφορούν την ανάπτυξη και την απασχόληση σε έναν όλο και πιο ανταγωνιστικό κόσμο, είτε την αλλαγή του κλίματος, την ενεργειακή ασφάλεια ή ακόμη και τη διεθνή τρομοκρατία.
<P>
Μπορούμε να είμαστε υπερήφανοι για τη μέχρι στιγμής ανταπόκρισή μας σε αυτό το ταχύτατα μεταβαλλόμενο τοπίο. Καταρχάς, ανανεώσαμε τη στρατηγική της Λισαβόνας και δώσαμε ρητώς έμφαση στην ανάπτυξη και την απασχόληση. Ως εκ τούτου, κατέστη εφικτή η αποκατάσταση της εμπιστοσύνης στο Σύμφωνο Σταθερότητας και Ανάπτυξης, το οποίο τέθηκε σε πιο ρεαλιστική και λειτουργική βάση.
<P>
Οι ευρωπαίοι ηγέτες συμφώνησαν να θέσουν την παγκοσμιοποίηση στο επίκεντρο του πολιτικού σχεδιασμού της Ευρώπης, και η Επιτροπή έχει αρχίσει να εξοπλίζει την Ευρωπαϊκή Ένωση με τα αναγκαία μέσα, και να χρησιμοποιεί αυτά τα μέσα, σε μια σειρά ζητημάτων που απασχολούν όλους τους ευρωπαίους πολίτες. Για την προώθηση της ανάπτυξης και της απασχόλησης, τα ευρωπαϊκά θεσμικά όργανα συνέχισαν να εργάζονται για τη μέγιστη δυνατή εκμετάλλευση των δυνατοτήτων της κοινής αγοράς. Συγχρόνως, ανανεώσαμε την προσήλωσή μας στην κοινωνική αλληλεγγύη, περιλαμβανομένης της δημιουργίας του Ταμείου Προσαρμογής στην Παγκοσμιοποίηση, ενός χρήσιμου προφυλακτήρα για τον πανίσχυρο κινητήρα της παγκοσμιοποίησης.
<P>
Προκειμένου να διασφαλίσουμε την ευημερία της Ευρώπης στις μελλοντικές οικονομίες της γνώσης, η καινοτομία κατέστη κεντρικό στοιχείο της οικονομικής και κοινωνικής στρατηγικής μας και σήμερα η καινοτομία βρίσκεται στο επίκεντρο του ενδιαφέροντος των ευρωπαίων ηγετών. " δημιουργία του Ευρωπαϊκού Ινστιτούτου Τεχνολογίας θα συμβάλει στην ανατροπή του κατακερματισμού των προσπαθειών στους τομείς της έρευνας, της εκπαίδευσης και της καινοτομίας, ο οποίος επιβραδύνει έως τώρα την πρόοδο.
<P>
Το έγγραφο "" Ευρώπη στον κόσμο" πραγματεύεται την ανάγκη να αναπτύξουμε ενιαία φωνή στον κόσμο η οποία θα ανταποκρίνεται στην παγκόσμια οικονομική μας θέση. Έτσι θα ενισχυθούν επίσης οι προσπάθειές μας σε τομείς στους οποίους κατέχουμε ήδη ηγετική θέση, όπως ο διάλογος ενόψει ενός μελλοντικού διεθνούς καθεστώτος για την αλλαγή του κλίματος.
<P>
Επιπλέον, καθοδηγήσαμε επιτυχώς τη Ρουμανία και τη Βουλγαρία στην πορεία ένταξής τους στην Ευρωπαϊκή Ένωση. Προτείναμε τα δύο νέα μέλη της Επιτροπής και καθορίσαμε τα χαρτοφυλάκιά τους. Το ένα νέο μέλος θα είναι αρμόδιο για θέματα προστασίας του καταναλωτή και το άλλο για την πολυγλωσσία, με σκοπό την προστασία και την ενίσχυση της πολιτισμικής ποικιλομορφίας και πολυφωνίας της Ευρώπης. " διαπολιτισμικότητα καθίσταται όλο και πιο σημαντική στη σημερινή Ευρώπη. Είμαι πολύ υπερήφανος για την πραγματοποίηση αυτού του βήματος προόδου -της ένταξης της Ρουμανίας και της Βουλγαρίας στην Ένωση- και για τη σημαντική συμβολή της Επιτροπής μου στην επίτευξή του. Θεωρώ ότι πρέπει όλοι να είμαστε πολύ υπερήφανοι για τα επιτεύγματα των διαδοχικών διευρύνσεων. Μην έχετε καμιά αμφιβολία: τους επόμενους αιώνες, οι ιστορικοί θα παραδέχονται ότι η διεύρυνση υπήρξε το σπουδαιότερο μέσο εδραίωσης της ειρήνης, της ευημερίας και της σταθερότητας στην εποχή μας.
<P>
(Χειροκροτήματα)
<P>
Σε αυτό το πλαίσιο, θέλω να επισημάνω ότι είναι επιτέλους καιρός να σταματήσουμε να μιλάμε για "παλαιά" και "νέα" κράτη μέλη. Περισσότερο από κάθε άλλη φορά στο παρελθόν, ανήκουμε πλέον σε μια ενιαία Ευρώπη, είμαστε ενωμένοι στην πολυμορφία μας, και αυτό οφείλουμε να το εκτιμούμε.
<P>
Προετοιμάσαμε επίσης το έδαφος σε πολλούς άλλους τομείς οι οποίοι μας αφορούν όλους, όπως, ενδεικτικά, η βιώσιμη ανάπτυξη, η θαλάσσια πολιτική και η ενεργειακή απόδοση.
<P>
Έχουμε πολλά ακόμη να επιτύχουμε μέχρι το τέλος του έτους. Ευελπιστώ ότι το Ευρωπαϊκό Συμβούλιο θα εγκρίνει τη δέσμη μέτρων για τη διεύρυνση που υιοθετήσαμε την περασμένη εβδομάδα. Πρέπει να προωθήσουμε τις πολιτικές μετανάστευσης και καινοτομίας, ενώ εκκρεμεί η υιοθέτηση σημαντικών προτάσεων σε τομείς όπως το εργατικό δίκαιο, οι δασμοί στα δικαιώματα πνευματικής ιδιοκτησίας, η πολιτική γειτονίας, οι εκπομπές διοξειδίου του άνθρακα από οχήματα και η εμπορία εκπομπών.
<P>
Έτσι, τα πρώτα χρόνια της θητείας αυτής της Επιτροπής, η οποία συνεργάζεται σε πνεύμα εταιρικής σχέσης με το Κοινοβούλιο, οδήγησαν σε ανανέωση, αναπροσανατολισμό και εξοπλισμό με νέα μέσα, για τη δημιουργία μιας Ευρώπης αποτελεσμάτων, μιας Ευρώπης ικανής να αντιμετωπίσει τις κοινές προκλήσεις του 21ου αιώνα. Οι προσπάθειες αυτές αποφέρουν ήδη καρπούς: οι ρυθμοί ανάπτυξης αναθεωρήθηκαν προς τα άνω, φτάνοντας το υψηλότερο επίπεδο εξαετίας, ενώ η ανεργία μειώθηκε στο χαμηλότερο επίπεδο αφότου αρχίσαμε να συλλέγουμε στοιχεία για την ΕΕ των 25 το 1998.
<P>
Το 2007 -το έτος κατά το οποίο εορτάζουμε τα 50 χρόνια του ευρωπαϊκού οικοδομήματος- θα αποτελέσει σημείο καμπής. Θα είναι το έτος κατά το οποίο μια Ευρώπη 27 μελών, μετά από προσεκτική προετοιμασία, θα ρίξει όλο το βάρος των ανανεωμένων μηχανισμών της Ένωσης στην προσπάθεια εξεύρεσης λύσεων στα κοινά προβλήματα των πολιτών μας. Θα είναι η στιγμή κατά την οποία ένα νέο δημοσιονομικό πλαίσιο θα απελευθερώσει το δυναμικό των εκσυγχρονισμένων χρηματοδοτικών προγραμμάτων, τα οποία θα προωθήσουν τους νέους στόχους της Ευρώπης.
<P>
Αυτό είναι, λοιπόν, το πλαίσιο για το πρόγραμμα εργασίας μας κατά το 2007. Είναι ένας νέος τύπος προγράμματος ο οποίος έχει ωφεληθεί σημαντικά από τις συνεισφορές του Ευρωπαϊκού Κοινοβουλίου, του Συμβουλίου και των άλλων θεσμικών οργάνων: πρόκειται για χρήσιμες συνεισφορές οι οποίες θα συνεχιστούν με τη σημερινή συζήτηση και με το ψήφισμα που θα εγκρίνετε.
<P>
Αυτό το πρόγραμμα εργασίας πραγματεύεται πολλά από τα θέματα που απασχολούν το Κοινοβούλιο και έχουν γνωστοποιηθεί σε εμένα και στην Επιτροπή. Το νέο πρόγραμμα εργασίας είναι πιο πολιτικό. Εστιάζεται σε έναν μικρότερο κατάλογο 21 στρατηγικών πρωτοβουλιών. " Επιτροπή δεσμεύεται να επιτύχει όλους αυτούς τους στόχους το προσεχές έτος, χωρίς να αποτελέσουν αντικείμενο ενδιάμεσης αναθεώρησης. Ένας δεύτερος κατάλογος πρωτοβουλιών κατά προτεραιότητα συμπληρώνει το έργο μας σε άλλους σημαντικούς τομείς.
<P>
Επιπλέον, ανταποκριθήκαμε στα αιτήματα του Κοινοβουλίου να συμπεριλάβουμε στο πρόγραμμα εργασίας κατάλογο μέτρων απλούστευσης και απόσυρσης νομοθετικών πρωτοβουλιών. Αυτό υπογραμμίζει το μήνυμα ότι η βελτίωση του ρυθμιστικού πλαισίου αποτελεί πλέον αναπόσπαστο στοιχείο της καθημερινής εργασίας της Επιτροπής. Σήμερα, στη συνεδρίαση του σώματος των Επιτρόπων, εγκρίναμε τη στρατηγική μας αναθεώρηση για τη βελτίωση του ρυθμιστικού πλαισίου λαμβάνοντας υπόψη την πρόοδο που έχει μέχρι στιγμής επιτευχθεί και καταρτίζοντας ένα φιλόδοξο πρόγραμμα νέων πρωτοβουλιών. Αυτό περιλαμβάνει την ανάληψη νέων δράσεων στους ακόλουθους τομείς: αξιολογήσεις αντικτύπου, ως προς τις οποίες θα δημιουργήσουμε ένα συμβούλιο αξιολόγησης αντικτύπου· απλούστευση, για την επίτευξη της οποίας θα προσθέσουμε σημαντικές νέες πρωτοβουλίες στο κυλιόμενο πρόγραμμά μας· και διοικητικές επιβαρύνσεις, ως προς τις οποίες θα προτείνουμε στο προσεχές εαρινό Ευρωπαϊκό Συμβούλιο να τεθεί ως στόχος η μείωση αυτών των επιβαρύνσεων σε επίπεδο Ευρωπαϊκής Ένωσης και κρατών μελών κατά 25% έως το 2012. Συγχρόνως, σε δύο μήνες θα παρουσιάσουμε σχέδιο δράσης για τον καθορισμό τομέων προτεραιότητας για την ανάληψη δράσης.
<P>
Συνεχίζουμε επίσης να ελέγχουμε, και σε ορισμένες περιπτώσεις, να αποσύρουμε, εκκρεμείς προτάσεις. Προτείνουμε οι μελλοντικές Επιτροπές να πράττουν το ίδιο κατά την έναρξη της θητείας τους, ως έκφραση της μεταβολής της πολιτικής σύνθεσης μιας νέας Επιτροπής, καταδεικνύοντας έτσι τη σημασία της πολιτικής νομιμοποίησης και της πολιτικής ηγεσίας. Αυτή η αναθεώρηση αντικατοπτρίζει σε μεγάλο βαθμό τις προτεραιότητες του Ευρωπαϊκού Κοινοβουλίου, όπως εκφράζονται σε πολλές εκθέσεις που εγκρίθηκαν κατά τη διάρκεια του έτους. Ευελπιστώ ότι θα προσφέρετε την πλήρη στήριξή σας σε αυτή τη δέσμη μέτρων, περιλαμβανομένης της πρακτικής εφαρμογής της.
<P>
Ποιο είναι, λοιπόν, το περιεχόμενο του προγράμματος εργασίας για το 2007; Επιτρέψτε μου να υπογραμμίσω ορισμένους καίριους τομείς, τους οποίους θεωρώ πολύ ευαίσθητους πολιτικά.
<P>
Καταρχάς, η ενέργεια. Με βάση την Πράσινη Βίβλο μας και τα μέτρα ενίσχυσης της ενεργειακής απόδοσης που εγκρίθηκαν στις αρχές του έτους, θα παρουσιάσουμε την πρώτη στρατηγική ενεργειακή ανασκόπηση για την Ευρώπη. Αυτή θα περιλαμβάνει τα αναγκαία στοιχεία για την ανάπτυξη μιας ολοκληρωμένης ενεργειακής πολιτικής της Ευρωπαϊκής Ένωσης, όπως μέτρα ολοκλήρωσης της εσωτερικής αγοράς ηλεκτρισμού και φυσικού αερίου· επιτάχυνσης της εξάπλωσης νέων τεχνολογιών με χαμηλή χρήση άνθρακα· και διαφοροποίησης και εξασφάλισης πηγών ενέργειας εντός και εκτός της Ευρώπης. Στόχος μας είναι μια κοινή ευρωπαϊκή πολιτική ενέργειας η οποία θα εγγυάται την ασφάλεια του ενεργειακού μας εφοδιασμού, διατηρώντας συγχρόνως την ανταγωνιστικότητα της Ευρώπης και κατοχυρώνοντας τους περιβαλλοντικούς μας στόχους.
<P>
Όλα αυτά συνδέονται στενά -θα έλεγα μάλιστα ότι αποτελούν δύο πτυχές του ίδιου στόχου- με την ανάληψη δράσης για την αλλαγή του κλίματος. Θα προτείνουμε εναλλακτικές επιλογές για μια κοινοτική πολιτική στον τομέα της αλλαγής του κλίματος και των προοπτικών διεθνούς συνεργασίας μετά το Πρωτόκολλο του Κυότο. " αναθεώρηση του συστήματος εμπορίας δικαιωμάτων εκπομπής αερίων θερμοκηπίου εντός της Κοινότητας θα προσφέρει μεγαλύτερη επενδυτική σταθερότητα και θα επιταχύνει τη δυναμική της προσπάθειας μείωσης των αερίων του θερμοκηπίου.
<P>
Οι δημογραφικές πιέσεις στην Ευρώπη απαιτούν την καταβολή μεγαλύτερων προσπαθειών για προσέλκυση, ειδικευμένων κυρίως, οικονομικών μεταναστών. Ένα ευρωπαϊκό καθεστώς για τη μετανάστευση για εργασία θα προσφέρει στους μετανάστες αυτούς ασφαλές νομικό καθεστώς, διευκρινίζοντας συγχρόνως τις υποχρεώσεις και τα δικαιώματά τους. Για να μειωθεί η παράνομη μετανάστευση και η εκμετάλλευση των εργαζομένων, αυτό πρέπει να συνδυάζεται με τη λήψη αυστηρών μέτρων κατά αδίστακτων εργοδοτών οι οποίοι εκμεταλλεύονται υπηκόους τρίτων χωρών που εισέρχονται παρανόμως στην Ευρώπη.
<P>
" ευρωπαϊκή δημόσια πολιτική μπορεί να έχει ουσιαστικό αντίκτυπο στην καθημερινή ζωή των πολιτών. Για να είναι αποτελεσματική, πρέπει να είναι προσαρμοσμένη στις ανάγκες της σύγχρονης κοινωνίας. " Επιτροπή θα προβεί σε λεπτομερή διερεύνηση των αναγκών της ευρωπαϊκής κοινωνίας, η οποία θα χρησιμεύσει ως βάση για τη λήψη πολιτικών αποφάσεων στην Ευρώπη την επόμενη δεκαετία. Όπως έχω επανειλημμένα δηλώσει, η Ευρώπη δεν είναι μια απλή αγορά. Μια Ευρώπη χωρίς την έννοια της αλληλεγγύης δεν μπορεί να αποτελεί πραγματική Ευρωπαϊκή Ένωση.
<P>
(Χειροκροτήματα)
<P>
Δεν θα παραμελήσουμε εξάλλου τα βασικά μας καθήκοντα, όσον αφορά την άσκηση των αρμοδιοτήτων μας βάσει των Συνθηκών. " Επιτροπή θα συνεχίσει να υπερασπίζεται, να επεκτείνει και να εκσυγχρονίζει την κοινή αγορά. Ένας βασικός στόχος για το 2007 θα είναι οι αμυντικές βιομηχανίες και αγορές, οι οποίες παραμένουν κατακερματισμένες για απαράδεκτα μεγάλο χρονικό διάστημα. Τις προσεχείς εβδομάδες θα λάβουμε επίσης αποφάσεις για τη μελλοντική πορεία στον τομέα των υπηρεσιών κοινής ωφέλειας.
<P>
Ένας τελευταίος τομέας που απασχολεί όλους τους πολίτες μας είναι η ασφάλεια. " Επιτροπή θα προτείνει πρόσθετα μέτρα αντιμετώπισης της τρομοκρατίας, αποσκοπώντας κυρίως στην καταπολέμηση της προπαγάνδας των τρομοκρατών και της ανταλλαγής εμπειρογνωμοσύνης -στον τομέα των εκρηκτικών, για παράδειγμα- για τρομοκρατικούς σκοπούς.
<P>
Το έτος 2007 θα είναι επίσης σημείο καμπής στις προσπάθειές μας για διευθέτηση του θεσμικού ζητήματος. " δήλωση του Βερολίνου, κατά τον εορτασμό της 50ής επετείου από την υπογραφή της Συνθήκης της Ρώμης, θα επιτρέψει στους ηγέτες της Ευρώπης να επαναβεβαιώσουν την προσήλωσή τους σε μια διευρυμένη, παγκόσμια και ανταγωνιστική Ευρώπη, κεντρική αρχή της οποίας θα είναι η αλληλεγγύη. Φρονώ ότι πρέπει να είναι μια σύντομη, αλλά σαφής πολιτική δήλωση στην οποία θα επιβεβαιώνονται αυτά που μας ενώνουν και -πρωτίστως- θα περιγράφεται σαφώς η πορεία που επιθυμούμε να ακολουθήσουμε και η μορφή που θέλουμε να λάβει η Ευρώπη την επόμενη 50ετία. Μετά την αρχική μου πρόταση, διαπιστώνω τώρα με ικανοποίηση ότι συγκλίνουμε στην έκδοση μιας κοινής δήλωσης, μιας δήλωσης των κρατών μελών, της Ευρωπαϊκής Επιτροπής και του Ευρωπαϊκού Κοινοβουλίου, η οποία καταδεικνύει ότι οι στόχοι της Ευρωπαϊκής Ένωσης είναι πλέον κοινοί στόχοι των βασικών πολιτικών οργάνων της Ένωσής μας.
<P>
Διαπιστώνω με ικανοποίηση ότι η διευθέτηση του θεσμικού ζητήματος αποτελεί επίσης προτεραιότητα της γερμανικής Προεδρίας. Είμαι, συνεπώς, πεπεισμένος ότι έχουμε εξασφαλίσει τις αναγκαίες προϋποθέσεις για την επίτευξη ουσιαστικής προόδου. Αυτό είναι σημαντικό, καθόσον η Ευρώπη έχει ανάγκη τη διευθέτηση του θεσμικού της πλαισίου. Άλλωστε, η έλλειψη συνταγματικής συνθήκης επιφέρει σημαντικό κόστος. Χρειαζόμαστε τη συνταγματική συνθήκη διότι, ως Ευρωπαϊκή Ένωση, πρέπει να είμαστε πιο αποτελεσματικοί κατά τη λήψη αποφάσεων, πιο συνεκτικοί στις εξωτερικές μας παρεμβάσεις και πιο διαφανείς και δημοκρατικοί στη λειτουργία μας. Μην έχετε την παραμικρή αμφιβολία, πάντως, ότι η Επιτροπή θα μετάσχει ενεργά στην αναζήτηση λύσεων σε αυτόν τον τομέα.
<P>
Όταν η παρούσα Επιτροπή ανέλαβε τα καθήκοντά της, υπήρχαν εκκρεμή θέματα τα οποία έπρεπε να αντιμετωπιστούν και στα οποία έπρεπε να γίνουν μεταρρυθμίσεις. Με τη βοήθεια του Ευρωπαϊκού Κοινοβουλίου και του Συμβουλίου, τα θέματα αυτά έχουν αντιμετωπιστεί, έχουν επιλυθεί ή διευθετηθεί με άλλους τρόπους: έχουμε πλέον στη διάθεσή μας τις δημοσιονομικές προοπτικές, καθώς και το αναθεωρημένο Σύμφωνο Σταθερότητας και Ανάπτυξης. Ευελπιστώ μάλιστα ότι αύριο θα μπορέσουμε να πούμε ότι έχουμε στη διάθεσή μας και την οδηγία για τις υπηρεσίες, για την οποία θα πραγματοποιηθεί ψηφοφορία στο Κοινοβούλιο. Αυτό καταδεικνύει ότι επιλύουμε ορισμένα από τα προβλήματα και προτάσεις σχεδιασμού.
<P>
" προσπάθεια υπήρξε επίπονη, αλλά αποφέρει ήδη καρπούς. Το πρόγραμμα εργασίας για το 2007 στηρίζεται σε αυτές τις νέες βάσεις.
<P>
Μπορούμε, συνεπώς, να ολοκληρώσουμε τις διαδικασίες λήψης αποφάσεων οι οποίες βρίσκονται ήδη σε εξέλιξη, αλλά και να ξεκινήσουμε νέα, πολύ σημαντικά, προγράμματα για τις ανάγκες της Ευρώπης, όπως η ενεργειακή πολιτική. Για πρώτη φορά έχουμε την ευκαιρία να ακολουθήσουμε πραγματικά κοινή προσέγγιση στο θέμα της ενέργειας, να θέσουμε πιο φιλόδοξους στόχους στην προσπάθεια καταπολέμησης της αλλαγής του κλίματος και να προσεγγίσουμε συνολικά τον τομέα της δικαιοσύνης και την καταπολέμηση της παράνομης μετανάστευσης. Ανοίγονται έτσι νέοι ορίζοντες για την Ευρώπη, στους οποίους πρέπει να υιοθετήσουμε ευρωπαϊκές θέσεις. Διαπιστώνουμε, λοιπόν, ότι η Ευρώπη προχωρά. Υπάρχουν προβλήματα, και τα γνωρίζουμε· ωστόσο, υπάρχουν επίσης τεράστιες ευκαιρίες, ενώ η ανάγκη για μια ισχυρή Ευρώπη είναι περισσότερο από κάθε άλλη φορά αισθητή.
<P>
Κατά τον εορτασμό, λοιπόν, της 50ής επετείου της Ευρώπης το προσεχές έτος, μπορούμε να αισθανόμαστε πολύ μεγαλύτερη αυτοπεποίθηση. Για μια ακόμη φορά, θεωρώ ότι η Ευρώπη θα μπορέσει να δείξει την αξία της προσαρμοζόμενη στις ανάγκες του 21ου αιώνα.
<P>
Επιδεικνύοντας την προσήλωσή μας στην επίτευξη πρακτικών αποτελεσμάτων και τη δέσμευσή μας να εργαστούμε σκληρά για μια ισχυρότερη Ευρωπαϊκή Ένωση, μπορούμε να προσφέρουμε ένα ταιριαστό γενέθλιο δώρο για την 50ή επέτειο της Ευρώπης, ένα γενέθλιο δώρο για την Ευρώπη και όλους τους πολίτες της.
<P>
(Χειροκροτήματα)
<P>
- Μεγάλοι πολιτικοί προσανατολισμοί
<SPEAKER ID="200" NAME="Françoise Grossetête">
εξ ονόματος της Ομάδας PPE-DE. - (FR) Κύριε Πρόεδρε, κυρίες και κύριοι Επίτροποι, θέλω καταρχάς να συγχαρώ την Ευρωπαϊκή Επιτροπή, η οποία μας παρουσίασε σήμερα ένα πρόγραμμα πολύ πιο πολιτικού χαρακτήρα, το οποίο για πρώτη φορά ενσωματώνει πλήρως την απλούστευση, εμπεριέχοντας περιορισμένο αριθμό τομέων προτεραιότητας στο νομοθετικό της πρόγραμμα και στο πρόγραμμα εργασίας για το 2007. Αυτό θα μας είναι χρήσιμο για το συγκεκριμένο έτος, που προοιωνίζεται αποφασιστικό για την Ευρωπαϊκή Ένωση, αφού αυτή θα εορτάσει την πεντηκοστή επέτειο της Συνθήκης της Ρώμης. Θα χρειαστεί, πράγματι, να εμφυσήσουμε νέα πνοή στην ευρωπαϊκή ολοκλήρωση, ανανεώνοντας τους δεσμούς μας με τους συμπολίτες μας.
<P>
Μας παρουσιάζετε, πράγματι, μια σειρά από 21 στρατηγικές πρωτοβουλίες -ενδεχομένως ορισμένοι να θεωρούν υπερβολικό τον αριθμό τους- οι οποίες θα τεθούν στο επίκεντρο της δράσης της Επιτροπής το 2007, καθώς και μια σειρά πρωτοβουλιών προτεραιότητας, οι οποίες θα πρέπει να εγκριθούν κατά τους επόμενους δώδεκα έως δεκαοκτώ μήνες.
<P>
Αυτή η εύλογη απαίτηση για ευελιξία φαίνεται να εμπεριέχει, τουλάχιστον κατά την άποψη της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, δύο ενδεχόμενα μειονεκτήματα. Αφενός, η εκ παραλλήλου κατάρτιση δύο καταλόγων προτεραιοτήτων δημιουργεί αναπόφευκτα μια κάποια σύγχυση όσον αφορά τη σχετική σημασία που αποδίδεται σε κάθε είδος στόχων και όσον αφορά τους υφιστάμενους συνδέσμους μεταξύ των δύο κατηγοριών. Επιπλέον, ο δεκαοκτάμηνος προγραμματισμός ενέχει τον κίνδυνο επιβράδυνσης των εργασιών της Επιτροπής επομένως, η Ομάδα μας εκτιμά ότι θα ήταν πιο ενδεδειγμένο να διατηρηθεί η ετήσια δομή των δώδεκα μηνών και να υπάρξει κυρίως υποχρέωση τήρησης των προθεσμιών, πράγμα το οποίο εξακολουθεί να μην είναι πάντα ο κανόνας σήμερα.
<P>
Καλό είναι επίσης να επιδείξουμε εγρήγορση σε σχέση με το γεγονός ότι πολλοί από τους φιλόδοξους στόχους, τους οποίους ανακοίνωσε η Ευρωπαϊκή Επιτροπή, πρέπει να λαμβάνουν υπόψη τους τις ισχύουσες δημοσιονομικές διατάξεις. Δεν πρέπει επίσης να δημιουργούμε ακατάπαυστα περιττές δομές. Αναφέρομαι, λόγου χάρη, στη δημιουργία νέων οργανισμών για την επίλυση του τάδε ή του δείνα προβλήματος. Έχει κανείς την αίσθηση στο τέλος ότι όταν δεν καταφέρνουμε να βρούμε λύση σε ένα πρόβλημα, λαμβάνουμε την απόφαση για τη δημιουργία ενός οργανισμού. Είναι βεβαίως γεγονός ότι ορισμένοι από αυτούς συνεχίζουν να καταδεικνύουν την αποτελεσματικότητά τους, όπως συμβαίνει με τον Ευρωπαϊκό Οργανισμό Αξιολόγησης των Φαρμακευτικών Προϊόντων.
<P>
Προτού όμως επιδιώξουμε τη δημιουργία άλλων δομών, ας προβούμε καταρχάς στην αποτίμηση των υφιστάμενων δομών, ειδάλλως μία των ημερών υπάρχει ο κίνδυνος να μας προτείνετε τη δημιουργία ενός νέου οργανισμού για την κατανομή και την εποπτεία των οργανισμών σε κάθε κράτος μέλος. Χρειαζόμαστε άραγε είκοσι επτά οργανισμούς, επειδή θα έχουμε είκοσι επτά κράτη μέλη; Οι δαπάνες πρέπει να παραμείνουν σε λογικά επίπεδα και να μας επιτρέψουν να εξασφαλίσουμε αυτό που οι φίλοι μας οι αγγλοσάξονες ονομάζουν value for money, μια καλή δηλαδή σχέση μεταξύ κόστους και οφέλους.
<P>
Το πρόγραμμα εργασίας της Επιτροπής δίνει επίσης έμφαση στη σημασία των μελετών επιπτώσεων και επαναλαμβάνει την πρόθεσή της για τη δημιουργία ενός νέου φορέα, υπεύθυνου για τη στήριξη και τον ποιοτικό έλεγχο των μελετών αυτών. Το Ευρωπαϊκό Κοινοβούλιο θα παρακολουθεί με προσοχή αυτές τις μελέτες επιπτώσεων και επιμένει στην ανάγκη αντικειμενικότητας, ούτως ώστε οι εν λόγω μελέτες να πραγματοποιούνται υπό τους πλέον διαφανείς όρους.
<P>
Με στόχο τη βελτίωση της ευρωπαϊκής ανταγωνιστικότητας, θα μεριμνούμε για τη μείωση της γραφειοκρατίας κάθε μορφής και για την απάλειψη κάθε περιττής νομοθεσίας. Σε αυτόν τον τομέα, είναι σημαντικό να εμπλακεί περισσότερο το Ευρωπαϊκό Κοινοβούλιο και να βελτιωθεί η εκ των υστέρων αξιολόγηση των υιοθετούμενων μέτρων.
<P>
Για τον λόγο αυτόν, κύριε Πρόεδρε, η Ομάδα μας θεωρεί ότι πρέπει να μειωθεί ο αριθμός των στρατηγικών πρωτοβουλιών για να αποφευχθεί ο σκόπελος του να καταλήξουμε με πάρα πολλές πρωτοβουλίες υφίσταται πράγματι ο κίνδυνος απομάκρυνσης από ένα συγκεκριμένο πρόγραμμα εργασίας, γεγονός που ενδέχεται να ζημιώσει την Ευρωπαϊκή Ένωση.
<P>
Ωστόσο, η Ομάδα μας εκφράζει την ικανοποίησή της για τους έξι τομείς προτεραιότητας, τους οποίους καθόρισε η Ευρωπαϊκή Επιτροπή για το 2007. Δεν θέλω να επανέλθω στην απαρίθμηση αυτών των τομέων προτεραιότητας, θέλω όμως να επιμείνω σε ορισμένα σημεία, μεταξύ άλλων στο ενεργειακό ζήτημα. " αυξανόμενη εξάρτηση της Ευρωπαϊκής Ένωσης στον τομέα της ενέργειας είναι ένας παράγοντας που εφεξής πρέπει να συνεκτιμάται, αυτό ισχύει δε ακόμη περισσότερο μετά τη διακοπή που είχαμε την περασμένη εβδομάδα. " ΕΕ θα πρέπει να αναζητήσει άλλα μέσα μείωσης των αρνητικών συνεπειών της ενεργειακής εξάρτησης. " Ομάδα μας εκτιμά ότι η ενεργειακή απόδοση, η αυξανόμενη χρησιμοποίηση των ανανεώσιμων πηγών ενέργειας, ένας διαρθρωμένος διάλογος με τις χώρες-παραγωγούς και τους καταναλωτές θα επιτρέψουν την επίτευξη αυτού του στόχου.
<P>
Ορισμένες μελέτες επισημαίνουν ότι η Ευρωπαϊκή Ένωση μπορεί να δημιουργήσει ένα εκατομμύριο άμεσες και έμμεσες θέσεις εργασίας στον τομέα της ενεργειακής απόδοσης. Έτσι, όχι μόνον η αναζήτηση μεγαλύτερης ενεργειακής απόδοσης θα επιτρέψει στην οικονομία της Ευρωπαϊκής Ένωσης να εξοικονομήσει σημαντικά ποσά, αλλά θα μπορέσει επίσης να συνεισφέρει αποφασιστικά στην ανταγωνιστικότητα και στην απασχόληση, που είναι βασικοί στόχοι της ατζέντας της Λισαβόνας.
<P>
Ζητούμε επίσης από την Επιτροπή να συνεχίσει να διαδραματίζει καίριο ρόλο στην καταπολέμηση του φαινομένου του θερμοκηπίου, το οποίο δεν έχει μόνο αυστηρώς περιβαλλοντικές συνέπειες, αλλά και οικονομικές και κοινωνικές συνέπειες. " Ευρωπαϊκή Ένωση πρέπει να ασκήσει όλο το ειδικό βάρος της για να επιβάλει τη χρησιμοποίηση ορισμένων προϊόντων τα οποία είναι αποδοτικότερα από οικολογική άποψη.
<P>
Επιπλέον, το 2007 θα είναι η χρονιά ενός σημαντικού νέου σταδίου στην ιστορική διαδικασία της διεύρυνσης της Ευρωπαϊκής Ένωσης, διότι θα ενταχθούν οι βούλγαροι και ρουμάνοι φίλοι μας, εσείς δε ο ίδιος, κύριε Πρόεδρε, μόλις μας είπατε ότι αυτή η διεύρυνση της ΕΕ είναι το πλέον σημαντικό εργαλείο ειρήνης των τελευταίων πενήντα ετών.
<P>
Επομένως, είναι ουσιώδες αυτοί οι τομείς προτεραιότητας να αποτελέσουν προκλήσεις τις οποίες θα πρέπει να αντιμετωπίσουμε. Το ζητούμενο όμως επίσης είναι να επικοινωνούμε περισσότερο με όλους τους ευρωπαίους πολίτες. " Ομάδα μας επικροτεί, εξάλλου, την πρωτοβουλία της Επιτροπής, που ανήγαγε την ανακοίνωση σε έναν από τους στρατηγικούς στόχους της.
<P>
Εν κατακλείδι, σας λέω ότι, έχοντας φθάσει στα μισά της θητείας μας, σχεδόν νιώθουμε την ανάγκη να πούμε: ας σταματήσουμε να μιλάμε για προγράμματα, οι συμπολίτες μας σιχαίνονται τους καταλόγους των υποσχέσεων. Δράση, περισσότερη δράση, πάντα δράση, αυτό είναι το σύνθημα. Κύριε Πρόεδρε, είμαστε έτοιμοι να σας υποστηρίξουμε επ' αυτής της βάσης.
<SPEAKER ID="201" NAME="Martin Schulz">
εξ ονόματος της Ομάδας PSE. - (DE) Κύριε Πρόεδρε, κυρίες και κύριοι, όποιος διαβάσει προσεκτικά το πρόγραμμα της Επιτροπής για το 2007 -όπως έκανα εγώ- μένει βασικά πολύ ικανοποιημένος και λέει πως είναι ένα καλό πρόγραμμα. Αν όλα αυτά υλοποιηθούν, μπορούμε να είμαστε ευχαριστημένοι, περήφανοι και χαρούμενοι.
<P>
Ωστόσο, έχει κανείς την εντύπωση πως έχει ξαναβρεθεί εδώ, πως τα έχει ξαναδιαβάσει κάπου όλα αυτά. Πού όμως, αναρωτήθηκα. Έψαξα στο αρχείο μου και βρήκα το νομοθετικό πρόγραμμα και πρόγραμμα εργασίας για το 2006 και κατάλαβα πως πραγματικά τα είχα ξαναδιαβάσει!
<P>
Μετά κατέληξα στο συμπέρασμα πως αυτό δεν είναι αρνητικό για το πρόγραμμα του 2007, το αντίθετο μάλιστα: δείχνει τη συνέχεια των ιδεών που μας παρουσιάζει εδώ η Επιτροπή. Κι αυτό δεν είναι κακό ούτε αρνητικό, γιατί οι στόχοι που περιγράφονται στα προγράμματα εργασίας είναι καλοί. Ασφαλώς η μεγαλύτερη πρόκληση είναι η κλιματική αλλαγή. Φυσικά, η ενεργειακή πολιτική πρέπει να βρίσκεται στο επίκεντρο για την επόμενη χρονιά.
<P>
Εφόσον όλοι οι αρμόδιοι υπό την ηγεσία σας βρίσκονται τώρα εδώ, κύριε Πρόεδρε της Επιτροπής, επιτρέψτε μου να σας πω μιλώντας ως πατέρας ότι, ασφαλώς, η ασφάλεια των παιδικών παιχνιδιών είναι πολύ σημαντική. Είναι καταπληκτικό που θα καταργήσουμε τα τέλη της περιαγωγής. Αυτό το υποστηρίζω πλήρως γιατί κάνω ο ίδιος πολλά τηλεφωνήματα. " κατάργηση της γραφειοκρατίας είναι πάρα πολύ σημαντική αν θέλουμε να αυξήσουμε την αποτελεσματικότητα της ΕΕ. Όλα αυτά είναι σημαντικά. Θα μπορούσα να πω στον καθένα από τους Επιτρόπους σας πως το δικό του χαρτοφυλάκιο είναι το πιο σημαντικό.
<P>
Ωστόσο, αναρωτιέμαι γιατί παρ' όλα αυτά τα καλά, σωστά και σημαντικά πράγματα που κάνουμε, δεν φθάνουμε ως τις καρδιές των ανθρώπων; Γιατί παρ' όλ' αυτά οι άνθρωποι δεν αισθάνονται ενθουσιασμό για το έργο της ευρωπαϊκής ενοποίησης; Νομίζω ότι έχω μια εξήγηση γι' αυτό. Εδώ και χρόνια οι ακραίοι υπέρμαχοι της ελεύθερης αγοράς, και στην Επιτροπή, μας έλεγαν πως το μόνο που χρειάζεται είναι απορρύθμιση. Αρκεί να καταργήσουμε τους κανόνες και να αφήσουμε την αγορά να ρυθμίσει μόνη της την κατάσταση. Έλεγαν πως η εσωτερική αγορά θα δημιουργήσει την οικονομική δυναμική που μας χρειάζεται για τη δημιουργία θέσεων εργασίας που θα εξασφαλίζουν ένα αξιοπρεπές εισόδημα με το οποίο θα μπορούν να ζήσουν με ασφάλεια οι άνθρωποι. Όμως η πραγματικότητα είναι διαφορετική. Ναι, χειροκροτήστε λοιπόν!
<P>
Εσείς οι ακραίοι υπέρμαχοι της ελεύθερης αγοράς καταφέρατε να σημειωθούν με την απορρύθμιση της ευρωπαϊκής εσωτερικής αγοράς τα υψηλότερα ποσοστά ανεργίας που είχε ποτέ η Ευρώπη. Αυτή είναι η πραγματικότητα αυτής της εσωτερικής αγοράς.
<P>
(Χειροκροτήματα)
<P>
Γι' αυτό, κύριε Πρόεδρε της Επιτροπής, κάτι που είπατε σε αυτήν τη συζήτηση για πρώτη φορά μετά από πολύ καιρό, είναι ίσως πιο σημαντικό από ολόκληρο το πρόγραμμα εργασίας. " φράση αυτή ήταν: χωρίς αλληλεγγύη και κοινωνική ευθύνη είναι αδύνατη η υλοποίηση αυτής της εσωτερικής αγοράς. Αν είναι αυτή η γραμμή της Επιτροπής και αν είναι αυτό το πνεύμα του προγράμματος εργασίας της, τότε έχετε την υποστήριξή μας.
<P>
Ο κ. Poettering χειροκρότησε αυθόρμητα και αυτό δείχνει ότι είναι και χριστιανός και σοσιαλιστής και πιστεύω ότι αυτή η δήλωση είναι μια από τις πιο σημαντικές που έχουμε ακούσει εδώ και πολύν καιρό εδώ στο Σώμα. Γι' αυτό, η προσέγγιση που παρουσιάσατε σήμερα εδώ είναι καλή.
<P>
(Παρεμβολή: "Όχι CSU, CDU!")
<P>
Μια και μιλάμε γ' αυτό το στρατηγικό πρόγραμμα εργασίας, επιτρέψτε μου να πω κάτι ακόμα στον Πρόεδρο της Επιτροπής για τη νέα του Επιτροπή, γιατί αυτή που βρίσκεται εδώ είναι η παλιά Επιτροπή στην οποία θα προστεθούν δύο νέοι Επίτροποι. Κύριε Πρόεδρε της Επιτροπής, διάβασα ότι σκοπεύετε να αναθέσετε στον υποψήφιο από τη Ρουμανία το αξίωμα του Επιτρόπου για την πολυγλωσσία. Ασφαλώς θα μάθω καλύτερα κατά τη διάρκεια της ακρόασης τι εννοείτε με αυτό, όμως το βρίσκω κάπως λίγο. Το χαρτοφυλάκιο της πολυγλωσσίας δεν είναι ούτε αντάξιο του κ. Orban ούτε των απαιτήσεων προς έναν Επίτροπο. Έτσι, δεν καταλαβαίνω γιατί λαμβάνει έναν τόσο μικρό χαρτοφυλάκιο.
<P>
Υποθέτω ότι πίσω από αυτό κρύβεται η άποψη ότι πρέπει να δώσουμε προσοχή στην ποικιλομορφία στην Ευρώπη, να προστατεύσουμε και να ενισχύσουμε τον πολυπολιτισμικό χαρακτήρα της Ευρωπαϊκής Ένωσης, και εμείς θεωρούμε απόλυτα σωστή αυτήν την προσέγγιση. Τότε όμως πρέπει να φτιάξετε και ένα ανάλογο χαρτοφυλάκιο.
<P>
Οι μειονότητες στην Ευρωπαϊκή Ένωση απειλούνται -αυτό αναγκαστήκαμε να το συζητήσουμε επανειλημμένα εδώ κατά τις τελευταίες συνόδους της Ολομέλειας. Αντιμετωπίζουμε ένα αυξανόμενο δυναμικό εξτρεμισμού, και δεξιού εξτρεμισμού, ξενοφοβίας και αντισημιτισμού. Ασφαλώς, οι μειονότητες ειδικά στην Ευρωπαϊκή Ένωση απειλούνται ολοένα και περισσότερο, υφίστανται επιθέσεις και χρειάζονται προστασία. Οι μειονότητες και ιδίως, για παράδειγμα, οι μειονοτικές γλώσσες είναι δείγμα της ποικιλομορφίας που κάνει τόσο δυνατή την Ευρώπη.
<P>
Γι' αυτό, σας συνιστώ να εξετάσετε τη διεύρυνση αυτού του χαρτοφυλακίου και τη συμπερίληψη σε αυτό, μαζί με την πολυγλωσσία, και της προστασίας των μειονοτήτων γενικότερα. Αυτό θα καθιστούσε σαφέστερο το τι θέλετε να πετύχετε έτσι και εγώ τουλάχιστον φαντάζομαι ότι θα μπορούσατε να επιτύχετε ακόμα ευρύτερη υποστήριξη για την πρόταση αυτή εδώ στο Σώμα.
<P>
Γενικότερα, θα χαιρόμουν αν παρευρισκόταν και η Προεδρία του Συμβουλίου για να λάβει κι εκείνη γνώση του στρατηγικού προγράμματος εργασίας της Επιτροπής, διότι πάρα πολλά απ' όσα παρουσιάζει εδώ ο πρόεδρος της Επιτροπής μαζί με τους Επιτρόπους του μπορούν να πραγματοποιηθούν μόνον εάν οι κύριοι και οι κυρίες των κυβερνήσεων των κρατών μελών της ΕΕ, που εκπροσωπούνται από το Συμβούλιο, εφαρμόσουν αυτά που προτείνει η Επιτροπή και αποφασίζουμε εμείς. " απουσία τους από τη σημερινή συζήτηση δείχνει πώς αντιμετωπίζουν την Ευρωπαϊκή Ένωση.
<P>
(Χειροκροτήματα)
<SPEAKER ID="202" NAME="Silvana Koch-Mehrin">
εξ ονόματος της Ομάδας ALDE. - (DE) Κύριε Πρόεδρε, κυρίες και κύριοι Επίτροποι, την περασμένη εβδομάδα, ερευνητές που ασχολούνται με τον χρόνο διαπίστωσαν ότι το δεύτερο μισό της ζωής περνάει πολύ πιο γρήγορα από το πρώτο. Ό,τι ισχύει για τη ζωή, ισχύει φυσικά και για τις κοινοβουλευτικές περιόδους. Αυτό σημαίνει πως η Επιτροπή σας δεν έχει πια πολύν καιρό μπροστά της και γι' αυτό πρέπει να εργαστεί ακόμα πιο φιλόδοξα. Για το πρόγραμμα εργασίας, αυτό σημαίνει πως θα έπρεπε να είναι η αρχή της τελικής ευθείας. Θα έπρεπε να είναι φιλόδοξο και γρήγορο. Όμως μπορούμε να πούμε κάτι τέτοιο για το έγγραφο αυτό; Οι Φιλελεύθεροι και Δημοκράτες θεωρούν ότι δεν μπορούμε, γιατί δεν αναγγέλλει τίποτα τέτοιο.
<P>
Επιτρέψτε μου, ωστόσο, να αναφερθώ πρώτα στα θετικά σημεία που βρήκαμε στο πρόγραμμά σας: η επικέντρωση στην κατάργηση της γραφειοκρατίας, στην εκτίμηση των δαπανών που συνεπάγεται η νομοθεσία και στην απλούστευση, δηλαδή η εστίαση σε καλύτερη και ασφαλώς και λιγότερη νομοθεσία είναι πολύ καλή και σας υποστηρίζουμε ολόψυχα ως προς αυτό. Θα ήθελα να πω σε εκείνους που φοβούνται ότι η ΕΕ γίνεται μια νεοφιλελεύθερη, πλήρως ελευθερωμένη οικονομία της αγοράς το εξής - και ταυτόχρονα να δώσω έμφαση στο αυθόρμητο χειροκρότημα του κ. Poettering για κάτι που ανέφερε ο κ. Schulz ως παράδειγμα για το τι είναι ο μεγάλος συνασπισμός: εκείνοι που πιστεύουν πως η ΕΕ είναι μια νεοφιλελεύθερη οικονομία της αγοράς, προφανώς πιστεύουν επίσης ότι η Κούβα είναι δημοκρατία.
<P>
Δεύτερον: ένα άλλο από τα σημεία που δίνετε βάρος, συγκεκριμένα η επικοινωνία με τον πολίτη, είναι επίσης κάτι που θεωρούμε κι εμείς σωστό. Το επιδοκιμάζουμε γιατί αν η ΕΕ χάσει τη βάση της και δεν καταφέρει να δημιουργήσει μια Ευρώπη των πολιτών, δεν θα μπορέσει να σημειώσει αξιόλογες επιτυχίες. " ΕΕ χρειάζεται τους πολίτες ως εταίρους σε έναν διαρκή διάλογο. Οι πολίτες είναι η βάση μιας ενιαίας Ευρωπαϊκής Ένωσης.
<P>
Ως προς τη δομή του κειμένου, ο κ. Schulz πρέπει να το διαβάσει πιο προσεκτικά. Υπάρχουν ουσιαστικές διαφορές με το προηγούμενο έτος γιατί το κείμενο και το παράρτημα έχουν σαφή σχέση, ενώ πέρυσι δεν είχαν και το είχαμε επικρίνει αυτό. Σας είχαμε ζητήσει να υπάρξει μια σαφής συνάρτηση και το καταφέρατε. Σας ευχαριστούμε θερμά γι' αυτό. Άλλη μία σημαντική διαφορά είναι πως αναφέρεται η νομική βάση για κάθε νομοθετική πρωτοβουλία και οι πρωτοβουλίες αναλύονται, πράγμα που κάνει γενικά ευκολότερο τον χειρισμό του όλου θέματος. Γιατί όμως δεν αναφέρονται και οι νομικές πράξεις που υπάρχουν ήδη σήμερα και θα συνεχιστούν το 2007; Και γιατί δεν φαίνεται στη δομή πιο καθαρά πού πρόκειται για νομοθεσία και πού όχι; Γιατί λοιπόν αλλάζετε ουσιαστικά την εικόνα;
<P>
Και δυο λόγια ακόμα για το θέμα της πολυγλωσσίας: κύριε Barroso, άκουσα να εκφράζεται εδώ στο Σώμα η υπόνοια ότι θέλατε με αυτόν τον τρόπο να τονίσετε με λεπτό τρόπο πως ίσως να υπάρχουν περισσότεροι Επίτροποι από όσους χρειαζόμαστε και ότι αυτό το χαρτοφυλάκιο στοχεύει στο να το δείξει με συμβολικό, ούτως ειπείν, τρόπο.
<P>
Οι συνάδελφοι της Ομάδας μου θα αναφερθούν κατά τη συζήτηση στους επιμέρους τομείς της πολιτικής όπως η ενέργεια, η κλιματική αλλαγή και η νομοθετική πολιτική. Εγώ θα ήθελα στο σημείο αυτό να σας αναλύσω την γενική εντύπωση που έκανε το πρόγραμμά σας στην Ομάδα μας. Εμείς οπωσδήποτε θεωρούμε ότι ο ρόλος μας είναι να παρακολουθούμε το έργο σας με εποικοδομητικά κριτικό πνεύμα και αυτό φυσικά σημαίνει συνεργασία μαζί σας, με έμφαση όμως στην εποικοδομητική κριτική.
<P>
Για εμάς, το πρόγραμμα αυτό είναι ένα παζλ από πολλά επιμέρους τμήματα, αλλά πραγματικά δεν μπορεί κανείς να τα συνθέσει όλα αυτά σε μια γενική εικόνα. Δεν διακρίνουμε σαφείς πολιτικές γραμμές, ούτε απαντήσεις, ούτε καν προσπάθειες να δοθούν απαντήσεις στα μεγάλα θέματα της ΕΕ, συγκεκριμένα τη διεύρυνση και τη συνταγματική συνθήκη. Επίσης, μας είναι ακατανόητο το γεγονός ότι σε ολόκληρο το έγγραφο δεν υπάρχει ούτε μια λέξη για την ανθρωπιστική και την αναπτυξιακή βοήθεια, μολονότι η ΕΕ είναι ο σημαντικότερος παράγων παγκοσμίως στους τομείς αυτούς. Γιατί δεν αναφέρεται αυτό το θέμα; Μολονότι τα μέχρι τώρα αποτελέσματα της Επιτροπής σας ως προς την ολοκλήρωση της εσωτερικής αγοράς είναι -για να το διατυπώσω ευγενικά- μάλλον φτωχά, συνεχίζετε με τον ίδιο τρόπο και εμείς δεν μπορούμε να διακρίνουμε μια ολιστική και ευρεία προσέγγιση.
<P>
Και το θέμα της καινοτομίας -που είναι εξαιρετικά σημαντικό για την Ευρώπη, καθώς βρίσκεται στον πυρήνα της στρατηγικής της Λισαβόνας- αναφέρεται τρόπον τινά εν παρόδω με μνεία του Ευρωπαϊκού Ινστιτούτου Τεχνολογίας και του 7ου προγράμματος πλαισίου για την έρευνα. Κατά τη γνώμη μας, η καινοτομία χρειάζεται πρωτίστως ελευθερία και καλούς όρους πλαίσιο, όχι όμως ιδρύματα και περαιτέρω μέτρα στήριξης. Αυτή είναι η λάθος κατεύθυνση.
<P>
Το πρόγραμμα γι' αυτό το έτος δεν έχει στην πραγματικότητα τίτλο. Γιατί άραγε; Δημιουργείται κάπως η εντύπωση ότι τα κομμάτια του παζλ είναι δύσκολο να συντεθούν, ίσως μάλιστα να λείπουν και μερικά από αυτά.
<SPEAKER ID="203" NAME="Pierre Jonckheer">
εξ ονόματος της Ομάδας Verts/ALE. - (FR) Κύριε Πρόεδρε, κύριε Πρόεδρε της Επιτροπής, κυρίες και κύριοι Επίτροποι, συντάσσοντας αυτές τις λίγες γραμμές για το πρόγραμμα εργασίας σας, επεδίωξα, στον σύντομο χρόνο που μου αναλογεί, να υπενθυμίσω τη ρήση, η οποία παρατίθεται στο σχέδιο Συνταγματικής Συνθήκης, "Ενότητα στη διαφορετικότητα", διότι νομίζω πως στο τρέχον διεθνές και ευρωπαϊκό πολιτικό πλαίσιο, έχουμε μεγαλύτερη ανάγκη ενότητας παρά διαφορετικότητας στην Ευρωπαϊκή Ένωση. Έχουμε ανάγκη ενότητας και εναπόκειται κυρίως στην Επιτροπή να είναι σημαιοφόρος αυτής της ενότητας. Θεωρώ επίσης ότι, αν λάβουμε υπόψη την τωρινή αδυναμία του Συμβουλίου, η οποία οφείλεται στις εσωτερικές του διχόνοιες -αναφέρομαι, λόγου χάρη, στην αποτυχία σχετικά με την οδηγία για τον χρόνο εργασίας- δεν περιμένουμε από την Επιτροπή να προβλέπει τις διχόνοιες του Συμβουλίου αλλά να μην χαμηλώνει τον πήχη στις προτάσεις τις οποίες οφείλει να μας καταθέτει.
<P>
Όταν δεν επιτυγχάνονται οι στόχοι μας και όταν δεν εκπληρώνονται οι υποχρεώσεις που έχουμε θέσει για την επίτευξη αποτελεσμάτων, δεν πρέπει να τίθεται θέμα να χαμηλώσουμε τον πήχη ή να μειώσουμε τους στόχους. Τουναντίον, πρέπει να διεκδικούμε περισσότερα μέσα και υπ' αυτές τις συνθήκες, νομίζω ότι θα έχετε τη στήριξη του Ευρωπαϊκού Κοινοβουλίου. Από ορισμένους τομείς, οι οποίοι άπτονται των στρατηγικών προτεραιοτήτων, που είναι και δικές μας προτεραιότητες, θέλω να αναφέρω συγκεκριμένα το παράδειγμα του θέματος για το οποίο η Ομάδα μου ενδεχομένως να εργάστηκε περισσότερο από όλους στη διάρκεια των δυόμισι αυτών χρόνων, αναφέρομαι στο κλίμα, στην ενέργεια και στις μεταφορές. Διαβιβάσαμε στο γραφείο σας και στα γραφεία των συναδέλφων σας λεπτομέρειες μιας στρατηγικής για την ενεργειακή πολιτική, η οποία θα μας επέτρεπε να επιτύχουμε ποσοστό 30% στις εκπομπές CO2 και αερίων που προκαλούν το φαινόμενο του θερμοκηπίου μέχρι το 2020.
<P>
Κύριε Barroso, η Ευρωπαϊκή Ένωση πρέπει να εκπληρώσει τις δεσμεύσεις της στο πλαίσιο του πρωτοκόλλου του Κιότο, επί του παρόντος όμως δεν το πράττει. Γι' αυτόν τον λόγο πιστεύουμε ότι είναι αναγκαίο να θεσπιστούν περιοριστικές διατάξεις κατ' αναλογία εκείνων που γνωρίζουμε αναφορικά με τη δημοσιονομική πειθαρχία. Αυτό που θέλω να πω είναι ότι η Ευρωπαϊκή Ένωση δεν θα πρέπει μόνο να αναλαμβάνει υποχρεώσεις ως προς τα αποτελέσματα, αλλά να διαθέτει και επαρκή μέσα. Αυτός είναι ο λόγος που θεωρούμε ότι το σύστημα εμπορίας δικαιωμάτων εκπομπών πρέπει να βελτιωθεί και να συντονίζεται από την Επιτροπή και ότι πρέπει να υπάρχει, στο πλαίσιο του συστήματος, η δυνατότητα επιβολής κυρώσεων στα κράτη μέλη, τα οποία δεν τηρούν τους δικούς τους στόχους.
<P>
Όσον αφορά τις ανανεώσιμες πηγές ενέργειας, θεωρούμε ότι η Επιτροπή οφείλει να προτείνει τομεακούς στόχους και όχι μόνο γενικούς στόχους. Όσον αφορά την ενεργειακή απόδοση, αναμένουμε από την Επιτροπή να προτείνει αναθεώρηση της οδηγίας για τα κτίρια προκειμένου να καλυφθεί το σύνολο των κτιρίων. Όπως επεσήμανε η κ. Grossetête, γνωρίζετε πολύ καλά ότι ο κατασκευαστικός κλάδος δημιουργεί επίσης οικονομική δραστηριότητα.
<P>
Με άλλα λόγια, σε αυτόν τον τομέα του κλίματος, της ενέργειας και των μεταφορών, οφείλουμε να μειώσουμε τις εκπομπές ρύπων, οφείλουμε να μειώσουμε την εξάρτηση όσον αφορά την εισαγωγή ενέργειας και οφείλουμε να μειώσουμε τους κινδύνους. " συνέχιση του αγώνα μας κατά της πυρηνικής ενέργειας άπτεται αυτού του τελευταίου προβληματισμού. Πρέπει, τέλος, να ετοιμαστούμε σοβαρά στο Ναϊρόμπι ενόψει του "Κιότο 2".
<P>
Θέλω να παραθέσω άλλο ένα παράδειγμα όπου πρέπει να εκδηλωθεί η ευρωπαϊκή ενότητα: η αδήριτη ανάγκη θέσπισης ελάχιστων κοινών κοινωνικών κανόνων σε ευρωπαϊκό επίπεδο. Δεν μπορούμε να αποποιηθούμε αυτή τη δέσμευση. Γι' αυτό και επιθυμούμε να προτείνει η Επιτροπή μια οδηγία πλαίσιο για τις υπηρεσίες κοινής ωφέλειας.
<SPEAKER ID="204" NAME="Gabriele Zimmer">
εξ ονόματος της Ομάδας GUE/NGL. - (DE) Κύριε Πρόεδρε, αναμφίβολα οι συνεργάτες της Επιτροπής έκαναν πολύ συστηματική και ακριβή εργασία για το σχέδιο του προγράμματος εργασίας για το 2007, παρ' όλ' αυτά όμως θα ήθελα να επισημάνω ότι -κατά τη γνώμη μου- ούτε τα σημεία εστίασης ούτε οι κατευθύνσεις της εργασίας αυτής ανταποκρίνονται πραγματικά στις απαιτήσεις των καιρών.
<P>
Κι αυτό μολονότι πρόκειται για προβλήματα για τα οποία η ΕΕ ασφαλώς και είναι υπεύθυνη, αλλά ξεπερνούν κατά πολύ τα σύνορά της. Εννοώ θέματα όπως η φτώχεια, ο κοινωνικός αποκλεισμός, οι εντεινόμενες κοινωνικές ανισότητες και διακρίσεις, αλλά και η εμπορευματοποίηση της κοινωνικής ζωής, η καταστροφή της φύσης και του πολιτισμού, θέματα όπως η απώλεια της δημοκρατίας, η καταπίεση, οι πόλεμοι, η στρατιωτικοποίηση ή και γενικότερα η αντιμετώπιση παγκοσμίων προβλημάτων, η δραστηριοποίηση για την υλοποίηση των αναπτυξιακών στόχων της χιλιετίας - ένα θέμα που θα έπρεπε να μας ενδιαφέρει ιδιαίτερα εφόσον μόλις πρόσφατα, τα "νωμένα Έθνη διαπίστωσαν και πάλι ότι εξακολουθεί να αυξάνεται ο αριθμός εκείνων που υποφέρουν από την πείνα.
<P>
Ωστόσο, αυτά τα προβλήματα και οι συγκρούσεις δεν βρίσκονται στο επίκεντρο του προγράμματος εργασίας, ούτε εστιάζονται σε αυτά οι προσπάθειες της Επιτροπής. Θεωρώ ότι αν εφαρμοστεί αυτό το πρόγραμμα εργασίας, όλα αυτά θα οξυνθούν περισσότερο, παρά τα θετικά στοιχεία του προγράμματος που ασφαλώς κι εμείς υποστηρίζουμε. Στο επίκεντρο της εργασίας της Επιτροπής εξακολουθεί να βρίσκεται η εφαρμογή της στρατηγικής της Λισαβόνας και, ως εκ τούτου, ο στόχος της ανταγωνιστικότητας, και κατά τη γνώμη μου αυτό οδηγεί στην όξυνση των παγκοσμίων κοινωνικών και περιβαλλοντικών προβλημάτων.
<P>
Το θέμα των κοινωνικών προτύπων, για τα οποία συζητήσαμε για τόσο πολύν καιρό εδώ στο Σώμα, δεν παίζει κανένα απολύτως ρόλο. Τελικά, αυτή η πτυχή περιορίζεται στην εργασία της Επιτροπής στο θέμα της αύξησης της ευελιξίας. Πιστεύω ότι αυτός ο περιορισμός δεν θα οδηγήσει πραγματικά στην υλοποίηση αυτού που μόλις εξαγγείλατε, κύριε Barroso, δηλαδή στο να αποκτήσει μια κοινωνική διάσταση η Ευρωπαϊκή Ένωση.
<P>
Θα ήθελα να αναφερθώ σε έναν δεύτερο τομέα προτεραιότητας: στο πρόγραμμα δηλώνετε πως το ζητούμενο είναι περισσότερη εσωτερική αγορά κι όχι περισσότερη ρύθμιση και θέτετε στο επίκεντρο τη δημιουργία και την επέκταση μιας ευρωπαϊκής εσωτερικής αγοράς εξοπλισμών. Μήπως θα μπορούσατε να μου αναφέρετε έστω κι ένα έλλειμμα στην Ευρωπαϊκή Ένωση που θα μπορούσε να ξεπεραστεί με αυτήν τη δημιουργία από την πίσω πόρτα της ευρωπαϊκής εσωτερικής αγοράς εξοπλισμών; Και ποιος έδωσε τελικά στην Επιτροπή το δικαίωμα να δημιουργήσει μια τέτοια αγορά;
<P>
" συνταγματική συνθήκη, ωστόσο, απέτυχε και απορρίφθηκε ειδικά εξαιτίας ενός τέτοιου σημείου. Αυτό το θεωρώ ανεύθυνο και θεωρώ ότι εδώ χρειάζονται επειγόντως διορθώσεις προκειμένου να αναπτυχθεί πραγματικά μια πολιτική στην Ευρωπαϊκή Ένωση αντί να βομβαρδιζόμαστε απλά με συνθήματα. Οι διορθώσεις αυτές πρέπει να έχουν ως αποτέλεσμα να μπορούν και πάλι οι άνθρωποι να ταυτιστούν πολύ περισσότερο με την Ευρωπαϊκή Ένωση.
<P>
Δεν ωφελεί να λέγεται γενικά ότι οι άνθρωποι φοβούνται την αποδόμηση των κοινωνικών υπηρεσιών -πρέπει να το αντιμετωπίσουμε κάπως αυτό. Οι πολίτες θέλουν συγκεκριμένα έργα και πρωτοβουλίες και γι' αυτό πρέπει εδώ να ασχοληθούμε με συγκεκριμένα ζητήματα. Υπάρχουν και εναλλακτικές λύσεις που, κατά τη γνώμη μου, μπορούν να συνοψιστούν σε τρία έργα: τη δημοκρατική Ένωση, την κοινωνικά και περιβαλλοντικά βιώσιμη Ένωση και την ΕΕ ως ειρηνευτική δύναμη που προσπαθεί να λύσει αλληλέγγυα και δημοκρατικά τα παγκόσμια προβλήματα.
<SPEAKER ID="205" NAME="Brian Crowley">
εξ ονόματος της Ομάδας UEN. - (EN) Κύριε Πρόεδρε, καλωσορίζω στο Σώμα τον Πρόεδρο Barroso και τα μέλη της Επιτροπής.
<P>
Δύο στοιχεία μου προκάλεσαν ιδιαίτερη εντύπωση στις ομιλίες και τα σχόλια που προηγήθηκαν. Πρώτον, από πότε είναι αμάρτημα να είναι κανείς ριζοσπαστικός; Πότε αποφασίστηκε ότι δεν πρέπει να προσπαθούμε να δημιουργήσουμε κάτι νέο και διαφορετικό, καθώς και ότι δεν πρέπει να προσπαθούμε να διορθώσουμε τα λάθη που εντοπίζουμε; Ειδικότερα, το γεγονός ότι ζούμε σε έναν κόσμο ο οποίος μεταβάλλεται με τεράστιες ταχύτητες μέσω της καινοτομίας και της τεχνολογίας απαιτεί ταχύτερες αντιδράσεις από την Ευρωπαϊκή Ένωση, ώστε να διασφαλιστεί η ικανότητά μας να υπερασπιζόμαστε με τον καλύτερο δυνατό τρόπο τα συμφέροντα όλων των πολιτών της ΕΕ.
<P>
Δεύτερον, προφανώς θα υπάρξουν θέματα ως προς τα οποία θα εκκρεμεί η επίτευξη συμφωνίας, οπότε θα μεταφέρονται από το ένα έτος στο άλλο. Αυτό το διαπιστώσαμε στην περίπτωση της οδηγίας για τις υπηρεσίες την τελευταία εξαετία, καθώς ακόμη και τώρα βρισκόμαστε μόλις στο στάδιο της δεύτερης ανάγνωσης. Παρόμοια θέματα θα εμφανιστούν πολλές φορές ακόμη.
<P>
Θέλω, ωστόσο, να επισημάνω τρία ζητήματα. Πρώτον, ως προς τη στρατηγική της Λισαβόνας, εξακολουθούν να υπάρχουν τεράστιες ελλείψεις στο νομοθετικό πλαίσιο που είναι αναγκαίο για την υλοποίηση της Λισαβόνας. Συζητούμε πολύ για τον τομέα της καινοτομίας, της έρευνας και της ανάπτυξης, όμως εξακολουθεί να υπάρχει έλλειψη συγκεκριμένων νομοθετικών μέτρων για την προστασία των σχεδίων, των διπλωμάτων ευρεσιτεχνίας και των πνευματικών δικαιωμάτων, καθώς και για την πραγματοποίηση κατάλληλων επενδύσεων για την έρευνα και ανάπτυξη, με οικονομικούς όρους.
<P>
Έχω μιλήσει επανειλημμένα σε αυτό το Σώμα για το Ευρωπαϊκό Ινστιτούτο Τεχνολογίας και για το γεγονός ότι μπορεί να αποτελέσει θαυμάσιο βήμα προόδου και κέντρο αριστείας. Ωστόσο, αυτή είναι η θετική πλευρά, καθώς σε άλλους τομείς φαίνεται ότι κινούμαστε προς λανθασμένες κατευθύνσεις.
<P>
" Επιτροπή αναφέρεται σε εναρμόνιση του συστήματος φορολογίας· όπου, όμως, εφαρμόστηκε εναρμόνιση της φορολογίας, υπήρξε αρνητική για τον υγιή ανταγωνισμό, την οικονομική ανάπτυξη και την αύξηση της απασχόλησης. Ο φορολογικός ανταγωνισμός εντός της Ευρωπαϊκής Ένωσης έχει συμβάλει στην ανάπτυξη και στάθηκε χρήσιμος και επωφελής. Πρέπει, βεβαίως, να ισχύουν ίσοι όροι ανταγωνισμού ως προς τις κρατικές ενισχύσεις και άλλα παρόμοια θέματα, κάτι που έχουμε επιτύχει. Πολύ ορθώς, μπορούμε να ελέγξουμε τα κράτη μέλη όταν υπερβαίνουν τα επιτρεπτά όρια όσον αφορά την ενίσχυση βιομηχανιών ή τη χορήγηση ενισχύσεων για τη δημιουργία ευκαιριών απασχόλησης. Ωστόσο, η φορολογία είναι θέμα αποκλειστικά εθνικού ενδιαφέροντος. Εξακολουθεί άλλωστε να απαιτεί ομοφωνία, και φρονώ ότι έχουμε το δικαίωμα να πούμε ότι η νομική βάση των Συνθηκών δεν επιτρέπει στην Επιτροπή να καταθέτει προτάσεις φορολογικής εναρμόνισης. " Επιτροπή δεν έχει το δικαίωμα να υποχρεώνει τα κράτη μέλη είτε να αυξήσουν είτε να μειώσουν τη φορολογία τους.
<P>
Τέλος, η ΚΕΠΠΑ υπήρξε μια από τις αποφασιστικές επιτυχίες της Ευρωπαϊκής Ένωσης. Δείτε, για παράδειγμα, τις εξελίξεις στο Κοσσυφοπέδιο, στην Αφρική και σε άλλες περιοχές του κόσμου, όπου η Ευρωπαϊκή Ένωση αντέδρασε θετικά στέλνοντας ειρηνευτικές δυνάμεις και δυνάμεις αστυνόμευσης και προάγοντας άλλες εποικοδομητικές εξελίξεις στις εν λόγω περιοχές. Πρέπει να συνεχίσουμε να ενισχύουμε και να διευρύνουμε αυτόν τον ρόλο.
<SPEAKER ID="206" NAME="Jens-Peter Bonde">
εξ ονόματος της Ομάδας IND/DEM. - (DA) Κύριε Πρόεδρε, κύριε Πρόεδρε της Επιτροπής, ευτυχώς που τα μέλη της Επιτροπής δεν έχουν δικαίωμα ψήφου. Διαφορετικά, θα είχαμε σύντομα καταψηφιστεί σε αυτό το Σώμα. Ευτυχώς, επίσης, που η Επιτροπή προτείνει περισσότερο εθελούσιο συντονισμό μέσω ανακοινώσεων αντί δεσμευτικών κανόνων, αλλά φοβούμαι ότι η υποχρεωτική διάσταση μάλλον θα προέλθει από το Δικαστήριο των Ευρωπαϊκών Κοινοτήτων και από τον τρόπο με τον οποίο εφαρμόζει η ίδια η Επιτροπή τους κανόνες που διέπουν τον ανταγωνισμό και τις κρατικές ενισχύσεις. Αυτό, βεβαίως, έπραξε η Επιτροπή, λόγου χάρη, στην ανακοίνωσή της σχετικά με τα δικαιώματα στη μουσική βιομηχανία. Το Κοινοβούλιο είχε εγκρίνει μια θέση με την οποία δεν ήταν σύμφωνη η Επιτροπή. Στη συνέχεια, η Επιτροπή στράφηκε στα θέματα που άπτονται της καταχρηστικής λειτουργίας των μονοπωλίων και ενέκρινε ανακοίνωση αντί να θεσπίσει κανόνες, την έγκριση των οποίων πιθανότατα δεν θα ήταν ποτέ σε θέση να επιτύχει. Το Ευρωπαϊκό Κοινοβούλιο και τα εθνικά κοινοβούλια πρέπει να απαιτήσουν να τους υποβάλλονται όλα τα σχέδια ανακοινώσεων. Έτσι, θα μπορούμε να καταστήσουμε σαφές αν επιθυμούμε τη θέσπιση δεσμευτικών κανόνων ή ένα μείγμα ανακοινώσεων και αποφάσεων του Δικαστηρίου των Ευρωπαϊκών Κοινοτήτων.
<P>
Θέλω να συγχαρώ την Επιτροπή διότι, κάθε εβδομάδα μετά τις 15 Σεπτεμβρίου, αποστέλλει προτάσεις στα κράτη μέλη προκειμένου να εξεταστεί η εγγύτητα και η αναγκαιότητά τους. Εξ όσων γνωρίζω, όμως, τα κοινοβούλια δεν έχουν απαντήσει ούτε μία φορά. Πόσο οκνηροί μπορεί να είναι οι εκπρόσωποι του λαού; Τη Δευτέρα και την Τρίτη, τα εθνικά κοινοβούλια θα μετάσχουν στη σύνοδο της COSAC στο Ελσίνκι, οπότε δεν πρέπει να χάσουν την ευκαιρία να βάλουν κάποια τάξη στη νομοθετική ζούγκλα των Βρυξελών. Οι ειδικές επιτροπές και οι επιτροπές ευρωπαϊκών υποθέσεων πρέπει να χρησιμοποιήσουν χρωματικούς κωδικούς για κάθε επιμέρους πρόταση: μαύρο, αν το εθνικό κοινοβούλιο επιθυμεί τη θέσπιση δεσμευτικής κοινοτικής νομοθεσίας· πράσινο, αν πρέπει να θεσπιστούν ελάχιστες διατάξεις με δυνατότητα μεγαλύτερης προστασίας στους τομείς της κοινωνικής μέριμνας, της υγείας, του φυσικού περιβάλλοντος, του εργασιακού περιβάλλοντος, της ασφάλειας, της προστασίας του καταναλωτή και της καλής διαβίωσης των ζώων· κίτρινο, αν επιδιώκεται απλώς ο εθελούσιος συντονισμός αντί της θέσπισης δεσμευτικής νομοθεσίας· και κόκκινο, αν η ΕΕ δεν πρέπει να αγγίξει καθόλου ένα θέμα. Με ένα τέτοιο σύστημα χρωματικών κωδικών, θα είναι πολύ εύκολο στην Επιτροπή να διαπιστώσει με μια ματιά τις επιθυμίες των κοινοβουλίων. Έτσι, θα μπορεί να επιτύχει την ευρωπαϊκή συνεργασία από τη βάση, αντί του συγκεντρωτικού συστήματος που εφαρμόζουμε επί του παρόντος.
<SPEAKER ID="207" NAME="Frank Vanhecke" AFFILIATION="NI">
(NL) Κύριε Πρόεδρε, όπως συνάγω από το πρόγραμμα εργασίας της, η Επιτροπή επιθυμεί -και παραθέτω- να ακούει περισσότερο τους πολίτες προκειμένου να μπορούν να μετέχουν περισσότερο στις πολιτικές διαδικασίες. Όπως θα έλεγε ο ολλανδός καλλιτέχνης του καμπαρέ Wim Sonneveld: "nou breekt m'n klomp", "αυτό είναι από τα Άγραφα" - ή κάπως έτσι. Θα μπορούσα ίσως να υπενθυμίσω στην Επιτροπή ότι οι ευρωπαίοι πολίτες, στους οποίους αναφέρεται, έχουν ήδη εκφράσει με απόλυτη σαφήνεια τις απόψεις τους, για παράδειγμα όσον αφορά το λεγόμενο Ευρωπαϊκό Σύνταγμα, το οποίο έστειλαν διά παντός, κατόπιν δημοψηφισμάτων, στον κάλαθο των αχρήστων στις Κάτω Χώρες και στη Γαλλία, καθώς και ότι η Επιτροπή, παρά ταύτα, επανέλαβε μόλις πριν από λίγες εβδομάδες ότι το πνεύμα αυτού του Συντάγματος -ανεξαρτήτως του τι μπορεί να πιστεύουν οι πολίτες- πρέπει σε κάθε περίπτωση να παραμείνει ανέπαφο. Ακούστε τι έχω να πω σχετικά με τη συμμετοχή των πολιτών, αλλά σε καμία περίπτωση μην με κρίνετε με βάση τις πράξεις μου.
<P>
Παρεμπιπτόντως, σε αυτό το έγγραφο δεν γίνεται καθόλου λόγος για την αναφορά ενός εκατομμυρίου ευρωπαίων πολιτών σχετικά με τον περιπλανώμενο θίασο του Ευρωπαϊκού Κοινοβουλίου που κατασπαταλά εκατομμύρια ευρώ. Το ξέρω, κανονικά αυτές τις παρατηρήσεις έπρεπε να τις απευθύνω στο Συμβούλιο, όμως η Επιτροπή -η οποία παρεμβαίνει ένας Θεός ξέρει σε πόσα θέματα και της οποίας, μάλιστα, ο προϋπολογισμός καυτηριάζεται κάθε χρόνο από το Ελεγκτικό Συνέδριο- θα μπορούσε να στείλει το μήνυμα ότι οι ευρωπαίοι πολίτες έχουν βαρεθεί τις σπατάλες και τα προνόμια των ευρωκρατών. Πρέπει να πάψουμε να αποσιωπούμε αυτό το θέμα.
<P>
Υπάρχει άλλωστε και το θέμα της κοινής γνώμης. Είναι αδιαμφισβήτητο ότι οι ευρωπαίοι πολίτες απορρίπτουν μαζικά τις ενταξιακές διαπραγματεύσεις με την Τουρκία -η οποία δεν είναι καν ευρωπαϊκή χώρα- αλλά, παρ' όλα αυτά, οι διαπραγματεύσεις συνεχίζονται και, αναμφίβολα, θα συνεχιστούν και μετά τον Δεκέμβριο. Αυτό αποδεικνύει ουσιαστικά ότι ο λεγόμενος "ανοικτός χαρακτήρας" των διαπραγματεύσεων δεν είναι παρά ένα πρόσχημα και ότι οι ευρωκράτες, περιλαμβανομένης της Επιτροπής, έχουν αποφασίσει προ πολλού ότι η ένταξη πρέπει, ό,τι και να γίνει, να επιβληθεί σε αυτούς τους ευρωπαίους πολίτες η φωνή των οποίων -ή τουλάχιστον έτσι υποστηρίζεται- λαμβάνεται τόσο σοβαρά υπόψη.
<P>
Θα κλείσω την παρέμβασή μου με ένα τελικό σχόλιο σχετικά με ένα σοβαρό ζήτημα, συγκεκριμένα τη λεγόμενη οικονομική μετανάστευση και την άποψη ότι πρέπει να προσελκύσουμε νέους μετανάστες, οι οποίοι, αν ήταν στο χέρι της Επιτροπής, δεν θα ήταν σίγουρα μόνο μια χούφτα εξαιρετικά καταρτισμένων ατόμων. Αυτή η άποψη επιβεβαιώνεται τώρα από τον ίδιο τον Πρόεδρο της Επιτροπής. Ο παραλογισμός του ισχυρισμού ότι η μαζική εισροή μη Ευρωπαίων μεταναστών είναι οικονομικά επωφελής προκειμένου να αντισταθμιστούν οι συνέπειες της δημογραφικής κατάστασης στην Ευρώπη έχει ήδη αποδεχθεί.
<P>
" μετανάστευση την οποία βιώνουμε από πρώτο χέρι συνίσταται στην εισροή ανθρώπων οι οποίοι δεν γνωρίζουν γραφή ή ανάγνωση, σε συνδυασμό με θρησκείες και πολιτισμικές παραδόσεις οι οποίες δεν μπορούν να ενσωματωθούν στις κοινωνίες μας. Για να το θέσω ωμά, εισάγουμε ακόμα μεγαλύτερη ανεργία, ακόμα μεγαλύτερο ξεριζωμό, με όλα τα αποτελέσματα που απορρέουν από αυτό, όπως η αύξηση της εγκληματικότητας, η υποβάθμιση περιοχών και η de facto γκετοποίηση. Όλα αυτά έχουν συγχρόνως τεράστιο οικονομικό κόστος.
<P>
Για τους λόγους αυτούς, και για πολλούς άλλους, θεωρώ ότι δεν έχουμε άλλη επιλογή από το να εκφράσουμε την αποδοκιμασία μας γι' αυτό το πρόγραμμα εργασίας, το οποίο βρίθει κοινοτοπιών και αγαθών προθέσεων σε βαθμό απαράδεκτο και στο οποίο αγνοούνται πλήρως οι ουσιαστικές ανησυχίες των ευρωπαίων πολιτών.
<SPEAKER ID="208" NAME="Manuel Barroso" LANGUAGE="FR">
Κύριε Πρόεδρε, θέλω καταρχάς να ευχαριστήσω τους αξιότιμους βουλευτές για τα σχόλιά τους. Οι βουλευτές όντως επιβεβαιώνουν ότι αυτό το πρόγραμμα έχει πιο πολιτικό χαρακτήρα, όπως αναγνώρισε η κ. Grossetête, την οποία ευχαριστώ για τη γενική της στήριξη προς το πρόγραμμα. Στόχος μας είναι πράγματι να συνεργαστούμε με τα άλλα θεσμικά όργανα, ιδίως με το Κοινοβούλιο, για την καλύτερη ιεράρχηση των προτεραιοτήτων κάθε χρόνο και την τοποθέτησή τους εντός του πλαισίου των συνολικών προσπαθειών της Ευρώπης.
<P>
Δεδομένου ότι δεν μπορώ να απαντήσω σε όλες τις ειδικές ερωτήσεις, θα απαντήσω τουλάχιστον σε αυτές που κρίνω ιδιαιτέρως σημαντικές, αρχής γενομένης από την αρχή της ετήσιας διάρκειας. Αυτή η αρχή δεν τίθεται σε αμφισβήτηση. Κάθε άλλο. Καθορίζουμε με πάσα σαφήνεια τις 21 στρατηγικές πρωτοβουλίες για την επόμενη χρονιά και δεσμευόμαστε να μην αποσύρουμε καμία από αυτές για όσο διάστημα βρίσκονται σε εξέλιξη. Ταυτόχρονα, όμως, προσφέρουμε στο Ευρωπαϊκό Κοινοβούλιο και στα άλλα θεσμικά όργανα την ευκαιρία να ενημερωθούν, κατά τη διάρκεια του επόμενου εξαμήνου, για ό,τι περιλαμβάνουμε στο πρόγραμμά μας και την ευκαιρία να συναγάγουν τα συμπεράσματά τους εκ των προτέρων, αν ολοκληρωθεί το έργο.
<P>
Αυτό αποτελεί ένα καλό παράδειγμα του συνδυασμού ευελιξίας και ασφάλειας. Γνωρίζοντας με ασφάλεια τι μπορεί να γίνει στη διάρκεια του ερχόμενου έτους, ενισχύσατε την ευελιξία, η οποία με τη σειρά της σημαίνει ότι το Κοινοβούλιο μπορεί να κάνει καλύτερα τη δουλειά του στη διαμόρφωση του προγράμματός του. Σε αυτό ακριβώς στοχεύουμε και ευελπιστώ ότι αυτό συνάδει με ό,τι χρειάζεστε για την επιτέλεση του έργου σας.
<P>
Ο κ. Schulz αναγνώρισε μια σειρά από χαρακτηριστικά άλλων προγραμμάτων. Είναι γεγονός ότι υπάρχει ένας βαθμός συνέχειας. Θέλουμε να διατηρήσουμε ένα στοιχείο συνοχής. Το έργο που πραγματοποιείται από την Επιτροπή και από τα υπόλοιπα ευρωπαϊκά θεσμικά όργανα δεν μπορεί να συνίσταται στην επανεφεύρεση του τροχού κάθε χρόνο. Ένας από τους μεγάλους στοχαστές της χώρας μου είπε ότι λέγοντας κανείς την αλήθεια, δεν μπορεί να πρωτοτυπεί κάθε μέρα. Υπάρχει μια δόση αλήθειας σε αυτό. Μένουμε πιστοί σε αυτούς τους στόχους. Πρέπει να συνεχίσουμε με την ίδια πίεση και να επιδείξουμε μεγάλη αποφασιστικότητα. " επίτευξη των περισσότερων από αυτούς τους στόχους δεν εξαρτάται απλώς από την Επιτροπή και το Κοινοβούλιο. Εξαρτάται επίσης από τα κράτη μέλη. Γι' αυτό και πρέπει να συνεχίσουμε με σταθερή πορεία, αυτό δε προς το συμφέρον μιας Ευρώπης η οποία δεν θα είναι απλώς πιο ανταγωνιστική, αλλά η οποία θα χαρακτηρίζεται από περισσότερη αλληλεγγύη και μεγαλύτερη αποφασιστικότητα στην παγκόσμια σκηνή. Υπό το πρίσμα των παραπάνω, υπάρχει πράγματι ένα στοιχείο συνέχειας, το οποίο διαπιστώνεται επίσης στη ρήση "Ενότητα στη διαφορετικότητα", όπως ανέφεραν ο κ. Jonckheer και άλλοι βουλευτές.
<P>
Για να απαντήσω συγκεκριμένα στην ερώτηση του κ. Schulz, θέλω να πω, όπως είπα και στον κ. Orban, ότι η σκέψη μου είναι ο Επίτροπος τον οποίο θα ορίσει η Ρουμανία να αναλάβει την αρμοδιότητα όχι μόνο για την πολυγλωσσία, αλλά και για τη διαπολιτισμικότητα στην Ευρώπη, λειτουργώντας κατ' αυτόν τον τρόπο επικουρικά στο έργο που πραγματοποιεί, υπό την καθοδήγησή μου, το Γραφείο Συμβούλων Ευρωπαϊκής Πολιτικής (ΓΣΕΠ), το οποίο διοργανώνει συναντήσεις επί του θέματος. Το ίδιο κάνει και ο Επίτροπος Figel' για τα θέματα της εκπαίδευσης και του πολιτισμού.
<P>
Επομένως, αμέσως μόλις επικυρωθεί ο διορισμός του από τα θεσμικά όργανα, θα ανατεθεί στον κ. Orban η ευθύνη για την πολυγλωσσία, η οποία αποτελεί πολύ σημαντικό θέμα για την Ευρώπη. Σε καμία περίπτωση δεν πρόκειται για χαρτοφυλάκιο δευτερεύουσας σημασίας. Αν αναλογιστείτε πόσες πολλές γλώσσες ομιλούνται στην ΕΕ, καθίσταται ολοένα και πιο αναγκαία μια πολιτική για την πολυγλωσσία αλλά και για τη διαπολιτισμικότητα, αν όντως επιδιώκουμε τον σεβασμό της διαφορετικότητας στην ΕΕ. Πρέπει να καθιερωθεί ο διάλογος ανάμεσα στους διάφορους πολιτισμούς και να καταβληθούν προσπάθειες για την ενσωμάτωση των διαφόρων κοινοτήτων, χωρίς βεβαίως να παραμελήσουμε τις μειονοτικές κοινότητες στην ΕΕ.
<P>
Επομένως, πιστεύω ότι το χαρτοφυλάκιο το οποίο θα ανατεθεί στον κ. Orban αμέσως μόλις εγκριθεί η υποψηφιότητά του είναι εξαιρετικά σημαντικό.
<P>
Σε ό,τι αφορά το ερώτημα που έθεσε η κ. Koch-Mehrin, αποδέχομαι πρωτίστως το σημείο επί του οποίου συμφωνούμε όλοι μας, την ανάγκη δηλαδή να επιδιώξουμε όλοι μας λιγότερη γραφειοκρατία και μεγαλύτερη αποδοτικότητα. Δεν πρόκειται για απλή δήλωση προθέσεων. Στη συνάντηση του σώματος των Επιτρόπων, η οποία πραγματοποιήθηκε σήμερα, η Επιτροπή ενέκρινε τη μείωση των υποχρεώσεων που επιβάλλονται στις μικρομεσαίες επιχειρήσεις στην Ευρώπη σε ό,τι αφορά την παροχή στατιστικών. Αντί να ζητούμε από όλες τους να προβαίνουν σε παρουσιάσεις, οι οποίες προορίζονται για στατιστική επεξεργασία, θα τους ζητάμε πληροφορίες βάσει στατιστικού δείγματος και θα περιοριστούμε στο να απαιτούμε τμήμα μόνο των πληροφοριών που κατά τα άλλα είναι διαθέσιμες. Πιστεύω ότι αυτό είναι ένα πρακτικό μέτρο για τη μείωση του διοικητικού βάρους στις επιχειρήσεις μας και ιδίως στις μικρομεσαίες επιχειρήσεις.
<P>
Θα μελετήσουμε, βεβαίως, τις προτάσεις για την καταπολέμηση της κλιματικής αλλαγής, οι οποίες υποβλήθηκαν μέσω του κ. Jonckheer εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία. Σας διαβεβαιώνω ότι θέλουμε διακαώς να συνεχίσουμε να είμαστε στην παγκόσμια πρωτοπορία σε αυτό το θέμα και εμείς στην Ευρωπαϊκή Επιτροπή, ειδικότερα, δεσμευτήκαμε να ενισχύσουμε το σύστημα εμπορίας δικαιωμάτων εκπομπών, να αποδώσουμε μεγαλύτερη σημασία στις ανανεώσιμες πηγές ενέργειας και να εργαστούμε για την επίτευξη καλύτερων επιπέδων ενεργειακής απόδοσης. Ενδεχομένως να υπάρξουν διαφορές όσον αφορά τους πρακτικούς στόχους, πιστεύω όμως ότι υπάρχει σύγκλιση απόψεων μεταξύ των θεσμικών οργάνων μας για το ζήτημα των δράσεων που πρέπει να αναληφθούν και τη φιλοδοξία που τις διέπει.
<P>
Όσον αφορά το θέμα της κλιματικής αλλαγής, θέλω να σας πω ότι, κατά την άποψή μας, συνδέεται στενά με το ζήτημα της ενέργειας. Σε αυτόν τον τομέα, διαπιστώνουμε πράγματι τις αδρές γραμμές ενός πιθανού συμβιβασμού μεταξύ των ανησυχιών εκείνων που, όπως εσείς, είναι πιο φιλόδοξοι όσον αφορά το περιβάλλον και εκείνων που είναι πιο φιλόδοξοι όσον αφορά την ανταγωνιστικότητα. Οι δύο αυτές συλλογιστικές προβληματισμού δεν αλληλοαναιρούνται. Το αντίθετο. Σε αυτές ενυπάρχουν εξαιρετικές οικονομικές ευκαιρίες για την Ευρώπη του αύριο.
<P>
Κατά τον ίδιο τρόπο, πιστεύω ότι υπάρχει μια ευκαιρία που μπορούμε να εκμεταλλευθούμε στον τομέα της καινοτομίας και σε σχέση με αυτό θέλω να ευχαριστήσω ιδιαιτέρως τον κ. Crowley για τη στήριξη που παρείχε στο Ευρωπαϊκό Ινστιτούτο Τεχνολογίας, το οποίο πιστεύω ότι θα αποτελέσει το εργαστήριο της Ευρώπης για το μέλλον. Ολοένα και περισσότερο, το έργο το οποίο πρέπει να γίνει αφορά την καταπολέμηση της κλιματικής αλλαγής και την επιδίωξη μιας συνεκτικής ενεργειακής πολιτικής καθώς και μια Ευρώπη που να μην είναι μόνο πιο ανταγωνιστική, αλλά που θα αντλεί τη δύναμή της από μια βιώσιμη οικονομία, η οποία χαρακτηρίζεται από την αλληλεγγύη - όλα αυτά προϋποθέτουν βεβαίως περισσότερες επενδύσεις στην καινοτομία.
<P>
Εν κατακλείδι, θα επιχειρήσω να απαντήσω στο ερώτημα που μου έθεσε η κ. Koch-Mehrin, η οποία αναρωτήθηκε ποιος ήταν ο κοινός παρονομαστής, ο οποίος συνέζευξε όλα τα παραπάνω. Εκ πρώτης όψεως, είναι δύσκολο να δει κανείς τη σύνδεση μεταξύ τόσο διαφορετικών τομέων. Ο κοινός παρονομαστής έγκειται, ωστόσο, στον στόχο της προετοιμασίας των Ευρωπαίων για να αντιμετωπίσουν την εποχή της παγκοσμιοποίησης όχι να καθυποταγούν, αλλά να την αντιμετωπίσουν επάξια και να μην τη θεωρήσουν ως το τέλος της Ευρώπης, αλλά αντιθέτως να έχουν το σθένος να επιβεβαιώσουν τις αξίες και τα συμφέροντά μας, συμβάλλοντας ταυτόχρονα -μέσω των πεποιθήσεών μας και των αξιών της δημοκρατίας, της ελευθερίας και, μάλιστα, της αλληλεγγύης- στη διαμόρφωση αυτής καθαυτής της παγκοσμιοποίησης και του μέλλοντος του 21ου αιώνα. Εδώ ακριβώς έγκειται ο κοινός παρονομαστής που συνδέει τους τομείς της ενέργειας και της κλιματικής αλλαγής με τους τομείς όχι μόνο της δικαιοσύνης και των εσωτερικών υποθέσεων, αλλά και της καινοτομίας και της παιδείας. Αυτό είναι το πρόγραμμά μας.
<P>
- Ανάπτυξη - Απασχόληση - Ανταγωνιστικότητα
<SPEAKER ID="210" NAME="Ria Oomen-Ruijten">
εξ ονόματος της Ομάδας PPE-DE. - (NL) Κύριε Πρόεδρε, και εγώ εκτιμώ βαθύτατα τη δήλωση πολιτικής του Προέδρου της Επιτροπής, κ. Barroso, και χαίρομαι ιδιαιτέρως που τώρα καταλαβαίνει κάπως ολλανδικά. Καταλαβαίνει ολλανδικά. Ο Πρόεδρος της Επιτροπής καταλαβαίνει τα ολλανδικά. Θέλω να διατυπώσω πέντε σχόλια σχετικά με την εν λόγω δήλωση.
<P>
Εκφράζω την ικανοποίησή μου για την επισήμανσή του ότι η Ευρώπη δεν είναι απλώς μια αγορά. Όταν, όμως, υποστηρίζετε κάτι τέτοιο πρέπει και να το εφαρμόζετε. Αυτό σημαίνει κατά τη δική μας γνώμη -και θα συμπεριλάβουμε σχετικό αίτημα στο ψήφισμα- ότι οφείλετε να περιγράψετε τις συνέπειες της εσωτερικής αγοράς στους ευρωπαίους πολίτες. Όταν θα έχουμε σαφή εικόνα των συνεπειών αυτών, θα μπορούμε να αντιδράσουμε κατά τον ενδεδειγμένο τρόπο.
<P>
Θέλω να προβώ σε μια δεύτερη επισήμανση η οποία αφορά μια προτεραιότητα. Ο συνδυασμός επαγγελματικής και οικογενειακής ζωής, η είσοδος περισσότερων ανθρώπων σε αυτή την αγορά εργασίας, αποτελεί επίσης μια από τις προτεραιότητες της διαδικασίας της Λισαβόνας. Επιθυμούμε μεγαλύτερη δραστηριοποίηση σε αυτόν τον τομέα.
<P>
Τρίτον, εκκρεμεί η έκδοση Πράσινης Βίβλου για την εργατική νομοθεσία. " σχετική ανακοίνωση έχει γίνει πολλές φορές, αλλά πότε ακριβώς να αναμένουμε ότι θα εκδοθεί;
<P>
Τέταρτον, ο Πρόεδρος Barroso αναφέρθηκε σε προσέλκυση μεταναστών. Όταν το ακούω αυτό, αναρωτιέμαι πώς μπορώ να το δικαιολογήσω στους συναδέλφους από την Πολωνία, τη Βουλγαρία και τη Ρουμανία, που θα ενταχθούν προσεχώς στην Ένωση, όπου αυτή η ελεύθερη κυκλοφορία των εργαζομένων δεν έχει καν ξεκινήσει να εφαρμόζεται. Θα το εκτιμήσω αν μπορέσετε να μου απαντήσετε σε αυτή την ερώτηση.
<P>
Πέμπτον, καλώ τον Επίτροπο Κοινωνικών Υποθέσεων να μεριμνήσει περισσότερο για τα θέματα που εξακολουθούν να βρίσκονται σε εκκρεμότητα στο Συμβούλιο, όπως η απόσπαση εργαζομένων, η νομοθεσία για τα ωράρια εργασίας, αλλά και η κινητικότητα των συντάξεων, η οποία εξ όσων γνωρίζω δημιουργεί σοβαρά προβλήματα και στην οποία αυτή τη περίοδο πραγματοποιείται μια σειρά βελτιώσεων, μεταξύ άλλων, στο επίπεδο της Επιτροπής. " πολιτική μας ομάδα ευχαρίστως θα συζητήσει περαιτέρω μαζί σας αυτά τα θέματα.
<SPEAKER ID="211" NAME="Hannes Swoboda">
εξ ονόματος της Ομάδας PSE. - (DE) Κύριε Πρόεδρε, σημειώσαμε αυτά που μας είπε ο Πρόεδρος της Επιτροπής σχετικά με τη νέα Επιτροπή και ιδίως για τον νέο Επίτροπο κ. Orban. Κύριε Πρόεδρε της Επιτροπής, εδώ θα πρέπει να διευκρινιστούν ακόμα ορισμένα πράγματα, ειδικά και σε συνεννόηση με τον Επίτροπο Figel', όπως για παράδειγμα ποιος είναι υπεύθυνος για το θέμα του διαπολιτισμικού και διαθρησκευτικού διαλόγου. Οπωσδήποτε, όμως, πρέπει να πούμε πως αυτή η επέκταση ανταποκρίνεται στις προσδοκίες μας ως σοσιαλδημοκρατών.
<P>
Δεύτερον, σε αυτό το πλαίσιο ασφαλώς θα ρωτήσουμε τους νέους Επιτρόπους κατά πόσον ενστερνίζονται το πρόγραμμα της κοινωνικής Ευρώπης και το ζήτημα της αλληλεγγύης. " Επιτροπή είναι συλλογικό όργανο και γι' αυτό θα εξετάσουμε όλους τους νέους Επιτρόπους για να δούμε αν ομολογούν πραγματικά πίστη στην κοινωνική Ευρώπη.
<P>
Τρίτον, σχετικά με την ανάπτυξη και την κοινωνική ασφάλεια: κύριε Πρόεδρε της Επιτροπής, αυτό το παρουσιάσατε δικαίως ως ένα πολιτικό πρόγραμμα και έχουν γίνει οπωσδήποτε σημαντικά βήματα προς αυτήν την κατεύθυνση. Επιτρέψτε μου να αναφέρω δύο παραδείγματα για να δείξω πού χρειάζονται κατά τη γνώμη μας περαιτέρω πρόοδοι. Ειδικά ο τομέας της ενέργειας -μολονότι νομίζω ότι δεν είναι εδώ ο Επίτροπος Piebalgs- είναι σημαντικός παράγοντας για την ανάπτυξη και την απασχόληση. Όταν όμως ένας αρχηγός κυβέρνησης μας ρωτάει πώς μπορούμε να ασκήσουμε μια κοινή ευρωπαϊκή ενεργειακή πολιτική όταν όλα έχουν ως μόνο στόχο την ελευθέρωση, τότε η Επιτροπή πρέπει να θεσπίσει ένα πολιτικό πλαίσιο για την ευρωπαϊκή ενεργειακή πολιτική.
<P>
Σχετικά με τα διευρωπαϊκά δίκτυα: κάποτε είχατε συνηγορήσει θερμά -και το αναφέραμε αυτό έμμεσα σήμερα- να προωθηθεί ο συντονισμός χρησιμοποιώντας τα μέτρα των επιμέρους χωρών. Θα ήθελα να υπογραμμίσω και πάλι πως για εμάς, ο σημαντικότερος στόχος της Ευρωπαϊκής Ένωσης είναι η αλληλεγγύη.
<SPEAKER ID="212" NAME="Lena Ek">
εξ ονόματος της Ομάδας ALDE. - (SV) Κύριε Πρόεδρε, αξιότιμα μέλη της Επιτροπής, κυρίες και κύριοι συνάδελφοι, κυρίες και κύριοι, θα αφιερώσω τον χρόνο ομιλίας μου σε τρεις πτυχές του προγράμματος εργασίας της Επιτροπής, ήτοι στην παγκόσμια ανταγωνιστικότητα, την πράσινη ανάπτυξη και την ενέργεια. Και τα τρία αυτά θέματα αποτελούν καίρια συστατικά στοιχεία για την ανταγωνιστικότητα της Ευρώπης.
<P>
Πρώτον, λοιπόν, η παγκόσμια ανταγωνιστικότητα. Το μέλλον της Ευρώπης εξαρτάται από το αν θα μπορεί να ανταγωνίζεται στην πρώτη γραμμή της έρευνας αιχμής με ποιότητα και ικανότητες. Μόνον έτσι μπορούμε να διατηρήσουμε το ευρωπαϊκό πρότυπο. Το έβδομο πρόγραμμα πλαίσιο είναι, συνεπώς, το σημαντικότερο έγγραφο των τελευταίων ετών για τη βιομηχανική πολιτική. Φοβούμαι ότι οφείλω να δηλώσω ότι, μέχρις ενός βαθμού, αυτό το πρόγραμμα εργασίας δεν διαθέτει αρκετό δυναμισμό. " εξερεύνηση του διαστήματος είναι πολύ θετική και σημαντική, όπως πού είναι οι φιλοδοξίες στον τομέα της ιατρικής βιομηχανίας; Γιατί οι τεχνολογίες των πληροφοριών αναφέρονται μόνο στο πλαίσιο του ηλεκτρονικού εγκλήματος; Αν μπορούσα να ευχηθώ κάτι, θα ήταν να εκπονηθεί ένα πιο συνεκτικό στρατηγικό σχέδιο που θα μας επιτρέψει να είμαστε ανταγωνιστικοί στον 21ο αιώνα.
<P>
Δεύτερον, το περιβάλλον και η ανάπτυξη. Πάρα πολύ συχνά, όταν παρουσιάζονται παρόμοια έγγραφα, δημιουργείται η εντύπωση ότι το περιβάλλον και η ανάπτυξη είναι, κατά κάποιον τρόπο, ασύμβατα μεταξύ τους. Είμαι πεπεισμένη ότι αυτό δεν ισχύει, γεγονός το οποίο θεωρώ ότι έχει αποδειχθεί μέσω του έργου στο πλαίσιο της οδηγίας REACH. Τις επόμενες δεκαετίες, ο κόσμος θα υποχρεωθεί να κάνει κάτι για το θέμα της αλλαγής του κλίματος. Αυτό θα περιλαμβάνει την εφαρμογή νέων τεχνολογιών εξοικονόμησης ενέργειας, νέων τεχνολογιών για την κίνηση των οχημάτων κ.ο.κ. Θα δημιουργηθεί μια τεράστια αγορά για φιλικές προς το περιβάλλον τεχνολογίες και ενεργειακώς αποδοτικά προϊόντα. Οι ευρωπαϊκές επιχειρήσεις πρέπει να είναι έτοιμες γι' αυτό. Συνεπώς, θα ευχόμουν, το προσεχές έτος, να αφιερώσει περισσότερη ενέργεια η Επιτροπή για την επίτευξη της ανάπτυξης με εστίαση στο περιβάλλον.
<P>
Τρίτον, η ενέργεια. " ανταγωνιστικότητα της Ευρώπης εξαρτάται ευθέως από το κατά πόσον υπάρχει ασφαλής και οικονομικώς προσιτός ενεργειακός εφοδιασμός.
<P>
Είναι ευκολότερο να αγωνίζεται κανείς για τις αρχές του παρά να ζει σύμφωνα με αυτές, αλλά εύχομαι ότι η Επιτροπή θα μπορέσει να επιτύχει το τελευταίο όσον αφορά την παγκόσμια ανταγωνιστικότητα, την πράσινη ανάπτυξη και τον ασφαλή και βιώσιμο ενεργειακό εφοδιασμό.
<SPEAKER ID="213" NAME="Jean Lambert">
εξ ονόματος της Ομάδας Verts/ALE. - (EN) Κύριε Πρόεδρε, θέλω να επισημάνω στον κ. Επίτροπο ότι είμαστε υποχρεωμένοι να συνεχίσουμε να μιλάμε για παλαιά και νέα κράτη μέλη για όσο διάστημα ισχύουν οι μεταβατικές περίοδοι στις οποίες αναφέρθηκε η συνάδελφός μου, κ. Oomen-Ruijten.
<P>
Ωστόσο, άκουσα επίσης με ιδιαίτερη ικανοποίηση τον κ. Barroso να μιλά για μέτρα κατά αδίστακτων εργοδοτών. Υποθέτω ότι εννοεί τους εργοδότες οι οποίοι απασχολούν ανθρώπους υπό συνθήκες δουλείας σχεδόν, τους αμείβουν ελλιπέστατα και τους εκμεταλλεύονται, κάτι που, βεβαίως, ισχύει όχι μόνο για όσους απασχολούν υπηκόους τρίτων χωρών αλλά και πολίτες της ΕΕ, όπως πληροφορούμαστε τον τελευταίο καιρό. Υποθέτω ότι αυτά τα μέτρα θα εντάσσονται στην προσπάθεια βελτίωσης της ποιότητας της εργασίας, θέμα που έχουμε συζητήσει πολύ συχνά, εξαλείφοντας τις χαμηλής ποιότητας και αμοιβής θέσεις απασχόλησης, οπότε προσδοκώ ότι αυτή η πτυχή θα περιγράφεται με πιο συγκεκριμένο τρόπο στο πρόγραμμα της Επιτροπής.
<P>
Όπως ανέφεραν άλλοι ομιλητές, μας ικανοποιεί ιδιαιτέρως η διαρκής αναφορά στη βιώσιμη ανάπτυξη και τη σχέση με την αλλαγή του κλίματος, θέμα το οποίο συζητούμε επί μακρόν, και συμφωνώ πλήρως με τα όσα ανέφερε η κ. Ek για την ανάπτυξη με σεβασμό στο περιβάλλον. Συνεπώς, αναμένουμε το σχέδιο δράσης για τη βιώσιμη παραγωγή και κατανάλωση το προσεχές έτος, το οποίο υποθέτουμε ότι θα συνιστά βήμα προόδου ως προς την οικολογική αποδοτικότητα και τον καθορισμό του τρόπου με τον οποίο θα αποσυνδέσουμε την επιβάρυνση του περιβάλλοντος από την ανάπτυξη.
<P>
Αναμένουμε επίσης το έγγραφο ανάλυσης των κοινωνικών πραγματικοτήτων, το οποίο είναι εξαιρετικά σημαντικό όσον αφορά τα πρότυπα ευημερίας. Υποθέτουμε ότι θα περιλαμβάνει επίσης περιβαλλοντικούς παράγοντες, καθότι γνωρίζουμε ότι τα φτωχότερα κοινωνικά στρώματα συχνά ζουν στα πιο ακατάλληλα και υποβαθμισμένα περιβάλλοντα και συνθήκες στέγασης, με τα αποτελέσματα που έχει αυτό για την ψυχική υγεία.
<P>
Θα προτιμούσαμε μια οδηγία πλαίσιο για τις κοινωνικές υπηρεσίες· παρ' όλα αυτά, όμως, θα εξετάσουμε το κατά πόσον οι προτάσεις που θα κατατεθούν θα λαμβάνουν υπόψη τις επιπτώσεις της ισχύουσας ευρωπαϊκής νομοθεσίας στο μέλλον των υπηρεσιών.
<P>
Τέλος, θα θεωρούσαμε ευπρόσδεκτη την ενίσχυση της στρατηγικής για τη βιώσιμη ανάπτυξη όσον αφορά την εστίαση στην κατάρτιση επαγγελματιών οι οποίοι θα συμβάλουν στην υλοποίηση των στόχων για την αλλαγή του κλίματος. Αν δεν μπορούμε να εγκαταστήσουμε ηλιακούς συλλέκτες ή να διορθώσουμε τα συστήματα ενέργειάς μας, δεν πρόκειται να επιτύχουμε τους στόχους μας ως προς την αλλαγή του κλίματος.
<P>
(Χειροκροτήματα)
<SPEAKER ID="214" NAME="Ilda Figueiredo">
εξ ονόματος της Ομάδας GUE/NGL. - (PT) Κύριε Πρόεδρε, διαβάζοντας το νομοθετικό πρόγραμμα και ακούγοντας την παρουσίαση του έργου της Επιτροπής για το 2007, δεν μπορούμε παρά να καταλήξουμε στο συμπέρασμα ότι μας περιμένει μια από τα ίδια· ο ίδιος νεοφιλελευθερισμός, ο οποίος υπονομεύει τα κοινωνικά και εργασιακά δικαιώματα, ο οποίος καθιστά πιο ασταθή την εργασία, ο οποίος επανέρχεται σε παλαιότερες μεθόδους εκμετάλλευσης, ο οποίος προάγει την ελευθέρωση των υπηρεσιών, περιλαμβανομένων των δημοσίων υπηρεσιών, έτσι ώστε να μην μένει η παραμικρή αμφιβολία όσον αφορά τις προθέσεις που κρύβονται πίσω από τη λεγόμενη στρατηγική της Λισαβόνας.
<P>
Στο όνομα της ευελιξίας, της ολοκλήρωσης της εσωτερικής αγοράς και της παγκοσμιοποίησης, οι συμβάσεις εργασίας καταστρατηγούνται, ενώ υπάρχει κίνδυνος αύξησης του αριθμού των μετεγκαταστάσεων επιχειρήσεων, όπως στην περίπτωση της GM Opel στην Azambuja, της Johnson Controls στις περιοχές Nelas και Portalegre, και της Lear στην περιοχή Valongo, για να αναφέρω ορισμένες μόνον από τις σοβαρότερες περιπτώσεις που απειλούν σήμερα χιλιάδες εργαζόμενους στην Πορτογαλία, όπου η ανεργία βρίσκεται ήδη σε πολύ υψηλά επίπεδα μετά τις απολύσεις στις βιομηχανίες κλωστοϋφαντουργίας, ένδυσης και υπόδησης.
<P>
Αυτοί ακριβώς οι άνεργοι βρίσκονται τώρα στο έλεος των εταιρειών προσωρινής απασχόλησης και άλλων αδίστακτων αφεντικών, όπως στις πρόσφατες περιπτώσεις, τις οποίες πληροφορηθήκαμε από τα μέσα ενημέρωσης, πεινασμένων και αδέκαρων πορτογάλων εργαζομένων στις νότιες Κάτω Χώρες. Αυτή είναι η επιχειρηματική κοινωνική ευθύνη στην πράξη; Συγχρόνως, στο όνομα του ενιαίου νομίσματος και της σταθερότητας των τιμών, η Ευρωπαϊκή Κεντρική Τράπεζα αυξάνει τακτικά τα επιτόκια και οι κυβερνήσεις χρησιμοποιούν το Σύμφωνο Σταθερότητας και Ανάπτυξης για να υπονομεύσουν τη μεταποιητική βιομηχανία, να εμποδίσουν την κοινωνική ανάπτυξη, να υπονομεύσουν τις μικρές και πολύ μικρές επιχειρήσεις και να διαμορφώσουν μια νοοτροπία δεκτική στην επαίσχυντη εκμετάλλευση των μεταναστών εργαζομένων και των οικογενειών τους.
<P>
Συνεπώς, εμείς υπογραμμίζουμε την ανάγκη ανατροπής αυτών των νεοφιλελεύθερων πολιτικών. Είναι καιρός να θέσουμε ως προτεραιότητα την κοινωνική ανάπτυξη και τις πολιτικές κοινωνικής μέριμνας, ενώ ζητώ επίσης να επιδειχθεί αλληλεγγύη προς τους πεινασμένους πορτογάλους εργαζομένους που έπεσαν θύματα εκμετάλλευσης, όπως στην περίπτωση των νοτίων Κάτω Χωρών, η οποία μόλις τώρα είδε το φως της δημοσιότητας.
<SPEAKER ID="215" NAME="Konrad Szymański">
εξ ονόματος της Ομάδας UEN. - (PL) Κύριε Πρόεδρε, η ευρωπαϊκή ολοκλήρωση είναι τμήμα μόνο της λύσης στο ζήτημα της οικονομικής ανάπτυξης στην Ευρώπη. Τα ίδια τα κράτη μέλη καλούνται να διαδραματίσουν κεντρικό ρόλο, μέσω της λήψης αποφάσεων για τη μεταρρύθμιση των δημοσιονομικών και οικονομικών τους τομέων.
<P>
Επ' αυτού έχουμε πολλά παραδείγματα καλών πρακτικών. " επιτυχία των εσωτερικών μεταρρυθμίσεων σε ορισμένες χώρες τους επέτρεψε να απορροφήσουν με μεγάλη ταχύτητα τη διεύρυνση το 2004 και να εφαρμόσουν τις αρχές της κοινής αγοράς σε όλους τους τομείς. " επιτυχία χωρών όπως η Ιρλανδία, η Φινλανδία, οι Κάτω Χώρες ή η Μεγάλη Βρετανία επιτρέπει στις χώρες αυτές να αντιμετωπίζουν πολύ πιο ήρεμα τον παγκόσμιο ανταγωνισμό.
<P>
Από την άλλη πλευρά, ένα κοινωνικό πρότυπο το οποίο στηρίζεται σε άκαμπτα και σύντομα ωράρια εργασίας, καθώς και στην αποφυγή του ανταγωνισμού όχι μόνο σε διεθνές επίπεδο αλλά και στο επίπεδο της κοινής αγοράς οδηγεί αναπόδραστα σε κοινωνική και οικονομική κρίση.
<P>
Αυτή η πολιτική και οικονομική παράταξη δυνάμεων στο εσωτερικό της Ευρώπης με κάνει να αμφιβάλλω σοβαρά για το κατά πόσον η Συνταγματική Συνθήκη, στην οποία τόσο συχνά αναφερόμαστε, αποτελεί κατάλληλη λύση για τα οικονομικά μας προβλήματα. Θα προσφέρει στις χώρες οι οποίες είναι λιγότερο πρόθυμες να λύσουν τα εσωτερικά τους προβλήματα αυξημένη επιρροή στις υποθέσεις της ΕΕ. Θα χαθεί η ισορροπία μεταξύ των διαφορετικών προτύπων και θα περιοριστεί ο ανταγωνισμός μεταξύ των διαφόρων συστημάτων. Αυτή η διάγνωση σχετικά με την παράταξη των δυνάμεων είναι απόρροια των συζητήσεων σχετικά με τις υπηρεσίες, τον χρόνο εργασίας και την εκπροσώπηση των εργαζομένων. Μεταφορικώς, με ανησυχεί μια συνθήκη η οποία, στα θέματα της νομοθεσίας και της ρύθμισης, ενδέχεται να μας στρέψει περισσότερο προς τη Γερμανία και τη Γαλλία και λιγότερο προς τη Βρετανία.
<P>
Από όλες τις δραστηριότητες που προγραμματίζει η Επιτροπή για το 2007, οι σημαντικότερες κατά τη γνώμη μου είναι αυτές που αφορούν τη βελτίωση του ρυθμιστικού πλαισίου. Είναι δυστύχημα που ένας οργανισμός ο οποίος επί 50 χρόνια εξέφραζε τις τέσσερις βασικές ελευθερίες οι οποίες κατοχυρώνονται στις συνθήκες, κοστίζει σήμερα στις επιχειρήσεις 600 δισ. ευρώ ετησίως. Και είναι ακόμη μεγαλύτερο δυστύχημα που, παρά τις συμφωνίες που επιτεύχθηκαν το περασμένο έτος, δεν κατέστη δυνατή η μείωση της γραφειοκρατίας και/ή η βελτίωση της ευρωπαϊκής νομοθεσίας.
<P>
Ευελπιστώ ότι το 2007 θα είναι έτος καμπής σε αυτόν τον τομέα. Αυτό, όμως, δεν πρόκειται να συμβεί αν δεν μπορούμε να απαντήσουμε με ειλικρίνεια ερωτήσεις σχετικά με τους λόγους αυτής της αποτυχίας το 2006. Γιατί οι προτάσεις εκσυγχρονισμού, κωδικοποίησης και ενοποίησης της ευρωπαϊκής νομοθεσίας συναντούν αντιστάσεις; Και ποιος αντιστέκεται σε αυτές; Ποιοι είναι οι γόρδιοι δεσμοί που δεν καταφέραμε να κόψουμε;
<P>
Θα ήθελα να μου απαντήσετε σε αυτές τις ερωτήσεις σήμερα.
<SPEAKER ID="216" NAME="Nils Lundgren">
εξ ονόματος της Ομάδας IND/DEM. - (SV) Κύριε Πρόεδρε, ασφάλεια δικαίου σημαίνει ότι η άσκηση της εξουσίας και η απόδοση της δικαιοσύνης λειτουργούν βάσει συγκεκριμένων νομικών κανόνων. Από το νομοθετικό πρόγραμμα και πρόγραμμα εργασίας της Επιτροπής για το 2007, καθίσταται σαφές ότι η Επιτροπή αναμένει την εφαρμογή του Συντάγματος, παρά το γεγονός ότι στις Κάτω Χώρες και στη Γαλλία το σχέδιο συντάγματος απορρίφθηκε με μεγάλη πλειοψηφία. Ο αγώνας μεταξύ του πολιτικού κατεστημένου και των λαών της Ευρώπης συνεχίζεται, λοιπόν, ακάθεκτος.
<P>
Το ευρωπαϊκό εγχείρημα ακολουθεί ολισθηρό δρόμο. Το Δικαστήριο των Ευρωπαϊκών Κοινοτήτων θα χάσει τη νομιμοποίησή του εξαιτίας της αλαζονικής του στάσης έναντι των δημοκρατικώς εκλεγμένων κυβερνήσεων των κρατών μελών. Το Δικαστήριο είναι, ουσιαστικά, μια εξουσία στην Ευρώπη η οποία διορίζει τον εαυτό της. Επέλεξε να αυτοανακηρυχθεί θεματοφύλακας της αρχής του διαχωρισμού των εξουσιών πριν ακόμη από τη σύνοδο κορυφής του Άμστερνταμ το 1998. Το έπραξε δε χωρίς καμία απολύτως δημοκρατική ή πολιτική βάση. Το Δικαστήριο έχει επίσης καταστήσει σαφές στα εθνικά δικαστήρια ότι δεν μπορούν να θεωρούνται ανεξάρτητα, αλλά ότι αποτελούν προέκταση του Δικαστηρίου των Ευρωπαϊκών Κοινοτήτων, μέσω της οποίας ασκεί τον δικαστικό του ακτιβισμό.
<P>
Καλώ, συνεπώς, όλες και όλους τους βουλευτές του παρόντος Κοινοβουλίου να ξανασκεφτούν ορισμένα πράγματα πριν να είναι πολύ αργά. " ΕΕ δεν χρειάζεται περισσότερη συγκέντρωση εξουσιών χωρίς δημοκρατική βάση. " ΕΕ χρειάζεται ανταγωνισμό, όχι μόνο μεταξύ επιχειρήσεων στην αγορά για τη δημιουργία βελτιωμένων προϊόντων, αλλά και μεταξύ των χωρών για την εξεύρεση καλών πολιτικών λύσεων στα εκάστοτε προβλήματα.
<SPEAKER ID="217" NAME="Roger Helmer" AFFILIATION="NI">
(EN) Κύριε Πρόεδρε, η Επιτροπή θα επανεξετάσει τη λειτουργία της κοινής αγοράς, η οποία έχει ήδη καθυστερήσει υπερβολικά. Ευελπιστώ ότι η Επιτροπή θα μελετήσει την έκθεση του Συμβουλίου Οικονομικής Ανάλυσης, μιας δυναμικής οικονομικής επιτροπής της γαλλικής κυβέρνησης της οποίας προεδρεύει ο πρωθυπουργός Dominique de Villepin. Στην έκθεση αυτή αναφέρεται ότι "η οικονομική ολοκλήρωση βρίσκεται σε στασιμότητα και δεν προωθεί πλέον την ανάπτυξη". Αναφέρεται επίσης ότι η δημιουργία του ευρώ δεν απέφερε τα αναμενόμενα οφέλη. Στη συνέχεια τα πράγματα σοβαρεύουν: "Είμαστε πεπεισμένοι ότι η κατάσταση την οποία περιγράφουμε είναι επικίνδυνη". Υποστηρίζεται ότι οι κακές οικονομικές επιδόσεις αποθαρρύνουν τις επενδύσεις και βλάπτουν την απασχόληση και την κοινωνική πολιτική, ενώ γίνεται λόγος για "εμφανή εξάντληση, καθώς οι κοινοτικές διαδικασίες δημιουργούν τον κίνδυνο έναρξης ενός φαύλου κύκλου ο οποίος θα εξαρθρώσει το κοινοτικό κεκτημένο".
<P>
Ευελπιστώ ότι η Επιτροπή θα λάβει υπόψη την εκτίμηση του Αντιπροέδρου της, κ. Günter Verheugen, ο οποίος αναφέρει ότι το κόστος που προκαλεί η υπερβολική ρύθμιση στην κοινή αγορά ανέρχεται σε 600 δισ. ευρώ ετησίως. Αυτό το ποσό είναι τετραπλάσιο από τα εμπορικά οφέλη που η ίδια η Επιτροπή εκτιμά ότι προκύπτουν από την κοινή αγορά.
<P>
Βάσει των αποτελεσμάτων πρόσφατης έρευνας στο "νωμένο Βασίλειο, στην οποία μετείχαν περισσότερα από 1 000 ανώτατα διευθυντικά στελέχη και η οποία πραγματοποιήθηκε κατ' εντολή της ομάδας προβληματισμού "Open Europe", η σαφής πλειονότητα των ερωτηθέντων θεωρεί ότι η ΕΕ βλάπτει περισσότερο από όσο ωφελεί και ότι η Βρετανία πρέπει να επαναδιαπραγματευτεί τη σχέση της με την Ευρώπη, περιορίζοντάς την περισσότερο στο επίπεδο συμφωνίας ελευθέρων συναλλαγών. " θέση που εκφράζεται είναι ξεκάθαρη: το μερίδιο της Ευρώπης στο διεθνές εμπόριο συρρικνώνεται ταχύτατα. " ένταξη στην ΕΕ κοστίζει περισσότερο από τα όποια οφέλη μπορεί να προσφέρει. Το ρυθμιστικό πλαίσιο και το κοινωνικό πρότυπο της ΕΕ προκαλούν τεράστια οικονομική ζημία. " ΕΕ μας κάνει φτωχότερους, λιγότερο δημοκρατικούς και λιγότερο ελεύθερους - αρκετά πια!
<SPEAKER ID="218" NAME="Paul Rübig" AFFILIATION="PPE-DE">
(DE) Κύριε Πρόεδρε, κυρίες και κύριοι Επίτροποι, κυρίες και κύριοι, ο κ. Helmer ασφαλώς θα υπερασπιστεί τη βρετανική εσωτερική αγορά, η οποία είναι γι' αυτόν γεωγραφικά περιορισμένη, χωρίς ωστόσο να επιχειρήσει να υπονομεύσει την αρχή της οικονομίας της αγοράς.
<P>
Θα ήθελα να πω στον κ. Schulz πως μπορεί να έχουμε σημασιολογικό πρόβλημα. Για μένα, αγορά σημαίνει την ικανοποίηση των αναγκών των πελατών και την προσφορά υπηρεσιών και προϊόντων που τα αγοράζει πραγματικά ο πολίτης. Έτσι εννοώ εγώ την αγορά και για τον λόγο αυτόν θεωρώ ότι χειροκροτήθηκε τόσο η αγόρευσή σας. Δεν μπορούμε να διαμορφώσουμε μελλοντικά την ευρωπαϊκή εσωτερική αγορά και την προσφορά μας χωρίς να λάβουμε υπόψη τις ανάγκες των πολιτών μας.
<P>
Κατά τη γνώμη μου, το δεύτερο ζήτημα που έχει μεγάλη σημασία είναι το ενεργειακό. " ενέργεια θα γίνει γενικά ένα από τα πρώτα θέματα μαζί με τη γεωργία. Εδώ θα χρειαστούμε επιπλέον πρωτοβουλίες ως προς τις ανανεώσιμες πηγές ενέργειας. Παρατηρώντας πώς αυξάνεται η ευημερία στην Κίνα, στις Ινδίες και σε πολλές άλλες χώρες του κόσμου, βλέπουμε ότι στον τομέα των τροφίμων θα χρειαστούμε πολλή ενέργεια για νέα και σχετικά καλής ποιότητας τρόφιμα. Για εμάς, απόλυτη προτεραιότητα είναι το άνοιγμα της αγοράς σε διεθνές επίπεδο. Πρέπει να δημιουργήσουμε νέες ευκαιρίες για τους αγρότες μας και για τους παραγωγούς τροφίμων μας, προκειμένου να μπορούν να πωλούν στο μέλλον τα προϊόντα τους.
<P>
Σχετικά με τη συζήτηση για το CO2 θα ήθελα να πω το εξής: πώς να αντιδράσουμε όταν στη Ρωσία το πετρέλαιο πωλείται 8 δολάρια το βαρέλι -και μάλιστα στη βαριά βιομηχανία- ενώ εδώ πρέπει να πληρώνουμε ως και 80 δολάρια το βαρέλι και ύστερα καταβάλλουμε και την εισφορά διοξειδίου του άνθρακα εξαιτίας της εμπορίας εκπομπών, με αποτέλεσμα μια διπλή επιβάρυνση για την ενέργειά μας και συνακόλουθα για τη βιομηχανία πρώτων υλών μας; Πώς να διατηρήσουμε έτσι θέσεις εργασίας στην Ευρώπη;
<P>
Είναι επειγόντως απαραίτητη μια συζήτηση -και στον τομέα της εξωτερικής πολιτικής- γι' αυτές τις ανισορροπίες στην αγορά. Θα δούμε άλλωστε αν η Ρωσία θα προσφέρει στις γείτονες χώρες τις ίδιες τιμές με αυτές που χρεώνει στο εσωτερικό της. Αυτές θα είναι οι ενδιαφέρουσες συζητήσεις στο μέλλον.
<SPEAKER ID="220" NAME="Stephen Hughes" AFFILIATION="PSE">
(EN) Στα ζητήματα της απασχόλησης και των κοινωνικών υποθέσεων, θεωρώ ότι το πρόγραμμα αυτό είναι πολύ απογοητευτικό. Για μια ακόμη φορά λαμβάνουμε υποσχέσεις για μια σειρά λευκών και πράσινων βίβλων και ανακοινώσεων, στις οποίες ανακυκλώνεται το ίδιο παρωχημένο υλικό. Θα εκδοθεί μια πράσινη βίβλος για την εργατική νομοθεσία η οποία περιλαμβάνει ερωτήματα τα οποία είχαν τεθεί και απαντηθεί πριν από δέκα χρόνια από τον Allan Larsson, όταν ήταν Γενικός Διευθυντής της Επιτροπής για την απασχόληση.
<P>
Στην ανακοίνωση χαιρετίζεται ο συνδυασμός ευελιξίας και ασφάλειας στην εργασία ως μέσο εκμετάλλευσης των ευκαιριών που προσφέρουν οι ευρωπαϊκές αγορές εργασίας. Στην πραγματικότητα, αποδεικνύεται ότι δεν έχει θετική σημασία για τους εργαζόμενους. Για εκατομμύρια εργαζόμενους, ο συνδυασμός ευελιξίας και ασφάλειας στην εργασία αποτελεί ευφημισμό για την εκμετάλλευση, την ανασφάλεια και την αβεβαιότητα. Χρειαζόμαστε ένα κοινοτικό νομοθετικό πλαίσιο το οποίο θα καταπολεμά την αδικία και την εκμετάλλευση στις σχέσεις απασχόλησης και οιονεί απασχόλησης. Όλοι οι εργαζόμενοι σε όλες τις περιοχές έχουν δικαίωμα πρόσβασης σε αξιοπρεπή εργασία η οποία θα προσφέρει στους ίδιους και στις οικογένειές τους τη δυνατότητα να ζουν αξιοπρεπώς.
<P>
Εν τω μεταξύ, η κοινωνική Ευρώπη παραμένει στάσιμη. Το πιο πρόσφατο νομοθέτημα της ΕΕ στον κοινωνικό τομέα εγκρίθηκε πριν από τρία και πλέον χρόνια. " έλλειψη φιλοδοξίας που επιδεικνύει η Επιτροπή αντικατοπτρίζει την έλλειψη ισορροπίας στην πολιτική της οπτική. " βελτίωση του ρυθμιστικού πλαισίου συνεπάγεται τη μη θέσπιση νομοθεσίας στον κοινωνικό τομέα, αλλά αντικατοπτρίζει επίσης τις αποθαρρυντικές προοπτικές κάθε πρότασης που μπορεί να κατατεθεί στο Συμβούλιο Απασχόλησης. Οι Υπουργοί Απασχόλησης πρέπει να αρχίσουν να διαδραματίζουν θετικό ρόλο, και μπορούν να ξεκινήσουν κάνοντας κάτι θετικό όσον αφορά τον χρόνο εργασίας και τους εργαζόμενους σε εταιρείες προσωρινής απασχόλησης. " στρατηγική της Λισαβόνας υπόσχεται περισσότερες και καλύτερης ποιότητας θέσεις απασχόλησης. Τι έχει γίνει για την υλοποίηση αυτής της υπόσχεσης προς τους εργαζόμενους; Ελάχιστα.
<P>
Συνεπώς, το μήνυμά μου προς την Επιτροπή και το Συμβούλιο είναι το εξής: ας αφήσουμε τα λόγια και ας προχωρήσουμε σε πράξεις.
<P>
(Χειροκροτήματα)
<SPEAKER ID="221" NAME="Elizabeth Lynne" AFFILIATION="ALDE">
(EN) Οι δημογραφικές αλλαγές είναι μια από τις σοβαρότερες προκλήσεις για την ευρωπαϊκή ανταγωνιστικότητα. Θέλουμε να καταστεί προτεραιότητα η είσοδος στην αγορά εργασίας ατόμων τα οποία αποκλείονται από αυτήν, όπως οι ηλικιωμένοι και τα άτομα με αναπηρίες. Γι' αυτό πρέπει να εφαρμοστεί πλήρως η οδηγία του 2000 για την απασχόληση. Πρέπει, όμως, να κάνουμε περισσότερα, ιδίως ενόψει του γεγονότος ότι το 2007 είναι ευρωπαϊκό έτος ίσων ευκαιριών.
<P>
Ωστόσο, χαιρετίζω τη δέσμευση της Επιτροπής να μειώσει τα περιττά νομοθετικά μέτρα. Γι' αυτό καλώ την Επιτροπή να επαναβεβαιώσει την πρόθεσή της να αποσύρει την οδηγία για τους εργαζόμενους μέσω εταιρειών προσωρινής απασχόλησης και να εξετάσει το ενδεχόμενο να διαχωριστεί το θέμα του υπολογισμού του χρόνου εργασίας σε περιπτώσεις εφημερίας, από την ατομική επιλογή εξαίρεσης από την οδηγία για τον χρόνο εργασίας.
<P>
Εάν επιθυμούμε πραγματικά ανάπτυξη και ανταγωνιστικότητα στην Ευρώπη, δεν πρέπει να προτείνεται νομοθεσία στον τομέα της απασχόλησης αν δεν μπορεί να εφαρμοστεί επιτυχώς σε τοπικό ή εθνικό επίπεδο. Στον τομέα της υγείας και της ασφάλειας, πρέπει να προτείνεται νομοθεσία μόνον εάν αυτή αποδεικνύεται αναγκαία βάσει επιστημονικών και ιατρικών στοιχείων, όπως στην περίπτωση της τροποποίησης της οδηγίας του 2000 για τους βιολογικούς παράγοντες με σκοπό την προστασία των εργαζομένων από τραυματισμούς με βελόνες και από τον κίνδυνο προσβολής τους από ηπατίτιδα ή από τον ιό HIV. Μπορεί η Επιτροπή να μας πει πότε θα προτείνει αυτή την τροποποίηση της οδηγίας για τους βιολογικούς παράγοντες, σύμφωνα με την έκθεση πρωτοβουλίας που εγκρίθηκε από το Ευρωπαϊκό Κοινοβούλιο;
<SPEAKER ID="222" NAME="Αδάμος Αδάμου" AFFILIATION="GUE/NGL">
Κυρία Πρόεδρε, θα αναφερθώ σε τρία σημεία του προγράμματος της Ευρωπαϊκής Επιτροπής για την απασχόληση. Το πρώτο σχετίζεται με την πρόθεση της Επιτροπής να ενθαρρύνει τη δημιουργία κοινών αρχών για την ενίσχυση της ευελιξίας και της ασφάλειας στην απασχόληση. Μάλιστα η Επιτροπή σημειώνει ότι αυτός ο συνδυασμός αναγνωρίστηκε ως αναγκαίος. Μα από ποιους αναγνωρίστηκε; Προφανώς, από τους εργοδότες που εγκρίνουν το πλαίσιο της ανόθευτης αγοράς. Ας μην επικαλείται, όμως, κανείς τους εργαζόμενους, γιατί είναι εκείνοι που υποφέρουν από το ελαστικό ωράριο, την παραβίαση του χρόνου εργασίας και την ευελιξία της αγοράς.
<P>
Το δεύτερο αφορά το θέμα της μετανάστευσης. Αναφέρει η Επιτροπή ότι επειδή οι ανάγκες της αγοράς αυξήθηκαν θα πρέπει να προσεγγιστούν οι μετανάστες. Μα αυτό το μήνυμα είναι που περιμένουν οι εκμεταλλευτές για να εισάγουν φτηνό εργατικό δυναμικό και να το χρησιμοποιούν "σπάζοντας" τις εγχώριες αγορές και μειώνοντας τους μισθούς. Οι μετανάστες δεν πρέπει να χρησιμοποιούνται σαν διασπαστές, αλλά ως άνθρωποι με τα ίδια δικαιώματα στο πλάι του ντόπιου εργαζόμενου.
<P>
Τέλος, όπως και για την οδηγία για την απελευθέρωση των υπηρεσιών, έτσι και για το πρόγραμμα της Επιτροπής, οι εργαζόμενοι και οι πολίτες δεν πάσχουν από πρόβλημα μειωμένης αντίληψης -όπως κάποιοι επικαλούνται- αλλά απλώς διαφωνούν και αυτό ας μην το παρερμηνεύει κανένας.
<SPEAKER ID="223" NAME="Alessandro Battilocchio" AFFILIATION="NI">
(IT) Κυρία Πρόεδρε, κυρίες και κύριοι, λαμβάνω τον λόγο εξ ονόματος του Νέου Ιταλικού Σοσιαλιστικού Κόμματος. " ανακοίνωση της Επιτροπής σχετικά με την ανταγωνιστικότητα αποτελεί ένα αναγκαίο βήμα προς την υλοποίηση πολιτικών με στόχο τη βελτίωση των οικονομικών επιδόσεων της Ένωσης σε παγκόσμιο επίπεδο και στο πλαίσιο της στρατηγικής της Λισαβόνας. Σύμφωνα με την πρόταση, είναι σημαντική η δημιουργία ενός ευνοϊκού πλαισίου για την τεχνολογική ανάπτυξη, την καινοτομία και την υποστήριξη του βιομηχανικού κλάδου που, μέσω της έρευνας και της ανάπτυξης, είναι σε θέση να επεκτείνει την ανταγωνιστικότητα της ΕΕ στους πιο καινοτόμους τομείς.
<P>
Υποστηρίζω συνεπώς τις προτάσεις για το Ταμείο Προσαρμογής στην Παγκοσμιοποίηση, τη νέα γενιά προγραμμάτων συνοχής και τον οδηγό καινοτομίας που πρότεινε η Επίτροπος Hübner, οι οποίες ενθαρρύνουν τις περιφέρειες να επικεντρωθούν περισσότερο στην ανάπτυξη και οι οποίες ελπίζω ότι θα παράσχουν επαρκείς πληροφορίες και υποστήριξη προκειμένου να μπορέσουν οι μικρότερες και πλέον ευάλωτες επιχειρήσεις μας να ανταποκριθούν στις νέες ενεργειακές και εμπορικές προκλήσεις σε διεθνές επίπεδο. Πράγματι, θεωρώ αναγκαίο να υποστηρίξουμε έναν θεμελιώδη παράγοντα για την ευρωπαϊκή οικονομία: τις μικρές και μεσαίες επιχειρήσεις, ιδίως στον τομέα της μεταποίησης, οι οποίες εκ φύσεως είναι λιγότερο επιρρεπείς στην καινοτομία και πιο ευάλωτες στην παγκοσμιοποίηση της οικονομίας.
<P>
Αν και χαιρετίζω την υιοθέτηση ορθών εσωτερικών πρακτικών, θεωρώ επίσης αναγκαία την ενδεδειγμένη προστασία των μικρών και μεσαίων επιχειρήσεων, προπαντός στον τομέα του διεθνούς εμπορίου και ειδικότερα σε σχέση με αγορές που εκμεταλλεύονται τον αθέμιτο ανταγωνισμό και συχνά δεν αποφεύγουν μεθόδους που πλήττουν τα δικαιώματα των εργαζομένων και, ενίοτε, παραβιάζουν και τα δικαιώματα των παιδιών.
<SPEAKER ID="224" NAME="Amalia Sartori" AFFILIATION="PPE-DE">
(IT) Κυρία Πρόεδρε, κυρίες και κύριοι, θα ήθελα και εγώ να υποβάλω ορισμένες σκέψεις και προτάσεις προς την Επιτροπή. Επειδή στην Ευρώπη υπάρχει επιθυμία για Ευρώπη, πιστεύω πως οι απαντήσεις που οι άνθρωποι προσδοκούν αφορούν μια ισχυρή Ευρώπη, ικανή να προσφέρει, να κατευθύνει και να υποβάλει προτάσεις. Αυτός είναι ο κύριος λόγος για τον οποίο πιστεύω ότι πρέπει να καταφέρουμε να συνοψίσουμε καλύτερα τις πραγματικά σημαντικές προτάσεις των προγραμμάτων μας. Πιστεύω επίσης ότι η Επιτροπή, το Κοινοβούλιο και το Συμβούλιο σημειώνουν αρκετά αξιόλογη πρόοδο, καθώς κατόρθωσαν τα τελευταία χρόνια να εκπονήσουν μια σειρά οδηγιών και κανονισμών που ανταποκρίνονται στα αιτήματα για ποιότητα περιβάλλοντος, ποιότητα ζωής και περισσότερη ολοκλήρωση.
<P>
Υπάρχουν, ωστόσο, ορισμένοι σημαντικοί τομείς ευρωπαϊκής και διεθνούς πολιτικής, στους οποίους πρέπει να επιδείξουμε περισσότερη τόλμη. Οι τομείς αυτοί επισημάνθηκαν σε πολλές από τις παρεμβάσεις που προηγήθηκαν και αφορούν το περιβάλλον, την ενέργεια, την απασχόληση, την ασφάλεια και τη μετανάστευση, ζητήματα στο πλαίσιο των οποίων εντοπίζουμε μια κεντρική ιδέα που είναι οι ίσες ευκαιρίες για όλους: για τους νέους που αντιμετωπίζουν τον κόσμο της εργασίας και έχουν πολύ διαφορετικό επίπεδο εκπαίδευσης στα διάφορα κράτη μέλη, και ίσες ευκαιρίες για τις γυναίκες που δεν κατόρθωσαν ακόμη σε αυτήν τη παλαιά Ευρώπη να αποκτήσουν την ισότητα που τους αξίζει ούτε στον κόσμο την εργασίας.
<SPEAKER ID="225" NAME="Pervenche Berès" AFFILIATION="PSE">
(FR) Κυρία Πρόεδρε, κύριε Επίτροπε, πρέπει να πείτε στον κ. Barroso ότι, παρά την υψηλή φιλοδοξία που διέκρινε τα λεγόμενά του, προσμένουμε τα λόγια του να γίνουν πράξεις και ότι αυτό που, συνεπώς, χρειαζόμαστε, αν όντως θέλουμε να ξανακερδίσουμε την εμπιστοσύνη των συμπολιτών μας, είναι τόσο η βελτίωση της νομοθεσίας, πράγμα που δεν σημαίνει κατ' ανάγκην λιγότερη νομοθεσία, όσο και ικανότητα "to deliver” όπως λένε στ' αγγλικά.
<P>
Στο πεδίο της εταιρικής σχέσης οικολογίας-ενέργειας, τη δημιουργία της οποίας η Επιτροπή επιθυμεί διακαώς και την οποία το Κοινοβούλιο θα στηρίξει κατά πάσα βεβαιότητα, πρέπει να μελετήσουμε προηγουμένως τα μέσα που απαιτούνται γι' αυτό. Τα μέσα αυτά δεν αφορούν αποκλειστικά την ικανότητα από απόψεως αρμοδιοτήτων τις οποίες υποτίθεται θα μας έδινε το Σύνταγμα, αλλά και τη δημοσιονομική και φορολογική ικανότητα. Κατά συνέπεια, η Επιτροπή δεν πρέπει να χάσει ούτε λεπτό και να αρχίσει να εργάζεται για την αναθεώρηση των δημοσιονομικών προοπτικών, ούτως ώστε αυτό το εγχείρημα να μην έχει απλώς αντισταθμιστικό χαρακτήρα αλλά να χαρακτηρίζεται από φιλοδοξία αντάξια των όσων διακυβεύονται για την Ευρωπαϊκή Ένωση τον 21ο αιώνα.
<P>
Από τις 21 στρατηγικές πρωτοβουλίες, μόνο μία εμπίπτει στην αρμοδιότητα της Επιτροπής Οικονομικών και Νομισματικών Θεμάτων: η ιδέα για μια ανακοίνωση -ακόμη μία- για τις κοινωνικές υπηρεσίες κοινής ωφέλειας. Δεν υπάρχει ούτε μια λέξη για την πρόταση την οποία αποσύρατε από το πρόγραμμα εργασίας της Επιτροπής - μια κίνηση την οποία καταδίκασε ομοφώνως το Ευρωπαϊκό Κοινοβούλιο. Μιλώ για την απόσυρση της πρότασης περί αμοιβαιότητας. Ρωτήστε τον κ. Barroso τι απέγινε η πρωτοβουλία σε αυτόν τον τομέα. Το Κοινοβούλιο περιμένει μια πρόταση.
<P>
Στον τομέα των χρηματαγορών, το εγχείρημα στο οποίο εμπλεκόμαστε αφορά έναν διοργανικό διάλογο. Είχαμε υποβάλει κάποια συγκεκριμένα και πρακτικά αιτήματα αναφορικά με τις μικροπιστώσεις, τα εναλλακτικά ταμεία και τους οργανισμούς αξιολόγησης της πιστοληπτικής ικανότητας. Οι προτάσεις της Επιτροπής δεν λένε τίποτα για τα θέματα αυτά.
<P>
Τέλος, θέλω να σας ζητήσω να αναλάβετε ανάλογη δράση στον τομέα της λογιστικής, δίνοντας έτσι στην Ευρωπαϊκή Ένωση τη δυνατότητα να αντεπεξέλθει στις φιλοδοξίες τις οποίες πρέπει να ασπαστούμε.
<SPEAKER ID="226" NAME="Salvador Garriga Polledo" AFFILIATION="PPE-DE">
(ES) Κυρία Πρόεδρε, κυρία Αντιπρόεδρε της Επιτροπής, κύριοι Επίτροποι, κύριε Almunia, ολοένα καλύτερη νομοθεσία απαιτεί ολοένα καλύτερο προϋπολογισμό. Δεν υπάρχει, και δεν θα υπάρξει, καμία νέα νομοθεσία ή νέες πρωτοβουλίες το επόμενο έτος αν τα θεσμικά όργανα της Κοινότητας, η Επιτροπή ιδιαίτερα, δεν διενεργήσουν μια πλήρη αξιολόγηση της διαθεσιμότητας των πόρων και του τρόπου διάθεσης των πόρων σύμφωνα με τις απαιτήσεις των πολιτών της Ένωσης.
<P>
Με άλλα λόγια, η Ένωση, και η Ευρωπαϊκή Επιτροπή, χρειάζονται νομοθετικές προτεραιότητες και δημοσιονομικές προτεραιότητες που να συμβαδίζουν. Αυτή τη στιγμή, το τρέχον πρόγραμμα εργασίας της Επιτροπής δεν είναι συνεπές με το ψήφισμα που εγκρίθηκε από το Ευρωπαϊκό Κοινοβούλιο για την ετήσια πολιτική στρατηγική ούτε με την πρώτη ανάγνωση του Ευρωπαϊκού Κοινοβουλίου για το 2007.
<P>
Θα ήθελα να σας θυμίσω την παράγραφο 47 του ψηφίσματός μας για την Ετήσια Πολιτική Στρατηγική, στην οποία επιμέναμε ότι τα ευρωπαϊκά θεσμικά όργανα πρέπει να καταλήξουν σε συμφωνία σχετικά με αυτό το νομοθετικό πρόγραμμα τον Δεκέμβριο του 2006, προκειμένου να συμπίπτει με το τέλος της δημοσιονομικής διαδικασίας για το 2007.
<P>
Θα τελειώσω αναφέροντας τις δημοσιονομικές αρχές που θεσπίζονται από το Ευρωπαϊκό Κοινοβούλιο για τις προϋποθέσεις για την αποδέσμευση του αποθεματικού για τις θέσεις εργασίας της Ευρωπαϊκής Επιτροπής το 2007. Αναφορικά με τις προϋποθέσεις αυτές, το Κοινοβούλιο είναι σύμμαχος της Ευρωπαϊκής Επιτροπής εδώ, και όχι του Συμβουλίου. Συγκεκριμένα, ζητάμε μια δέσμευση για τη βελτίωση της διαδικασίας παράδοσης στο Ευρωπαϊκό Κοινοβούλιο του νομοθετικού προγράμματος και προγράμματος εργασίας της Επιτροπής που οδηγεί στην υποβολή, τον Φεβρουάριο του 2007, ενός νομοθετικού προγράμματος εργασίας για αυτό το έτος και που λαμβάνει υπόψη την ψήφο μας για τον προϋπολογισμό τον Δεκέμβριο.
<P>
Εσείς, και ειδικά η Επίτροπος που είναι αρμόδια για τους προϋπολογισμούς, γνωρίζετε πολύ καλά την κατάσταση και επομένως ελπίζουμε ότι θα μπορέσουμε να καταλήξουμε σε συμφωνία στη συνδιαλλαγή στις 21 του μηνός.
<SPEAKER ID="227" NAME="Enrique Barón Crespo" AFFILIATION="PSE">
(ES) Κυρία Πρόεδρε, κύριοι Επίτροπε, ο Πρόεδρος της Επιτροπής, ο οποίος αγενώς δεν παρέστη σε αυτή τη συζήτηση, αιτιολόγησε τη διόρθωση του προγράμματός του με έναν εξαιρετικό τρόπο παραθέτοντας τα λόγια ενός ανώνυμου φιλοσόφου από τη χώρα του που υπερασπιζόταν την αλήθεια. Εφόσον το αλάθητο της Επιτροπής δεν προβλέπεται στις Συνθήκες, πιστεύω ότι θα ήταν πιο ενδεδειγμένο να παραθέσουμε το παλιό ρητό "rectificar es de sabios [η διόρθωση είναι για τους σοφούς]".
<P>
" Επιτροπή διόρθωσε δύο σημεία που είναι σημαντικά για το προσεχές έτος. Καταρχάς, ο Πρόεδρος της Επιτροπής άρχισε να μιλάει, δεν θα πω παθιασμένα, αλλά τουλάχιστον με έναν βαθμό ενθουσιασμού, για το Ευρωπαϊκό Σύνταγμα. Το χαιρετίζω αυτό. Δεύτερον, η Επιτροπή εισήγαγε τη μετανάστευση ως επιτακτικό θέμα.
<P>
Θα ήθελα να αναφερθώ πιο συγκεκριμένα, ωστόσο, σε ένα θέμα που είναι πολύ σημαντικό και διασχίζει εγκάρσια όλα αυτά για τα οποία μιλάμε, και στο οποίο δεν αναφέρθηκε ο Πρόεδρος της Επιτροπής: την ανάγκη αναπροσανατολισμού των διαπραγματεύσεων του Γύρου της Ντόχα για την ανάπτυξη. Είναι ένα απολύτως κρίσιμο θέμα, το οποίο έχει πολύ άμεση επίδραση στην πολιτική της Ευρώπης προς την παγκοσμιοποίηση, και για το οποίο δεν ειπώθηκε ούτε μια λέξη.
<P>
Θα συνεχίσουμε στη γραμμή που πρότεινε ο Επίτροπος Mandelson; Θα δοθεί προτεραιότητα στις διμερείς διαπραγματεύσεις εις βάρος των πολυμερών; Πώς θα συντονίσουμε αυτό το θέμα με την περιβαλλοντική πολιτική και την πολιτική των ανθρωπίνων δικαιωμάτων;
<P>
Πιστεύω ότι αυτό είναι ένα θέμα που η Επιτροπή πρέπει να λάβει υπόψη και το οποίο δεν ανέφερε σήμερα.
<SPEAKER ID="228" NAME="José Javier Pomés Ruiz" AFFILIATION="PPE-DE">
(ES) Κυρία Πρόεδρε, και εγώ λυπάμαι που το Συμβούλιο δεν παρίσταται εδώ. " απουσία του Συμβουλίου από αυτές τις συζητήσεις έχει γίνει πάρα πολύ συχνή και πιστεύω ότι θα ήταν καλό να του υπενθυμίσουμε ότι πρέπει να είναι εδώ και ότι πρέπει να το λάβει σοβαρά υπόψη αυτό.
<P>
Δεν παρέστη εδώ ούτε για την παρουσίαση της έκθεσης του Ελεγκτικού Συνεδρίου σήμερα το πρωί. Αν και ο κ. Weber, ο Πρόεδρος του Ελεγκτικού Συνεδρίου, συναντήθηκε με το ECOFIN, η πολιτική συζήτηση μεταξύ όσων από εμάς εκπροσωπούμε τους πολίτες διεξάγεται σε αυτή την Αίθουσα. Επομένως αποδοκιμάζω την απουσία της φινλανδικής Προεδρίας.
<P>
Σήμερα το πρωί διαβάσαμε την έκθεση της Βουλής των Λόρδων, η οποία ήταν πραγματικός καταπέλτης: λέει ότι δεν κάνουμε τα πράγματα καλά, ότι δεν ελέγχουμε τις δαπάνες μας. Επιπλέον, μας παρουσιάστηκε για άλλη μια φορά η έκθεση του Ελεγκτικού Συνεδρίου, μια έκθεση που ήταν πάντα αρνητική, από τότε που μπήκα σε αυτό το Κοινοβούλιο το 1994. Τα τελευταία δώδεκα χρόνια λέει ότι η Επιτροπή και το Συμβούλιο καταβάλλουν προσπάθεια, αλλά δεν έχει δώσει την έγκρισή του.
<P>
Όπως είπε η Françoise Grossetête, το πρόγραμμα της Επιτροπής είναι ένα πολιτικό πρόγραμμα και επομένως πιστεύω ότι είναι σωστό να στοχεύει ψηλά η Επιτροπή, αλλά κάνει ελάχιστα όσον αφορά τον έλεγχο των δαπανών.
<P>
Θα ήθελα να πω στην Επιτροπή, η οποία είναι εδώ σήμερα -λυπάμαι που ο Αντιπρόεδρος της Επιτροπής Ελέγχου των Προϋπολογισμών δεν είναι εδώ και ευχαριστώ τον κ. Almunia που ακούει- ότι αν δεν δαπανούμε σωστά, το Συμβούλιο θα συνεχίσει να μειώνει το προϋπολογισμό και θα καταλήξουμε χωρίς κοινοτικές πολιτικές.
<P>
Αν το πρόγραμμα εργασίας σας δεν λέει τίποτα για τον έλεγχο των χρημάτων των Ευρωπαίων, τι θα συμβεί στο τέλος; Δεν θα φτάσουμε καν το όριο του 1%. Το επόμενο έτος θα έχουμε 0,9% του προϋπολογισμού και θα καταλήξουμε χωρίς κοινοτικές πολιτικές στην Ευρώπη.
<P>
Συγκεντρωθείτε σας παρακαλώ. Δηλώστε ότι θέλουμε να κάνουμε σωστές δαπάνες, καλύτερες από τα κράτη μέλη, ότι θέλουμε να είναι τα κράτη μέλη σε θέση να μπορούν να πουν ότι συμφωνούν με τον τρόπο που εκτελούνται οι δαπάνες. Οι πολίτες πρέπει να γνωρίζουν ότι, αν τα χρήματα δεν δαπανώνται σωστά, δεν είναι μόνο λάθος της Επιτροπής, αλλά και των κρατών μελών, των φορέων.
<P>
Ας συγκεντρωθούμε, ας κάνουμε κάτι, όχι μόνο για τη διαφάνεια, αλλά για καλές δαπάνες.
<SPEAKER ID="229" NAME="Evelyne Gebhardt" AFFILIATION="PSE">
(DE) Κυρία Πρόεδρε, κυρίες και κύριοι, θα ήθελα να υπογραμμίσω κι εγώ, ακριβώς όπως ο πρόεδρος της Ομάδας μου κ. Schulz, μία πρόταση του κ. Barroso: "Χωρίς αλληλεγγύη δεν μπορεί να υλοποιηθεί η εσωτερική αγορά". Έχει απόλυτο δίκιο. Αυτό το βρίσκουμε και στο κείμενο του προγράμματος εργασίας, όπου η Ευρωπαϊκή Επιτροπή δεσμεύεται για - παραθέτω: "την υλοποίηση μιας ατζέντας ενεργού πολιτικής που θα επικεντρωθεί στις προσδοκίες και τις ανάγκες των πολιτών". Αυτό ακριβώς χρειάζεται.
<P>
Όμως δεν αρκεί απλά να το επαναλαμβάνουμε, πρέπει και να του δώσουμε ζωή. Εξετάζοντας τα μέτρα, θεωρώ ότι λείπουν εκείνα που είναι πολύ σημαντικά στην εσωτερική αγορά. Το πρώτο που έχω στον νου μου εδώ είναι η προστασία του καταναλωτή. Δεν υπάρχει καν η έκφραση "προστασία του καταναλωτή". Τώρα σκοπεύετε να διορίσετε μία νέα Επίτροπο για το θέμα αυτό. Μήπως αυτό σημαίνει ότι θέλετε να ξανασκεφτείτε το θέμα, να το επανεξετάσετε, και ότι θα φροντίσετε να γίνει πραγματικά η προστασία του καταναλωτή κεντρικό σημείο της πολιτικής; Αν το κάνετε, αυτό είναι κάτι που θα φθάσει πραγματικά στους πολίτες.
<P>
Ακόμα, διαπιστώνω την έλλειψη προόδου για την εναρμόνιση της ευρωπαϊκής πολιτικής, που σημαίνει μια κοινή πολιτική των κρατών μελών, το άνοιγμα των συνόρων ειδικά π.χ. στην αγορά υπηρεσιών, διότι τα πράγματα αυτά πρέπει να προσεγγιστούν δυναμικότερα, και υπάρχουν πολλά ακόμη που πρέπει να γίνουν στα πεδία αυτά.
<P>
Τέλος, το σημαντικότερο είναι η πρωτεύουσα σημασία της πολιτικής. Μιλάτε διαρκώς για εκτίμηση επιπτώσεων, όμως τι είδους θα είναι αυτή η εκτίμηση των επιπτώσεων; Σε αυτήν θα πρέπει να ληφθεί υπόψη και η κοινωνική ζωή, η πολιτική της ισότητας και άλλοι τομείς.
<P>
- Συνοχή - προστασία των φυσικών πόρων
<SPEAKER ID="231" NAME="Κωνσταντίνος Χατζηδάκης">
εξ ονόματος της ομάδας PPE-DE. - Κυρία Πρόεδρε, υπάρχει τάση όλοι οι ομιλητές να θεωρούν το θέμα τους ως το πιο σημαντικό της συζήτησης. Επειδή μιλάμε για το νομοθετικό πρόγραμμα εργασιών της Ευρωπαϊκής Επιτροπής, εγώ θέλω να πω -μια και θα αναφερθώ στην περιφερειακή ανάπτυξη- ότι του χρόνου δεν έχουμε πολύ σημαντικά θέματα να συζητήσουμε.
<P>
Ψηφίσαμε φέτος τη νομοθεσία και αυτό που αποτελεί τη μεγάλη πρόκληση για την Ευρωπαϊκή Επιτροπή είναι η νομοθεσία αυτή να εφαρμοστεί σωστά. Να ξεκινήσουμε έγκαιρα την εφαρμογή των προγραμμάτων για να έχουμε απορρόφηση των κονδυλίων αλλά, κυρίως, αξιοποίηση των χρημάτων των ευρωπαίων φορολογουμένων προς όφελος της κοινωνικής και οικονομικής συνοχής. Αυτή είναι η μεγάλη προσπάθεια και το Κοινοβούλιο θέλει να συμμετέχει ενεργά σ' αυτήν την προσπάθεια που πρέπει από κοινού να κάνουμε μαζί με τα κράτη μέλη και τις περιφέρειες. Θα είμαστε παρόντες, λοιπόν, για να ελέγχουμε τι κάνει η Ευρωπαϊκή Επιτροπή. Σ' αυτό το πλαίσιο σημαντική θα είναι προφανώς και η τέταρτη έκθεση για τη συνοχή που θα παρουσιάσει η Ευρωπαϊκή Επιτροπή και την οποία αναμένουμε.
<P>
Στο πλαίσιο της καθαρά νομοθετικής πρωτοβουλίας υπάρχει το θέμα με το ταμείο αλληλεγγύης. Το ταμείο, δηλαδή, που αφορά την κάλυψη προβλημάτων που προκύπτουν από φυσικές και τεχνολογικές καταστροφές. Εκεί, έχουμε τελειώσει με την πρώτη ανάγνωση, αλλά υπάρχει μια αδικαιολόγητη καθυστέρηση στο Συμβούλιο. Ο παλιός κανονισμός είναι ξεπερασμένος και η Ευρωπαϊκή Ένωση πρέπει να δείχνει την αλληλεγγύη της στις περιοχές που πλήττονται -ιδίως όταν μιλάμε για μεγάλες καταστροφές- γιατί έτσι έρχεται πιο κοντά στον πολίτη. " Επιτροπή λοιπόν οφείλει να σταθεί αλληλέγγυα στο Κοινοβούλιο. Να πιέσουμε μαζί το Συμβούλιο, το οποίο δεν ξέρω για ποιο λόγο -ίσως επειδή αρμόδιοι είναι οι υπουργοί οικονομικών οι οποίοι δεν θέλουν να δώσουν παραπάνω χρήματα- δεν αντιλαμβάνεται την ανάγκη να προχωρήσουμε περαιτέρω. Περιμένουμε, λοιπόν, απτές αποδείξεις από την Ευρωπαϊκή Επιτροπή.
<SPEAKER ID="232" NAME="Riitta Myller">
εξ ονόματος της Ομάδας PSE. - (FI) Κυρία Πρόεδρε, η νομοθεσία που ισχύει στην Ευρωπαϊκή Ένωση συνολικά πρέπει να στηρίζεται σε ανάλυση της κατάστασης στην οποία βρισκόμαστε, του κατά πόσον τα μέτρα που έχουν ήδη ληφθεί είναι αποτελεσματικά, και εάν απαιτούνται νέα μέτρα προκειμένου να επιτύχουμε τους στόχους που έχουμε θέσει από κοινού. Μια τέτοια προσέγγιση είναι ζωτικής σημασίας στην περιβαλλοντική πολιτική, προκειμένου να μπορέσουμε να εστιάζουμε σε θέματα τα οποία πρέπει να αντιμετωπιστούν κατά προτεραιότητα έναντι άλλων.
<P>
" Ευρωπαϊκή Επιτροπή υποσχέθηκε ότι εφέτος θα καταθέσει πρόταση αναθεώρησης του έκτου προγράμματος δράσης για το περιβάλλον. Μέχρι στιγμής, δεν μας έχει γνωστοποιηθεί τέτοια πρόταση, ενώ δεν περιλαμβάνεται ούτε στο πρόγραμμα δράσης για το προσεχές έτος. Εντούτοις, θα μπορούσε να αποτελέσει συγκεκριμένο μέτρο αξιολόγησης της κατάστασης στην οποία βρισκόμαστε και των μέτρων που πρέπει να ληφθούν στο μέλλον.
<P>
" Επιτροπή δηλώνει ότι το προσεχές έτος σκοπεύει να εξετάσει το σχέδιο δράσης για τις περιβαλλοντικές τεχνολογίες. Αυτό είναι θετικό. Ωστόσο, πρέπει επίσης να εξετάσουμε και άλλους τομείς, πέρα από τις εξελίξεις στις ενεργειακές τεχνολογίες. Μια πρόκληση που αντιμετωπίζουμε είναι η νομοθεσία για τα χημικά. Τα επιβλαβή χημικά πρέπει να αντικατασταθούν από νέα, τα οποία θα είναι ασφαλή, και για την επίτευξη αυτού του στόχου απαιτούνται νέες τεχνολογίες. Χρειαζόμαστε την τεχνολογία για την εξεύρεση λύσεων όσον αφορά την ποιότητα του αέρα. Χρειαζόμαστε νέες τεχνολογίες για την αποτελεσματικότητα των υλικών, και με αυτόν τον τρόπο θα μπορέσουμε επίσης να υλοποιήσουμε την υπόσχεσή μας σχετικά με τη βελτίωση της ανταγωνιστικότητας.
<P>
(Χειροκροτήματα)
<SPEAKER ID="233" NAME="Jean Marie Beaupuy">
εξ ονόματος της Ομάδας ALDE. - (FR) Κυρία Πρόεδρε, κυρίες και κύριοι Επίτροποι, κυρίες και κύριοι συνάδελφοι, υπάρχει η ώρα των λόγων και υπάρχει η ώρα των πράξεων. Πιστεύω ότι πολλοί από όσους μίλησαν σήμερα το απόγευμα για διάφορα θέματα κατέδειξαν την αδήριτη ανάγκη για ανάληψη δράσης εκ μέρους της Ευρωπαϊκής Επιτροπής.
<P>
Θέλουμε περισσότερη καινοτομία, περισσότερη ασφάλεια, περισσότερη αλληλεγγύη και περισσότερη ανταγωνιστικότητα και απογοητεύομαι όταν βλέπω ότι το κείμενο το οποίο μας κατέθεσε η Επιτροπή περιλαμβάνει λίγες μόνο γραμμές για αυτό που είναι αναμφίβολα η βασική κατηγορία του προϋπολογισμού της Ευρωπαϊκής Ένωσης, δεδομένου ότι οι δημοσιονομικές προοπτικές της περιόδου 2007-2013 κατανέμουν 308 δισεκατομμύρια ευρώ στα διαρθρωτικά ταμεία. Ωστόσο, αν όντως θέλουμε να δώσουμε πραγματικές απαντήσεις τόσο σε εμάς τους ιδίους όσο και στους συμπολίτες μας, μαζί με τα κράτη μέλη και τους διαφόρους φορείς, πρέπει να κάνουμε ορθή χρήση των μέσων τα οποία μας παρέχονται από τα χρηματοδοτικά μέτρα, τα οποία περιλαμβάνονται στα διαρθρωτικά ταμεία, που όπως ανέφερα ανέρχονται στο ποσό των 308 δισεκατομμυρίων ευρώ.
<P>
Ποιο είναι, επομένως, το θέμα για το 2007; Θα χρησιμοποιήσουμε τα δισεκατομμύρια, τα οποία διαθέτουμε, για να δώσουμε στους συμπολίτες μας πραγματικές απαντήσεις στο πλαίσιο των κανονισμών, τους οποίους εγκρίναμε εδώ στο Σώμα τον Ιούλιο, ή, πελαγωμένοι σε διοικητικούς λαβύρινθους και με πολλά και διαφορετικά προβλήματα, θα φθάσουμε στις 31 Δεκεμβρίου 2007 χωρίς να έχουμε σημειώσει καμία ιδιαίτερη πρόοδο; Εγώ και οι συνάδελφοί μου στην Επιτροπή Περιφερειακής Ανάπτυξης θέσαμε αυτά τα θέματα υπόψη της κ. Hübner μας απογοητεύει το γεγονός ότι το έγγραφο της Επιτροπής, το οποίο εξετάζουμε σήμερα, αναφέρει ελάχιστα πράγματα για τον τρόπο με τον οποίο η Επιτροπή προτίθεται να ενεργήσει για την επίτευξη των στόχων της.
<P>
Θέλουμε αυτοί οι στόχοι να λάβουν ιδιαιτέρως υπόψη τους τις περιστάσεις στα νέα κράτη μέλη, τα οποία θα λάβουν πόρους, αλλά τα οποία με τη σειρά τους πρέπει να είναι σε θέση να κάνουν συνετή χρήση αυτών των πόρων. Καταθέσαμε προτάσεις, όπως γνωρίζει η κ. Hübner, και τώρα περιμένουμε πρακτικές απαντήσεις για να βοηθήσουμε αυτές τις χώρες να χρησιμοποιήσουν ορθώς αυτά τα χρήματα.
<P>
Υπάρχει ένα ακόμη σημείο το οποίο, ως Πρόεδρος της διακομματικής ομάδας για την αστική στέγη, δεν πρέπει να παραβλέψω: πώς μπορούν οι πόλεις να δράσουν ως κινητήριος δύναμη σε μιαν Ευρώπη, η οποία πρέπει να γίνει πιο ανταγωνιστική και πιο καινοτόμος; Σε αυτό το θέμα, επίσης, αναμένουμε περισσότερη δράση εκ μέρους της Επιτροπής.
<P>
Τέλος, εξ ονόματος του συναδέλφου μου, κ. Davies, ο οποίος δεν μπορούσε να είναι παρών διότι βρίσκεται σε άλλη συνάντηση, θέλω να πω στους κυρίους Επιτρόπους ότι η Ομάδα της Συμμαχίας Φιλελευθέρων και Δημοκρατών για την Ευρώπη είναι εν μέρει ικανοποιημένη με τις προτάσεις για το περιβάλλον, αλλά ότι, όπως και στην περίπτωση του προηγούμενου σημείου αναφορικά με τα διαρθρωτικά ταμεία, προσμένουμε πρακτική εφαρμογή - προσμένουμε δράση.
<P>
Εν κατακλείδι, κύριοι Επίτροποι, δεν έχουμε παράπονο από τις επικοινωνιακές σας δεξιότητες, τώρα όμως προσμένουμε δράση επί του πρακτέου.
<SPEAKER ID="234" NAME="Elisabeth Schroedter">
εξ ονόματος της Ομάδας Verts/ALE. - (DE) Κυρία Πρόεδρε, κυρίες και κύριοι Επίτροποι, κυρίες και κύριοι, όπως και πέρυσι, η Επιτροπή προφανώς συνεχίζει την πολιτική της βαθιάς διάσπασης της ευρωπαϊκής κοινωνίας. Δεν ήταν αρκετή προειδοποίηση οι ταραχές στα προάστια του Παρισιού; Δεν μπορούμε μετά από αυτά να συνεχίζουμε στην Ευρώπη μια πολιτική που διαγράφει ένα τμήμα της κοινωνίας. Πώς είναι δυνατόν μετά από αυτήν την εμπειρία να θέλει η Επιτροπή να αποσυνδέσει στο νέο πρόγραμμα εργασίας της τα κοινωνικά ζητήματα από την αναπτυξιακή πολιτική; Γιατί εγκαταλείπει τη θέση στην οποία συμφωνούσαμε ως σήμερα ότι η πολιτική για την κοινωνική ένταξη είναι μέρος της στρατηγικής της Λισαβόνας και, ως εκ τούτου, έκφραση της κοινωνικής συνοχής;
<P>
Δεν θα μπορούν πλέον στο μέλλον να συμμετέχουν όλοι στις οικονομικές επιτυχίες και την ευημερία της Ευρώπης, ανεξάρτητα από τον τόπο διαμονής τους και την κοινωνική τους θέση; " Ομάδα μας δεν το δέχεται αυτό. Δεν δέχεται να μην μπορούν πια να επωφελούνται της στρατηγικής της Ευρώπης για την ευημερία κάποιοι άνθρωποι σαν εκείνους των προαστίων του Παρισιού, γιατί μια πολιτική κοινωνικού διχασμού θα κοστίσει σε όλους μας πολύ ακριβά.
<P>
Δυστυχώς, η τάση αυτή συνεχίζεται γενικά στο πρόγραμμα εργασίας. Παράλληλα με αυτήν τη μονόπλευρη στρατηγική της Λισαβόνας πρόκειται να αντιμετωπιστεί χωριστά και η στρατηγική του Γκέτεμποργκ. Θα δοθεί προτεραιότητα στην οικονομική ανάπτυξη κι όχι στην αειφόρο ανάπτυξη. Αυτή είναι μία εντελώς οπισθοδρομική πολιτική, είναι το ξεπούλημα των ζωτικών μας πόρων και η εγκατάλειψη της υπαίθρου. Με αυτήν εγκαταλείπεται η διασύνδεση των οικονομικών, κοινωνικών και περιβαλλοντικών στόχων.
<P>
Πώς εξηγεί η Επιτροπή το γεγονός ότι χρησιμοποιεί τη στοχοθετημένη διάθεση των πόρων των διαρθρωτικών ταμείων για να αφαιρέσει χρήματα από την εδαφική συνοχή και την αειφόρο ανάπτυξη για όλες τις περιφέρειες και χαράσσει πλέον πολιτική μόνο για τις ευημερούσες πόλεις και τους επιτυχημένους οικονομικούς πυρήνες, ενώ δεν δίδεται ισάξια σημασία σε πολλές ευρωπαϊκές περιφέρειες, στους νέους των προαστίων και της υπαίθρου;
<P>
Αυτό είναι απαράδεκτο. " αειφόρος ανάπτυξη πρέπει να ξαναβρεθεί στην καρδιά της ευρωπαϊκής πολιτικής.
<SPEAKER ID="235" NAME="John Bowis" AFFILIATION="PPE-DE">
(EN) Κυρία Πρόεδρε, εξ ονόματος της Επιτροπής Περιβάλλοντος, θέλω να ευχαριστήσω τα μέλη της Επιτροπής για τη μεταξύ μας συνεργασία - η οποία είναι συχνά εποικοδομητική, συχνά προκαλεί προβληματισμό και συχνά συνοδεύεται από εποικοδομητική, θέλω να ελπίζω, κριτική. Θέλω να πω στα μέλη της Επιτροπής ότι αναμένουμε με ενδιαφέρον αυτά που πρόκειται να κάνουν το προσεχές έτος, παρότι θα μπορούσα ίσως να ξεκινήσω με αυτά που δεν πρόκειται να κάνουν, καθότι είναι χρήσιμο να μας αναφέρουν και πάλι μια νέα σειρά μέτρων τα οποία δεν πρόκειται να λάβουν. Πήραμε μια πρώτη γεύση από τη στρατηγική της Λισαβόνας. Θέλουμε να μάθουμε περισσότερα σχετικά με τα θέματα στα οποία δεν θα παρέμβει εν τέλει η Επιτροπή, ώστε να μπορέσει να εστιάσει την προσοχή της σε πιο ουσιαστικά θέματα.
<P>
Στο ίδιο πλαίσιο, ως προς τη βελτίωση της νομοθεσίας, αναμένουμε αξιολογήσεις αντικτύπου για το περιβάλλον και την υγεία οι οποίες θα είναι έτσι διαρθρωμένες ώστε να μπορεί να θεωρηθεί ότι περιλαμβάνουν -και να περιλαμβάνουν όντως- στοιχεία ανεξάρτητης αξιολόγησης. Κατά τη γνώμη μου, χρειαζόμαστε μια ομάδα ανεξαρτήτων εμπειρογνωμόνων, όχι ένα ακόμη κτίριο ή οργανισμό, αλλά ανθρώπους τη συνδρομή των οποίων θα μπορούμε να ζητήσουμε προκειμένου να είναι αποτελεσματικές οι αξιολογήσεις αντικτύπου. Φρονώ ότι θα είναι επίσης χρήσιμο να διασφαλίσουμε ότι οι οργανισμοί για τους οποίους είμαστε υπεύθυνοι είναι αποτελεσματικοί και αποδοτικοί. Ορισμένοι εξ αυτών, στους τομείς της υγείας, των φαρμάκων και της ασφάλειας των τροφίμων, έχουν αποφασιστικό ρόλο και πρέπει να διατηρηθούν. Είναι συνήθως νέοι και επιτελούν χρήσιμο έργο. Θεωρώ ότι πρέπει να τεθούν προτεραιότητες μεταξύ των οργανισμών και να ενισχυθεί η στήριξη όσων καλύπτουμε. Επιθυμούμε επίσης κατάλληλο πλαίσιο εφαρμογής. Συνεπώς, η δέσμη αυτή συνίσταται ίσως στο να κάνουμε λιγότερα από ό,τι στο παρελθόν, αλλά να βελτιώσουμε τις επιδόσεις μας σε αυτά που κάνουμε.
<P>
Στην επιτροπή μας ασχολούμαστε με τα μέτρα στον τομέα της υγείας. Διαπιστώνουμε ότι η ευημερία δεν υποκαθιστά την καλή διαβίωση. Οι υγιείς άνθρωποι και το υγιές περιβάλλον αποτελούν προϋποθέσεις για την υγιή οικονομική ανάπτυξη, την ανταγωνιστικότητα και τη δημιουργία θέσεων απασχόλησης. Επιθυμούμε να καταβληθούν περισσότερες προσπάθειες για τη βελτίωση της προώθησης της υγείας, τη συνεργασία μεταξύ των υγειονομικών υπηρεσιών, όχι μόνο όσον αφορά την κινητικότητα και την ασφάλεια των ασθενών, καθώς και τους νέους τομείς της ψυχικής υγείας, αλλά και τομείς διαρκούς ενδιαφέροντος όπως η ετοιμότητα για την αντιμετώπιση της γρίπης.
<P>
Το περιβάλλον είναι άρρηκτα συνδεδεμένο με την ανάπτυξη και τις θέσεις απασχόλησης. " οικολογική καινοτομία είναι σημαντική στην προσπάθεια καταπολέμησης του φαινομένου του θερμοκηπίου. Καλώ οπωσδήποτε την Επιτροπή να αναλάβει πρωτοβουλίες στο πλαίσιο της διαδικασίας μετά το Πρωτόκολλο του Κυότο στο εξωτερικό της Ευρωπαϊκής Ένωσης, αναπτύσσοντας την έννοια της "πράσινης διπλωματίας".
<P>
Καθώς επισκέφτηκα προσφάτως τη Γάζα και είδα την καταστροφή της ζωής των ανθρώπων και των νοσοκομείων στην περιοχή, απευθύνουμε έκκληση προκειμένου, ενόψει των νέων ευκαιριών που δημιουργεί ο διορισμός του νέου πρωθυπουργού της Παλαιστινιακής Αρχής, να συνεργαστεί στενά η Ευρωπαϊκή Ένωση με την εν λόγω αρχή και με τους Ισραηλινούς έτσι ώστε να τερματιστούν τα γεγονότα στη Γάζα και να προωθηθεί ουσιαστικά η συμφιλίωση και η ειρήνη.
<SPEAKER ID="236" NAME="Catherine Guy-Quint" AFFILIATION="PSE">
(FR) Το νομοθετικό πρόγραμμα το οποίο εξετάζουμε σήμερα είναι απλώς μια ήρεμη ανανέωση των προγραμμάτων των παρελθόντων ετών. Έστω κι έτσι όμως, θεωρώ αξιοσημείωτο το γεγονός ότι η Επιτροπή δεν είπε ούτε λέξη για δύο μείζονες μεταρρυθμίσεις επί των οποίων εργάζεται στην τρέχουσα φάση, για την αναθεώρηση δηλαδή των δημοσιονομικών προοπτικών και για την ενδιάμεση αναθεώρηση της κοινής γεωργικής πολιτικής. Πρόκειται για πολύ δύσκολα θέματα από πολιτικής απόψεως και δεν μπορούμε απλώς να τα αγνοούμε. Το γεγονός ότι οι συζητήσεις για το συνταγματικό, το δημοσιονομικό και το γεωργικό ζήτημα διεξάγονται όλες το 2007 σημαίνει ότι τα θεσμικά όργανα πρέπει πραγματικά να προετοιμαστούν.
<P>
Όσον αφορά τη μείωση των διοικητικών δαπανών, όπως προβλέπει η Επιτροπή, η θεώρηση της ευρωπαϊκής πολιτικής που τη διέπει είναι σε γενικές γραμμές λίαν απλουστευτική και οικονομίστικης λογικής - είναι μια κοντόφθαλμη θεώρηση, η οποία θα πλήξει τις πολιτικές μας προτεραιότητες. Αντ' αυτού, πρέπει να επανεξετάσουμε κατά πόσο αυτοί οι πόροι, ιδίως όσον αφορά το προσωπικό, οι οποίοι παρέχονται στην Επιτροπή επαρκούν για την υλοποίηση των πολιτικών, τις οποίες επιδιώκουμε να προωθήσουμε.
<P>
Είναι γεγονός ότι οι λύσεις που προτείνει η Επιτροπή στο πρόγραμμά της για τους πολίτες βασίζονται στην ιδέα ενός προορατικού πολιτικού προγράμματος, το οποίο εστιάζει στις ανάγκες και τις προσδοκίες των Ευρωπαίων. Δυστυχώς, όμως, δεν μπορώ τώρα να βρω σε αυτό το έγγραφο καμία συγκεκριμένη ή νέα πρόταση για τον τρόπο επίτευξης των στόχων αυτού του προγράμματος. Το ίδιο ισχύει για τη Στρατηγική της Λισαβόνας, που όπως μας λένε ενεργοποιήθηκε εκ νέου. Δεν μπορώ να συμμεριστώ την αισιοδοξία σας. Τέλος, ας μην λησμονούμε ότι κάθε χρόνο ο συνολικός προϋπολογισμός που διατίθεται στην πράξη αντικρούει το έγγραφο το οποίο μας παρουσιάζετε σήμερα και στρεβλώνει την πολιτική βούληση την οποία επέδειξε και ενέκρινε το Ευρωπαϊκό Κοινοβούλιο. Μήπως αυτό το έγγραφο σήμερα καταλήγει τελικά να είναι μόνο λόγια και ευσεβείς πόθοι;
<SPEAKER ID="237" NAME="Reino Paasilinna" AFFILIATION="PSE">
(FI) Κυρία Πρόεδρε, κυρία Επίτροπε, η ανταγωνιστικότητα και η ευημερία μας εξαρτώνται από την ικανότητά μας να αναπτύξουμε τη βιωσιμότητα. Συνεπώς, η έρευνα και η καινοτομία είναι απολύτως αναγκαίες. Για παράδειγμα, είναι αναγκαία η ανάπτυξη νέων τεχνολογιών ενεργειακής απόδοσης όπως το υδρογόνο, η πυρηνική σύντηξη, ο φωτισμός LED, καθώς και η αιολική και η ηλιακή ενέργεια. " ενεργειακή κατανάλωση στην Ευρώπη αυξάνεται, ενώ έπρεπε να μειώνεται. Δεν μπορούμε να ζήσουμε έτσι. Το υψηλό κόστος της ενέργειας πλήττει τα φτωχότερα στρώματα. Κατά τη γνώμη μου, η Επιτροπή πρέπει να εφαρμόσει ένα κοινωνικό πρόγραμμα για την παροχή ενέργειας στους φτωχότερους συμπολίτες μας.
<P>
Υποστηρίζεται ότι χωρίς αλληλεγγύη δεν μπορεί να υπάρξει Ένωση. Προτείνω τη θέσπιση ενός βαρομέτρου για τη μέτρηση της αλληλεγγύης στο σύνολο της ΕΕ. Εκτός από τα αποτελέσματα των δημοσκοπήσεων και τις διαδικασίες επί παραβάσει στην εσωτερική αγορά, η Eurostat και η Επιτροπή πρέπει να δημοσιεύουν μια ευρύτερη συγκριτική αξιολόγηση των κρατών μελών. Πρέπει να διαπιστώσουμε με ανοικτό και απλό τρόπο, και σε συγκριτικό πλαίσιο, σε ποιον βαθμό υλοποιούν οι χώρες τις υποσχέσεις τους - με άλλα λόγια, σε ποιο βαθμό επιδεικνύουμε αλληλεγγύη μεταξύ μας. Όσοι διαπράττουν ατασθαλίες πρέπει να υφίστανται κυρώσεις. Είναι ενδεδειγμένη και αναγκαία η δημοσίευση ενός βαρομέτρου αλληλεγγύης; Ποια είναι η γνώμη της Αντιπροέδρου της Επιτροπής κ. Wallström επ' αυτού; Θα μπορούσε τουλάχιστον να βοηθήσει το κοινό να κατανοεί καλύτερα τις εξελίξεις. Είναι σημαντικό να επιτύχουμε την εφαρμογή του προγράμματος πλαισίου για την έρευνα και την ανάπτυξη, καθώς και ορισμένων άλλων προγραμμάτων.
<P>
(Χειροκροτήματα)
<SPEAKER ID="238" NAME="Carmen Fraga Estévez" AFFILIATION="PPE-DE">
(ES) Κυρία Πρόεδρε, ήθελα να επισημάνω πόσο παράξενο είναι το γεγονός ότι δεν υπάρχουν συγκεκριμένες νομοθετικές προτάσεις για μια κοινή πολιτική όπως η Κοινή Αλιευτική Πολιτική. Το γεγονός ότι το έγγραφο της Επιτροπή υιοθετεί μια πολύ οριζόντια άποψη των προτεραιοτήτων δεν μπορεί να χρησιμοποιείται ως δικαιολογία για την έλλειψη δέσμευσης σε μια πολιτική, η οποία επιπλέον βρίσκεται σε κρίσιμη στιγμή τόσο εσωτερικά όσο και διεθνώς.
<P>
" διαχείριση της αλιείας θα επηρεαστεί -επηρεάζεται ήδη- από μια ολόκληρη σειρά μέτρων, προγραμμάτων και πολιτικών που ανταποκρίνονται στις διάφορες δεσμεύσεις της Ένωσης στο πλαίσιο του Δικαίου της Θάλασσας, της Διάσκεψης Κορυφής του Γιοχάνεσμπουργκ, της βιώσιμης ανάπτυξης, των περιβαλλοντικών στρατηγικών, της αλλαγής του κλίματος και της βιοποικιλότητας μεταξύ άλλων. Σε αυτό το πλαίσιο, η γενική στάση της Επιτροπής στην αλιευτική πολιτική σηματοδοτείται από αξιοσημείωτη νομοθετική αδράνεια, έλλειψη πολιτικής ώθησης και έλλειψη φιλοδοξιών και δεσμεύσεων ενόψει αυτών των προκλήσεων.
<P>
" νομοθετική δραστηριότητα στον τομέα της αλιείας εστιάζεται όλο και περισσότερο σε θέματα ρουτίνας και σε μικρές καθημερινές τροποποιήσεις, και στην σπάνια περίπτωση που εξετάζονται τα μεγάλα θέματα που εκκρεμούν, εξετάζονται μέσω απλών ανακοινώσεων χωρίς νομοθετικό βάρος, όπως στην περίπτωση των απορριφθέντων αλιευμάτων, ή φθάνουν εξαιρετικά αργά, όπως στην περίπτωση της οικολογικής σήμανσης, ή διατρέχουν τον κίνδυνο να μην καταλήξουν σε τίποτα, όπως η πρόταση σχετικά με τη Μεσόγειο.
<P>
Αυτό δίνει την εντύπωση ότι, αντιμέτωπη με τις προκλήσεις που ανέφερα, η αλιευτική πολιτική έχει επιλέξει να παραμείνει στο χαμηλότερο δυνατό επίπεδο και να καθοδηγηθεί από τις προτεραιότητες άλλων πολιτικών, αγνοώντας το γεγονός ότι η αλιεία έχει πολλά να πει.
<P>
Κυρία Πρόεδρε, προκειμένου να εξετάσει ειδικά ορισμένα θέματα που εξακολουθούν να εκκρεμούν και τα οποία είναι εξαιρετικά επείγοντα, καλούμε την Επιτροπή να κάνει άμεσες αυστηρές και συντονισμένες νομοθετικές προτάσεις σχετικά με την αδήλωτη και τη μη ρυθμισμένη παράνομη αλιεία.
<P>
- Εσωτερικές υποθέσεις
<SPEAKER ID="240" NAME="Martine Roure">
εξ ονόματος της Ομάδας PSE. - (FR) Κυρία Πρόεδρε, μέχρι τώρα η Ευρώπη γοητευόταν με το να αναπτύσσει μέτρα για την καταπολέμηση της παράνομης μετανάστευσης. Επιχείρησε να προβάλει την εικόνα της "Ευρώπης-φρούριο". " Επιτροπή προτίθεται να καταθέσει δύο προτάσεις αποφασιστικής σημασίας σε σχέση με τη μετανάστευση των εργατών και των λίαν εξειδικευμένων εργαζομένων.
<P>
Μας βρίσκει εντελώς αντίθετους η αποδοχή παράνομων εργατών, οι οποίοι υφίστανται εκμετάλλευση. Πρέπει, λοιπόν, να παράσχουμε νόμιμες οδούς μετανάστευσης σε άτομα που αναζητούν εργασία. Το σχέδιο είναι να ζητείται απλώς η διαβούλευση με το Ευρωπαϊκό Κοινοβούλιο, εμείς όμως θέλουμε να εξασφαλίσουμε δεσμεύσεις, ούτως ώστε να έχουμε πλήρη συμμετοχή και να εισακούεται η φωνή μας στις συζητήσεις για τις δύο αυτές αποφασιστικής σημασίας οδηγίες.
<P>
Επικροτούμε, επίσης, την πρότασή σας για τη θέσπιση ελάχιστων κυρώσεων σε βάρος εργοδοτών που εκμεταλλεύονται μετανάστες, τους οποίους εξαναγκάζουν να εργάζονται παράνομα.
<P>
" Oμάδα μου μετέβη πρόσφατα στην περιφέρεια της Puglia στην Ιταλία, όπου εκατοντάδες μετανάστες έχουν καταντήσει σκλάβοι γεωργικών εκμεταλλεύσεων. Όπως γνωρίζουμε όλοι μας, το πρόβλημα δεν αφορά μόνο την Ιταλία: η υποδούλωση χιλιάδων ανθρώπων είναι πρόβλημα σε ολόκληρη την Ευρωπαϊκή Ένωση. Συνεπώς, ζητούμε κοινές διατάξεις για την προστασία των εργασιακών δικαιωμάτων των μεταναστών, ομοιόμορφες κυρώσεις για την εκμετάλλευση του παράνομου εργατικού δυναμικού και στήριξη των εργοδοτών, οι οποίοι νομιμοποιούν τους εργαζομένους τους. Σας ευχαριστώ.
<SPEAKER ID="241" NAME="Sophia in 't Veld">
εξ ονόματος της Ομάδας ALDE. - (EN) Κυρία Πρόεδρε, πριν από δύο χρόνια το Ευρωπαϊκό Κοινοβούλιο έδωσε το πράσινο φως στην Επιτροπή του κ. Barroso, αφού όμως απέσπασε πρώτα την υπόσχεσή του να καταστήσει ύψιστη προτεραιότητα τα θεμελιώδη δικαιώματα. Ωστόσο, φαίνεται ότι ο κ. Barroso -ο οποίος, δυστυχώς, έχει αποχωρήσει- ξέχασε την υπόσχεσή του την επόμενη ημέρα, καθόσον τα θεμελιώδη δικαιώματα εξαφανίστηκαν τελείως από τους στρατηγικούς στόχους. Από το πρόγραμμα εργασίας για το 2007 απουσιάζει το όραμα, η φιλοδοξία και η τόλμη σε αυτόν τον τομέα, πράγμα πολύ κυνικό σε ένα έτος που είναι αφιερωμένο στις ίσες ευκαιρίες. " βελτίωση της νομοθετικής διαδικασίας είναι θετική, αλλά απαιτείται περισσότερη, και όχι λιγότερη, δράση στον τομέα των θεμελιωδών δικαιωμάτων.
<P>
Το Κοινοβούλιο έχει επανειλημμένα ζητήσει μια οριζόντια οδηγία για την απαγόρευση όλων των μορφών διακρίσεων. Ζητήσαμε την ανάληψη επείγουσας δράσης κατά των διακρίσεων εις βάρος των ομοφυλοφίλων και κατά της άκρατης ομοφυλοφιλοφοβίας. Τίποτε από αυτά δεν περιλαμβάνεται στο πρόγραμμα εργασίας. Γιατί τα ανθρώπινα δικαιώματα δεν αποτελούν κεντρικό στοιχείο των εξωτερικών πολιτικών της Ένωσης;
<P>
" ασφάλεια αποτελεί σαφώς προτεραιότητα, αλλά όχι το ξεπούλημα της δημοκρατίας και των ατομικών ελευθεριών. Λαμβάνονται μέτρα στο πλαίσιο παρασκηνιακών συμφωνιών οι οποίες δεν υπόκεινται σε κοινοβουλευτικό ή δικαστικό έλεγχο. Δεν είναι ούτε αναλογικά ούτε αποτελεσματικά, και οι πολίτες είναι όλο και πιο ανυπεράσπιστοι έναντι καταχρήσεων και λαθών εκ μέρους των αρχών. Πού είναι οι προτάσεις της Επιτροπής για την αντιμετώπιση αυτού του θέματος και την αποκατάσταση της ισορροπίας;
<P>
Τέλος, όσον αφορά τη δημοκρατία και τη διαφάνεια, η Επιτροπή ανέφερε αορίστως προτάσεις για μια ευρωπαϊκή πολιτική για τις καταστάσεις ονομάτων επιβατών και τη συγκέντρωση θετικών στοιχείων προφίλ κατά τη διάρκεια άτυπης συνάντησης υπουργών· γιατί, λοιπόν, δεν περιλαμβάνονται αυτές οι προτάσεις στο επίσημο έγγραφο; Και γιατί η Επιτροπή συμπλέει με το Συμβούλιο κατά τις άτυπες συναντήσεις σχετικά με την πολιτική ασφάλειας, όπως αυτές που πραγματοποιήθηκαν στις 16 Αυγούστου ή, με τις "ΠΑ, την περασμένη εβδομάδα;
<P>
Περιμένω απαντήσεις στις ερωτήσεις που σας απηύθυνα.
<SPEAKER ID="242" NAME="Kathalijne Maria Buitenweg">
εξ ονόματος της Ομάδας Verts/ALE. - (NL) Κυρία Πρόεδρε, η ομιλία μου αποτελεί ουσιαστικά συνέχεια της παρέμβασης της κ. in 't Veld. Θα θυμάστε ίσως τις ενδιαφέρουσες συζητήσεις στην Ολομέλεια κατά τη διαδικασία επικύρωσης του διορισμού της Επιτροπής. Εξάλλου, στην ομιλία του, με την οποία ο Πρόεδρος Barroso ζήτησε την εμπιστοσύνη του Κοινοβουλίου για την ομάδα του, αναφέρθηκε στην πολυσυζητημένη υποψηφιότητα του κ. Buttiglione δηλώνοντας αυτολεξεί:
<P>
(EN) "Εντούτοις, προέκυψε και κάτι καλό από το ατυχές αυτό περιστατικό: υπογραμμίστηκε η σημασία την οποία αποδίδουμε στη σθεναρή πολιτική δράση της Ευρωπαϊκής Ένωσης στον αγώνα ενάντια σε όλες τις μορφές διακριτικής μεταχείρισης. Αυτή η Επιτροπή θα δώσει απόλυτη προτεραιότητα στα πολιτικά δικαιώματα και στην πολιτική της μη διακριτικής μεταχείρισης."
<P>
(NL) Ελέχθη ότι θα δημιουργηθεί μια ομάδα Επιτρόπων η οποία θα εργάζεται συντονισμένα για την καταπολέμηση των διακρίσεων, οπότε σας παρακαλώ να με ενημερώσετε πόσο συχνά συνεδριάζει αυτή η ομάδα, τι περιλαμβάνει η ημερήσιά της διάταξη και τι ακριβώς έχει επιτευχθεί μέχρι στιγμής. Γιατί δεν έχετε παρουσιάσει ακόμη προτάσεις, όπως υποστηρίχθηκε προ ολίγου, για επέκταση του πεδίου εφαρμογής της οδηγίας για την ίση μεταχείριση ανεξαρτήτως γενετήσιου προσανατολισμού, θρησκείας ή πεποιθήσεων, ηλικίας ή αναπηρίας σε επίπεδο αντίστοιχο της οδηγίας για τον ρατσισμό, δεδομένου ότι η τελευταία δεν καλύπτει μόνο την αγορά εργασίας, αλλά και την παροχή αγαθών και υπηρεσιών;
<P>
Εξάλλου, θα μπορούσατε μήπως, κυρία Πρόεδρε, να μου εξηγήσετε γιατί, σύμφωνα με τις ευρωπαϊκές κατευθυντήριες γραμμές, ένας μαύρος ετεροφυλόφιλος άνδρας δεν επιτρέπεται να υφίσταται διακρίσεις κατά την υποβολή αίτησης δανείου σε κάποια τράπεζα ή κατά την ενοικίαση κατοικίας, ενώ ένας ομοφυλόφιλος άνδρας δεν έχει καμία τέτοια προστασία; Στις 16 Ιανουαρίου, ο Επίτροπος Frattini δήλωσε ότι επιθυμεί τη διευθέτηση του θέματος, αλλά ότι η Επιτροπή δεν θα καταθέσει σχετική πρόταση επειδή δεν πρόκειται να επιτευχθεί η αναγκαία ομοφωνία στο Συμβούλιο των Υπουργών.
<P>
Αυτό, κυρία Πρόεδρε, δεν είναι ηγετικός ρόλος. Μήπως στο μέλλον η Επιτροπή θα υποβάλλει μόνο προτάσεις για τις οποίες το Συμβούλιο έχει ήδη εκφράσει τη συμφωνία του; Κατά τη γνώμη μου, αυτή η προσέγγιση είναι εσφαλμένη. Επιπλέον, πρέπει να εκμεταλλευτούμε πλήρως την ενίσχυση της διαφάνειας του Συμβουλίου των Υπουργών. Τα κράτη μέλη πρέπει να παραδεχτούν το γεγονός ότι είναι αντίθετα με την ίση μεταχείριση. Ας επιτρέψουμε τη διεξαγωγή διασυνοριακού και δημοσίου διαλόγου για το θέμα αυτό, διότι θα με ενδιέφερε να δω αν η Επίτροπος Wallström θα συμφωνήσει μαζί μου ότι μόνο τότε η Ευρώπη θα έρθει πιο κοντά στους πολίτες.
<P>
Το 2007 είναι αφιερωμένο στις ίσες ευκαιρίες, και γι' αυτό νομίζω ότι δεν έχουμε χρόνο για χάσιμο. Δεδομένου ότι η Ευρωπαϊκή Επιτροπή δεν έχει επιτύχει πολλά σε αυτόν τον τομέα, θέλω να διευκολύνω κάπως το έργο της. Έχω ήδη συντάξει γραπτώς μια νέα πρόταση οδηγίας για λογαριασμό σας. Έτσι, δεν μπορούν να προβάλλονται δικαιολογίες. Επαφίεται τώρα στον κ. Frattini να κάνει πράξη τα ωραία λόγια του Επιτρόπου Barroso τον Οκτώβριο του 2004, καθώς οσονούπω θα διαβιβάσω αυτή την πρόταση οδηγίας στην Επιτροπή.
<SPEAKER ID="245" NAME="Giusto Catania">
εξ ονόματος της Ομάδας GUE/NGL. - (IT) Κυρία Πρόεδρε, κυρίες και κύριοι, θέλω να επισημάνω την αλλαγή στρατηγικής της Επιτροπής: πρώτα είχαμε πλήθος καλών προθέσεων, ενώ τώρα δεν υπάρχουν ούτε αυτές. Όσα μας είπε ο Πρόεδρος Barroso μας δημιουργούν πολλές ανησυχίες. Πράγματι, από τις προτεραιότητες δράσης της Επιτροπής για το 2007 πιστεύουμε πως απουσιάζει μια κινητήρια ώθηση εκ μέρους της Επιτροπής που θα εξασφαλίζει τη δρομολόγηση μιας εφαρμόσιμης κοινής πολιτικής μετανάστευσης. Δεν θεωρώ θετική νομοθετική αρχή για το 2007 την απλή αναγνώριση του γεγονότος ότι πρέπει να συνδυάσουμε ασφάλεια και αλληλεγγύη. Πιστεύουμε πως πρόκειται για μια κενή περιεχομένου δήλωση, η οποία δεν βοηθά στη θέσπιση μιας πραγματικής πολιτικής για τη νόμιμη μετανάστευση που θα προστατεύει την οικονομική μετανάστευση εγκαταλείποντας τη σημερινή προσέγγιση των απαγορεύσεων, η οποία οδηγεί ολοένα και περισσότερους ανθρώπους στον θάνατο στη Μεσόγειο ή στον Ατλαντικό και ενθαρρύνει ολοένα και περισσότερους μετανάστες να εισέρχονται παράνομα και να μένουν παράνομα στις χώρες μας.
<P>
Πιστεύω πως η Επιτροπή οφείλει να δώσει μια πραγματική ώθηση προς τη σωστή κατεύθυνση προτείνοντας μια πολιτική για τη νόμιμη είσοδο στην Ευρώπη. Κατά την άποψή μου, δεν αρκεί να λέμε ότι η ασφάλεια αποτελεί προτεραιότητα, μολονότι αυτό μπορεί να είναι αλήθεια: πρέπει παράλληλα να συμφωνήσουμε τι σημαίνει ασφάλεια. Πιστεύω πως πρέπει να διαβεβαιώσουμε τους ευρωπαίους πολίτες ότι δεν θα υπάρξουν πλέον παράνομες πτήσεις της CIA στην Ευρώπη, ότι δεν θα υπάρξουν πλέον απαγωγές ευρωπαίων πολιτών και ανθρώπων που ζητούν άσυλο και ότι θα καταργηθεί ο συστηματικός έλεγχος των ευρωπαίων πολιτών - αναφέρομαι στο σύστημα SWIFT, στις καταστάσεις με τα ονόματα επιβατών και στη διατήρηση των δεδομένων.
<P>
Μιλώντας συνεπώς για ασφάλεια, πιστεύω πως καταρχάς πρέπει να διαβεβαιώσουμε τους ευρωπαίους πολίτες ότι τα δικαιώματά τους προστατεύονται. Δεν νομίζω πως οι προσπάθειες της Επιτροπής κινούνται προς αυτήν την κατεύθυνση.
<SPEAKER ID="246" NAME="Michael Henry Nattrass">
εξ ονόματος της Ομάδας IND/DEM. - (EN) Κυρία Πρόεδρε, μελετώντας το πρόγραμμα της Επιτροπής για το 2007, εκπλήσσομαι όχι μόνο από τους νέους τομείς στους οποίους η ΕΕ επιδιώκει να αφαιρέσει ακόμη περισσότερες εξουσίες από τη χώρα μου και από τους ευνούχους και πρώην σκλάβους της ΕΕ που την κυβερνούν, αλλά από τη σύντομη αναφορά στον όρο "συνταγματική συνθήκη". " γνώμη μου είναι ότι οι κρυφοί στόχοι και το πραγματικό πρόγραμμα για το 2007 θα περιλαμβάνουν τη νεκρανάσταση του συντάγματος, το οποίο έχει βρικολακιάσει, με μια μικρή μετάγγιση αίματος. Οι πολίτες των χωρών που το απέρριψαν θα κληθούν να ξαναψηφίσουν, διότι δεν είχαν καταλάβει ότι ήταν υποχρεωτικό.
<P>
" Επιτροπή ελπίζει ότι θα συσκοτίσει το βασικό ζήτημα, που είναι η προσπάθειά της να αποκτήσει η ΕΕ νομική προσωπικότητα ή εθνική κυριαρχία. Κάθε χρόνο, όμως, η ΕΕ αφαιρεί όλο και περισσότερες από τις εξουσίες των εθνικών κρατών.
<P>
Απορρίπτω την άποψη ότι οι βρετανοί πολίτες μπορεί να θεωρηθεί ότι συμφωνούν με αυτή την κλοπή εξουσίας, χωρίς να τους επιτρέπεται να ψηφίσουν επί του θέματος. Σημειώνω επίσης μια πρόταση του Συμβουλίου για τη βελτίωση της συνεργασίας μεταξύ των αστυνομικών αρχών και των δυνάμεων ασφαλείας στην ΕΕ. Αυτή περιλαμβάνει μια πρόταση σχετικά με την ανταλλαγή πληροφοριών σε ευρωπαϊκό επίπεδο, περιλαμβανομένης της ανταλλαγής στοιχείων με την Europol. Αυτό αμφισβητήθηκε και προκάλεσε αντιδράσεις στο παρελθόν. Συνιστά παραβίαση των δικαιωμάτων των βρετανών πολιτών, ορισμένοι εκ των οποίων έχουν ήδη αποκτήσει ευρωπαϊκό ποινικό μητρώο επειδή παρατηρούσαν αεροπλάνα. Οι συμπολίτες μου ζητούν μια ειλικρινή απάντηση στο ερώτημα: τι ακριβώς θεωρεί η ΕΕ ότι είναι και τι απέγινε η έννοια του εμπορίου;
<SPEAKER ID="247" NAME="Bert Doorn" AFFILIATION="PPE-DE">
(NL) Κυρία Πρόεδρε, θέλω καταρχάς να συγχαρώ την Επιτροπή για την πρόθεσή της να μειώσει τη διοικητική επιβάρυνση κατά 25%. Αυτός ο στόχος είναι πολύ σημαντικός, και σας συμβουλεύω να είστε όσο το δυνατόν πιο πρακτικοί στην προσπάθεια επίτευξής του.
<P>
Στις Κάτω Χώρες, έχουμε πλέον επιτύχει μείωση κατά 25% περίπου, αλλά από την επικοινωνία με επιχειρήσεις και πολίτες προκύπτει ότι συνεχίζονται οι διαμαρτυρίες για υπερβολική γραφειοκρατία. Οι πολίτες και οι επιχειρήσεις δεν αισθάνθηκαν σε μεγάλο βαθμό τα αποτελέσματα, καθότι η μείωση συνέβη κυρίως σε μακροσκοπικό επίπεδο. Σε μικροσκοπικό επίπεδο, ωστόσο, η γραφειοκρατία παραμένει. Μπορώ να σκεφτώ έναν πολύ απλό τρόπο επίλυσης του προβλήματος, για παράδειγμα, με την αύξηση του κατώτατου ορίου στους δημόσιους διαγωνισμούς.
<P>
Ζω σε ένα χωριό 25 000 κατοίκων στο οποίο κατασκευάζεται ένα νέο κολυμβητήριο για το οποίο, σύμφωνα με τους ευρωπαϊκούς κανόνες, πρέπει να υπάρξει δημόσιος διαγωνισμός, με όλη τη γραφειοκρατία που αυτό συνεπάγεται. Είναι αυτό πραγματικά αναγκαίο, ή μήπως μπορούμε να αυξήσουμε ελαφρώς το κατώτατο όριο έτσι ώστε η διαδικασία αυτή να αφορά μόνο τα πολύ σημαντικά έργα, στα οποία απαιτείται ουσιαστικός διεθνής ανταγωνισμός;
<P>
Όσον αφορά τις αξιολογήσεις αντικτύπου, πρόκειται για αίτημα που έχουμε διατυπώσει επανειλημμένα στο Ευρωπαϊκό Κοινοβούλιο, ενώ πρέπει να είναι εμπεριστατωμένες, περιλαμβανομένης της νέας νομοθεσίας, των διαδικασιών επιτροπολογίας που επηρεάζουν τους πολίτες και τις επιχειρήσεις, καθώς και το ενδοτικό δίκαιο. Εξάλλου, όλο και μεγαλύτερος αριθμός θεμάτων ρυθμίζεται βάσει ενδοτικού δικαίου, το οποίο μπορεί να επιφέρει διοικητική επιβάρυνση.
<P>
Δεύτερον, έχουμε δηλώσει επανειλημμένα ότι επιθυμούμε η ποιότητα των αξιολογήσεων αντικτύπου να υπόκειται σε ανεξάρτητο έλεγχο. Μέχρι στιγμής, η Επιτροπή έχει προβεί σε πολλές σχετικές ενέργειες, καμία εκ των οποίων όμως δεν ήταν ικανοποιητική. Επιθυμούμε αυτόν τον ανεξάρτητο έλεγχο, δεδομένου ότι έτσι επιτυγχάνεται και μεγαλύτερη διαφάνεια. Αποτελεί, βεβαίως, βήμα προς την ορθή κατεύθυνση το γεγονός ότι, υπό την Προεδρία του κ. Barroso, αυτό το θέμα υπήχθη στο πεδίο αρμοδιοτήτων της Επιτροπής, αλλά, δεδομένου ότι δεν υπάρχει διαφάνεια στους κόλπους της Επιτροπής, φοβούμαι ότι θα καταλήξουμε σε έναν γραφειοκρατικό πόλεμο χαρακωμάτων μεταξύ του γραφείου που εμπίπτει στις αρμοδιότητες του κ. Barroso και των γραφείων της Επιτροπής που καλούνται να εκπονήσουν τις αξιολογήσεις αντικτύπου.
<SPEAKER ID="248" NAME="Maria Berger" AFFILIATION="PSE">
(DE) Κυρία Πρόεδρε, έκανα μια σύντομη στατιστική ανάλυση του προγράμματος εργασίας και νομοθετικού προγράμματος της Επιτροπής και βρήκα 57 μη νομοθετικές και μόνο 37 νομοθετικές πράξεις, δηλαδή πολύ μεγαλύτερο αριθμό μη νομοθετικών πράξεων. Αυτό μου φαίνεται πως επιβεβαιώνει μία τάση που είχαμε την ευκαιρία να διαπιστώσουμε ξεκάθαρα τον τελευταίο καιρό, ότι δηλαδή η Επιτροπή καταφεύγει όλο και πιο συχνά σε μη νομοθετικές πράξεις, Πράσινες Βίβλους, Λευκές Βίβλους, ανακοινώσεις κλπ. και με τον τρόπο αυτόν παρακάμπτει εν μέρει και την ίδια της τη νομοθεσία.
<P>
Καταλαβαίνω ότι τα μέσα της ήπιας νομοθεσίας φαίνονται, τουλάχιστον εκ πρώτης όψεως, να ταιριάζουν καλύτερα στην ατζέντα της βελτίωσης της νομοθεσίας. Από την άλλη όμως είμαστε υποχρεωμένοι να διαπιστώσουμε πως δεν υπάρχει για τα μέσα αυτά δυνατότητα επιβολής και δεν έχουν δεσμευτικό χαρακτήρα, και τελικά θα απογοητεύσουν ακόμα περισσότερο τους πολίτες και τις επιχειρήσεις.
<P>
Θα ήθελα να αναφέρω με βάση την εργασιακή μου εμπειρία ορισμένα πράγματα που θεωρώ ότι λείπουν από το πρόγραμμα της Επιτροπής, συγκεκριμένα, πρωτοβουλίες που είχαν εξαγγελθεί σε άλλο πλαίσιο από την Επιτροπή αλλά δεν υπάρχουν πια εδώ: η ενοποίηση του κεκτημένου για την προστασία των καταναλωτών, η διάρκεια προστασίας του δικαιώματος του δημιουργού, περαιτέρω ανάπτυξη του δικαίου για τις ευρεσιτεχνίες, η δυνατότητα εφαρμογής του κοινοτικού δικαίου στον αθλητισμό. Υπάρχει νέα απόφαση του Ευρωπαϊκού Δικαστηρίου που αλλάζει εκ θεμελίων την κατάσταση και αυξάνει την έλλειψη νομικής ασφάλειας στον τομέα αυτόν.
<P>
Σε συνάρτηση με την πρώτη δέσμη πρωτοβουλιών που αποσύρθηκαν, αποσύρθηκε και το καθεστώς των ταμείων αλληλοβοηθείας και το καθεστώς για μία ευρωπαϊκή νομοθεσία περί συλλόγων. Τότε, ο Αντιπρόεδρος Verheugen μας είχε υποσχεθεί κατά τη συζήτηση να το ξαναεξετάσει και να σκεφτεί μήπως χρειάζονται τελικά βελτιωμένες πρωτοβουλίες σε αυτόν τον τομέα. Δεν τις βλέπω εδώ. Ίσως έχουν καταταγεί στις πρωτοβουλίες ήσσονος προτεραιότητας. Εμένα μου είναι αδιάφορο αν θεωρούνται προτεραιότητες από στρατηγική άποψη ή όχι. Το σημαντικό για εμάς θα ήταν να ξέρουμε αν μπορούμε να τις περιμένουμε ή όχι.
<SPEAKER ID="249" NAME="Alexander Alvaro" AFFILIATION="ALDE">
(DE) Κυρία Πρόεδρε, σε αυτό το πρόγραμμα εργασίας υπάρχουν δύο σημεία που πρέπει να θιγούν: το ένα αφορά τις θεμελιώδεις ελευθερίες και το άλλο τη συμμετοχή των πολιτών της Ευρωπαϊκής Ένωσης. Αναφέρθηκε πολλές φορές εδώ ότι η έλλειψη προτιμήσεων ή προτεραιοτήτων εκ μέρους της Επιτροπής στον τομέα των θεμελιωδών ελευθεριών και του τρίτου πυλώνα αποτελεί πρόβλημα που πρέπει, πρώτον, να το λύσουμε επειγόντως και δεύτερον, πρέπει να εξετάσουμε την αιτία αυτής της έλλειψης πολιτικής βούλησης.
<P>
Αναφέρθηκε ότι στην αρχή της παρούσας κοινοβουλευτικής περιόδου, ο κ. Barroso συνέστησε ομάδα εργασίας Επιτρόπων που θα ασχολείτο με τις θεμελιώδεις ελευθερίες. Αναρωτιέμαι τι έκανε η εν λόγω ομάδα εργασίας τα τελευταία δύο χρόνια. Δεν λάβαμε καμία έκθεση. Δεν έκαναν λοιπόν τίποτα; Έπιναν καφέ; Ας σοβαρευτούμε: αν παίρνουμε σοβαρά το θέμα, πρέπει να ξέρουμε τι πρέπει να συζητήσουμε σε αυτό το πλαίσιο.
<P>
Αυτό που επικρίνω στο συγκεκριμένο πρόγραμμα εργασίας είναι το γεγονός ότι -παράλληλα με τις προσπάθειες των κρατών της Ομάδας των 6 να κάνουν κάτι για τη νόμιμη μετανάστευση, καθώς και μερικών κρατών γύρω από την Ομοσπονδιακή Δημοκρατία της Γερμανίας που δρομολόγησαν τη σύμβαση του Prüm- παράλληλες δομές αναπτύσσονται σε έναν τρίτο πυλώνα εκτός του τρίτου πυλώνα χωρίς να επεμβαίνει ή να το σχολιάζει επίσημα η Επιτροπή, της οποίας ο ρόλος ως θεματοφύλακας των Συνθηκών ξεπερνά τη νομοθετική δραστηριότητα. Διότι αν ενεργήσουμε στον τομέα της δικαστικής και αστυνομικής συνεργασίας, πρέπει να το κάνουμε στο πλαίσιο που μας προσφέρουν οι Συνθήκες.
<P>
Μια και τελειώνει ο χρόνος μου, θα αναφέρω τελειώνοντας ένα σύντομο θέμα ακόμα: στη σελίδα 10 του προγράμματος για τη συμμετοχή των πολιτών αναφέρεται στα αγγλικά - παραθέτω:
<P>
(EN) "Ο στόχος αυτός περιλαμβάνει τη δέσμευσή της να ακούει τους πολίτες και να ανταποκρίνεται στις ανάγκες τους."
<P>
(DE) Εμείς το κάναμε αυτό. Παραδώσαμε στην Επιτροπή και το Συμβούλιο ένα εκατομμύριο υπογραφές που αφορούν την έδρα του Κοινοβουλίου. Δύο μήνες αργότερα δεν έχουμε ακόμα λάβει καμία απάντηση. Θεωρώ ότι όσον αφορά το listen and deliver είναι τώρα σειρά της Επιτροπής να κάνει κάτι.
<SPEAKER ID="252" NAME="Κυριάκος Τριανταφυλλίδης" AFFILIATION="GUE/NGL">
Κυρία Πρόεδρε, ένα από τα κυριότερα μέτρα για το 2007 είναι ο έλεγχος των συνόρων. Αυτό θα επιτευχθεί με το Σένγκεν δεύτερης γενιάς, το VIS, τη λειτουργία του Frontex, τη διευρυμένη χρήση των βιομετρικών στοιχείων και τη δημιουργία κεντρικών βάσεων κράτησης δεδομένων.
<P>
Πρόφαση για όλα αυτά αποτελεί η ασφάλεια των πολιτών και η διαχείριση των μεταναστευτικών ροών στην Ένωση. Στην πραγματικότητα, όμως, δημιουργείται ένα ευρωπαϊκό φρούριο, δίνεται έμφαση στις πολιτικές ανακοπής -παρά προστασίας- των μεταναστών και ταυτόχρονα εξυπηρετείται η δημιουργία ενός κράτους αστυνόμευσης. Σχετικά με τη συνεργασία του δημόσιου και ιδιωτικού τομέα στον τομέα της ασφάλειας, όπως προτείνεται, το ερώτημα που τίθεται είναι πώς και ποιος θα ασκεί τον έλεγχο στη χρηστή λειτουργία των ιδιωτών. " πιθανότητα παρέμβασης ιδιωτών -με συμφέροντα συχνά πολιτικά ελεγχόμενα- στη διαμόρφωση και διαχείριση των πολιτικών ασφαλείας είναι ανησυχητική.
<P>
Ακόμη, μια εκ των προτάσεων της Επιτροπής αναφέρεται στην καταπολέμηση της προπαγάνδας υπέρ της τρομοκρατίας και το ερώτημα που θέτουμε είναι πού καθορίζονται τα όρια της ελευθερίας της γνώμης καθώς και το ποιός θα τα καθορίσει, πολιτικά και ιδεολογικά αμερόληπτα, όταν σήμερα απελευθερωτικά κινήματα κατηγορούνται και πολιτικά κόμματα κατονομάζονται ως τρομοκρατικές οργανώσεις.
<SPEAKER ID="253" NAME="Malcolm Harbour" AFFILIATION="PPE-DE">
(EN) Κυρία Πρόεδρε, θέλω καταρχάς να αναφερθώ στο ζήτημα της εσωτερικής αγοράς. Νομίζω ότι είμαι εκτός σειράς, διότι η εσωτερική αγορά συζητήθηκε προηγουμένως από ορισμένους συναδέλφους μου. Ωστόσο, θέλω να χαιρετίσω την αναθεώρηση της στρατηγικής για την κοινή αγορά εξ ονόματος των μελών της Ομάδας μας. Χαίρομαι διότι επικεντρωνόμαστε τώρα στον όρο "κοινή αγορά", καθόσον περιγράφει πολύ ακριβέστερα τον στόχο για την επίτευξη του οποίου εργαζόμαστε. Θα στηρίξουμε, συνεπώς, την Επιτροπή προς αυτή την κατεύθυνση, καθώς και σε άλλες πρωτοβουλίες οι οποίες συμβάλλουν στη βελτίωση της λειτουργίας της κοινής αγοράς.
<P>
Αυτό μας οδηγεί σε ένα ευρύτερο θέμα που με απασχολεί σχετικά με το πρόγραμμα εργασίας και τις προτεραιότητες που μας παρουσιάστηκαν. Είναι σημαντικά βελτιωμένο σε σύγκριση με το πρόγραμμα του προηγούμενου έτους, στο οποίο άσκησα έντονη κριτική και το οποίο περιελάμβανε εκτενή κατάλογο προτάσεων χωρίς σειρά προτεραιότητας. Ο κατάλογος των προτάσεων είναι και αυτή τη φορά εκτενής. Νομίζω ότι υπάρχουν 21 πρωτοβουλίες και, όπως επεσήμανε ο συνάδελφός μου κ. Grosch, η διαφορά μεταξύ στρατηγικών πρωτοβουλιών και προτεραιοτήτων δεν είναι απολύτως σαφής. Θα επαναλάβω την άποψη ότι ένας κατάλογος προτεραιοτήτων με περισσότερα από πέντε στοιχεία δεν αποτελεί κατάλογο προτεραιοτήτων.
<P>
Εν πάση περιπτώσει, η βασική μου επισήμανση είναι ότι το θέμα της υλοποίησης, το οποίο διαπιστώνω με ικανοποίηση ότι περιλαμβάνεται, περιγράφεται με τη γραφική έκφραση "υλοποίηση: μια καθημερινή εργασία", σαν να επρόκειτο για θέμα ρουτίνας - στην Αγγλία γίνονται ακόμα καθημερινές παραδόσεις γάλακτος, και με ευχαρίστηση μάλιστα μπορώ να πω ότι η χωρητικότητα των φιαλών μετριέται ακόμη σε πίντες. Εν προκειμένω, όμως, δεν έχουμε να κάνουμε με θέμα ρουτίνας, αλλά με θέμα το οποίο έχει θεμελιώδη σημασία! Θέλω πραγματικά να μας ενημερώσετε σχετικά με τους πόρους που διαθέτει η Επιτροπή για την υλοποίηση των πολιτικών της. Ως προς την κοινή αγορά, γνωρίζουμε ότι ο κ. McCreevy εκτιμά ότι το 90% της νομοθεσίας έχει ήδη τεθεί σε ισχύ. " υλοποίηση είναι θεμελιώδους σημασίας. Πού αναφέρεται το είδος των πόρων που διαθέτει η Επιτροπή για την υλοποίηση των πρωτοβουλιών της; Πού αναφέρονται οι πόροι που θα διαθέσει η Επιτροπή για το σχέδιο μεταφοράς της οδηγίας για τις υπηρεσίες την οποία θα εγκρίνουμε αύριο και η οποία είναι απολύτως αναγκαία; Αν η Επιτροπή δεν διαθέσει τους αναγκαίους πόρους, δεν πρόκειται να υλοποιηθεί.
<P>
Καλώ την Επίτροπο Wallström, η οποία εξ όσων γνωρίζω είναι αρμόδια για τις επικοινωνίες, να φροντίσει ώστε η επόμενη δέσμη να είναι συγκεντρωμένη. Δεν επιθυμώ η πολιτική για την κοινή αγορά να είναι διάσπαρτη σε αυτό το έγγραφο: επιθυμώ η προτεραιότητα της κοινής αγοράς να συνοδεύεται από τις συγκεκριμένες ενέργειες που πρόκειται να πραγματοποιηθούν, από τους πόρους που θα διατεθούν και από το σχέδιο απλούστευσης της Επιτροπής, και όλα αυτά να συνδυάζονται με το ποσοστό των πόρων που πρόκειται να διαθέσει η Επιτροπή. Μια τέτοια ανακοίνωση και ένα τέτοιο έγγραφο θα ήταν λογικά και σαφή.
<P>
Τέλος, όσον αφορά την οδηγία για τις υπηρεσίες, χαίρομαι που είναι παρών ο κ. Schulz, καθόσον διαβάζω σε δήλωση Τύπου την οποία εξέδωσε σήμερα ότι η οδηγία για τις υπηρεσίες αποτελεί τεράστια επιτυχία της Ομάδας των Σοσιαλιστών. Κυρίες και κύριοι συνάδελφοι της αριστερής πτέρυγας, πρόκειται για τεράστια επιτυχία του Σώματος και είναι αποτέλεσμα της συνεργασίας όλων μας. Μακάρι να έχουν ορισμένοι την ταπεινοφροσύνη ώστε να το αναγνωρίσουν. Διαπιστώνω, πάντως, ότι επιτέλους εντάσσεται στη φιλελεύθερη λέσχη μας, καθόσον στην εν λόγω δήλωση αναφέρει ότι υποστηρίζει την αναγκαία ευελιξία στον τομέα της επιχειρηματικότητας και την υπόσχεση της δημιουργίας νέων θέσεων εργασίας. Καλώς ήλθατε στη λέσχη του φιλελευθερισμού της αγοράς, κύριε Schulz!
<SPEAKER ID="254" NAME="Jo Leinen" AFFILIATION="PSE">
(DE) Κυρία Πρόεδρε, το 2007 είναι ασφαλώς ένα σημαντικό έτος σε σχέση με το θέμα αν θα κερδίσουμε την υποστήριξη των πολιτών ή αν θα συνεχιστεί η διαδικασία αποστασιοποίησής τους από την Ευρώπη.
<P>
Θα ήθελα να κάνω τρεις σχετικές παρατηρήσεις. Πρώτον, με τη δήλωση του Βερολίνου έχουμε μια καλή ευκαιρία να καταστήσουμε σαφή την ευρωπαϊκή ιδέα και το ευρωπαϊκό σχέδιο. Ελπίζω πως στη δήλωση δεν θα γίνεται πάρα πολύς λόγος για το παρελθόν, αλλά μάλλον για το μέλλον γιατί η Ευρώπη άρχισε με την ενέργεια και ίσως ο τομέας αυτός να συμπεριλαμβάνει και ένα όραμα για το μέλλον, για παράδειγμα προτείνοντας ένα μεγάλο ενεργειακό έργο που θα πληροί όλα τα κριτήρια που επιδιώκουμε. Έχω στον νου μου την οικονομία ηλίου-υδρογόνου που θα ήταν πραγματικά μια πρόκληση για την ήπειρό μας, αλλά ακόμα και για τη διεθνή κοινότητα.
<P>
Δεύτερον, πρέπει να προαγάγουμε τη συνταγματική διαδικασία. Αυτό φυσικά είναι καθήκον των Προεδριών, αλλά και των άλλων θεσμικών οργάνων. Ελπίζω ότι η Επιτροπή θα συνεισφέρει επίσης προκειμένου να δείξουμε στους πολίτες τι χάνουν αν δεν επικυρωθεί το σύνταγμα, ενώ ταυτόχρονα θα κάνει και προτάσεις για το πώς μπορούμε να ξεπεράσουμε την κρίση. Στη σύνοδο κορυφής του Ιουνίου έγινε λόγος για additional elements, δηλαδή για επιπλέον στοιχεία που πρέπει να αναπτυχθούν. Ελπίζω λοιπόν ότι το 2007, η Επιτροπή θα παρουσιάσει κάποιες σκέψεις για το τι σημαίνει αυτό στην πράξη.
<P>
Το τρίτο σημείο, κυρία Αντιπρόεδρε, είναι οι δημοκρατικές υποδομές. Έχουμε τις ευρωπαϊκές πρωτοβουλίες των πολιτών. Ένα εκατομμύριο υπογραφές δεν πρέπει να πάνε χαμένες. Πιστεύω ότι χρειαζόμαστε ένα πλαίσιο για το πώς θα παραλαμβάνει το θεσμικό όργανο αναφορές σαν κι αυτές. Αυτά είναι σημαντικά καθήκοντα για το 2007.
<SPEAKER ID="256" NAME="Genowefa Grabowska" AFFILIATION="PSE">
(PL) Κύριε Πρόεδρε, χαιρέτισα με ειλικρινή ικανοποίηση τα δύο τελευταία τμήματα του προγράμματος που μας παρουσιάστηκε, συγκεκριμένα δε το τμήμα που περιλαμβάνει τις στρατηγικές πρωτοβουλίες και τις στρατηγικές προτεραιότητας. Αναφέρεται συγκεκριμένα στην επικοινωνία, και θέλω να ευχαριστήσω την Επίτροπο Wallström η οποία κατήρτισε αυτή την εξαιρετικά σημαντική ενότητα, ιδίως το 2006, καθώς το 2007 θα έχει αποφασιστική σημασία. Το 2007 πρέπει να πραγματοποιηθούν εσωτερικές μεταρρυθμίσεις και να γίνουν προετοιμασίες για συνταγματικές μεταρρυθμίσεις οι οποίες θα εστιάζονται κυρίως στην εφαρμογή του Ευρωπαϊκού Συντάγματος.
<P>
Φοβούμαι, ωστόσο, ότι η κ. Επίτροπος έχει μείνει χωρίς στήριξη σε αυτό το θέμα, και ότι η Επιτροπή δεν μεριμνά επαρκώς γι' αυτόν τον τομέα, ενώ δεν της παρέχει επαρκή στήριξη στις προετοιμασίες που απαιτούνται για την υλοποίηση των μεταρρυθμίσεων, παρότι είναι δική της ευθύνη. Θέλω να ρωτήσω την Επιτροπή σε ποιες ενέργειες έχει προβεί προκειμένου να μπορέσει να λειτουργήσει υπό τις νέες συνθήκες το 2009, στο πλαίσιο μιας νέας συνθήκης, και αν θα αυξηθεί ή όχι ο αριθμός των Επιτρόπων;
<P>
Το τελευταίο ζήτημα που θέλω να θίξω είναι οι εσωτερικές υποθέσεις της Ευρώπης, η οποία πρέπει να προσφέρει καλύτερο και ασφαλέστερο περιβάλλον διαβίωσης στους συμπολίτες μας. Αυτή είναι η προσδοκία όλων των πολιτών της Ευρωπαϊκής Ένωσης, όμως οι συνθήκες για τους πολίτες των νέων κρατών μελών είναι λιγότερο ευνοϊκές. Διαθέτουν λιγότερα δικαιώματα σε πολλούς τομείς και υφίστανται διακρίσεις σε τομείς όπως οι διασυνοριακές μετακινήσεις, όσον αφορά το SIS και τη ζώνη Σένγκεν, και επιθυμώ την άρση αυτών των εμποδίων. Αν αυτά τα προβλήματα είχαν αντιμετωπιστεί, δεν θα συζητούσαμε τώρα την ύπαρξη στρατοπέδων καταναγκαστικής εργασίας στην Ευρώπη.
<P>
Εξωτερικές υποθέσεις
<SPEAKER ID="258" NAME="Maria Martens">
εξ ονόματος της Ομάδας PPE-DE. - (NL) Κύριε Πρόεδρε, παρότι ευχαριστώ θερμώς την Επιτροπή για την ανακοίνωση αυτή, οφείλω να ξεκινήσω την παρέμβασή μου με ορισμένες ελαφρώς πιο ανησυχητικές επισημάνσεις. Με βαθύτατη λύπη, οφείλω να δηλώσω ότι εκείνο που απουσιάζει από την ανακοίνωση της Επιτροπής είναι η σαφής τοποθέτηση υπέρ της ανάπτυξης. Σας υπενθυμίζω τους τρεις στόχους της ευρωπαϊκής πολιτικής ανάπτυξης, όπως περιγράφονται στη Συνθήκη: βιώσιμη ανάπτυξη, καταπολέμηση της φτώχειας και προοδευτική ένταξη των αναπτυσσόμενων χωρών στην παγκόσμια οικονομία. Ενώ αυτά τα στοιχεία χρήζουν ιδιαίτερης αναφοράς στην ανακοίνωση, δεν περιλαμβάνονται στο κείμενο.
<P>
Επιπλέον, απευθύνω έκκληση στην Επιτροπή να αντιμετωπίσει πιο αποτελεσματικά το πρόβλημα της σχέσης μεταξύ άλλων τομέων πολιτικής και της πολιτικής για την ανάπτυξη. Αναφέρομαι ιδίως στη σχέση με την αλιεία, το εμπόριο και τη μετανάστευση. Αυτό το κριτήριο είναι σημαντικό προκειμένου να μπορέσουμε να επιτύχουμε τους δικούς μας αναπτυξιακούς στόχους αλλά και να συμβάλουμε ουσιαστικά στην επίτευξη των Αναπτυξιακών Στόχων της Χιλιετίας τους οποίους είχαμε συμφωνήσει από κοινού.
<P>
Τέλος, καλώ την Επιτροπή να συμπεριλάβει στον κατάλογο προτεραιοτήτων ανακοινώσεις στους ακόλουθους τομείς: τελευταίες εξελίξεις σχετικά με τη συμβολή της ΕΕ στην επίτευξη των αναπτυξιακών στόχων· δεύτερον, τυχόν πρόοδος στο πλαίσιο της ευρωπαϊκής πολιτικής ανάπτυξης ως προς τον αναπτυξιακό γύρο του ΠΟΕ· και, τρίτον, επιπτώσεις της πρότασης της Επιτροπής σχετικά με την προσέλκυση πιο καταρτισμένων μεταναστών ως προς τη διαρροή εγκεφάλων στις αναπτυσσόμενες χώρες. Τέλος, αλγεινή εντύπωση και απογοήτευση προξενούν κυρίως η απουσία των Αναπτυξιακών Στόχων της Χιλιετίας και της καταπολέμησης της φτώχειας από την παράγραφο στην οποία η Ευρώπη περιγράφεται ως παγκόσμιος εταίρος.
<SPEAKER ID="259" NAME="Véronique De Keyser">
εξ ονόματος της Ομάδας PSE. - (FR) Κύριε Πρόεδρε, θέλω καταρχάς να συγχαρώ την Επιτροπή, η οποία έθεσε σε υψηλή προτεραιότητα την επικοινωνιακή πολιτική και ιδίως για το ότι την εφάρμοσε ήδη στο Ευρωπαϊκό Κοινοβούλιο. Μπορώ να πω ότι στα θέματα εξωτερικής πολιτικής είμαστε σε συνεχή και εποικοδομητική επαφή με την Επιτροπή.
<P>
Ωστόσο, αυτό απλώς επιτείνει την κατάπληξη με την οποία βλέπουμε το πρόγραμμα της Επιτροπής για την εξωτερική πολιτική και τα ανθρώπινα δικαιώματα. Κατά την άποψή μου, οι επικοινωνίες σε σχέση με αυτό ήταν διακεκομμένες, σχεδόν αόρατες. Υπήρξε σιγή ασυρμάτου για τη Μεσόγειο. Έτσι, τι συνέβη στο πνεύμα της Βαρκελώνης και στην έννοια περί συμμαχίας πολιτισμών; Ειπώθηκαν από ελάχιστα έως τίποτε για την πολιτική έναντι της Αφρικής, πέραν της αναπτυξιακής πολιτικής, υπήρξατε δε λίαν σιβυλλικοί σε σχέση με τη Λατινική Αμερική, ακόμη και σε μια στιγμή κατά την οποία το Ευρωπαϊκό Κοινοβούλιο συμμετέχει στη σύσταση της Eurolat. Τελευταίο, πλην όμως όχι ήσσονος σημασίας, δεν υπήρξε απολύτως καμία αναφορά στην πολιτική μας για τα ανθρώπινα δικαιώματα, μολονότι είναι αυτό που κατεξοχήν προβάλλουμε ως εικόνα προς τον έξω κόσμο και παρόλο που μόλις τώρα καταφέραμε να εξασφαλίσουμε ειδικό μέσο γι' αυτό. Εν προκειμένω, αξίζει να λάβουμε υπόψη μας ότι η ολοκλήρωση των προγραμμάτων δράσης με το Ισραήλ, τη Μολδαβία και την Ουκρανία θα καταλήξει σε δύσκολες διαπραγματεύσεις, για τις οποίες η ανακοίνωση δεν λέει απολύτως τίποτα.
<P>
Τέλος, η εξωτερική πολιτική, όπως παρουσιάζεται εδώ, φαίνεται να βασίζεται περισσότερο στις διμερείς σχέσεις της Ευρωπαϊκής Ένωσης με ορισμένες χώρες παρά σε μια περιφερειακή πολιτική ή σε μια πολιτική για μεγάλες κοινότητες. Σε όλα αυτά μάλλον ελλείπει φιλοδοξία, ελκυστικότητα και πνοή και είναι πολύ κρίμα για τους πολίτες της Ευρώπης.
<SPEAKER ID="260" NAME="Andrew Duff">
εξ ονόματος της Ομάδας ALDE. - (EN) Κύριε Πρόεδρε, το 2007 θα έχει αποφασιστική σημασία για την έκβαση των προσπαθειών όλων μας να βρούμε λύσεις στη συνταγματική κρίση και με χαροποιεί ιδιαιτέρως η δήλωση του Προέδρου Barroso ότι στόχος του είναι να διαδραματίσει κεντρικό ρόλο η Επιτροπή σε αυτό το εγχείρημα.
<P>
" στρατηγική της Επιτροπής για αλλαγές σε όλους τους τομείς πολιτικής πρέπει να εντάσσεται σε ένα ευρύτερο θεσμικό πλαίσιο. " μεταρρύθμιση των πολιτικών θα έχει πρακτικά αποτελέσματα εφόσον συνδυαστεί με τα θέματα των αρμοδιοτήτων, των οργάνων, των εξουσιών και των διαδικασιών της ΕΕ. Όσον αφορά τις εξωτερικές αρμοδιότητες, για παράδειγμα, η Ένωση χρειάζεται νομική προσωπικότητα. " κοινή γνώμη στηρίζει τον ρόλο της ΕΕ ως διεθνούς παράγοντα. Πρέπει να επιτύχουμε την ολοκλήρωση του γύρου της Ντόχας για το εμπόριο και την ανάπτυξη. Πρέπει να συνεχίσουμε αποφασιστικά τη διεύρυνση, παρά τα προβλήματα που αντιμετωπίζουμε επί του παρόντος, ορισμένα εκ των οποίων τουλάχιστον είναι σαφώς προβλέψιμα.
<P>
" Επιτροπή και το Κοινοβούλιο πρέπει να στηρίξουν ακλόνητα την ανάπτυξη ευρωπαϊκών δυνάμεων, αν μη τι άλλο στον νότιο Λίβανο επί του παρόντος, καθόσον αυτό το εγχείρημα αποτελεί ασφαλώς την καλύτερη δοκιμή για την ανάπτυξη της κοινής εξωτερικής πολιτικής ασφάλειας και άμυνας της ΕΕ.
<SPEAKER ID="261" NAME="Angelika Beer">
εξ ονόματος της Ομάδας Verts/ALE. - (DE) Κύριε Πρόεδρε, κυρίες και κύριοι, ως συντονίστρια της Ομάδας των Πρασίνων/Ευρωπαϊκής Ελεύθερης Συμμαχίας για την εξωτερική πολιτική και πολιτική ασφαλείας θα ήθελα να κάνω μερικές παρατηρήσεις με κριτικό πνεύμα.
<P>
Αναφερθήκατε σε ορισμένα σημεία. " κ. De Keyser εξέφρασε ακριβώς αυτό που αισθάνομαι ρωτώντας πού βρισκόμαστε. Βλέπουμε το τόξο των κρίσεων στο Ιράκ, το Ιράν, τη Λιβύη, τη Μέση Ανατολή. Ως παγκόσμιος παράγων, η Ευρώπη προβαίνει σε διακηρύξεις, αλλά μετά βλέπουμε ένα στατικό πρόγραμμα εργασίας όπου από τη μια γίνεται μια τετριμμένη δήλωση για τα προβλήματα, αποφεύγοντας την πολιτική ουσία, και από την άλλη υπάρχουν μέσα, που όμως η Επιτροπή δεν τα θεωρεί καν σημαντικά άλματα προόδου.
<P>
Στο σημείο αυτό θα ήθελα να αναφέρω ότι αισθανόμαστε απογοήτευση διότι τα πέντε νέα μέσα εξωτερικής πολιτικής που θα χρησιμοποιηθούν από την 1η Ιανουαρίου και θα ενισχύσουν για πρώτη φορά την Επιτροπή στην εξωτερική της πολιτική, στην πρόληψη εμφύλιων συγκρούσεων, στη διαχείριση κρίσεων και στο έργο της αποκατάστασης, δεν τυγχάνουν της προσοχής που αξίζουν αλλά αποτελούν μόνο μία παύλα στο πρόγραμμα εργασίας.
<P>
Ύστερα έχουμε την άποψη της Επιτροπής για την "πολιτική γειτονίας". " Επιτροπή πρέπει να διασαφηνίσει τι σημαίνει σήμερα από πολιτική άποψη το ότι ορισμένοι αρχίζουν να μιλούν για μία πολιτική γειτονίας light. Δεν δίδεται πια πολιτικός ορισμός, χρησιμοποιούνται οποιεσδήποτε λέξεις και έχω την εντύπωση ότι κυριολεκτικά αποφεύγεται ο πολιτικός ορισμός.
<P>
Επιτρέψτε μου να πω τελειώνοντας κάτι θετικό: θεωρώ καλό το ότι ασχολείστε επιτέλους με την αγορά των εξοπλισμών. Μόνο που όσα αναφέρονται γι' αυτό στο πρόγραμμά σας, υπάρχουν εκεί εδώ και χρόνια. Εμείς ως Κοινοβούλιο σας δώσαμε το πράσινο φως και περιμένουμε επιτέλους αποτελέσματα. Ως εκ τούτου, δεν είναι δυστυχώς δυνατό να είμαστε ικανοποιημένοι από αυτήν την άποψη.
<SPEAKER ID="262" NAME="Konrad Szymański">
εξ ονόματος της Ομάδας UEN. - (PL) Κύριε Πρόεδρε, η Ευρωπαϊκή Ένωση έχει κάνει πολλά για να αυξήσει την ορατότητά της στο διεθνές προσκήνιο τα τελευταία χρόνια. Προκειμένου να καταστεί δυνατή η εξέλιξη αυτής της διαδικασίας χειραφέτησης, πρέπει να αντιμετωπίσουμε κατάματα ορισμένα σοβαρά προβλήματα. Μετά τη διεύρυνση του 2004 είμαστε γείτονες με μια πολύ ταραγμένη περιοχή της ανατολικής Ευρώπης, όπου τα τελευταία χρόνια διαπιστώνουμε ότι η Ρωσία επιστρέφει σε μια πολιτική επιβολής έναντι των γειτόνων της, χωρών οι οποίες σήμερα είναι επίσης γείτονες της Ευρωπαϊκής Ένωσης. Συχνά αυτές οι χώρες -όπως η Γεωργία και η Ουκρανία- περιλαμβάνονται στην πολιτική γειτονίας μας, την οποία ορθώς επιθυμεί να ενισχύσει η Επιτροπή.
<P>
Εντούτοις, η επιτυχής μεταρρύθμιση των μέσων παροχής χρηματοδοτικών ενισχύσεων δεν είναι το παν. Αν θέλουμε να διαδραματίσουμε σημαντικό ρόλο στον κόσμο, ιδίως όταν θεωρούμε ότι η Ευρωπαϊκή Ένωση λειτουργεί με βάση την "ήπια ισχύ", πρέπει να είμαστε αξιόπιστοι. Αυτή η αξιοπιστία έχει ζωτική σημασία, και δεν μπορούμε να είμαστε παγκόσμιος ή ακόμη και περιφερειακός παράγοντας αν δεν προστατεύσουμε τη Λευκορωσία έναντι της προσάρτησής της στη Ρωσία, κάτι που ενδέχεται να είναι ακόμη και θέμα μηνών.
<P>
Δεν θα μπορέσουμε να καταστούμε παγκόσμιος παράγοντας αν ανταλλάσσουμε τον σεβασμό των ανθρωπίνων δικαιωμάτων στη Ρωσία με το φυσικό αέριο, ή αν κλείνουμε με δειλία την πόρτα στις φιλοευρωπαϊκές, δημοκρατικές και φιλοδυτικές πολιτικές της Ουκρανίας και της Γεωργίας. Αυτοί οι στόχοι έχουν αποφασιστική σημασία για τα μέσα άσκησης της εξωτερικής μας πολιτικής. Αν δεν καταφέρουμε να τα χρησιμοποιήσουμε αποτελεσματικά, ο κόσμος θα δει να αυξάνεται η απόσταση μεταξύ των ηθικοπλαστικών, συχνά, δηλώσεών μας και της πραγματικότητας. Ο κόσμος δεν χρειάζεται μια τέτοια Ευρωπαϊκή Ένωση, ενώ σίγουρα δεν θα έτρεφε ιδιαίτερο σεβασμό για μια τέτοια Ευρωπαϊκή Ένωση.
<SPEAKER ID="263" NAME="Γεώργιος Καρατζαφέρης">
εξ ονόματος της ομάδας IND/DEM. - Κύριε Πρόεδρε, πώς κλείνει το 2006; Ποια είναι η εξωτερική μας πολιτική; Την είδαμε προχθές στη Φινλανδία. "Βρίζουμε" τη Ρωσία και "χαϊδεύουμε" την Τουρκία. Αυτή είναι η πραγματικότητα. Βρίζουμε τη Ρωσία με την οποία έχουμε μια σχέση, μια εξάρτηση από την ενέργεια, και χαϊδεύουμε την Τουρκία η οποία προκλητικά λέει ότι "εγώ είμαι η Τουρκία και ό,τι θέλω θα επιβάλω στην Ευρώπη". Και, βλέπετε, μας επιβάλλει να μιλάμε μαζί της τη στιγμή που δεν δέχεται το 25ο κράτος της Ευρωπαϊκής Ένωσης, την Κύπρο. Αυτή είναι η πολιτική μας. Δεν βλέπουμε τι γίνεται στη Γάζα. Πότε επιτέλους η Ευρωπαϊκή Ένωση θα δει τι γίνεται σ' αυτή την περιοχή του κόσμου όπου κάθε μέρα σκοτώνονται παιδιά. Φτάσανε 500 περίπου χιλιάδες οι νεκροί στο Ιράκ. Πότε θα πάρουμε μια πρωτοβουλία επιτέλους; Στο ένα δισεκατομμύριο νεκρούς;
<P>
Ποια είναι λοιπόν η Ευρώπη; " Ευρώπη είναι πάνω στο οχηματαγωγό της Αμερικής που μας πηγαίνει όπου θέλει. Ωραία, της έχουμε εκχωρήσει το τιμόνι. Ας της πάρουμε τουλάχιστον το φρένο, για να είμαστε και εμείς κάτι. Διαφορετικά δεν είμαστε τίποτα άλλο παρά υπηρέτες της εξωτερικής πολιτικής της Αμερικής που οποτεδήποτε θέλει εκείνη, οπουδήποτε θέλει εκείνη, μας οδηγεί.
<P>
Ποιες είναι οι σχέσεις μας επιτέλους με την Κίνα; Τις ξέρουμε; Ποιες είναι οι σχέσεις; Είναι εχθρικές; Είναι φιλικές; Πώς αντιμετωπίζουμε λοιπόν αυτόν τον παράγοντα; Αναπτύσσεται ένας σινορωσικός άξονας. Εμείς τι θα είμαστε; " μορταδέλα, το σαλάμι ανάμεσα στο σάντουιτς που θέλει να πετύχει η Αμερική; Ας αποφασίσουμε μια δική μας εξωτερική πολιτική. Να χαράξουμε δική μας πολιτική. Δεν τη βλέπουμε πουθενά. Δεν βλέπουμε πουθενά να υπάρχει μια πολιτική Ευρώπης. Είμαστε οι ακόλουθοι της πολιτικής της Αμερικής. Και αυτό δεν νομίζω ότι οδηγεί σε καλές πορείες, σε καλές δημοκρατικές εξελίξεις.
<P>
(Χειροκροτήματα)
<SPEAKER ID="264" NAME="Robert Sturdy" AFFILIATION="PPE-DE">
(EN) Κύριε Πρόεδρε, ως συντονιστής της Ομάδας ΕΛΚ-ΕΔ, θέλω να υπογραμμίσω τα εξής.
<P>
Κατανοούμε τη σημασία των πτυχών της εξωτερικής ανταγωνιστικότητας στο πλαίσιο της στρατηγικής της Λισαβόνας και του συντονισμού των εσωτερικών και εξωτερικών δράσεων, ενώ επαναλαμβάνουμε την προσήλωσή μας στην πολυμερή προσέγγιση ως προς την εμπορική πολιτική και στηρίζουμε τον ΠΟΕ ως κεντρικό φορέα διαχείρισης της παγκοσμιοποίησης. Ως εκ τούτου, εκφράζουμε τη λύπη μας για την αναστολή των διαπραγματεύσεων στον ΠΟΕ και απευθύνουμε θερμή έκκληση στην Επιτροπή να αναλάβει πρωτοβουλίες και να αγωνιστεί για την επίτευξη συμφωνίας στον γύρο της Ντόχα το 2007.
<P>
Χαιρετίζουμε την ανακοίνωση της ΕΕ σχετικά με την παγκόσμια Ευρώπη η οποία είναι ανταγωνιστική στον κόσμο. Υπογραμμίζουμε, ωστόσο, ότι οι διμερείς περιφερειακές συμφωνίες πρέπει, όπως ανέφερα, να διατηρήσουν συμπληρωματικό ρόλο στο πολυμερές σύστημα εμπορίου. Επ' αυτού, όμως, ανησυχώ πραγματικά, και θέλω να θέσω ένα ερώτημα στην Επιτροπή σχετικά με αυτό το θέμα. Γιατί δεν έχει σημειωθεί πρόοδος στα θέματα ρύθμισης μεταξύ της ΕΕ και των "ΠΑ μέσω της ολοκλήρωσης της διατλαντικής κοινής αγοράς; Πρέπει να επιδιώξουμε με προσήλωση αυτόν τον στόχο την προσεχή δεκαετία. Δεν μπορούμε να συνάψουμε συμφωνία ελευθέρου εμπορίου με τις "ΠΑ· αυτό θα υπονόμευε την πολυμέρεια. Μπορούμε όμως να συνάψουμε συμφωνία σχετικά με τα θέματα ρύθμισης τα οποία δεν εμπίπτουν στο άρθρο 34.
<P>
Τέλος, ένα θέμα που με απασχολεί ιδιαιτέρως: επικρατεί ιδιαίτερη ανησυχία σχετικά με το εντεινόμενο αίσθημα προστατευτισμού και την προσπάθεια να τεθούν στόχοι οι οποίοι βρίσκονται εκτός της στρατηγικής της Λισαβόνας. Τα κράτη μέλη χρησιμοποιούν όλο και περισσότερο πρακτικές προστατευτισμού. Αν επιθυμούμε την επίτευξη συμφωνίας, πρέπει να εγκαταλείψουμε αυτή τη νοοτροπία.
<P>
Τέλος, ανησυχώ σοβαρά για τις συμφωνίες οικονομικής εταιρικής σχέσης και τις συναφείς διαπραγματεύσεις, ενώ στηρίζω την πρόταση της Επιτροπής. Πρέπει να προωθήσουμε την υιοθέτησή της. Είναι μια πραγματική ευκαιρία - είναι ίσως η τελευταία ευκαιρία που έχουμε για να βοηθήσουμε αυτές τις φτωχές χώρες. Θα είναι θαυμάσιο αν μπορέσουμε να καταλήξουμε σε συμφωνία επ' αυτού. Προσβλέπω σε μια τέτοια συμφωνία το προσεχές έτος.
<SPEAKER ID="265" NAME="Margrietus van den Berg" AFFILIATION="PSE">
(NL) Κύριε Πρόεδρε, πολλοί πολίτες αντιμετωπίζουν τη σημερινή Ευρώπη με σκεπτικισμό, ενώ η αποστολή της είναι ασαφής. Δαπανώνται υπερβολικά ποσά για τις παλαιότερες προτεραιότητες, όπως η γεωργία, ενώ οι νέες προτεραιότητες, της Ευρώπης του μέλλοντος, όπως η εκπαίδευση, η πολιτική μετανάστευσης και το δίκαιο εμπόριο, αμελούνται. " Ευρώπη δεν πρέπει να είναι κοινωνική μόνο στο εσωτερικό της, καθώς η κοινωνική Ευρώπη είναι αναγκαία και στο εξωτερικό. Όπως η ήπια ισχύς, μια συνεκτική, ενωμένη Ευρώπη μπορεί να αλλάξει τον κόσμο.
<P>
Δεν χρειαζόμαστε μονομερείς δράσεις όπως η εισβολή στο Ιράκ, αλλά την ενεργό παρέμβαση στο Νταρφούρ με τη βοήθεια του Συμβουλίου Ασφαλείας. Δεν πρέπει να επιστρέψουμε στις διμερείς εμπορικές συμφωνίες, αλλά σε μια πολυμερή εμπορική συμφωνία στο πλαίσιο του Παγκοσμίου Οργανισμού Εμπορίου η οποία θα σέβεται τις εθνικές δημόσιες υπηρεσίες, όπως το νερό, η εκπαίδευση, η κοινωνική ασφάλιση ή η κοινωνική στέγαση. Δεν πρέπει να εφαρμόζουμε εξαγωγικές ενισχύσεις οι οποίες δημιουργούν αθέμιτο ανταγωνισμό εις βάρος της Αφρικής. Οι γεωργικές ενισχύσεις και το ντάμπινγκ γεωργικών προϊόντων δημιουργούν τεράστιες στρεβλώσεις και πρέπει να τερματιστούν πριν από το 2013. Οι πόροι που θα αποδεσμευτούν κατ' αυτόν τον τρόπο μπορούν να χρησιμοποιηθούν για την ανάπτυξη των περιφερειακών γεωργικών αγορών της Αφρικής.
<P>
Πρέπει επίσης να ανοίξουμε τις αγορές μας σε προϊόντα προστιθέμενης αξίας από αυτές τις φτωχές χώρες. Ως προς τη βοήθεια και το εμπόριο, τάσσεστε υπέρ αξιόπιστων πρωτοβουλιών για την ενίσχυση της συνεκτικότητας και του συντονισμού. Στους τομείς της μετανάστευσης, της γεωργίας και του εμπορίου συνεχίζουν να υφίστανται τεράστιες αντιφάσεις. Αυτές οι αντιφάσεις μπορούν να βλάψουν σοβαρά την ολοκλήρωση των περιφερειακών εμπορικών συμφωνιών που συζητούνται επί του παρόντος. Ως προς το θέμα της μετανάστευσης, δώσατε έμφαση στην καταστολή του προβλήματος· απουσιάζει, όμως, μια αποτελεσματική λύση για την αποτροπή της διαρροής εγκεφάλων. Γιατί να μην εφαρμόσουμε μια πρωτοβουλία για μια πράσινη κάρτα;
<P>
Τέλος, αποδεχτήκατε το Μέσο Αναπτυξιακής Συνεργασίας, αλλά δεν γίνεται καμία προσπάθεια εξορθολογισμού της συμφωνίας του Κοτονού κατά τον ίδιο τρόπο. Επίσης, δεν υπάρχει ενέργεια ή χρόνος για την πρακτική υλοποίηση το 2007. Για τα έγγραφα εθνικής πολιτικής, αυτό συνεπάγεται διαβούλευση εκεί και εδώ. Συνεπάγεται τη χρήση δημοσίων εγγράφων. Συνεπάγεται τη δημιουργία πραγματικής κυριότητας στις αναπτυσσόμενες χώρες με τις τοπικές ΜΚΟ, τα κοινοβούλια και τις κυβερνήσεις. Όπως και στο Μέσο Αναπτυξιακής Συνεργασίας, το Κοινοβούλιο μας πρέπει να μπορεί να ασκεί πραγματική επιρροή και έλεγχο κατά τον ίδιο τρόπο.
<P>
Το 2007 θα είναι η ώρα της αλήθειας για την Επιτροπή. Θα συνεχιστεί η μονομερής προσκόλληση σε ευρωπαϊκό και παγκόσμιο επίπεδο στην αγορά ή θα επικρατήσουν οι αρχές του δίκαιου ανταγωνισμού και της αλληλεγγύης; Θα αποδείξουμε εμείς οι Ευρωπαίοι στην Αφρική ότι οι Στόχοι της Χιλιετίας είναι εν τέλει εφικτοί; " Αφρική ακολουθεί πορεία επιδείνωσης. Το 2007 πρέπει να είναι το έτος στο οποίο θα γίνει στροφή 180 μοιρών.
<P>
- Λήξη της συζήτησης
<SPEAKER ID="267" NAME="Margot Wallström">
Αντιπρόεδρος της Επιτροπής. - (EN) Κύριε Πρόεδρε, καταρχάς σας ευχαριστώ θερμώς, εξ ονόματος όλων των μελών της Επιτροπής, για όλες τις σημαντικές και εποικοδομητικές παρεμβάσεις σας στη συζήτηση σχετικά με το πρόγραμμα εργασίας του προσεχούς έτους, τις οποίες παρακολουθώ από τις 3 μ.μ.. Το πρώτο μου σχόλιο θα είναι πολιτικό και στη συνέχεια θέλω να επισημάνω κάτι σχετικά με τη διαδικασία. Το μήνυμα, πάντως, που έλαβα συνίσταται σε ένα πραγματικά κοινό αίτημα για βιώσιμη ανάπτυξη, καθόσον στην πλειονότητά τους οι βουλευτές που έλαβαν τον λόγο αναφέρθηκαν στην ανάγκη για ανάπτυξη και δημιουργία θέσεων απασχόλησης. Βρισκόμαστε στην αρχή της συζήτησης, αλλά πρέπει να σεβαστούμε τον σημαντικότερο πόρο που έχουμε στη διάθεσή μας, τους ανθρώπους, και να τους προσφέρουμε ένα σύστημα κοινωνικής ασφάλισης και κοινωνικής προστασίας το οποίο καλύπτει ουσιαστικά όλους τους πολίτες.
<P>
" ανάπτυξη πρέπει να είναι βιώσιμη, πράγμα που σημαίνει ότι πρέπει να λαμβάνουμε υπόψη τους φυσικούς πόρους, τα θέματα ενέργειας και τους περιβαλλοντικούς περιορισμούς. Αυτή είναι η ουσία της βιώσιμης ανάπτυξης, και γι' αυτό πρέπει να μεριμνήσουμε ώστε όλα να γίνουν σύμφωνα με τις ευρωπαϊκές αρχές, διασφαλίζοντας την κάλυψη των τριών αυτών πτυχών από μια φιλόδοξη πολιτική για την απασχόληση και την ανάπτυξη στην Ευρώπη.
<P>
Άκουσα το αίτημα για ποιότητα στις θέσεις απασχόλησης και επενδύσεις στους τομείς της εκπαίδευσης και της καινοτομίας, της έρευνας και της ανάπτυξης. Όπως γνωρίζετε, αυτό υπήρξε τμήμα του πολιτικού μας προγράμματος από την πρώτη ημέρα της θητείας της Επιτροπής Barroso.
<P>
Σκοπεύουμε να ανταποκριθούμε σε αυτό το αίτημα, καθότι συμφωνεί πλήρως με τις πολιτικές φιλοδοξίες της Επιτροπής μας, και προτείνουμε μεταρρυθμίσεις σε αυτό το πρόγραμμα εργασίας. Προτείνουμε μέτρα κοινωνικής συνοχής και φρονώ ότι είναι σημαντικό, σε αυτό το πλαίσιο, δεδομένου ότι συζητήθηκε επίσης η περιφερειακή πολιτική, το γεγονός ότι διαθέτουμε πλέον όλα όσα χρειαζόμαστε -προϋπολογισμούς, κανονισμούς κλπ.- για την εφαρμογή της περιφερειακής πολιτικής την περίοδο 2007-2013, ενώ επί του παρόντος διαπραγματευόμαστε τα επιμέρους προγράμματα με τα κράτη μέλη.
<P>
Προσβλέπουμε σε στενή συνεργασία με το Κοινοβούλιο στο θέμα της υλοποίησης. " αστική διάσταση αντιμετωπίζεται πολύ σοβαρά από την Επιτροπή. Κατά τη δέσμευση πόρων λαμβάνονται εξίσου υπόψη οι ανάγκες των πιο ανεπτυγμένων και των λιγότερο ανεπτυγμένων περιφερειών της Ευρώπης, διότι υπήρξαν αναφορές σε αδικίες της πολιτικής συνοχής και υποστηρίζουμε ότι και οι τρεις πτυχές της συνοχής πρέπει να αντιμετωπίζονται με σοβαρότητα. Αυτό αντικατοπτρίζεται επίσης στους νέους κανονισμούς, βάσει των οποίων οι συμπράξεις είναι καταρχήν υποχρεωτικές, ενώ το 82% των διαρθρωτικών ταμείων διατίθεται σε φτωχότερες περιφέρειες. " επένδυση στο ανθρώπινο δυναμικό είναι ένας από τους τρεις στόχους της πολιτικής συνοχής και νομίζω ότι αυτό το στοιχείο πρέπει να υπογραμμίζεται στις συζητήσεις.
<P>
Προτείνουμε επίσης μέτρα ασφαλείας. Ασφάλεια σημαίνει, μεταξύ άλλων, να διασφαλίζουμε ότι ζούμε απαλλαγμένοι από την απειλή της τρομοκρατίας και του εγκλήματος, καθώς και από τη ρύπανση του περιβάλλοντος. " θέση μας είναι ότι πρέπει να προσεγγίσουμε αυτό το θέμα με μεγάλη αισιοδοξία και στο πλαίσιο εταιρικής σχέσης με όλους τους ενδιαφερόμενους, αλλά σε συνεργασία με τα κράτη μέλη.
<P>
Αυτό σχετίζεται με το θέμα του ενδοτικού δικαίου. Πολλοί ομιλητές αναφέρθηκαν στο ενδοτικό δίκαιο, σε σύγκριση με άλλα μέτρα και νομοθετικές πράξεις. Είναι σημαντικό να αναφερθεί ότι το πρόγραμμα εργασίας της Επιτροπής για το 2007 περιλαμβάνει 34 νομοθετικές προτάσεις, οι οποίες αντιστοιχούν στο 36% του συνόλου, 57 μη νομοθετικές προτάσεις και μία διαπραγματευτική εντολή. Συνεπώς, υπερβαίνει τις 24 νομοθετικές προτάσεις, τις 57 μη νομοθετικές προτάσεις και τις πέντε διαπραγματευτικές εντολές του προγράμματος του περασμένου έτους. Αυτός ο αριθμός καταδεικνύει ότι το ποσοστό νομοθετικών πρωτοβουλιών αυξήθηκε από 27 σε 36%. Συγχρόνως, το ποσοστό μη νομοθετικών προτάσεων σημείωσε ελαφρά μείωση.
<P>
Σε μια Ευρώπη μεγαλύτερης πολυμορφίας, πρέπει να επενδύσουμε περισσότερο στη συνεργασία με τα κράτη μέλη προκειμένου να προετοιμαστούμε για την αναμενόμενη βελτίωση της ρύθμισης και της νομοθετικής διαδικασίας. Συνεπώς, απαιτείται ενίσχυση της διαβούλευσης και της ποιότητας των προτάσεων προκειμένου να επιτευχθούν καλύτερα αποτελέσματα, κάτι που ισχύει επίσης για τις μεθόδους εργασίας.
<P>
Ο κ. Harbour έθεσε ερωτήματα σχετικά με τους πόρους. Σε ορισμένες περιπτώσεις, ίσως η Επιτροπή πρέπει να ζητήσει από το Ευρωπαϊκό Κοινοβούλιο να μας προσφέρει τους πόρους που χρειαζόμαστε. Όπως γνωρίζετε, αυτή την περίοδο συζητούμε τρόπους εξασφάλισης επαρκών πόρων ώστε να πραγματοποιήσουμε όλους τους στόχους που έχει θέσει το Κοινοβούλιο. Άκουσα τόσες πολλές προτάσεις για πράγματα που πρέπει να προστεθούν σε αυτούς τους στόχους και πράγματα που δεν ακούσατε -πρωτοβουλίες ή νομοθετικές προτάσεις- τα οποία πρέπει να περιληφθούν στον κατάλογο των στόχων: πρωτοβουλίες για την ενέργεια και τη μετανάστευση, η αναθεώρηση της κοινής αγοράς, η αξιολόγηση των κοινωνικών πραγματικοτήτων, το σύστημα εμπορίας δικαιωμάτων εκπομπής αερίων θερμοκηπίου, μια ευρωπαϊκή στρατηγική για τις κοινωνικές υπηρεσίες, ένα κοινοτικό πλαίσιο για την αποτελεσματικότητα των υπηρεσιών υγείας κλπ. Αυτοί οι 21 στρατηγικοί στόχοι καλύπτουν ακριβώς τους τρεις πυλώνες της βιώσιμης ανάπτυξης. Αν προσθέσουμε περισσότερες τέτοιες πρωτοβουλίες ή περισσότερους στόχους, θα χρειαστούμε επίσης τους αντίστοιχους πόρους, και δεν μπορούμε να ισχυριστούμε ότι δεν είναι έτσι τα πράγματα. Μας απασχολεί ο προϋπολογισμός της Επιτροπής. Πρέπει να εξηγήσουμε στους ελεγκτές μας, στο Ευρωπαϊκό Κοινοβούλιο και στα άλλα θεσμικά όργανα πώς χρησιμοποιούμε τους πόρους μας. Ωστόσο, μπορούμε να συζητούμε αενάως τη διάρθρωση, αλλά εν τέλει οφείλουμε να επιλέξουμε και έχουμε επιλέξει να ενισχύσουμε την πολιτική διάσταση αυτού του εγγράφου και να εξηγήσουμε τις προτεραιότητες της Επιτροπής Barroso.
<P>
" διαφορετική διάρθρωση την οποία προτείνετε είναι πολύ εύλογη, όμως φρονώ ότι έτσι θα μπορέσουμε να διασφαλίσουμε τη διεξαγωγή ουσιαστικού πολιτικού διαλόγου σχετικά με τις προτεραιότητες. Αυτή υπήρξε εξαρχής η επιθυμία μας στη συζήτηση του προγράμματος εργασίας μας με το Ευρωπαϊκό Κοινοβούλιο. Αυτή είναι η μορφή του διαλόγου που διεξάγουμε με το Ευρωπαϊκό Κοινοβούλιο για μεγάλο χρονικό διάστημα, με συνεισφορές από όλες τις επιμέρους επιτροπές. Νομίζω ότι ομιλώ εξ ονόματος όλων των συναδέλφων μου όταν δηλώνω ότι χαιρετίζουμε αυτή τη διαδικασία και απολαμβάνουμε αυτή τη συζήτηση και την ανταλλαγή απόψεων με το Ευρωπαϊκό Κοινοβούλιο.
<P>
Θέλω επίσης να επισημάνω ότι τα στοιχεία που πολλοί βουλευτές θεωρήσατε ότι απουσιάζουν αποτελούν απλώς την κορυφή του παγόβουνου. " Επιτροπή και οι υπηρεσίες μας ασχολούνται διαρκώς με πάρα πολλά πράγματα. Εδώ θα βρείτε τους στρατηγικούς στόχους, τις στρατηγικές πρωτοβουλίες, στις οποίες δηλώνουμε ότι θα δώσουμε προτεραιότητα. Συγχρόνως, όμως, προετοιμάζονται πολλά άλλα θέματα. Έχετε δίκιο ως προς αυτό, κύριε Harbour: πρέπει να αποφασίσουμε να δώσουμε προτεραιότητα σε ορισμένα από αυτά τα θέματα. Θα βρείτε επίσης έναν κατάλογο επικοινωνιακών προτεραιοτήτων. Αυτό αποτελεί απάντηση σε ορισμένα πολύ σημαντικά σχόλια σχετικά με τα ανθρώπινα δικαιώματα και την πολιτική κατά των διακρίσεων.
<P>
Όπως γνωρίζετε, το προσεχές έτος είναι αφιερωμένο στις ίσες ευκαιρίες. Αυτή είναι μια από τις προτεραιότητες της ανακοίνωσής μας, την οποία θα συζητήσουμε οπωσδήποτε με τα υπόλοιπα όργανα. Το κατά πόσον πρέπει να εκδοθεί οδηγία είναι ένα θέμα το οποίο θα συζητείται διαρκώς με το Ευρωπαϊκό Κοινοβούλιο, όμως μπορούμε να καταθέσουμε προτάσεις οδηγιών μόνον εάν είμαστε έτοιμοι και οι συνθήκες είναι κατάλληλες. Αυτό θα συζητηθεί αργότερα με τις αρμόδιες επιτροπές. " καταπολέμηση των διακρίσεων και τα ανθρώπινα δικαιώματα συνυπολογίζονται σε όλες μας τις ενέργειες και αποτελούν σαφή πολιτική προτεραιότητα σε όλες μας τις δραστηριότητες.
<P>
Χαιρετίζουμε τις παρεμβάσεις σας. Θεωρώ ότι οι επισημάνσεις σας στηρίζουν τις μεγάλες φιλοδοξίες της Επιτροπής για το 2007 και επίσης χαιρετίζω την αποφασιστική στήριξη που προσφέρετε στην προσπάθεια συνεργασίας για την επίτευξή τους. Έχουμε επίσης δεσμευτεί να ακούμε τους πολίτες και να ανταποκρινόμαστε στις ανάγκες τους, και συγχρόνως να γίνουμε πιο δημοκρατικοί, διαφανείς και αποτελεσματικοί. Σας ευχαριστούμε για τη στήριξη και την ενίσχυση των προσπαθειών μας για τη βελτίωση της επικοινωνίας.
<P>
Τώρα η Επιτροπή θα μελετήσει το περιεχόμενο του ψηφίσματος που θα εγκρίνετε τον Δεκέμβριο. " Επιτροπή θα ανταποκριθεί εγκαίρως και κατά τον πλέον ενδεδειγμένο τρόπο. " παρουσίαση της ετήσιας στρατηγικής χάραξης πολιτικής για το 2008 μπορεί να είναι η κατάλληλη στιγμή ώστε να εξηγήσει η Επιτροπή το πώς ακριβώς θα λάβει υπόψη το ψήφισμα στο πρόγραμμα εργασίας.
<P>
Θέλω να επαναλάβω ότι η Επιτροπή αποδίδει ύψιστη σημασία στη συμφωνία πλαίσιο που έχουμε συνάψει. Έχει αποδειχθεί ότι αποτελεί αξιόπιστη βάση για εποικοδομητικές σχέσεις συνεργασίας μεταξύ των δύο θεσμικών μας οργάνων. Κοινός μας στόχος πρέπει να συνεχίσει να είναι η καλύτερη δυνατή εκμετάλλευσή της.
<P>
Κύριε Duff, συναντιόμαστε τακτικά σε συζητήσεις σχετικά με τη συνταγματική συνθήκη και, όπως ακούσατε ήδη από τον Πρόεδρο Barroso, έχουμε επίσης μεγάλες προσδοκίες για το προσεχές έτος. Θα ξεκινήσουμε τώρα την προετοιμασία για την προώθηση των θεσμικών θεμάτων και, ευελπιστούμε, της συνταγματικής συνθήκης το προσεχές έτος. Πρέπει να συνεργαστούμε με τα κράτη μέλη και να συζητήσουμε μαζί τους σχετικά με το πώς μπορούμε να επιτύχουμε αυτόν τον στόχο κατά τρόπο ισορροπημένο και αποτελεσματικό. Είναι, όμως, σαφές ότι τα προβλήματα που επεδίωκε να αντιμετωπίσει το Σύνταγμα δεν έχουν εκλείψει. Εξακολουθούν να υφίστανται και επιτείνονται ενόψει της προσεχούς διεύρυνσης. Γι' αυτό οφείλουμε να επανέλθουμε στο θέμα και να ξεκινήσουμε σχετικό διάλογο. Ωστόσο, δεν αποτελεί υπεκφυγή η απόφαση να υπάρξει επίσης μια περίοδος περισυλλογής και να συζητήσουμε με τους πολίτες. Αυτή η απόφαση μας προσέφερε πολλά θετικά αποτελέσματα. Υπήρξε αναγκαία, καθόσον παρατηρούμε αλλαγές στις συζητήσεις και το κλίμα που επικρατεί σε πολλά κράτη μέλη. Είναι σημαντικό να γνωρίζουμε ότι μπορούμε να χρησιμοποιήσουμε αυτή τη στήριξη στην προσπάθεια εξεύρεσης λύσης στο θέμα του συντάγματος.
<SPEAKER ID="268" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί κατά την περίοδο συνόδου του Δεκεμβρίου.
<P>
(" συνεδρίαση διακόπτεται στις 18.10 και συνεχίζεται στις 18.30)
