<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 26 Μαΐου 2005. 
<SPEAKER ID="3" LANGUAGE="" NAME="Πρόεδρος." AFFILIATION="(Χειροκροτήματα)">
<P>
   Πριν από 15 χρόνια, το Ευρωπαϊκό Κοινοβούλιο απένειμε το βραβείο Ζαχάρωφ στην αρχηγό της βιρμανικής αντιπολίτευσης, κ. Aung San Suu Kyi. Σε λίγες μέρες, η κ. Aung San Suu Kyi θα εορτάσει τα 60στά της γενέθλια, δηλαδή, θα έχει ζήσει τέσσερεις δεκαπενταετίες, αλλά εξακολουθεί να βρίσκεται υπό κράτηση. Είναι η μοναδική από όσους έχουν τιμηθεί με το βραβείο Ζαχάρωφ που δεν μπόρεσε να παραλάβει το βραβείο της μετά από περισσότερες από 3 500 ημέρες αιχμαλωσίας. Πιστεύω ότι πρέπει να το επισημάνω αυτό, διότι μπορεί να έχει λησμονηθεί.
<P>
Μπορεί επίσης να έχει λησμονηθεί ότι, το 1990, το κόμμα της, ο Εθνικός Συνασπισμός για τη Δημοκρατία, έλαβε το 80% των ψήφων στις κοινοβουλευτικές εκλογές, το 80%, αλλά δεν μπόρεσε να αναλάβει την εξουσία εξαιτίας του στρατιωτικού καθεστώτος της Βιρμανίας. Και, παρά τις συχνές και διαρκείς εκκλήσεις αυτού του Κοινοβουλίου, παρά τις κυρώσεις της Ευρωπαϊκής Ένωσης, παρά την καταδίκη εκ μέρους αρκετών οργάνων των Ηνωμένων Εθνών, το βιρμανικό καθεστώς συνεχίζει την εκστρατεία της εθνοκάθαρσης και της συστηματικής παραβίασης των ανθρωπίνων δικαιωμάτων. Το Παρατηρητήριο των Ανθρωπίνων Δικαιωμάτων κατηγόρησε πρόσφατα αυτό το καθεστώς για συστηματικές παραβιάσεις των ανθρωπίνων δικαιωμάτων, βασανιστήρια και εκτελέσεις.
<P>
Επομένως, πιστεύω ότι είναι ενδεδειγμένο, εξ ονόματος του Κοινοβουλίου, να επαναλάβουμε όλοι την έκκλησή μας για την απελευθέρωση της Aung San Suu Kyi και των συντρόφων της πολιτικών κρατουμένων και να εκφράσουμε τη ρητή καταδίκη μας για τις παραβιάσεις του βιρμανικού καθεστώτος.
<SPEAKER ID="4" LANGUAGE="" NAME="Πρόεδρος." AFFILIATION="Τετάρτη:">
<P>
   Το τελικό σχέδιο της ημερήσιας διάταξης για την περίοδο συνόδου του Ιουνίου, που κατάρτισε η Διάσκεψη των Προέδρων κατά τη συνεδρίαση της Τετάρτης 2 Ιουνίου, σύμφωνα με τα άρθρα 130 και 131 του Κανονισμού, έχει διανεμηθεί. Έχουν προταθεί οι ακόλουθες τροποποιήσεις:
<SPEAKER ID="5" LANGUAGE="DE" NAME="Hannes Swoboda (PSE )." AFFILIATION="">
<P>
    Κύριε Πρόεδρε, στην ημερήσια διάταξη της Τετάρτης περιλαμβάνονται δύο σημαντικές συζητήσεις –μία για τη μεταρρύθμιση των Ηνωμένων Εθνών και μία άλλη για τις διατλαντικές σχέσεις. Επίσης, θέλουμε να ασχοληθούμε με τις δηλώσεις του Συμβουλίου και της Επιτροπής για το Ουζμπεκιστάν και, εν συνεχεία, με την ερώτηση για τη Philip Morris. Ο προβλεπόμενος χρόνος είναι πολύ λίγος. Παρεκκλίνοντας από τη γραπτή μας πρόταση –και για να ανταποκριθούμε στην επιθυμία εκείνων των συναδέλφων που επιθυμούν να διεξαχθεί έστω και για λίγο η Ώρα των Ερωτήσεων και μετά να δοθούν οι γραπτές απαντήσεις– θα ήθελα να ζητήσω να παραχωρηθεί μισή ώρα από την Ώρα των Ερωτήσεων για τη συζήτηση και να μείνει μισή ώρα για ερωτήσεις προς το Συμβούλιο ούτως, ώστε εμείς –εννοώ τόσο τις μικρές όσο και τις μεγάλες ομάδες– να μπορούμε να συζητήσουμε πιο διεξοδικά. 
<SPEAKER ID="6" LANGUAGE="" NAME="Πρόεδρος." AFFILIATION="">
<SPEAKER ID="7" LANGUAGE="EN" NAME="Bill Newton Dunn (ALDE )." AFFILIATION="">
<SPEAKER ID="8" LANGUAGE="" NAME="" AFFILIATION="(Εγκρίνεται η πρόταση της Σοσιαλιστικής Ομάδας του Ευρωπαϊκού Κοινοβουλίου)">
<SPEAKER ID="9" LANGUAGE="DE" NAME="Hans-Gert Poettering (PPE-DE )." AFFILIATION="(Χειροκροτήματα από τη δεξιά πτέρυγα)">
<P>
    Κύριε Πρόεδρε, θα ήθελα να ζητήσω εξ ονόματος της ομάδας μας κάτι που δεν συνιστά τροποποίηση της ημερήσιας διάταξης παρά μόνο συμπλήρωση του τίτλου. Το πρωί της Τετάρτης από τις 9.00 ως τις 12.00 προβλέπονται οι δηλώσεις του Συμβουλίου και της Επιτροπής σχετικά με την προετοιμασία του Ευρωπαϊκού Συμβουλίου. Μετά τη διεξαγωγή των δημοψηφισμάτων, θεωρώ σωστό να αναφερθούν και γι’ αυτό ζητάμε να συμπεριληφθεί στον τίτλο «Το μέλλον της Ευρωπαϊκής Ένωσης μετά τα δημοψηφίσματα για το Σύνταγμα». Έτσι, καθίσταται σαφές ότι δεν περνάμε τώρα απλώς στην ημερήσια διάταξη, αλλά επικεντρωνόμαστε και σε αυτό το μείζον θέμα. Θα ήταν πολύ σωστό να το πράξουμε αυτό.
<SPEAKER ID="10" LANGUAGE="DE" NAME="Daniel Marc Cohn-Bendit (Verts/ALE )." AFFILIATION="(Παρέμβαση)">
<P>
    Κύριε Πρόεδρε, θα θέλαμε να συγχαρούμε τον κ. Poettering που φαίνεται ότι το σαββατοκύριακο ήρθε στα συγκαλά του. Την περασμένη Πέμπτη, εμείς ...
<P>
Ναι, και εσείς δεν συμφωνούσατε! Το είχαμε προτείνει την περασμένη Πέμπτη. Σας ευχαριστούμε, κύριε Poettering, που μετά από έναν καλό ύπνο καταλήξατε στο σωστό συμπέρασμα.
<SPEAKER ID="11" LANGUAGE="" NAME="Πρόεδρος." AFFILIATION="(Τροποποιείται το κείμενο του εν λόγω σημείου)">
<P>
   Σας ευχαριστούμε πολύ, κύριε Cohn-Bendit· δεν γνωρίζουμε ποιον συμβουλεύτηκε ο κ. Poettering, αλλά είναι συνετό να επανορθώνει κανείς.
<P>
Είναι σαφές είναι ότι η πρόταση έγινε από τον κ. Poettering και ότι ζητά να τροποποιηθεί το κείμενο του εν λόγω σημείου της ημερήσιας διάταξης.
<SPEAKER ID="12" LANGUAGE="DE" NAME="Bernd Posselt (PPE-DE )." AFFILIATION="">
<SPEAKER ID="13" LANGUAGE="" NAME="Πρόεδρος." AFFILIATION="(Εγκρίνεται η διάταξη των εργασιών για την παρούσα περίοδο συνόδου και η διάταξη των εργασιών για τις συνεδριάσεις της 22ας και 23ης Ιουνίου)">
<SPEAKER ID="14" LANGUAGE="" NAME="Πρόεδρος." AFFILIATION="">
<SPEAKER ID="15" LANGUAGE="ES" NAME="Antonio Masip Hidalgo (PSE )." AFFILIATION="">
<P>
    Κύριε Πρόεδρε, λαμβάνω τον λόγο εξ ονόματος του κ. Pittella, του κ. Yáñez, της κ. Madeira και εμού προσωπικώς, για να διαμαρτυρηθώ για τις διακρίσεις κατά των Αστουριών, της Μούρθια, της Μελίγια, της Θέουτα, της Βασιλικάτα και του Αλγκάρβε στα έγγραφα του κ. Juncker.
<P>
Κύριε Juncker, στο επόμενο έγγραφό σας πρέπει να καταργήσετε το προηγούμενο της περιθωριοποίησης τριών εκατομμυρίων πολιτών. Είναι ένα ζήτημα αξιοπρέπειας, για να γίνει η ευρωπαϊκή πολιτική πιο κατανοητή, να γίνει δίκαιη και δημοκρατική, πιστή στις ρίζες της και τις φιλοδοξίες της.
<P>
Κύριε Juncker, εναποθέτουμε την εμπιστοσύνη μας σε εσάς. 
<SPEAKER ID="16" LANGUAGE="SV" NAME="Carl Schlyter (Verts/ALE )." AFFILIATION="">
<P>
    Κύριε Πρόεδρε, την Τετάρτη ξεκίνησε η παγκόσμια εκστρατεία «Πρωτοβουλία για τα φάρμακα για τις παραμελημένες ασθένειες». Το AIDS, η ελονοσία και η φυματίωση αποτελούν, σε γενικές γραμμές, γνωστά προβλήματα. Λιγότερο γνωστές είναι η νόσος του Chagas, η νόσος του ύπνου και η λεϊσμανίαση. Μαζί με το AIDS, τη φυματίωση και την ελονοσία, οι ασθένειες αυτές σκοτώνουν 14 εκατομμύρια ανθρώπους κάθε χρόνο, κυρίως στις φτωχές χώρες. Τα θύματά τους παγκοσμίως είναι περισσότερα από αυτά των τροχαίων ατυχημάτων, της πείνας και της τρομοκρατίας μαζί. Τρία δισεκατομμύρια δολάρια θα ήταν αρκετά για τη χρηματοδότηση της έρευνας που είναι απαραίτητη για τη δημιουργία καλύτερων θεραπειών για τις ασθένειες αυτές. Οι λύσεις είναι εφικτές αν επιδείξουμε αλληλεγγύη και ανθρώπινη συμπάθεια.
<P>
Για πολλούς, η λέξη «τσουνάμι» ήταν άγνωστη πριν από έξι μήνες, αλλά όταν έγινε ευρέως γνωστή η καταστροφική δύναμη που κρύβεται πίσω από αυτή τη λέξη, μπορέσαμε να κινητοποιήσουμε γρήγορα βοήθεια για τους πληγέντες. Τώρα, δίδεται προσοχή σε άλλες λιγότερο γνωστές ασθένειες, όπως η νόσος του Chagas και η λεϊσμανίαση, οι οποίες πλήττουν εκατομμύρια ανθρώπους. Και αυτή τη φορά, ας δείξουμε πώς μπορούμε να διδαχθούμε νέες έννοιες και να αναλάβουμε νέες πρωτοβουλίες για να καταπολεμήσουμε αυτές τις μάστιγες. 
<SPEAKER ID="17" LANGUAGE="SK" NAME="Zita Pleštinská (PPE-DE )." AFFILIATION="">
<P>
    Μετά την απόρριψη του Ευρωπαϊκού Συντάγματος στο γαλλικό και το ολλανδικό δημοψήφισμα, η ιδέα μιας ενωμένης Ευρώπης, οι αρχές της αλληλεγγύης και της πρόσβασης των πολιτών των νέων κρατών μελών στις αγορές εργασίας της ΕΕ των 15, οι οποίες είναι κλειστές σε νέα μέλη με την ελπίδα ότι ο περιορισμός θα τις προστατέψει από τον ανταγωνισμό, έχουν γίνει σήμερα τα πιο επίκαιρα θέματα.
<P>
Η χώρα μου –η Σλοβακία– καθώς και τα άλλα νέα κράτη μέλη επιθυμούν να είναι πλήρη μέλη της Κοινότητας. Από την περσινή διεύρυνση της Ευρωπαϊκής Ένωσης, η μετανάστευση εργατικού δυναμικού από τα νέα κράτη μέλη ήταν μόνο 150 000 άτομα και δεν έχει φτάσει τα επίπεδα για τα οποία προειδοποιούσαν όσοι ασκούσαν κριτική στη διεύρυνση.
<SPEAKER ID="18" LANGUAGE="DE" NAME="Jo Leinen (PSE )." AFFILIATION="(Χειροκροτήματα)">
<P>
    Κύριε Πρόεδρε, μετά τη χαλκευμένη νίκη του στις προεδρικές εκλογές τον Οκτώβριο του 2004, ο πρόεδρος της Λευκορωσίας κ. Lukashenko ενέτεινε την καταπίεση της αντιπολίτευσης. Πριν από μερικές ημέρες, την 1η Ιουνίου, καταδικάστηκε σε τριετή φυλάκιση ο πρόεδρος του Σοσιαλδημοκρατικού Κόμματος της Λευκορωσίας και ιδρυτής του Ευρωπαϊκού Κινήματος της χώρας. Δεν είχε κάνει τίποτα παραπάνω από το να διαδηλώσει μαζί με άλλους κατά της νοθείας στις προεδρικές εκλογές.
<SPEAKER ID="19" LANGUAGE="LV" NAME="Roberts Zīle," AFFILIATION="εξ ονόματος της Ομάδας UEN">
<P>
   . – Κύριε Πρόεδρε, θα ήθελα να χρησιμοποιήσω αυτό το βήμα για να πω ότι πριν από ένα μήνα, ο κ. Hegyi, ο ούγγρος βουλευτής, είπε σε εσάς και σε όλους εμάς κάτι το οποίο δεν αληθεύει σχετικά με την υποτιθέμενη αδυναμία των Ούγγρων να λάβουν υπηκοότητα στη Λεττονία. Κατόπιν όσων ακούσαμε, αρκετοί βουλευτές από τη Λεττονία συναντήθηκαν με την Ουγγρική Ένωση στη Λεττονία. Οι Ούγγροι, όπως και άλλοι μόνιμοι κάτοικοι της Λεττονίας, έχουν κάθε δικαίωμα να λάβουν τη λεττονική υπηκοότητα. Πολλοί Ούγγροι το έχουν ήδη πράξει, αλλά το θέμα, όπως αποδείχτηκε, δεν αφορούσε την υπηκοότητα. Το μεγαλύτερο πρόβλημα για αυτούς τους ανθρώπους, οι οποίοι σε καμία περίπτωση δεν είναι πλούσιοι, είναι η αδυναμία να ταξιδέψουν, προκειμένου να επισκεφθούν συγγενείς στην Ουγγαρία χωρίς θεώρηση, η οποία κοστίζει ένα αρκετά μεγάλο χρηματικό ποσό. Για αυτό ακριβώς τον λόγο, οι Ούγγροι της Λεττονίας πλησίασαν την κυβέρνηση της Ουγγαρίας, ζητώντας της να τους εκδώσει ειδικά πιστοποιητικά για την είσοδο στην Ουγγαρία, όπως ήδη έχουν εκείνοι που ζουν σε άλλες χώρες. Καθώς το αίτημά τους απορρίφθηκε, η λεττονική υπηκοότητα γίνεται πλέον ο μόνος τρόπος για να ταξιδέψουν στην Ουγγαρία χωρίς σημαντική δαπάνη σε θεωρήσεις.
<P>
Κύριε Hegyi, σας ζητώ ως μέλος του Ουγγρικού Σοσιαλιστικού Κόμματος να μην παραπλανάτε το Κοινοβούλιο αλλά να απευθυνθείτε προς τους συναδέλφους σας στο κόμμα που συμμετέχουν στην κυβέρνηση και να προτείνετε να σταματήσουν να απαιτούν από τους ίδιους τους ούγγρους συμπατριώτες τους να διαθέτουν θεωρήσεις για την είσοδό τους στην Ουγγαρία. 
<SPEAKER ID="20" LANGUAGE="EN" NAME="Ashley Mote (NI )." AFFILIATION="">
<P>
    Κύριε Πρόεδρε, στις 28 Απριλίου του περασμένου έτους, ο πρόεδρος της Γαλλίας, κ. Ζακ Σιράκ, δήλωσε ότι «αν μία χώρα καταψηφίσει το προτεινόμενο Σύνταγμα, θα πρέπει να αποχωρήσει από την Ευρωπαϊκή Ένωση». Θα ήθελα να ρωτήσω, κύριε Πρόεδρε, αν έχετε ήδη λάβει τη γαλλική παραίτηση. 
<SPEAKER ID="21" LANGUAGE="" NAME="Πρόεδρος." AFFILIATION="">
<P>
   Όχι, κύριε Mote, δεν την έχω λάβει. 
<SPEAKER ID="22" LANGUAGE="EN" NAME="Proinsias De Rossa (PSE )." AFFILIATION="">
<SPEAKER ID="23" LANGUAGE="EN" NAME="Jim Higgins (PPE-DE )." AFFILIATION="">
<P>
    Κύριε Πρόεδρε, το «Πρόγραμμα για απώλειες στη θάλασσα» θεσπίστηκε στην Ιρλανδία το 2001 από το ιρλανδικό Υπουργείο Ναυτιλίας. Ήταν ένα εγκεκριμένο από την ΕΕ σύστημα, σύμφωνα με τον κανονισμό (ΕΚ) αριθ. 2371/2002 του Συμβουλίου. Στόχος του προγράμματος αυτού ήταν να αποζημιώσει εκείνους που είχαν χάσει αλιευτικά σκάφη εδώ και κάποια χρόνια. Δυστυχώς, επειδή δεν διαφημίστηκε ευρέως –διαφημίστηκε μόνο σε ναυτιλιακά περιοδικά– πολλοί οι οποίοι θα μπορούσαν και θα έπρεπε να είναι επιλέξιμοι δεν μπόρεσαν να ενταχθούν στο πρόγραμμα. Προέβην σε διαβήματα εξ ονόματος αρκετών από αυτούς αλλά χωρίς αποτέλεσμα.
<SPEAKER ID="24" LANGUAGE="EN" NAME="Glenys Kinnock (PSE )." AFFILIATION="">
<P>
    Κύριε Πρόεδρε, λαμβάνω τον λόγο σήμερα για να επιστήσω την προσοχή στο γεγονός ότι στις 19 Ιουνίου, στο διάστημα μεταξύ της παρούσας περιόδου συνόδου και της επόμενης, η κ. Aung San Suu Kyi, η ηγέτης του δημοκρατικού κινήματος της Βιρμανίας, θα εορτάσει τα 60στά γενέθλιά της. Εκείνη την ημέρα, θα συμπληρώσει 9 χρόνια και 238 ημέρες υπό κράτηση. Η χούντα στη Βιρμανία είναι τώρα περισσότερο σκληρή και ασκεί αυστηρότερο έλεγχο παρά ποτέ. Ο κατ’ οίκον περιορισμός της Aung San Suu Kyi είναι τώρα αυστηρότερος παρά ποτέ. Δεν δέχεται επισκέψεις· το τηλέφωνό της έχει κοπεί· ζει πίσω από ένα τείχος από αμμόσακους και αγκαθωτό συρματόπλεγμα, με συνεχείς περιπολίες ενόπλων φρουρών και στρατιωτών. Δεν βλέπουμε κανένα σημάδι αλλαγής.
<P>
Η Aung San Suu Kyi έχει τιμηθεί με το βραβείο Νόμπελ Ειρήνης και το βραβείο Ζαχάρωφ του Κοινοβουλίου. Επιδεικνύει απίστευτο θάρρος. Ευχαριστώ, κύριε Πρόεδρε, για την αφοσίωσή σας στην Aung San Suu Kyi και τον λαό της Βιρμανίας. 
<SPEAKER ID="25" LANGUAGE="EN" NAME="Alyn Smith (Verts/ALE )." AFFILIATION="">
<P>
    Κύριε Πρόεδρε, θα ήθελα να επιστήσω την προσοχή του Κοινοβουλίου σε μια χρυσή ευκαιρία που μας παρουσιάζεται για να επιδείξουμε ενδιαφέρον προς τους πολίτες της Ευρώπης: η σύνοδος της ομάδας G8 στο Gleneagles της χώρας μου, της Σκωτίας.
<SPEAKER ID="26" LANGUAGE="SL" NAME="Borut Pahor (PSE )." AFFILIATION="">
<P>
Θεωρώ τον εαυτό μου υπέρμαχο της ΕΕ. Θέτω το ερώτημα διότι, σε αυτή την ευαίσθητη για την ΕΕ περίοδο, θα ήθελα να προαγάγω τον αγώνα και των 25 κρατών μελών, ανεξαρτήτως του πότε έγιναν μέλη της ΕΕ, ώστε όλοι μαζί να χαράξουμε κάποιου είδους μέλλον για την ΕΕ. 
<SPEAKER ID="27" LANGUAGE="PL" NAME="Ryszard Czarnecki (NI )." AFFILIATION="Al-Manar">
<P>
      Κύριε Πρόεδρε, κυρίες και κύριοι, η απόρριψη του Ευρωπαϊκού Συντάγματος επισκίασε ένα άλλο γεγονός το οποίο είναι επίσης σημαντικό, αν και κάπως λιγότερο. Αναφέρομαι στην έγκριση από το Κοινοβούλιο, στις 10 Μαρτίου, ενός ψηφίσματος που αναφερόταν στην τρομοκρατική δράση εκ μέρους της Χεζμπολλάχ. Αυτό είναι ένα ζήτημα το οποίο αποτέλεσε αντικείμενο συζήτησης στο Σώμα για πολλούς μήνες.
<SPEAKER ID="28" LANGUAGE="HU" NAME="Zsolt László Becsey (PPE-DE )." AFFILIATION="">
<P>
Επιπλέον, η ανεξήγητη αποκήρυξη ούγγρων ηγετών στη Βοϊβοντίνα τις τελευταίες εβδομάδες φέρει όλα τα σημάδια μιας συντονισμένης πολιτικής επίθεσης. Η εντύπωση αυτή ενισχύεται από την ποινή που επιβλήθηκε αποκλειστικά σε ούγγρους νέους στο Temerin και έχει γίνει διαβόητη λόγω της υπερβολικής αυστηρότητας και μεροληψίας της. Μέχρι τώρα, ακόμη και οι εγκληματίες πολέμου τύγχαναν λιγότερο σκληρής μεταχείρισης από το δικαστικό σώμα της Σερβίας. Ο λόγος πίσω από όλα αυτά τα συμβάντα –όπως επισήμανε και η ερευνητική αντιπροσωπεία του Κοινοβουλίου– είναι το γεγονός ότι οι μειονότητες δεν εκπροσωπούνται αναλογικά στο δικαστικό σύστημα της Σερβίας ή στην αστυνομία ούτε βέβαια και στη δημόσια διοίκηση. Επιπλέον, η ηγεσία του Βελιγραδίου χρονοτριβεί όσον αφορά την τήρηση των υποσχέσεών της για την εκπαίδευση των μειονοτήτων. Όλα αυτά θέτουν το ερώτημα της ευθύνης του Ευρωπαϊκού Κοινοβουλίου και των θεσμικών οργάνων της Ένωσης, διότι, για παράδειγμα, τα σχέδια Interreg CBC απέτυχαν να προσδώσουν στη Βοϊβοντίνα καθεστώς αυτονομίας –παρά το γεγονός ότι η επαρχία αυτή ήταν αυτόνομη έως το 1989– παρόλο που πληροί όλες τις απαιτήσεις που έχουν τεθεί για τις περιφέρειες NUTS2. 
<SPEAKER ID="29" LANGUAGE="HU" NAME="Csaba Sándor Tabajdi (PSE )." AFFILIATION="">
<P>
    Κύριε Πρόεδρε, στις 16 Σεπτεμβρίου, το Ευρωπαϊκό Κοινοβούλιο ενέκρινε ένα ψήφισμα καταδικάζοντας τα αδικήματα που διαπράττονται κατά των μειονοτήτων στη σερβική επαρχία της Βοϊβοντίνα και, κατά συνέπεια, στα τέλη του 2004, μια αντιπροσωπεία με επικεφαλής την κ. Doris Pack επισκέφθηκε την επαρχία σε μια αποστολή ενημέρωσης. Κατόπιν αντικειμενικών και αξιόπιστων ερευνών, η αντιπροσωπεία διαπίστωσε ότι πράγματι διαπράττονται αδικήματα, αλλά όχι κατά τρόπο οργανωμένο. Πρόσφατα, ωστόσο, μετά λύπης μου αναφέρω, γίναμε και πάλι μάρτυρες ανησυχητικών γεγονότων στη Βοϊβοντίνα. Η μεγαλύτερη πηγή ανησυχίας είναι το γεγονός ότι ο άρτι διορισθείς σέρβος εισαγγελέας στη Subotica άσκησε δίωξη στον József Kasza –πρόεδρο της σημαντικότερης οργάνωσης των Ούγγρων της Βοϊβοντίνα, της VMSZ [Συμμαχία των Ούγγρων της Βοϊβοντίνα]– για να ερευνήσει κατάχρηση εξουσίας την οποία υποτίθεται ότι είχε διαπράξει πριν από εννέα χρόνια όταν ήταν δήμαρχος. Τέτοιου είδους καταγγελίες έχουν γίνει κατά του József Kasza πολλές φορές στο παρελθόν, χωρίς να έχουν ποτέ αποδειχθεί. Η χρονική στιγμή στην παρούσα υπόθεση δεν είναι συμπτωματική. Ο Kasza ήταν εκείνος ο οποίος καταδίκασε εντονότατα τις πράξεις βίας κατά των Ούγγρων της Βοϊβοντίνα και συνεργάστηκε στενά με την αντιπροσωπεία ενημέρωσης του Ευρωπαϊκού Κοινοβουλίου. Κύριε Πρόεδρε, ζητώ από εσάς και την κ. Doris Pack να φροντίσετε, ώστε ο πρόεδρος της VMSZ, κ. József Kasza, να μην καταστεί πολιτικό θύμα σε μια παρωδία δίκης. 
<SPEAKER ID="30" LANGUAGE="PL" NAME="Zbigniew Krzysztof Kuźmiuk (PPE-DE )." AFFILIATION="">
<P>
      Κύριε Πρόεδρε, οι επιχειρηματίες της πολωνικής μεταλλουργίας εξέδωσαν προειδοποιήσεις ότι από 1ης Ιανουαρίου 2005 αυξήθηκαν πολύ οι εισαγωγές μεταλλικών προϊόντων, και ιδιαίτερα αυτών που είναι γνωστά ως μικρά μεταλλικά προϊόντα. Η 1η Ιανουαρίου είναι η ημερομηνία κατά την οποία υπήρξε άρση των διοικητικών περιορισμών στις εισαγωγές των εν λόγω προϊόντων στην ευρωπαϊκή τελωνειακή ένωση.
<SPEAKER ID="31" LANGUAGE="ES" NAME="Miguel Angel Martínez Martínez (PSE )." AFFILIATION="">
<P>
Μία από τις πιο πρόσφατες ειδήσεις που έχουμε λάβει σχετίζεται με τη σύλληψη δύο στελεχών των Γιατρών Χωρίς Σύνορα, ενός Βρετανού, του κ. Foreman, και ενός Ολλανδού, του κ. Hoedt, οι οποίοι κατηγορήθηκαν για κατασκοπεία και διάδοση ψευδών πληροφοριών. Συγκεκριμένα, η υποτιθέμενη ψευδής έκθεση καταγράφει περισσότερες από 500 υποθέσεις βιασμού γυναικών στο Νταρφούρ. Πιστεύω ότι η έκθεση είναι σημαντική· η αξιοπιστία και η φερεγγυότητα της οργάνωσης των Γιατρών Χωρίς Σύνορα είναι αποδεδειγμένες και για όλους αυτούς τους λόγους το Κοινοβούλιο έχει το καθήκον να αναλάβει δράση για να υπερασπιστεί αυτά τα δύο στελέχη της συγκεκριμένης οργάνωσης.
<P>
Εξ ονόματος αρκετών συναδέλφων από τη Σοσιαλιστική Ομάδα του Ευρωπαϊκού Κοινοβουλίου, απευθύνω έκκληση για δράση, ίσως για μία επιστολή του Προέδρου προς τις σουδανικές αρχές, η οποία θα εκφράζει την ανησυχία του Κοινοβουλίου για τα γεγονότα που έχουν καταγγελθεί και θα ζητά την απελευθέρωση του κ. Foreman και του κ. Hoedt χωρίς να τους απαγγελθούν κατηγορίες. 
<SPEAKER ID="32" LANGUAGE="PL" NAME="Zdzisław Zbigniew Podkański (PPE-DE )." AFFILIATION="">
<P>
Θα πρέπει να σημειωθεί ότι τα τελευταία χρόνια υπήρξε πτώση κατά σχεδόν 40% του πληθυσμού μελισσών της Ευρώπης. Στη Γερμανία, για παράδειγμα, οι αριθμοί έπεσαν κατά 33% τα τελευταία 15 χρόνια και στην Πολωνία κατά 40% τα τελευταία 20 χρόνια. Οι μέλισσες δεν είναι σημαντικές μόνο όσον αφορά το μέλι και άλλα μελισσοκομικά προϊόντα. Βοηθούν στη διατήρηση μιας ισορροπίας στη φύση και αυξάνουν την αποδοτικότητα της παραγωγής ειδών διατροφής, καθώς επίσης διαδραματίζουν έναν ουσιαστικό ρόλο στη διατήρηση του περιβάλλοντος.
<SPEAKER ID="33" LANGUAGE="" NAME="Γεώργιος Παπαστάμκος (PPE-DE )." AFFILIATION="">
<P>
    Κύριε Πρόεδρε, θα ήθελα να ευχαριστήσω δημόσια τον κ. Poettering, τον πρόεδρο της κοινοβουλευτικής μας ομάδας, για την πρότασή του να συζητήσουμε διεξοδικά την κατάσταση στην Ευρωπαϊκή Ένωση σήμερα, όπως επίσης και για την πορεία της επικύρωσης του Ευρωπαϊκού Συντάγματος. Θέλω να τον ευχαριστήσω, διότι ικανοποιεί τοιουτοτρόπως μια δικιά μου πρωτοβουλία να γίνει αυτή η συζήτηση. Με την ευκαιρία αυτή, θα ήθελα να ευχαριστήσω και τους συναδέλφους, οι οποίοι εμπράκτως με την υπογραφή τους υποστήριξαν αυτήν την πρωτοβουλία.
<SPEAKER ID="34" LANGUAGE="EN" NAME="Sarah Ludford (ALDE )." AFFILIATION="">
<P>
    Κύριε Πρόεδρε, τα τελευταία δύο χρόνια η βρετανική κυβέρνηση χρηματοδοτεί την «Επιχείρηση Διάλυση» με 7 εκατ. λίρες Αγγλίας –11 εκατ. ευρώ– ετησίως. Τα χρήματα αυτά δίνονται στα δημοτικά διαμερίσματα του Λονδίνου για να συμμορφωθούν με την οδηγία για τα οχήματα που ολοκληρώνουν τον κύκλο ζωής τους. Το πρόγραμμα αυτό παρέχει σε ολόκληρο το Λονδίνο μια γρήγορη υπηρεσία απομάκρυνσης των εγκαταλελειμμένων αυτοκινήτων, απομακρύνοντας περίπου 75 000 αυτοκίνητα τον χρόνο από τους δρόμους του Λονδίνου. Το πρόγραμμα αυτό έχει σώσει πολλές γειτονιές από τη μάστιγα των κατεστραμμένων και καμένων οχημάτων, τα οποία βρωμίζουν και ρυπαίνουν το περιβάλλον, κάνοντας πραγματική διαφορά στην ποιότητα της ζωής των πολιτών.
<P>
Ωστόσο, χθες, κατά την Παγκόσμια Ημέρα Περιβάλλοντος, η κυβέρνηση του Ηνωμένου Βασιλείου γνωστοποίησε ότι η χρηματοδότηση αυτή θα λήξει τον Σεπτέμβριο. Αυτό δεν θα ήταν τόσο κακό αν η κυβέρνησή μας θέσπιζε την ευθύνη των κατασκευαστών από αυτή την ημερομηνία, όπως έχει τη δυνατότητα να κάνει βάσει της οδηγίας, προτού γίνει υποχρεωτική η ευθύνη των κατασκευαστών τον Ιανουάριο του 2007. Η κυβέρνηση δεν το έπραξε, θεωρώντας σημαντικότερα τα κέρδη των επιχειρήσεων από το βιώσιμο περιβάλλον.
<SPEAKER ID="35" LANGUAGE="" NAME="Παναγιώτης Μπεγλίτης (PSE )." AFFILIATION="">
<P>
    Κύριε Πρόεδρε, σύμφωνα με επιβεβαιωμένες πληροφορίες έχει προγραμματισθεί να διεξαχθεί από τις 16 έως τις 18 Σεπτεμβρίου 2005, στην Πελοπόννησο, στην περιοχή Μελιγαλά του Νομού Μεσσηνίας, συνέδριο νεοναζιστικών και φασιστικών οργανώσεων με τη συμμετοχή οργανώσεων από την Ελλάδα, την Ιταλία, την Ισπανία καθώς και χώρες της Κεντρικής Ευρώπης και τις ΗΠΑ.
<SPEAKER ID="36" LANGUAGE="DE" NAME="Jörg Leichtfried (PSE )." AFFILIATION="">
<P>
    Κύριε Πρόεδρε, κυρίες και κύριοι, δράττομαι της ευκαιρίας για να επιστήσω άλλη μία φορά την προσοχή σας σε ένα πρόβλημα που μετά λύπης μου αναφέρω ότι εξακολουθεί να υφίσταται, συγκεκριμένα τις επιδοτήσεις για την εξαγωγή ζώντων ζώων. Από την καθιέρωση των εξαγωγικών επιδοτήσεων για τη μεταφορά ζώντων ζώων το 1989, το Σώμα ψήφισε σε πολλές περιστάσεις υπέρ της διαγραφής τους από τον κοινοτικό προϋπολογισμό. Μολονότι είναι γενικά γνωστό ότι τα ζώα υποφέρουν, ιδιαίτερα όταν μεταφέρονται σε μακρινές αποστάσεις, και είναι επίσης γνωστές οι συνέπειες που έχει αυτό για τους καταναλωτές, οι μεταφορές αυτές εξακολουθούν να επιδοτούνται με 41 εκατ. ευρώ το 2001, 57 εκατ. ευρώ το 2002, 67 εκατ. ευρώ το 2003 και τώρα έφτασαν τα 77 εκατ. ευρώ ετησίως.
<SPEAKER ID="37" LANGUAGE="DE" NAME="Othmar Karas (PPE-DE )." AFFILIATION="">
<P>
    Κύριε Πρόεδρε, κυρίες και κύριοι, 25 αρχηγοί κρατών και κυβερνήσεων υπέγραψαν την Ευρωπαϊκή Συνταγματική Συνθήκη, όπως 25 υπουργοί Εξωτερικών και 10 κράτη μέλη την έχουν επικυρώσει. Το Σώμα την ενέκρινε με συνταγματική πλειοψηφία δύο τρίτων. Οι περισσότεροι ευρωπαίοι πολίτες έχουν ήδη πει «ναι» στο Σύνταγμα αυτό.
<SPEAKER ID="38" LANGUAGE="EN" NAME="Gerard Batten (IND/DEM )." AFFILIATION="">
<SPEAKER ID="39" LANGUAGE="EN" NAME="Eluned Morgan (PSE )." AFFILIATION="">
<P>
Το Ευρωπαϊκό Κοινοβούλιο έχει ψηφίσει 83 οδηγίες στο πλαίσιο της διαδικασίας της Λισαβόνας. Οι εξήντα τρεις θα έπρεπε να έχουν εφαρμοστεί· μόνο δέκα έχουν εφαρμοστεί πλήρως από όλα τα κράτη μέλη. Η οδηγία για το καθεστώς των ευρωπαϊκών εταιρειών θα έπρεπε να έχει εφαρμοστεί από τις 18 Οκτωβρίου 2004, αλλά οι ακόλουθες χώρες δεν έχουν ακόμα κοινοποιήσει στην Επιτροπή νομοθεσία για τη μεταφορά αυτής της οδηγίας: το Βέλγιο, η Εσθονία, η Ελλάδα, η Ισπανία, η Γαλλία, η Ιρλανδία, η Ιταλία, η Λεττονία, η Λιθουανία, το Λουξεμβούργο, οι Κάτω Χώρες, η Πολωνία, η Πορτογαλία και η Σλοβενία. Κύριε Πρόεδρε, μπορείτε να αποστείλετε επιστολή σε αυτά τα κράτη μέλη και να τους ρωτήσετε πότε σκοπεύουν να εφαρμόσουν την οδηγία; 
<SPEAKER ID="40" LANGUAGE="" NAME="Γεώργιος Καρατζαφέρης (IND/DEM )." AFFILIATION="όχι">
<P>
Πρέπει να ακούσουμε τον ευρωπαϊκό λαό. Στο Ευρωπαϊκό Κοινοβούλιο, οι βουλευτές της Γαλλίας ψήφισαν με ποσοστό 62% «». Ο λαός όμως της Γαλλίας ψήφισε 55% «». Εδώ, οι βουλευτές της Ολλανδίας ψήφισαν με ποσοστό 82% «». Οι Ολλανδοί όμως ψήφισαν 62% «». Τι συμβαίνει; Γιατί οι κυβερνήσεις λένε «» και οι λαοί λένε «»;
<SPEAKER ID="41" LANGUAGE="SL" NAME="Mojca Drčar Murko (ALDE )." AFFILIATION="–">
<P>
    Τα περίπου 700 000 φορτηγά που ταξιδεύουν μέσω Σλοβενίας προς την Ιταλία κάθε χρόνο, πρέπει, περνώντας τα σύνορα, να χρησιμοποιούν τις ειδικές λωρίδες στους ιταλικούς τελωνειακούς σταθμούς στις πόλεις της Τριέστης και της Gorizia. Παρόλο που τα διερχόμενα φορτηγά ταξιδεύουν χωρίς φορτίο και δεν χρειάζονται τελωνειακές υπηρεσίες, πρέπει να χρησιμοποιούν τις ίδιες ειδικές λωρίδες όπως και πριν από την ένταξη της Σλοβενίας στην Ευρωπαϊκή Ένωση και πρέπει να πληρώνουν διόδια. Αν δεν πληρώσουν τα διόδια, τα σταματούν και δεν τους επιτρέπεται να συνεχίσουν το ταξίδι τους.
<SPEAKER ID="42" LANGUAGE="PL" NAME="Adam Jerzy Bielan (UEN )." AFFILIATION="Głos znad Niemna">
<P>
      Κύριε Πρόεδρε, θα ήθελα σήμερα να επιστήσω την προσοχή του Σώματος σε ένα θέμα το οποίο για πολλές εβδομάδες εξαγρίωσε την κοινή γνώμη στη χώρα μου. Αναφέρομαι στη δίωξη των άρτι εκλεγέντων ηγετών της Ένωσης Πολωνών στη Λευκορωσία από το καθεστώς του Lukashenko.
<P>
Οι παραβιάσεις των ανθρωπίνων δικαιωμάτων στη Λευκορωσία είναι κάτι το οποίο έχουμε συνηθίσει πολλά χρόνια. Δεν έχω παρά να αναφέρω το γεγονός ότι δύο ηγέτες της δημοκρατικής αντιπολίτευσης, ο Nikolai Statkevich και ο Pavel Severinets, καταδικάστηκαν πριν από μερικές ημέρες σε τρία έτη κάθειρξης σε στρατόπεδο καταναγκαστικής εργασίας, επειδή οργάνωσαν αντικυβερνητικές διαδηλώσεις. Παρόλα αυτά, οι πρόσφατες επιθέσεις στην οργάνωση της πολωνικής μειονότητας πρέπει να επικριθούν ιδιαίτερα από τις αρχές της ΕΕ. Θα υπενθυμίσω στο Σώμα ότι, παρόλο που στο συνέδριο της Ένωσης Πολωνών στη Λευκορωσία τον Μάρτιο εξελέγησαν νέοι ηγέτες, το Υπουργείο Δικαιοσύνης της Λευκορωσίας όχι μόνο αρνήθηκε να αναγνωρίσει τις εκλογές αυτές, αλλά και απείλησε να θέσει τελείως εκτός νόμου την οργάνωση. Επιπλέον, ανεστάλη η έκδοση της , της μοναδικής εφημερίδας της χώρας στην πολωνική γλώσσα και εκδιώχθηκε από τη χώρα ένας πολωνός διπλωμάτης. Τα γεγονότα αυτά δείχνουν πλήρως τη δίωξη που υφίστανται οι Πολωνοί στη Λευκορωσία.
<SPEAKER ID="43" LANGUAGE="EN" NAME="Robert Evans (PSE )." AFFILIATION="">
<SPEAKER ID="44" LANGUAGE="" NAME="Πρόεδρος." AFFILIATION="">
<SPEAKER ID="45" LANGUAGE="DE" NAME="Agnes Schierhuber (PPE-DE )." AFFILIATION="">
<P>
    Κύριε Πρόεδρε, θα ήθελα να διορθώσω αυτό που είπε ο κ. Leichtfried. Είμαι και εγώ κατά των μεταφορών ζώντων ζώων για σφαγή, αλλά στη δήλωση αυτή δεν γίνεται διάκριση μεταξύ ζώων για σφαγή και ζώων που προορίζονται για αναπαραγωγή και παραγωγή. Τα τελευταία πρέπει να εξάγονται ζωντανά και έχουν πραγματικά οικονομική σημασία για τους ευρωπαίους αγρότες. Αν υπογράψουμε τη δήλωση ως έχει, αυτό θα έχει επιπτώσεις περίπου στο 50% των ευρωπαίων εκτροφέων βοοειδών και θα αποτελέσει άλλο ένα μεγάλο χτύπημα για τους ευρωπαίους αγρότες, που ούτως ή άλλως βρίσκονται σε οικονομική κρίση. 
<SPEAKER ID="46" LANGUAGE="DE" NAME="Albert Deß (PPE-DE )." AFFILIATION="">
<P>
    Κύριε Πρόεδρε, δεν θέλω να δώσω την εντύπωση ότι υπερασπίζομαι οτιδήποτε άλλο πέραν μίας ειρηνικής και ενωμένης Ευρώπης, ωστόσο πιστεύω ότι δεν μπορούμε να συνεχίσουμε απλά την καθημερινότητά μας μετά τις ψηφοφορίες στη Γαλλία και τις Κάτω Χώρες. Ούτε και μπορούμε να λέμε ότι πάνω από τους μισούς Ευρωπαίους έχουν ήδη δώσει θετική ψήφο. Αυτό είναι απλά λάθος· στη Γερμανία ψήφισαν υπέρ λιγότεροι από 600 βουλευτές, ενώ δεν ζητήθηκε η γνώμη 80 εκατομμυρίων πολιτών.
<P>
Την περασμένη εβδομάδα, μία μεγάλη γερμανική εφημερίδα έκανε δημοσκόπηση ανάμεσα στους αναγνώστες της. Έλαβαν μέρος σχεδόν 380 000 αναγνώστες και το 96% ήταν αντίθετοι στο Σύνταγμα. Δεν πιστεύω ότι φταίνε οι Γάλλοι και οι Ολλανδοί που καταψήφισαν το Σύνταγμα αλλά μάλλον τα μέλη του Σώματος που ενέκριναν την έναρξη ενταξιακών διαπραγματεύσεων με την Τουρκία και την πρόωρη ένταξη της Ρουμανίας και της Βουλγαρίας. Αυτό είναι που πρέπει να συζητήσουμε. 
<SPEAKER ID="47" LANGUAGE="EN" NAME="Geoffrey Van Orden (PPE-DE )." AFFILIATION="">
<P>
    Κύριε Πρόεδρε, ενόψει των δημοψηφισμάτων για το Σύνταγμα, ήλπιζα ότι, επιτέλους, στο Σώμα, θα υπάρξει κάποια αναγνώριση για το ότι το ευρωπαϊκό σχέδιο έχει σημαντικά προβλήματα και οδεύει προς τη λάθος κατεύθυνση. Ωστόσο, δεν είναι αυτό το σημείο στο οποίο θέλω να επιστήσω την προσοχή. Ένας άλλος βουλευτής ανέφερε ήδη τη σύνοδο της ομάδας G8, που θα πραγματοποιηθεί στο Εδιμβούργο, αλλά και την εκστρατεία Live-8, η οποία επιδιώκει ελάφρυνση του χρέους, θεμιτό εμπόριο και αυξημένη βοήθεια για την Αφρική. Ωστόσο, τα οικονομικά μέτρα από μόνα τους δεν μπορούν να επιλύσουν τα προβλήματα της Αφρικής. Αν θέλουμε να επιφέρουμε πραγματική αλλαγή προς το καλύτερο στην Αφρική, τα οικονομικά μέτρα θα πρέπει να συνοδεύονται από ενέργειες, ώστε να διασφαλιστεί ότι εφαρμόζεται χρηστή διακυβέρνηση, ότι τηρείται το κράτος δικαίου και ότι υπάρχει σεβασμός των ανθρωπίνων δικαιωμάτων. Αναφέρομαι στην περίπτωση της Ζιμπάμπουε, όπου ο Mugabe διοργάνωσε τον Μάρτιο και άλλες ψευδοεκλογές και, αυτή τη στιγμή, έχει επιδοθεί σε εκκαθάριση αστικών περιοχών όπου κατοικούν κυρίως υποστηρικτές της αντιπολίτευσης, τους οποίους καταπιέζει ανελέητα. Η διεθνής κοινότητα δεν πράττε τίποτα γι’ αυτό.
<P>
Το Συμβούλιο είπε ότι θα επανεξέταζε τις κυρώσεις, υπό το πρίσμα των εκλογών που διεξήχθησαν στη Ζιμπάμπουε. Δεν έγινε τίποτα. Καλώ το Συμβούλιο και την Επιτροπή να αναλάβουν ενεργό δράση κατά του Mugabe και παρόμοιων δικτατόρων, οι οποίοι εκμεταλλεύονται τους καταπιεσμένους λαούς της Αφρικής. 
<SPEAKER ID="48" LANGUAGE="" NAME="Πρόεδρος." AFFILIATION="">
<SPEAKER ID="49" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0134/2005) της κ. Anne Laperrouze, εξ ονόματος της Επιτροπής Βιομηχανίας, Έρευνας και Ενέργειας, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου περί καθορισμού προσανατολισμών για τα διευρωπαϊκά δίκτυα ενέργειας και περί καταργήσεως των αποφάσεων αριθ. 96/391/ΕΚ και αριθ. 1229/2003/ΕΚ (COM(2003)0742 – C5-0064/2004 – 2003/0297(COD)). 
<SPEAKER ID="50" LANGUAGE="EN" NAME="Andris Piebalgs," AFFILIATION="μέλος της Επιτροπής">
<P>
    Κύριε Πρόεδρε, θα ήθελα να ευχαριστήσω την εισηγήτρια, την κ. Laperrouze, που ανέλαβε αυτή την πρόταση για τους προσανατολισμούς για τα διευρωπαϊκά δίκτυα ενέργειας και που εκπόνησε μια τόσο εστιασμένη ανάλυση στην έκθεσή της, η οποία εγκρίθηκε με μεγάλη πλειοψηφία από την Επιτροπή Βιομηχανίας, Έρευνας και Ενέργειας. Θα ήθελα ιδιαίτερα να εκφράσω την ευγνωμοσύνη μου για την αφοσίωσή της, μαζί με εκείνη των σκιωδών εισηγητών, στην προσπάθεια επίτευξης μιας συμφωνίας σε πρώτη ανάγνωση, η οποία, λυπάμαι που το λέω, δεν επιτεύχθηκε.
<P>
Όσον αφορά τα δίκτυα ηλεκτρικής ενέργειας, η κύρια λειτουργία τους είναι η δημιουργία και η προώθηση μιας πραγματικής ευρωπαϊκής αγοράς ηλεκτρικής ενέργειας. Για τον σκοπό αυτό, είναι ουσιαστικής σημασίας η επαρκής διασύνδεση μεταξύ των κρατών μελών. Από τον Ιούνιο 2003, οπότε και εγκρίθηκαν οι υφιστάμενοι προσανατολισμοί για τα διευρωπαϊκά δίκτυα ενέργειας, έχει ανακύψει η ανάγκη να ενταχθούν πλήρως τα νέα κράτη μέλη και οι υποψήφιες χώρες σε αυτές τις κατευθυντήριες γραμμές και να προσαρμοστούν αυτές περαιτέρω στη νέα πολιτική ευρωπαϊκής γειτονίας.
<P>
Η αναθεώρηση των προσανατολισμών για τα ΔΕΔ-Ε, την οποία πρότεινε η Επιτροπή τον Δεκέμβριο του 2003, θα πρέπει να θεωρηθεί ως συμπλήρωμα και βελτίωση των υφιστάμενων προσανατολισμών. Στοχεύει στη σαφή ενσωμάτωση των δέκα νέων κρατών μελών στα έργα προτεραιότητας καθώς και στην ενσωμάτωση ουσιαστικών ενεργειακών συνδέσεων με τρίτες χώρες. Όσον αφορά την επιλογή των έργων, προτείναμε την υιοθέτηση μιας προσέγγισης εκ των άνω προς τα κάτω, επισημαίνοντας τα έργα απόλυτης προτεραιότητας στους άξονες προτεραιότητας από το ευρύτερο σύνολο των έργων κοινού ενδιαφέροντος.
<P>
Τα έργα ευρωπαϊκού ενδιαφέροντος είναι εκείνα που έχουν υψηλότατη προτεραιότητα. Στόχος τους είναι η υποστήριξη της ταχύτατης υλοποίησης της πιο σημαντικής ικανότητας διασυνοριακής διασύνδεσης. Για την επίτευξη του στόχου αυτού, τα έργα ευρωπαϊκού ενδιαφέροντος πρέπει να πληρούν ειδικά κριτήρια. Πρέπει να εντάσσονται σε έναν άξονα προτεραιότητας, να είναι διασυνοριακής φύσεως ή να έχουν σημαντική επίδραση στη διασυνοριακή ικανότητα μεταφοράς. Πρέπει να είναι ώριμα: αυτό σημαίνει ότι πρέπει να υπάρχει σαφής δέσμευση ότι θα ξεκινήσουν πριν από το τέλος του 2006 και ότι τα έργα πρέπει να έχουν ολοκληρωθεί έως το 2010 το αργότερο.
<SPEAKER ID="51" LANGUAGE="" NAME="" AFFILIATION="Αντιπροέδρου">
<SPEAKER ID="52" LANGUAGE="FR" NAME="Anne Laperrouze (ALDE )," AFFILIATION="εισηγήτρια">
<P>
Η Επιτροπή Βιομηχανίας δεν θέλησε να θέσει υπό αμφισβήτηση τα έργα που έχουν ορίσει τα κράτη μέλη, διότι έκρινε ότι δεν έχει επαρκείς αρμοδιότητες ή πληροφορίες για να αξιολογήσει την επιλογή των έργων. Εντούτοις, κατόπιν παρατηρήσεων ορισμένων συναδέλφων μου, θα ήθελα να ζητήσω από την Ευρωπαϊκή Επιτροπή να επαληθεύσει την εγκυρότητα των έργων, όταν τεθεί σε εφαρμογή αυτή η απόφαση. Παραδείγματος χάριν, οι συνάδελφοί μας από τα κράτη της Βαλτικής πιστεύουν ότι θα ήταν πιο ενδεδειγμένο να εφοδιάζονται με φυσικό αέριο μέσω ενός δικτύου μεταφοράς, το οποίο θα διασχίζει τις βαλτικές χώρες, παρά μέσω ενός υπεράκτιου δικτύου στη Βαλτική. Ένα άλλο παράδειγμα αποτελεί η γραμμή EHT μεταξύ Γαλλίας και Ισπανίας, η οποία προκαλεί τις εντονότατες διαμαρτυρίες των κατοίκων της περιοχής. Για τον λόγο αυτό, η χρηματοδότηση για τα έργα αυτά θα πρέπει να αυξηθεί σε 60 εκατ. ευρώ, γεγονός το οποίο θα επέτρεπε, για παράδειγμα, την καλύτερη ανταπόκριση στους περιβαλλοντικούς περιορισμούς, για τους οποίους ενδέχεται να απαιτηθούν πιο ενδελεχείς μελέτες σκοπιμότητας. Είναι ζήτημα επικύρωσης των έργων, συντονισμού των διαδικασιών συνεννόησης μεταξύ των κρατών μελών, εξεύρεσης των καταλληλότερων τεχνικών λύσεων.
<SPEAKER ID="53" LANGUAGE="LV" NAME="Guntars Krasts (UEN )," AFFILIATION="συντάκτης της γνωμοδότησης της Επιτροπής Οικονομικών και Νομισματικών Θεμάτων">
<SPEAKER ID="54" LANGUAGE="ES" NAME="María del Pilar Ayuso González," AFFILIATION="εξ ονόματος της Ομάδας PPE-DE">
<P>
   . Κυρία Πρόεδρε, θα ήθελα να ξεκινήσω συγχαίροντας την κ. Laperrouze και ευχαριστώντας την για το πνεύμα συνεργασίας που επέδειξε κατά την εκπόνηση αυτής της έκθεσης.
<P>
Θα ήθελα να επισημάνω μία πολύ σημαντική τροπολογία, που παρουσιάστηκε και εγκρίθηκε στην Επιτροπή Βιομηχανίας, Έρευνας και Ενέργειας. Αναφέρομαι στη νέα αιτιολογική σκέψη 2α, η οποία υιοθετεί τον στόχο που θεσπίστηκε από το Ευρωπαϊκό Συμβούλιο της Βαρκελώνης ότι οι ηλεκτρικές διασυνδέσεις μεταξύ των κρατών μελών πρέπει να ισοδυναμούν με το 10% της εγκατεστημένης παραγωγικής ικανότητας.
<P>
Ελπίζω ότι αυτό θα ληφθεί υπόψη κατά τον καθορισμό των δημοσιονομικών προοπτικών για την περίοδο 2007-2013, διότι, αν οι δημοσιονομικοί πόροι μειωθούν, αυτό και όλα τα προγράμματα της Ευρωπαϊκής Ένωσης, όπως το πρόγραμμα για την ανάπτυξη της υπαίθρου, το πρόγραμμα Life, τα διευρωπαϊκά δίκτυα και το έβδομο πρόγραμμα πλαίσιο για την έρευνα, θα επηρεαστούν αρνητικά. 
<SPEAKER ID="55" LANGUAGE="DE" NAME="Hannes Swoboda," AFFILIATION="εξ ονόματος της Ομάδας PSE">
<P>
   .  Κυρία Πρόεδρε, κύριε Επίτροπε, κυρίες και κύριοι, θα ήθελα αρχικά να εκφράσω τις θερμές ευχαριστίες μου στην κ. Laperrouze για το εξαίρετο έργο της και, κυρίως, για το πνεύμα συναδελφικότητας που έδωσε τη δυνατότητα σε όλες τις ομάδες να συμμετάσχουν στην εκπόνηση της έκθεσης.
<P>
Χρειάζεται επίσης αύξηση εφοδιασμού με τη μορφή διαφοροποιημένου εφοδιασμού ενεργειών και ειδικότερα, φυσικά, αργού πετρελαίου και φυσικού αερίου. Με αυτή την ευκαιρία, θα ήθελα να παρατηρήσω ότι εσείς, κύριε Επίτροπε, που γενικά σας εκτιμώ πολύ για τον ζήλο σας, δεν παρευρεθήκατε στην έναρξη λειτουργίας του σημαντικού αγωγού Baku-Ceyhan μέσω Τιφλίδας. Ήταν παρόντες οι πρόεδροι των ενδιαφερομένων χωρών, το ίδιο και ο υπουργός Ενέργειας των ΗΠΑ, αλλά δυστυχώς δεν παρευρέθηκαν ούτε ο Επίτροπος για την Ενέργεια ούτε άλλος Επίτροπος από την Ευρώπη. Όταν κατασκευάζεται ένας τόσο σημαντικός αγωγός σε μία περιοχή που καλύπτεται από την κοινοτική πολιτική καλής γειτονίας και που αφορά ένα εν δυνάμει μέλος της Ευρωπαϊκής Ένωσης ή τουλάχιστον μία υποψήφια χώρα, θα ήθελα η φωτογραφία να περιλαμβάνει και εσάς – όχι μόνο γιατί χαίρομαι να σας βλέπω σε φωτογραφίες, αλλά επειδή αυτό θα είχε συμβολική σημασία για την ευρωπαϊκή κοινή γνώμη, υποδηλώνοντας ότι η Ευρωπαϊκή μας Ένωση ενδιαφέρεται για την ενέργεια το ίδιο με την κυβέρνηση των ΗΠΑ. Ασφαλώς, γνωρίζω ότι πίσω από την κατασκευή αυτού του αγωγού βρίσκεται η αμερικανική κυβέρνηση, όμως θα έπρεπε να έχουμε κάνει και εμείς ορατή την παρουσία μας. Μπορεί να μην είχατε προσκληθεί ή να μην μπορούσατε να παρευρεθείτε, ίσως όμως μπορείτε να δώσετε μία σύντομη εξήγηση για την απουσία σας είτε σήμερα, είτε με κάποια άλλη ευκαιρία.
<P>
Υπάρχουν άλλα δύο σημεία που θα ήθελα να θίξω. Ασφαλώς έχετε δίκιο, κύριε Επίτροπε, λέγοντας πως πρέπει να θυμόμαστε ότι υπάρχουν ορισμένα σχέδια που ενδιαφέρουν την Ευρώπη και που πρέπει να υποστηριχθούν ανάλογα. Συμφωνώ ότι ο Ευρωπαίος Συντονιστής μπορεί να είναι σημαντικός και θα ήθελα να υποστηρίξω όσα είπαν σχετικά ορισμένα μέλη του Σώματος, στα οποία συγκαταλέγεται και η κ. Laperrouze, συγκεκριμένα ότι πρέπει να ζητείται η γνώμη του Σώματος πριν από τον διορισμό του, μολονότι φυσικά αυτός καθαυτός ο διορισμός του είναι θέμα της Επιτροπής.
<P>
Συνοψίζοντας, θεωρώ ότι ο ενεργειακός εφοδιασμός είναι ζωτικής σημασίας για την ανταγωνιστικότητα της ηπείρου μας, ότι χρειαζόμαστε ποικιλία πηγών ενέργειας και από χώρες εκτός ΕΕ και ελπίζω ότι ο Επίτροπος κ. Piebalgs θα μπορέσει να παρευρεθεί την επόμενη φορά που θα εγκαινιαστεί κάποιος σημαντικός αγωγός και να δείξει πόσο σημαντικός είναι για την Ευρώπη ο ενεργειακός εφοδιασμός. 
<SPEAKER ID="56" LANGUAGE="LT" NAME="Šarūnas Birutis," AFFILIATION="εξ ονόματος της Ομάδας ALDE">
<P>
   .  Εδώ και αρκετό καιρό, έχουμε στο μυαλό μας μία πιθανή λύση για την εγγύηση της ασφάλειας εφοδιασμού αερίου σε διακρατικό επίπεδο, όπως και τις λύσεις για την ασφάλεια και τη διαφοροποίηση του εφοδιασμού στην περιοχή της Βαλτικής της Ευρωπαϊκής Ένωσης. Η ομιλήτρια έχει επίσης σημειώσει το θέμα αυτό στη σημερινή της ομιλία. Δύο έργα έχουν περιληφθεί στον κατάλογο προτεραιότητας των υπό εξέταση προσανατολισμών, δηλαδή, ο βόρειος διευρωπαϊκός αγωγός αερίου υποθαλασσίως της Βαλτικής από τη Ρωσία έως τη Γερμανία και η διαδρομή διαμετακομιστικού αγωγού αερίου Yamal-Ευρώπης προς τη Γερμανία μέσω της Λευκορωσίας και της Πολωνίας. Ο κατάλογος έργων γενικής σημασίας περιλαμβάνει το έργο Amber, έναν αγωγό αερίου από τη Ρωσία στη Γερμανία μέσω της επικράτειας της Λεττονίας, της Λιθουανίας και της Πολωνίας. Φυσικά, οι συγκεκριμένες διαδρομές των αγωγών είναι αποτέλεσμα συγκεκριμένων συμφωνιών μεταξύ των επιχειρήσεων αερίου και των εμπλεκομένων χωρών· ωστόσο, θα ήθελα να επισημάνω ότι το έργο του βόρειου διευρωπαϊκού διαμετακομιστικού αγωγού αερίου εν μέρει αγνοεί τα συμφέροντα και τις ανάγκες όλων των κρατών της Ευρωπαϊκής Ένωσης που βρίσκονται στη διαδρομή του αγωγού και τα οποία αφορά η προμήθεια αερίου. Το δεύτερο έργο του αγωγού αερίου Yamal-Ευρώπης δεν πληροί τις διατάξεις για την ασφάλεια του εφοδιασμού αερίου, καθώς διασχίζει την επικράτεια της Λευκορωσίας, και θα πρέπει να θυμόμαστε τον αποκλεισμό του εφοδιασμού αερίου μέσω της Λευκορωσίας τον Φεβρουάριο του 2004. Χρειαζόμαστε μια επιπλέον συγχώνευση του συστήματος αερίου της Ανατολικής και της Δυτικής Ευρώπης, ώστε να διασφαλίσουμε την ασφαλή παροχή φυσικού αερίου στους καταναλωτές, να δημιουργήσουμε μια κοινή και λειτουργούσα αγορά αερίου και να ικανοποιήσουμε την αυξανόμενη ανάγκη της Ευρωπαϊκής Ένωσης για φυσικό αέριο με μεσοπρόθεσμη και μακροπρόθεσμη προοπτική· συνεπώς, προτείνω την ένταξη του αγωγού Amber από τη Ρωσία στην Ευρωπαϊκή Ένωση στο πρώτο παράρτημα του καταλόγου έργων γενικής σημασίας, δηλαδή, στον κατάλογο των έργων προτεραιότητας, ως πιθανή εναλλακτική του Yamal II, ψηφίζοντας παράλληλα μία νέα απόφαση σχετικά με το έργο του Συμβουλίου και του Ευρωπαϊκού Κοινοβουλίου. Μια τέτοια συγχώνευση είναι σύμφωνη με τις προτεραιότητες που τέθηκαν στους προσανατολισμούς της Κοινότητας το 2003 και που αναφέρονται στο υπό εξέταση έργο. Μια τέτοια διαδρομή αγωγού αερίου θα αποτελέσει επίσης μεγάλη συμβολή στη διευθέτηση προβλημάτων ασφάλειας της Ευρωπαϊκής Ένωσης και ιδιαίτερα της περιοχής της Βαλτικής. 
<SPEAKER ID="57" LANGUAGE="DE" NAME="Rebecca Harms," AFFILIATION="εξ ονόματος της Ομάδας Verts/ALE">
<P>
Απορρίπτουμε την έκθεση της κ. Laperrouze, ορισμένες πτυχές της οποίας δεν καταφέραμε να βελτιώσουμε παρά τις σχετικές προσπάθειές μας. Θεωρούμε ότι αυτός ο κατάλογος των 300 έργων ευρωπαϊκού ενδιαφέροντος απλώς θα κάνει τις καρδιές των επιχειρήσεων παροχής ενέργειας –που στην Ευρώπη συνιστούν ολιγοπώλια– να χτυπήσουν πιο γρήγορα και, προφανώς, θα δώσει επιπλέον εξουσία και επιρροή στις ευρωπαϊκές επιχειρήσεις παροχής ενέργειας που είναι ήδη πολύ ισχυρές και δρουν εις βάρος της αγοράς. Εμείς δεν πιστεύουμε ότι η εύνοια των συμφερόντων τέτοιων επιχειρήσεων αρκεί για να μας φέρει πιο κοντά στην ασφάλεια εφοδιασμού. 
<SPEAKER ID="58" LANGUAGE="DE" NAME="Angelika Niebler (PPE-DE )." AFFILIATION="">
<P>
Θα ήθελα να χρησιμοποιήσω τον σύντομο χρόνο ομιλίας μου για να δώσω έμφαση σε κάτι που με ενδιαφέρει ιδιαίτερα, συγκεκριμένα στην απόφαση να ενσωματωθούν για πρώτη φορά οι επονομαζόμενοι αγωγοί αερίων ολεφινών στα διευρωπαϊκά δίκτυα ενέργειας. Συμφωνώ με την εισηγήτρια ότι αυτό είναι πολύ σημαντικό για την επιτυχία της Ευρώπης ως τόπου εγκατάστασης για τη βιομηχανία και τις επιχειρήσεις, όμως η πρόταση της Επιτροπής έχει κατά τη γνώμη μου το μειονέκτημα ότι δεν προσδιορίζει επιμέρους διαδρομές και, έτσι, υπέβαλα εξ ονόματος της ομάδας μου την τροπολογία 39 για να διορθωθεί αυτή η παράλειψη.
<P>
Σήμερα υπάρχουν ήδη μεμονωμένα δίκτυα αερίων ολεφινών στην Ευρωπαϊκή Ένωση, στα δυτικά της ηπείρου μας και στα νέα κράτη μέλη, αλλά δεν έχουν καλυφθεί τα κενά ανάμεσά τους. Η τροπολογία 39, που σας ζητώ και πάλι με αυτή την ευκαιρία να υποστηρίξετε, αναφέρει μία σειρά επιλεγμένων γραμμών μεταφοράς που θα μπορούσαν να χρησιμοποιηθούν για να γεφυρωθούν άμεσα τα κενά αυτά με βιώσιμο τρόπο, εξασφαλίζοντας τον εφοδιασμό με αέριες ολεφίνες και διατηρώντας τη βιωσιμότητα των επιχειρήσεών μας.
<P>
Είναι σαφές –ενόψει των πενιχρών διαθέσιμων πόρων– ότι δεν μπορούν να ενισχυθούν όλα τα έργα και η τροπολογία μου δεν έχει ως στόχο την οικονομική ενίσχυση των γραμμών μεταφοράς που αναφέρονται εκεί. Αυτό που με ενδιαφέρει είναι να γίνει μία σαφής δήλωση ως προς την πολιτική και να δοθεί το μήνυμα ότι αυτές οι διαδρομές έχουν εξέχουσα σημασία για την Ευρωπαϊκή Ένωση και τα κράτη μέλη. Για τον λόγο αυτό, σας ζητώ ξανά να υποστηρίξετε την τροπολογία 39 κατά την αυριανή ψηφοφορία. 
<SPEAKER ID="59" LANGUAGE="FI" NAME="Reino Paasilinna (PSE )." AFFILIATION="">
<SPEAKER ID="60" LANGUAGE="EN" NAME="Andris Piebalgs," AFFILIATION="μέλος της Επιτροπής">
<P>
Δαπανούμε 20 εκατ. ευρώ ετησίως για τα διευρωπαϊκά δίκτυα ενέργειας. Τα χρήματα αυτά δίδονται για μελέτες σκοπιμότητας και ίσως στο μέλλον να μπορούμε να παρέχουμε υποστήριξη στα έργα. Ακούστηκαν φωνές από τις χώρες της Βαλτικής για συγκεκριμένα έργα. Στο στάδιο αυτό είναι σαφές, όπως δήλωσε ένας βουλευτής, ότι οι χώρες της Βαλτικής μοιάζουν με απομονωμένο νησί: δεν υπάρχει διασύνδεση ηλεκτρικής ενέργειας. Θα υπάρξει διασύνδεση από την Εσθονία στη Φινλανδία. Ωστόσο, το έργο μεταξύ της Λιθουανίας και της Πολωνίας δεν θα γίνει ποτέ πραγματικότητα αν δεν υπάρξει κοινοτική στήριξη για τα διευρωπαϊκά δίκτυα ενέργειας. Υποστηρίζω θερμά την προσέγγιση που παρουσιάσαμε.
<P>
Συγχρόνως, όπως ανέφερα, οι κύριες πηγές επενδύσεων προέρχονται από ιδιώτες επενδυτές. Επομένως, οι ιδιώτες επενδυτές θα πρέπει να επενδύσουν στο έργο και η Επιτροπή, μέσω των εν λόγω κατευθυντηρίων γραμμών, θα πρέπει να παράσχει την απαραίτητη πολιτική συμβολή. Είμαι, συνεπώς, ευγνώμων για τη σημερινή συζήτηση. Θα συνεχίσουμε το έργο μας. Θέλω να ευχαριστήσω ιδιαίτερα την εισηγήτρια, την κ. Laperrouze.
<P>
Όσον αφορά τις ολεφίνες και την τροπολογία 39, με λύπη μου αναφέρω ότι στο στάδιο αυτό η Επιτροπή σημειώνει απλώς τη σημασία των δικτύων ολεφινών, χωρίς να υπεισέρχεται σε λεπτομέρειες για τα τμήματα προτεραιότητας αυτού του δικτύου, που θα πρέπει να εκτιμηθούν από την Ευρωπαϊκή Τράπεζα Επενδύσεων για κάθε συγκεκριμένη πρόταση προς χρηματοδότηση. Επομένως, η Επιτροπή δεν προτείνει χρηματοδοτική παρέμβαση μέσω χρημάτων της Ευρωπαϊκής Κοινότητας. Για τον λόγο αυτό, δεν μπορούμε να υποστηρίξουμε την τροπολογία 39. Ωστόσο, όπως ανέφερα, οι προτάσεις της Επιτροπής και του Κοινοβουλίου είναι πολύ κοντά. Θέλω να ευχαριστήσω και πάλι το Κοινοβούλιο για την πολύ στενή συνεργασία του. 
<SPEAKER ID="61" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τρίτη, στις 12.00. 
<SPEAKER ID="62" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0130/2005) της κ. Rothe, εξ ονόματος της Επιτροπής Βιομηχανίας, Έρευνας και Ενέργειας, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου περί της ενεργειακής απόδοσης κατά την τελική χρήση και των ενεργειακών υπηρεσιών (COM (2003)0739 – C5-0642/2003 – 2003/0300(COD)). 
<SPEAKER ID="63" LANGUAGE="EN" NAME="Andris Piebalgs," AFFILIATION="μέλος της Επιτροπής">
<P>
   .  Καταρχάς, θα ήθελα να ευχαριστήσω την κ. Rothe για την εξαιρετική εργασία της στην εκπόνηση αυτής της έκθεσης. Θα ήθελα επίσης να ευχαριστήσω τα υπόλοιπα μέλη της Επιτροπής Βιομηχανίας, Έρευνας και Ενέργειας που συνέταξαν τροπολογίες και εργάστηκαν για τη βελτίωση της πρότασης της Επιτροπής. Πολλές από τις τροπολογίες αυτές θα ενισχύσουν και θα προσθέσουν συνοχή στην πρόταση.
<P>
Όσον αφορά τη μέτρηση της απόδοσης, η έκθεση της κ. Rothe επισημαίνει ότι ένα σύστημα με μέτρηση εκ των κάτω προς τα άνω παρέχει την απαραίτητη ακρίβεια και ευρωστία και μπορεί να αναπτυχθεί περαιτέρω με τη διαδικασία της επιτροπολογίας. Και εμείς πιστεύουμε ότι η επιτροπολογία είναι ο τρόπος για να προχωρήσουμε, διότι τα θέματα αυτά είναι πολύ τεχνικά και έχουν πολλές λεπτομέρειες για να αντιμετωπιστούν με τη διαδικασία της συναπόφασης. Διαβλέπουμε, ωστόσο, την ανάγκη διατήρησης ορισμένων μετρήσεων εκ των άνω προς τα κάτω.
<SPEAKER ID="64" LANGUAGE="DE" NAME="Mechtild Rothe (PSE )," AFFILIATION="εισηγήτρια">
<P>
Το Σώμα ήδη είχε, και μάλιστα επανειλημμένα, ζητήσει από την Επιτροπή να ανταποκριθεί στη δημιουργία της ενιαίας εσωτερικής αγοράς ηλεκτρικής ενέργειας και φυσικού αερίου, προτείνοντας συγκεκριμένα μέτρα για την αντιμετώπιση της ζήτησης, καθώς είναι απαράδεκτο το γεγονός ότι σήμερα χρησιμοποιούμε ελάχιστα τους σχεδόν μεγαλύτερους από όλους τους ενεργειακούς πόρους μας. Όλες οι σοβαρές μελέτες δείχνουν ότι το δυναμικό εξοικονόμησης ενέργειας στην Ευρωπαϊκή Ένωση θα μπορούσε να μειωθεί κατά 20-30%, ενώ η υπάρχουσα τεχνολογία καθιστά δυνατή την εξοικονόμηση σε ποσοστό άνω του 40%.
<P>
Γνωρίζουμε ότι είμαστε όλο και πιο εξαρτημένοι από εισαγωγές, μερικές από τις οποίες γίνονται από περιοχές που διέρχονται κρίση, και ότι η σημερινή κατανάλωση ενέργειας παίζει σημαντικό ρόλο σε κλιματικά προβλήματα. Έτσι, είμαστε υποχρεωμένοι να δρομολογήσουμε μία πραγματική πολιτική ενεργειακής απόδοσης και εξοικονόμησης. Όπως είπε ο Επίτροπος κ. Piebalgs, αυτό σημαίνει επίσης μία πολιτική αντιμετώπισης των κλιματικών αλλαγών, μία πολιτική βελτίωσης της ασφάλειας εφοδιασμού και μία πολιτική για κάτι το οποίο περιλαμβάνεται στη στρατηγική της Λισαβόνας, δηλαδή για τη δημιουργία πολλών νέων θέσεων εργασίας. Στον τομέα αυτό θα δημιουργηθούν πολλές χιλιάδες νέες θέσεις εργασίας.
<P>
Έτσι, ευχαριστώ πραγματικά την Επιτροπή για την υποβολή αυτής της οδηγίας και ευχαριστώ επίσης τον Επίτροπο κ. Piebalgs, του οποίου αναγνωρίζω την επιθυμία –την οποία έχει ήδη εκφράσει πλειστάκις– να δώσει ιδιαίτερη έμφαση στην ενεργειακή απόδοση και να παρουσιάσει σύντομα μία Πράσινη Βίβλο για το ζήτημα αυτό.
<P>
Κανένα από τα κράτη μέλη δεν πρόκειται να δυσκολευτεί στην εξοικονόμηση ενέργειας της τάξεως του 3-4,5% σε περίοδο τριών ετών και με την εφαρμογή συγκεκριμένων μέτρων. Επιτρέψτε μου να διευκρινίσω άλλη μία φορά ότι αυτό που πρέπει να μειωθεί δεν είναι η συνολική κατανάλωση ενέργειας. Αντίθετα, ο στόχος είναι να εξασφαλιστεί με συγκεκριμένα μέτρα ότι θα καταστεί δυνατή η εξοικονόμηση. Έτσι, αν π.χ. αυξηθεί η συνολική κατανάλωση παράλληλα με την οικονομική ανάπτυξη, η αύξηση αυτή θα είναι μεγαλύτερη χωρίς τα παραπάνω μέτρα. Επίσης, τα πράγματα θα γίνουν ευκολότερα για ορισμένα κράτη μέλη, καθώς θα λαμβάνονται υπόψη στους υπολογισμούς τα συνεχιζόμενα αποτελέσματα μέτρων εξοικονόμησης που είχαν ληφθεί νωρίτερα.
<P>
Με αυτή την ευκαιρία, θα ήθελα επίσης να ευχαριστήσω θερμά τους σκιώδεις εισηγητές –τον κ. Vidal-Quadras Roca, την κ. Hall και τον κ. Turmes– για τη συνεργασία τους που ήταν πραγματικά εξαίρετη και κατέληξε στην επεξεργασία του συμβιβασμού που σας παρουσιάζουμε. Η επιτροπή είχε να επιλέξει με την ψήφο της ανάμεσα σε δύο προσεγγίσεις. Η μία είναι αυτή που ήδη περιέγραψα, δηλαδή να αναλάβουν δράση τα κράτη μέλη για να εκπληρώσουν σαφείς και δεσμευτικούς στόχους, και η άλλη ήταν η εφαρμογή κριτηρίων αξιολόγησης. Σας έχουμε ήδη παρουσιάσει έναν συμβιβασμό που προβλέπει αρχικά την εφαρμογή δεσμευτικών στόχων και, εν συνεχεία, τον ορισμό κριτηρίων αξιολόγησης σε όλους τους τομείς, που θα δώσουν τη δυνατότητα επίτευξης των στόχων, όσο χρονοβόρο και πολύπλοκο και αν είναι αυτό.
<SPEAKER ID="65" LANGUAGE="NL" NAME="Corien Wortmann-Kool (PPE-DE )," AFFILIATION="συντάκτρια της γνωμοδότησης της Επιτροπής Οικονομικών και Νομισματικών Θεμάτων">
<P>
   .  Κυρία Πρόεδρε, καταρχάς θα ήθελα να ευχαριστήσω την κ. Rothe για την αφοσίωση που επέδειξε στην εκπόνηση αυτής της έκθεσης. Διατυπώνοντας τη θέση της, η Επιτροπή Οικονομικών και Νομισματικών Θεμάτων τόνισε κυρίως την αποτελεσματική, από άποψη κόστους, προσέγγιση της ενεργειακής απόδοσης. Επιπλέον, προτείναμε μία σειρά τροπολογιών, σε ορισμένα βασικά σημεία, στα οποία υπάρχει, ευτυχώς, συμφωνία, αλλά η επιτροπή πιστεύει ότι η τελική πρόταση δεν προχωρά αρκετά, ιδιαίτερα όσον αφορά την ευελιξία που πρέπει να προσφέρουμε στα κράτη μέλη αναφορικά με τους στόχους της ενεργειακής απόδοσης. Θα πρέπει να δοθεί προσοχή στα διαφορετικά επίπεδα ενεργειακής απόδοσης που υπάρχουν στα κράτη μέλη. Χαίρομαι, ωστόσο, με τη συμβιβαστική τροπολογία 107, διότι παρέχει, ή τουλάχιστον να παράσχει, περισσότερη ευελιξία για τους εθνικούς στόχους. Αυτό είναι από μόνο του καλό, αλλά την ίδια στιγμή, δεν θα πρέπει να επιμείνουμε στους υποχρεωτικούς στόχους για κάθε κράτος μέλος και, συνεπώς, να αφήνουμε ανοιχτή την πόρτα στον καθορισμό ενιαίων υποχρεωτικών στόχων για κάθε χώρα. Δεν πιστεύω, επομένως, ότι θα πρέπει να τηρήσουμε την υποχρέωση ως προς αυτό.
<SPEAKER ID="66" LANGUAGE="FI" NAME="Eija-Riitta Korhola (PPE-DE )," AFFILIATION="συντάκτρια της γνωμοδότησης της Επιτροπής Περιβάλλοντος, Δημόσιας Υγείας και Ασφάλειας των Τροφίμων">
<P>
Ως συντάκτρια της γνωμοδότησης της Επιτροπής Περιβάλλοντος, Δημόσιας Υγείας και Ασφάλειας των Τροφίμων, ήλπιζα και η ίδια ότι θα δινόταν έτσι η ευκαιρία να διορθωθούν τα προβλήματα και οι στρεβλώσεις του ανταγωνισμού που περιέχει η οδηγία για την εμπορία εκπομπών. Τώρα υπάρχουν πολλά καλά στην οδηγία, για τα οποία θέλω να ευχαριστήσω την κ. Rothe, αλλά θα μιλήσω για το μεγαλύτερο πρόβλημά της.
<SPEAKER ID="67" LANGUAGE="ES" NAME="Alejo Vidal-Quadras Roca," AFFILIATION="εξ ονόματος της Ομάδας PPE-DE">
<P>
   . Κυρία Πρόεδρε, θα ήθελα να ξεκινήσω ευχαριστώντας την κ. Rothe και όλους τους σκιώδεις εισηγητές που συμμετείχαν στην εκπόνηση της έκθεσης για την προθυμία τους να αναζητήσουν σημεία συμφωνίας. Όπως πάντα, ήταν ευχαρίστηση η συνεργασία με τόσο δημιουργικούς και λογικούς συναδέλφους.
<P>
Όπως εξήγησε ήδη η κ. Rothe, μετά από μία μακρά διαπραγμάτευση καταλήξαμε σε μια ικανοποιητική συμφωνία σχετικά με την πρόταση οδηγίας. Πιστεύω ότι αυτός ο συμβιβασμός δείχνει την τεράστια σημασία που αποδίδουμε όλοι εμείς που συμμετείχαμε στη συζήτηση στο θέμα της ενεργειακής απόδοσης αλλά και τη σε γενικές γραμμές συμφωνία σχετικά με τους στόχους αυτής της νομοθετικής πράξης. Η ασφάλεια εφοδιασμού και η εκπλήρωση των στόχων που έχουμε θέσει σε σχέση με την κλιματική αλλαγή, πόσο μάλλον οι στόχοι που θεσπίστηκαν στην ατζέντα της Λισαβόνας, μας υποχρεώνουν να υιοθετήσουμε μία πολυδιάστατη προσέγγιση στην ενεργειακή πολιτική.
<SPEAKER ID="68" LANGUAGE="FI" NAME="Reino Paasilinna," AFFILIATION="εξ ονόματος της Ομάδας PSE">
<P>
   .  Κυρία Πρόεδρε, κύριε Επίτροπε, κυρίες και κύριοι, η ομάδα μου υποστηρίζει κάθε δυνατό σύστημα εξοικονόμησης ενέργειας. Είναι ουσιαστικής σημασίας, προκειμένου να μπορέσουμε να επιτύχουμε τους στόχους του Κυότο και να μειώσουμε την εξάρτησή μας από την εισαγόμενη ενέργεια. Η κ. Rothe ανέλαβε ένα τεράστιο έργο και την ευχαριστώ για αυτό. Είχε ευρεία στήριξη για την πρότασή της. Οι συμβιβασμοί δεν επιτεύχθηκαν εύκολα, αλλά τώρα έχουν τη στήριξη των κυριότερων πολιτικών ομάδων.
<P>
Η πρόταση που συζητάμε είναι φιλόδοξη. Οι προτάσεις για τους στόχους εξοικονόμησης ενέργειας, ιδιαίτερα, είναι πιο σκληρές από εκείνες που περιλαμβάνονται στην πρόταση της Επιτροπής. Οι διευρωπαϊκοί στόχοι είναι κάτι καλό. Είδαμε ότι χωρίς αυτούς, τα κράτη μέλη αποποιούνται των ευθυνών τους ξανά και ξανά. Γεγονός είναι, ωστόσο, ότι οι θέσεις των κρατών μελών ως προς αυτό διαφέρουν σημαντικά. Η πρόταση αυτή θα κοστίσει στη χώρα μου πολλά χρήματα, καθώς καταρτίσαμε πριν από πολύ καιρό κατάλογο σημαντικών μέτρων εξοικονόμησης. Στην πραγματικότητα, ξεκινήσαμε πολύ νωρίς και τώρα πρέπει να πληρώσουμε το τίμημα γι’ αυτό για δεύτερη φορά. Ο ετήσιος στόχος εξοικονόμησης του 1% είναι συνεπώς άδικος, διότι για τη Φινλανδία θα σημαίνει αύξηση του υφιστάμενου κόστους για τη χρηματοδότηση των εξοικονομήσεων ενέργειας από 450 εκατομμύρια σε ένα δισεκατομμύριο ευρώ.
<SPEAKER ID="69" LANGUAGE="EN" NAME="Fiona Hall," AFFILIATION="εξ ονόματος της Ομάδας ALDE">
<P>
Χρειαζόμαστε επίσης αυτή την οδηγία λόγω μιας μεγάλης αρκούδας που βρυχάται στο σαλόνι μας. Η αρκούδα αυτή συνιστά απειλή για τον ενεργειακό εφοδιασμό μας. Έως το 2020, η Ευρώπη θα εξαρτάται κατά 90% από τη Ρωσία για το πετρέλαιο. Ήδη, λαμβάνουμε το ένα τέταρτο του πετρελαίου μας και το μισό του αερίου μας από τη Ρωσία. Ο ευκολότερος τρόπος να μειώσουμε την ενεργειακή μας εξάρτηση είναι να χρησιμοποιούμε λιγότερη ενέργεια.
<SPEAKER ID="70" LANGUAGE="DE" NAME="Rebecca Harms," AFFILIATION="εξ ονόματος της Ομάδας Verts/ALE">
<P>
   .  Κυρία Πρόεδρε, θα ήθελα να εκφράσω, και εκ μέρους του συναδέλφου μου κ. Turmes ο οποίος έχει κολλήσει στο μποτιλιάρισμα της εθνικής οδού και, ως εκ τούτου, δεν μπορεί να το πράξει ο ίδιος προσωπικά, τις ευχαριστίες της ομάδας μου προς την εισηγήτρια για την πολύ συναδελφική και παραγωγική συνεργασία κατά την εκπόνηση της παρούσας έκθεσης.
<P>
Θεωρούμε ότι με αυτήν την έκθεση επιτυγχάνεται επιτέλους να βρεθεί στο επίκεντρο της στρατηγικής για την ενέργεια η πλευρά της ζήτησης – και όχι πάντα η πλευρά της προσφοράς. Αυτό είχε παραμεληθεί επί πολλές δεκαετίες στις συζητήσεις για την ενεργειακή πολιτική και ελπίζουμε ότι τώρα περνάμε στην ενεργή αντιμετώπιση με την έκθεση Rothe.
<P>
Ένα δυναμικό εξοικονόμησης της τάξεως του 40% είναι κάτι πολύ σημαντικό. Επίσης, είναι τεράστια πρόκληση και η οικονομική δυνατότητα επίτευξης του ποσοστού 20% χωρίς να απαιτείται εσωτερίκευση των εξωτερικών δαπανών. Θα ήθελα να πω στο σημείο αυτό ότι συμφωνήσαμε με τον συμβιβασμό και θα υποστηρίξουμε την έκθεση. Ωστόσο, θεωρούμε ότι αυτοί οι αριθμοί δείχνουν πως η Επιτροπή, αλλά και το Συμβούλιο, θα μπορούσαν να φανούν ακόμα πιο φιλόδοξοι στον τομέα αυτό.
<P>
Επιτρέψτε μου να πω στον κ. Paasilinna ότι δεν θεωρούμε πως οι υποχρεωτικοί στόχοι είναι επιζήμιοι και αν βλέπω σωστά τα πράγματα, και η Φινλανδία θα μπορούσε να επιτύχει τεράστια εξοικονόμηση μόνο και μόνο στον τομέα της θέρμανσης.
<P>
Η εισηγήτρια κ. Rothe έθιξε το θέμα των δημόσιων κτιρίων. Εδώ πρέπει πραγματικά να αποτελέσουμε παράδειγμα. Στη Γερμανία συζητάμε γι’ αυτό εδώ και πολύ καιρό. Κάναμε ήδη μια αρχή στο Βερολίνο για παράδειγμα, αλλά και στη Γερμανία δεν έχουμε προφανώς αξιοποιήσει όλο το υφιστάμενο δυναμικό.
<P>
Τέλος, θα ήθελα να δηλώσω ότι είμαι πεπεισμένη πως ο μόνος τρόπος για να επιτύχουμε πραγματικά τους φιλόδοξους στόχους που θέσαμε στο πλαίσιο της συζήτησης για την ενέργεια, δηλαδή την ανεξαρτησία και την ασφάλεια εφοδιασμού, και για να ξεπεράσουμε τους μείζονες κινδύνους, δηλαδή την κλιματική αλλαγή και τον πυρηνικό κίνδυνο, είναι να πάρουμε επιτέλους στα σοβαρά την εξοικονόμηση ενέργειας και την ενεργειακή απόδοση και να κάνουμε τα ωραία μας λόγια πράξη. Είμαι βέβαιη ότι ο κ. Piebalgs θα είναι ο πρώτος Επίτροπος στην Ευρώπη που δεν θα μιλά μόνο, αλλά και θα υλοποιεί τα όσα λέει. 
<SPEAKER ID="71" LANGUAGE="DE" NAME="Paul Rübig (PPE-DE )." AFFILIATION="">
<P>
Ωστόσο, είμαστε καταρχήν εναντίον των υποχρεωτικών ή δεσμευτικών στόχων. Θα πρέπει να επικεντρωθούμε περισσότερο στα κίνητρα και ειδικότερα να επιδιώξουμε, ώστε να ληφθούν υπόψη και οι αρχικές επιδόσεις των κρατών μελών, π.χ. στην επαρχία μου, η οποία τώρα έχει πολύ λιγότερες δυνατότητες ως προς τα περιθώρια από άλλες. Θα πρέπει επίσης να καθορίσουμε επακριβώς ποιες εξοικονομήσεις μπορούν να επιτύχουν από ποιους μέσω ενός συστήματος κριτηρίων αξιολόγησης. Το πιο σημαντικό είναι ότι χρειαζόμαστε ένα σύστημα δοκιμασμένης πρακτικής. Πρέπει να μάθουμε, όχι μόνο στην Ευρώπη αλλά και σε ολόκληρο τον κόσμο. Η μάθηση σε παγκόσμιο επίπεδο διαδραματίζει εδώ καίριο ρόλο. Γι’ αυτό, θα ήθελα να συστήσω στον Επίτροπο κ. Piebalgs να θεσπίσει ένα βραβείο ενεργειακής απόδοσης το οποίο θα μπορεί να διεκδικήσει ολόκληρος ο κόσμος, προκειμένου να γνωρίσουμε τα καλύτερα πρότυπα σε παγκόσμιο επίπεδο και να τα χρησιμοποιήσουμε όσο πιο σύντομα και αποτελεσματικά γίνεται. Έτσι θα μπορέσουμε και εμείς εδώ στην Ευρώπη να δημιουργήσουμε νέες θέσεις εργασίας και ανάπτυξη στον νέο αυτό τομέα. Ίσως μπορέσουμε να καταρτίσουμε και μία αξιολόγηση επιπτώσεων για τον εν λόγω τομέα έτσι, ώστε να μπορούμε να διαπιστώσουμε ποια μέτρα έχουν τα δραστικότερα και ταχύτερα αποτελέσματα.
<SPEAKER ID="72" LANGUAGE="NL" NAME="Dorette Corbey (PSE )." AFFILIATION="«top runner»">
<P>
    Κυρία Πρόεδρε, αν μου επιτρέπετε να μπω κατευθείαν στο θέμα, καταθέτουμε σήμερα ένα εγκάρδιο «ναι» σε μια ευρωπαϊκή προσέγγιση για αποδοτικότερη χρήση της ενέργειας, αλλά θα ήθελα να ξεκινήσω συγχαίροντας την κ. Rothe και την Επιτροπή σχετικά με την πρόταση και την έκθεση για την ενεργειακή απόδοση. Η αποδοτικότερη χρήση ενέργειας είναι προς το συμφέρον όλων μας· όλοι έχουμε να κερδίσουμε από αυτήν. Μεγαλύτερη απόδοση σημαίνει μείωση των εκπομπών αερίων του θερμοκηπίου, η οποία, με τη σειρά της, μας βοηθά στην εκπλήρωση των υποχρεώσεων του Κυότο. Οι καταναλωτές και οι κυβερνήσεις εξοικονομούν στους λογαριασμούς ενέργειας και οι υψηλής ενεργειακής απόδοσης εταιρείες γίνονται περισσότερο ανταγωνιστικές. Καινοτομία είναι η λέξη κλειδί εδώ και υποστηρίζω ανεπιφύλακτα την αρχή στην τροπολογία 96.
<P>
Εκείνοι οι οποίοι είναι επικριτικοί και θεωρούν την εν λόγω πρόταση ως μια περιττή παρέμβαση των Βρυξελλών στις εσωτερικές τους υποθέσεις, ξεχνούν το λυπηρό γεγονός ότι, χωρίς εξωτερική πίεση, λίγα γίνονται προκειμένου να κάνουμε αποδοτικότερη την ενεργειακή μας κατανάλωση, αλλά νομίζω ότι η προσέγγιση εκ των άνω προς τα κάτω του κ. Piebalgs θα πρέπει να συμπληρωθεί από την αντίθετή της. Η τροπολογία 45 προκαλεί τις επιχειρήσεις να υποβάλουν κάθε είδους πρόταση για αποδοτικότερη κατανάλωση ενέργειας. Υποστηρίζω ολόκαρδα την Επιτροπή στην προσπάθειά της να απαιτήσει από τα κράτη μέλη να δίνουν το καλό παράδειγμα. Οι κυβερνήσεις είναι στην ιδανική θέση να κάνουν επενδύσεις στην ενεργειακή απόδοση, οι οποίες δεν είναι επικερδείς βραχυπρόθεσμα, αλλά ανακτώνται μακροπρόθεσμα. Είτε με την αγορά καθαρών και οικονομικών υπηρεσιακών αυτοκινήτων, απορριμματοφόρων, ηλεκτρονικού εξοπλισμού είτε με την επένδυση σε υψηλής ενεργειακής απόδοσης κτίρια, οι κυβερνήσεις είναι στην ιδανική θέση να επιλύσουν αυτό το πρόβλημα.
<P>
Στο πλαίσιο αυτό, νομίζω επίσης ότι και εμείς ως ευρωπαϊκά θεσμικά όργανα έχουμε μία επιπλέον ευθύνη. Όχι μόνο θα πρέπει να επιβάλλουμε υποχρεώσεις στα κράτη μέλη, αλλά πρέπει και να αποδεχτούμε την πρόκληση να αυξήσουμε τη δική μας ενεργειακή απόδοση. Προτείνω η Ευρωπαϊκή Επιτροπή, το Κοινοβούλιο και το Συμβούλιο να συναγωνίζονται μεταξύ τους, ώστε να δούμε ποιο θεσμικό όργανο έχει την υψηλότερη ενεργειακή απόδοση. Το αποτέλεσμα θα μπορούσε να παρουσιαστεί στο κοινό και τον Τύπο κατά τη διάρκεια της Πράσινης Εβδομάδας του ερχόμενου έτους και, με την ευκαιρία αυτή, θα ήθελα να πω ότι νομίζω πως υπάρχει περιθώριο βελτίωσης πέραν του 30% στο νέο κτίριο του Κοινοβουλίου. 
<SPEAKER ID="73" LANGUAGE="PT" NAME="Manuel António dos Santos (PSE )." AFFILIATION="">
<P>
Το μοντέλο που προτείνει η Επιτροπή βασίζεται σε σαφώς διατυπωμένους κανόνες, αλλά είναι επίσης επαρκώς ευέλικτο και εφικτό και πρόκειται να ενθαρρύνει τα 25 κράτη μέλη στην εξοικονόμηση ενέργειας. Η κ. Rothe προσεγγίζει το θέμα από μία οπτική η οποία είναι συνολική αλλά και ειδική, κάτι το οποίο είναι ευπρόσδεκτο και χρήσιμο. Η πρόταση περισσότερο φιλόδοξων στόχων για την εξοικονόμηση ενέργειας –και η διάρθρωση των στόχων αυτών σε τρία διαφορετικά επίπεδα– προϋποθέτει την ενεργό παρέμβαση του Κοινοβουλίου. Αποστέλλεται έτσι ένα σαφές μήνυμα προς το Συμβούλιο ότι υπάρχει συμμόρφωση με τους στόχους της ενεργειακής πολιτικής της Ένωσης.
<SPEAKER ID="74" LANGUAGE="EN" NAME="Catherine Stihler (PSE )." AFFILIATION="Energywatch">
<P>
    Κυρία Πρόεδρε, χαιρετίζω αυτή την οδηγία, καθώς κατά κύριο λόγο θα βοηθήσει τους χρήστες ενέργειας να μειώσουν και να παρακολουθούν την ενεργειακή τους κατανάλωση. Το μέτρο αυτό θα απαιτεί από τις επιχειρήσεις να παρέχουν στους χρήστες ενέργειας ακριβή πληροφόρηση, ώστε να μπορούν να ρυθμίσουν την κατανάλωση, να συγκρίνουν την κατανάλωσή τους με έναν απλό χρήστη σε ένα παρόμοιο κτίριο και σε ένα κτίριο οικολογικής απόδοσης και να εκτιμήσουν τις περιβαλλοντικές επιπτώσεις των επιπέδων εκπομπών CO2, για παράδειγμα, της ενέργειας που καταναλώνουν.
<SPEAKER ID="75" LANGUAGE="" NAME="" AFFILIATION="Αντιπροέδρου">
<SPEAKER ID="76" LANGUAGE="EN" NAME="Andris Piebalgs," AFFILIATION="μέλος της Επιτροπής">
<P>
   .  Κύριε Πρόεδρε, καταρχάς θα ήθελα να ευχαριστήσω και πάλι την κ. Rothe για την πολύ σημαντική εργασία της στο Κοινοβούλιο. Θα ήθελα επίσης να ευχαριστήσω την κ. Wortmann-Kool και την κ. Korhola για τη συμβολή τους σε αυτή την καλά προετοιμασμένη έκθεση.
<P>
Το δεύτερο θέμα, το οποίο είναι εξαιρετικά προσφιλές στα κράτη μέλη, θεωρητικά τουλάχιστον, είναι το θέμα της κλιματικής αλλαγής. Όμως, η επίτευξη των στόχων σχετικά με τις κλιματικές αλλαγές δεν είναι δυνατή χωρίς την αποφασιστική αντιμετώπιση των θεμάτων ενεργειακής απόδοσης. Μπορούμε να πούμε ότι, αν επιτευχθεί ο στόχος της ενεργειακής απόδοσης κατά 1% ετησίως, θα εξοικονομήσουμε περίπου 50% των στόχων του Κυότο για την Ευρωπαϊκή Ένωση. Αυτό είναι ένα εξαιρετικά σημαντικό θέμα. Αν δεν αντιμετωπίσουμε αποφασιστικά την ενεργειακή απόδοση, δεν μπορούμε να επιτύχουμε αυτούς τους στόχους. Μερικές φορές, η ενεργειακή απόδοση θεωρείται ότι αντίκειται στους στόχους της Λισαβόνας ή στην ανταγωνιστικότητά μας. Ισχύει ακριβώς το αντίθετο. Είναι ο μόνος τρόπος για να προχωρήσουμε, διότι η κλιματική αλλαγή είναι παγκόσμιο θέμα και, αν έχουμε ανταγωνιστική ανάπτυξη στον τομέα αυτό, θα αποκτήσουμε σίγουρα ηγετική θέση από πλευράς ανταγωνιστικότητας. Προσφέρει επομένως περισσότερες ευκαιρίες από το κόστος που συνεπάγεται.
<P>
Όσον αφορά τους υποχρεωτικούς στόχους, επικροτώ ιδιαιτέρως την προσέγγιση του Κοινοβουλίου. Πιστεύω ότι ο υποχρεωτικός στόχος είναι απαραίτητος. Καταρχάς, δεν έχουμε πολύ καλή εμπειρία με τους ενδεικτικούς στόχους· κατά δεύτερον, όμως, στον τομέα της ενεργειακής απόδοσης, όπως και σε όλους τους τομείς, οι υποχρεωτικοί στόχοι προσφέρουν μια βιώσιμη πολιτική. Χαιρετίζω την πρόταση του Κοινοβουλίου για μεγαλύτερη ευελιξία όσον αφορά το εύρος και το επίπεδο του στόχου. Θα έλεγα ότι το Κοινοβούλιο είναι πιο απαιτητικό από την Επιτροπή. Συγχαίρω το Κοινοβούλιο γι’ αυτό, αλλά πιστεύουμε ότι τα στοιχεία μας είναι ίσως πιο μετριοπαθή, αλλά συγχρόνως σε γενικές γραμμές μπορούμε να τα υποστηρίξουμε ευχερώς στο Συμβούλιο. Επομένως, δεν υπάρχει δυσκολία με μια πρόταση τριών τριετιών. Πιστεύω ότι προσδίδει κάποια απαραίτητη ευελιξία, αλλά συγχρόνως, το 3, 4 ή 5% με μια προσέγγιση εκ των κάτω προς τα άνω σημαίνει πολλά. Είναι στην πραγματικότητα ένας απαιτητικός στόχος και θα πρέπει να δούμε αν είναι επιτεύξιμος.
<SPEAKER ID="77" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 12.00. 
<SPEAKER ID="78" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0151/2005) του κ. Bösch, εξ ονόματος της Επιτροπής Ελέγχου των Προϋπολογισμών, σχετικά με την προστασία των οικονομικών συμφερόντων των Κοινοτήτων και την καταπολέμηση της απάτης (2004/2198(INI)). 
<SPEAKER ID="79" LANGUAGE="DE" NAME="Herbert Bösch (PSE )," AFFILIATION="εισηγητής">
<P>
   .  Κύριε Πρόεδρε, κυρίες και κύριοι, μολονότι η παρούσα έκθεση αναφέρεται ειδικά στο δημοσιονομικό έτος 2003, στόχος της δεν είναι να παρουσιάσει μια στιγμιαία εικόνα αλλά να αναλύσει ορισμένες αποτυχίες και τα αίτιά τους που σημειώθηκαν επί σειρά ετών, να κάνει κατανοητές ορισμένες τάσεις και να διδαχθούμε από αυτές στο μέλλον. Εμείς στην Επιτροπή Ελέγχου των Προϋπολογισμών δεν είμαστε σύγχρονοι ιστορικοί. Αυτό που θέλουμε να κάνουμε εδώ στο Σώμα είναι να επεξεργαζόμαστε έγγραφα και να εγκρίνουμε εκθέσεις που θα βοηθήσουν τελικά στη βελτίωση της καταπολέμησης της απάτης και της κατάστασης των ευρωπαίων φορολογουμένων.
<P>
Το έτος 2003 σημειώθηκε μία ελαφρά μείωση των αναφορών για παρατυπίες και απάτη σε σχέση με το προηγούμενο έτος: 922 εκατ. ευρώ αντί για 1,15 δισ. ευρώ. Ο γενικός μέσος όρος είναι περίπου 1 δισ., που είναι φυσικά πάρα πολύ για να γίνει τελικά αποδεκτό.
<P>
Ένα δεύτερο θέμα είναι οι ανακτήσεις, ένα πραγματικά διαχρονικό θέμα, αν κρίνουμε από την τελευταία έκθεση του Ευρωπαϊκού Ελεγκτικού Συνεδρίου. Αναρωτιέμαι τι νόημα έχει να καταβάλλουμε επίπονες προσπάθειες για την πρόληψη της απάτης, εάν πρέπει να περιμένουμε δεκαετίες ολόκληρες για την ανάκτηση παράνομα καταβεβλημένων χρημάτων. Η ειδική έκθεση του Ελεγκτικού Συνεδρίου ρίχνει φως στην εντυπωσιακή κλίμακα των ανακτήσεων στον τομέα της γεωργίας. Μεταξύ 1971 και 2004 αναφέρθηκαν παρατυπίες ύψους 3,1 δισ. ευρώ στη γεωργία, από τα οποία ανακτήθηκε περίπου μόνο το ένα πέμπτο. Περίπου το 70% των χρημάτων που καταβλήθηκαν παράνομα, δεν επεστράφησαν ποτέ στον κοινοτικό προϋπολογισμό. Πιστεύω ότι εδώ υπάρχουν αρκετοί λόγοι για να αναλάβουμε δράση. Εδώ η ευθύνη ανήκει σαφώς στα κράτη μέλη, και το Ευρωπαϊκό Κοινοβούλιο πρέπει να το διασαφηνίσει αυτό. Προφανώς, τα κράτη μέλη αξιολογούν με διαφορετικό τρόπο το ευρωπαϊκό και το δικό τους χρήμα.
<SPEAKER ID="80" LANGUAGE="ET" NAME="Siim Kallas," AFFILIATION="Αντιπρόεδρος της Επιτροπής">
<P>
   . Εξ ονόματος της Επιτροπής, επικροτώ την έκθεση του κ. Bösch σχετικά με την προστασία των οικονομικών συμφερόντων των Κοινοτήτων και την καταπολέμηση της απάτης.
<P>
Η έκθεση επικεντρώνεται στο προηγούμενο έτος. Για εμένα, αυτή ήταν μία περίοδος εξοικείωσης με την OLAF και την ανάπτυξη της ευρωπαϊκής πολιτικής για την καταπολέμηση της απάτης τα ερχόμενα έτη. Θα ήθελα να ευχαριστήσω τον εισηγητή, τον κ. Bösch, για την εποικοδομητική εργασία του. Όπως έχω επανειλημμένα δηλώσει, πιστεύω ότι η OLAF απαιτεί επίσης ένα σταθερό και ασφαλές περιβάλλον για την ανάπτυξή της.
<P>
Η Επιτροπή είναι ευγνώμων για παρατηρήσεις σχετικά με το έργο της κοινής ομάδας εργασίας που συστήθηκε μεταξύ της OLAF και της Γενικής Διεύθυνσης Γεωργίας σχετικά με υποθέσεις επιστροφής κονδυλίων που σχετίζονται με το Ευρωπαϊκό Γεωργικό Ταμείο Προσανατολισμού και Εγγυήσεων, όπου τα κράτη μέλη έκαναν αίτηση πριν από το 1999 σχετικά με πιθανή απάτη ή παρατυπίες.
<P>
Η έκθεση σημειώνει τις συμφωνίες συνεργασίας μεταξύ της Philip Morris International και της Ελβετικής Συνομοσπονδίας ως επιτυχημένα παραδείγματα. Και οι δύο έχουν ορατά και απτά αποτελέσματα στην καταπολέμηση της απάτης.
<P>
Σχετικά με τις συμφωνίες μεταξύ της Philip Morris και της Ελβετικής Συνομοσπονδίας, θα ήθελα να τονίσω την καινοτόμο φύση των εν λόγω συμφωνιών.
<P>
Ελπίζω επίσης ότι η συμφωνία με τη Philip Morris θα αποτελέσει παράδειγμα για τη σύναψη παρόμοιων συμφωνιών.
<P>
Υπό το πρίσμα της επερχόμενης ακρόασης της OLAF στο Κοινοβούλιο, η Επιτροπή και το Κοινοβούλιο αναμένουν την έκθεση του Ελεγκτικού Συνεδρίου σχετικά με τα αποτελέσματα του διαχειριστικού ελέγχου που διεξήχθη στην OLAF. Η ακρόαση θα δώσει τη δυνατότητα για τη σοβαρή συζήτηση διάφορων θεμάτων τα οποία θέτει η έκθεση. Αυτό αφορά κατά κύριο λόγο παρατηρήσεις για τη θεσμική οργάνωση της OLAF και τον πολύπλοκο ρόλο της στην επικοινωνία με τα αντίστοιχα όργανα των κρατών μελών και τα θεσμικά όργανα της Ευρωπαϊκής Ένωσης.
<P>
Στην ακρόαση, η οποία θα διεξαχθεί στο Κοινοβούλιο στις αρχές Ιουλίου, θα έχουμε την ευκαιρία να εξετάσουμε λεπτομερώς τη δομή και την οργάνωση της OLAF. Σας είμαι ευγνώμων για την οργάνωση της ακρόασης και ελπίζω ότι η επερχόμενη ακρόαση θα μας βοηθήσει να βρούμε τις καλύτερες λύσεις για την εξέλιξη της OLAF.
<SPEAKER ID="81" LANGUAGE="" NAME="Κατερίνα Μπατζελή (PSE )," AFFILIATION="εισηγήτρια της γνωμοδότησης της Επιτροπής Γεωργίας και Ανάπτυξης της Υπαίθρου">
<SPEAKER ID="82" LANGUAGE="MT" NAME="Simon Busuttil," AFFILIATION="εξ ονόματος της Ομάδας PPE-DE">
<P>
Θα ήθελα επίσης να επικροτήσω τη χρήσιμη εργασία της OLAF, η οποία είναι ουσιαστική στον αγώνα αυτό, και καλό είναι να σημειώσουμε ότι επιτέλους θερίζουμε τους καρπούς της επένδυσης που κάναμε συστήνοντας την OLAF. Πολύ φοβούμαι, ωστόσο, ότι υπάρχουν ακόμα πολλοί οι οποίοι προσπαθούν να παρεμποδίσουν το έργο αυτής της υπηρεσίας. Η OLAF συστήθηκε υπό την αιγίδα τριών θεσμικών οργάνων. Δεν υπάρχει, ωστόσο, λόγος να μην εξελιχθεί σε απολύτως ανεξάρτητη υπηρεσία. Αντιθέτως, αν θέλουμε η OLAF να είναι περισσότερο αποτελεσματική, πρέπει να της επιτρέψουμε να εργάζεται ανεξάρτητα. Για να είναι αποτελεσματική, η OLAF χρειάζεται λιγότερες παρεμβάσεις και λιγότερες πολιτικές πιέσεις όσον αφορά τόσο τους διορισμούς που γίνονται σε αυτήν όσο και τις έρευνες που διεξάγει.
<SPEAKER ID="83" LANGUAGE="HU" NAME="Szabolcs Fazakas," AFFILIATION="εξ ονόματος της Ομάδας PSE">
<P>
   . Κύριε Πρόεδρε, εκφράζοντας την εκτίμησή μου για την εξαιρετικά ενδελεχή έκθεση του κ. Herbert Bösch, η οποία προκαλεί τη σκέψη και είναι πρωτοποριακή –για την οποία και εγώ τον συγχαίρω θερμά– μιλώ όχι τόσο με την ιδιότητά μου του προέδρου της Επιτροπής Ελέγχου των Προϋπολογισμών ή ως εκπρόσωπος της Σοσιαλιστικής Ομάδας. Αντιθέτως, μιλώ εξ ονόματος της Ουγγαρίας, ως νέο κράτος μέλος, και όλων των νέων κρατών μελών, θα ήθελα να τονίσω τη συγκεκριμένη της σημασία για εμάς, τόσο σε επίπεδο θεωρίας όσο και πράξης, της προστασίας των οικονομικών συμφερόντων της Ευρωπαϊκής Ένωσης και της καταπολέμησης της απάτης. Και εμείς συμμετέχουμε στις δαπάνες των πόρων του κοινοτικού προϋπολογισμού από τα κράτη μέλη· ο φορέας που έχει την ευθύνη για τη διασφάλιση της νόμιμης και αποδοτικής χρήσης των ευρωπαϊκών πόρων αναπτύσσεται και εδραιώνεται επί του παρόντος. Και εμείς συμμετέχουμε σε αυτή τη διαδικασία κατά τρόπο συγκεκριμένο και υποστηρίζουμε τις προσπάθειές του για την προστασία των οικονομικών συμφερόντων της ΕΕ και την καταπολέμηση της απάτης και της διαφθοράς.
<SPEAKER ID="84" LANGUAGE="NL" NAME="Jan Mulder," AFFILIATION="εξ ονόματος της Ομάδας ALDE">
<P>
   .  Κύριε Πρόεδρε, θα ήθελα και εγώ να προσθέσω τις ευχαριστίες μου προς τον κ. Bösch για την ενδιαφέρουσα έκθεσή του στο θέμα αυτό. Ως Ολλανδός, έχω φυσικά ακόμα στο μυαλό μου το αποτέλεσμα του δημοψηφίσματος. Ποιο γενικό συμπέρασμα μπορεί να εξαχθεί από αυτό; Εδώ στις Βρυξέλλες ή στο Στρασβούργο, δημιουργείται σωρεία κανονισμών – κανονισμών οι οποίοι είναι εντελώς ακατάληπτοι, απολύτως ακατανόητοι και με τους οποίους δεν θέλουμε να έχουμε καμία σχέση. Όταν μιλάμε για την καταπολέμηση της απάτης, το μόνο που μπορούμε να κάνουμε είναι να καταστήσουμε ακόμη αυστηρότερους τους κανονισμούς. Αυτό είναι το πρόβλημα με το θέμα αυτό. Πώς μπορούμε να αποφύγουμε να περιπέσουμε σε υπερβολική ρύθμιση και παράλληλα να καταπολεμήσουμε αποτελεσματικά την απάτη; Αυτή, νομίζω, είναι η πρόκληση για την Επιτροπή.
<SPEAKER ID="85" LANGUAGE="NL" NAME="Bart Staes," AFFILIATION="εξ ονόματος της Ομάδας Verts/ALE">
<P>
   . Κύριε Πρόεδρε, κύριε Επίτροπε, κυρίες και κύριοι, καταρχάς θα ήθελα να ευχαριστήσω τον κ. Bösch για την εξαιρετική έκθεσή του καθώς και για την εξαιρετική συνεργασία. Υπάρχουν δύο σημεία ιδιαίτερου ενδιαφέροντος στα οποία απόψε θα ήθελα να επιστήσω την προσοχή σας.
<P>
Το πρώτο είναι η ευθύνη των κρατών μελών, τα οποία, ας μην ξεχνούμε, διαχειρίζονται το 80% του συνόλου της ευρωπαϊκής βοήθειας, γεγονός που μας δίνει κάθε δικαίωμα να ζητούμε περισσότερη δέσμευση εκ μέρους τους, πρωτίστως, επιπλέον προσπάθειες όσον αφορά την αναφορά παρατυπιών και περιπτώσεων απάτης. Σημαίνει επίσης ενίσχυση των συστημάτων παρακολούθησης και διαχείρισης των διαρθρωτικών ταμείων. Έχουμε από την άποψη αυτή πολύ δρόμο να διανύσουμε. Σημαίνει επίσης ότι περαιτέρω προσπάθειες πρέπει να γίνουν στον τομέα της επιστροφής κονδυλίων, τα οποία έχουν καταβληθεί είτε καθ’ υπέρβαση είτε κατά λάθος και τα οποία ανέρχονται στο σεβαστό ποσό των 3 δισ. ευρώ. Στην ομιλία του, ο κ. Bösch δεν παρέλειψε να εξηγήσει με ποιον τρόπο είναι αυτό δυνατό, και τα κράτη μέλη πρέπει να παροτρύνονται να αναλαμβάνουν δράση, διότι έως σήμερα δεν έχουν αναλάβει καμία ευθύνη. Από την άποψη αυτή, είναι απογοητευτικό το γεγονός ότι τα κράτη μέλη, στα οποία αναφέρονται οι σημαντικότερες παρατυπίες, είναι επίσης τα ίδια αυτά κράτη μέλη με τα χαμηλότερα ποσοστά επιστροφής.
<P>
Δεύτερον, όσον αφορά την απάτη με το λαθρεμπόριο τσιγάρων, όπως επισήμανε ο κ. Mulder, το Κοινοβούλιο είναι μια κινητήρια δύναμη στην αντιμετώπιση αυτού του προβλήματος, το οποίο, πράγματι, αποτέλεσε βασικό θέμα της εξεταστικής επιτροπής για την απάτη σε εμπορεύματα υπό διαμετακόμιση. Κάθε εμπορευματοκιβώτιο που εξαφανίζεται αντιπροσωπεύει αξία εσόδων της τάξης του 1,5 εκατομμυρίου ευρώ για τα κράτη μέλη και την ΕΕ, με άλλα λόγια για τον φορολογούμενο. Την προσεχή Τετάρτη, θα θέσουμε ερωτήσεις στο Συμβούλιο και την Επιτροπή σχετικά με τη συμφωνία που συνάφθηκε με τον κολοσσό της καπνοβιομηχανίας Philip Morris, η οποία για τα επόμενα 12 χρόνια, θα καταβάλλει 1,25 δισ. δολάρια ΗΠΑ σε λογαριασμό της ΕΕ. Συγχαίρω την Επιτροπή και την OLAF, την υπηρεσία καταπολέμησης της απάτης, για τον υποδειγματικό τρόπο με τον οποίο συνεργάστηκαν για να πετύχουν το αποτέλεσμα αυτό. Χρειαζόμαστε περισσότερες συμφωνίες αυτού του είδους και με άλλους γίγαντες της καπνοβιομηχανίας.
<P>
Όπως επισήμανε ο κ. Mulder, τα τελευταία δημοψηφίσματα μάς δίδαξαν ότι οι άνθρωποι διατηρούν αμφιβολίες για την Ευρωπαϊκή Ένωση. Θέματα όπως αυτά, συμπεριλαμβανομένου του θέματος της Philip Morris, αποδεικνύουν σε κάθε περίπτωση ότι αν το Κοινοβούλιο, το Συμβούλιο και η Επιτροπή ενώσουν τις δυνάμεις τους, το οργανωμένο έγκλημα και τα δίκτυα της μαφίας, τα οποία, όντως, χρησιμοποιούνται επίσης και για άλλα προϊόντα, όπως τα ναρκωτικά, μπορούν πράγματι να αντιμετωπιστούν αποτελεσματικά.
<P>
Τέλος, αν εσείς, κύριε Bösch, λέτε ότι θα έπρεπε να καταργήσουμε τις εξαγωγικές επιδοτήσεις και για τον λόγο ότι είναι ένα πρόγραμμα πολύ επιδεκτικό στην απάτη, τότε να ξέρετε ότι μπορείτε να με υπολογίζετε ως σύμμαχο. Πρέπει, πράγματι, να θέσουμε το θέμα των εξαγωγικών επιδοτήσεων στην πολιτική ατζέντα και να το διατηρήσουμε εκεί. 
<SPEAKER ID="86" LANGUAGE="SV" NAME="Nils Lundgren," AFFILIATION="εξ ονόματος της Ομάδας IND/DEM">
<P>
Επιθυμώ πάρα πολύ να επαινέσω τον κ. Bösch για την έκθεσή του. Έχει συνταχθεί με επιμέλεια και περιέχει ορθές προτάσεις, τις οποίες υποστηρίζω ολόψυχα. Ταυτόχρονα, η εργασία μας στην Επιτροπή Ελέγχου των Προϋπολογισμών δείχνει πόσο δύσκολο είναι να καταπολεμηθεί η απάτη. Υπάρχει κάποιο βασικό συστημικό σφάλμα, στο οποίο οι προσπάθειές μας δεν έχουν καταφέρει αποφασιστικό πλήγμα. Τα χρήματα εξαφανίζονται με την πάροδο των ετών μέσω της γεωργικής και της περιφερειακής πολιτικής. Μετά βίας διακρίνει κανείς οποιοδήποτε σημάδι βελτίωσης.
<P>
Όσοι αξιωματούχοι αποκαλύπτουν σκάνδαλα στη γραφειοκρατία της ΕΕ μπαίνουν κατά κανόνα στο ψυγείο, απολύονται ή τους παρέχεται πρόωρη συνταξιοδότηση. Η ιστορία της ΕΕ είναι στρωμένη με τα πτώματα όλων αυτών που είχαν αποκαλύψει τα κακώς κείμενα. Πολλά σκάνδαλα αποκαλύπτονται με άλλους τρόπους, αλλά συνήθως δεν ακολουθεί ποτέ καμία δικαστική διαδικασία. Αυτό δεν μπορεί να συνεχιστεί, και είναι τώρα ευθύνη του Επιτρόπου κ. Kallas να διασφαλίσει ότι αυτή η κατάσταση δεν θα εξακολουθήσει στο μέλλον και δεν θα υπονομεύσει τη μικρή εμπιστοσύνη, την οποία ο πληθυσμός της ΕΕ έχει ακόμη στην ΕΕ. 
<SPEAKER ID="87" LANGUAGE="DA" NAME="Mogens N.J. Camre," AFFILIATION="εξ ονόματος της Ομάδας UEN">
<P>
   . Κύριε Πρόεδρε, είμαι και εγώ έτοιμος να παράσχω την πλήρη υποστήριξή μου στην έκθεση του κ. Bösch, η οποία είναι και εποικοδομητική και διορατική. Ο κ. Bösch επισήμανε ότι αντιμετωπίζουμε ακόμη σοβαρό πρόβλημα με την απάτη, και αυτή είναι μία άποψη που δεν μπορώ παρά να εγκρίνω. Πιστεύω ότι μπορούμε να πούμε ότι υπάρχουν δύο προβλήματα. Ο τρόπος με τον οποίο ο κ. Bösch το διατύπωσε ήταν για να επισημάνει ότι τα χρήματα της ΕΕ φαίνεται να έχουν διαφορετική αξία στα κράτη μέλη από ό,τι έχουν τα δικά τους χρήματα. 
<P>
Αυτό είναι ένα πρόβλημα το οποίο ο πρώην Πρόεδρος του Ελεγκτικού Συνεδρίου, ο καθηγητής Friedmann, αντιμετώπισε προ ετών. Το έθεσε με τέτοιον τρόπο θέλοντας να δηλώσει ότι δεν μπορούμε να συνεχίσουμε να παρέχουμε βοήθεια με αυτή τη μορφή. Αντίθετα, πρέπει να χορηγούμε στις χώρες φθηνά δάνεια, καθώς με αυτόν τον τρόπο θα πρέπει να εξοφλήσουν το δάνειο και να είναι προσεκτικοί όσον αφορά τον τρόπο με τον οποίο το χρησιμοποιούν. Το δεύτερο πρόβλημα είναι ότι η ευρωπαϊκή νομοθεσία και διοίκηση δεν είναι ακόμη αρκετά καλές. Υπάρχουν ακόμη πάρα πολλές περιπτώσεις στις οποίες τα χρήματα πηγαίνουν σε λάθος τσέπες ή στις οποίες δεν λαμβάνουμε αξία για τα χρήματα. Μιλούσα πρόσφατα με έναν δανό ειδικό ο οποίος εργάζεται για μία ιδιωτική εταιρεία και για την ΕΕ στην πρώην Γιουγκοσλαβία, και ανέφερε ότι η βοήθεια που χορηγούσε η Παγκόσμια Τράπεζα, η ΕΤΑΑ και η ΕΤΕπ ελέγχεται με πολύ διαφορετικό τρόπο. Αντίθετα, η ΕΕ αφήνει τα πράγματα να ξεφεύγουν. Όταν τα χρήματα χρησιμοποιούνται, όλα είναι τέλεια. Αυτό είναι κάτι που έπρεπε να το είχαμε εξετάσει έτσι, ώστε να είμαστε εξίσου ικανοί όσο η Παγκόσμια Τράπεζα και οι άλλες μεγάλες τράπεζες στο να διασφαλίζουμε ότι τα χρήματα χρησιμοποιούνται σωστά. 
<SPEAKER ID="88" LANGUAGE="DE" NAME="Hans-Peter Martin (NI )." AFFILIATION="Stern">
<P>
    Κύριε Πρόεδρε, το 1999 εξελέγην στο Σώμα ως πρώτος ανεξάρτητος υποψήφιος των αυστριακών σοσιαλδημοκρατών. Τότε, είχα εξίσου καλή γνώμη για την OLAF και για τον εισηγητή μας, κ. Bösch. Έκτοτε, τόσο οι ψηφοφόροι όσο και εγώ υποχρεωθήκαμε να διαπιστώσουμε ότι και οι δύο δεν ήταν και τόσο καλοί. Η OLAF είναι ο ιδιωτικός στρατός των δυνάμεων των Βρυξελλών. Κάποιος κατήγγειλε τον δημοσιογράφο του , κ. Hans-Martin Tillack, ότι είχε πληρώσει για να πάρει εμπιστευτικά έγγραφα από τους κόλπους της Επιτροπής. Το χρησιμοποίησε τα έγγραφα αυτά για να δημοσιεύσει ένα ρεπορτάζ για την απάτη στις Βρυξέλλες. Το άρθρο αυτό ήταν πέρα ως πέρα αληθινό. Ωστόσο, δεν είναι αυτό το θέμα. Ο κ. Tillack δεν έχει ακόμη πάρει πίσω τα έγγραφα που κατασχέθηκαν.
<P>
Δεν είναι ασυνήθιστο δημοσιογράφοι να χρησιμοποιούν στην εργασία τους εμπιστευτικά επίσημα έγγραφα. Τέτοιες ήταν και οι πληροφορίες που χρησιμοποιήθηκαν σε αυτό το ρεπορτάζ. Όλοι όσοι εργάζονται σε εφημερίδες γνωρίζουν ότι για τα πρόσωπα που εκτίθενται είναι σχεδόν επιβεβλημένο να ισχυρίζονται ότι καταβλήθηκαν χρήματα για εμπιστευτικά έγγραφα. Η OLAF ζήτησε επίσης βοήθεια από τους εισαγγελείς του Αμβούργου, όπου εκδίδεται το · η απάντησή τους ήταν αρνητική. Κανένας δικαστής δεν δέχθηκε να εκτελέσει τα καθήκοντά του. Εδώ και χρόνια, αυτοί οι κοινοτικοί ανακριτές επεκτείνουν την εξουσία τους. Κανείς δεν μπορεί να σταθεί εμπόδιο στον δρόμο του αρχηγού της OLAF, κ. Franz-Hermann Brüner. Αυτά ορίζει σήμερα το ευρωπαϊκό δίκαιο και η επιμέλεια, με την οποία οι Βρυξέλλες ρυθμίζουν πάντα το καθετί, σημαίνει ότι το Συμβούλιο πάντα προσάρμοζε αμέσως ανάλογα το ποινικό δίκαιο. Ακόμα λιγότεροι άνθρωποι στην Ευρώπη είναι τώρα ασφαλείς μπροστά στον Franz-Hermann Brüner! Η αποκάλυψη του ρόλου που έπαιξε σε όλα αυτά ο κ. Bösch θα πρέπει να αναβληθεί για κάποια άλλη φορά. Όλα όσα σας είπασήμερα είναι από το σημερινό τεύχος του ειδησεογραφικού περιοδικού . 
<SPEAKER ID="89" LANGUAGE="IT" NAME="Lorenzo Cesa (PPE-DE )." AFFILIATION="">
<P>
    Κύριε Πρόεδρε, κυρίες και κύριοι, Επίτροπε Kallas, θα ήθελα καταρχάς να απευθύνω τις ειλικρινείς μου ευχαριστίες στον κ. Busuttil για το εξαιρετικό έργο που επιτέλεσε ως σκιώδης εισηγητής.
<P>
Μια ημέρα πριν από την ψηφοφορία, θα ήθελα να σας μιλήσω για τον τρόπο με τον οποίο κρίθηκε το έργο της OLAF στο πλαίσιο της έκθεσης Bösch. Θεώρησα πως ήταν καθήκον μου να υπερασπιστώ τον νεοσύστατο κοινοτικό οργανισμό κατά της απάτης, εναντίον του οποίου δεν έχει απαγγελθεί καμία κατηγορία από κανένα κοινοτικό ή εθνικό δικαστικό όργανο και το οποίο έχει ωστόσο αποτελέσει στόχο λυσσαλέας εκστρατείας δυσφήμισης και αποσταθεροποίησης μέσω ανησυχητικών έμμεσων επιθέσεων στις οποίες συμμετέχουν ακόμα και ορισμένοι κύκλοι του Κοινοβουλίου.
<P>
Με μεγάλη μου λύπη διαπίστωσα ότι και η έκθεση του κ. Bösch φαίνεται να εμπνέεται από άδικες και μεροληπτικές προσεγγίσεις σκοπιμότητας έναντι της OLAF. Θεωρώ ειδικότερα πρόωρη και άκαιρη την εισαγωγή της αναφοράς σε μια ειδική έκθεση του Ευρωπαίου Διαμεσολαβητή κατά της OLAF, η οποία θα μπορούσε να δημοσιευθεί μόνο με αξιοπερίεργα απόλυτη χρονική ακρίβεια μετά την ολοκλήρωση της έκθεσης. Επίσης, η αναφορά αυτή, την οποία θεωρώ απαράδεκτη πολιτική ανάμειξη σε μια κρίσιμη υπό διεξαγωγή έρευνα για διαφθορά, ετέθη ενώπιον του Κοινοβουλίου με μια προφορική τροπολογία, η οποία ωστόσο φαίνεται πως επιχειρεί να αγνοήσει δύο πολύ πιο ισχυρές αποφάσεις του Πρωτοδικείου και του Ευρωπαϊκού Δικαστηρίου υπέρ της OLAF.
<P>
Κυρίες και κύριοι, πρέπει να αφήσουμε τα δικαστικά όργανα να μιλήσουν όσον αφορά τη δραστηριότητα της έρευνας και οφείλουμε να επαγρυπνούμε, ώστε να μην πραγματοποιηθούν οι προθέσεις όσων θέλουν να μετατρέψουν την OLAF σε δούρειο ίππο πολιτικών αντιπαραθέσεων και συμφερόντων. Από την πλευρά μου, θα εξακολουθήσω να μάχομαι και να επαγρυπνώ, ώστε η OLAF να παραμείνει ένα αποτελεσματικό και αμερόληπτο όργανο για την υπεράσπιση της νομιμότητας και των οικονομικών συμφερόντων της Ευρωπαϊκής Ένωσης. Είμαι πεπεισμένος ότι το Κοινοβούλιο θα συμπαραταχθεί σε αυτήν την προσπάθεια. Η κρίση που διέρχεται αυτές τις ημέρες η Ευρώπη στα μάτια των πολιτών επιβάλλει σε όλους εμάς μία πιο υπεύθυνη στάση. 
<SPEAKER ID="90" LANGUAGE="PT" NAME="Paulo Casaca (PSE )." AFFILIATION="">
<P>
    Κύριε Πρόεδρε, κύριε Επίτροπε, κύριε Bösch, θα ήθελα καταρχάς να σας συγχαρώ, όπως έκαναν ήδη και άλλοι ομιλητές. Δεύτερον, είναι κρίμα που ο Διευθυντής της OLAF δεν είναι σήμερα εδώ. Είμαι σίγουρος ότι αυτή η απουσία οφείλεται σε λόγους πέραν του δικού του ελέγχου. Θα ήθελα ωστόσο να επισημάνω ότι, αφενός, η OLAF πρέπει να μελετήσει με εξαιρετική προσοχή αυτή την έκθεση και ότι, αφετέρου, το Κοινοβούλιο και ο εισηγητής μας πρέπει να αποτίσουν φόρο τιμής στην OLAF. Ένας τέτοιος φόρος τιμής είναι ουσιαστικός για ένα όργανο δημοκρατικού ελέγχου, όπως το δικό μας. Ελπίζω ότι η OLAF τρέφει παρόμοιο σεβασμό για την εποπτεύουσα επιτροπή της, δεδομένου ότι σε καμία περίπτωση δεν πρέπει να υπάρξει σύγχυση μεταξύ της αναγκαίας ανεξαρτησίας της OLAF και της αυτάρκειάς της, πράγμα που θα ήταν εξαιρετικά επιζήμιο για τη λειτουργία των κοινοτικών οργάνων μας.
<P>
Απευθυνόμενος σε εσάς, κύριε Επίτροπε, θα ήθελα να επαναλάβω αυτό που δηλώσαμε στο σημείο 28 της έκθεσής μας, δηλαδή να περιμένουμε μια έκθεση της Επιτροπής έως την 31η Οκτωβρίου 2005, εξηγώντας πλήρως σε ποιο στάδιο έχει φθάσει το θέμα σχετικά με το σκάνδαλο του νοθευμένου βουτύρου. Παρά το γεγονός ότι ήταν σαφές σε όλους αυτούς που συμμετείχαν στην έρευνα ότι έπρεπε να ληφθούν μέτρα, ουδείς από τους πραγματικούς δράστες, ούτε συνεργός τους, παραπέμφθηκαν στη δικαιοσύνη και συνέχισαν ανενόχλητοι τις δραστηριότητές τους. Θα ήθελα κατά συνέπεια να σας ζητήσω, κύριε Επίτροπε, να δηλώσετε προς το Κοινοβούλιο ότι είστε έτοιμος να ικανοποιήσετε το αίτημά μας έως την 31η Οκτωβρίου. 
<SPEAKER ID="91" LANGUAGE="DE" NAME="Hans-Peter Martin (NI )." AFFILIATION="Der Spiegel">
<P>
    Κύριε Πρόεδρε, θα ήθελα να συνεχίσω την παράθεση από το περιοδικό : «Δεν υπάρχει κανείς που να μπορεί να μπει στον δρόμο του Franz-Hermann Brüner. Όπως αναφέρεται στην απόφαση της Επιτροπής για τη σύσταση της OLAF, η υπηρεσία του “ασκεί τις ερευνητικές της δραστηριότητες ... με απόλυτη ανεξαρτησία” και δεν επιτρέπεται “ούτε να ζητήσει ούτε να δεχθεί οδηγίες από την Επιτροπή, από οποιαδήποτε κυβέρνηση ή άλλο όργανο ή σώμα”». Αυτό θα πρέπει να φαντάζει σαν παράδεισος για έναν γερμανό εισαγγελέα που δεσμεύεται από τις οδηγίες που παίρνει από το Υπουργείο Δικαιοσύνης. Η παράδοση αυτή είναι κάτι αυτονόητο σε πολλές ευρωπαϊκές χώρες.
<P>
Αυτό μας οδηγεί σε ένα αρκετά μεγάλο πρόβλημα. Κανένας υπέρμαχος της Ευρώπης δεν μπορεί να είναι υπέρ της OLAF με τη σημερινή μορφή της, κανένας υπέρμαχος της Ευρώπης δεν μπορεί να είναι υπέρ της ΕΕ με τη σημερινή μορφή της, ειδικά όταν χρησιμοποιεί ένα όργανο σαν την OLAF, που περιφρονεί σε μεγάλο βαθμό τις δοκιμασμένες αρχές του κράτους δικαίου και ειδικά το δικαίωμα ακρόασης και ενημέρωσης στο πλαίσιο τέτοιων διαδικασιών. Παρακαλώ τον Επίτροπο Kallas να κάνει κάτι γι’ αυτό. 
<SPEAKER ID="92" LANGUAGE="EN" NAME="Siim Kallas," AFFILIATION="Αντιπρόεδρος της Επιτροπής">
<P>
   .  Ευχαριστώ για τα σχόλιά σας. Αρκετοί ομιλητές αναφέρθηκαν στο θέμα της OLAF. Όπως είπα και όπως όλοι γνωρίζετε, τον Ιούλιο θα κάνουμε μια ευρεία συζήτηση για το καθεστώς της OLAF και του νομικού περιβάλλοντος γύρω από αυτήν. Ελπίζω ότι μπορούμε να ρυθμίσουμε ορισμένα από τα εκκρεμή ζητήματα κατά τη διάρκεια των ακροάσεων. Επιθυμία μου, όπως και επιθυμία της Επιτροπής, είναι να καταλαγιάσει η αναστάτωση σχετικά με την OLAF, να αναπτυχθεί ένας αξιόπιστος, αποδοτικός οργανισμός, όπου θα είναι δυνατή η παρακολούθηση μιας υπόθεσης από την αρχή έως το τέλος και η διεκπεραίωσή της σε ένα εύλογο χρονικό διάστημα, ακολουθώντας όλες τις απαραίτητες διαδικασίες και χωρίς παρέμβαση σε θέματα ουσίας. Πρέπει να δημιουργήσουμε ένα θεσμικό όργανο το οποίο θα αποτελεί φάρο εμπιστοσύνης και θα μας βοηθά να απομακρύνουμε τη σκιά της υποψίας που υπάρχει σε όλα τα ευρωπαϊκά θεσμικά όργανα, όχι μόνο όσον αφορά την OLAF αλλά και όλα τα θέματα.
<P>
Συμφωνώ με τον κ. Bösch και άλλους ομιλητές ότι έχουμε ένα ευρύ φάσμα κανονισμών και προγραμμάτων που ίσως δημιουργούν τη δυνατότητα απάτης αλλά επίσης προσφέρουν μεγάλο εύρος για κακοδιαχείριση και ελλιπή έλεγχο. Κανείς δεν κατανοεί πλήρως την προέλευση αυτών των προγραμμάτων, των κανονισμών και των επιδοτήσεων. Συνεπώς, ζητώ από τους βουλευτές του Κοινοβουλίου να υποστηρίξουν όλες τις προσπάθειες, που καταβάλλουμε τώρα για την απλούστευση των κανονισμών, καθώς και τις προτάσεις, ώστε να καταστήσουμε το χρηματοοικονομικό σύστημα περισσότερο διαφανές, απλό, ευδιάκριτο και εύκολο στην παρακολούθηση και τον έλεγχο. Αυτό είναι ένα μείζον ζήτημα. Η Επιτροπή και το Κοινοβούλιο έκαναν προτάσεις, αλλά χρειαζόμαστε πιο συγκεκριμένες προτάσεις. Μερικές φορές, κάποιος προτείνει την κατάργηση ενός κανονισμού ή μιας επιδότησης λόγω της ζημίας που προκαλεί. Μετά, κάποιος άλλος δηλώνει ότι επαρκεί, ότι δεν μπορούμε να αλλάξουμε τίποτα, ότι υπάρχουν ορισμένες πολιτικές σκοπιμότητες και λόγοι πίσω από αυτό, επομένως προσπαθούμε αντιθέτως να το απλοποιήσουμε, με αποτέλεσμα τελικά να επιτυγχάνουμε λίγα.
<P>
Ο κ. Mulder έθεσε ένα ερώτημα σχετικά με την εισαγγελική αρχή. Η Επιτροπή υποστηρίζει θερμά την ιδέα της εισαγγελίας, αλλά πολλά κράτη μέλη δεν διάκεινται ιδιαίτερα θετικά στο θέμα αυτό. Η Επιτροπή δεν την συμπεριέλαβε στο πρόγραμμα εργασίας της, διότι είδε ξεκάθαρα ότι θα συναντούσε την έντονη αντίσταση ορισμένων κρατών μελών. Συμπεριλαμβανόταν στο «πρόγραμμα της Χάγης», το οποίο εντείνει τη δικαστική συνεργασία μεταξύ των κρατών μελών. Από όσο γνωρίζω, ωστόσο, αποσύρεται από το εν λόγω πρόγραμμα. Λυπούμαστε βαθύτατα γι’ αυτό και θα προσπαθήσουμε να βρούμε άλλους τρόπους για να εντείνουμε τη συνεργασία μεταξύ των κρατών μελών.
<P>
Τα θέματα που έθεσε ο κ. Fazakas δείχνουν σαφώς πώς η έλλειψη ενός σωστού μηχανισμού συνεργασίας καθιστά δύσκολη την επίτευξη ουσιαστικών αποτελεσμάτων. Απαντώντας στην ερώτησή του, φυσικά και θα εκπονήσουμε έκθεση έως τον Οκτώβριο του 2005. Εντούτοις, αυτό αποτελεί ένα θέμα όπου μπορούμε σαφώς να δούμε ότι ένα κράτος μέλος κατέβαλε αρχικά εντατικές προσπάθειες, σε πολύ καλή συνεργασία με την OLAF, και στη συνέχεια η υπόθεση διαμοιράστηκε στα κράτη μέλη όπου πραγματοποιήθηκαν αυτές οι πράξεις. Δικαστικοί στα διάφορα κράτη μέλη εξέτασαν τα θέματα αυτά με πολύ διαφορετικούς τρόπους, δίνοντας προτεραιότητα σε διαφορετικές πτυχές. Επομένως, κάποιο πρότυπο συνεργασίας θα ήταν πολύ χρήσιμο.
<P>
Όπως επεσήμανε ο κ. Lundgren, η καταπολέμηση της απάτης είναι ένα πολύ συστηματικό ζήτημα. Η Επιτροπή επιθυμεί να αναπτύξει μια συστηματική αντίδραση στην πιθανή δημοσιονομική κακοδιαχείριση. Δεν μπορούμε ποτέ να αποφύγουμε το κακό, αλλά το ερώτημα, σε μια δημοκρατική κοινωνία, είναι πώς διαχειριζόμαστε αυτές τις περιπτώσεις και πώς αναπτύσσουμε μια συστηματική αντίδραση, η οποία θα μπορεί να διαχειριστεί κάθε πιθανή άσχημη έκπληξη. 
<SPEAKER ID="93" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τρίτη, στις 12.00. 
<SPEAKER ID="94" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (Α6-0108/2005) της κ. Brepoels, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τη δημιουργία υποδομής χωρικών πληροφοριών στην Κοινότητα (INSPIRE) (COM(2004)0516 – C6-0099/2004 – 2004/0175(COD)). 
<SPEAKER ID="95" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
   . Κύριε Πρόεδρε, καταρχήν θα ήθελα να ευχαριστήσω το Ευρωπαϊκό Κοινοβούλιο και ειδικά την Επιτροπή Περιβάλλοντος, Δημόσιας Υγείας και Ασφάλειας των Τροφίμων, καθώς και την εισηγήτρια κ. Brepoels, για την εργασία που έχουν κάνει σχετικά με το θέμα αυτό κατά την πρώτη ανάγνωση.
<P>
Πράγματι, η χάραξη πολιτικής πολλές φορές παρεμποδίζεται από το γεγονός ότι οι πληροφορίες συχνά δεν είναι διαθέσιμες στη μορφή που θα επέτρεπε τη χρήση τους. Μερικές φορές τα δεδομένα, απλώς, δεν υπάρχουν. Άλλοτε υπάρχουν, αλλά δεν έχουν επαρκή τεκμηρίωση ή ικανοποιητική ποιότητα. Άλλες φορές πάλι, οι πληροφορίες είναι κατακερματισμένες και σε ποικιλία διαφορετικών μορφών και τύπων, πράγμα που καθιστά αδύνατη τη χρήση τους για χάραξη πολιτικής σε ευρωπαϊκό επίπεδο. Σε άλλες περιπτώσεις, τις πληροφορίες έχουν κρατικές αρχές που δεν επιθυμούν τη δημοσιοποίησή τους. Οι ευρωπαίοι υπεύθυνοι για χάραξη πολιτικής, είτε αντιμετωπίζουν άρνηση πρόσβασης στις σχετικές πληροφορίες, είτε αναγκάζονται να δεχθούν επαχθείς και δαπανηρές ρυθμίσεις αδειοδότησης, ώστε να αποκτήσουν πρόσβαση στα δεδομένα. Το αποτέλεσμα είναι ότι η περιβαλλοντική μας πολιτική δεν βασίζεται στις γνώσεις στον βαθμό που αυτό θα ήταν δυνατόν και επιθυμητό. Το INSPIRE θα βοηθήσει στην άρση αυτών των εμποδίων, υποχρεώνοντας τις δημόσιες αρχές να βελτιώσουν την τεκμηρίωση και να εξασφαλίσουν τη διαλειτουργικότητα των συστημάτων δεδομένων τους. επίσης, θα μοιράζονται τα δεδομένα μεταξύ τους αλλά και με το κοινό. Με τον τρόπο αυτό, η υποδομή των γνώσεων θα βελτιωθεί, όχι μόνο για την περιβαλλοντική πολιτική αλλά και για τα άλλα πεδία πολιτικής που χρησιμοποιούν τα ίδια γεωγραφικά δεδομένα.
<P>
Κατά τη διάρκεια των 6 τελευταίων μηνών πραγματοποιήθηκαν εντατικές συζητήσεις μεταξύ των τριών θεσμικών οργάνων, με σκοπό την επίτευξη συμφωνίας σε πρώτη ανάγνωση στο θέμα αυτό. Δυστυχώς όμως, αυτό δεν κατέστη δυνατόν εξαιτίας συνεχιζόμενων ανησυχιών που προβάλλονται από ορισμένα κράτη μέλη σε σχέση με τα δικαιώματα πνευματικής ιδιοκτησίας. Παρόλα αυτά, είμαι ιδιαίτερα ευγνώμων για την επιμονή και την επιμέλεια με την οποία το Κοινοβούλιο, και δη η εισηγήτρια κ. Brepoels, επιχείρησαν να επιτύχουν συμφωνία με το Συμβούλιο. Κατά τη διάρκεια αυτών των συζητήσεων, το Κοινοβούλιο απέδειξε ότι αντιλαμβάνεται σαφώς τη σημασία που έχει η άρση των εμποδίων, στα οποία αναφέρθηκα προηγουμένως, ώστε να βελτιωθεί η υποδομή γνώσεων για την περιβαλλοντική πολιτική. 
<SPEAKER ID="96" LANGUAGE="NL" NAME="Frederika Brepoels (PPE-DE )," AFFILIATION="εισηγήτρια">
<P>
   . Κύριε Πρόεδρε, κυρίες και κύριοι, όπως ο κ. Επίτροπος ήδη ανέφερε, υπάρχει πράγματι μεγάλη ανάγκη για πληροφορίες και για καλύτερη διαχείριση της υφιστάμενης ροής πληροφοριών. Αυτό ισχύει για την Ευρωπαϊκή Ένωση γενικά όπως διαπιστώσαμε στα δημοψηφίσματα για το Σύνταγμα αλλά επίσης και για όλους τους τομείς κοινοτικής πολιτικής, ειδικότερα. Παρά τις δεκαετίες κοινής ευρωπαϊκής περιβαλλοντικής πολιτικής, υπάρχουν ακόμη αποδείξεις σημαντικών εμποδίων που εμποδίζουν την πρόσβαση και τη χρήση χωρικών πληροφοριών σε κοινοτικό επίπεδο. Υπάρχουν ήδη σε εφαρμογή αρκετά εργαλεία, περιλαμβανομένης της Ευρωπαϊκής Υπηρεσίας Περιβάλλοντος, ενώ αναπτύσσονται και νέα εργαλεία σε αρκετές οδηγίες που σχετίζονται με το θέμα αυτό. Τώρα, με σκοπό την εξάλειψη αυτών των ελαττωμάτων, η Επιτροπή έχει καταθέσει πρόταση για τη δημιουργία και λειτουργία υποδομής χωρικών πληροφοριών στην Ευρώπη, η οποία έχει συντμηθεί σε «Inspire». Στην αρχή, θα βασίζεται σε υφιστάμενες υποδομές δεδομένων και σε πληροφορίες που υπάρχουν στα κράτη μέλη.
<P>
Μπορώ να σας πω, κύριε Επίτροπε, ότι υποστηρίζουμε πλήρως τους στόχους και τις αρχές της πρότασης, επειδή το Inspire επιδιώκει επίσης να παράσχει στο κοινό μεγαλύτερη δυνατότητα κατανόησης της περιβαλλοντικής πολιτικής και, από την άποψη αυτή, να αυξήσει το επίπεδο λογοδοσίας σε επίπεδο τοπικής και περιφερειακής αυτοδιοίκησης. Το Inspire επιδιώκει επίσης να προωθήσει την επαναχρησιμοποίηση αλλά κυρίως την ανταλλαγή και την κοινή χρήση δεδομένων μεταξύ κυβερνήσεων και, χωρίς αμφιβολία, να είναι η κινητήρια δύναμη πίσω από τη συγκέντρωση των νέων σχετικών περιβαλλοντικών πληροφοριών.
<P>
Το επίκεντρο της προσοχής μας ήταν, καταρχάς, το θέμα κόστους-ωφέλειας. Γνωρίζετε ότι οι προμηθευτές δεδομένων ανησυχούν για το εισόδημα το οποίο θέλουν να συνεχίσουν να παράγουν έτσι, ώστε να προάγεται η καινοτομία και η ανάπτυξη. Νομίζω ότι είναι σημαντικό για το Inspire να μην αναφερθούμε σε αυτή τη συζήτηση στην οικονομική αντιστάθμιση για αυτούς τους προμηθευτές πληροφοριών. Αυτό παραμένει ένα θέμα το οποίο πρέπει να επιλυθεί σε επίπεδο κρατών μελών.
<SPEAKER ID="97" LANGUAGE="DE" NAME="Richard Seeber," AFFILIATION="εξ ονόματος της Ομάδας PPE-DE">
<SPEAKER ID="98" LANGUAGE="ES" NAME="María Isabel Salinas García," AFFILIATION="εξ ονόματος της Ομάδας PSE">
<P>
Μία σημαντική πτυχή, στην οποία θα ήθελα να αναφερθώ, είναι αυτή της χρηματοδότησης. Από αυτή την άποψη, θα ήθελα να επισημάνω ότι, σύμφωνα με τους υπολογισμούς της ίδιας της Ευρωπαϊκής Επιτροπής, η εφαρμογή αυτής της οδηγίας θα κοστίσει 5 εκατομμύρια ευρώ σε κάθε κράτος μέλος, ποσό που αποτελεί το 1% των συνολικών δαπανών στις χωρικές πληροφορίες, ενώ η εφαρμογή της αναμένεται να φέρει περιβαλλοντικά οφέλη αξίας άνω των 30 εκατομμυρίων ευρώ για κάθε κράτος μέλος, μολονότι θα είναι ίσως αναγκαίο να θεσπίσει η οδηγία ξεκάθαρα τις προϋποθέσεις συμμετοχής στο πλαίσιο των υφιστάμενων κοινοτικών δημοσιονομικών μέσων για το κόστος των προβλεπόμενων δράσεων.
<SPEAKER ID="99" LANGUAGE="IT" NAME="Vittorio Prodi," AFFILIATION="εξ ονόματος της Ομάδας ALDE">
<P>
   . Κύριε Πρόεδρε, κυρίες και κύριοι, θα ήθελα να ευχαριστήσω και εγώ την κ. Brepoels για το έργο που επιτέλεσε και στο οποίο συμβάλαμε και εμείς. Η Ομάδα της Συμμαχίας Φιλελευθέρων και Δημοκρατών για την Ευρώπη εκφράζει την υποστήριξή της στην έκθεση, καθώς αντιπροσωπεύει μια πολύ σημαντική προσπάθεια συντονισμού μεταξύ των κρατών μελών.
<P>
Προκαλεί ωστόσο θλίψη η μεροληπτική στάση του Συμβουλίου, γιατί, αφενός, περιορίζεται στις περιβαλλοντικές εφαρμογές και, αφετέρου, δεν εκμεταλλεύεται πλήρως τις δυνατότητες συντονισμού της Επιτροπής. Η Επιτροπή μπορεί να αναλάβει έναν πολύ σημαντικότερο ρόλο. Η μεροληπτική αυτή στάση θα καταστήσει στο μέλλον αναγκαία την επανεξέταση αυτών των θεμάτων, όταν θα παραστεί η ανάγκη να γενικευθεί το υπό εξέταση έγγραφο και να γίνουν κατανοητές οι δυνατότητες εφαρμογής –οι οποίες θα διευρυνθούν σύντομα από τα διαθέσιμα δορυφορικά συστήματα και ειδικότερα το Galileo– όπως η δυνατότητα υποστήριξης της αεροναυτιλίας, των οδικών μεταφορών και της ναυσιπλοΐας, η δυνατότητα υποστήριξης στη χρήση και στην παρακολούθηση του εδάφους που δεν έχει οδηγηθεί ακόμη στη λογική της κατάληξη και η συγκέντρωση στατιστικών δεδομένων με γεωγραφικές αναφορές που θα μπορούσε να προσφέρει περαιτέρω συσχετισμούς.
<SPEAKER ID="100" LANGUAGE="FI" NAME="Satu Hassi," AFFILIATION="εξ ονόματος της Ομάδας Verts/ALE">
<P>
   . Κύριε Πρόεδρε, θα ήθελα να ευχαριστήσω θερμά την εισηγήτρια, κ. Brepoels, για το εξαιρετικό επίπεδο της συνεργασίας της με τις πολιτικές ομάδες. Το Συμβούλιο Υπουργών ήθελε να επιβάλει πάρα πολλούς περιορισμούς στην πρόσβαση του κοινού στις πληροφορίες. Στηρίζουμε την εισηγήτρια στα συμπεράσματά της ότι δεν συμφωνούμε με αυτό και ότι, κατά συνέπεια, ο συμβιβασμός κατά την πρώτη ανάγνωση δεν επετεύχθη.
<SPEAKER ID="101" LANGUAGE="EN" NAME="Gerard Batten," AFFILIATION="εξ ονόματος της Ομάδας IND/DEM">
<P>
Η υπάρχει εδώ και 215 χρόνια και έχει μακρύ και καταξιωμένο ιστορικό. Τα τελευταία 20 περίπου χρόνια, εξελίχθηκε από οργανισμό χρηματοδοτούμενο από την κυβέρνηση σε μία επιτυχημένη εμπορική επιχείρηση. Υπό την υφιστάμενη διάρθρωσή της, είναι υπεύθυνη για τα οικονομικά της και έχει την ελευθερία να αναπτύσσει νέες πρωτοβουλίες σε σχέση με τους πελάτες. Η οδηγία θέτει όλα αυτά σε κίνδυνο και θα υπονομεύσει την επιτυχή εμπορική λειτουργία της.
<SPEAKER ID="102" LANGUAGE="FR" NAME="Eija-Riitta Korhola (PPE-DE )." AFFILIATION="">
<SPEAKER ID="103" LANGUAGE="PL" NAME="Urszula Krupa (IND/DEM )." AFFILIATION="">
<P>
    Κύριε Πρόεδρε, η πρόταση οδηγίας για το INSPIRE θέτει κανόνες για τη δημιουργία υποδομής χωρικών πληροφοριών για τους σκοπούς υλοποίησης των κοινοτικών περιβαλλοντικών πολιτικών στα κράτη μέλη. Ο πρώτιστος στόχος της προορίζεται να είναι η συλλογή χωρικών δεδομένων και οι συνδεόμενες υπηρεσίες, οι τεχνολογίες δικτύου για ανταλλαγή, η πρόσβαση, η χρήση, οι μηχανισμοί και οι διαδικασίες συντονισμού και παρακολούθησης.
<P>
Για την υλοποίηση του INSPIRE θα μπορούσαν να χρειαστούν ετήσιες δαπάνες ύψους 5 εκατομμυρίων ευρώ ανά κράτος μέλος και, παρά ταύτα, η βάση δεδομένων δεν θα ήταν πλήρως λειτουργική για ακόμη 10 χρόνια. Αξίζει να τονιστεί στο σημείο αυτό ότι οι απόπειρες δημιουργίας μιας υποδομής πληροφοριών δεν πρέπει να έρχονται σε αντίθεση με τις κοινωνικές πολιτικές των επιμέρους κρατών μελών.
<SPEAKER ID="104" LANGUAGE="EN" NAME="Σταύρος Δήμας," AFFILIATION="μέλος της Επιτροπής">
<P>
   .  Κύριε Πρόεδρε, θα ήθελα καταρχάς να ευχαριστήσω την κ. Salinas García που τόνισε το γεγονός ότι τα πλεονεκτήματα της οδηγίας είναι κατά πολύ περισσότερα του κόστους. Όσον αφορά τις παρατηρήσεις της κ. Brepoels σχετικά με τα δικαιώματα πνευματικής ιδιοκτησίας, θα ήθελα να τονίσω ότι αυτά δεν εκτίθενται σε σοβαρό κίνδυνο από την προτεινόμενη οδηγία. Ειδικότερα, δεν επηρεάζεται με κανένα τρόπο η αρχή της συνύπαρξης ή η κυριότητα των δικαιωμάτων πνευματικής ιδιοκτησίας.
<P>
Τα δικαιώματα πνευματικής ιδιοκτησίας που διαθέτουν οι δημόσιες αρχές πρέπει να ασκούνται κατά τρόπο συμβατό με τον στόχο της οδηγίας , που είναι η διασφάλιση της μέγιστης δυνατής πώλησης δεδομένων μεταξύ των δημόσιων αρχών, καθώς και της δημόσιας πρόσβασης στα δεδομένα. Εντούτοις, για να απαντήσω σε ορισμένους από τους προβληματισμούς του κ. Batten, η προτεινόμενη οδηγία επιτρέπει ρητά στις δημόσιες αρχές να ζητούν αντίτιμο για δεδομένα τα οποία τηλεφορτώνουν οι πολίτες.
<P>
Ο κ. Seeber έχει δίκιο στις παρατηρήσεις του σχετικά με την επιτροπολογία. Πρόκειται πράγματι για μια τεχνική οδηγία και πολλοί από τους λεπτομερείς κανόνες, για παράδειγμα σχετικά με το πώς θα διασφαλιστεί η διαλειτουργικότητα μεταξύ των συστημάτων δεδομένων, μπορούν να αποφασιστούν μόνο σε επίπεδο εμπειρογνωμόνων.
<P>
Συμφωνώ με την κ. Korhola. Θα ήθελα να τονίσω ότι η πρόταση βασίζεται στην οδηγία για την πρόσβαση στην πληροφόρηση, ενσωματώνοντας αντίστοιχους περιορισμούς για τη δημόσια πρόσβαση στην πληροφόρηση και είναι απολύτως συμπληρωματική στη Σύμβαση Aarhus.
<P>
Οι τροπολογίες 3 και 26 μπορούν να γίνουν αποδεκτές στο σύνολό τους, ενώ οι τροπολογίες 28 και 29 μπορούν να γίνουν αποδεκτές καταρχήν. Οι περισσότερες από τις υπόλοιπες τροπολογίες επιδιώκουν την τεχνική αποσαφήνιση της πρότασης. Ορισμένες από αυτές –οι τροπολογίες 8 έως 12– στοχεύουν στην αποσαφήνιση της δομής του κειμένου και μπορούν επίσης να γίνουν αποδεκτές, αν και η τροπολογία 9 εισάγει περαιτέρω μικρές μεταβολές, οι οποίες μόνο εν μέρει μπορούν να γίνουν αποδεκτές.
<P>
Υπάρχουν μόνο έξι τροπολογίες τις οποίες δεν μπορούμε να αποδεχτούμε. Οι τροπολογίες 2 και 7 επιδιώκουν να διευρύνουν την οδηγία, ώστε να περιλαμβάνει δεδομένα που διαθέτουν θεσμικά όργανα και φορείς της Κοινότητας. Παρόλο που επί της ουσίας αυτό δεν αποτελεί πρόβλημα, θα δημιουργήσει ουσιαστικές υποχρεώσεις στα θεσμικά όργανα και οργανισμούς της Κοινότητας και αυτό δεν μπορεί να γίνει στο πλαίσιο μιας οδηγίας.
<P>
Η τροπολογία 30 διαγράφει μια αναφορά στα μέτρα που λαμβάνονται για την αποφυγή της νόθευσης του ανταγωνισμού και θα καθιστούσε το κείμενο ασαφές.
<P>
Οι τροπολογίες 52, 53 και 54 δίνουν στα κράτη μέλη περισσότερο χρόνο για την εφαρμογή ορισμένων διατάξεων της οδηγίας. Η καθυστέρηση της εφαρμογής βασικών διατάξεων, ωστόσο, θα καθυστερήσει επίσης τα οφέλη που θα προκύψουν από την εφαρμογή τους, πράγμα το οποίο δεν ευνοεί η Επιτροπή. 
<SPEAKER ID="105" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τρίτη, στις 12.00. 
<SPEAKER ID="106" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (Α6-0146/2005) του κ. Skinner, εξ ονόματος της Επιτροπής Οικονομικών και Νομισματικών Θεμάτων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τις αντασφαλίσεις και την τροποποίηση των οδηγιών 73/239/ΕΟΚ και 92/49/ΕΟΚ του Συμβουλίου, καθώς και των οδηγιών 98/78/ΕΚ και 2002/83/ΕΚ (COM(2004)0273 C6-0038/2004 2004/0097(COD)). 
<SPEAKER ID="107" LANGUAGE="EN" NAME="Σταύρος Δήμας," AFFILIATION="μέλος της Επιτροπής">
<P>
   .  Κύριε Πρόεδρε, θέλω να ξεκινήσω ευχαριστώντας τον κ. Skinner, τον εισηγητή, και την Επιτροπή Οικονομικών και Νομισματικών Θεμάτων για την εξαιρετική εργασία τους σε αυτό το σημαντικό θέμα.
<P>
Παρόλο που δεν είναι πολύ γνωστός στο κοινό, ο κλάδος των αντασφαλίσεων είναι πολύ σημαντικός για τις χρηματοοικονομικές και ασφαλιστικές αγορές στην Ευρωπαϊκή Ένωση και διεθνώς. Τα τραγικά γεγονότα της 11ης Σεπτεμβρίου καθώς και πιο πρόσφατες φυσικές καταστροφές έδειξαν πόσο σημαντικοί είναι οι εύρυθμα λειτουργούντες κλάδοι της πρωτασφάλισης και της αντασφάλισης. Η Ευρωπαϊκή Ένωση είναι ο μεγαλύτερος πάροχος αντασφαλιστικών υπηρεσιών παγκοσμίως. Η εποπτεία της αντασφάλισης είναι σημαντική για την οικονομική σταθερότητα καθώς και για το διεθνές κύρος των αντασφαλιστών της Ευρωπαϊκής Ένωσης. Αν και οι αντασφαλιστές υπόκειντο σε εθνικούς κανόνες επιτήρησης, ο κλάδος των αντασφαλίσεων ήταν ένας από τους λίγους οικονομικούς τομείς χωρίς μείζονα ευρωπαϊκή εποπτική νομοθεσία. Η πρόταση οδηγίας για τις αντασφαλίσεις προετοιμάστηκε σε στενή συνεργασία με τα κράτη μέλη και τον κλάδο των ασφαλίσεων. Είναι επίσης σύμφωνη με το τρέχον αντασφαλιστικό έργο της Διεθνούς Ένωσης Ασφαλιστικών Εποπτών.
<P>
Η πρόταση θα μπορούσε επίσης να είναι μια χρήσιμη προετοιμασία των επιχειρήσεων αντασφαλίσεων για την εισαγωγή του Solvency II, όσον αφορά την αναθεώρηση των υφιστάμενων κανόνων εποπτείας για τις επιχειρήσεις πρωτασφάλισης, σε μερικά χρόνια. Αυτό βρίσκεται υπό ανάλυση από την Επιτροπή, τα κράτη μέλη και τους ενδιαφερόμενους φορείς.
<SPEAKER ID="108" LANGUAGE="EN" NAME="Peter Skinner (PSE )," AFFILIATION="εισηγητής">
<P>
   .  Κύριε Πρόεδρε, χαίρομαι που μπορώ να σας παρουσιάσω την έκθεσή μου για αυτή την οδηγία. Ήταν μεγάλη τιμή να ασχοληθώ με το θέμα. Πρέπει να ευχαριστήσουμε πολλούς από τους ανθρώπους που εργάζονται εντός και εκτός του θεσμικού μας οργάνου: ανθρώπους όπως ο κ. John-Paul Dryden, ο οποίος αρρώστησε κατά τη διάρκεια της εκπόνησης της έκθεσης και, συνεπώς, δεν μπορούσε να μας βοηθήσει να την ολοκληρώσουμε. Ωστόσο, η κ. Manica Hauptman, η οποία την ανέλαβε, αφιέρωσε πολύ χρόνο και προσοχή στον χειρισμό των πολύ μεγάλων προβληματισμών και των λεπτομερειών. Ουσιαστικό ρόλο διαδραμάτισε και η Επιτροπή και το προσωπικό της. Είμαι βέβαιος ότι ο κ. McCreevy γνωρίζει πόσο καλό μπορεί να είναι το προσωπικό του. Χωρίς τη βοήθεια των βουλευτών και του προσωπικού τους, και σημειώνω με εκτίμηση την υποστήριξη των συναδέλφων μου από όλες τις πτέρυγες του Σώματος, δεν θα μπορούσαμε να έχουμε επιτύχει μια γρήγορη συμφωνία σε πρώτη ανάγνωση. Πήγαμε σε εκλογές, επιστρέψαμε μετά από ένα διάστημα και βρήκαμε το ζήτημα πάλι μπροστά μας, και είναι αξιοθαύμαστο που καταφέραμε να το χειριστούμε τόσο γρήγορα. Οι προβληματισμοί που εξέφρασε το Σώμα εξαλείφθηκαν σε μεγάλο βαθμό λόγω της συμφωνίας και της καλής δουλειάς που επιτελέστηκε.
<P>
Το πρώτο ερώτημα είναι, τι είναι αντασφάλιση; Αφορά συναλλαγές μεταξύ επιχειρήσεων, τους κινδύνους και τη διασπορά αυτού του κινδύνου από τον κλάδο των ασφαλίσεων. Καλύπτει τομείς, όπως τα αεροπλάνα, τα πλοία και τα κτίρια. Η 11η Σεπτεμβρίου και τα αποτελέσματά της στο Παγκόσμιο Κέντρο Εμπορίου είχαν ασφαλιστεί από μεγάλες εταιρείες αντασφαλίσεων, όπως η Lloyds και άλλες, για το είδος της καταστροφής που ελπίζαμε ότι δεν θα συνέβαινε. Πανικοβλήθηκαν, αλλά κατάφεραν να πληρώσουν τις οφειλές τους. Αυτή είναι μια οδηγία που αφορά και τις συναλλαγές μεταξύ επιχειρήσεων. Αφορά τον ανταγωνισμό. Το κεντρικό πολιτικό θέμα ήταν κατά πόσο ο ανταγωνισμός ήταν θεμιτός σε ευρωπαϊκό και όχι μόνο επίπεδο. Ήταν, συνεπώς, ζήτημα παροχής ασφάλειας.
<P>
Το ερώτημα αυτό, στη συνέχεια, μας οδήγησε σε ένα άλλο: τον χρόνο της οδηγίας. Εργαστήκαμε σε μια φόρμουλα που μας επέτρεπε να εξετάσουμε το ενδεχόμενο αποφυγής των συζητήσεων για το Solvency II, οι οποίες θα έπονταν. Η φόρμουλα θα ήταν μια μορφή συμβιβασμού, με 24μηνη περίοδο μεταφοράς και 12μηνη μεταβατική περίοδο, την οποία επικρότησα, μέσω των προσπαθειών της προεδρίας του Λουξεμβούργου και στην οποία επιτεύχθηκε εύκολα συμφωνία. Το Κοινοβούλιο την ενέκρινε στην κοινοβουλευτική επιτροπή.
<P>
Ας δούμε ορισμένα από τα στοιχεία. Η παροχή ασφάλειας απαιτείται για τις μη αμερικανικές εταιρείες στις Ηνωμένες Πολιτείες. Ανέρχεται σε δισεκατομμύρια: υπολογίζεται ότι 40 δισ. δολάρια εισπράττονται στις ΗΠΑ από ευρωπαϊκές εταιρείες. Είναι πολύ περισσότερα, της τάξης των 500 εκατ. δολαρίων ετησίως. Αυτό δεν προάγει την αποδοτικότητα και δεν παρέχει ασφάλεια κατά του κινδύνου.
<SPEAKER ID="109" LANGUAGE="" NAME="" AFFILIATION="Αντιπροέδρου">
<SPEAKER ID="110" LANGUAGE="DE" NAME="Karsten Friedrich Hoppenstedt," AFFILIATION="εξ ονόματος της Ομάδας PPE-DE">
<P>
Η οδηγία για την αντασφάλιση που τώρα δρομολογήθηκε με επιτυχία μετά από τρία χρόνια προκαταρκτικής εργασίας, στηρίζεται σε μεγάλο βαθμό στα συστήματα εποπτείας που χρησιμοποιούνται ήδη για την πρώτη ασφάλιση. Όπως επισημάνθηκε ήδη, διαπιστώθηκαν οι σημαντικές διαφορές μεταξύ ασφάλισης και αντασφάλισης σε στενή συνεργασία με το Συμβούλιο, τις αρμόδιες αρχές των κρατών μελών και εκπροσώπων των αντασφαλιστικών επιχειρήσεων και ελήφθησαν υπόψη στην πρόταση οδηγίας. Εδώ περιλαμβάνονται ειδικότερα μία ενιαία αντιμετώπιση αντασφαλίσεων ζωής και των αντασφαλίσεων εκτός του κλάδου ζωής ως προς τα περιθώρια φερεγγυότητας, μία συμφωνία βασισμένη στην προσέγγιση για επενδύσεις κεφαλαίου και ένα σαφές χρονικό όριο 36 μηνών μετά την έναρξη ισχύος της οδηγίας για τα εχέγγυα που απαιτούν ακόμα οι εποπτικές αρχές στα επιμέρους κράτη μέλη.
<P>
Θα ήθελα να ευχαριστήσω θερμά τον εισηγητή κ. Skinner για τη στενή του συνεργασία. Ελπίζουμε όλοι ότι την επόμενη φορά που θα συζητηθεί ένας τόσο σημαντικός πόρος θα έχουμε περισσότερο χρόνο στις επιτροπές και μεγαλύτερο χρόνο προετοιμασίας. 
<SPEAKER ID="111" LANGUAGE="DE" NAME="Harald Ettl," AFFILIATION="εξ ονόματος της Ομάδας PSE">
<P>
   .  Κύριε Πρόεδρε, θα ήθελα να ευχαριστήσω τον κ. Peter Skinner για την εργασία του, ειδικά ως υπευθύνου για το . Φυσικά, είναι λογικό επακόλουθο ότι χαίρομαι που έχουμε τώρα αυτήν την έκθεση.
<SPEAKER ID="112" LANGUAGE="" NAME="" AFFILIATION="Αντιπροέδρου">
<SPEAKER ID="113" LANGUAGE="EN" NAME="Sarah Ludford," AFFILIATION="εξ ονόματος της Ομάδας ALDE">
<P>
Δεν είναι ελκυστικό θέμα. Πιθανότατα κανείς δεν θα μιλούσε πολύ γι’ αυτό σε ένα δημοψήφισμα για το Σύνταγμα –αν γινόταν– αλλά είναι εξαιρετικά σημαντικό. Η έλλειψη ρυθμιστικού πλαισίου της ΕΕ για την αντασφάλιση και οι διαφορετικοί εθνικοί κανονισμοί αποτέλεσαν πηγή αβεβαιότητας για τις επιχειρήσεις, φραγμών στις συναλλαγές εντός της εσωτερικής αγοράς, μεγαλύτερου διοικητικού φόρτου και κόστους και εξασθένισης της θέσης της ΕΕ στις διεθνείς εμπορικές διαπραγματεύσεις. Εκπροσωπώντας το Λονδίνο, με τον ισχυρό κλάδο ασφαλίσεών του, και ιδιαίτερα έχοντας εργαστεί επί σειρά ετών στη Lloyds του Λονδίνου, αντιλαμβάνομαι πόσο σημαντικό επίτευγμα για την ενιαία αγορά είναι αυτό, με βάση τις αναγνωρισμένες αρχές αδειοδότησης του ελέγχου του κράτους καταγωγής και της αμοιβαίας αναγνώρισης.
<SPEAKER ID="114" LANGUAGE="PL" NAME="Wiesław Stefan Kuc (PSE )." AFFILIATION="">
<P>
Το πρώτο είναι το θέμα του κατά πόσο μας επιτρέπεται να περιορίσουμε το πεδίο των κανόνων της οδηγίας σε αντασφαλιστικές επιχειρήσεις. Σε τελική ανάλυση, γνωρίζουμε πολύ καλά ότι οι αντασφαλιστικές επιχειρήσεις συνάπτουν αντασφαλιστήρια αμοιβαίας ασφάλισης με σκοπό τη μείωση των κινδύνων, όπως πράττουν και οι τράπεζες όταν εκδίδουν τραπεζικές εγγυήσεις. Το δεύτερο σημείο με το οποίο θα ήθελα να ασχοληθώ είναι η ανάγκη για την υποχρεωτική αντασφάλιση ασφαλιστηρίων φυσικών καταστροφών, για τα οποία υπάρχουν 14 διαφορετικοί τύποι. Όπως υπονοεί και ο όρος, οι φυσικές καταστροφές είναι απρόβλεπτες και κατά συνέπεια ενέχουν πολύ υψηλό κίνδυνο, παρότι ορισμένες φορές παρατηρούμε ότι τέτοιες καταστροφές ενδέχεται να μην συμβούν για πολλά χρόνια. Αυτόν τον κίνδυνο υφίστανται τόσο οι μεγάλες ασφαλιστικές εταιρείες όσο και οι πολυάριθμες μικρότερες. Είναι ιδιαίτερα μεγάλος ο κίνδυνος στον τομέα της γεωργίας, καθώς η ύπαρξη μεγάλου αριθμού γεωργικών εκμεταλλεύσεων σημαίνει ότι θα έχει συναφθεί και μεγάλος αριθμός ασφαλιστηρίων.
<SPEAKER ID="115" LANGUAGE="EN" NAME="Charlie McCreevy," AFFILIATION="μέλος της Επιτροπής">
<P>
   .  Κύριε Πρόεδρε, θέλω να ξεκινήσω ζητώντας συγγνώμη από τον κ. Skinner και άλλους βουλευτές για την αναπόφευκτη καθυστέρησή μου εξαιτίας της κυκλοφοριακής συμφόρησης και της συνεδρίασης του Συμβουλίου Ανταγωνιστικότητας στο Λουξεμβούργο. Ωστόσο, ήμουν παρών για τις ομιλίες.
<P>
Ο κ. Skinner έθεσε επίσης το θέμα της παροχής ασφάλειας. Η παροχή ασφάλειας είναι εξαιρετικά δαπανηρή για τις επιχειρήσεις αντασφαλίσεων, καθώς περιορίζει την επενδυτική στρατηγική. Αυτό οδηγεί τελικά σε ακριβότερες υπηρεσίες αντασφαλίσεων, κάτι που θα μπορούσε να αυξήσει τα ασφάλιστρα για τους ασφαλισμένους. Ο κλάδος των πρωτασφαλίσεων της ΕΕ θα ήθελε ιδιαίτερα να δει την κατάργηση ή την τροποποίηση του αμερικανικού συστήματος παροχής ασφάλειας. Είχα πρόσφατα συνομιλίες με τους αμερικανούς ομολόγους μου με στόχο την κατάργηση ή τη μείωση της ασφάλειας που απαιτούν οι ΗΠΑ και οι συνομιλίες αυτές συνεχίζονται.
<P>
Συγχαίρω την επιτροπή και τον εισηγητή, τον κ. Skinner, για την εξαιρετική εργασία τους και ευχαριστώ όλους όσοι συνέβαλαν να διασφαλιστεί η ταχεία και αποτελεσματική περάτωση της εργασίας αυτής. 
<SPEAKER ID="116" LANGUAGE="EN" NAME="Peter Skinner (PSE )," AFFILIATION="εισηγητής">
<SPEAKER ID="117" LANGUAGE="EN" NAME="Charlie McCreevy," AFFILIATION="μέλος της Επιτροπής">
<SPEAKER ID="118" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τρίτη, στις 12.00. 
<SPEAKER ID="119" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0145/2005) της κ. Agnes Schierhuber, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου για τη στήριξη της αγροτικής ανάπτυξης από το Ευρωπαϊκό Γεωργικό Ταμείο Αγροτικής Ανάπτυξης (ΕΓΤΑΑ) (COM(2004)0490) – C6-0181/2004 – 2004/0161(CNS)). 
<SPEAKER ID="120" LANGUAGE="EN" NAME="Charlie McCreevy," AFFILIATION="μέλος της Επιτροπής">
<P>
   .  Κύριε Πρόεδρε, επιτρέψτε μου ξεκινώντας να ζητήσω συγγνώμη εκ μέρους της συναδέλφου Επιτρόπου, κ. Fischer Boel. Έχει καθυστερήσει, αλλά θα είναι εδώ πριν από το τέλος της συζήτησης.
<P>
Θέλω να ξεκινήσω ευχαριστώντας την κ. Schierhuber και τα μέλη της Επιτροπής Γεωργίας και Ανάπτυξης της Υπαίθρου για την εργασία τους στην έκθεση αυτή.
<P>
Η επιτροπή ενέκρινε την έκθεση με 129 τροπολογίες. Θα σχολιάσω ορισμένα μόνο από τα κυριότερα σημεία. Ορισμένες τροπολογίες μείωσαν τα ελάχιστα ποσοστά χρηματοδότησης για τους τρεις άξονες, διατήρησαν την προτεινόμενη χρηματοδότηση για το LEADER και κατήργησαν το αποθεματικό για την προσέγγιση αυτή. Αυτό θα πρέπει να προσδώσει μεγαλύτερη ευελιξία στον προγραμματισμό των προτεραιοτήτων των κρατών μελών. Κατανοώ αυτή την ανάγκη και επικροτώ το γεγονός ότι το Ευρωπαϊκό Κοινοβούλιο συμφωνεί με την ανάγκη για ελάχιστα ποσοστά. Αυτό είναι κρίσιμης σημασίας αν θέλουμε να διασφαλίσουμε ισορροπημένα προγράμματα τα οποία θα ανταποκρίνονται στο μεγάλο φάσμα προκλήσεων στις αγροτικές περιοχές.
<P>
Η Επιτροπή είναι πρόθυμη να αποδεχτεί τη μείωση των ελάχιστων ποσοστών. Ωστόσο, θεωρώ ότι η μείωση για τον άξονα 3 –ποιότητα ζωής και διαφοροποίηση της αγροτικής οικονομίας– από 15% σε 8% είναι πολύ μεγάλη και θα έχει αρνητικές επιπτώσεις στην απαραίτητη ισορροπία μεταξύ των αξόνων. Αναφέρομαι στις τροπολογίες 17, 43, 44, 115, 117 και 118. Μην ξεχνάτε, παρακαλώ, ότι τα μέτρα του άξονα 3, αν χρησιμοποιηθούν σωστά, μπορούν να συμβάλουν σημαντικά στην προώθηση της οικονομικής ανάπτυξης και τη δημιουργία θέσεων εργασίας στις αγροτικές περιοχές. Αυτό είναι σαφώς προς το συμφέρον των γεωργών μας και των οικογενειών τους και συνδέεται στενά με αυτό που θέλουμε να επιτύχουμε σύμφωνα με τη στρατηγική της Λισαβόνας.
<P>
Άλλες τροπολογίες συνδέουν τον στρατηγικό και τον επιχειρησιακό σχεδιασμό και μειώνουν τις διαδικασίες εκπόνησης εκθέσεων σε δύο εκθέσεις για ολόκληρη της οικονομική περίοδο – τροπολογίες 34 έως 41. Είμαι διστακτικός ως προς το πρώτο σημείο, καθώς η στρατηγική θα πρέπει να προηγείται του επιχειρησιακού σχεδιασμού. Ωστόσο, είμαι έτοιμος να συμβιβαστώ σε μια μειωμένη συχνότητα της στρατηγικής παρακολούθησης, διετούς αντί για ετήσιας. Θα τόνιζα ότι η ενεργός εκπόνηση εκθέσεων είναι ουσιαστικής σημασίας για την υποχρέωση λογοδοσίας και για να εξηγήσουμε στους πολίτες της Ευρώπης τη συμβολή της πολιτικής μας στη γεωργία και τις αγροτικές περιοχές.
<P>
Μπορώ καταρχήν να αποδεχτώ τις κύριες τροπολογίες για τον άξονα 1 – τροπολογίες 54, 63, 65 (εν μέρει), 66 και 67. Αφορούν την επέκταση της στήριξης προς τους νέους γεωργούς σε επιδοτούμενα δάνεια, την απαίτηση τα σχέδια δασικής διαχείρισης να είναι συνάρτηση του μεγέθους της εκμετάλλευσης, την επέκταση της στήριξης σε πάρα πολύ μικρές επιχειρήσεις για τη μεταποίηση και τη διάθεση στην αγορά γεωργικών προϊόντων (στον δασικό τομέα, ωστόσο, η στήριξη θα παραμείνει περιορισμένη στις πολύ μικρές επιχειρήσεις), την ένταξη του αναδασμού ως επιλέξιμη στήριξη για τις υποδομές, την κατά κύριο λόγο επικέντρωση σε πράξεις που στοχεύουν στη βελτίωση της ανταγωνιστικότητας, τη στήριξη για τη συνεργασία μεταξύ των φορέων στην αλυσίδα διατροφής και για τη μεταφορά γνώσης.
<P>
Έρχομαι τώρα στον άξονα 2, που αφορά τις τροπολογίες 73, 79 και μέρη των τροπολογιών 69, 76 και 81. Η Επιτροπή είναι καταρχήν έτοιμη να αποδεχτεί ή να αποδεχτεί εν μέρει τροπολογίες που αφορούν: την ένταξη της διατήρησης της γενετικής ποικιλότητας, την ένταξη πληρωμών που συνδέονται με την οδηγία πλαίσιο για τα ύδατα, να μην θεωρήσει τις απαιτήσεις για τη χρήση φυτοφαρμάκων και λιπασμάτων ως συμπληρωματικές των υποχρεωτικών απαιτήσεων αλλά ως μέρος τους, μια περισσότερο ευέλικτη προσέγγιση όσον αφορά τη διάρκεια των αγροτοπεριβαλλοντικών δεσμεύσεων, την επιλεξιμότητα περιοχών υψηλής φυσικής αξίας μεταξύ των μη παραγωγικών επενδύσεων και την ένταξη κριτηρίων απώλειας εισοδήματος για τις πληρωμές σχετικά με το Natura 2000 στη δασοκομία.
<SPEAKER ID="121" LANGUAGE="DE" NAME="Agnes Schierhuber (PPE-DE )," AFFILIATION="εισηγήτρια">
<P>
Περισσότεροι από τους μισούς κατοίκους της Ευρωπαϊκής Ένωσης ζουν στην ύπαιθρο, που καλύπτει περίπου το 90% της ευρωπαϊκής επικράτειας. Όλοι θέλουμε να κάνουμε τις περιφέρειες με τις πόλεις και τα χωριά τους ενεργές και ελκυστικές, να τις διατηρήσουμε έτσι και να προσφέρουμε ένα λαμπρό μέλλον στις αγροτικές περιοχές –χαίρομαι πολύ που ήρθατε τώρα, κυρία Επίτροπε– και η σημαντικότερη προϋπόθεση γι’ αυτό είναι μία ανθηρή και, το κυριότερο, παραγωγική γεωργία και δασοκομία.
<P>
Με τη μεταρρύθμιση της ΚΓΠ το 2003 δρομολογήθηκαν μόνιμες αλλαγές στην ευρωπαϊκή γεωργία και δασοκομία. Η σημασία της αγροτικής ανάπτυξης αυξήθηκε καθώς προχωρούσε η μεταρρύθμιση. Στην έκθεση περιλαμβάνεται η περίοδος προγραμματισμού 2007-2013 για την αγροτική ανάπτυξη. Κατέβαλα ιδιαίτερες προσπάθειες για να τηρήσω το χρονοδιάγραμμα της ψηφοφορίας εδώ στην Ολομέλεια ούτως, ώστε το Συμβούλιο και η Επιτροπή να έχουν στη διάθεσή τους έναν φάκελο πριν από το τέλος της προεδρίας του Λουξεμβούργου. Οι αγρότες χρειάζονται ασφάλεια για τον προγραμματισμό τους.
<P>
Πρόκειται για τον πρώτο μεγάλο προγραμματισμό για τη γεωργία στην ΕΕ των 25. Η ανάπτυξη της υπαίθρου είναι σημαντική για όλα τα κράτη μέλη, κυρίως όμως για τις νέες χώρες, και έχει ιδιαίτερη σημασία σε συνάρτηση με τις δημοσιονομικές προοπτικές για την περίοδο που αρχίζει το 2007.
<P>
Θα ήθελα να σας υπενθυμίσω ότι η Επιτροπή Γεωργίας και Ανάπτυξης της Υπαίθρου υπέβαλε συνολικά 342 τροπολογίες, η Επιτροπή Περιφερειακής Ανάπτυξης 75 και η Επιτροπή Προϋπολογισμών μία. Έτσι, το γεγονός ότι τώρα έχουμε μόνο 130 αποτελεί επίτευγμα. Οπωσδήποτε, χρειαζόμαστε αυτό το είδος διεπιστημονικής συνεργασίας καθώς και τη διάθεση συνεργασίας στις αγροτικές περιοχές. Στην πρόταση της Επιτροπής υπάρχουν πολλά θετικά στοιχεία: η συνένωση μέσων χρηματοδότησης σε ένα μόνο ταμείο, η απλούστευση με στόχο την ευκολότερη κατανόηση και πολλά άλλα. Επίσης, η δομή των τριών θεματικών αξόνων και η προσέγγιση του Leader.
<P>
Στις διαβουλεύσεις μας με την Επιτροπή Γεωργίας καταλήξαμε σε τρεις μείζονες συμβιβασμούς. Ο πρώτος είναι η στάθμιση των αξόνων, ο δεύτερος το Leader και ο τρίτος η συγχρηματοδότηση, όπως προτείνεται από την Επιτροπή. Καταλήξαμε στο συμπέρασμα ότι, για να διατηρήσουμε την επικουρικότητα, είναι σημαντικό να μειώσουμε τους πόρους των αξόνων σε 10, 20 και 8. Για το Leader προβλέπουμε ελάχιστη χρηματοδότηση 7%, αλλά ζητάμε να διαγραφεί το αποθεματικό του. Ακόμη, είναι ουσιαστικής σημασίας ότι εάν εγκριθεί αυτό με πλειοψηφία, το Κοινοβούλιο θα στείλει ένα σημαντικό πολιτικό μήνυμα στο Συμβούλιο και την Επιτροπή. Κατέβαλα διαρκείς προσπάθειες, προκειμένου η έκθεση αυτή να καλύψει τόσο τις βόρειες και τις νότιες όσο και τις δυτικές και ανατολικές περιφέρειες. Επίσης, η έκθεση αναγνωρίζει ξεκάθαρα ότι η διαφοροποίηση της μεταρρύθμισης της ΚΓΠ αποδεσμεύει χρήματα που πρέπει να διατεθούν κυρίως στους άξονες 1 και 2. Ξέρω ότι η κ. Επίτροπος συμφωνεί μαζί μου πως είναι αναγκαίο να υποστηριχθούν οι νέοι αγρότες. Πρόκειται για τις μελλοντικές μας γενιές και ελπίζω ότι θα συμφωνήσετε, κυρία Επίτροπε, με την προσέγγιση του Κοινοβουλίου που είναι 55 000 ευρώ ανά εκμετάλλευση. Απαιτείται μεγαλύτερη ανταγωνιστικότητα και αυτό μας ωθεί σε επέκταση στις μικρομεσαίες γεωργικές εκμεταλλεύσεις και στις μικρές και πολύ μικρές επιχειρήσεις της δασοκομίας, για να μην μιλήσουμε για τις μειονεκτικές περιοχές, κυρία Επίτροπε, όπου θέλουμε να γίνει μία μελέτη για να καταλήξουμε σε έναν κατάλληλο επαναπροσδιορισμό των μειονεκτικών περιοχών και να επιτύχουμε τους στόχους της Λισαβόνας και του Γκαίτεμποργκ.
<P>
Υπάρχουν και πολλά άλλα. Θέλουμε επίσης περισσότερα χρήματα, γιατί υποστηρίζουμε το Natura 2000, που όμως θα λειτουργήσει μόνο εάν δοθούν περισσότεροι πόροι στην ανάπτυξη της υπαίθρου. Το πρόγραμμα αγροτικής ανάπτυξης δεν μπορεί να αντικαταστήσει τα άλλα προγράμματα, τα διαρθρωτικά ταμεία, κλπ. Πρέπει να προσπαθήσουμε όλοι μαζί για την προώθηση των αγροτικών περιοχών.
<P>
Τρεις τροπολογίες υποβλήθηκαν τελικά στην Ολομέλεια. Μπορώ να εγκρίνω τις τροπολογίες 130 και 131, δυστυχώς όμως όχι και την 132. 
<SPEAKER ID="122" LANGUAGE="IT" NAME="Armando Dionisi," AFFILIATION="εξ ονόματος της Ομάδας PPE-DE">
<P>
Η έκθεση που εγκρίθηκε από την Επιτροπή Γεωργίας και Ανάπτυξης της Υπαίθρου αποδίδει μεγάλη σημασία στα μέτρα στήριξης των νέων αγροτών, τους οποίους πρέπει να ενθαρρύνουμε ώστε να μην εγκαταλείψουν την ύπαιθρο και να στρέψουν τη δραστηριότητά τους σε ανταγωνιστικά και βιώσιμα συστήματα. Η προσπάθεια της κ. Schierhuber για διατήρηση των πόρων για την αγροτική ανάπτυξη είναι αξιέπαινη, αλλά η μείωση των υποχρεωτικών ποσοστών δαπάνης σε τρεις άξονες δημιουργεί αμφιβολίες. Θα ήταν σκοπιμότερο να διατηρηθεί η πρόταση της Επιτροπής, καθώς αν μειωθούν τα ποσοστά, θα δοθεί στα κράτη μέλη μεγαλύτερη διακριτική ευχέρεια στη διαχείριση των πόρων, με αποτέλεσμα την εξασθένιση και τη μείωση της αποτελεσματικότητας της ευρωπαϊκής πολιτικής.
<P>
Επιπλέον, όσον αφορά την πρόγραμμα LEADER, θα έπρεπε να διατηρηθεί η πρόταση της Επιτροπής που προβλέπει ένα αποθεματικό για τις χώρες με τα χαμηλότερα επίπεδα δαπανών, αξιοποιώντας και επιβραβεύοντας τα καλύτερα σχέδια. Τα εθνικά σχέδια εφαρμογής θα πρέπει να είναι επίσης συνεκτικά με τους κοινοτικούς στρατηγικούς στόχους και η ενίσχυση των εταιρικών σχέσεων αντιπροσωπεύει ένα απαραίτητο μέσο για την επίτευξη των στόχων αυτών.
<SPEAKER ID="123" LANGUAGE="ES" NAME="Rosa Miguélez Ramos," AFFILIATION="εξ ονόματος της Ομάδας PSE">
<P>
Θα ήθελα να αρχίσω συγχαίροντας την εισηγήτρια, την κ. Schierhuber, για την εξαιρετική εργασία που επιτέλεσε, όχι μόνο εξαιτίας του εγγράφου που πρόκειται να τεθεί σε ψηφοφορία κατά την αυριανή συνεδρίαση, αλλά επίσης διότι μπόρεσε να παρουσιάσει ένα ισορροπημένο κείμενο το οποίο ενσωματώνει πλήρως τους συμβιβασμούς που επιτεύχθηκαν στην Επιτροπή Γεωργίας και Ανάπτυξης της Υπαίθρου. Επιπλέον, επιφέρει πολύ σημαντικές βελτιώσεις στο κείμενο της Επιτροπής, οι οποίες θα συμβάλουν στην παροχή μεγαλύτερης ευελιξίας και στην πιο αποτελεσματική και αποδοτική διαχείριση των προγραμμάτων.
<P>
Όσον αφορά συγκεκριμένα κάθε άξονα, θα ήθελα να επισημάνω την αύξηση της βοήθειας για την εγκατάσταση νέων αγροτών, στην οποία μόλις αναφέρθηκε η κ. Schierhube: τα 55 000 ευρώ που χορηγήθηκαν υπό τη μορφή πριμοδότησης ή επιδότησης επιτοκίου δανείου και την ευελιξία προκειμένου να τους βοηθήσουμε να συμμορφωθούν με τους κανονισμούς. Θα ήθελα να επισημάνω επίσης την επέκταση της βοήθειας σε μεσαίες επιχειρήσεις εμπορίας και επεξεργασίας, όπως και σε οποιαδήποτε μορφή ενώσεων παραγωγών. Από αυτή την άποψη, πιστεύω ότι, σε τελική ανάλυση, οι παραγωγοί είναι εκείνοι που είναι στην καλύτερη θέση να συνεισφέρουν προστιθέμενη αξία στα τοπικά προϊόντα.
<P>
Όσον αφορά τη χρηματοδότηση του NATURA 2000, στην οποία επίσης αναφέρθηκε η κ. Schierhuber, η έκθεση ζητά αύξηση των προβλεπόμενων πόρων, καθώς η Επιτροπή έχει απορρίψει επανειλημμένα την πρότασή μας να αποκτήσει το NATURA 2000 το δικό του χρηματοδοτικό μέσο.
<P>
Θα ήθελα, τέλος, να αναφερθώ στον άξονα 3, στη στήριξη για τις δραστηριότητες των γυναικών σε αγροτικές περιοχές. Πιστεύω ότι είναι ένα βασικό στοιχείο στο οποίο πρέπει να εστιάσουμε όλες τις προσπάθειές μας και ότι πρέπει να προσφέρουμε πολλές εγγυήσεις, προκειμένου να διασφαλίσουμε την πλήρη ενσωμάτωση των γυναικών.
<P>
Επίσης, ήθελα να αναφερθώ στα μέτρα αγροτικής ανάπτυξης, στην προσέγγιση LEADER στο σύνολό της, η οποία πρόκειται να ενισχυθεί από αυτό τον κανονισμό, διότι βοηθάει να γίνει η Ευρωπαϊκή Ένωση ορατή στους πολίτες και αυτή τη χρονική στιγμή η ορατότητα είναι κάτι που δεν πρέπει να υποτιμάμε.
<P>
Εκείνο που με εξέπληξε ιδιαίτερα στο γαλλικό «όχι» ήταν το γεγονός ότι το 70% των γάλλων αγροτών ψήφισε κατά του σχεδίου Ευρωπαϊκού Συντάγματος. Έχουμε την υποχρέωση να διορθώσουμε την κατάσταση και πιστεύω ότι αυτή η έκθεση συμβάλλει σημαντικά από αυτή την άποψη. 
<SPEAKER ID="124" LANGUAGE="FI" NAME="Kyösti Tapio Virrankoski," AFFILIATION="εξ ονόματος της Ομάδας ALDE">
<P>
   . Κύριε Πρόεδρε, κυρία Επίτροπε, η κ. Schierhuber εκπόνησε μια εξαιρετική έκθεση σχετικά με τον νέο κανονισμό της ΕΕ που αφορά το Ευρωπαϊκό Γεωργικό Ταμείο Αγροτικής Ανάπτυξης. Επιθυμώ επίσης να εκφράσω τις ειλικρινείς ευχαριστίες μου για την εποικοδομητική συνεργασία που επέδειξε η Επιτροπή Γεωργίας και Ανάπτυξης της Υπαίθρου.
<P>
Η κεντρική επιδίωξη της γεωργικής πολιτικής της ΕΕ είναι να κινηθεί προς την κατεύθυνση της ανάπτυξης της υπαίθρου, ενώ οι άμεσες επιδοτήσεις και τα μέτρα αγοράς έχουν περιοριστεί αυστηρά στο πλαίσιο του συμβιβασμού των Βρυξελλών, όπως είναι γνωστός. Πρόθεση είναι να περικοπεί η άμεση βοήθεια και τα μέτρα αγοράς κατά περίπου 5% ετησίως, το οποίο σε ετήσια βάση αντιπροσωπεύει εξοικονόμηση κονδυλίων ύψους 1,5 δισ. ευρώ σε ό,τι αφορά το ΕΓΤΑΑ. Συνολικά, πάνω από 11 δισεκατομμύρια ετησίως έχουν τεθεί κατά μέρος για την ανάπτυξη της υπαίθρου στα μελλοντικά δημοσιονομικά πλαίσια της ΕΕ.
<P>
Ο σκοπός του ΕΓΤΑΑ είναι η βελτίωση των ευκαιριών τις οποίες η αγροτική ζωή μπορεί να προσφέρει. Αυτός είναι ο λόγος για τον οποίο η πολιτική ομάδα μου πιστεύει ότι τα μέτρα βοήθειας θα πρέπει να εστιάζονται ειδικά σε ιδιώτες και τις εταιρείες που ιδρύουν αυτοί και όχι το κράτος. Επιπλέον, η οικονομική στήριξη σε εταιρείες πρέπει να εστιάζεται ειδικά σε πολύ μικρές και μικρές επιχειρήσεις. Με αυτά τα σχόλια, δίδουμε τη θερμή υποστήριξή μας για την έγκριση της έκθεσης της κ. Schierhuber. 
<SPEAKER ID="125" LANGUAGE="PT" NAME="Ilda Figueiredo," AFFILIATION="εξ ονόματος της Ομάδας GUE/NGL">
<P>
Μια πρόταση προϋπολογισμού που κατατέθηκε από την Επιτροπή για το νέο Ταμείο Αγροτικής Ανάπτυξης στο πλαίσιο των δημοσιονομικών προοπτικών για την περίοδο 2007-2013 είναι αξιολύπητα ανεπαρκής, για παράδειγμα με τον τρόπο που παίρνει σημαντικά ποσά από αυτό το ταμείο για να χρηματοδοτήσει το δίκτυο Natura 2000.
<P>
Είναι ιδιαίτερα σημαντικό για τη γεωργία και τους γεωργούς της Πορτογαλίας να αυξηθεί ο προϋπολογισμός για τον άξονα 1 και τη γεωργική και δασοκομική παραγωγή, που καλύπτει ακαλλιέργητες εκτάσεις και τις αντιπροσωπευτικές οργανώσεις τους. Η κοινοτική χρηματοδότηση για το Natura 2000 πρέπει να βασίζεται στην αντίστοιχη αναγκαιότατη αύξηση της χρηματοδότησης εντός του πλαισίου των δημοσιονομικών προοπτικών για την περίοδο 2007-2013, ως τμήμα του Ταμείου Αγροτικής Ανάπτυξης και των διαρθρωτικών ταμείων, οι οποίες θα έπρεπε να είναι οι κύριες πηγές χρηματοδότησης, ως τμήμα του προγράμματος LIFE+. Με άλλα λόγια, η καταλληλότερη λύση θα ήταν να συσταθεί ένα ειδικό κοινοτικό ταμείο στις δημοσιονομικές προοπτικές 2007-2013 για το Natura 2000, με το οποίο θα προάγεται η προστασία της βιοποικιλότητας, όπως κάναμε στην πρόταση την οποία καταθέσαμε στην Επιτροπή Γεωργίας και Ανάπτυξης της Υπαίθρου.
<SPEAKER ID="126" LANGUAGE="EN" NAME="Kathy Sinnott," AFFILIATION="εξ ονόματος της Ομάδας IND/DEM">
<SPEAKER ID="127" LANGUAGE="EN" NAME="Liam Aylward," AFFILIATION="εξ ονόματος της Ομάδας UEN">
<P>
   .  Κύριε Πρόεδρε, στην αιτιολογική έκθεση, η εισηγήτρια αναφέρει ότι περισσότερο από το 50% του πληθυσμού των 25 κρατών μελών της Ευρωπαϊκής Ένωσης ζει σε αγροτικές περιοχές, οι οποίες αποτελούν το 90% του εδάφους της ΕΕ. Η γεωργία και η δασοκομία είναι οι ακρογωνιαίοι λίθοι της αξιοποίησης της γης, της διαχείρισης φυσικών πόρων και αποτελούν συγχρόνως τη βάση της οικονομικής διαφοροποίησης.
<P>
Συμφωνώ απολύτως με την εισηγήτρια. Ωστόσο, θα προσέθετα ότι στη χώρα μου, την Ιρλανδία, οι μικρομεσαίες οικογενειακές γεωργικές εκμεταλλεύσεις αποτελούν τη ραχοκοκαλιά της ιρλανδικής κοινωνίας. Στο πέρασμα των χρόνων, μας έδωσαν ασφάλεια για τον εφοδιασμό με βασικά τρόφιμα, συνεισέφεραν στην προστασία του περιβάλλοντος και προήγαγαν τα συμφέροντα της υπαίθρου. Θα προσέθετα ότι ένας στους έντεκα ανθρώπους στο εργατικό δυναμικό της Ιρλανδίας απασχολείται στον αγροτικό τομέα. Θα προσέθετα ότι ο αγροτοβιομηχανικός τομέας είναι ουσιαστικός παράγοντας στην οικονομία της Ιρλανδίας, προσφέροντας το 8% του ακαθάριστου εγχώριου προϊόντος και, επιπλέον, ότι το 7% των εξαγωγών της Ιρλανδίας και περίπου το ένα πέμπτο των καθαρών εσόδων της Ιρλανδίας από το εξωτερικό, προέρχονται από το εμπόριο αγαθών της ιρλανδικής γεωργίας. Θέλω επίσης να τονίσω ότι το 2004 οι εξαγωγές αγροτικών προϊόντων της Ιρλανδίας υπερέβησαν τα 7 δισ. ευρώ. Με μια λέξη, η γεωργία στην Ιρλανδία αποτελεί εθνικό συμφέρον ουσιαστικής σημασίας. Είναι, συνεπώς, ουσιαστικής σημασίας η συνεχιζόμενη αγροτική ανάπτυξη στη χώρα μου.
<P>
Στο καίριο θέμα της χρηματοδότησης του Γεωργικού Ταμείου για την ευρωπαϊκή ανάπτυξη, έχω κάποιες αμφιβολίες, διότι αν δεν υπάρξει ομόφωνη συμφωνία στο Συμβούλιο για τις δημοσιονομικές προοπτικές για την περίοδο 2007-2013, όλο αυτό το σχέδιο μπορεί να ξεχαστεί.
<SPEAKER ID="128" LANGUAGE="EN" NAME="James Hugh Allister (NI )." AFFILIATION="">
<P>
    Κύριε Πρόεδρε, είναι μια περίοδος πρωτόγνωρων αλλαγών στη γεωργία. Η γεωργία παραμένει η πιο σημαντική δραστηριότητα στην εκλογική μου περιφέρεια στη Βόρειο Ιρλανδία. Είναι, συνεπώς, ουσιώδες ο κανονισμός ανάπτυξης της υπαίθρου να βοηθά αντί να επιδεινώνει την κατάστασή μας. Η χρηματοδότηση αυτή δεν πρέπει να δίνεται κατά προτεραιότητα άδικα στα νέα κράτη μέλη, προς μεγάλη ζημία της ΕΕ των 15. Η λογική «εμείς πληρώνουμε, εκείνοι ξοδεύουν» απλώς δεν λειτουργεί. Στην πραγματικότητα, πιστεύω ότι η κατανομή της αγροτικής χρηματοδότησης θα πρέπει να είναι κατά κάποιο τρόπο αναλογική με τη συμμετοχή των κρατών μελών στον προϋπολογισμό. Θέλω να δω τον άξονα 1, ιδιαίτερα, να επεκτείνεται και όχι να συρρικνώνεται, με χρήματα τα οποία πράγματι πηγαίνουν στους γεωργούς και δεν υφαρπάσσονται από κυβερνητικές υπηρεσίες. Αντιθέτως, χρήματα από τον άξονα 1 θα πρέπει να περιχαρακωθούν και να κατευθυνθούν προς την αγροτική κοινότητα, η οποία εμπλέκεται άμεσα με τη γεωργία. Να θυμάστε ότι οι γεωργοί είναι εκείνοι οι οποίοι μέσω μιας τεράστιας διαφοροποίησης κατά 9,5% από τις πληρωμές μοναδικής εκμετάλλευσης το 2006 θα είναι οι κύριοι χρηματοδότες.
<SPEAKER ID="129" LANGUAGE="DE" NAME="Elisabeth Jeggle (PPE-DE )." AFFILIATION="">
<P>
    Κύριε Πρόεδρε, κυρία Επίτροπε, κυρίες και κύριοι, επιτρέψτε μου καταρχάς να ευχαριστήσω θερμά την εισηγήτριά μας, κ. Schierhuber. Η παρούσα έκθεση συνιστά σημαντικό έργο και επιδιώκει την εξισορρόπηση πολλών διαφορετικών συμφερόντων που είναι όλα σε κάποιο μέτρο δικαιολογημένα.
<P>
60% του πληθυσμού και 90% της επικράτειας της ΕΕ. Αυτά τα δύο μεγέθη πραγματικά καθιστούν σαφή τη σημασία της αγροτικής ανάπτυξης ως δεύτερου πυλώνα της γεωργικής πολιτικής της Ευρωπαϊκής Ένωσης. Ο πληθυσμός της ΕΕ μπορεί να είναι ικανοποιημένος μόνον εάν είναι ικανοποιημένος ο αγροτικός πληθυσμός. Υπό το φως των πρόσφατων πολιτικών εξελίξεων και της αποτυχίας των δημοψηφισμάτων δεν πρέπει μόνο να επικεντρωθούμε περισσότερο στην αποδοχή της ευρωπαϊκής πολιτικής αλλά να την βάλουμε παντού σε πρώτη μοίρα.
<P>
Ενόψει των άδειων ταμείων και του αγώνα για την κατανομή, πρέπει επίσης να υπενθυμίσω ότι ο κοινοτικός προϋπολογισμός ιστορικά ξεκίνησε ως γεωργικός προϋπολογισμός. Δεν πρέπει να επιτρέψουμε να επισκιάσουν οι τομείς της πολιτικής που προστέθηκαν αργότερα αυτόν τον ιστορικό πυρήνα της Ευρώπης. Γι’ αυτό διατυπώνεται επίσης το αίτημα να παραμείνουν οι πόροι για την αγροτική ανάπτυξη, που είναι μέρος των πόρων της γεωργίας, κυρίως στους αγρότες και σε έργα που σχετίζονται με τη γεωργία. Ως εκ τούτου, υποστηρίζω θερμά την πρόταση της κ. Schierhuber για τους πόρους που προορίζονται για τους τρεις κύριους άξονες. Είναι πολύ σημαντικό να επεκταθεί και στις μεσαίες αγροτικές επιχειρήσεις η υποστήριξη που δίδεται στις πολύ μικρές επιχειρήσεις. Επίσης, πρέπει να ζητήσουμε μαζί με την εισηγήτρια να μην γίνει η χρηματοδότηση του Natura 2000, που ακόμα δεν έχει οριστικοποιηθεί, από πόρους του δεύτερου πυλώνα αλλά από πρόσθετους πόρους.
<P>
Θα ήθελα στο σημείο αυτό να εκφράσω και πάλι τις ειλικρινείς ευχαριστίες μου στην κ. Schierhuber και σε όλους εκείνους που εργάστηκαν σκληρά για την εκπόνηση της παρούσας έκθεσης. Αν λάβει κανείς υπόψη τα παραπάνω σημεία, η έκθεση αξίζει την υποστήριξή μας. 
<SPEAKER ID="130" LANGUAGE="" NAME="Κατερίνα Μπατζελή (PSE )." AFFILIATION="">
<P>
Κύριε Πρόεδρε, κυρία Επίτροπε, θα συμφωνήσω απόλυτα με τις παρατηρήσεις και τις προτάσεις της εξαιρετικής έκθεσης της κ. Schierhuber. Το «όχι» των δύο πρόσφατων δημοψηφισμάτων δεν μπορεί να μας πάει πίσω, αλλά πρέπει να μας πιέσει να πούμε «ναι» στις μεγάλες διαρθρωτικές αναπτυξιακές πολιτικές για μία Ευρώπη της συνοχής και της αλληλεγγύης. 
<SPEAKER ID="131" LANGUAGE="NL" NAME="Jan Mulder (ALDE )." AFFILIATION="προειδοποίηση">
<P>
    Κύριε Πρόεδρε, θα ήθελα να προσθέσω τις ευχαριστίες μου στην κ. Schierhuber για τον ενθουσιασμό με τον οποίο αυτή, ως συνήθως, παρουσίασε την έκθεσή της. Είμαι και εγώ υπέρ της διατήρησης μιας υποφερτής υπαίθρου στην Ευρώπη και μπορώ, κατά συνέπεια, να υποστηρίξω τους τρεις στόχους της Επιτροπής. Ωστόσο, αδυνατώ να εκτιμήσω γιατί η Επιτροπή πρέπει να ορίσει ότι ένα ορισμένο ποσοστό πρέπει να χρησιμοποιείται για έναν στόχο και ένα άλλο ποσοστό για έναν άλλο στόχο, και ούτω καθεξής για το σύνολο της Ευρώπης. Βεβαίως, μετά το δημοψήφισμα στις Κάτω Χώρες και ίσως και αυτό στη Γαλλία στα οποία, πραγματικά, λίγοι έχουν αναφερθεί είναι απαραίτητο να τηρούμε τους κανόνες των Βρυξελλών στο απόλυτο ελάχιστο. Ήμαστε απολύτως ικανοί να αποφασίζουμε μόνοι μας και η Επιτροπή μπορεί να καθορίζει μετά κατά πόσον τα κονδύλια χρησιμοποιήθηκαν ή όχι με σώφρονα τρόπο.
<SPEAKER ID="132" LANGUAGE="EN" NAME="Bairbre de Brún (GUE/NGL )." AFFILIATION="(Η ομιλήτρια μίλησε στα ιρλανδικά)">
<P>
 Θα ήθελα να επικροτήσω την έκθεση της κ. Agnes Schierhuber σχετικά με την πρόταση της Επιτροπής για το ΕΓΤΑΑ. Προσυπογράφω την άποψη που εκφράζει στην έκθεσή της, που θεωρεί ότι η πρόταση της Επιτροπής είναι θετική, αλλά χρειάζεται ορισμένες συγκεκριμένες βελτιώσεις.
<P>
Επικροτώ τις προτάσεις στην έκθεση της κ. Schierhuber για την προώθηση της ισότητας των ευκαιριών και της συμμετοχής των γυναικών στη γεωργία και την ευρύτερη αγροτική οικονομία. Η στήριξη της βιολογικής γεωργίας είναι επίσης σημαντική.
<P>
Ευπρόσδεκτος ήταν επίσης ο προϋπολογισμός που πρότεινε η Επιτροπή για 88,75 δισεκατομμύρια ευρώ για την περίοδο 2007-2013 σε τιμές 2004. Ακόμα και με αυτό το ποσό θα αντιμετωπίσουμε σημαντικά προβλήματα. Είναι κρίσιμο τέτοια κονδύλια να χρησιμοποιούνται για την επίτευξη των στόχων της βελτίωσης της ποιότητας ζωής των κοινοτήτων οικογενειακής γεωργίας μας και της προστασίας του αγροτικού μας περιβάλλοντος.
<P>
Είναι ανάγκη να ενσωματωθούν οι στόχοι του Natura 2000 σε όλες τις πτυχές της πολιτικής και της χρηματοδότησης της ΕΕ όσον αφορά τη γεωργία και την αγροτική ανάπτυξη. Οι αγρότες, οι δασοκόμοι και άλλοι διαχειριστές γης θα πρέπει να υποστηρίζονται επαρκώς για την προστασία και τη διατήρηση των τοποθεσιών του Natura 2000. Θα πρέπει να δοθούν στο ταμείο για την περίοδο 2007-2013 πόροι οι οποίοι θα επιτρέψουν να συμβεί αυτό. Αλλιώς, διατρέχουμε σοβαρό κίνδυνο να επαναλάβουμε σφάλματα του παρελθόντος.
<SPEAKER ID="133" LANGUAGE="PL" NAME="Mieczysław Edmund Janowski (UEN )." AFFILIATION="">
<P>
Θα ήθελα, κατά συνέπεια, να αποτίσω φόρο τιμής στην κ. Schierhuber για την προσπάθεια που κατέβαλε για τη σύνταξη μιας εξαιρετικής έκθεσης. Όλοι γνωρίζουμε πολύ καλά ότι η τρέχουσα τάση ολοένα και περισσότερο γι’ αυτούς που ζουν στην ύπαιθρο είναι ότι έχουν χαλαρούς μόνο δεσμούς με τη γεωργία, με αποτέλεσμα να υπάρχει ευρεία επικάλυψη μεταξύ αγροτικής πολιτικής και περιφερειακής πολιτικής. Κατά συνέπεια, χρειάζεται να υπάρχει η δυνατότητα διεξαγωγής πολλαπλών γεωργικών δραστηριοτήτων με ορθολογικό τρόπο στις αγροτικές περιοχές, διασφαλίζοντας έτσι ότι αγροτικά προϊόντα ανώτερης ποιότητας θα μπορούν να παράγονται και να υφίστανται επεξεργασία. Ταυτόχρονα, στους ανθρώπους οι οποίοι ζουν σε αυτές τις περιοχές πρέπει να τους διασφαλίζονται κατάλληλες συνθήκες διαβίωσης. Επιπλέον, θέματα τα οποία δεν πρέπει να παραγνωρίζουμε στις αγροτικές περιοχές περιλαμβάνουν τους οικογενειακούς και κοινωνικούς δεσμούς και τις πολιτιστικές ανησυχίες καθώς και την οικολογία και τον τουρισμό.
<SPEAKER ID="134" LANGUAGE="NL" NAME="Lambert van Nistelrooij (PPE-DE )." AFFILIATION=",">
<P>
    Κύριε Πρόεδρε πιστεύω ότι αυτό που σήμερα χρειάζεται να κάνουμε, είναι να στείλουμε ένα ισχυρό μήνυμα στην ευρωπαϊκή ύπαιθρο. Παρά τις οποιεσδήποτε σημαντικές αλλαγές που ενδέχεται να επέλθουν στην αγορά, η Ευρώπη πρέπει να παραμείνει ορατή, απτή και αναγνωρίσιμη. Αυτό που κατέστη εμφανές την περασμένη εβδομάδα ήταν ότι το «αγορά, αγορά, αγορά», με άλλα λόγια ότι μόνο το χρήμα υπολογίζεται, πράγμα το οποίο δεν φέρνει την Ευρώπη καθόλου πλησιέστερα ούτε αγγίζει τις καρδιές του κόσμου. Υπάρχουν ακόμη περισσότερα σε αυτό το μήνυμα: μια κοινωνική διάσταση και μια βιώσιμη ύπαιθρος. Αυτός είναι ο λόγος που είναι τόσο θαυμάσιο το ότι το πρόγραμμα αυτό έχει τόσο ευρεία βάση και ότι η Επιτροπή Περιφερειακής Ανάπτυξης, στην οποία είχα την τιμή να συμμετέχω, έχει εγκρίνει τροπολογίες οι οποίες κάνουν ρητή πρόβλεψη για τη συμμετοχή των περιφερειακών και τοπικών αυτοδιοικήσεων και, ταυτόχρονα, για μια ολοκληρωμένη προσέγγιση. Σε αυτή την ανάπτυξη δεν είναι μόνο η γεωργία αλλά επίσης και το φυσικό τοπίο και οι τουριστικές δραστηριότητες που παίζουν τον δικό τους ρόλο, και πρέπει να ενθαρρυνθούν ενεργά τα νέα χαρακτηριστικά, όπως η τεχνολογία πληροφοριών και επικοινωνιών (ICT) προς όφελος της επιχειρηματικής καινοτομίας. Η αλλαγή προς διαφορετικές λειτουργίες στην ύπαιθρο θα έχει οπωσδήποτε επίπτωση στο είδος των αγροτικών και αστικών περιοχών που θα έχουμε στις Κάτω Χώρες, όπου έχουν ήδη κατατεθεί προς συζήτηση πολλές προτάσεις με σκοπό να γίνουν αλλαγές με δραστηριοποίηση στην ανοικοδόμηση σε αγροτικές περιοχές. Αυτές περιλαμβάνουν την επίτευξη των στόχων του Γκαίτεμποργκ και της Λισαβόνας, διατηρώντας μια ισχυρή γεωργία και, κυρίως, κάθε δυνατή καινοτομία για την επεξεργασία ολόκληρης της διατροφικής αλυσίδας.
<P>
Θα ήθελα να υποστηρίξω την προηγούμενη πρόταση του κ. Maat για μεγαλύτερη ανοχή όσον αφορά την κατανομή κονδυλίων καθώς και τα ποσοστά επιδοτήσεων.
<P>
Τέλος, την Ευρώπη στοιχειώνει αυτή τη στιγμή το φάσμα της επανεθνικοποίησης. Έχει ήδη σηκώσει κεφάλι ως αντίδραση στην κοινή ευρωπαϊκή πολιτική, αλλά θα είναι περισσότερο εμφανής το 2013, όταν θα δοθεί η επόμενη δημοσιονομική μάχη. Είμαι αντίθετος με αυτή την εξέλιξη και η αιτιολογία είναι ότι αυτή οδηγεί σε λιγότερη Ευρώπη, λιγότερη αναγνωρισιμότητα και λιγότερη εγγύτητα με αυτούς τους ανθρώπους της υπαίθρου, των οποίων η μεγάλη πλειοψηφία, ενώ βλέπει προς την Ευρώπη, έχει πει «όχι» στο Σύνταγμα. Όχι επειδή δεν είναι αυτό που θέλουν, αλλά επειδή υπάρχει αβεβαιότητα όσον αφορά την πολιτική, και αυτό θα ήταν αντιπαραγωγικό. 
<SPEAKER ID="135" LANGUAGE="HU" NAME="Csaba Sándor Tabajdi (PSE )." AFFILIATION="">
<P>
   Δεν μπορώ παρά μόνο να συγχαρώ την κ. Schierhuber για την εργασία της. Συνέταξε μια εξαιρετική έκθεση, η οποία θα εξασφαλίσει ένα εξαιρετικό εννοιολογικό πλαίσιο για την κατανομή των πόρων για την ανάπτυξη της υπαίθρου, αν πραγματικά υπήρχαν οποιοιδήποτε πόροι προς κατανομή. Σε σύγκριση με την προτεινόμενη κατανομή κονδυλίων της Επιτροπής ύψους 88 δισ. ευρώ, στο πλέον πρόσφατο διαπραγματευόμενο πλαίσιο, που κατέθεσε η προεδρία του Λουξεμβούργου, προτείνει να μειωθεί δραστικά σε μόνο 73-75 δισ. ευρώ για την περίοδο 2007-2013. Αυτή η μείωση σημαίνει σημαντική μείωση για όλα τα κράτη μέλη, αλλά είναι ιδιαίτερα επιζήμια για τα νέα κράτη μέλη, δεδομένου ότι πιστεύουμε ότι αυτή η διάθεση κονδυλίων θα μπορούσε να αντισταθμίσει τις μεροληπτικές συμφωνίες της Κοπεγχάγης, όπως πράγματι υποσχέθηκε η κ. Fischer Boel στην ακροαματική εξέτασή της. Γνωρίζω ότι αυτό δεν εξαρτάται από αυτή. Υπό το φως του μεροληπτικού συστήματος άμεσων πληρωμών, αυτό το σύστημα μεροληπτικών πληρωμών θα σημαίνει ότι, για επτά χρόνια, η αγροτική στήριξη ανά καλλιεργητή στα παλαιά κράτη μέλη θα ισούται με 48 000 ευρώ, ενώ στα νέα κράτη μέλη θα είναι μόνον 14 000 ευρώ ανά καλλιεργητή. Με άλλα λόγια, στα παλαιά κράτη μέλη θα εισπράξουν τρεις φορές περισσότερα χρήματα για επτά χρόνια σε άμεσες πληρωμές και από τα ταμεία ανάπτυξης της υπαίθρου από ό,τι οι καλλιεργητές στα νέα κράτη μέλη. Αν αυτή η μείωση ισχύσει τελικά, παρακαλώ μην αφήσετε να επηρεάσει τους πόρους που πηγαίνουν στα νέα κράτη μέλη. 
<SPEAKER ID="136" LANGUAGE="FR" NAME="Anne Laperrouze (ALDE )." AFFILIATION="">
<P>
    Κύριε Πρόεδρε, θα ήθελα να χαιρετίσω, όπως κάνει και η κ. Schierhuber στην έκθεσή της, τη δημιουργία ενός ενιαίου ταμείου χρηματοδότησης της πολιτικής για την αγροτική ανάπτυξη και την καθιέρωση ισχυρότερων στρατηγικών προσανατολισμών.
<P>
Όσον αφορά τα χρηματοδοτικά κονδύλια για την περίοδο 2007-2013, βρίσκω λυπηρό το γεγονός ότι στις δημοσιονομικές προοπτικές προβλέπεται μείωση των πόρων. Είναι επίσης λυπηρό το γεγονός ότι η πρόταση ρύθμισης δεν προβλέπει πλέον περίοδο χάριτος για τους νέους αγρότες, όπως συνέβαινε στον προγραμματισμό της περιόδου 2000-2006. Αυτός είναι και ο λόγος για τον οποίο υποστηρίζω την επαναφορά του προηγούμενου μέσου.
<SPEAKER ID="137" LANGUAGE="EN" NAME="James Nicholson (PPE-DE )." AFFILIATION="">
<P>
Ξέρω ότι πρέπει να αλλάξουν τα πράγματα και ξέρω ότι πρέπει να είμαστε έτοιμοι για αυτή την αλλαγή, αλλά πρέπει να είναι προς το καλύτερο. Δεν θέλουμε να δούμε περισσότερη διάλυση. Πιστεύω ότι το πρόγραμμα Leader είναι γενικά επιτυχημένο και θα πρέπει να εξελιχθεί, ώστε να επιτύχει περισσότερα σε τοπικό επίπεδο. Δεν μπορούμε να κουνήσουμε κάποιο μαγικό ραβδάκι για να επιφέρουμε τη μαγική λύση. Αλλά αυτό που χρειαζόμαστε για τον δεύτερο πυλώνα της αγροτικής οικονομίας είναι χρήματα.
<SPEAKER ID="138" LANGUAGE="DE" NAME="Astrid Lulling (PPE-DE )." AFFILIATION="">
<P>
    Κύριε Πρόεδρε, κυρία Επίτροπε, συγχαίρω την κ. Schierhuber, διότι κατόρθωσε με πεποίθηση και αντοχή και με πραγματικό πείσμα, να μας υποβάλει έναν ισορροπημένο συμβιβασμό που θα μπορέσει να εγκρίνει και το Συμβούλιο πριν από το τέλος της προεδρίας του Λουξεμβούργου.
<P>
Εφόσον η διατήρηση της γεωργικής και δασοκομικής παραγωγής αποτελεί καίριο τμήμα της μεταρρύθμισης της ΚΓΠ του 2003, ειδικά στις έως τώρα μειονεκτικές περιοχές, εγώ τάχθηκα υπέρ της διατήρησης, προς το παρόν, του σημερινού ορισμού των μειονεκτικών περιοχών και υπέρ του να γίνουν αλλαγές μόνο στη βάση διεξοδικής μελέτης. Δεν μπορούμε να καταργούμε απλά τις αντισταθμιστικές πληρωμές σε τέτοιες περιφέρειες, επειδή δεν θα εφαρμόζεται πλέον ο τρέχων ορισμός. Αυτό θα ήταν κυριολεκτικά μία κοινωνική, οικονομική και οικολογική καταστροφή, ιδίως για τη γεωργία της πατρίδας μου, καθώς το 96% των αγροτικών περιοχών της είναι, φυσικά, μειονεκτικές.
<P>
Γι’ αυτό, αισθάνομαι ανακούφιση, επειδή έγιναν δεκτές οι τροπολογίες μου. Αυτό δεν είναι μόνο προς το συμφέρον των αγροτών, αφού χωρίς αυτούς δεν θα υπάρχουν οι αγροτικές περιοχές, στις οποίες σήμερα ζει ακόμα πάνω από το 50% του συνολικού πληθυσμού της ΕΕ και οι οποίες συνιστούν το 90% της επικράτειάς της. Τα αποτελέσματα του δημοψηφίσματος στις αγροτικές περιοχές της Γαλλίας θα πρέπει να προβληματίσουν όλους εκείνους που θεωρούν πολύ ακριβή την κοινή γεωργική πολιτική. Η καταπολέμηση της φτώχειας και του εγκλήματος στα μεγάλα αστικά κέντρα θα είναι πολύ ακριβότερη, αν αναγκάσουμε και τον αγροτικό πληθυσμό να μετακινηθεί προς τα εκεί. Η υποστήριξη των αγροτικών περιοχών και η διατήρηση της γεωργίας που στηρίζεται στις οικογενειακές γεωργικές εκμεταλλεύσεις είναι μια καλή επένδυση χρημάτων στην Ευρωπαϊκή Ένωση.
<SPEAKER ID="139" LANGUAGE="PL" NAME="Zdzisław Zbigniew Podkański (PPE-DE )." AFFILIATION="">
<P>
Κατάγομαι από το Lubelszczyzny, μια περιοχή της ανατολικής Πολωνίας, η οποία είναι μία από τις φτωχότερες της Ευρωπαϊκής Ένωσης. Η πλειοψηφία των κατοίκων εκεί ζουν σε αγροτικές περιοχές και καλλιεργούν μικρά αγροκτήματα των οποίων η έκταση κατά μέσο όρο είναι περίπου οκτώ εκτάρια. Υπάρχει επείγουσα ανάγκη αυτά τα αγροκτήματα να συγχωνευθούν και οι εκτάσεις τους να ενωθούν, καθώς οι γεωργοί συχνά καλλιεργούν αρκετές δωδεκάδες διαφορετικούς κλήρους. Ωστόσο, αντί να λάβουν βοήθεια, έως σήμερα οι περισσότεροι από αυτούς τους γεωργούς έχουν στερηθεί την ευκαιρία να καλλιεργήσουν επικερδείς καλλιέργειες, όπως λινάρι, κάνναβη και καπνό, και προσφάτως ακόμη και μαλακά φρούτα.
<P>
Τέλος, θα ήθελα να αποτίσω φόρο τιμής στην κ. Schierhuber, η οποία ασχολήθηκε με ένα δύσκολο θέμα και με πολλές τροπολογίες κατά τρόπο παραδειγματικό. Της απευθύνω τα συγχαρητήριά μου. 
<SPEAKER ID="140" LANGUAGE="PL" NAME="Czesław Adam Siekierski (PPE-DE )." AFFILIATION="">
<P>
    Κύριε Πρόεδρε, κυρίες και κύριοι, η Ευρωπαϊκή Ένωση αντιμετώπισε μια σοβαρή πρόκληση μετά τη διεύρυνσή της για να συμπεριλάβει 10 νέα κράτη μέλη. Συζητούμε τη νέα πολιτική ανάπτυξης των αγροτικών περιοχών για περισσότερο από ένα έτος. Ο βασικός στόχος είναι η βελτίωση της ποιότητας ζωής και των συνθηκών εργασίας για τις οικογένειες που ζουν στην ύπαιθρο και η αύξηση του αριθμού νέων μη γεωργικών δραστηριοτήτων που καλύπτονται. Η πολιτική στοχεύει επίσης στην παροχή βοήθειας για την αναδιάρθρωση και τον εκσυγχρονισμό της γεωργίας και την αύξηση της γεωργικής ανταγωνιστικότητας, ενώ ταυτόχρονα θα προστατεύεται το περιβάλλον.
<P>
Το πρόβλημα της επαρκούς χρηματοδότησης για τις αγροτικές περιοχές χρειάζεται λύση. Η Πολωνία ιδιαίτερα χρειάζεται επειγόντως αυτή τη χρηματοδότηση, καθώς υποφέρει από διαρθρωτικά προβλήματα και πολύ υψηλό ποσοστό ανεργίας. Τα νέα κράτη μέλη θα έπρεπε να εξαιρεθούν από οποιεσδήποτε περικοπές που κάνει η ΕΕ στη χρηματοδότηση για την αγροτική ανάπτυξη. Σε αυτά τα κράτη είχε ειπωθεί ότι οι πλήρεις άμεσες πληρωμές θα περικόπτονταν σταδιακά σε μια περίοδο 10 ετών, με το αιτιολογικό ότι είχαμε μεγαλύτερη ανάγκη χρηματοδότησης για την αγροτική ανάπτυξη, και παρά ταύτα η ΕΕ τώρα θέλει να περιορίσει τις δαπάνες της για τον προαναφερόμενο τομέα.
<P>
Μπορούμε μόνο να ελπίζουμε ότι η εφαρμογή ενιαίου εργαλείου χρηματοδότησης και προγραμματισμού θα καταστήσει ευχερέστερη τη διαχείριση και τον έλεγχο της νέας πολιτικής αγροτικής ανάπτυξης. Τα δημόσια δάση, τα οποία φιλοξενούν φυσικά τοπία εξαιρετικής αξίας, πρέπει επίσης να είναι επιλέξιμα για στήριξη βάσει του νέου ταμείου, διαφορετικά, η πρόοδός μας προς την κατεύθυνση επίτευξης των στόχων του Natura 2000 θα κινδύνευε να υποστεί δυσμενείς συνέπειες.
<P>
Τεχνική βοήθεια πρέπει να παρασχεθεί για τις αρχές και τις ομάδες τοπικής δράσης στα νέα κράτη μέλη, με σκοπό να διασφαλιστεί ότι ο άξονας LEADER μπορεί να υλοποιηθεί πλήρως χωρίς οποιαδήποτε προβλήματα.
<SPEAKER ID="141" LANGUAGE="SL" NAME="Ljudmila Novak (PPE-DE )" AFFILIATION="">
<SPEAKER ID="142" LANGUAGE="ET" NAME="Tunne Kelam (PPE-DE )." AFFILIATION="">
<P>
    Κυρία Επίτροπε, θα ήθελα να ευχαριστήσω την εισηγήτρια για αυτή την εμπεριστατωμένη και επαγγελματική εργασία. Αποτελεί άξια συνέχεια της μεταρρύθμισης που άρχισε ο προηγούμενος Επίτροπος, κ. Franz Fischler.
<P>
Επιπλέον, θα ήθελα να τονίσω την ανάγκη αποτελεσματικότερης στήριξης ιδιωτών ιδιόκτητων δασών, χρησιμοποιώντας ένα νέο σύστημα χρηματοδότησης καθώς και αποζημίωσής τους για τις δαπάνες τους όσον αφορά την αναπαραγωγή και τη συντήρηση δασικών πόρων. Εκπροσωπώντας την Εσθονία, όπου τα δάση καλύπτουν το 50% της γης, με το 40% αυτών να ανήκει σε ιδιώτες, αντιλαμβάνομαι τις ανησυχίες αυτών των ανθρώπων.
<P>
Δεύτερον, τα κονδύλια του προϋπολογισμού της ΕΕ για την αγροτική ανάπτυξη δεν πρέπει να μειωθούν υπό οποιεσδήποτε περιστάσεις, δεδομένου ότι αυτό θα συνιστούσε απόκλιση από τη λογική της κοινής γεωργικής πολιτικής. Θα ήθελα να τονίσω ότι ο νέος κανονισμός αγροτικής ανάπτυξης διευρύνει την επιλογή μέτρων στους τομείς της δασοκομίας, του NATURA και των μη γεωργικών θέσεων εργασίας, πράγμα που καθιστά απαραίτητη μία ακόμη ταχύτερη αύξηση της χρηματοδότησης.
<SPEAKER ID="143" LANGUAGE="PL" NAME="Zbigniew Zaleski (PPE-DE )." AFFILIATION="">
<SPEAKER ID="144" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<P>
Θα ήθελα να σχολιάσω μερικά από τα ζητήματα που τέθηκαν εδώ απόψε. Καταρχάς, τα ελάχιστα ποσοστά δαπανών, που ανέφεραν πολλοί βουλευτές. Η Επιτροπή είναι ανοιχτή σε μια ισορροπία μεταξύ των αξόνων, αφήνοντας μεγαλύτερο περιθώριο στα κράτη μέλη. Ωστόσο, το προτεινόμενο ποσοστό του 18% για τον άξονα 3, σε σύγκριση με το 15% που προτείνει η Επιτροπή, είναι πολύ μικρό. Μην ξεχνάτε, παρακαλώ, ότι τα μέτρα του άξονα 3, αν χρησιμοποιηθούν σωστά, μπορούν να συνεισφέρουν ουσιαστικά στην προώθηση της οικονομικής ανάπτυξης και της δημιουργίας θέσεων εργασίας στις αγροτικές περιοχές. Αυτό είναι σαφώς προς το συμφέρον των αγροτών και των οικογενειών τους και συνδέεται στενά με τα όσα θέλουμε να επιτύχουμε σύμφωνα με τη στρατηγική της Λισαβόνας.
<P>
Όσον αφορά τους νέους αγρότες: πρέπει να έχουν επιχειρηματικό σχέδιο. Εκτός από το γεωργοπεριβάλλον, η Επιτροπή δεν είναι πρόθυμη να καταστήσει υποχρεωτικά άλλα μέτρα. Αν υπάρχει πραγματικό πρόβλημα με τους νέους αγρότες σε ένα κράτος μέλος, θα πρέπει να το αντιμετωπίσει η εθνική στρατηγική και να προτείνει τα κατάλληλα μέτρα. Από την άλλη πλευρά, τα επιχειρηματικά σχέδια δεν θα πρέπει να είναι υπερβολικά ρυθμιστικά σε αυτό το στάδιο. Αν χρειαστεί, μπορούν να συμπεριληφθούν στους κανονισμούς υλοποίησης συμπληρωματικές διατάξεις. Όπως ήδη ανέφερε ο Επίτροπος κ. McCreevy, αποδεχόμαστε επίσης την επέκταση της στήριξης προς τους νέους αγρότες για επιδότηση δανείων.
<P>
Το 2008, η Επιτροπή θα παρουσιάσει στο Κοινοβούλιο και στο Συμβούλιο μία έκθεση, η οποία θα συνοδεύεται από μία πρόταση ενόψει της θέσης σε ισχύ το 2010.
<P>
Προτείνατε επίσης να αυξήσουμε το ποσοστό συγχρηματοδότησης για τις εξόχως απόκεντρες περιφέρειες και τα ελληνικά νησιά στο 85%, όπως προτείνεται στον κανονισμό πολιτικής συνοχής. Επιτρέψτε μου, παρακαλώ, να εξηγήσω γιατί προτείναμε μια ελαφρώς διαφορετική προσέγγιση. Κατά πρώτον, όπως και εσείς, πιστεύω ότι τα ποσοστά συγχρηματοδότησης για τις περιοχές αυτές θα πρέπει να είναι υψηλότερα. Γι’ αυτό προτείναμε ένα ποσοστό συγχρηματοδότησης το οποίο είναι στην πραγματικότητα υψηλότερο κατά 5% για κάθε άξονα. Ωστόσο, είναι καλό να διατηρήσουμε μια κάποια διαφοροποίηση μεταξύ των αξόνων για να εκφράσουμε τη σημασία που προσδίδουμε στον δεύτερο και τον τέταρτο. Η πρόταση της πολιτικής συνοχής δεν κάνει διάκριση μεταξύ των αξόνων και, συνεπώς, δεν περιέχει μια τέτοια διαφοροποίηση. Επιπλέον, προσφέρουμε στην πρότασή μας έναν αριθμό συγκεκριμένων πλεονεκτημάτων για τους παράγοντες στις εξόχως απόκεντρες περιφέρειες. Τέτοια συγκεκριμένα πλεονεκτήματα δεν υπάρχουν στην πολιτική συνοχής.
<P>
Στο Natura 2000, πρέπει να επιτύχουμε μια λεπτή ισορροπία. Τα κονδύλια της αγροτικής ανάπτυξης μπορούν και θα πρέπει να συμβάλουν, αλλά δεν μπορούν ποτέ να είναι η μόνη πηγή χρηματοδότησης για να επιλυθεί αυτό το πρόβλημα. Θεωρώ πολύ σημαντικό να υπογραμμίσω ότι πρέπει να υπάρχουν και άλλες πηγές, ώστε η αγροτική ανάπτυξη να μην είναι ο μόνος τραπεζίτης.
<P>
Σας ευχαριστώ και πάλι για την εξαιρετική εργασία σας. Άκουσα τον κ. Mulder να λέει ότι η απόδοση της εισηγήτριας ήταν εξαιρετική. Συμφωνώ απολύτως. Ήταν χαρά μου που συνεργάστηκα με τα μέλη της Επιτροπής Γεωργίας. 
<SPEAKER ID="145" LANGUAGE="DE" NAME="Agnes Schierhuber (PPE-DE )," AFFILIATION="εισηγήτρια">
<SPEAKER ID="146" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τρίτη, στις 12.00. 
<SPEAKER ID="147" LANGUAGE="" NAME="" AFFILIATION="(Η συνεδρίαση λήγει στις 22.15)">
