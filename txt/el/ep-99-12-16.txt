<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="DE" NAME="Poettering">
Κυρία Πρόεδρε, είχα παρακαλέσει τη διοικητική υπηρεσία του Κοινοβουλίου να μεριμνήσει ώστε να κοινοποιηθούν επίσημα τα ονόματα των μελών του οργάνου που είναι επιφορτισμένο με την εκπόνηση του Χάρτη των θεμελιωδών δικαιωμάτων στην Ευρωπαϊκή Ένωση, πράγμα για το οποίο με διαβεβαίωσε η εν λόγω υπηρεσία. Κατόπιν, αντίθετα προς τις πληροφορίες που μου έδωσε η διοικητική υπηρεσία, ο ασκών τη προεδρία χθες το πρωί - δεν ήσασταν εσείς - δεν προέβη εδώ σε προφορική ανακοίνωση των ονομάτων των μελών του οργάνου. Παρακάλεσα τότε τον ασκούντα την προεδρία να διορθώσει αυτήν την παράλειψη, πράγμα που έκανε αργότερα, κοινοποιώντας τα ονόματα των τακτικών μελών του εν λόγω οργάνου. Εγώ όμως θεώρησα πολύ σημαντικό να ανακοινωθούν και να δημοσιευθούν στα συνοπτικά πρακτικά της χθεσινής ημέρας τα ονόματα όχι μόνο των τακτικών αλλά και των αναπληρωματικών μελών, ώστε να τα πληροφορηθεί όλο το Σώμα καθώς και η κοινή γνώμη. Σήμερα βρίσκω όμως στα συνοπτικά πρακτικά μόνο τα ονόματα των τακτικών μελών, όπως ανακοινώθηκαν χθες. Παρακαλώ θερμά, στα συνοπτικά πρακτικά της σημερινής συνεδρίασης τα οποία θα διανεμηθούν αύριο - πιθανότατα να μην μπορούν να συμπληρωθούν εκ των υστέρων τα χθεσινά συνοπτικά πρακτικά - να κοινοποιηθούν στο Κοινοβούλιο και στην κοινή γνώμη και τα ονόματα των αναπληρωματικών μελών.

<SPEAKER ID=3 NAME="Πρόεδρος">
Κύριε Poettering, πράγματι, διαπιστώνω, όπως και εσείς, ότι στα συνοπτικά πρακτικά περιλαμβάνονται μόνο τα ονόματα των τακτικών μελών. Σας προτείνω να ανακοινωθούν τα ονόματα των αναπληρωματικών μελών στις 15.00. Συνεπώς, τα ονόματα των αναπληρωματικών μελών θα συμπεριληφθούν στα αυριανά συνοπτικά πρακτικά.

<SPEAKER ID=4 LANGUAGE="PT" NAME="Ribeiro e Castro">
Κυρία Πρόεδρε, θα επιθυμούσα να κάνω μία παρατήρηση απευθυνόμενος στη Γραμματεία, η οποία αφορά μια σύγχυση σχετικά με το ποιος κάθεται σε αυτό το έδρανο. Με βάση το σχεδιάγραμμα που διανεμήθηκε, φαίνεται ότι σε αυτή τη θέση κάθεται ο συνάδελφός μου Luνs Queirσ, αλλά και ο υποφαινόμενος, Ribeiro e Castro. Συνεπώς, τόσο στα συνοπτικά πρακτικά όσο και στα πλήρη πρακτικά της συνεδρίασης, είτε αναφορικά με την παρέμβαση για το Μακάο, είτε ακόμη σχετικά με την ερώτηση προς το Προεδρείο όσον αφορά το ψήφισμα για την Τσετσενία, που καταγράφεται στα πλήρη πρακτικά, εμφανίζεται εσφαλμένα το όνομά μου ως Luνs Queirσ, που είναι ο συνάδελφός μου που κάθεται στο έδρανο 571, και όχι ως Ribeiro e Castro, που είμαι εγώ και κάθομαι στο έδρανο 662. Θα σας ήμουν ευγνώμων εάν προβαίνατε στις ανάλογες διορθώσεις, καθώς επίσης εάν φροντίζατε να διορθωθεί το σχεδιάγραμμα, μιας και σε αυτό εμφανίζονται δύο βουλευτές που κάθονται στο ίδιο έδρανο, πράγμα που προφανώς δεν ανταποκρίνεται στην πραγματικότητα.

<SPEAKER ID=5 NAME="Πρόεδρος">
Αγαπητέ συνάδελφε, θα βάλουμε τάξη στα πράγματα. Πάντως, όσον αφορά την ψηφοφορία, η δική σας κάρτα είναι βέβαια η αυθεντική.

<SPEAKER ID=6 LANGUAGE="ES" NAME="Martνnez Martνnez">
Κυρία Πρόεδρε, στο σημείο 38 των συνοπτικών πρακτικών, που αφορά την "Ώρα των ερωτήσεων προς το Συμβούλιο", διαπίστωσα ότι υπάρχει ένα λάθος, τουλάχιστον στην ισπανική και τη γερμανική μετάφραση, δηλαδή δεν υπάρχει η ερώτηση 9. Κατά την εκτύπωση παραλείφθηκε η ερώτηση 9. Αντίθετα, αναφέρεται το όνομα του βουλευτή που υπέβαλε συμπληρωματική ερώτηση, πρέπει όμως να γίνει διόρθωση ώστε να μην περνάμε στην ερώτηση 10 μετά την 8 χωρίς να αναφέρεται η 9, που εγώ υπέβαλα χθες στο Συμβούλιο. Πράγματι, αυτό που αναφέρεται, δηλαδή η παρέμβαση του βουλευτή Martνnez Martνnez, δεν έχει φυσικά σχέση με την ερώτηση 8, όπως φαίνεται εδώ, αλλά με την ερώτηση 9, η οποία δεν έχει περιληφθεί.

<SPEAKER ID=7 NAME="Πρόεδρος">
Κύριε Martνnez Martνnez, μπορώ να σας πω ότι αυτό το σφάλμα δεν απαντάται μόνο στην ισπανική μετάφραση αλλά ότι βρίσκεται, επίσης, και στη γαλλική μετάφραση. Βέβαια, θα διορθώσουμε τα πράγματα και θα επανεισαγάγουμε την ερώτηση αριθ. 9.

<SPEAKER ID=8 NAME="Johan Van Hecke">
Κυρία Πρόεδρε, διαπιστώνω ότι σε μία σειρά εκθέσεων το όνομά μου συστηματικά

<SPEAKER ID=9 NAME="Πρόεδρος">
Θα δώσουμε μεγάλη προσοχή στο θέμα αυτό.
<P>
Υπάρχουν άλλες παρατηρήσεις σχετικά με τα συνοπτικά πρακτικά;

<SPEAKER ID=10 LANGUAGE="IT" NAME="Cappato">
Κυρία Πρόεδρε, εγώ και άλλοι συνάδελφοι επιστήσαμε, χτες, την προσοχή σας όσον αφορά τη διακοπή πρόσβασης των γραφείων των βουλευτών στο σύστημα πληροφορικής, η οποία προβλέπεται να διαρκέσει δεκατρείς ημέρες.
<P>
Στη συνέχεια, χτες πάντα, ενημερωθήκαμε ότι δε θα υπάρχει, επίσης, καμία δυνατότητα πρόσβασης στο Κοινοβούλιο, στις Βρυξέλλες, από τις 27 Δεκεμβρίου έως τις 2 Ιανουαρίου. Πιστεύω, όμως, ότι μια τόσο μεγάλη διακοπή των υπηρεσιών πληροφορικής είναι πραγματικά υπερβολική. Για το λόγο αυτό θα ήθελα να ρωτήσω μήπως θα μπορούσαμε να αποφύγουμε την ταλαιπωρία κάνοντας κάποιες ενέργειες ανά τομέα και καθιστώντας έτσι δυνατή την πρόσβαση των βουλευτών στο Κοινοβούλιο και κατά τη διάρκεια των εορτών των Χριστουγέννων.

<SPEAKER ID=11 NAME="Πρόεδρος">
Αγαπητέ συνάδελφε, η μόνη απάντηση που μπορώ να σας δώσω προς το παρόν είναι ότι υπάρχουν ειδικές ανάγκες και ότι εάν ορισμένοι βουλευτές επιθυμούν να έλθουν κατά την περίοδο αυτή πρέπει να το γνωστοποιήσουν οπότε θα ληφθούν τα απαραίτητα μέτρα προκειμένου να έχουν πρόσβαση στο κτίριο και στις εγκαταστάσεις του γραφείου τους. Θα δω εάν αυτό είναι δυνατόν να επεκταθεί. Εν πάση περιπτώσει, όμως, προς το παρόν, γνωρίζετε ότι εάν επιθυμείτε να έλθετε εσείς ατομικά, και εάν συντρέχει λόγος, το θέμα μπορεί να ρυθμιστεί.
<P>
(Εγκρίνονται τα συνοπτικά πρακτικά)

<CHAPTER ID=2>
ΨΗΦΟΦΟΡIΕΣ
<SPEAKER ID=12 NAME="Πρόεδρος">
Θα προχωρήσουμε τώρα σε ορισμένες ψηφοφορίες και θα αναβάλλουμε λίγο τις ψηφοφορίες επί του προϋπολογισμού γιατί, όπως γνωρίζετε, περιμένουμε από στιγμή σε στιγμή την επιβεβαίωση της συμφωνίας με το Συμβούλιο πράγμα που απαιτεί ένα τελευταίο συλλογισμό. Ελπίζουμε ότι θα είναι καρποφόρος και μόνο μετά την ολοκλήρωσή του θα προχωρήσουμε στις ψηφοφορίες επί του προϋπολογισμού προκειμένου να τοποθετηθούμε σε συνάρτηση με την απάντηση του Συμβουλίου.
<P>
Έκθεση (A5-0090/1999) της κ. Theato, εξ ονόματος της Επιτροπής Ελέγχου του Προϋπολογισμού, σχετικά με το διορισμό οκτώ μελών του Ελεγκτικού Συνεδρίου (C5-0231/1999, C5-0232/1999, C5-0233/1999, C5-0234/1999, C5-0235/1999, C5-0236/1999, C5-0237/1999, C5-0238/1999 - 1999/0820(CNS))

<SPEAKER ID=13 LANGUAGE="ES" NAME="Fabra Vallιs">
Κυρία Πρόεδρε, παρεμβαίνω μόνο για να ζητήσω να γραφεί στα πρακτικά ότι, για προφανείς λόγους, θα απόσχω από αυτήν την ψηφοφορία, δεδομένου ότι με αφορά κατά τρόπο άμεσο. Εκτός αυτού μάλιστα, θέλω να επισημάνω ότι όχι μόνο δεν θα ψηφίσω, όπως είπα, αλλά επιπλέον θα εγκαταλείψω και την αίθουσα.

<SPEAKER ID=14 NAME="Πρόεδρος">
Ευχαριστώ πολύ κύριε Fabra Vallιs. Σας ευχόμαστε καλή τύχη.
<P>
(Με διαδοχικές ψηφοφορίες, το Σώμα εγκρίνει τα οκτώ ψηφίσματα)
<P>
Σύσταση για δεύτερη ανάγνωση (A5-0099/1999) του κ. Murphy, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την κοινή θέση του Συμβουλίου ενόψει της έγκρισης της οδηγίας του Ευρωπαϊκού Κοινοβουλίου και του Συμβουλίου για την καταπολέμηση των καθυστερήσεων πληρωμών στις εμπορικές συναλλαγές (8790/1999 - C5 -0125/1999 - 1999/0099(COD))

<SPEAKER ID=15 LANGUAGE="DE" NAME="Poettering">
Κυρία Πρόεδρε, αγαπητοί συνάδελφοι, μετά από σκέψεις επί της αρχής όσον αφορά την παρούσα έκθεση θέλω να επισημάνω τα εξής: η έκθεση Murphy, η οποία είναι μια πολύ σημαντική έκθεση, εγκρίθηκε οριστικά την προηγούμενη Δευτέρα το βράδυ, εδώ στο Στρασβούργο στην Επιτροπή Βιομηχανίας, Εξωτερικού Εμπορίου, Έρευνας και Ενέργειας. Τούτο σημαίνει ότι, όπως γνωρίζουμε όλοι, θα πρέπει να ψηφίσουμε επί της έκθεσης την ίδια εβδομάδα, εδώ στο Σώμα. Οφείλω να σας πω ότι αυτά τα χρονικά δεδομένα δεν επιτρέπουν στις Ομάδες να προβούν σε τακτική συζήτηση σχετικά με τα αποτελέσματα της ψηφοφορίας στην επιτροπή.
<P>
Θα σας το εξηγήσω με ένα συγκεκριμένο παράδειγμα. Εάν η επιτροπή υποβάλλει τροπολογίες για τα σημεία π.χ. 18 έως 22 και εμείς στην Ομάδα μας θα μπορέσουμε να συζητήσουμε σχετικά μόλις σήμερα - υποθέτω ότι δεν είναι διαφορετικά τα πράγματα στις άλλες Ομάδες - και αν θέλαμε να έχουμε ξεχωριστές ψηφοφορίες για κάθε σημείο, τούτο θα ήταν από διαδικαστική άποψη αδύνατο, αφού δεν θα μπορούσαμε πια να υποβάλουμε αίτηση για ξεχωριστή ψηφοφορία. Συνεπώς, είναι η κατηγορηματική άποψη της Ομάδας μου - και θα την ανακοινώσω κατά τον ίδιο τρόπο στη Διάσκεψη των Προέδρων - ότι στο μέλλον θα πρέπει να ψηφίζουμε εδώ στο Στρασβούργο μόνο για εκθέσεις που έχουν ήδη εγκριθεί στις επιτροπές στις τακτικές συνεδριάσεις τους στις Βρυξέλλες, ώστε να έχουν οι Ομάδες αρκετό χρόνο στη διάθεσή τους να συζητούν επί των εκθέσεων.
<P>
(Χειροκροτήματα)
<P>
Αυτό είναι προς το συμφέρον όλων των Ομάδων. Το ανακοινώνω εδώ, επειδή δεν θέλω να το ανακοινώσω μόνο κεκλεισμένων των θυρών στη Διάσκεψη των Προέδρων.
<P>
Δεν θέλω να ασκήσω κριτική στην Επιτροπή Βιομηχανίας ούτε στον πρόεδρό της. Δεν είναι αυτό το μέλημά μου. Σχετικά με την έκθεση, η Ομάδα μου θα υποστηρίξει από κοινού τις τροπολογίες για τις οποίες θα πρέπει να ψηφίσουμε από κοινού προς το συμφέρον των μικρών και μεσαίων επιχειρήσεων, ώστε να μπορέσουμε να καταλήξουμε σε ένα αποτέλεσμα για τη διαδικασία συνδιαλλαγής. Κυρία Πρόεδρε, παρακαλώ να συζητήσουμε και πάλι το αίτημά μου σήμερα το απόγευμα στη Διάσκεψη των Προέδρων, ώστε να αποκτήσει το Ευρωπαϊκό Κοινοβούλιο μια διαδικασία που θα επιτρέπει σε κάθε μέλος της Ομάδας μας να ασκεί επιρροή στη διαδικασία λήψης αποφάσεων εδώ στο Ευρωπαϊκό Κοινοβούλιο.
<P>
(Χειροκροτήματα)

<SPEAKER ID=16 NAME="Πρόεδρος">
Ευχαριστώ κύριε Poettering, νομίζω ότι η παρέμβασή σας είναι απόλυτα δικαιολογημένη και πολύ ευχαρίστως θα την εγγράψω στην ημερήσια διάταξη της Διάσκεψης των Προέδρων που θα συνέλθει το απόγευμα.

<SPEAKER ID=17 NAME="Murphy">
(ΕΝ) Κυρία Πρόεδρε, δεν έχω να κάνω κανένα σχόλιο. Το θέμα ήταν διαδικαστικό και ουσιαστικά δεν είχε καμία σχέση με την ίδια την έκθεση. Θα πρέπει να ψηφίσουμε.

<SPEAKER ID=18 NAME="Πρόεδρος">
 Βεβαίως. Εξάλλου, ο κ. Poettering δεν αντιτάχθηκε διόλου στην ψηφοφορία σχετικά με την εν λόγω έκθεση. Όμως, δεδομένου ότι ζητήσατε να λάβετε το λόγο, σας έδωσα την ευκαιρία.

<SPEAKER ID=19 LANGUAGE="PT" NAME="Ribeiro e Castro">
Κυρία Πρόεδρε, με την ευκαιρία της παρέμβασης του κυρίου Poettering, θα ήθελα να επιστήσω την προσοχή της κυρίας Προέδρου στο γεγονός ότι και εγώ ο ίδιος είχα επικαλεστεί εχθές ένα πρόβλημα παρόμοιας φύσεως αναφορικά με το ψήφισμα για την Τσετσενία, επισημαίνοντας ότι είναι αναγκαίο να τηρείται αυστηρά ο Κανονισμός. Λυπούμαι διότι τη στιγμή εκείνη ο κύριος Poettering δεν επέδειξε παρόμοια ευαισθησία ...
<P>
(Η Πρόεδρος διακόπτει τον ομιλητή)

<SPEAKER ID=20 NAME="Πρόεδρος">
Κύριε Ribeiro e Castro, θα τα δούμε όλα αυτά στη Διάσκεψη των Προέδρων.

<SPEAKER ID=21 LANGUAGE="DE" NAME="Swoboda">
Κυρία Πρόεδρε, θέλω να πω μόνο δυο λόγια σε αυτό που μας είπε ο κ. Poettering. Ουσιαστικά υποστηρίζουμε και από τη δική μας πλευρά μια παρόμοια στάση. Θέλω όμως μόνο να επιστήσω την προσοχή σας στο γεγονός ότι στην περίπτωση που θα εφαρμόσουμε αυστηρά την εν λόγω αρχή, θα αντιμετωπίσουμε σοβαρά προβλήματα στη σύνοδο του Ιανουαρίου, επειδή στις επιτροπές εκκρεμούν πολλά σημεία που δεν έχουν ακόμα αποφασισθεί. Παρακαλώ τον κ. Poettering να μεριμνήσει στο πλαίσιο της Ομάδας του ώστε να μπορέσουμε να καταλήξουμε έγκαιρα σε ψηφοφορίες. Ως βασική γραμμή όμως θα μπορούσε οπωσδήποτε να υποστηριχθεί για το άμεσο μέλλον.

<SPEAKER ID=22 NAME="Πρόεδρος">
Θα εξετάσουμε όλα τα θέματα αυτά στη Διάσκεψη των Προέδρων το απόγευμα.
<P>
Κυρία Επίτροπε, δυνάμει του άρθρου 80, παράγραφος 5, του Κανονισμού μας, θα ήθελα να γνωρίζω ποια είναι η θέση της Επιτροπής αναφορικά με τις τροπολογίες που προτείνει το Ευρωπαϊκό Κοινοβούλιο στην έκθεση του κ. Murphy.

<SPEAKER ID=23 NAME="Schreyer">
Κυρία Πρόεδρε, κυρίες και κύριοι, όπως σας εξήγησε χθες κατά τη διάρκεια της συζήτησης ο συνάδελφός μου κ. Liikanen, η Επιτροπή μπορεί να αποδεχθεί τις τροπολογίες αριθ. 1, 3, 4, 5, 7-17, 19, 21, 22, 24 και 26. Καταρχήν μπορεί να αποδεχθεί τις τροπολογίες αριθ. 6, 20 και 25. Η Επιτροπή διαφωνεί με τις τροπολογίες αριθ. 2, 18 και 23.

<SPEAKER ID=24 NAME="Πρόεδρος">
Ευχαριστώ κυρία Επίτροπε. Συνεπώς, θα προχωρήσουμε στην ψηφοφορία.
<P>
(Η Πρόεδρος αναγγέλλει την έγκριση της κοινής θέσης όπως τροποποιήθηκε)
<P>
Έκθεση (A5-0101/1999) του κ. Παπαγιαννάκη, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την τροποποίηση του κανονισμού (ΕΚ) αριθ. 820/97 του Συμβουλίου σχετικά με τη θέσπιση συστήματος αναγνώρισης και καταγραφής των βοοειδών και τη σήμανση του βοείου κρέατος και των προϊόντων με βάση το βόειο κρέας (έγγρ. COM(1999) 487 - C5-0241/1999 - 1999/0205(COD))

<SPEAKER ID=25 LANGUAGE="FR" NAME="Παπαγιαννάκης">
. (FR) Κυρία Πρόεδρε, μπορώ να επωφεληθώ της παρουσίας ορισμένων μελών του Συμβουλίου των Υπουργών επειδή εχθές το Συμβούλιο δεν είχε εκπροσωπηθεί κατά τη συζήτηση; Ωστόσο είχαμε ζητήσει την παρουσία του Συμβουλίου.
<P>
Μπορώ, συνεπώς, να ζητήσω να διευκρινιστεί το περιεχόμενο των αποφάσεων οι οποίες ελήφθησαν εχθές, ή ακόμη προχθές, δηλαδή πριν μπορέσει το Ευρωπαϊκό Κοινοβούλιο να αποφανθεί σχετικά με την έκθεση επί της οποίας θα ψηφίσουμε τώρα, όσον αφορά τη σήμανση του βοείου κρέατος. Πράγματι, σύμφωνα με πληροφορίες που διαθέτω, το Συμβούλιο αποφάσισε καταρχάς να αναβάλει για ένα έτος την εφαρμογή της υποχρεωτικής σήμανσης τη στιγμή κατά την οποία, από την πλευρά μας, είναι μάλλον θέμα μηνών. Στη συνέχεια, αποφάσισε να μην συνεργαστεί με το Ευρωπαϊκό Κοινοβούλιο σχετικά με το θέμα αυτό στο πλαίσιο της διαδικασίας συναπόφασης.
<P>
Θα μπορούσαμε να επωφεληθούμε της παρουσίας του Συμβουλίου προκειμένου να ζητήσουμε τις πληροφορίες αυτές γιατί, όπως αντιλαμβάνεστε, κυρία Πρόεδρε, η ψηφοφορία που πρόκειται τώρα να διενεργηθεί δεν έχει πλέον, κατά τη γνώμη μου, πολύ νόημα;
<P>
(Χειροκροτήματα)

<SPEAKER ID=26 NAME="Πρόεδρος">
Βεβαίως, κύριε Παπαγιαννάκη. Νομίζω ότι είναι μία εξαίρετη πρόταση και θα δώσω αμέσως το λόγο στην κ. Siimes.

<SPEAKER ID=27 NAME="Siimes">
. (ΕΝ) Κυρία Πρόεδρε, είμαι σε θέση να επιβεβαιώσω ότι χθες τελικά το Συμβούλιο από την πλευρά του ενέκρινε επίσημα το συμβιβαστικό πακέτο το οποίο είχε προσφερθεί στην Επιτροπή Προϋπολογισμών.

<SPEAKER ID=28 NAME="Πρόεδρος">
Κυρία Siimes, αυτό που μόλις είπατε είναι πολύ ενθαρρυντικό. Θα το εξετάσουμε, όμως, αργότερα.
<P>
(Χειροκροτήματα) Η ερώτηση του κ. Παπαγιαννάκη αφορούσε άλλο πράγμα, την έκθεσή του. Πρόκειται για την καταγραφή των βοοειδών και τη σήμανση του βοείου κρέατος.

<SPEAKER ID=29 LANGUAGE="FR" NAME="Παπαγιαννάκης">
Κυρία Πρόεδρε, επιτρέψτε μου, προς όφελος όλων των συναδέλφων μας, να πληροφορήσω το ίδιο το Συμβούλιο και τους συναδέλφους σχετικά με τα δύο σημεία των χθεσινών αποφάσεών τους.
<P>
Το Συμβούλιο αποφάσισε με ειδική πλειοψηφία, πράγμα το οποίο ο Επίτροπος κ. Byrne, ας πούμε, δεν μας είπε επίσημα, να αναβάλει επί ένα έτος την εφαρμογή της υποχρεωτικής σήμανσης, προτού αποφανθεί το Ευρωπαϊκό Κοινοβούλιο. Δεύτερον, κυρία Πρόεδρε, πράγμα το οποίο είναι ιδιαίτερα παράξενο, το Συμβούλιο λέει, στο κείμενό του: "Νομίζουμε ότι η Επιτροπή έχει μία τρίτη πρόταση" . Τρίτη σε σχέση με αυτή την οποία συζητάμε εδώ και η οποία αφορά την εφαρμογή του εν λόγω κανονισμού χωρίς την εμπλοκή του Ευρωπαϊκού Κοινοβουλίου. Η πρόταση αυτή βασίζεται σε ένα άλλο άρθρο το οποίο επιτρέπει απόφαση του Συμβουλίου άμεσα με την Επιτροπή με παραγκωνισμό του Ευρωπαϊκού Κοινοβουλίου. Ιδού οι δύο αποφάσεις οι οποίες λήφθηκαν εχθές.
<P>
Ο Επίτροπος κ. Byrne μάς είπε σαφέστατα εχθές ότι επρόκειτο απλώς, ας πούμε, για προσανατολισμούς. Το κείμενο που διάβασα, κυρία Πρόεδρε, δεν επιτρέπει τέτοιες λεπτές αποχρώσεις νοήματος, είναι πολύ κατηγορηματικό.
<P>
(Χειροκροτήματα)

<SPEAKER ID=30 NAME="Πρόεδρος">
Μήπως η Επιτροπή επιθυμεί να προβεί σε διασαφηνίσεις;
<P>
(Η παρούσα Επίτροπος δεν επιθυμεί να λάβει το λόγο)
<P>
(Διαμαρτυρίες)

<SPEAKER ID=31 LANGUAGE="DE" NAME="Graefe zu Baringdorf">
Κυρία Πρόεδρε, αγαπητοί συνάδελφοι, εφόσον το Συμβούλιο και η Επιτροπή δεν είναι σε θέση να μας αποσαφηνίσουν τα πράγματα θα επιχειρήσω εγώ να συμβάλω στην αποσαφήνισή τους. Δεν αποφασίσθηκε λοιπόν από το Συμβούλιο ότι θα δοθεί παράταση για ένα χρόνο αλλά έγινε αποδεκτό το εξής συμπέρασμα: εάν το Κοινοβούλιο αποδεχθεί μια τροπολογία σε αυτήν την έκθεση σχετικά με τη σήμανση, και αν δεν αφήσει να περάσει χωρίς τροπολογίες η πρόταση της Επιτροπής, τότε το Συμβούλιο δεν θα αποδεχθεί αυτήν την τροπολογία και δεν θα ακολουθήσει την απλοποιημένη διαδικασία.
<P>
Αν λοιπόν τολμήσουμε να αποδεχθούμε μια τροπολογία, τότε θα συμφωνήσει με ένα σχέδιο της Επιτροπής το οποίο έχει συζητηθεί ήδη στο Συμβούλιο. Εάν τώρα το σχέδιο αυτό υποβληθεί σύμφωνα με τη δική μας διαδικασία ως επίσημη πρόταση της Επιτροπής, τότε θα συμφωνήσει με το εν λόγω σχέδιο. Στο σχέδιο αυτό περιέχεται πράγματι, σύμφωνα με τη διαδικασία που επιβάλει ο κανονισμός 820/97, ότι η σήμανση δεν θα μετατεθεί χρονικά αλλά κατά την εφαρμογή του κανονισμού θα επιτρέπεται για ένα ακόμη έτος η εφαρμογή της προαιρετικής σήμανσης.
<P>
Στην πράξη, αυτό σημαίνει ότι το Κοινοβούλιο έχει παρακαμφθεί τελείως, μολονότι μετά από το συμπέρασμα αυτό δεν μπορεί να πει κανείς ότι το Συμβούλιο είχε ήδη αποφασίσει. Είναι ένα πολύ αισχρό τέχνασμα για να μας αφήσουν έξω από τη διαδικασία συναπόφασης. Και είναι η δεύτερη φορά, η πρώτη φορά ήταν το 1997, όταν το Συμβούλιο μάς πέταξε έξω από τη διαδικασία συναπόφασης με μια ομόφωνη δική του απόφαση. Έχουμε ήδη προσφύγει στο Ευρωπαϊκό Δικαστήριο. Αυτή τη φορά, όπου σύμφωνα με το άρθρο 152 της Συνθήκης του Αμστερνταμ ισχύει αυτονόητα η αρχή της συναπόφασης, μας έδιωξε για δεύτερη φορά μέσω αυτής της διαδικασίας. Θα συζητήσουμε πιθανότατα σχετικά μια εκ νέου προσφυγή στο Ευρωπαϊκό Δικαστήριο για να διαμαρτυρηθούμε κατά αυτής της μη νομότυπης διαδικασίας του Συμβουλίου.

<SPEAKER ID=32 NAME="Πρόεδρος">
Σας ευχαριστώ, κ. Graefe zu Baringdorf, για αυτή την πολύ σαφή εξήγηση η οποία, ωστόσο, είναι πολύ ανησυχητική.
<P>
Κύριε Παπαγιαννάκη, κρίνετε ότι μπορούμε, παρ' όλα αυτά, να ψηφίσουμε, ή επιθυμείτε την αναπομπή της έκθεσης στην επιτροπή; Ποια είναι η θέση σας;

<SPEAKER ID=33 LANGUAGE="FR" NAME="Παπαγιαννάκης">
Κυρία Πρόεδρε, δεν μπορούμε να αναπέμψουμε την έκθεση στην επιτροπή γιατί πρέπει να ληφθεί απόφαση πριν τις 31 Δεκεμβρίου. Εάν δεν λάβουμε καμία απόφαση πριν την 1η Ιανουαρίου, θα υπάρξει νομικό κενό με αποτέλεσμα να δημιουργηθεί χάος στην αγορά.
<P>
Συνεπώς, πρέπει οπωσδήποτε να ληφθεί μία απόφαση. Πιθανόν να ληφθεί χωρίς εμάς. Όμως, νομίζω ότι θα ήταν κομψότερο και πολιτικά ορθό - εάν μου επιτρέπετε την έκφραση αυτή - να ψηφίσει το Ευρωπαϊκό Κοινοβούλιο μία απόφαση. Το Συμβούλιο μπορεί να κάνει ό,τι θέλει σχετικά με αυτή, όμως εμείς θα ψηφίσουμε.

<SPEAKER ID=34 NAME="Πρόεδρος">
Συμφωνώ απολύτως.

<SPEAKER ID=35 NAME="Whitehead">
Κυρία Πρόεδρε, εξ ονόματος της Ομάδας μου θα ήθελα να πω ότι έπρεπε να είχαμε καταχωρήσει στα πρακτικά μια ψήφο διαμαρτυρίας. Είμαστε υποχρεωμένοι να ψηφίσουμε για αυτό το θέμα και βρεθήκαμε σε μια πολύ δύσκολη θέση, αλλά δεν πρέπει να το αφήσουμε να περάσει ως μια συνηθισμένη ψηφοφορία του Κοινοβουλίου. Πρόκειται για μια ψηφοφορία που διεξάγεται κάτω από συνθήκες διαμαρτυρίας και είναι μια ψηφοφορία διαμαρτυρίας.
<P>
(Χειροκροτήματα)

<SPEAKER ID=36 NAME="Jackson">
Λυπάμαι που καθυστερώ τα πράγματα, κυρία Πρόεδρε, αλλά υπάρχει άλλη μια πιθανότητα. Από ό,τι καταλαβαίνω το Συμβούλιο Αλιείας θα συνεδριάσει αύριο και θα υποβληθεί σε αυτό η γνωμοδότησή μας για το ψήφισμα Παπαγιαννάκη. Τώρα, υπάρχει η πιθανότητα το Συμβούλιο Αλιείας, αν δείξει λίγη καλή θέληση, να λάβει υπόψη τις τροπολογίες και να εγκρίνει το νομικό κείμενο με τις τροπολογίες μας. Προτείνω να ψηφίσουμε για την έκθεση Παπαγιαννάκη και στη συνέχεια να χρησιμοποιήσετε τα πιο καυστικά λόγια που διαθέτετε και να γράψετε εξ ονόματος του Κοινοβουλίου στο Συμβούλιο, ευελπιστώντας ότι το Συμβούλιο Αλιείας δεν θα δεχτεί μόνο συγκαταβατικά τα όσα συμφωνήθηκαν χθες, αλλά θα λάβει υπόψη τις τροπολογίες μας.

<SPEAKER ID=37 NAME="Πρόεδρος">
Μπορείτε να βασιστείτε σε εμένα, κυρία Jackson, ο κονδυλοφόρος μου θα είναι πολύ σταθερός εξ ονόματος όλων σας.
<P>
(Το Σώμα εγκρίνει το ψήφισμα νομοθετικού περιεχομένου)
<P>

<P>
(Το Σώμα εγκρίνει το ψήφισμα νομοθετικού περιεχομένου)
<P>
Κοινή πρόταση ψηφίσματος για το Ευρωπαϊκό Συμβούλιο του Ελσίνκι
<P>
(Το Σώμα εγκρίνει το ψήφισμα)
<P>
Κοινή πρόταση ψηφίσματος για την κατάσταση στο Μακάο
<P>
(Το Σώμα εγκρίνει το ψήφισμα)
<P>

<P>
Πριν την ψηφοφορία επί του προϋπολογισμούΠρόεδρος. Κυρία Siimes, σας καλώ να κάνετε τη δήλωσή σας τώρα. Είναι η κατάλληλη στιγμή, δεδομένου ότι θα προχωρήσουμε στην ψηφοφορία επί του προϋπολογισμού.

<SPEAKER ID=38 NAME="Siimes">
(ΕΝ) Μπορώ ακόμα μια φορά να επιβεβαιώσω ότι χθες τελικά το Συμβούλιο από την πλευρά του ενέκρινε επίσημα το συμβιβαστικό πακέτο που προσφέρθηκε στην Επιτροπή Προϋπολογισμών.
<P>
(Ζωηρά χειροκροτήματα)

<SPEAKER ID=39 NAME="Πρόεδρος">
Ευχαριστώ την κυρία Προεδρεύουσα του Συμβουλίου και δίδω το αμέσως το λόγο στον εισηγητή μας, κ. Bourlanges.

<SPEAKER ID=40 LANGUAGE="FR" NAME="Bourlanges">
Θα ήθελα να ευχαριστήσω την κυρία Προεδρεύουσα του Συμβουλίου για αυτή την πολύ σαφή δήλωση και επιθυμώ να παρατηρήσω σχετικά ότι επειδή η δήλωση αυτή έγινε με τρόπο πρόωρο, καθόλη τη διάρκεια τη διαδικασίας για τον προϋπολογισμό, αυτή είναι η μόνη στιγμή κατά την οποία το Συμβούλιο κατόρθωσε όχι μόνο να είναι στην ώρα του αλλά να ενεργήσει πριν την ώρα του. Πράγματι, πρέπει να πω ότι δεν έχω δει πολλές φορές μία διαδικασία του προϋπολογισμού της τάξεως αυτής, όπου μέχρι τη στιγμή αυτή - και μέχρι αυτή τη θετική δήλωση η οποία επιτρέπει να συναφθεί συμφωνία - βρισκόμασταν μπροστά σε δύο πιθανούς καταλόγους ψήφων: έναν κατάλογο ο οποίος θα ίσχυε στην περίπτωση συμφωνίας με το Συμβούλιο και έναν κατάλογο ο οποίος θα ίσχυε στην περίπτωση μη επίτευξης συμφωνίας με το Συμβούλιο.
<P>
Τώρα, αγαπητοί συνάδελφοι, μόλις περατωθεί η ψηφοφορία για την έκθεση του κ. Colom I Naval η οποία αφορά την κινητοποίηση του μέσου ευελιξίας, θα μπορέσουμε να ψηφίσουμε για τον κατάλογο της συμφωνίας με το Συμβούλιο και θα πρέπει να γνωρίζετε ότι χαίρομαι πιο πολύ από όλους για αυτό.
<P>
(Χειροκροτήματα)

<SPEAKER ID=41 NAME="Πρόεδρος">
Ευχαριστώ κύριε Bourlanges.
<P>

<P>

<P>
(Το Σώμα εγκρίνει το ψήφισμα) 
<P>
Γενικός προϋπολογισμός για το 2000, όπως τροποποιήθηκε από το Συμβούλιο
<P>

<P>
Έκθεση (A5-0095/1999) των κ.κ. Bourlanges και Virrankoski, εξ ονόματος της Επιτροπής Προϋπολογισμών, σχετικά με το σχέδιο γενικού προϋπολογισμού της Ευρωπαϊκής Ένωσης για το οικονομικό έτος 2000, όπως τροποποιήθηκε από το Συμβούλιο (όλα τα τμήματα) (C5-0600/1999) και σχετικά με τις διορθωτικές επιστολές 1/2000 (11568/1999 - C5-0313/1999) και 2/2000 (13482/1999 - C5-0311/1999)

<SPEAKER ID=42 NAME="Buitenweg">
Κυρία Πρόεδρε, δεδομένου ότι επί του παρόντος επιτεύχθηκε συμφωνία με το Συμβούλιο, η Ομάδα των Πρασίνων / Ελεύθερη Ευρωπαϊκή Συμμαχία προτίθεται να αποσύρει τις τρεις τροπολογίες της. Πρόκειται για τις τροπολογίες 7, 8 και 9.

<SPEAKER ID=43 NAME="Πρόεδρος">
Σας ευχαριστώ. Θα ληφθεί υπόψη.
<P>
(Το Σώμα εγκρίνει το ψήφισμα)

<SPEAKER ID=44 NAME="Wynn">
(ΕΝ) Δεν περίμενα να παρέμβω, αλλά, αφού μου το ζητήσατε, θα το κάνω. Καταρχάς, πράγματι αισθάνομαι ανακούφιση που φέραμε σε πέρας την ψηφοφορία. Φέτος ειδικά, η διαδικασία ήταν βασανιστική για όλους τους ενδιαφερόμενους, κυρίως για τους εισηγητές, κ. Bourlanges, κ. Virrankoski και κ. Colom i Naval - λόγω των συμφωνιών με το Συμβούλιο. Μερικές φορές, όπως είπε προηγουμένως ο κ. Bourlanges, ήταν μια γερή δοκιμασία νεύρων. Τώρα που την ολοκληρώσαμε, θα ήθελα να ευχαριστήσω το Συμβούλιο για την απόφαση του, καθώς και την Επιτροπή για τη βοήθειά της.
<P>
Απλά για να πληροφορήσω τους βουλευτές: μετά τη ψηφοφορία που ολοκληρώθηκε σήμερα, οι συνολικές πληρωμές θα είναι 1,11% του ΑΕΠ της Ευρώπης, ποσοστό που είναι κάτω του ανώτατου ορίου του 1,13% των δημοσιονομικών προοπτικών για το έτος 2000, καθώς και κάτω του ορίου του 1,27% των ιδίων πόρων.

<SPEAKER ID=45 LANGUAGE="FR" NAME="Bourlanges">
. (FR) Κυρία Πρόεδρε, θα ήθελα να πω απλά τρία πράγματα.
<P>
Πρώτον, διευθύνατε αυτή την ψηφοφορία θαυμάσια. Εξάλλου, επιτρέψτε μου να σας ευχαριστήσω, κυρία Πρόεδρε, για το γεγονός ότι δεχθήκατε να προεδρεύσετε μολονότι λόγω της κατάστασης της υγείας σας θα έπρεπε να είχατε μείνει κλινήρης. Παρ' όλα αυτά, όμως, ήρθατε να προεδρεύσετε της ψηφοφορίας και να υπογράψετε τον προϋπολογισμό, και σας ευχαριστώ εξ ονόματος, πιστεύω, ολόκληρου του Σώματος.
<P>
(Χειροκροτήματα)
<P>
Η ψηφοφορία μάς φέρνει στο νου ένα ρητό το οποίο έχει επαληθευθεί συχνά: δύσκολη διαδικασία, εύκολη ψηφοφορία. Όσο πιο δύσκολη είναι η διαδικασία, τόσο καλύτερα ρυθμίζονται τα προβλήματα τη στιγμή της ψηφοφορίας. Αυτό συνέβηκε, και πρέπει να πως ότι όλοι όσοι συμμετείχαν στη διαδικασία αυτή νιώθουν αυτήν την απίστευτη αίσθηση λόγω της άνεσης της ψηφοφορίας μετά τις δυσκολίες της διαδικασίας συνδιαλλαγής.
<P>
Στην ουσία, νομίζω ότι το Ευρωπαϊκό Κοινοβούλιο πέτυχε το 75% περίπου όσων επιθυμούσε. Δεδομένου ότι αντιπροσωπεύουμε το 50% της αρμόδιας για τον προϋπολογισμό αρχής, τούτο μου φαίνεται λογικό ποσοστό!
<P>
Θα ήθελα να τονίσω στην κυρία Προεδρεύουσα του Συμβουλίου, καθώς και στην κυρία Επίτροπο, πόσο, παρά την τραχύτητα και τις δυσκολίες της διαδικασίας, τις ευχαριστώ ειλικρινά για τις προσπάθειες που κατέβαλαν τα δύο θεσμικά όργανα τα οποία αντιπροσωπεύουν - βέβαια κατεβάλαμε και εμείς προσπάθειες - προκειμένου να επιτευχθεί το αποτέλεσμα αυτό. Το αποτέλεσμα είναι αυτό που μετράει και μπορούμε να είμαστε ικανοποιημένοι για το γεγονός ότι καταλήξαμε σε μία συμφωνία.
<P>
Τέλος, επιθυμώ να επαναλάβω αυτό που είχα πει κατά τη λήξη της πρώτης ανάγνωσης, δηλαδή τη βαθύτατη εκτίμησή μας για τις υπηρεσίες της Επιτροπής Προϋπολογισμών που εξαντλήθηκαν - αυτή είναι η σωστή λέξη - που εξαντλήθηκαν χωρίς φειδώ κατά τη διάρκεια αυτής της διπλής διαδικασίας, πρώτη ανάγνωση και δεύτερη ανάγνωση· πιστεύω ότι στους ανθρώπους αυτούς το Σώμα μας οφείλει μεγάλη ευγνωμοσύνη.

<SPEAKER ID=46 NAME="Πρόεδρος">
Ευχαριστώ κύριε Bourlanges.

<SPEAKER ID=47 NAME="Virrankoski">
Αξιότιμη κυρία Πρόεδρε, η παρούσα διαδικασία του προϋπολογισμού κατέδειξε στο σύνολό της ότι το Ευρωπαϊκό Κοινοβούλιο από κοινού με το Συμβούλιο μπορεί να εργασθεί εποικοδομητικά και να τηρήσει σε μεγάλο βαθμό τη δημοσιονομική πειθαρχία. Ιδιαίτερα οι τελευταίες ημέρες και ώρες καταδεικνύουν ότι διαθέτουμε αίσθημα ευθύνης όταν μεριμνούμε για τα κοινά ευρωπαϊκά ζητήματά μας. Θέλω να ευχαριστήσω ιδιαιτέρως τον πρόεδρο της Επιτροπής Προϋπολογισμών κ. Wynn και τον κύριο εισηγητή κ. Bourlanges για την πολύ καλή, εποικοδομητική και υπομονετική συνεργασία εκ μέρους τους, προκειμένου να επιτευχθεί ο κοινός στόχος. Ομοίως, επιθυμώ να ευχαριστήσω την αξιότιμη Προεδρεύουσα του Συμβουλίου, κυρία Siimes, και την αρμόδια Επίτροπο για το θέμα, κυρία Schreyer, για την καλή συνεργασία τους με το Κοινοβούλιο. Τέλος, θέλω ακόμη να εκφράσω τις ευχαριστίες μου προς όλο το προσωπικό της Επιτροπής Προϋπολογισμών, το οποίο αναγκάσθηκε πράγματι να εργασθεί υπερβολικές ώρες. Παράλληλα, ευχαριστώ όλο το Κοινοβούλιο και ιδιαιτέρως την Ομάδα μου για τη σθεναρή και ακλόνητη υποστήριξή της σε όλα τα στάδια του εν λόγω θέματος.

<SPEAKER ID=48 NAME="Πρόεδρος">
Ευχαριστώ κύριε Virrankoski.
<P>
Η κυρία Επίτροπος επιθυμεί να μας πει λίγα λόγια. Της δίδω το λόγο με μεγάλη ευχαρίστηση.

<SPEAKER ID=49 LANGUAGE="DE" NAME="Schreyer">
Ευχαριστώ πολύ κυρία Πρόεδρε, θα ήθελα να σας ευχαριστήσω θερμά για την εξαιρετική αντοχή που επιδεικνύετε. Ουσιαστικά, τη δευτέρα το απόγευμα διαφαίνονταν ήδη ότι πολλές ελπίδες δεν επρόκειτο να εκπληρωθούν. Μια πολύ σημαντική δήλωση του Κοινοβουλίου διέτρεχε κίνδυνο, δεν υπήρχε καμία εξασφάλιση για τη χρηματοδότηση των μέτρων ανασυγκρότησης του Κοσσυφοπεδίου και το Συμβούλιο θα έπρεπε να καταβάλει πολύ μεγαλύτερα ποσά. Τώρα η κατάσταση είναι εντελώς διαφορετική. Η χρηματοδότηση των μέτρων ανασυγκρότησης του Κοσσυφοπεδίου έχει εξασφαλισθεί, το Κοινοβούλιο έχει επιτύχει πολλούς σημαντικούς στόχους του και τα κράτη μέλη δεν χρειάζεται να πληρώσουν τόσα πολλά. Έτσι μια κατάσταση που απέπνεε μια ατμόσφαιρα ήττας μετατράπηκε πολύ γρήγορα σε μια κατάσταση που αποπνέει μιαν ατμόσφαιρα νίκης, και πιστεύω ότι είναι μια θαυμάσια κατάσταση για τα Χριστούγεννα.

<SPEAKER ID=50 LANGUAGE="ES" NAME="Colom i Naval">
Κυρία Πρόεδρε, είναι η πρώτη φορά μέσα σε δεκατέσσερα χρόνια που παρεμβαίνω ως εισηγητής σε μια διαδικασία προϋπολογισμού. Δεν θα μακρυγορήσω. Θα ήθελα μόνο να συμφωνήσω με τους προηγούμενους εισηγητές και να υπενθυμίσω έναν πολιτικό κανόνα: ότι με τη σύνεση δεν θα γίνουμε ποτέ προδότες, γιααυτό και εκτιμώ τα μάλα την αλληλεγγύη και το σθένος της Επιτροπής Προϋπολογισμών, που μας έδωσαν τη δυνατότητα να διασφαλίσουμε τα συμφέροντα του Κοινοβουλίου ως θεσμικού οργάνου.

<SPEAKER ID=51 NAME="Siimes">
. (ΕΝ) Κυρία Πρόεδρε, μόλις ολοκληρώσατε τη δεύτερη ανάγνωση του σχεδίου προϋπολογισμού για το οικονομικό έτος 2000. Παραμένουν ακόμα κάποιες διαφορές ανάμεσα στα θεσμικά όργανά μας σχετικά με την ταξινόμηση των δαπανών. Ωστόσο, το Συμβούλιο είναι σε θέση να εγκρίνει τις τροπολογίες που υποβάλατε με τη διορθωτική επιστολή αριθ. 2/2 000, καθώς και τα μέγιστα ποσά αύξησης που προέκυψαν από τη δεύτερη ανάγνωση.

<SPEAKER ID=52 NAME="Πρόεδρος">
Ευχαριστώ κυρία Προεδρεύουσα του Συμβουλίου.
<P>
Με τη σειρά μου επιτρέψτε μου να ευχαριστήσω πραγματικά θερμότατα την Επιτροπή Προϋπολογισμών και τους εισηγητές μας για το εξαιρετικό αυτό έργο που επιτέλεσαν.
<P>
Όσο με αφορά, θα ήθελα να σας πω ότι πρόκειται για τον πρώτο προϋπολογισμό που θα υπογράψω ως Πρόεδρος του Ευρωπαϊκού Κοινοβουλίου και οφείλω να πω ότι είμαι πραγματικά ευτυχής για το εξαιρετικό αυτό αποτέλεσμα που επιτεύχθηκε. Για άλλη μία φορά, συγχαίρω θερμά και ευχαριστώ όλους όσους συνέβαλαν σε αυτό.

<SPEAKER ID=53 LANGUAGE="DE" NAME="Grφner">
Κυρία Πρόεδρε, αγαπητοί συνάδελφοι, δεν ξέρω αν οι συνάδελφοι το έχουν συνειδητοποιήσει αλλά αυτό είναι ένα από τα ζενίθ της διαδικασίας προϋπολογισμού της Ευρωπαϊκής Ένωσης. Για πρώτη φορά και τα τρία θεσμικά όργανα εκπροσωπούνται σε ύψιστο επίπεδο από γυναίκες.

<SPEAKER ID=54 NAME="Πρόεδρος">
Δεν το είχα παρατηρήσει, είναι όμως γεγονός.
<P>
(Χειροκροτήματα) Η χιλιετία τελειώνει καλά
<P>
(Αμέσως μετά αρχίζει η υπογραφή του γενικού προϋπολογισμού για το 2000)(Χειροκροτήματα)

<SPEAKER ID=55 LANGUAGE="IT" NAME="Fatuzzo">
Κύριε Πρόεδρε, αγαπητοί συνάδελφοι, ψήφισα υπέρ της έκθεσης του κυρίου Colom i Naval καθώς και εκείνης σχετικά με τον προϋπολογισμό. Η εκπρόσωπος της Επιτροπής είπε κλείνοντας: "Αυτό είναι ένα χριστουγεννιάτικο δώρο" . Εύχομαι, λοιπόν, και ελπίζω ότι και την επόμενη χρονιά θα ψηφιστεί ο προϋπολογισμός του 2001 λίγες ημέρες πριν από τα Χριστούγεννα, με μια αύξηση που θα είναι τουλάχιστον ίση σε σχέση με τον προϋπολογισμό αυτού του έτους. Για το λόγο αυτό ελπίζουμε ότι θα γίνει παράδοση να δεχόμαστε πάντοτε ένα τέτοιο χριστουγεννιάτικο δώρο.
<P>
Προϋπολογισμός 2000

<SPEAKER ID=56 LANGUAGE="DE" NAME="Lulling">
Κύριε Πρόεδρε, καθώς υπογραφόταν ο προϋπολογισμός είχαμε μια στιγμή όπου επικρατούσαν ικανοποίηση, φιλοφρονήσεις και μια φαινομενική ευδαιμονία. Προσωπικά δεν είμαι απόλυτα ευτυχής με τον παρόντα προϋπολογισμό λόγω μιας μικρής περικοπής που πρόκειται να στηλιτεύσω. Στην περασμένη κοινοβουλευτική περίοδο είχα ψηφίσει επανειλημμένα κατά του προϋπολογισμού, επειδή παρά το γεγονός ότι οι εκθέσεις σχετικά με την ανησυχητική κατάσταση των μελισσοκόμων στην Ευρώπη είχαν γίνει ομόφωνα αποδεκτές, η Επιτροπή δεν ήταν σε καμία περίπτωση διατεθειμένη να διαθέσει πιστώσεις για τα μέτρα που είχαμε ζητήσει για τη διατήρηση της μελισσοκομίας. Από το 1998 υπάρχει στον προϋπολογισμό η ελάχιστη θέση των 15 εκατ. ευρώ, προκειμένου να χρηματοδοτηθεί το 50% των εθνικών προγραμμάτων για τη βελτίωση της παραγωγής και τη διάθεση του μελιού στην αγορά. Και αυτό βάσει ενός κανονισμού που είχαμε επικρίνει ως ανεπαρκή. Τώρα διαπιστώνουμε ότι αυτή η ελάχιστη θέση των 15 εκατ. ευρώ για 15 κράτη, μειώθηκε κατά το ένα τρίτο σε 10 εκατ. ευρώ. Μου είναι ανεξήγητο πώς ήταν δυνατόν να συμβεί κάτι τέτοιο, τη στιγμή μάλιστα που ή ίδια η Επιτροπή κατά την αιτιολόγηση του κανονισμού είχε ορίσει τις χρηματοδοτικές ανάγκες σε 15 εκατ. ετησίως.
<P>
Ευγνωμονώ τον εισηγητή της Επιτροπής Γεωργίας και Ανάπτυξης της Υπαίθρου, κ. Gφrlach, που στηλιτεύει και αυτός στην επιστολή του προς τον πρόεδρο της Επιτροπής Προϋπολογισμών αυτή την περικοπή. Θέλω εδώ να εκφράσω τη διαμαρτυρία μου για το γεγονός ότι η Επιτροπή Προϋπολογισμών δεν το έλαβε αυτό υπόψη. Ελπίζω ότι τώρα πλέον στο Συμβούλιο Υπουργών θα μπορέσει να βρεθεί ένας τρόπος να αυξηθεί η γραμμή αυτή στα 15 εκατ. ευρώ, όπως ήταν και το 1998 και το 1999. Θα συνεχίσω φυσικά, με το πείσμα που με διακρίνει, να υποστηρίζω ότι τα μέτρα που έχει απαιτήσει σε διάφορες περιστάσεις ομόφωνα το Κοινοβούλιο για τη διατήρηση της μελισσοκομίας στην Ευρώπη - πριμοδοτήσεις για την επικονίαση, συμπερίληψη της μελισσοκομίας στα διαρθρωτικά προγράμματα - θα πρέπει επιτέλους να προταθούν από την Επιτροπή ·
<P>
(Ο Πρόεδρος διακόπτει την ομιλήτρια)
<P>
... κοστίζουν 65 εκατ. Πρόκειται για ψίχουλα σε έναν προϋπολογισμό ύψους 90 δις. Θα ήταν το 0,072%.
<P>
(Ο Πρόεδρος αφαιρεί τον λόγο από την ομιλήτρια)

<SPEAKER ID=57 LANGUAGE="SV" NAME="Carlsson">
Κύριε Πρόεδρε, παρέμεινα εδώ, διότι πληροφορήθηκα ότι αν προβεί κάποιος σε αιτιολόγηση ψήφου πρέπει να παρίσταται στην αίθουσα. Συνεπώς, απαιτώ να μην ισχύουν οι αιτιολογήσεις ψήφου όσων είναι απόντες.

<SPEAKER ID=58 NAME="Πρόεδρος">
Για να πούμε τα πράγματα όπως έχουν, αυτό είναι αλήθεια. Κανονικά, εξασφαλίζουμε ότι οι βουλευτές που ζητούν αιτιολόγηση ψήφου είναι παρόντες στην ψηφοφορία. Συνήθως με την προϋπόθεση ότι ήταν παρόντες στην ψηφοφορία, ερμηνεύουμε ελεύθερα τον Κανονισμό. Αλλά, για να πούμε τα πράγματα όπως έχουν, θα πρέπει να βρίσκονται εδώ για την εκφώνηση του ονόματός τους.

<SPEAKER ID=59 NAME="Fδrm">
Κύριε Πρόεδρε, παρουσιάζω μια γραπτή αιτιολόγηση ψήφου εξ ονόματος επτά Σουηδών και Δανών βουλευτών. Κανείς ποτέ δεν μας είπε ότι έπρεπε όλοι να είναι παρόντες κατά την υποβολή αιτιολογήσεων ψήφου, για αυτό προτείνω να ισχύσει αυτή η αιτιολόγηση και για τους επτά βουλευτές.

<SPEAKER ID=60 NAME="Πρόεδρος">
Στην περίπτωση αυτή, θα το αποδεχτώ ευχαρίστως. Ωστόσο, θα πρέπει να υπενθυμίσω στους βουλευτές ότι από τεχνική άποψη θα πρέπει να βρίσκονται στην αίθουσα όταν εκφωνείται το όνομά τους. Στο τέλος της ψηφοφορίας υπάρχει η διαδικασία κατά την οποία διαβάζω τα ονόματα εκείνων που ζήτησαν γραπτές αιτιολογήσεις. Οι βουλευτές δεν είναι υποχρεωμένοι να μείνουν σε όλη τη διαδικασία, αλλά θα πρέπει να βρίσκονται εδώ μέχρι την εκφώνηση του ονόματός τους.
<P>

<SPEAKER ID=61 LANGUAGE="FR" NAME="Martinez">
Κύριε Πρόεδρε, προ ολίγου η Πρόεδρος μας υπέγραψε αυτόν τον προϋπολογισμό που υπερβαίνει τα 90 δισεκατ. ευρώ. Εγώ προσωπικά θα ήθελα να μπορούσε να υπογράψει, έστω και εάν πρόκειται για μικρό ποσό, τις εντολές για την πληρωμή των οδηγών ταξί που οδήγησαν τους βουλευτές μέχρι εδώ.
<P>
Σας υπενθυμίζω ότι ένας οδηγός ταξί ο οποίος μας οδηγεί έως εδώ κερδίζει 10.000 γαλλικά φράγκα ανά σύνοδο, δηλαδή 1.500 ευρώ περίπου. Θα πληρωθεί όμως τρεις ή τέσσερις μήνες αργότερα! Εν τω μεταξύ, καταβάλει ΦΠΑ 20,6%, δηλαδή δίδει στο Ευρωπαϊκό Κοινοβούλιο μία χρηματική προκαταβολή. Όμως, μία ταμειακή προκαταβολή τριών ή τεσσάρων μηνών επί ποσού 5.000 ευρώ περίπου, σημαίνει ότι εάν είχε τοποθετήσει αυτά τα χρήματα σε τράπεζα και λαμβανομένης υπόψη της ελεύθερης κυκλοφορίας των κεφαλαίων, την οποία εμείς καταστήσαμε δυνατή, η απώλεια για έναν οδηγό ανέρχεται στα 1.500 γαλλικά φράγκα μηνιαίως. Ήμουν ευτυχής που όλοι αγκαλιάστηκαν. ο κ. Colom I Naval, η κ. Fontaine, όμως οι οδηγοί ταξί και οι οδηγοί μας δεν έχουν τη δυνατότητα να αγκαλιαστούν. Υπενθυμίζω σε όσους ήρθαν με ταξί εδώ το Νοέμβριο ότι οι οδηγοί των ταξί δεν θα πληρωθούν πριν το Μάρτιο.
<P>
Κύριε Πρόεδρε, νομίζω ότι αυτό σας αφορά όσο αφορά και όλους εμάς. Θα επιθυμούσα, μαζί με τους μελισσοκόμους, να μπορούσαν και οι οδηγοί ταξί να συμμεριστούν τη χαρά της κ. Fontaine και του Κοινοβουλίου που σημείωσε, κατά τα λεγόμενα, μία νίκη επί του Συμβουλίου.

<SPEAKER ID=62 NAME="Andersson, Blak, Fδrm, Hedkvist Petersen, Lund, Schori και Theorin">
Στηρίζουμε τον προϋπολογισμό για το έτος 2000 που εγκρίθηκε από το Κοινοβούλιο, τη διοργανική συμφωνία καθώς και τη συμφωνία του Βερολίνου για τον μακροπρόθεσμο προϋπολογισμό. Ο προϋπολογισμός της ΕΕ για το έτος 2000, μετά τη σημερινή απόφαση του Ευρωπαϊκού Κοινοβουλίου είναι ένα ουσιαστικό βήμα προς τη σωστή κατεύθυνση, προς την κατεύθυνση της ολοένα αυξανόμενης και σημαντικότερης ανάληψης ευθύνης από την ΕΕ για τους πολίτες της. Ο προϋπολογισμός περιέχει σημαντικές επενδύσεις σε σημαντικούς για εμάς τομείς.
<P>
Με ικανοποίηση διαπιστώνουμε ότι η πρόταση μας για τη θέσπιση ενός ιδιαίτερου κονδυλίου του προϋπολογισμού σχετικά με τη λήψη τοπικών και περιφερειακών μέτρων για την Βαλτική Θάλασσα και τη θάλασσα του Μπάρεντς υιοθετήθηκε από το Κοινοβούλιο.
<P>
Στηρίζουμε τις προσπάθειες που κατέβαλε η Επιτροπή για τα Δικαιώματα της Γυναίκας κατά την επεξεργασία του προϋπολογισμού σχετικά με τη χρηματοδότηση του κοινοτικού προγράμματος για την ισότητα των φύλων. Είναι σημαντικό, μεταξύ άλλων, να μην περιοριστούν οι δυνατότητες μη κυβερνητικών οργανώσεων, όπως το Ευρωπαϊκό Λόμπι Γυναικών, να δρουν σε ευρωπαϊκό επίπεδο.
<P>
Είμαστε ικανοποιημένοι για την αύξηση των πόρων για τον κοινωνικό διάλογο, πέραν των άλλων, αν ληφθεί υπόψη η σημασία της έναρξης της διαμόρφωσης μίας αποτελεσματικής αγοράς εργασίας, με ισχυρές συνδικαλιστικές οργανώσεις και καλές κοινωνικές προϋποθέσεις στις υποψήφιες χώρες.
<P>
Οι προσπάθειες που καταβάλλονται στον προϋπολογισμό για τη μεταρρύθμιση της αγροτικής πολιτικής και για την περικοπή των δαπανών είναι ένα βήμα προς την σωστή κατεύθυνση. Ωστόσο, συνιστούμε να διατεθούν περισσότερα κονδύλια ώστε να γίνει η αγροτική πολιτική περισσότερο προσανατολισμένη προς το περιβάλλον και τους καταναλωτές καθώς επίσης και περισσότερο προσαρμοσμένη στην αγορά. Συνιστούμε μία μακροπρόθεσμη μεταρρύθμιση, που πέραν των άλλων θα λαμβάνει υπόψη την προσεχή διεύρυνση. Η αγροτική πολιτική και η καταναλωτική πολιτική της ΕΕ πρέπει να βρίσκονται σε μεγαλύτερη συμφωνία μεταξύ τους, ιδιαίτερα σε ότι αφορά τη λήψη μέτρων στον κτηνιατρικό τομέα και στην προστασία των φυτών. Πρέπει να είναι δυνατόν να διασφαλιστεί η ασφάλεια των τροφίμων σε ολόκληρη την Ευρώπη.
<P>
Επίσης, είμαστε κατηγορηματικά αντίθετοι στην οικονομική ενίσχυση που παρέχεται στην καλλιέργεια του καπνού. Η οικονομική ενίσχυση των καπνοκαλλιεργειών πρέπει να καταργηθεί σταδιακά και να αντικατασταθεί με οικονομική ενίσχυση για καλλιέργεια εναλλακτικών σπόρων.
<P>
Σε ότι αφορά την αποζημίωση ταξιδίου για τους βουλευτές του Ευρωπαϊκού Κοινοβουλίου διατηρούμε την άποψη μας ότι πρέπει να καταβάλλεται αποζημίωση μόνο για πραγματικές δαπάνες που έχουν προκύψει από ταξίδια σε σχέση με το βουλευτικό έργο.
<P>
Βλέπουμε ιδιαίτερα θετικά τους πόρους που εγκρίνονται τώρα για την ανοικοδόμηση στο Κοσσυφοπέδιο, την Τουρκία και το Ανατολικό Τιμόρ. Έχουμε εργαστεί σκληρά για να μπορούν αυτοί οι πόροι να φτάσουν στους χρήζοντας βοηθείας για ολόκληρο το επόμενο έτος. Έχοντας ως σκοπό να χρηματοδοτήσουμε αυτές τις τόσο σημαντικές δράσεις προσπαθήσαμε, πρωτίστως, να αναθεωρήσουμε τον σχεδιασμό του προϋπολογισμού, έχοντας ιδιαιτέρως κατά νου ότι η ανοικοδόμηση του Κοσσυφοπεδίου τα επόμενα χρόνια θα χρήζει μεγάλης πολύχρονης ενίσχυσης από την ΕΕ.
<P>
Ωστόσο, η διαδικασία του προϋπολογισμού ήταν πολύ περίπλοκη και είχε ως αποτέλεσμα μεγάλες δοκιμασίες στο πλαίσιο της συνεργασίας με το Συμβούλιο Υπουργών. Είναι σημαντικό, ενόψει των προσεχών διαπραγματεύσεων για τον προϋπολογισμό να ενισχυθεί η συνεργασία μεταξύ του Κοινοβουλίου και του Συμβουλίου σε αυτήν τη διαπραγματευτική διαδικασία. Η βελτίωση της συνεργασίας στις διαπραγματεύσεις για τον προϋπολογισμό είναι προϋπόθεση για να έχει η κοινοτική δραστηριότητα τα καλύτερα δυνατά αποτελέσματα.

<SPEAKER ID=63 NAME="Arvidsson, Carlsson, Cederschiφld και Stenmarck">
Με τη σημερινή απόφαση, το Ευρωπαϊκό Κοινοβούλιο υιοθετεί για την ΕΕ τον προϋπολογισμό του έτους 2000. Αυτό γίνεται εντός των δημοσιονομικών πλαισίων που καθορίστηκαν στη Διάσκεψη Κορυφής του Βερολίνου τον Μάιο του τρέχοντος έτους. Αυτός ήταν ο στόχος των Συντηρητικών καθ' όλη τη διάρκεια της διαδικασίας για τον προϋπολογισμό. Μία διαφορετική απόφαση θα ενείχε τον κίνδυνο να έχει αρνητικές συνέπειες για την ΕΕ. Θα είχε βλάψει τη φήμη της ΕΕ. Επίσης, μία απόφαση για νέα χρηματοδοτικά πλαίσια θα ενείχε τον κίνδυνο να είναι πολύ δαπανηρή για τα κράτη μέλη.
<P>
Με τον προϋπολογισμό θα ανταποκριθούμε στη χρηματοδότηση του Κοσσυφοπεδίου για το έτος 2000 μέσα στα δημοσιονομικά πλαίσια. Η Επιτροπή θα επανέλθει, το αργότερο μέχρι τον Απρίλιο, με προτάσεις για τη χρηματοδότηση του μακροπρόθεσμου έργου της ανοικοδόμησης στο Κοσσυφοπέδιο και τα δυτικά Βαλκάνια.
<P>
Στην πρώτη ανάγνωση του προϋπολογισμού για το έτος 2000, το Συμβούλιο Υπουργών είχε προτείνει μία μείωση χωρίς επιλογές στην κατηγορία υπ' αριθ. 4 με 10%. Αυτό παρείχε τη δυνατότητα να χρηματοδοτηθούν οι απρόβλεπτες δαπάνες για το Κοσσυφοπέδιο, την Τουρκία και το Ανατολικό Τιμόρ. Όμως, σε ορισμένες περιπτώσεις, αυτό είχε αρνητικές συνέπειες για τις θέσεις που επλήγησαν από τις περικοπές. Σε ότι αφορά αυτές τις περικοπές, σε μία σειρά περιπτώσεων υπήρξαν επιλογές στη δεύτερη ανάγνωση. Αυτή είναι η συνέπεια από την από κοινού επιλογή των αναγκαίων προτεραιοτήτων από τις αρμόδιες για τον προϋπολογισμό αρχές. Θεωρούμε ότι αυτό είναι θετικό.
<P>
Μας τρομάζει το γεγονός ότι ενώ οι ανάγκες στο Κοσσυφοπέδιο απαιτούν θυσίες και αποφασιστικότητα, ταυτόχρονα πολλοί θέλουν να διευρύνουν τον κοινοτικό προϋπολογισμό και να θεσπίσουν νέα κονδύλια.

<SPEAKER ID=64 NAME="Sacrιdeus και Wijkman">
Ο συμβιβασμός επί του προϋπολογισμού της ΕΕ για το έτος 2000, ο οποίος επετεύχθη μεταξύ των θεσμικών οργάνων της Ένωσης, είναι σχετικά ισορροπημένος και, επομένως, είναι ευπρόσδεκτος. Αποτελεί επιτυχία κυρίως το γεγονός ότι ευρέθη μία λύση στο ζήτημα της χρηματοδότησης της ανοικοδόμησης του Κοσσυφοπεδίου. Τα δημοσιονομικά πλαίσια τα οποία είχαν αποφασιστεί προηγουμένως διατηρήθηκαν. Το ίδιο ισχύει και για τη διοργανική συμφωνία. Οι περικοπές σχετικά με την κατηγορία 4 εξωτερικά μέτρα (κυρίως οικονομική βοήθεια) είναι τώρα πολύ μικρότερες απ' ότι στην αρχική πρόταση του Συμβουλίου.
<P>
Είναι όμως λυπηρό το γεγονός ότι υπάρχει μία εγγενής ακαμψία στις διαπραγματεύσεις για τον προϋπολογισμό που καθιστά αδύνατη σε αυτή την φάση, την ανακατανομή των πόρων μεταξύ των διαφόρων θέσεων του προϋπολογισμού, κάτι που αφορά επίσης τα απρόβλεπτα και έκτακτα συμβάντα που λαμβάνουν χώρα στο περιβάλλοντα κόσμο. Φυσικά, θα ήταν πιο λογικό να χρηματοδοτηθεί η ανοικοδόμηση του Κοσσυφοπεδίου μέσω περικοπών σε άλλες κατηγορίες δαπανών παρά από την κατηγορία εξωτερικά μέτρα. Πρέπει να αναρωτηθούμε τι συμβαίνει με την αλληλεγγύη προς τον υπόλοιπο κόσμο, όταν θα αυξήσουμε την οικονομική ενίσχυση προς έναν γείτονα μειώνοντας την βοήθεια προς άλλες χώρες που έχουν ανάγκη.
<P>
Θα ήταν δυνατόν να επιτευχθούν σημαντικές οικονομίες τόσο στον αγροτικό τομέα, τη διαρθρωτική πολιτική και την περιφερειακή πολιτική όσο και σε άλλους τομείς που αφορούν την ενιαία αγορά αν ακολουθούσαμε σε μεγαλύτερο βαθμό την προσωρινή πρόταση για τον προϋπολογισμό.
<P>
Παρ' όλα αυτά, βλέπουμε τον συμβιβασμό ως μία λύση την οποία δέχονται όλες οι πλευρές. Δεχόμαστε ότι μπορεί να καταστεί αναγκαία μία αναθεώρηση των μακροπρόθεσμων δημοσιονομικών πλαισίων την άνοιξη του 2000, τότε που θα υπάρχει μία περισσότερο εμπεριστατωμένη και σταθερή εκτίμηση των δαπανών για την ανοικοδόμηση του Κοσσυφοπεδίου και των Βαλκανίων. Σε αυτήν την περίπτωση, είναι σημαντικό να συνδυάσουμε τη δημοσιονομική πειθαρχία με μια ευελιξία που θα επιτρέψει στην Ένωση να ενεργήσει με αλληλεγγύη σε απρόβλεπτες καταστάσεις στον κόσμο μας.
<P>
Έκθεση Bourlanges/Virrankoski (A5-0095/1999)

<SPEAKER ID=65 LANGUAGE="FR" NAME="Coϋteaux">
. (FR) Για μία δεύτερη φορά φέτος, η αξιοπιστία της ΕΕ διακυβεύεται στα Βαλκάνια. Τα κονδύλια τα οποία διατίθενται για την ανασυγκρότηση του Κοσσυφοπεδίου εμφανίστηκαν ως η βασική δυσκολία της δεύτερης ανάγνωσης του προϋπολογισμού.
<P>
Η πολυσυζητημένη σύγκρουση, τις τελευταίες εβδομάδες, μεταξύ του Κοινοβουλίου και του Συμβουλίου δεν πρέπει να μας κάνει να λησμονήσουμε ορισμένα βασικά ερωτήματα: αναφορικά με την ενίσχυση η οποία χορηγείται στην επαρχία του Κοσσυφοπεδίου, μπορεί κανείς να εκπλαγεί για το γεγονός ότι αυτή δεν έχει ως προϋπόθεση την οριστική αποκατάσταση της ειρήνης, πράγμα δυστυχώς που δεν έχει επιτευχθεί σύμφωνα με όσα αναφέρει πρόσφατη έκθεση του ΟΑΣΕ. όσον αφορά τα ποσά τα οποία διατέθηκαν, τα μέλη της Επιτροπής Προϋπολογισμών συμμετείχαν καθ' όλη τη διάρκεια των συνεδριάσεων των επιτροπών σε πραγματικά παζαρέματα, όπου τα θεσμικά όργανα έπαιζαν με εκατομμύρια ευρώ χωρίς κανείς πραγματικά να λάβει τον κόπο να εκτιμήσει τις ανάγκες της περιοχής και ενώ όλοι συμφωνούσαν και έλεγαν ότι το Κοσσυφοπέδιο δεν μπορεί σήμερα να απορροφήσει τέτοια ποσά τα οποία ανέρχονται στο ήμισυ του ΑΕΠ του.
<P>
Για το λόγο αυτό, πρέπει να εκφράσουμε τη λύπη μας για την έλλειψη ακρίβειας εκ μέρους του αρμόδιου για τον προϋπολογισμό Επιτρόπου, ο οποίος, ερωτώμενος από την Επιτροπή Προϋπολογισμών, αποδείχθηκε ότι δεν ήταν σε θέση να δώσει μια αριθμητική εκτίμηση των απαραίτητων ποσών σε ευρώ αλλά μόνο σε δολάρια
<P>
Όλα αυτά δεν είναι πολύ σοβαρά και θα προκαλούσαν ακόμη και ένα μειδίαμα εάν, εν τω μεταξύ, η δημοσιονομική πολιτική της Ένωσης και ο κίνδυνος αναθεώρησης των δημοσιονομικών προοπτικών δεν έμοιαζαν να είναι τόσο αντίθετες στα εθνικά συμφέροντα. Το ίδιο ισχύει και για την αυστηρή δημοσιονομική πειθαρχία που επιβάλλεται στα κράτη μέλη τη στιγμή κατά την οποία η Ένωση δεν επιβάλει στον εαυτό της μία παρόμοια αυστηρότητα και τη στιγμή που αυτός το προϋπολογισμός για το 2000 πρόκειται να αποβεί πολύ ακριβός για τα κράτη, ενώ τα κονδύλια της γεωργίας θα υποστούν, για άλλη μία φορά, τις συνέπειες της αύξησης των εξωτερικών δράσεων.
<P>
Κατανοούμε λοιπόν τις ανησυχίες των ευρωπαίων γεωργών ενώπιον του νέων προτεραιοτήτων που εξαγγέλλει το σύνολο των θεσμικών οργάνων. Πράγματι, σε ποιον να στραφεί κανείς; Χωρίς αμφιβολία όχι στην Επιτροπή μετά τη συμπεριφορά της στο Σιάτλ, αλλά ούτε και στο Συμβούλιο το οποίο προέβη, κατά τη δεύτερη ανάγνωση, σε μια φοβερή περικοπή 450 εκατομμυρίων ευρώ όσον αφορά τις υποχρεωτικές δαπάνες και, δυστυχώς, ούτε και στο Ευρωπαϊκό Κοινοβούλιο το οποίο, διαμέσου του εισηγητή του, θέλει να αμφισβητήσει την ύπαρξη των υποχρεωτικών δαπανών.
<P>
Ο προϋπολογισμός αποτελεί ιδρυτική πράξη που εκφράζει πολιτικές επιλογές. Αρνούμενοι τις επιλογές αυτές, καταψηφίζουμε τον προϋπολογισμό για το 2000.

<SPEAKER ID=66 NAME="Kauppi">
Θεωρώ συνετό το γεγονός ότι οι χρηματοδοτικές ανάγκες για την κρίση του Κοσσυφοπεδίου θα ικανοποιηθούν τον επόμενο χρόνο με τη χρήση των υφιστάμενων μέσων ευελιξίας, ενώ σε ό,τι αφορά την κατηγορία 4 δεν θα ξεκινήσει ακόμη η αναθεώρηση των δημοσιονομικών προοπτικών. Δεν χρειαζόμαστε μόνιμη αναθεώρηση του ανώτατου ορίου της κατηγορίας 4 με άλλο τρόπο, παρά μόνο μέσω της ολοκληρωτικής χρήσης της ρήτρας ευελιξίας. Από την άλλη πλευρά, η θέση την οποία επικύρωσε σήμερα το Κοινοβούλιο συνεπάγεται μεγάλες προκλήσεις για την Πορτογαλία, διότι οι τελικές αποφάσεις σχετικά με τη χρηματοδότηση των εξωτερικών δράσεων παραπέμπονται για την επόμενη άνοιξη.
<P>
Έκθεση Theato (A5-0090/1999)

<SPEAKER ID=67 NAME="Malmstrφm, Paulsen και Schmidt">
Στα πλαίσια της παρουσίασης της ετήσιας έκθεσης του Ελεγκτικού Συνεδρίου, προέκυψε ότι ο νυν Πρόεδρος του, ο κ. Jan O. Karlsson έλαβε μέτρα εναντίον ενός ατόμου που έδωσε πληροφορίες στα ΜΜΕ για το περιεχόμενο της ετήσιας έκθεσης.
<P>
Εμείς, οι Σουηδοί, έχουμε πολλά να μάθουμε εντός του πλαισίου της ευρωπαϊκής συνεργασίας. Επίσης, έχει πολλά να μάθει η ΕΕ από τον τρόπο που εμείς, στη Σουηδία, χειριζόμαστε διάφορα θέματα, και μεταξύ αυτών τα θέματα της διαφάνειας και της δημοσιότητας. Γι' αυτό τον λόγο, είναι λυπηρό το γεγονός ότι ο κ. Jan O. Karlsson επέλεξε να προσαρμοστεί σε αυτό που, δυστυχώς, ισχύει στις Βρυξέλλες, αντί να υποστηρίξει τις παραδόσεις μας.
<P>
Μπορεί να υπάρχουν διαφορετικές απόψεις για το αν είναι σωστό ή λάθος από πλευράς ενός υπαλλήλου του Ελεγκτικού Συνεδρίου της ΕΕ να αποκαλύψει, εκ των προτέρων, το περιεχόμενο της ετήσιας έκθεσης. Αυτό που είναι, όμως, πραγματικά σημαντικό είναι να αγωνιστούμε από κοινού για το δικαίωμα να μπορεί να το κάνει αυτό. Πρόκειται για το δικαίωμα της ανακοίνωσης για το οποίο η κυβέρνηση τόσο συχνά δηλώνει ότι θέλει να υποστηρίξει στο πλαίσιο της ΕΕ.
<P>
Είναι, τουλάχιστον, προβληματικό το γεγονός ότι ο σουηδός διευθυντής του Ελεγκτικού Συνεδρίου επιλέγει να προσαρμοστεί στη χείριστη μορφή της παράδοσης της κοινοτικής διοίκησης, δηλαδή την κρυψίνοια και την εκδικητικότητα κατά των υπαλλήλων που επιλέγουν να εκφραστούν.
<P>
Στο σουηδικό σύνταγμα και στο σουηδικό διάλογο η ελευθερία του ανακοινώνειν τιμάται σαν ένα αναπόσπαστο τμήμα ενός αποτελεσματικού ελέγχου του δημοκρατικού και δημόσιου συστήματος. Πιστεύουμε ότι αυτό είναι σημαντικό για τη δημοκρατία. Θεωρούμε ότι χρειάζονται περισσότεροι κοινοτικοί υπάλληλοι που τολμούν να αποκαλύπτουν τις απάτες και τις παρατυπίες. Κάθε φορά που ένας υπάλληλος της ΕΕ διώκεται λόγω του γεγονότος ότι επιλέγει τη διαφάνεια, το έργο μας για τη διαφάνεια στην ΕΕ ολισθαίνει.
<P>
Λόγω των ανωτέρω δεν μπορούσαμε να στηρίξουμε την επανεκλογή των μελών τα οποία είναι ήδη αυτή τη στιγμή μέλη του Ελεγκτικού Συνεδρίου και που προφανώς θεωρούν ότι είναι σωστό να ενεργούν κατ' αυτόν τον τρόπο. Γι' αυτόν τον λόγο, επιλέξαμε να απέχουμε από την ψηφοφορία αναφορικά με τον διορισμό των κ.κ. Giorgio Clemente, Jψrgen Mohr, Aunus Salmi και Jan O. Karlsson.
<P>
Σύσταση Murphy για τη δεύτερη ανάγνωση (A5-0099/1999)

<SPEAKER ID=68 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης Murphy. Θεωρώ πολύ σωστό ότι το Ευρωπαϊκό Κοινοβούλιο προσπαθεί να αποφύγει καθυστερήσεις πληρωμών στις εμπορικές συναλλαγές. Ως εκπρόσωπος του Κόμματος των Συνταξιούχων, εύχομαι ωστόσο ότι το Κοινοβούλιο θα ενδιαφερθεί, κάποτε, και για τις δημόσιες διοικήσεις που πρέπει να καταβάλλουν τις συντάξεις στους δικαιούχους των δεκαπέντε κρατών μελών. Στην Ιταλία, για παράδειγμα, περνούν ακόμα και δέκα, δεκαπέντε ή είκοσι χρόνια πριν ένα ηλικιωμένο άτομο, ακόμα και ενενήντα ετών, εισπράξει όσα του οφείλονται. Δε θα με στεναχωρούσε καθόλου εάν η δημόσια διοίκηση των δεκαπέντε κρατών μελών γινόταν αντικείμενο της ίδιας προσοχής της οποίας αποτελούν αντικείμενο οι ιδιώτες.

<SPEAKER ID=69 LANGUAGE="ES" NAME="Ferrer">
H ενίσχυση των μικρών και μεσαίων επιχειρήσεων και η προώθηση μέτρων που συμβάλλουν στη βελτίωση της ανταγωνιστικότητάς τους υπήρξε ένας από τους στόχους αυτού του Κοινοβουλίου, λόγω του ουσιαστικού ρόλου που αυτές διαδραματίζουν στη δημιουργία θέσεων εργασίας αλλά και διότι θεωρούμε ότι όλες οι δράσεις υπέρ των μικρών και μεσαίων επιχειρηματιών προωθούν την οικονομική ανάπτυξη της Ευρώπης γενικά και σηματοδοτούν ένα σίγουρο δρόμο για την επίτευξη της οικονομικής και κοινωνικής συνοχής της Κοινότητας.
<P>
Η πρόταση οδηγίας για τη θέσπιση μέτρων καταπολέμησης των καθυστερήσεων πληρωμών στις εμπορικές συναλλαγές αποτελεί, στην κατεύθυνση αυτή, ένα καλό μέσο ώστε να σταματήσουν οι υπερβολικές και πολλές φορές καταχρηστικές προθεσμίες πληρωμής που ισχύουν σε ορισμένους βασικούς τομείς και αποτελούν την πρωταρχική αιτία πτώχευσης και οικονομικών και επενδυτικών δυσχερειών που αντιμετωπίζουν οι ΜΜΕ.
<P>
Για το λόγο αυτό αξιολόγησα θετικότατα την έκθεση Murphy και την υπερψήφισα. Η εν λόγω έκθεση εισάγει και πάλι πτυχές που είχε αποσύρει το Συμβούλιο κατά την κατάρτιση της κοινής του θέσης, οι οποίες όμως αποτελούν αναμφισβήτητο όφελος για τις ΜΜΕ, και ειδικότερα την υποχρέωση να θεσπίζονται διά νόμου σταθερές και όμοιες προθεσμίες πληρωμών στις εμπορικές συναλλαγές και η υποχρέωση αυτή να δεσμεύει και τις δημόσιες αρχές. Ας ελπίσουμε ότι το Συμβούλιο θα ακούσει τη φωνή του Κοινοβουλίου και ότι τελικά θα μπορέσουν θα θεσπιστούν κανόνες του παιχνιδιού στον τομέα των συμβάσεων που θα είναι εναρμονισμένοι στο ευρωπαϊκό πλαίσιο, ώστε να σταματήσουν οι καθυστερήσεις και οι δεσπόζουσες θέσεις ορισμένων πιστωτών όσον αφορά τις προθεσμίες πληρωμών και να βελτιωθεί έτσι η ανταγωνιστικότητα των ΜΜΕ.

<SPEAKER ID=70 NAME="Titley">
. (ΕΝ) Κύριε Πρόεδρε, υποστηρίζω με σθένος αυτήν την εξαίρετη έκθεση του συναδέλφου μου στο κόμμα των Εργατικών Simon Murphy. Αποτελεί ακόμα μία απόδειξη ότι οι Εργατικοί έχουν δεσμευτεί για τη δημιουργία ενός περιβάλλοντος ευημερίας για τους επιχειρηματίες και τις επιχειρήσεις σε όλη την Ευρώπη.
<P>
Συνήθως, οι καθυστερήσεις πληρωμών επιβραδύνουν την πορεία πολλών βιώσιμων επιχειρήσεων, κυρίως των μικρών. Πολλές είναι οι επιχειρήσεις που, χωρίς να φέρουν καμία ευθύνη για αυτό, εξαναγκάζονται να τεθούν σε κατάσταση διαχείρισης περιουσίας λόγω πτώχευσης. Επιχειρηματίες καταστρέφονται χωρίς λόγο, θέσεις εργασίας χάνονται και μάλιστα άσκοπα και η οικονομική ζωτικότητα εξασθενίζει, επίσης άσκοπα.
<P>
Όμως, αυτό το μέτρο θα επιτρέψει στις μικρές επιχειρήσεις να αντεπιτεθούν. Οι πιστωτές θα έχουν το δικαίωμα να επιβάλλουν ένα νόμιμο επιτόκιο στα οφειλόμενα, ενθαρρύνοντας τους οφειλέτες να πληρώνουν έγκαιρα. Επιπλέον, αν τα χρέη δεν αποπληρώνονται, οι πιστωτές θα έχουν τη δυνατότητα να αποζημιώνονται για το κόστος τους επειδή εισπράττουν επισφαλείς απαιτήσεις.
<P>
Με τη δημιουργία μεγαλύτερης σιγουριάς για τις επιχειρηματικές συναλλαγές σε όλη την Ευρώπη, οι μικρές επιχειρήσεις θα αισθάνονται περισσότερο βέβαιες για τις εμπορικές συναλλαγές όχι μόνο σε όλη τη Βρετανία αλλά και σε όλη την ενιαία ευρωπαϊκή αγορά.
<P>
Η συμμετοχή ως μέλος στην ενιαία αγορά, το μεγαλύτερο εμπορικό συνασπισμό στον κόσμο, έχει ζωτική σημασία για την απασχόληση στις βορειοδυτικές περιοχές. Το 40% περίπου των μικρομεσαίων επιχειρήσεων της περιφέρειας έχουν εμπορικούς δεσμούς με άλλα κράτη μέλη της Ευρωπαϊκής Ένωσης. Ως τμήμα της ενιαίας αγοράς της Ευρωπαϊκής Ένωσης, έχουν πρόσβαση σε περισσότερους από 370 εκατομμύρια πιθανούς πελάτες - σχεδόν εξαπλάσιο αριθμό από τον αριθμό των πιθανών πελατών μόνο στη Μεγάλη Βρετανία. Σε λίγα χρόνια, μετά τη διεύρυνση της Ευρωπαϊκής Ένωσης, θα έχουν πρόσβαση σε 500 εκατομμύρια πιθανούς πελάτες - μια αγορά το ίδιο μεγάλη όπως οι αγορές των Η.Π.Α. και της Ιαπωνίας μαζί.
<P>
Η κυβέρνηση των Εργατικών είναι αποφασισμένη να κάνει την ενιαία αγορά να αποδώσει για τις βρετανικές επιχειρήσεις. Παρέχοντας σιγουριά στις επιχειρήσεις του Ηνωμένου Βασιλείου ώστε να πραγματοποιήσουν ανοίγματα σε αυτές τις αγορές, αυτό το μέτρο θα συμβάλει σε αυτήν την αποστολή και θα αυξήσει το εμπόριο, την ανάπτυξη και την απασχόληση στις βορειοδυτικές περιοχές και σε ολόκληρη τη Μεγάλη Βρετανία.
<P>
Έκθεση Παπαγιαννάκη (A5-0101/1999)

<SPEAKER ID=71 LANGUAGE="FR" NAME="Berthu">
Κύριε Πρόεδρε, εάν η Επιτροπή ήθελε να προσκομίσει την απόδειξη ότι η Γαλλία δίκαια διατηρεί την απαγόρευση της εισαγωγής βρετανικού βοείου κρέατος δεν θα μπορούσε να κάνει τίποτα καλύτερο από το να μας παρουσιάσει σήμερα το φάκελο σχετικά με τη σήμανση.
<P>
Πράγματι, κάποιες φορές μας είπαν ότι η απαγόρευση της εισαγωγής δεν είναι πραγματικά απαραίτητη και ότι αρκεί να επισημαίνεται καλά το βόειο κρέας προκειμένου ο λογικός καταναλωτής να μην αγοράζει κρέας προέλευσης Μεγάλης Βρετανίας. Πρόκειται για έναν κάπως περίεργο συλλογισμό δεδομένου ότι θα σήμαινε την αποδοχή της καταδίκης εις θάνατον των καταναλωτών που δεν θα διάβαζαν καλά τις ετικέτες. Τούτο θα αποτελούσε προφανώς μία απαράδεκτη εγκατάλειψη του κράτους. Εν πάση περιπτώσει, όμως, η δικαιολογία αυτή αναιρέθηκε από το φάκελο που παρουσιάστηκε σήμερα δεδομένου ότι πληροφορούμεθα ότι η υποχρεωτική σήμανση του βοείου κρέατος θα αναβληθεί κι άλλο.
<P>
Ποιο είναι το θέμα; Στις αρχές του 1997, εν μέσω της κρίσης των τρελών αγελάδων, το Συμβούλιο είχε αποφασίσει τη θέσπιση ενός συστήματος αναγνώρισης των βοοειδών από τον τόπο παραγωγής καθώς και σήμανσης του κρέατος, που ήταν προαιρετική καταρχάς, που όμως θα καθίστατο υποχρεωτική από 1ης Ιανουαρίου 2000. Όμως, καθώς πλησιάζει η μοιραία αυτή ημερομηνία, η Επιτροπή ομολογεί ότι τίποτα δεν είναι έτοιμο και ότι η υποχρεωτική σήμανση δεν μπορεί να τεθεί σε εφαρμογή πριν να παρέλθει ένα επιπλέον διάστημα ενός έτους.
<P>
Αυτό σημαίνει ότι σήμερα, μετά από έτη αμέλειας, στην Ευρωπαϊκή Ένωση εξακολουθούμε να μην είμαστε ικανοί να διασφαλίσουμε μία αποτελεσματική εξακρίβωση της προέλευσης του βοείου κρέατος. Ένας γάλλος καταναλωτής ο οποίος εισάγει ραβιόλι από την Ιταλία δεν μπορεί με κανέναν τρόπο να γνωρίζει εάν περιέχουν ή όχι κρέας τρελών αγελάδων από τη Βρετανία.
<P>
Μένουμε άναυδοι όταν, μπροστά σε τέτοια αμέλεια, βλέπουμε την Επιτροπή να τολμά να σύρει τη Γαλλία ενώπιον του Δικαστηρίου επειδή διατήρησε την απαγόρευση εισαγωγής. Ποτέ μέχρι σήμερα δεν είδαμε μέχρι σε ποιο σημείο, στην ενιαία αγορά, η ελεύθερη κυκλοφορία των εμπορευμάτων υπερισχύει οποιουδήποτε άλλου προβληματισμού.
<P>
Είναι αλήθεια ότι η γαλλική κυβέρνηση αφέθηκε να παγιδευτεί από νομικής άποψης αποδεχόμενη τη Συνθήκη του Αμστερνταμ που τείνει να της αφαιρέσει το δικαίωμα διασφάλισης. Όμως, το δικαίωμα αυτό είναι ιερό. Δεν είναι ποτέ πολύ αργά να ελέγξουμε την κατάσταση και να ανακτήσουμε το δικαίωμα αυτό από την Επιτροπή.
<P>
(Χειροκροτήματα)

<SPEAKER ID=72 LANGUAGE="IT" NAME="Fatuzzo">
Κύριε Πρόεδρε, είμαι πολύ ευτυχής που εγκρίθηκε αυτό το μέτρο για τη σήμανση και το σύστημα αναγνώρισης των βοοειδών, θα ευχόμουν όμως να σημαίνονταν και οι χριστιανοί πολίτες, και ιδιαίτερα οι συνταξιούχοι. Θα ήθελα να γινόταν γνωστό πότε γεννήθηκαν και πώς είναι εξωτερικά, δεδομένου ότι, όπως παρατηρώ πολύ συχνά - θεωρούνται αριθμοί. Ναι, η γραφειοκρατία θεωρεί αριθμούς τους ηλικιωμένους πολίτες που ζητάνε συντάξεις - υπενθυμίζω ότι είμαι εκπρόσωπος του Κόμματος των Συνταξιούχων και το είδα αυτό πολλές φορές - λόγος για τον οποίο θα ευχόμουν να έμπαιναν πάνω στους φακέλους οι φωτογραφίες αυτών των πολιτών και να σημαίνονταν οι πολίτες μας και να θεωρούνταν, τουλάχιστον, ίσοι με τα βοοειδή.

<SPEAKER ID=73 LANGUAGE="FR" NAME="Martinez">
. (FR) Εξετάζουμε εδώ τη σήμανση του βοείου κρέατος όπως εξετάσαμε, επίσης, τη σήμανση των γενετικά τροποποιημένων οργανισμών. Πράγματι, η σήμανση έχει γίνει ένα θαυματουργό εργαλείο. Υποτίθεται πως χάρη στη σήμανση θα διασφαλιστεί η ασφάλεια των τροφίμων, ο καταναλωτής θα προστατεύεται και οι Πράσινοι συνάδελφοί μας θα έχουν την ικανοποίηση ότι εξασφάλισαν την επιβίωση της ανθρωπότητας από την άποψη των τροφίμων ·
<P>
Στην πραγματικότητα, η σήμανση είναι μία από τις απάτες αυτές που επιννοούν οι ευρωπαίοι ηγέτες για να καθησυχάζουν τις ανησυχίες των συμπολιτών μας χωρίς να λύνουν στην ουσία οποιοδήποτε πρόβλημα.
<P>
Ήδη, η σήμανση των γενετικά τροποποιημένων οργανισμών έπρεπε να είχε σημάνει τον κώδωνα του συναγερμού. Πράγματι, δεν ξέρουμε καθόλου τι πρέπει να περιλαμβάνει η σήμανση. Για παράδειγμα, πρέπει να λέει "βιοτεχνολογικό προϊόν" ; Στην περίπτωση αυτή, εάν είναι "βιολογικό" και, επιπλέον, "τεχνολογικό" , ο καταναλωτής σπεύδει να το αγοράσει.
<P>
Όμως, η επισήμανση του βοείου κρέατος είναι αυτή που κάνει να μακραίνει η μύτη της Ευρωπαϊκής Επιτροπής σαν την μύτη του Πινόκιο. Ιδού, πράγματι, το θεσμικό όργανο των Βρυξελλών, που είχε θεσπίσει το 1997 τη σήμανση του βοείου κρέατος, μας εξηγεί σήμερα ότι δεν είναι δυνατόν από τεχνική άποψη να αναγνωριστεί η προέλευση των βοοειδών.
<P>
Όμως, εάν δεν μπορούμε να αναγνωρίσουμε την προέλευση των βοοειδών, πως μπορούμε τότε να βεβαιωθούμε ότι το βρετανικό κρέας δεν παρουσιάζει κανένα κίνδυνο: άρα, μόνο το ένα από τα δύο ισχύει: είτε γνωρίζουμε την προέλευση των βοοειδών και μπορούμε να εγγυηθούμε την άρση της απαγόρευσης των εισαγωγών βρετανικού κρέατος, αλλά ταυτόχρονα μπορούμε συνεπώς να επισημάνουμε τα βοοειδή αυτά, είτε δεν μπορούμε να επισημάνουμε τα εν λόγω βοοειδή επειδή δεν γνωρίζουμε την προέλευση του κρέατος, τότε όμως πώς μπορεί στην περίπτωση αυτή να αρθεί η απαγόρευση των εισαγωγών; Με άλλα λόγια, την ίδια αυτή εβδομάδα, δεν μπορούμε ταυτόχρονα να εξαναγκάσουμε τη Γαλλία να άρει την απαγόρευση εισαγωγών, στο όνομα μιας βέβαιης εξακρίβωσης της προέλευσης του κρέατος, και να αρνηθούμε τη σήμανση στον όνομα της τεχνικής αδυναμίας εξακρίβωσης της προέλευσης των βοοειδών.
<P>
Αλήθεια, ποιος μπορεί να πιστέψει ότι από το 1997, μετά από τρία χρόνια, δεν είμαστε σε θέση να επισημάνουμε το κρέας αναφέροντας την προέλευση του βοοειδούς; Πόσο μάλλον όταν ήδη είμαστε σε θέση να επισημαίνουμε την τοποθεσία του σφαγείου, δεν είναι δυνατόν να μην είμαστε σε θέση να επισημαίνουμε την προέλευση του βοοειδούς.
<P>
Στην πραγματικότητα, η Ευρωπαϊκή Επιτροπή εμπαίζει τους καταναλωτές αλλά και τους πολίτες. Οι Βρυξέλλες, θέλουν ένα μόνο πράγμα: να εξασφαλίσουν την ελεύθερη κυκλοφορία των εμπορευμάτων, των κεφαλαίων, των μεταναστών και, σήμερα, του μολυσμένου βρετανικού κρέατος. Με οποιοδήποτε τίμημα και χωρίς κανένα εμπόδιο. Όμως, η σήμανση θα οδηγούσε ασφαλώς στο αποτέλεσμα που γνωρίζουμε: στο εκ των πραγμάτων μποϊκοτάρισμα των βρετανικών βοοειδών από τους καταναλωτές οι οποίοι δεν είναι διατεθειμένοι να θέσουν σε κίνδυνο τον εγκέφαλο που τους απομένει μετά από τα πολλά δελτία ειδήσεων της τηλεόρασης που έχουν δει.
<P>
Στην ουσία, το σύνθημα της Ευρωπαϊκής Επιτροπής και όλου του εν λειτουργία οικοδομήματος, από το "Ευρώπη των πατέρων λοβοτομιστών" , έγινε "πρώτα το κέρδος και μετά η ζωή" . Έτσι, η μόνη επισήμανση η οποία θα μπορούσε να εγγυηθεί την ασφάλεια θα ήταν η αναφορά: "δημόσιος υπάλληλος που προέρχεται από τις Βρυξέλλες" .

<SPEAKER ID=74 NAME="Schnellhardt">
Ο κανονισμός που πρόκειται να τροποποιηθεί σύμφωνα με την πρόταση της Επιτροπής είχε χαρακτηρισθεί πριν από δύο χρόνια υπό το φως της κρίσης της ΣΕΒ ως ζήτημα κεντρικής σημασίας, ως σημαντική απόφαση στο πλαίσιο της προστασίας των καταναλωτών στην Ευρώπη.
<P>
Στόχος του κανονισμού ήταν τότε να διασφαλίσει την προστασία της υγείας ζώων και ανθρώπων καθώς και ενισχύσει ή μάλλον να αποκαταστήσει την εμπιστοσύνη των καταναλωτών στην ποιότητα του βοείου κρέατος και των προϊόντων που παράγονται από αυτό.
<P>
Τι είχε ωθήσει άραγε τότε το Συμβούλιο να ψηφίσει αυτόν τον κανονισμό; Ήταν μήπως μια προσπάθεια να δείξει στους πολίτες: κοιτάξτε κάνουμε τα πάντα για να θέσουμε ένα τέλος στην κρίση της ΣΕΒ; Ωστόσο, ούτε τότε, αλλά ούτε και τώρα, δεν υπήρχε στα σοβαρά η πρόθεση να εφαρμοστεί ο κανονισμός και στην πραγματικότητα - δυστυχώς αυτό είναι αλήθεια. Ωστόσο αυτό, κυρίες και κύριοι, συνιστά εξαπάτηση των πολιτών και επιπλέον μια αρνητική συμβολή στην προστασία των καταναλωτών στην Ευρώπη. Βέβαια, σε μερικές παρεμβάσεις στο πλαίσιο της πρώτης και της δεύτερης ανάγνωσης, διατυπώθηκε η ανησυχία ότι ενδεχομένως το νομικό κείμενο να είναι υπερβολικά αυστηρό και ίσως να προκύψουν δυσκολίες κατά την εφαρμογή του. Υπήρχαν λοιπόν ενδείξεις. Εάν αυτή ήταν η πραγματική αιτία, τότε υπήρχε η δυνατότητα να τροποποιηθεί το κείμενο αυτό. Δυστυχώς όμως δεν εκμεταλλεύτηκαν την ευκαιρία αυτή. Η αποτυχία μεμονωμένων κρατών μελών - και θα με ενδιέφερε να μάθω μεταξύ άλλων ποια είναι τα κράτη αυτά - είναι η μία πλευρά του νομίσματος. Η άλλη πλευρά του νομίσματος είναι η ανευθυνότητα της Επιτροπής. Σε συνάρτηση με αυτά, επιτρέψτε μου να υπενθυμίσω στην Επιτροπή μερικά από τα στοιχεία για τα οποία είχε ληφθεί απόφαση. Ήδη στις 31/12/99 - δηλαδή σε 16 ημέρες - η Επιτροπή θα έπρεπε να διαχειρίζεται ένα ηλεκτρονικό αρχείο δεδομένων. Είναι το εν λόγω αρχείο έτοιμο να λειτουργήσει; Το ίδιο ερώτημα τίθεται και σχετικά με τις εκθέσεις των κρατών μελών για την εφαρμογή του συστήματος σήμανσης του βοείου κρέατος. Οι εκθέσεις αυτές έπρεπε να έχουν υποβληθεί μέχρι την 1η Μαίου 1999. Υπάρχουν οι εν λόγω εκθέσεις;
<P>
Καθίσταται σαφές ότι η καθυστέρηση της εφαρμογής σε όλα αυτά τα στάδια δεν έγινε μέσα σε μία μόνο νύχτα. Η Επιτροπή μπορούσε ήδη στις αρχές του έτους να διαβλέψει ότι δεν θα ήταν δυνατόν να τηρηθούν οι ορισθείσες προθεσμίες. Αναρωτιέμαι συνεπώς γιατί δεν έγινε αυτό γνωστό στο Κοινοβούλιο πολύ νωρίτερα - ήδη τον Ιούλιο θα μπορούσε να έχει γίνει αυτή η κοινοποίηση.
<P>
Σήμερα συζητάμε για μία αναβολή της ημερομηνίας που θα τεθεί σε ισχύ ο κανονισμός χωρίς να έχουμε πραγματικά ενημερωθεί για το σημείο που βρίσκεται η εφαρμογή του συστήματος σε κάθε κράτος μέλος, χωρίς να γνωρίζουμε πόσος χρόνος θα χρειαστεί ακόμα για την εφαρμογή του και κυρίως ποια είναι τα βήματα που υπολείπονται.
<P>
Η αρχική πρόθεση του κανονισμού, δηλαδή η δημιουργία κλίματος εμπιστοσύνης για την προστασία των καταναλωτών στην Ευρώπη, θα μετατρεπόταν με ένα τέτοιο μέτρο στο αντίθετό της. Η προκείμενη πρόταση της Επιτροπής είναι κατά την άποψή μου συγκεχυμένη και δεν ενημερώνει για το πραγματικό υπόβαθρο. Για τους λόγους αυτούς δεν μπορώ να συμφωνήσω με τις προτάσεις της Επιτροπής.

<SPEAKER ID=75 NAME="Titley">
. (ΕΝ) Κύριε Πρόεδρε, είμαι υπέρ της σήμανσης του βοείου κρέατος. Χάρη στις μεταρρυθμίσεις στην παραγωγή βοοειδών στη Βρετανία μετά την κρίση του βοείου κρέατος, το βρετανικό βόειο κρέας συγκαταλέγεται τώρα ανάμεσα στα κρέατα με την καλύτερη ποιότητα και τα πιο ασφαλή στον κόσμο. Εν καιρώ, πιστεύω ότι όχι μόνο οι Βρετανοί καταναλωτές, αλλά και οι καταναλωτές σε ολόκληρη την Ευρωπαϊκή Ένωση θα αναγνωρίσουν αυτό το γεγονός και θα αναζητούν το βρετανικό βόειο κρέας. Συνεπώς η πλήρης σήμανση θα ωφελήσει τους βρετανούς παραγωγούς βοείου κρέατος.
<P>
Αν μάλιστα αυτό το μέτρο οικοδόμησης εμπιστοσύνης επιταχύνει τη λήξη της παράνομης απαγόρευσης που έχουν επιβάλει οι Γάλλοι στο βρετανικό βόειο κρέας, τότε τόσο το καλύτερο.
<P>
Οι πολίτες της ΕΕ θα αναγνωρίσουν το καλό βόειο κρέας όταν το δουν. Επίσης, θα αναγνωρίσουν την παρανομία και την υποκρισία όταν τη συναντήσουν. Η γαλλική απαγόρευση του βοείου κρέατος, όπως συμφωνούν όλοι εκτός από τη γαλλική κυβέρνηση, είναι παράνομη και τελείως αδικαιολόγητη. Επιπλέον, η απαγόρευση από τους Γάλλους του βοείου κρέατος είναι υποκριτική και ανάξια μιας γαλλικής κυβέρνησης που ισχυρίζεται ότι βρίσκεται στην καρδιά της Ευρώπης. Για αυτό το λόγο αποχώρησαν αξιοπρεπώς οι βουλευτές του Εργατικού κόμματος κατά τα επίσημα εγκαίνια του νέου κτηρίου του Κοινοβουλίου την Τρίτη. Οι βουλευτές δεν πρέπει να νομοθετούν για την ΕΕ σε μια χώρα που παραβαίνει τη νομοθεσία της ΕΕ.
<P>
Αντιθέτως, έχω μόνο επαινετικά λόγια για την αυτοσυγκράτηση και το σεβασμό απέναντι στη νομοθεσία που επέδειξαν οι αγρότες στις βορειοδυτικές περιοχές και σε ολόκληρη τη Μεγάλη Βρετανία στη διάρκεια αυτής της κρίσης. Τους παροτρύνω να εξακολουθούν να επιδεικνύουν αυτό το αίσθημα ευθύνης.
<P>
Επίσης, ζητώ από την Επιτροπή να κινήσει ταχεία διαδικασία κατά τη γαλλικής κυβέρνησης το συντομότερο δυνατόν. Επιπλέον, ζητώ από την Επιτροπή να ερευνήσει την πιθανότητα αποζημίωσης των βρετανών κτηνοτρόφων που δέχτηκαν σκληρές πιέσεις, καθώς πολλοί από αυτούς σχεδόν καταστράφηκαν εξαιτίας της απαγόρευσης του βοείου κρέατος. Για αυτόν το λόγο, εκφράζω την ικανοποίηση μου για τις νέες προτάσεις των συναδέλφων της Ομάδας του Κόμματος των Ευρωπαίων Σοσιαλιστών για ένα Ευρωπαϊκό Δικαστήριο διακανονισμού μικρών αποζημιώσεων με σκοπό την παροχή βοήθειας στα άτομα που θα αντιμετωπίζουν μελλοντικά τον κίνδυνο να καταστραφούν εξαιτίας των διαφωνιών εντός της Ευρωπαϊκής Ένωσης.
<P>
Όμως, δεν θα πρέπει ποτέ να ξεχνάμε ποιος ευθύνεται σε τελική ανάλυση για αυτήν την κρίση. Οι Συντηρητικοί ήταν εκείνοι που προκάλεσαν την κρίση εξαιτίας της χαλαρής νομοθεσίας. Οι Συντηρητικοί ήταν εκείνοι που, εξαιτίας του γελοίου πολέμου για το βόειο κρέας, κλιμάκωσαν την κρίση. Και τώρα, οι Συντηρητικοί είναι εκείνοι που, απαιτώντας ανεύθυνα παράνομους εμπορικούς αποκλεισμούς ως αντίποινα, προσπαθούν να επεκτείνουν την κρίση για δικό τους πολιτικό και κομματικό όφελος. Ωστόσο, ενώ οι Συντηρητικοί εξακολουθούν να παίζουν πολιτικά παιχνίδια, οι Εργατικοί συνεχίζουν να εργάζονται με την υποστήριξη της Εθνικής Ένωσης Γεωργών για την άρση της απαγόρευσης.
<P>
Ευρωπαϊκό Συμβούλιο του Ελσίνκι

<SPEAKER ID=76 NAME="Maes">
Κύριε Πρόεδρε, τα μέλη της Ευρωπαϊκής Ελεύθερης Συμμαχίας ενέκριναν το κείμενο σχετικά με τη Σύνοδο Κορυφής του Ελσίνκι. Ωστόσο, θα επιθυμούσα υπό τη μορφή της αιτιολόγησης ψήφου, να πραγματοποιήσω μία σειρά παρατηρήσεων. Το Ευρωπαϊκό Κοινοβούλιο λαμβάνει γνώση ότι η Τουρκία έγινε αποδεκτή ως υποψήφιο κράτος μέλος. Αυτή η διατύπωση φανερώνει ότι ακούστηκαν πολλές κριτικές φωνές σε αυτό το Κοινοβούλιο. Εξ ονόματος της Ευρωπαϊκής Ελεύθερης Συμμαχίας θα επιθυμούσα να ταχθώ σαφώς με το μέρος αυτών των κριτικών φωνών. Θεωρούμε ότι δεν αποτελεί την κατάλληλη στιγμή για κάτι τέτοιο, δεδομένου ότι το κουρδικό πρόβλημα δεν βαίνει προς λύση βάση του δικαιώματος της αυτοδιάθεσης των Κούρδων και δεν παύουν οι παραβιάσεις των ανθρωπίνων δικαιωμάτων. Το γεγονός ότι το άτομο στο οποίο απονεμήθηκε το βραβείο Sacharov, η κ. Leyla Zana, βρίσκεται ακόμη στη φυλακή φανερώνει ότι στην Τουρκία το δικαίωμα της ελεύθερης έκφρασης γνώμης και τα ανθρώπινα δικαιώματα δεν γίνονται σεβαστά. Για το λόγο αυτό, δεν ήταν η κατάλληλη στιγμή. Και τίθεται το ερώτημα πότε θα υπάρξει πλήρως αυτή η κατάλληλη στιγμή.
<P>
Μία δεύτερη παρατήρηση σχετίζεται με την απογοήτευσή μας όσον αφορά τη μεταρρύθμιση των θεσμικών οργάνων. Θεωρούμε ότι οι περιφέρειες που διαθέτουν συνταγματικές κυριαρχικές εξουσίες θα πρέπει να μπορούν να τις ασκούν και στο πλαίσιο της Ευρώπης. Η Ευρώπη δεν αποτελείται μόνο από κράτη μέλη.

<SPEAKER ID=77 LANGUAGE="FR" NAME="Berthu">
Κύριε Πρόεδρε, το πιο έντονο χαρακτηριστικό, κατά τη γνώμη μας, του Ευρωπαϊκού Συμβουλίου το οποίο πραγματοποιήθηκε προσφάτως στο Ελσίνκι, είναι η απουσία οποιασδήποτε μακροπρόθεσμης πολιτικής θεώρησης εκ μέρους των αρχηγών Κρατών και κυβερνήσεων οι οποίοι αποφάσισαν μία διεύρυνση με άνευ προηγουμένου έκταση με την πιθανή ένταξη 13 νέων μελών, χωρίς να παράσχουν, σε καμία στιγμή, τα εννοιολογικά εργαλεία τα οποία θα μας επέτρεπαν να φανταστούμε τις θεσμικές διαρθρώσεις οι οποίες θα ήσαν ικανές να την αντιμετωπίσουν.
<P>
Αυτή τη φορά, η αντίφαση φθάνει στο αποκορύφωμά της λόγω της συμπερίληψης της Τουρκίας στον κατάλογο των επίσημων υποψηφίων. Μολονότι ο πρωθυπουργός της Τουρκίας δήλωσε την επαύριον της Συνόδου Κορυφής ότι η συμμετοχή στην Ευρωπαϊκή Ένωση ήταν, για την Τουρκία, παραθέτω: "φυσικό δικαίωμα" - πράγμα το οποίο δίδει, εξάλλου, μία ιδέα της μετριοφροσύνης με την οποία είναι έτοιμος να ωθήσει τη θύρα της Ευρωπαϊκής Ένωσης - είναι σαφές για όλους τους παρατηρητές οι οποίοι διατηρούν ένα ελεύθερο πνεύμα ότι η άφιξη αυτή θα αλλάξει βαθιά τη φύση της Ένωσης.
<P>
Μπορούμε, για παράδειγμα, να φανταστούμε μία ελεύθερη κυκλοφορία των προσώπων μεταξύ της Τουρκίας και των χωρών της Δυτικής Ευρώπης, σχεδόν χωρίς έλεγχο όπως πραγματοποιείται σήμερα στο εσωτερικό της Ένωσης; Πρέπει πραγματικά οι δήθεν υπεύθυνοι αρχηγοί Κρατών και κυβερνήσεων να είναι πολύ απομακρυσμένοι από την πραγματικότητα για να το φανταστούν αυτό έστω και για μία μόνο στιγμή.
<P>
Ωστόσο, συνεχίζουν να διακηρύττουν μία σχεδόν μοναδική λύση, την επέκταση της ψηφοφορίας με ειδική πλειοψηφία όπως εξάλλου επανέλαβε και ο πρόεδρος της γαλλικής δημοκρατίας, κ. Jacques Chirac, προχτές για μία ακόμα φορά ενώπιον του Σώματός μας. Οι φεντεραλιστές επαναλαμβάνουν τις παραδοσιακές συνταγές σαν να ήταν ξόρκια και χωρίς καμία φαντασία.
<P>
Έχουμε την εντύπωση ενός θεσμικού συστήματος που έχει εκτραπεί από την πορεία του, που είναι ανίκανο να φανταστεί το μέλλον του, εκτός και εάν το Συμβούλιο το φαντάζεται χωρίς να τολμά να μας το πει, και το οποίο φαίνεται να είναι αιχμάλωτο των συνεπειών μιας απόφασης διεύρυνσης την οποία δεν καταφέρνει να ελέγξει.
<P>
Ο πρωθυπουργός της Τουρκίας καυχήθηκε ότι είχε την υποστήριξη της Ουάσιγκτον κατά την υποβολή της υποψηφιότητας για προσχώρηση στην Ευρωπαϊκή Ένωση και, είναι αλήθεια, η παρέμβαση αυτή υπήρξε αποτελεσματική. Προσέθεσε ακόμη ότι θα χρειαστεί, και παραθέτω: "λιγότερος χρόνος από ότι φανταζόμαστε για να καταστεί η Τουρκία μέλος, πλήρες μέλος της Ένωσης" . Με το ρυθμό αυτό, θα χρειαστεί επίσης λιγότερος χρόνος από ότι φανταζόμαστε για να αυτοκαταστραφεί η Ένωση.
<P>
(Λίγα χειροκροτήματα)

<SPEAKER ID=78 LANGUAGE="DE" NAME="Nassauer">
Κύριε Πρόεδρε, κυρίες και κύριοι, η oμάδα των βουλευτών του κόμματος της Χριστιανοδημοκρατικής Ένωσης Γερμανίας-Χριστιανοκοινωνικής Ένωσης (CDU/CSU) λαμβάνει με μεγάλη θλίψη υπόψη της ότι δόθηκε στην Τουρκία το καθεστώς της υποψήφιας προς ένταξη χώρας. Θεωρούμε ότι αυτή η απόφαση του Συμβουλίου συνιστά μοιραίο λάθος επειδή μακροπρόθεσμα μάλλον θα επιβαρύνει τις σχέσεις μας με αυτόν τον σημαντικό και αξιόπιστο εταίρο, αντί να τις προωθήσει. Το Συμβούλιο γνωρίζει ότι η Τουρκία δεν εκπληρώνει τα κριτήρια για την ένταξη και ότι δεν πρόκειται να τα εκπληρώσει σε εύλογο χρονικό διάστημα, δεδομένου ότι δεν είναι καν διατεθειμένη να αλλάξει βασικούς κανόνες του συντάγματός της, όπως π.χ. την επιρροή που ασκεί ο στρατός. Συνεπώς, οι προσδοκίες που δημιουργήθηκαν στο Ελσίνκι αναγκαστικά θα καταλήξουν σε απογοητεύσεις.
<P>
Για τον λόγο αυτό δεν θέλουμε να στηριχθούν οι σχέσεις με αυτόν τον σημαντικό εταίρο σε απατηλές προοπτικές μιας ένταξης στην ΕΕ αλλά σε μια εταιρική σχέση εντός του στενότερου δυνατού οικονομικού πλαισίου, μέσω της εκπλήρωσης των υποχρεώσεων που απορρέουν από τη συμφωνία για την τελωνειακή ένωση.
<P>
Οι σχέσεις μας με την Τουρκία είναι πολύ σημαντικές για να τις διακινδυνεύσουμε στηρίζοντάς τις στην υποκριτική πράξη του Ελσίνκι.
<P>
(Χειροκροτήματα)

<SPEAKER ID=79 NAME="Blak και Lund">
Οι Δανοί σοσιαλδημοκράτες ψήφισαν σήμερα υπέρ του ψηφίσματος για το αποτέλεσμα της συνόδου του Ευρωπαϊκού Συμβουλίου στις 10 και 11 Δεκεμβρίου στο Ελσίνκι.
<P>
Το σημαντικότερο αποτέλεσμα της Συνόδου Κορυφής ήταν ότι η ΕΕ με αυτή τη σύνοδο επιβεβαίωσε τα φιλόδοξα σχέδια για τη διεύρυνση της ΕΕ, γεγονός που μεταξύ άλλων συνεπάγεται ότι τώρα θα κληθούν σε μια Διακυβερνητική Διάσκεψη που θα καταστήσει εφικτή τη συμμετοχή των νέων κρατών μελών. Καθ' όλη την προπαρασκευή της Συνόδου Κορυφής αλλά και έχοντας υπόψη την προσεχή Διακυβερνητική Διάσκεψη δώσαμε βαρύτητα στον καθορισμό μιας πραγματιστικής ημερήσιας διάταξης που θα καταστήσει εφικτή την επίτευξη αποτελεσμάτων πριν από το πέρας του 2000. Γι' αυτόν τον λόγο, δηλώνουμε την ικανοποίησή μας με τα συμπεράσματα στα οποία κατέληξαν στο Ελσίνκι στον εν λόγω τομέα. Είναι σημαντικό κατά τη διάρκεια της Διακυβερνητικής Διάσκεψης να μην προκύψουν πολλά νέα θέματα που θα δυσχεράνουν την τήρηση του αυστηρότατου χρονοδιαγράμματος. Το καλύτερο παράδειγμα για τις δυσκολίες να ενταχθούν νέα θέματα στη διάταξη είναι αν μη τι άλλο το ζήτημα του αποκαλούμενου φορολογικού πακέτου. Είναι κρίμα που δεν καταλήξαμε σε αποτέλεσμα στον συγκεκριμένο τομέα ήδη στο Ελσίνκι, αλλά καλώς εχόντων των πραγμάτων το θέμα θα λυθεί το αργότερο στην επόμενη Σύνοδο Κορυφής στη Λισσαβόνα το καλοκαίρι.
<P>
Τον καιρό πριν από τη Σύνοδο Κορυφής μάς έγινε επανειλημμένως η προειδοποίηση ότι η ΕΕ δεν πρέπει να εξελιχθεί σε κανονική αμυντική συμμαχία. Κατά συνέπεια, με ικανοποίηση σημειώσαμε ότι το Ευρωπαϊκό Συμβούλιο τόνισε ότι δεν θα δημιουργηθεί ευρωπαϊκός στρατός αλλά ότι θα εστιάσουμε την προσοχή μας στην πρόληψη των συγκρούσεων και τη διαχείριση πολιτικών κρίσεων.

<SPEAKER ID=80 NAME="Figueiredo">
Αναφορικά με το Ευρωπαϊκό Συμβούλιο του Ελσίνκι που πραγματοποιήθηκε στις 10 και 11 Δεκεμβρίου, ανεξαρτήτως από μεταγενέστερες σκέψεις, υπογραμμίζουμε τέσσερις αποφάσεις για τις οποίες αξίζει να κάνουμε τα παρακάτω σχόλια.
<P>
διαπιστώνουμε με ανησυχία το πλαίσιο που προσδιορίζεται για την προσεχή Διακυβερνητική Διάσκεψη, που θα μπορούσε να ανοίξει τον δρόμο γα το στήσιμο "διευθυντηρίων" και για την παραπέρα προώθηση του ομοσπονδιακού προσανατολισμού της ΕΕ·
<P>
εκφράζοντας τη λύπη μας για το γεγονός ότι το Συμβούλιο αποφάσισε να αποδεχθεί την Τουρκία ως υποψήφια προς ένταξη χώρα, ευελπιστούμε τουλάχιστον ότι δεν θα γίνουν περαιτέρω βήματα μέχρις ότου η κυβέρνηση της συγκεκριμένης χώρας δρομολογήσει τα αναγκαία μέτρα στους τομείς των ανθρωπίνων δικαιωμάτων, του σεβασμού του διεθνούς δικαίου όσον αφορά την οριοθέτηση των συνόρων, της εφαρμογής των ψηφισμάτων του ΟΗΕ για την Κύπρο και της εξεύρεσης μιας πολιτικής λύσης για το κουρδικό ζήτημα·
<P>
τηρούμε κριτική στάση αναφορικά με την απόφαση για δημιουργία μηχανισμών της Ευρωπαϊκής Ένωσης με στόχο τη στρατιωτική διαχείριση των κρίσεων, οι οποίοι θα αναπτυχθούν στο πλαίσιο της εφαρμογής μίας ενισχυμένης κοινής ευρωπαϊκής πολιτικής επί θεμάτων ασφαλείας και άμυνας, μίας πολιτικής που διαβλέπει την ανάπτυξη και ενίσχυση του ευρωπαϊκού πυλώνα του ΝΑΤΟ, όπως επίσης απορρίπτουμε τη στρατοκρατική αντίληψη που συνίσταται στην προσφυγή σε πολεμικά μέσα για τη διευθέτηση των διεθνών συγκρούσεων. Αυτό που επιβαλλόταν, αντιθέτως, ήταν η αναληψη νέων πρωτοβουλιών υπέρ του αφοπλισμού και της απαγόρευσης των πυρηνικών δοκιμών·
<P>
τέλος, προσδίδουμε θεμελιώδη σημασία στο να υπάρξει μέριμνα για την ποιοτική αναβάθμιση της απασχόλησης, για τη μείωση του ωραρίου εργασίας και για τη διαφύλαξη της αξιοπρέπειας των ανθρώπων που εργάζονται, που σημαίνει ότι δεν πρέπει να εμμένουμε στην ελαστικοποίηση της απασχόλησης και στη συρρίκνωση των μισθών.

<SPEAKER ID=81 NAME="Queirσ και Ribeiro και Castro">
Ψηφίσαμε κατά του κοινού σχεδίου ψηφίσματος για το Ευρωπαϊκό Συμβούλιο του Ελσίνκι, επειδή απορρίφθηκαν κάποιες τροπολογίες - και συγκεκριμένα αυτές που υπεβλήθησαν από την Ομάδα Ένωση για την Ευρώπη των Εθνών - που θα μπορούσαν να βελτιώσουν το ψήφισμα στα κεφάλαια "Διεύρυνση" . "Διακυβερνητική Διάσκεψη" και "Εξωτερικές Σχέσεις" .
<P>
Απεναντίας, εκφράσαμε τη ρητή μας συμφωνία, ειδικότερα, με τις παραγράφους 19 έως 27 (ανταγωνιστική οικονομία και απασχόληση) και 29 έως 34 (περιβάλλον, δημόσια υγεία και καταπολέμηση του οργανωμένου εγκλήματος και των ναρκωτικών).
<P>
Σε ό,τι μας αφορά, εκφράζουμε την ικανοποίησή μας για το γεγονός ότι το Ευρωπαϊκό Συμβούλιο επιμένει και φαίνεται διατεθειμένο να διατηρήσει τη διακυβερνητική μέθοδο στο επίκεντρο του θεσμικού συστήματος της Ένωσης, ενώ διαχωρίζουμε τη θέση μας από την εθελοτυφλία πολλών και διαφόρων, οι οποίοι διεκδικούν τα πάντα για το Ευρωπαϊκό Κοινοβούλιο, υποτιμώντας και απαλείφοντας το ρόλο που διαδραματίζουν τα εθνικά κοινοβούλια στην πορεία της ευρωπαϊκής οικοδόμησης. Πρόκειται για ένα απαράδεκτο σφάλμα.
<P>
Επίσης διαφωνούμε με τη βιασύνη που διαφαίνεται όσον αφορά την Τουρκία.
<P>
Τέλος, όσον αφορά τις εξωτερικές υποθέσεις, λυπούμαστε ιδιαιτέρως για την απουσία οιασδήποτε μνείας σχετικά με τη σοβαρότατη κατάσταση που επικρατεί στην Αγκόλα, καθώς και για την ανεπιφύλακτη αποδοχή της ατυχούς και ανερμάτιστης συμφωνίας που συνήφθη με το Μεξικό, η οποία κινδυνεύει να ευνοήσει στο σύνολό τους τις χώρες της NAFTA, εφόσον εντείνει τις ανισότητες όσον αφορά την αμοιβαία πρόσβαση στις αγορές και επιφέρει σοβαρά πλήγματα στα συμφέροντα των ευρωπαϊκών βιομηχανιών. Εκφράζουμε επίσης τη λύπη μας διότι δεν υπάρχει έστω και η παραμικρή αναφορά στη Ρωσία, που θα μπορούσε να απαλύνει το ύφος ορισμένων ξεκάθαρων υπερβολών που υπάρχουν στο ψήφισμα για την Τσετσενία.

<SPEAKER ID=82 NAME="Πρόεδρος">
Οι αιτιολογήσεις ψήφου έληξαν.

<CHAPTER ID=3>
Η τιμή των βιβλίων στη Γερμανία και την Αυστρία
<SPEAKER ID=83 NAME="Πρόεδρος">
Η ημερήσια διάταξη προβλέπει την προφορική ερώτηση (B5-0038/99) του κ. Rothley και άλλων σχετικά με την σταθερή τιμή των βιβλίων στην Αυστρία και τη Γερμανία.

<SPEAKER ID=84 LANGUAGE="DE" NAME="Rothley">
Κύριε Πρόεδρε, κύριε Επίτροπε, ενοχληθήκατε κάπως επειδή το Κοινοβούλιο ασχολείται με το συγκεκριμένο θέμα. Πρόκειται όμως πράγματι μόνο για μια διοικητική πράξη; Πρόκειται πράγματι μόνο για την εφαρμογή της ισχύουσας νομοθεσίας; Δεν νομίζω. Είχατε τη δυνατότητα να απελευθερώσετε τις τιμές, αλλά δεν το κάνατε. Πρόκειται για μια πολιτική απόφαση. Ο νομοθέτης αποφάσισε για παράδειγμα στη Γαλλία να εισαγάγει μετά από διάφορες κακές εμπειρίες δια νόμου τη διατίμηση στον τομέα του βιβλίου. Αυτή είναι μια πολιτική απόφαση. Όταν μιλάμε για πολιτιστική πολυμορφία καθώς επίσης και για το ότι πρέπει να προωθήσουμε τη λογοτεχνική και επιστημονική παραγωγή, τότε μιλάμε για πολιτική. Όταν έχουμε την αίσθηση ότι μερικοί - και δεν εννοώ εσάς αλλά κάποιους άλλους στην Επιτροπή - έχουν αντικαταστήσει το "πιστεύω εις έναν θεό"; με το "πιστεύω στην αξία των μετόχων, στην Shareholder value ";, τότε μιλάμε για πολιτική.
<P>
Στο μεταξύ έχουμε πλησιάσει ο ένας τον άλλον στο ζήτημα αυτό. Είχα πει ότι μπορεί κανείς να υποστηρίξει την απόφαση να μην αποδεσμευτούν οι τιμές. Αυτό που χρειαζόμαστε όμως στην περίπτωση αυτή είναι μια διατίμηση στον τομέα του βιβλίου σε εθνικό επίπεδο η οποία και να λειτουργεί. Σας είμαι ευγνώμων που αποδέχεσθε ότι χρειάζονται κανόνες για τις εξαγωγές και για τις επανεισαγωγές. Ουσιαστικά, το ότι δεν επιτρέπεται να παρακάμπτει κανείς ένα νομικό καθεστώς αποτελεί γενική νομική αρχή. Ωστόσο αυτό που χρειαζόμαστε είναι κανόνες για τις εισαγωγές. Αυτό είναι και το αποφασιστικής σημασίας σημείο που πρέπει να συζητήσουμε.
<P>
Και τι μορφή θα πρέπει άραγε να έχουν οι κανόνες για τις εισαγωγές για να μην υπονομεύουν τη διατίμηση σε εθνικό επίπεδο; Αν μπορέσουμε να συνεννοηθούμε σε αυτό το σημείο τότε θα έχουμε λύσει και το πρόβλημα, κατά την άποψή μου.
<P>
Η πρότασή μου έχει ως εξής: Θα πρέπει να επιδιώξουμε την εξεύρεση λύσης με βάση τη γαλλική νομοθεσία. Δεν έχει νόημα να έχουμε στην Ευρωπαϊκή Ένωση ένα συνονθύλευμα διαφορετικών νομικών ρυθμίσεων. Για τον λόγο αυτό απευθύνω την εξής παράκληση στην Επιτροπή: Έχουμε στη Γαλλία νομικές ρυθμίσεις που λειτουργούν καλά. Σας παρακαλώ λοιπόν να καταστήσετε δυνατόν και για τους άλλους, και για τους Γερμανούς και τους Αυστριακούς, να βρουν μια λύση, που να λειτουργεί εξίσου καλά, είτε βάσει νομικών ρυθμίσεων είτε βάσει συμβάσεων.
<P>
(Χειροκροτήματα)

<SPEAKER ID=85 NAME="Monti">
Ευχαριστώ τον κύριο Rothley για την ερώτηση και για την παρέμβασή του και θυμίζω ότι είχα μαζί του την ευκαιρία να εξετάσω εις βάθος το θέμα αυτό.
<P>
Θα ήθελα, πρώτα απ' όλα, να επισημάνω ότι η Επιτροπή άρχισε να ασχολείται με το διασυνοριακό καθεστώς των τιμών που επιβάλλονται για τα βιβλία, στη Γερμανία και στην Αυστρία, πολύ πριν από την καταγγελία της αυστριακής επιχείρησης Libro, που έγινε το 1996. Οι εν λόγω διαδικασίες ξεκίνησαν, πράγματι, το 1993 με την κοινοποίηση στην Επιτροπή των διασυνοριακών συμφωνιών από την πλευρά των γερμανών και των αυστριακών εκδοτών. Ακολούθησαν, το 1994, το 1995 και το 1996 αντίστοιχα, οι καταγγελίες δύο γερμανών πωλητών βιβλίων και του αυστριακού Ομοσπονδιακού Εργατικού Συλλόγου, ένωσης που έχει επίσης το ρόλο προάσπισης των συμφερόντων των καταναλωτών. Η Επιτροπή δεν έχει ακόμα ολοκληρώσει την εξέταση των εν λόγω περιπτώσεων και δε μπορεί κατά συνέπεια να πει τίποτα εκ των προτέρων σχετικά με την ενδεχόμενη απόφαση στις διαδικασίες που διεξάγονται αυτή τη στιγμή. Είναι καθήκον της Επιτροπής να μη συζητεί, παρά μόνο με τους ενδιαφερόμενους, μια μεμονωμένη περίπτωση σχετική με το δίκαιο του ανταγωνισμού κατά τη διάρκεια της διαδικασίας, αλλά μπορεί να απαντήσει όσον αφορά τις γενικότερες πτυχές που έθιξε η προφορική ερώτηση, πράγμα που θα κάνω με ιδιαίτερη χαρά σε αυτήν την αίθουσα, ενώπιόν σας.
<P>
Τα διάφορα εθνικά καθεστώτα τιμών που επιβάλλονται στα βιβλία μπορεί να βασίζονται σε έναν εθνικό κανονισμό ή σε συμφωνίες μεταξύ επιχειρήσεων, και ιδιαίτερα μεταξύ εκδοτών και πωλητών βιβλίων. Δεν είναι δυνατόν να γίνει ακριβής σύγκριση ενός τέτοιου κανονισμού και μιας συμφωνίας μεταξύ επιχειρήσεων: πράγματι, εφαρμόζονται διαφορετικές διατάξεις της Συνθήκης. Τα καθεστώτα που στηρίζονται σε έναν κανονισμό πρέπει να εξετάζονται βάσει του άρθρου 28 της Συνθήκης, ενώ οι συμφωνίες μεταξύ επιχειρήσεων πρέπει να είναι συμβατές με το άρθρο 81 της Συνθήκης. Και στις δύο περιπτώσεις πρέπει να γίνεται, φυσικά, σεβαστή η νομολογία του Δικαστηρίου. Η Επιτροπή θεωρεί ότι τα εθνικά καθεστώτα τιμών που επιβάλλονται στα βιβλία, τα οποία βασίζονται σε συμφωνίες μεταξύ επιχειρήσεων, είναι συμβατά με τους κοινοτικούς κανόνες περί ανταγωνισμού στην περίπτωση που δεν αλλοιώνουν σημαντικά τις ανταλλαγές μεταξύ των κρατών μελών. Σε αυτές τις περιπτώσεις δεν εφαρμόζεται το άρθρο 81. Όσον αφορά τα καθεστώτα που στηρίζονται σε έναν κανονισμό, κάθε κράτος μέλος είναι ελεύθερο να εγκρίνει έναν κανονισμό αρκεί να είναι συμβατός με την αρχή της ελεύθερης κυκλοφορίας των εμπορευμάτων, που καθιερώθηκε από τη Συνθήκη. Αυτή η επιλογή εναπόκειται στις εθνικές αρχές.
<P>
Όσον αφορά, πιο συγκεκριμένα, τη γαλλική νομοθεσία - την οποία ανέφερε ο κύριος Rothley - έτσι όπως είχε συνταχθεί την εποχή εκείνη, στην απόφαση της 10ης Ιανουαρίου 1995 στην υπόθεση 229/83 Leclerc "Au blι vert», το Δικαστήριο όρισε ότι, στο πλαίσιο μιας εθνικής νομοθεσίας που θεσπίζει ένα καθεστώς σταθερής τιμής του βιβλίου, οι κανόνες "που επιβάλλουν, για την πώληση βιβλίων τα οποία έχουν εκδοθεί στο ίδιο το ενδιαφερόμενο κράτος μέλος και έχουν επανεισαχθεί μέσω εξαγωγής σε ένα άλλο κράτος μέλος, να γίνεται σεβαστή η τιμή πώλησης που έχει καθοριστεί από τον εκδότη, εκτός αν υπάρχουν βάσιμοι λόγοι ώστε να θεωρηθεί ότι αυτά τα βιβλία έχουν εξαχθεί με μόνο σκοπό την επανεισαγωγή τους που αποβλέπει στην καταστρατήγηση του εν λόγω νόμου" , αποτελούν μέτρα το αποτέλεσμα των οποίων ισοδυναμεί με περιορισμούς κατά την εισαγωγή, που έχουν απαγορευτεί από το άρθρο 28 (πρώην άρθρο 30) της Συνθήκης.
<P>
Θα ήθελα τέλος να παρατηρήσω ότι τέτοιες νομοθεσίες, στη Γερμανία και στην Αυστρία, δε θα συνέβαλαν στην εναρμόνιση του ευρωπαϊκού δικαίου. Υπάρχουν, πράγματι, διάφορα κράτη μέλη που δεν είχαν ποτέ ένα καθεστώς τιμών που να επιβάλλονται στα βιβλία και υπάρχουν άλλα κράτη μέλη που είχαν ένα τέτοιο καθεστώς και το κατάργησαν, μεταξύ των οποίων το Βέλγιο, η Ιρλανδία και το Ηνωμένο Βασίλειο, κράτη τα οποία, ως γνωστό, χρησιμοποιούν την ίδια γλώσσα με κάποιο άλλο κράτος μέλος.

<SPEAKER ID=86 LANGUAGE="DE" NAME="Ebner">
Κύριε Πρόεδρε, αξιότιμε κύριε Επίτροπε, αγαπητοί συνάδελφοι, το ζήτημα της διατίμησης στον τομέα του βιβλίου είναι ένα πολύ σημαντικό ζήτημα της πολιτικής για τον πολιτισμό. Ήδη το γεγονός ότι απευθύνομαι σε σας, κύριε Πρόεδρε και κύριε Επίτροπε, εδώ και τώρα στη γερμανική γλώσσα δείχνει ότι η η εν λόγω διατίμηση δεν μπορεί να είναι μόνο εθνικό πρόβλημα, αλλά ότι είναι διασυνοριακή υπόθεση που αφορά μια σειρά γλωσσικών νησίδων και εκτός της Γερμανίας και της Αυστρίας.
<P>
Το βιβλίο αποτελεί πολιτιστικό αγαθό, η δε γραφή αποτελεί την πρώτη παγιοποιημένη μορφή της γλώσσας, της γλωσσικής ταυτότητας. Θεωρώ ότι μολονότι είναι πολύ σημαντικό να τηρούνται οι προδιαγραφές του ανταγωνισμού, θα πρέπει και η πολιτιστική πτυχή να αντιμετωπίζεται ως εξίσου σημαντική και ισότιμη. Μπορεί οι δυνατότητες που μας παρέχει σήμερα η νομοθεσία στο πλαίσιο της ΕΕ να μην επιτρέπουν διασυνοριακές νομικές ρυθμίσεις στον συγκεκριμένο τομέα, ελπίζω όμως ότι στο μέλλον θα μπορέσουμε να έχουμε τέτοιου είδους ρυθμίσεις, αφού και οι Υπουργοί Πολιτισμού της Αυστρίας και της Γερμανίας είχαν χαρακτηρίσει τον Φεβρουάριο του περασμένου έτους το θέμα αυτό ως διασυνοριακή αναγκαιότητα και το είχαν τεκμηριώσει και γραπτώς.
<P>
Πιστεύω ότι θα πρέπει να βρεθεί μια ρύθμιση για την προστασία των συγγραφέων και των εκδοτικών οίκων, ακόμα και αν αυτή δεν θα έχει τη σημερινή μορφή διασυνοριακών μέτρων, αλλά τουλάχιστον με τη μορφή ρύθμισης σε εθνικό επίπεδο. Το ζήτημα των εισαγωγών είτε είναι νομικής, είτε συμβατικής υφής αποτελεί τον πυρήνα του προβλήματος. Ελπίζω να συνεχιστεί η προσέγγιση που έχει σημειωθεί μέχρι σήμερα μεταξύ Επιτροπής και Ευρωπαϊκού Κοινοβουλίου, το οποίο είχε θίξει αρκετές φορές το εν λόγω ζήτημα την περασμένη κοινοβουλευτική περίοδο και στην Επιτροπή Πολιτισμού και στο Σώμα. Όπως ανέφερε ήδη ο συνάδελφος Rothley, δεν είναι δυνατόν να έχουμε μελλοντικά στην Ευρώπη ένα συνονθύλευμα νομικών ρυθμίσεων, αλλά χρειαζόμαστε μια περιεκτική ρύθμιση που μπορεί ασφαλώς να μην είναι η βέλτιστη δυνατή και να μην καλύπτει τις αντίστοιχες επιθυμίες των επαγγελματικών οργανώσεων. Το γαλλικό πρότυπο θα μπορούσε να αποτελέσει χρήσιμη και βιώσιμη λύση για το άμεσο μέλλον.
<P>
Με αυτό το πνεύμα, ελπίζουμε, αξιότιμε κύριε Επίτροπε, ότι εσείς και η Επιτροπή θα ανταποκριθείτε στην επιθυμία του Κοινοβουλίου που εξέφρασε εδώ και στα έγγραφα της παρούσας νομοθετικής περιόδου.
<P>
(Χειροκροτήματα)

<SPEAKER ID=87 LANGUAGE="DE" NAME="Prets">
Κύριε Πρόεδρε, κύριε Επίτροπε θα περιοριστώ σε τρία σημεία. Θα μπορούσαν να ειπωθούν πολλά πράγματα ακόμα σχετικά με τη διατίμηση στον τομέα του βιβλίου, αλλά οι συνάδελφοι έχουν αναφερθεί εκτεταμένα στο εν λόγω ζήτημα. Κατά τη γνώμη μου, πρώτον πρέπει να υπογραμμιστεί η σημασία του εξειδικευμένου εμπορίου βιβλίων και να τονισθεί ότι κύριο μέλημά μας είναι η ποιότητα και όχι η ποσότητα καθώς και ότι έχουμε μεγάλη ανάγκη από την παροχή εξειδικευμένων υπηρεσιών, από προσφορές επιστημονικής και εξειδικευμένης βιβλιογραφίας, καθώς και την παροχή ιδιαίτερης εξυπηρέτησης και συμβουλευτικών υπηρεσιών. Πιστεύω επίσης ότι αυτό είναι προς το όφελος της προώθησης των ΜΜΕ των οποίων η διατήρηση αποτελεί πολύ σημαντικό παράγοντα στην Ευρωπαϊκή Ένωση, και αυτό εφαρμόζεται πολύ καλά και υποδειγματικά στην περίπτωση του εξειδικευμένου εμπορίου βιβλίων.
<P>
Κατά δεύτερον, θεωρώ σημαντικό να αναφέρουμε τις διασυνοριακές περιοχές όπου ομιλείται η ίδια γλώσσα. Αναφερόμαστε συνεχώς στην πολυμορφία του ευρωπαϊκού πολιτισμού, στην πολυμορφία των γλωσσών που συνενώνονται, αλλά ταυτόχρονα θα πρέπει να διατηρήσουν τη δική τους ταυτότητα. Συνεπώς είναι απαραίτητο να μπορούν να διατίθενται τα βιβλία αυτά χωρίς προβλήματα και πέρα από τα σύνορα.
<P>
Το πιο σημαντικό σημείο είναι κατ' εμέ η πολιτιστική αποστολή του βιβλίου και η υποχρέωση της κοινωνίας απέναντι στη λογοτεχνία και την τέχνη. Ειδικά την εποχή των νέων μέσων ενημέρωσης το βιβλίο θα πρέπει να προωθείται και να υποστηρίζεται ιδιαιτέρως. Η τέχνη και ο πολιτισμός είναι όπως γνωρίζουμε ένας πολύ σημαντικός οικονομικός παράγοντας, και κατά συνέπεια και το βιβλίο. Αν λάβουμε υπόψη μας τους τυπογράφους, τους εκδότες, τους μεταφραστές, το εμπόριο και πολλά άλλα τότε θα δούμε πόσο σημαντικό είναι και για την απασχόληση το εμπόριο βιβλίων και η τέχνη. Τούτο δεν σημαίνει όμως ότι μπορούμε να θεωρήσουμε την τέχνη και τον πολιτισμό ως καθαρά οικονομικό παράγοντα. Η τέχνη και ο πολιτισμός χρειάζονται κοινωνική υποστήριξη. Αποτελούν αναγκαιότητα και έχουμε ευθύνη απέναντί τους και δεν είναι δυνατόν η αντιμετώπισή τους να γίνεται από όλες τις απόψεις σύμφωνα με τους συνήθεις κανόνες του ανταγωνισμού.
<P>
Για τον λόγο αυτό θέλω να σας απευθύνω έκκληση, κύριε Επίτροπε, να παραμερίσετε τα συμφέροντα των μεγάλων επιχειρήσεων προς όφελος του πολιτισμού, της πολιτιστικής πολυμορφίας, αλλά και του εξειδικευμένου εμπορίου βιβλίων, να λάβετε τις αποφάσεις σας σχετικά με το βιβλίο σύμφωνα με τις αρχές του γαλλικού δικαίου και να παραχωρήσετε στον γερμανικό και στον αυστριακό κλάδο εμπορίου βιβλίων αρκετά χρονικά περιθώρια ώστε να μπορέσουν να προσαρμόσουν τη διατίμηση στις αρχές αυτές. Πιστεύω ότι με αυτόν τον τρόπο θα εκπληρωθεί μια πολύ σημαντική πολιτιστική αποστολή, όπου η οικονομία ίσως να ζημιώνεται μόνο επιφανειακά. Πιστεύω ότι και αυτό αποτελεί κέρδος.

<SPEAKER ID=88 NAME="Sanders-ten Holte">
Κύριε Πρόεδρε, κύριε Επίτροπε, θεωρώ εξαιρετικά ευχάριστο γεγονός ότι ήρθατε στο Κοινοβούλιο για να συζητήσετε μαζί μας αυτή την υπόθεση. Κατά τη γνώμη μου, και νομίζω κατά τη γνώμη όλων που είναι εδώ παρόντες, η διαθεσιμότητα πληροφοριών είναι ουσιώδης για τη δημοκρατία μας και, αυτό έχει ειπωθεί και προηγουμένως, για τη διαφύλαξη του πολιτισμού μας. Θα επιθυμούσα να επισημάνω, καταρχήν, αυτήν την πολιτισμική πτυχή και, κατά συνέπεια, το πολιτισμικό ενδιαφέρον του βιβλίου. Για αυτό ακριβώς το λόγο, το βιβλίο θα πρέπει να διαθέτει μία ιδιαίτερη θέση στη διαφύλαξη του πολιτισμού.
<P>
Στις περισσότερες χώρες, το βιβλίο δεν λαμβάνει επιδοτήσεις, σε αντίθεση με άλλες μορφές πολιτισμού και αυτό δεν είναι σωστό. Οι αρχές πρέπει, κατά τη γνώμη μου, να διαδραματίσουν ένα ρόλο δημιουργίας των κατάλληλων συνθηκών. Για αυτό σε ένα μεγάλο αριθμό χωρών στην Ευρώπη, μεταξύ των οποίων και στην Ολλανδία της οποίας είμαι εκπρόσωπος, καθορίζονται σταθερές τιμές για τα βιβλία. Κατ' αυτόν τον τρόπο, προλαμβάνεται ο αθέμιτος ανταγωνισμός ώστε να μην απειλείται η ευρύτητα και η ποικιλία της προσφοράς, και κατ' αυτόν τον τρόπο, η πρόσβαση όλων στις πληροφορίες.
<P>
Εσείς ο ίδιος παρατηρήσατε ότι τα κράτη μέλη θα πρέπει τα ίδια να αναφέρουν ποια μέτρα λαμβάνουν, ποιες συμφωνίες συνάπτουν ή ποια νομοθεσία υιοθετούν, αλλά, κύριε Επίτροπε, η γλώσσα δεν γνωρίζει σύνορα. Για αυτό το λόγο, θα ήθελα να θέσω τρεις ερωτήσεις σχετικά με τις σταθερές τιμές πέραν των συνόρων. Αυτό αποτελεί για τις περισσότερες χώρες της Ευρώπης μία επείγουσα υπόθεση. Έτσι, σχετικά με τη Γερμανία και την Αυστρία υπήρξαν διάφορες προτάσεις που υποβλήθηκαν, αλλά και στις Κάτω Χώρες παρακολουθούνται στενά οι εξελίξεις. Αυτό έχει μεγάλη σημασία για τη γλωσσική περιοχή όπου ομιλείται η ολλανδική και φυσικά και για τις άλλες γλωσσικές περιοχές.
<P>
Η πρώτη ερώτηση σχετίζεται με τη μεγάλη κινητικότητα των ατόμων και τις νέες εξελίξεις μέσω του ηλεκτρονικού εμπορίου, οι οποίες καταργούν τα σύνορα. Δεν είστε σύμφωνοι μαζί μου ότι η απουσία δεσμευτικών τιμών εντός των συνόρων ή η κατάργησή τους, για παράδειγμα, κυρίως όσον αφορά τις μικρότερες επιχειρήσεις και με αυτό αναφέρομαι και πάλι στην απασχόληση, ενέχουν τον κίνδυνο οι εθνικές ρυθμίσεις μέσω των σημαντικών εισαγωγών να εξουδετερώνονται; Δεν υπάρχει ο κίνδυνος τα μικρότερα βιβλιοπωλεία να εξαφανιστούν, και κυρίως αυτά στην επαρχία και στις μικρότερες πόλεις και, κατ' αυτόν τον τρόπο, να περιοριστεί η διαθεσιμότητα;
<P>
Η δεύτερη ερώτηση την οποία θέλω να θέσω αφορά το σημαντικό ενδιαφέρον που παρουσιάζει, και αυτό περιλαμβάνεται και στην εισαγωγή των προφορικών ερωτήσεων, η πολιτισμική ολοκλήρωση. Εννοώ ότι αυτή η πτυχή λαμβάνεται ανεπαρκώς υπόψη. Η πολιτισμική ολοκλήρωση πέραν των εθνικών συνόρων παρεμποδίζεται εάν εκλείψουν οι σταθερές τιμές των βιβλίων και είναι ακριβώς σημαντικό αυτές να προωθηθούν σε χώρες οι οποίες ανήκουν στην ίδια γλωσσική περιοχή. Και εννοώ ότι για το σκοπό αυτό οι σταθερές τιμές των βιβλίων αποτελούν ένα καλό μέσο. Είμαι απολύτως σύμφωνος με τους συναδέλφους μου. Οι κανόνες οι οποίοι τίθενται τώρα δεν θα πρέπει να αποτελούν προκάλυψη. Κάθε χώρα λαμβάνει μέτρα για τον εαυτό της, αλλά είναι προτιμότερο να εξευρεθούν καλύτερες λύσεις. Θα επιθυμούσα επειγόντως από εσάς να αναληφθούν το συντομότερο ενέργειες. Πρόκειται για μία υπόθεση που χρονίζει. Έχω ασχοληθεί, από την πλευρά μου, επί πολλά έτη με αυτό. Και θεωρώ ότι τώρα ήρθε η στιγμή να αναληφθούν ενέργειες.
<P>
Μία τρίτη ερώτηση αφορά την ανησυχία μου για τη διανομή, καθώς δεν πιστεύετε ότι εξαιτίας αυτής της διανομής από άλλα κράτη μέλη στην ίδια γλωσσική περιοχή μπορούν να υπονομευθούν ευκολότερα οι σταθερές τιμές των βιβλίων και, κατ' αυτόν τον τρόπο, καθίσταται ελάχιστα αποτελεσματική η προστασία της ειδικής αξίας του βιβλίου ως πολιτισμικού αγαθού και η ιδιαίτερη σημασία της αγοράς βιβλίων για τον πολιτισμό;
<P>
Αυτά είναι τα τρία σημεία στα οποία ζητώ να δοθεί ιδιαίτερη προσοχή. Πιστεύω ότι ο καταναλωτής δεν ενδιαφέρεται καθόλου για χαμηλότερες τιμές. Ο καταναλωτής ενδιαφέρεται για την ποιότητα. Και αυτή θα πρέπει να είναι πλήρως διαθέσιμη.

<SPEAKER ID=89 LANGUAGE="DE" NAME="Echerer">
Κύριε Πρόεδρε, αξιότιμε κύριε Επίτροπε αξιότιμοι συνάδελφοι, για μια εκπρόσωπο των Πρασίνων τα επτάμισι λεπτά χρόνου ομιλίας είναι κάτι που μας αφήνει άναυδους - νομίζω ότι ποτέ δεν είχαμε τόσο πολύ χρόνο στη διάθεσή μας. Από αυτό μπορεί να συναγάγει κανείς πόσο σημαντικό είναι το συγκεκριμένο θέμα. Δεν πρόκειται να επαναλάβω τα όσα ήδη ειπώθηκαν, και κατά συνέπεια μάλλον δεν θα εξαντλήσω όλο το χρόνο που διαθέτω. Ίσως μάλιστα να καταγράψετε θετικά το γεγονός αυτό.
<P>
Για μένα προσωπικά η διασυνοριακή διατίμηση θα αποτελούσε πιθανή απάντηση στο δυνητικό ερώτημα: "Σε τι συνίσταται ουσιαστικά η ευρωπαϊκή πολιτιστική πολιτική; Τι σημαίνει και τι θα μπορούσε να κάνει;"; Παράλληλα με την αγορά και τον ανταγωνισμό υπάρχει βλέπετε και το άρθρο 151. Ως γνωστό, το άρθρο αυτό έρχεται φυσικά σε αντίθεση με το άρθρο 81. Όπως ανέφερε ήδη ο κ. Rothley, θα ήταν δυνατόν να απελευθερωθούν οι τιμές. Υπήρχε μια μεταβατική περίοδος, η οποία ωστόσο δεν κατέληξε στην απελευθέρωση των τιμών. Και ρωτώ: Η απόφαση αυτή ήταν πολιτικής ή καθαρά νομικής υφής; Αυτή είναι η Ευρώπη των περιφερειών; Τα συνθήματα "πολιτισμική πολυμορφία"; και "η Ευρώπη των από κοινού ομιλούμενων γλωσσών"; ήταν μόνο προεκλογικές υποσχέσεις; Ασχολούμεθα πράγματι με σοβαρότητα με το θέμα αυτό; Από καθαρά νομική σκοπιά, κύριε Επίτροπε, θα πρέπει να επέμβετε στη διασυνοριακή διατίμηση του βιβλίου. Ωστόσο δεν καταλαβαίνω γιατί ισχύει για τον πολιτισμό το άρθρο 81 και δεν ισχύει για τον ανταγωνισμό το άρθρο 151. Η ισχύς των παραγράφων έχει βέβαια διαφορετικό βάρος. Δίνονται ερμηνείες στα νομικά κείμενα και φυσικά η πλευρά με τη μεγαλύτερη βαρύτητα έχει και περισσότερο δίκιο. Έτσι είναι η ζωή.
<P>
Θεωρώ όμως την πολιτική ως μια απόπειρα να εναρμονιστούν τα πράγματα, ως μια προσπάθεια να έρθουν τα πράγματα σε ισορροπία. Δεν είμαι ούτε κατά της αγοράς, ούτε κατά του ανταγωνισμού, ακόμα και αν έχει δημιουργηθεί αυτή η εντύπωση. Ειδικά ως καλλιτέχνιδα ήμουν και εξακολουθώ να είμαι καθημερινά εκτεθειμένη σε ανταγωνισμό και μερικές φορές πρόκειται για την ίδια την επιβίωσή μου. Ίσως να είμαι υπέρ του ανταγωνισμού ειδικά για αυτόν τον λόγο. Είμαι όμως και υπέρ μιας ευρωπαϊκής πολιτιστικής πολιτικής.
<P>
Εδώ όμως έχω ένα πρόβλημα, αξιότιμε κύριε Επίτροπε: μερικές φορές δεν μιλάμε για τα ίδια πράγματα επειδή στηριζόμαστε σε διαφορετικές μελέτες. Είπατε προ ολίγου ότι στη Μεγάλη Βρετανία δεν υπάρχει διατίμηση για το βιβλίο όπως στην Ιρλανδία μολονότι πρόκειται για τον ίδιο γλωσσικό χώρο. Εδώ ξεχνάτε τη μεγάλη αμερικανική αγορά που είναι επίσης κυρίαρχη στα δύο συγκεκριμένα κράτη. Ξεχνάτε επίσης ότι από πολιτιστική άποψη υπάρχει διαφορετική πρόσβαση στο βιβλίο, όπως εξάλλου και σε κάθε κράτος μέλος η πρόσβαση στο βιβλίο είναι διαφορετική. Σας αντικρούω με επιχειρήματα από μια γαλλική μελέτη, την οποία η Επιτροπή αποδέχεται μόνο εν μέρει ή και καθόλου. Χθες είχατε την καλοσύνη να με διαβεβαιώσετε ότι θα μεριμνήσετε να μου διαβιβασθεί ένας κατάλογος των μελετών από τις οποίες αντλείτε τις πληροφορίες σας και βάσει των οποίων λαμβάνετε τις αποφάσεις σας. Όσο δεν έχουμε ως αφετηρία τις ίδιες μελέτες θα μιλάμε για δύο διαφορετικά πράγματα και δεν θα καταλήξουμε σε κάποιο συμπέρασμα.
<P>
Κατά την άποψή μου, ούτε το Συμβούλιο ούτε η Επιτροπή δεν έχουν αναλάβει πλήρως την ευθύνη της πολιτισμικής αποστολής στην Ευρωπαϊκή Ένωση. Προς θεού όμως, δεν θέλω να μειώσω την αξία των προγραμμάτων στήριξης. Είναι θαυμάσια και αποτελούν ένα πολύ μεγάλο βήμα προς τη σωστή κατεύθυνση. Πρόκειται για μια έκφραση που χρησιμοποιείται πολύ συχνά, αλλά το εννοώ. Αυτό είναι όμως πολύ λίγο και μου λείπει μια ευρωπαϊκή πολιτική για τον πολιτισμό. Η ευρωπαϊκή διάσταση των επιλέξιμων προγραμμάτων διατηρείται στην περίπτωση του βιβλίου πολύ υψηλά και δεν κοστίζει τίποτα επιπλέον στην Ένωση, παρά μόνο στους καταναλωτές. Επιτρέψτε μου να αποκαλώ τους καταναλωτές "αγαπητούς μας αναγνώστες".
<P>
Το βιβλίο δεν είναι λοιπόν μόνον εμπόρευμα, αλλά έχει και πολιτιστική αξία και στο σημείο αυτό συμφωνούμε όλοι μας. Όμως τι κάνει η Επιτροπή υπέρ του βιβλίου; Ούτε σε μένα δεν επιτρέπεται, αξιότιμε κύριε Επίτροπε αρμόδιε για θέματα ανταγωνισμού, να σας απαλλάξω από την ευθύνη της πολιτικής για τον πολιτισμό. Δεν είναι δυνατόν να προσβλέπουμε αυστηρά μόνο προς την κατεύθυνση των αποφάσεων και να μην κοιτάζουμε ούτε αριστερά ούτε δεξιά αναζητώντας τον τρόπο που θα μπορέσουμε να συμβιβάσουμε τα πράγματα. Απα ό,τι έχω αντιληφθεί το βιβλίο δεν είναι αυτοκίνητο και νόμιζα ότι είχαμε μια νομική βάση σχετικά. Φαίνεται όμως πως δεν είναι έτσι τα πράγματα.
<P>
Ως εκ τούτου σας παρακαλώ, κύριε Επίτροπε, να επανεξετάσετε από κοινού τη πρόταση ψηφίσματος που έχουμε υποβάλει. Συμφωνούμε όλοι ότι αυτό μπορεί να αποτελέσει ένα μήνυμα για το ότι ο ανταγωνισμός δεν εμφανίζεται μόνο ως αντίπαλος του πολιτισμού, αλλά αντίθετα μπορεί να εμφανιστεί ως εταίρος του, υπέρ της πολιτικής για τον πολιτισμό. Μπορεί να αποτελέσει επίσης μήνυμα ότι η διατίμηση του βιβλίου - και στηριζόμενοι στον γαλλικό νόμο ας την ονομάσουμε "ευρωπαϊκή"; διατίμηση του βιβλίου - είναι μια σαφής επισήμανση για τα εθνικά κράτη ότι θα πρέπει στο σημείο αυτό να αναλάβουν τις ευθύνες τους και δεν θα πρέπει να αντιδράσουν με το συνηθισμένο "αυτό το αποφασίζουν οι Βρυξέλλες";. Έτσι θα μπορέσετε να κάνετε ένα μεγάλο βήμα προς τη σωστή κατεύθυνση!
<P>
(Χειροκροτήματα)

<SPEAKER ID=90 LANGUAGE="FR" NAME="Boudjenah">
Κύριε Πρόεδρε, κατά το 1998, η Ευρωπαϊκή Επιτροπή έθεσε σε κίνηση μία διαδικασία η οποία είχε ως αντικείμενο τη διασυνοριακή συμφωνία σχετικά με την τιμή των βιβλίων οποία συνήφθη μεταξύ της Γερμανίας και της Αυστρίας.
<P>
Με το τέχνασμα της διαδικασίας αυτής, η οποία στηριζόταν στην τήρηση των ευρωπαϊκών κανόνων για τον ανταγωνισμό, η Επιτροπή απέβλεπε, στην πραγματικότητα, να θέσει σε αμφισβήτηση το σύστημα της ενιαίας τιμής των βιβλίων το οποίο καθιστά δυνατή, κυρίως, τη στήριξη της λογοτεχνικής δημιουργίας και τη διασφάλιση της επιβίωσης των μικρών εκδοτικών οίκων και των μικρών βιβλιοπωλείων. Την εποχή εκείνη, το Ευρωπαϊκό Κοινοβούλιο είχε αντιδράσει έντονα εγκρίνοντας, σχεδόν ομόφωνα, στις 20 Νοεμβρίου 1998, ψήφισμα το οποίο υποστήριζε την ενιαία τιμή των βιβλίων και ζητούσε από την Επιτροπή να προσαρμόσει στις πολιτισμικές απαιτήσεις την κοινοτική πολιτική της αναφορικά με τη συμφωνία στον τομέα της τιμής των βιβλίων.
<P>
Υπό την ώθηση των κυβερνήσεων της Γαλλίας και της Γερμανίας, το Συμβούλιο στηρίχτηκε στη θέση του Ευρωπαϊκού Κοινοβουλίου και ενέκρινε, στις 8 Φεβρουαρίου 1999, ψήφισμα το οποίο ζητούσε συγκεκριμένα τη διατήρηση των υφισταμένων συστημάτων αναφορικά με την τιμή των βιβλίων. Η σταθερή θέση του Συμβουλίου και του Κοινοβουλίου εξανάγκασε την Επιτροπή να αναγνωρίσει ότι οι κανόνες του ανταγωνισμού δεν μπορούν να εφαρμοστούν μηχανικά στο χώρο του βιβλίου. Συνεπώς, επιβεβαίωσε ότι δεν είχε την πρόθεση να αμφισβητήσει ούτε τις συμβατικές συμφωνίες οι οποίες συνάπτονται σε ορισμένα κράτη μέλη ούτε τις εθνικές νομοθετικές διατάξεις όπως, π.χ., ο νόμος Lange στη Γαλλία. Ωστόσο, μερικούς μήνες αργότερα, μετά την ανάληψη των καθηκόντων από τη νέα Επιτροπή, η γενική διεύθυνση ανταγωνισμού ωθεί για μία ακόμη φορά την Επιτροπή να αναλάβει δράση κατά των διασυνοριακών συμφωνιών και της ενιαίας τιμής του βιβλίου.
<P>
Ενώπιον της νέας αυτής επίθεσης της Επιτροπής, η οποία εκφράζει συνεχώς την απορρυθμιστική βούλησή της, ήταν σημαντικό να υπάρξει ταχεία αντίδραση. Συνεπώς, εκφράζω την ικανοποίησή μου για τη συζήτηση αυτή και τη νέα λήψη θέσης του Ευρωπαϊκού Κοινοβουλίου σχετικά με το ζήτημα. Στην πρόταση ψηφίσματος που υπέβαλε, η Ομάδα μου υποστηρίζει ότι τα βιβλία είναι, εν πρώτοις, πολιτισμικά αγαθά και δεν πρέπει, συνεπώς, να υπάγονται στους κανόνες του ανταγωνισμού με τον ίδιο τρόπο όπως όλα τα εμπορεύματα. Η ιδιαιτερότητά τους, πρέπει να αναγνωρίζεται πλήρως στο πλαίσιο της πολιτιστικής πολιτικής της Ευρωπαϊκής Ένωσης την οποία επιθυμούμε να δούμε να αναπτύσσεται. Αυτός είναι ο λόγος για τον οποίο ελπίζουμε ότι το Ευρωπαϊκό Κοινοβούλιο θα επιβεβαιώσει τη θέση που είχε λάβει τον Νοέμβριο του 1998, προκειμένου να υπερασπιστεί τις διασυνοριακές συμφωνίες και την ενιαία τιμή του βιβλίου. Για ποιο λόγο δεν υιοθετεί η Επιτροπή την πρότασή μας να επεκταθεί η δυνατότητα του συστήματος της ενιαίας τιμής του βιβλίου στο σύνολο των κρατών μελών; Προκειμένου να ληφθεί υπόψη η τεχνολογική εξέλιξη, θα έπρεπε επίσης η οδηγία σχετικά με το ηλεκτρονικό εμπόριο να συμπεριλάβει τις απαιτήσεις που εκφράζουν οι διάφορες εθνικές νομοθεσίες σχετικά με την ενιαία τιμή του βιβλίου προκειμένου να αποτραπεί η καταστρατήγησή της.
<P>
Εν κατακλείδι, ελπίζω ότι το Συμβούλιο θα εκδηλώσει την ίδια αποφασιστικότητα όπως και το Ευρωπαϊκό Κοινοβούλιο προκειμένου να προστατεύσει και να προωθήσει το σύστημα της ενιαίας τιμής του βιβλίου το οποίο, όπως τονίζει το ψήφισμά μας, καλύτερα από οποιοδήποτε άλλο σύστημα βελτιώνει την παραγωγή και τη διανομή λόγοτεχνικών έργων χωρίς να καταργεί τον ανταγωνισμό.

<SPEAKER ID=91 NAME="Blokland">
NL) Κύριε Πρόεδρε, κύριε Επίτροπε, "όλα τα πράγματα αξίας είναι ανυπεράσπιστα" , έτσι εκφράζεται ο ολλανδός ποιητής Lucebert. Σε αυτή τη συζήτηση για τις σταθερές τιμές των βιβλίων αυτές οι λέξεις έχουν ιδιαίτερη σημασία.
<P>
Όσον αφορά τις σταθερές τιμές των βιβλίων σε καμία περίπτωση δεν πρόκειται για μία "ιερή αγελάδα" των βιβλιοφίλων. Με λόγια παρόμοιας εμβέλειας, ο πρώην Επίτροπος κ. Van Miert εξέφρασε σοβαρές κριτικές εναντίον εκείνων οι οποίοι συνηγορούν για τη διατήρηση των σταθερών τιμών των βιβλίων. Για ευκολία δήλωσε μάλιστα επιπόλαια ότι αυτοί που είναι αντίθετοι στις σταθερές τιμές των βιβλίων πιθανότατα έχουν επιλέξει το μηχανισμό της αγοράς ως "χρυσό μόσχο" .
<P>
Το μέσο των σταθερών τιμών των βιβλίων και ο σχετιζόμενος με αυτές περιορισμός της χρησιμοποίησης των δυνατοτήτων παράλληλης εισαγωγής περιορίζουν τον ανταγωνισμό. Εμφανίζεται διασταυρούμενη επιδότηση μεταξύ των επιτυχημένων και αποτυχημένων εκδόσεων. Η κατάργηση των σταθερών τιμών των βιβλίων θα καταλήξει σε μεγαλύτερο ανταγωνισμό και χαμηλότερες τιμές. Αυτό θα είναι προς όφελος του καταναλωτή.
<P>
Αυτός ο συλλογισμός φαίνεται καταλυτικός. Αλλά χωλαίνει σε δύο σημαντικά σημεία. Καταρχήν, η κυβέρνηση καλείται να διευθύνει την κοινωνία ως σύνολο. Κατά την εκπλήρωση αυτής της ευθύνης, είναι για την κοινωνία ως σύνολο απαράδεκτη η μονομερής εξυπηρέτηση ειδικών συμφερόντων και η άρνηση άλλων. Σε αυτή τη συζήτηση η κυβέρνηση δεν μπορεί να φροντίζει μόνο ένα μέρος των συμφερόντων των καταναλωτών.
<P>
Κατά δεύτερον, ο συλλογισμός στηρίζεται στη λανθασμένη υπόθεση ότι για τον καταναλωτή μετράει μόνο η τιμή. Αυτό είναι πολύ μονομερές. Ένα τόσο ελάχιστα αναπτυγμένο καταναλωτή δεν έχω ακόμη συναντήσει. Και αυτός υπάρχει μόνο θεωρητικά. Για τον πραγματικό καταναλωτή μετρά επίσης η ποιότητα, η ποικιλία, η διαθεσιμότητα και η κατάλληλη διανομή της συνολικής προσφοράς των βιβλίων. Επομένως, η άποψη ότι οι σταθερές τιμές των βιβλίων είναι μόνο προς όφελος των εκδοτών και των βιβλιοπωλών είναι ένα μύθος. Καθένας που έχει κάποτε διαβάσει ένα παιδικό βιβλίο γνωρίζει ότι οι μύθοι δεν είναι απόλυτα αληθινοί.
<P>
Όποιος συνηγορεί για την κατάργηση των σταθερών τιμών των βιβλίων, πρέπει να λάβει υπόψη του και τις συνέπειες αυτής. Η ποικιλία της προσφοράς των βιβλιοπωλείων πρόκειται να περιοριστεί σαφώς σημαντικά. Κατ' αυτόν τον τρόπο, ενισχύεται η μαζική κουλτούρα. Αυτό μελλοντικά είναι καταστροφικό για την πολιτισμική παιδεία των πολιτών. Στη χώρα μου, τις Κάτω Χώρες, λαμβάνεται σοβαρά υπόψη το γεγονός ότι οι σταθερές τιμές των βιβλίων προστατεύουν τη σχετικά περιορισμένη γλωσσική περιοχή μας.
<P>
Επ' αυτού, κάποιος θα μπορούσε να ισχυρισθεί ότι η κυβέρνηση δεν θα πρέπει να κηδεμονεύει τους πολίτες ή να τους παρακινεί για πολιτιστική παιδεία και δεν έχει ευθύνη όσον αφορά τον πλούτο της ποικιλίας της προσφοράς βιβλίων. Η κυβέρνηση πρέπει να αποφεύγει να ασκεί επιρροή και ο μηχανισμός της αγοράς ενδιαφέρεται για την ισορροπία μεταξύ ζήτησης και προσφοράς. Αυτό ακούγεται ουδέτερο, αλλά δεν είναι. Αυτή η πρόταση σαφώς ανακηρύσσει το αποτέλεσμα της λειτουργίας της αγοράς ως τη μόνη ορθή λύση. Στη κοινωνία μας φαίνεται ότι η εισαγωγή της λειτουργίας της αγοράς σχεδόν σε όλους τους τομείς πολιτικής να αποτελεί το ανώτατο στόχο. Αυτός ο συλλογισμός αποτελεί την άμεση συνέπεια της αντιστροφής στόχου και μέσου. Τα αποτελέσματα μιας ελεύθερης, απόλυτα σύμφωνης με την αγορά, πολιτικής δεν σημαίνει εξ ορισμού ότι δεν υπόκειται σε κανόνες. Η κυβέρνηση σε μία τέτοιου είδους πολιτική κρίνει τι θεωρεί σωστό ή λανθασμένο. Και ορθώς στον πολιτισμικό τομέα έχει μεγάλη σημασία να διαδραματίζουν αποφασιστικό ρόλο και άλλοι, πλην των οικονομικών, παραγόντων, επειδή τα πράγματα μεγάλης αξίας είναι επί του παρόντος ιδιαίτερα ευάλωτα.
<P>
Σε περίπτωση που οι δυνάμεις της ελεύθερης αγοράς αποκτήσουν αυτή τη δύναμη, τότε θα πρέπει μελλοντικά να αναθεωρήσουμε τα λόγια του ποιητή Lucebert σε "όλα είναι πλέον χωρίς αξία" . Αυτή την κατάσταση θα πρέπει οπωσδήποτε να την αποφύγουμε.

<SPEAKER ID=92 NAME="Inglewood">
Κύριε Πρόεδρε, στη χώρα μου, το Ηνωμένο Βασίλειο, είχαμε μια μακρά πολιτική συζήτηση σχετικά με την αξία της πρακτικής επιβεβλημένων τιμών που ισχύει για τα βιβλία. Η συζήτηση έληξε με την κατάργηση της συμφωνίας που αφορά τον καθορισμό των τιμών των βιβλίων. Δεν υπάρχουν στοιχεία που να δείχνουν ότι στο Ηνωμένο Βασίλειο η δυνατότητα επιλογής είναι μικρότερη, οι τιμές είναι υψηλότερες ή ότι έχουν μειωθεί τα ειδικευμένα βιβλιοπωλεία. Μάλιστα, φαίνεται ότι αυξάνεται ο αριθμός των βιβλίων που πωλούνται και ο αριθμός των εκδοτικών οίκων που τα εκδίδουν. Σίγουρα αυτό είναι κάτι καλό. Τουλάχιστον εγώ έτσι νομίζω, αφού πιστεύω ότι τα βιβλία υπάρχουν για να διαβάζονται, ή τουλάχιστον αυτό ήταν το συμπέρασμα στο οποίο είχα καταλήξει όταν σπούδαζα αγγλική φιλολογία στο πανεπιστήμιο.
<P>
Βέβαια, σύμφωνα με τις αρχές της επικουρικότητας, αν κάποιο κράτος μέλος επιθυμεί να επιβάλει μια πρακτική επιβεβλημένων τιμών στα βιβλία, ας γίνει έτσι. Επιπλέον, αν δύο ή περισσότερα κράτη μέλη επιθυμούν να δημιουργήσουν μια εσωτερική περιοχή όπου εφαρμόζεται κοινή πρακτική επιβεβλημένων τιμών σε ό,τι αφορά τα βιβλία, τους εύχομαι καλή τύχη. Κάτι τέτοιο πρέπει όμως να είναι συμβατό με την ενιαία αγορά.
<P>
Οποιοδήποτε τέτοιο θεσπισμένο διά νόμου σύστημα δεν πρέπει να έχει καμία επίπτωση στα βιβλία που πωλούνται εκτός των ορίων της δικαιοδοσίας των κρατών μελών. Ούτε πρέπει να επηρεάζει τα βιβλία που εισέρχονται ή επανέρχονται σε αυτή, γεγονός που αποτελεί ένα ευρέως διαδεδομένο και δημοφιλές μέσο πώλησης βιβλίων που αναπτύσσεται από κοινού με το ηλεκτρονικό εμπόριο, το οποίο είναι απολύτως σύμφωνο με τις αρχές της ενιαίας αγοράς και παρέχει τεράστιες ευκαιρίες σε πολύ μικρές επιχειρήσεις.
<P>
Οποιαδήποτε πρόταση ότι αυτή η πρακτική μπορεί να εφαρμόζεται περιορίζει την ελευθερία. Αντιβαίνει στις αρχές της ενιαίας αγοράς και κατά την άποψή μου αποτελεί μία ντε φάκτο μορφή λογοκρισίας και έναν τεχνητό περιορισμό της προσφοράς βιβλίων προς όφελος των πιο εύπορων. Επιπλέον, πιστεύω ότι ζημιώνει μια καλή και θεμιτή πτυχή του ενδοκοινοτικού εμπορίου, απειλώντας να υποβιβάσει το κίνημα της λογοτεχνίας σε όλη την Ευρώπη στο επίπεδο της πορνογραφίας που αποστέλλεται μέσω ταχυδρομείου μέσα σε φακέλους από χοντρό καφέ χαρτί χωρίς διακριτικά, όπως με έχουν πληροφορήσει από έγκυρες πηγές, και υποβιβάζοντας το νόμιμο εμπόριο βιβλίων στον ελεύθερο κόσμο σε ένα επίπεδο λαθραίας εισαγωγής και εξαγωγής της λεγόμενης ανατρεπτικής λογοτεχνίας από και προς την Ανατολική Ευρώπη. Εγώ τουλάχιστον δεν είμαι υπέρ αυτής της κατάστασης γιατί πιστεύω ότι είναι ξεπερασμένη, περιορίζει την ελευθερία, είναι αντιδραστική και μακροπρόθεσμα υπονομεύει την πνευματική καλλιέργεια.

<SPEAKER ID=93 LANGUAGE="DE" NAME="Junker">
Κύριε Πρόεδρε, κυρίες και κύριοι, μπορείτε να πιστέψετε ότι ξέρω τί λέω, δεδομένου ότι είμαι κόρη βιβλιοπώλη. Οι γονείς μου είχαν ένα μικρό βιβλιοπωλείο σε μια μικρή πόλη. Δεν περίσσευαν χρήματα, αλλά αρκούσαν για να ζήσουμε. Μπορώ να σας διαβεβαιώσω ότι δίχως τη διατίμηση του βιβλίου δεν θα μπορούσαμε να διατηρήσουμε το βιβλιοπωλείο. Για τον λόγο αυτό, κύριε Επίτροπε, οι δηλώσεις σας δεν μπορούν παρά να θεωρηθούν απογοητευτικές, και η παρουσίασή σας κατέστησε σαφές ότι το ζήτημα της διασυνοριακής διατίμησης κινδυνεύει προφανώς να γίνει μια ιστορία δίχως τέλος.
<P>
Και όμως, είναι γενικά γνωστό ότι τα βιβλία δεν είναι εμπορεύματα όπως το βούτυρο, τα αβγά και το τυρί, αλλά ένα πολιτιστικό αγαθό και για τον λόγο αυτό δεν μπορεί να αντιμετωπισθεί από την πλευρά της νομοθεσίας του ανταγωνισμού με τον ίδιο τρόπο όπως το βούτυρο, τα αβγά και το τυρί. Αυτό δεν αλλάζει ούτε από το γεγονός ότι υπάρχουν εκδοτικά προϊόντα που δεν πληρούν αυτό το αίτημα. Η παρέκκλιση δεν πρέπει όμως να πάρει τη θέση του κανόνα. Ούτε επιτρέπεται να χρησιμοποιηθεί ως κριτήριο το γεγονός ότι υπάρχουν βιβλία με τα οποία μπορεί κανείς να αποκομίσει μεγάλα κέρδη, διότι τα μπεστσέλερ αποτελούν την εξαίρεση και όχι τον κανόνα.
<P>
Δεν είναι θεμιτό να αντιμετωπίζει κανείς τα βιβλία αποκλειστικά ως οικονομικό αγαθό. Ευτυχώς, ο προκάτοχός σας δεν μπόρεσε προφανώς να επιβάλει αυτήν την άποψη, την οποία υποστήριζε ο ίδιος. Αυτό μας επιτρέπει τουλάχιστον να ελπίζουμε ακόμη. Όμως ο κίνδυνος, προφανώς, δεν έχει αποσοβηθεί. Ως εκ τούτου και η πιεστική μας ερώτηση, προσδοκώντας μια σαφή απάντηση, κύριε Επίτροπε, προς όφελος του βιβλίου ως πολιτιστικού προϊόντος. Δεδομένου ότι τα εθνικά συστήματα διατίμησης ευτυχώς δεν αμφισβητούνται, θα πρέπει να υπάρξει συνέπεια και να παραχωρηθεί στους ενιαίους διασυνοριακούς γλωσσικούς χώρους η δυνατότητα ρυθμίσεων, όπως υπάρχουν επί του παρόντος. Εκείνο που έχει αποδείξει την αξία του στον γερμανόφωνο γλωσσικό χώρο μεταξύ Γερμανίας, Αυστρίας και Ελβετίας που έχει καταστήσει δυνατή μια μεγάλη ποικιλία τίτλων και την έχει διασφαλίσει, εκείνο που με κανένα τρόπο δεν καταργεί τον ανταγωνισμό, αλλά έχει ως αποτέλεσμα να μπορούν να διατηρηθούν σε όλη την επικράτεια του γερμανόφωνου χώρου μεγάλα και μικρά βιβλιοπωλεία τόσο στην πόλη όσο και στην ύπαιθρο δεν θα πρέπει να θυσιαστεί στην αχαλίνωτη και εκβιαστική πίεση που ασκούν οι ισχυροί της αγοράς, και αυτό δεν πρέπει να γίνει ούτε στο επίπεδο των βιβλιοπωλείων, ούτε στο επίπεδο των πωλήσεων δι' αλληλογραφίας, ούτε και στο επίπεδο του ηλεκτρονικού εμπορίου.
<P>
Το πολιτιστικό αγαθό που είναι το βιβλίο έχει δικαίωμα να έχει παντού ίσες ευκαιρίες, ακόμα και στους τρόπους που διανέμεται στους αναγνώστες του. Η γαλλική ρύθμιση προσφέρεται ως διέξοδος καθότι συμπληρώνει τα εθνικά συστήματα διατίμησης με ρυθμίσεις για εισαγωγές, εξαγωγές και επανεισαγωγές, είναι συμβατή με την ευρωπαϊκή νομοθεσία και η αξία της έχει αποδειχθεί και στην πράξη. Ως εκ τούτου, κύριε Επίτροπε, το Ευρωπαϊκό Κοινοβούλιο, με τη συναίνεση όλων των Ομάδων, όπως εύκολα μπορείτε να διαπιστώσετε, έχει δώσει πράσινο φως για μια παρόμοια ρύθμιση όσον αφορά την περίπτωση της Γερμανίας και της Αυστρίας, είτε με τη μορφή σύμβασης, είτε με τη μορφή νόμου, προκειμένου να έχει καλό τέλος αυτή η ιστορία δίχως τέλος. Ή μήπως θέλετε να σας κατηγορήσουν ότι η Επιτροπή είναι ένα όργανο που δολοφονεί τον πολιτισμό; Θα πρέπει μάλλον να αποφύγετε αυτή τη θλιβερή φήμη. Πρέπει να λάβετε μιαν απόφαση και να επιλέξετε μεταξύ πολιτισμού και εμπορίου. Δώστε λοιπόν στον πολιτισμό το προβάδισμα.
<P>
(Χειροκροτήματα)

<SPEAKER ID=94 LANGUAGE="DE" NAME="Langen">
Κύριε Επίτροπε, έχουμε συζητήσει αρκετά συχνά για το εν λόγω θέμα στην Επιτροπή Οικονομικής και Νομισματικής Πολιτικής. Παρακολουθώντας τη σημερινή συζήτηση, διαπίστωσα ότι τα όσα έχουν συμφωνηθεί μεταξύ του γερμανικού και του αυστριακού κλάδου εμπορίου βιβλίων και της Επιτροπής δεν έχουν ληφθεί ακόμη καθόλου υπόψη στην παρούσα συζήτηση. Διαπιστώνω - από τις ανακοινώσεις αυτής της εβδομάδας - ότι εδώ υπάρχει προφανώς μία προσέγγιση. Από αυτήν διαφαίνεται, κύριε Επίτροπε Monti, ότι βάσει της αναγνώρισης των εθνικών συστημάτων διατίμησης και μιας ρύθμισης που θα στηρίζεται στη γαλλική νομοθεσία, είσαστε διατεθειμένος να σταθμίσετε τις πολιτιστικές πτυχές, οι οποίες μετά τη Συνθήκη του Μάαστριχτ περιέχονται ρητά στη Συνθήκη για την Ευρωπαϊκή Ένωση, σε σχέση με το άρθρο 85 της Συνθήκης ΕΕ το οποίο σας αναθέτει ως Επίτροπο, αρμόδιο για τον ανταγωνισμό, να μεριμνείτε για ίσους όρους ανταγωνισμού και να συμβάλλετε ώστε να αυτά τα ζητήματα ανταγωνισμού να μην αποβαίνουν εις βάρος των καταναλωτών.
<P>
Το ερώτημα είναι πώς θα επιτευχθεί αυτό; Είμαι πεπεισμένος ότι βρισκόμαστε σε καλό δρόμο. Δεν χρειάζεται να κατηγορήσουμε εδώ τον Επίτροπο για αδιαφορία σε σχέση με τον πολιτισμό επειδή εδώ εκτελεί το καθήκον του ως θεματοφύλακας των Συνθηκών. Πιστεύω ότι εάν υπάρξει μια από οικονομική άποψη λογική λύση, με την οποία θα συμφωνούν και οι εκδότες, η οποία θα αποδέχεται τους πολιτισμικούς γλωσσικούς χώρους, και σταθμίζοντας τις απαγορεύσεις του Αρθρου 85 δεν θα περιέχει τον μεγαλύτερο δυνατό περιορισμό του ανταγωνισμού, τότε αυτός είναι ο σωστός δρόμος για την εξεύρεση λογικής ρύθμισης.
<P>
Ως εκ τούτου, καταρχήν θα υποστηρίξω μεν την πρόταση ψηφίσματος που υπέβαλε εδώ ο συνάδελφος Rothley. Διαπιστώνω ωστόσο την απουσία παραπομπής στην υποχρέωση της Επιτροπής να τηρεί τους κανονισμούς του ανταγωνισμού. Θα πρέπει αυτό να συμπληρωθεί εδώ, ειδάλλως γινόμαστε αναξιόπιστοι και εγκαταλείπουμε τον κ. Monti σε μια γωνία όπου ασφαλώς δεν ανήκει, δεδομένου ότι έχω εμπιστοσύνη στην εγκυρότητα της κρίσης του!

<SPEAKER ID=95 LANGUAGE="DE" NAME="Karas">
Κύριε Πρόεδρε, κύριε Επίτροπε, έχουμε μιλήσει ήδη αρκετά για το εν λόγω θέμα και έχουμε ανταλλάξει απόψεις. Έχουν επίσης ληφθεί υπόψη οι νεότερες εξελίξεις. Ως εκ τούτου θέλω μόνο να τονίσω σύντομα μερικά πράγματα.
<P>
Πρώτο, πολιτική σημαίνει διαμόρφωση και συγκεκριμένα διαμόρφωση των ζωτικών χώρων και της συμβίωσης των ανθρώπων. Δεύτερον, ο τομέας του εμπορίου βιβλίων είναι για μας κάτι περισσότερο από ένα καθαρό δίκτυο διανομής βιβλίων. Δημιουργεί ταυτότητες και το ίδιο το βιβλίο δημιουργεί ταυτότητα. Τρίτον, κατά τη δική μου άποψη, μολονότι αποτελεί την αφετηρία της συζήτησης δεν πρόκειται μόνο για το ζήτημα του διασυνοριακού εμπορίου μεταξύ Γερμανίας και Αυστρίας αλλά πρόκειται για το ζήτημα των χώρων με κοινή γλώσσα, για τον ρόλο των χώρων με κοινό πολιτισμό. Η αγορά που έχει σημασία για το βιβλίο δεν μπορεί κατά τη δική μας άποψη να περιορίζεται και να ταυτίζεται με τα εθνικά σύνορα. Είναι για μας ολόκληρος ο χώρος με κοινή γλώσσα και πολιτισμό και από αυτό συνάγεται και η σημασία της διασυνοριακής διατίμησης βιβλίων. Για μας τους Αυστριακούς είναι σαφές ότι οι δυνατότητες ρύθμισης σε εθνικό επίπεδο δεν επαρκούν, αλλά χρειάζονται επίσης και ρήτρες ως προς τις εισαγωγές και τις εξαγωγές καθώς και μια προσέγγιση στο γαλλικό σύστημα, καθότι ο χώρος κοινής γλώσσας και κοινού πολιτισμού είναι μεγαλύτερος από την εθνική αγορά.
<P>
Κύριε Επίτροπε, είπατε ότι ποτέ δεν είδατε να υπάρχει λόγος για σύγκρουση μεταξύ πολιτισμού και αγοράς. Συμμερίζομαι την άποψή σας εάν αποσαφηνίσουμε τι εννοούμε με τον όρο αγορά και τι εννοούμε μιλώντας για το καθήκον της πολιτικής ανταγωνισμού. Κατά την ακρόασή σας είχατε πει ότι στόχος σας είναι η περαιτέρω εξέλιξη της πολιτικής ανταγωνισμού και της αγοράς προς την κατεύθυνση μιας κοινωνικής οικονομίας της αγοράς. Η κοινωνική και περιβαλλοντική οικονομία της αγοράς περιέχει και την προστασία των πολιτιστικών αγαθών και χαράζει τα όρια της αγοράς. Ακριβώς αυτό είναι το θέμα της συζήτησής μας σήμερα. Ως εκ τούτου, σας απευθύνω την έκκληση να ορίσετε σε συνάρτηση με αυτά την αγορά ως χώρο κοινής γλώσσας και κοινού πολιτισμού, να διασαφηνίσετε τη ρήτρα για τις εισαγωγές παράλληλα με τις δυνατότητες ρύθμισης σε εθνικό επίπεδο και να στηριχθείτε στο γαλλικό δίκαιο στις σταθμίσεις σας και στις σκέψεις σας.
<P>
(Χειροκροτήματα)

<SPEAKER ID=96 LANGUAGE="DE" NAME="Posselt">
Κύριε Πρόεδρε, στην αίθουσα είμαι μάλλον ένας από τους λίγους παρόντες που είχαν προλάβει να γνωρίσουν προσωπικά την Louise Weiss, το όνομα της οποίας φέρει αυτό το θαυμάσιο κτίριο. Η Louise Weiss, στην εξαιρετική εναρκτήρια ομιλία της μετά από τις πρώτες άμεσες εκλογές, είχε πει ότι δεν πρέπει να υπάρχουν μόνο χοίροι και αγελάδες της Ευρώπης - οι αγελάδες είναι βέβαια σήμερα πολύ επίκαιρες - αλλά θα πρέπει να υπάρχουν και άνθρωποι της Ευρώπης. Οι Ευρωπαίοι δεν είναι ένα ενιαίο είδος ανθρώπων καθότι ο ευρωπαϊκός πολιτισμός ζει από την πολυμορφία του. Ουσιαστικά πρόκειται για αυτήν την πολυμορφία. Είναι πολύ επικίνδυνο για την πολιτική όταν δεν λαμβάνει υπόψη της κάποιες πραγματικότητες.
<P>
Στον τομέα του εμπορίου βιβλίων, δεν υπάρχει μόνο η πραγματικότητα της εσωτερικής αγοράς και των εθνικών κρατών, αλλά υπάρχει και η πραγματικότητα των χώρων με κοινή γλώσσα. Θα ήταν άξιον τιμωρίας να αφήνει κανείς απέξω αυτήν την πραγματικότητα των χώρων με κοινή γλώσσα. Κύριε Επίτροπε, εκπροσωπώ εδώ τη Βαυαρία. Η Βαυαρία έχει ενδεχομένως από πολιτιστική άποψη περισσότερα κοινά με την Αυστρία την οποία εκπροσωπεί ο κ. Karas και με το Νότιο Τιρόλο το οποίο εκπροσωπεί ο κ. Ebner, παρά με μερικές περιοχές της Βόρειας Γερμανίας. Ωστόσο υπάρχει ένας ενιαίος γερμανόφωνος χώρος. Ο χώρος αυτός δεν μπορεί να επικεντρωθεί είτε καθαρά στην εθνική αγορά είτε καθαρά στην αγορά της ΕΕ, αλλά αποτελεί μιαν ενδιάμεση πραγματικότητα.
<P>
Η αναγνώριση αυτής της πραγματικότητας σημαίνει την αναγνώριση της Ευρώπης. Είναι η προϋπόθεση προκειμένου να μπορέσει να πετύχει η ολοκλήρωση. Το γεγονός ότι εμείς ως Κοινοβούλιο υποστηρίζουμε με μεγάλη πλειοψηφία εδώ και χρόνια το ζήτημα αυτό δεν αποτελεί κάποια παράξενη ιδέα μας, αλλά δείχνει πόσο πολύ ανησυχεί η συζήτηση αυτή τον πληθυσμό. Θέλω να προειδοποιήσω την Επιτροπή ότι παρ' όλες τις δικαιολογημένες ανησυχίες της για τους νόμους της αγοράς δεν θα πρέπει να ξεχνά ότι οι πολίτες μας περιμένουν περισσότερα πράγματα από την Ευρώπη, περιμένουν μια Ευρώπη του πολιτισμού. Για τον λόγο αυτό υποστηρίζω κατηγορηματικά ότι πρέπει να γίνει κάποιος συμβιβασμός, ότι πρέπει να δοθεί χρόνος στον γερμανικό και στον αυστριακό κλάδο εμπορίου βιβλίων να υλοποιήσουν τη λύση που διαγράφεται. Χρειαζόμαστε χρόνο, και αυτό είναι πολύ ουσιαστικό. Είμαι της άποψης ότι εδώ πρόκειται πράγματι για ένα ζήτημα της νομιμοποίησης και του μέλλοντος της ευρωπαϊκής ενοποίησης. Πρόκειται απλά για το ερώτημα αν στο μέλλον οι άνθρωποι θα μπορούν να λένε στα λατινικά - μια και αυτή είναι μια μειονοτική γλώσσα που κινδυνεύει να εξαφανιστεί : Civis europaeus sum (είμαι Ευρωπαίος πολίτης).
<P>
(Χειροκροτήματα)

<SPEAKER ID=97 NAME="Monti">
Κύριε Πρόεδρε, ευχαριστώ όλους τους συμμετέχοντες σε αυτήν τη συζήτηση, την οποία βρήκα πολιτικά και πολιτιστικά ενδιαφέρουσα. Θέλω να διαβεβαιώσω τους συμμετέχοντες στη συζήτηση ότι η Επιτροπή, και εγώ προσωπικά, δίνουμε, όπως και εσείς, σημασία στον πολιτισμό και στο βιβλίο, αναγνωρίζουμε την πολιτιστική σημασία του βιβλίου και είμαστε έτοιμοι να λάβουμε υπόψη αυτές τις ιδιαιτερότητες. Ο κύριος Karas υπενθύμισε ότι εγώ έχω ήδη δηλώσει ότι θέλω να εντάξω την πολιτική ανταγωνισμού στην Soziale Marktwirtschaft, στην κοινωνική οικονομία της αγοράς: το επιβεβαιώνω και ζητώ από όλους εσάς να μη θεωρείτε τον ανταγωνισμό ως κάτι αφηρημένο και εχθρικό για τον πολίτη.
<P>
Ο ανταγωνισμός είναι ο κύριος σύμμαχος του μεμονωμένου πολίτη. Ο βασικός σκοπός του ανταγωνισμού είναι η προστασία των συμφερόντων του καταναλωτή τόσο από την άποψη των τιμών όσο και της ποιότητας, καθώς και η προστασία των μικρομεσαίων επιχειρήσεων κατά των καταχρήσεων των μεγάλων, όπως παρατηρείται συχνά. Για το λόγο αυτό, καθώς είμαι έτοιμος να δώσω τη μέγιστη αναγνώριση στη σπουδαιότητα του πολιτισμού, σας παρακαλώ να μην πέσετε από διανοητικής πλευράς θύματα μιας άποψης που θα υποστήριζε ότι ο ανταγωνισμός δεν είναι μεγάλος σύμμαχος του πολίτη. Το έργο του ανταγωνισμού συνίσταται στην καταπολέμηση των καρτέλ, στην καταπολέμηση των καταχρήσεων δεσπόζουσας θέσης, στην καταπολέμηση συγκεντρωτικών τάσεων, στην παροχή μεγαλύτερων περιθωρίων οικονομικής ελευθερίας, γνωρίζουμε όμως ότι συχνά η οικονομική ελευθερία συνοδεύεται και από πολιτική ελευθερία, όπως αποδεικνύει η προηγούμενη εμπειρία χωρών που δεν είχαν οικονομικές ελευθερίες. Πιστεύω συνεπώς ότι υπάρχει περιθώριο για ένα αρμονικό έργο της πολιτικής πολιτισμού και της πολιτικής ανταγωνισμού, χωρίς να δημιουργούνται στείρες και τεχνητές αντιπαραθέσεις.
<P>
Τα στοιχεία που παρουσίασε ο Λόρδος Inglewood, τα οποία μπορούν να βρεθούν και σε άλλες χώρες, δείχνουν ότι η κατάργηση του συστήματος σταθερών τιμών δεν προκαλεί διαταραχές στις τιμές και στην ποιότητα των βιβλίων. Ωστόσο, θέλω να είμαι καθα όλα σαφής ότι η Επιτροπή δεν εργάζεται με σκοπό την κατάργηση των συστημάτων σταθερών τιμών. Ειλικρινά, κυρία Juncker, αναρωτιέμαι κατά πόσο και οι δύο βρισκόμασταν στην ίδια αίθουσα κατά την παρέμβασή μου, επειδή με εκπλήσσει που λέτε ότι η Επιτροπή θέλει να καταργήσει το σύστημα της πρακτικής επιβεβλημένων τιμών. Επιτρέψτε μου να επαναλάβω κατά λέξη τα όσα είπα στα ιταλικά:
<P>
"Η Επιτροπή πιστεύει ότι τα εθνικά καθεστώτα τιμών που επιβάλλονται στα βιβλία, τα οποία βασίζονται σε συμφωνίες μεταξύ επιχειρήσεων, είναι συμβατά - consistent, compatible - με τους κοινοτικούς κανόνες ανταγωνισμού στην περίπτωση που δεν αλλοιώνουν σημαντικά τις ανταλλαγές μεταξύ κρατών μελών." Είπα επίσης: "Όσον αφορά τα καθεστώτα που βασίζονται σε έναν κανονισμό" - η άλλη, δηλαδή, πιθανότητα, όχι συμφωνίες μεταξύ επιχειρήσεων αλλά κανονισμός - "κάθε κράτος μέλος είναι ελεύθερο να εγκρίνει έναν κανονισμό αρκεί να είναι συμβατός με την αρχή της ελεύθερης κυκλοφορίας των εμπορευμάτων, που καθιερώθηκε από τη Συνθήκη." Γι' αυτό, σας παρακαλώ, να μην παρουσιάζετε την Επιτροπή σαν ένα θεσμικό όργανο που σκοπεύει να κάνει πράγματα τα οποία δεν έχει καμία πρόθεση να κάνει. Είπα επανειλημμένως ότι δε θα αντιταχθούμε, ούτε μπορούμε να αντιταχθούμε, σε συστήματα σταθερής τιμής του βιβλίου σε εθνικό επίπεδο. Πρέπει μόνο να αποφύγουμε ορισμένες στρεβλώσεις που προέρχονται από τη διασυνοριακή πτυχή.
<P>
Είπα ήδη ότι, όσον αφορά την ειδική περίπτωση της Γερμανίας και της Αυστρίας για την οποία έχει ξεκινήσει μια διαδικασία, δυστυχώς δε μπορώ από αυτό το βήμα να μπω σε λεπτομέρειες. Μπορώ όμως να διαβεβαιώσω ότι ανέλαβα την πολύ σημαντική δέσμευση, κατά τους πρώτους τρεις μήνες της θητείας μου, να συναντήσω τα διάφορα μέρη ώστε να αναζητηθούν προοπτικές για μια αποδεκτή λύση. Και ως προς αυτό θεώρησα εποικοδομητική, από αυτήν την άποψη, την παρέμβαση του κυρίου Langen που φαίνεται ότι παραδέχεται την ύπαρξη αυτής της προοπτικής.
<P>
Τέλος, η κ. Echerer υπενθύμισε σε όλους όσοι βρισκόμαστε σε αυτήν την αίθουσα ότι προερχόμαστε από διαφορετικό υπόβαθρο. Έχει δίκιο. Δυστυχώς, δεν έχω το υπόβαθρο ηθοποιού. Δεν θα τολμούσα να με χαρακτηρίσω ως άνθρωπο της κουλτούρας, κάθε άλλο μάλιστα. Αλλά μέχρι πριν από πέντε χρόνια πέρασα τη ζωή μου ως καθηγητής πανεπιστημίου και αφιέρωσα τη ζωή μου ανάμεσα στα βιβλία ως αντικείμενο εργασίας, και τα βιβλία τα σέβομαι βαθύτατα και τα λατρεύω. Πιστεύω ότι δείχνω την ίδια ευαισθησία για τη σπουδαιότητα των βιβλίων, του πολιτισμού όπως και κάθε άλλος εδώ μέσα. Απλά είναι δουλειά μου να προσπαθώ να διατηρώ όλες τις θετικές αξίες που είναι ενσωματωμένες σε αυτά, αποφεύγοντας παράλληλα ορισμένες υπερβολές που μπορεί να αποβούν σε βάρος του αναγνώστη.
<P>
Σας ευχαριστώ πολύ για την προσοχή σας.

<SPEAKER ID=98 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα το βράδυ.
<P>
(Η συνεδρίαση διακοπείσα στις 12.40 συνεχίζεται στις 15.00.)

<CHAPTER ID=4>
Επίκαιρα, επείγοντα και σημαντικά θέματα
<SPEAKER ID=99 NAME="Πρόεδρος">
Η ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<CHAPTER ID=5>
Ινδονησία
<SPEAKER ID=100 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B5-0339/1999 του βουλευτού Titley, εξ ονόματος της Ομάδας του Κόμματος των Ευρωπαίων Σοσιαλιστών, για την κατάσταση στην Ινδονησία και το Ανατολικό Τιμόρ,
<P>
B5-0350/1999 της βουλευτού Lynne, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για την Ινδονησία,
<P>
B5-0366/1999 του βουλευτού Nassauer και άλλων, για την Ινδονησία και το Ανατολικό Τιμόρ,
<P>
B5-0377/1999 της βουλευτού Hautala και άλλων, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, για την κατάσταση στην Ινδονησία και το Ανατολικό Τιμόρ,
<P>
B5-0382/1999 του βουλευτού Miranda και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, για την Ινδονησία.

<SPEAKER ID=101 NAME="Titley">
Θα ήθελα να ξεκινήσω κάνοντας μια θετική παρατήρηση. Νομίζω ότι πρέπει να αναγνωρίσουμε ότι τώρα η Ινδονησία έχει μια νέα κυβέρνηση που έχει εκλεγεί με δημοκρατικό τρόπο και ότι, για πρώτη φορά ύστερα από 40 χρόνια, ο υπουργός άμυνας δεν είναι στρατιωτικός. Επομένως, ως διεθνής κοινότητα, θα πρέπει να επιδιώξουμε την υποστήριξη αυτής της δημοκρατικής κυβέρνησης στην Ινδονησία. Όμως, την ίδια εβδομάδα που απονείμαμε στον κ. Gusmγo το βραβείο Ζαχάρωφ, πρέπει να φροντίσουμε να μη χαλαρώσουμε πολύ την προσοχή μας. Πρέπει να λάβουμε υπόψη ότι παρόλο που ο υπουργός άμυνας στην Ινδονησία δεν είναι στρατιωτικός, το υπουργείο άμυνας εξακολουθεί να είναι διευθύνεται σε μεγάλο βαθμό από στρατιωτικούς. Σαφώς θα θέλαμε να δούμε μεγαλύτερο εκδημοκρατισμό στο υπουργείο άμυνας της Ινδονησίας.
<P>
Πρέπει να αναγνωρίσουμε επίσης ότι οι ένοπλές δυνάμεις κακομεταχειρίζονται σε πολύ μεγάλο βαθμό εκείνους που επιθυμούν να εκφράσουν την επιθυμία τους για αυτονομία σε ορισμένα μέρη της Ινδονησίας. Είναι σαφές ότι όσο ο στρατός της Ινδονησίας συνεχίζει τις διώξεις, δεν θα θέλαμε να δώσουμε την υποστήριξή μας ή οποιοδήποτε μήνυμα υποστήριξης.
<P>
Επίσης, γνωρίζουμε ότι, στο Δυτικό Τιμόρ, ο Ινδονησιακός στρατός δεν έχει ακόμα αφοπλίσει ούτε διαλύσει τις παραστρατιωτικές ομάδες. Οι τελευταίες εξακολουθούν να τρομοκρατούν 200.000 περίπου πρόσφυγες από το Ανατολικό Τιμόρ οι οποίοι έχουν παγιδευτεί στο Δυτικό Τιμόρ. Παρεμποδίζουν τις προσπάθειες των Ηνωμένων Εθνών για τον επαναπατρισμό αυτών των ανθρώπων στο Ανατολικό Τιμόρ. Επιθυμούμε τον αφοπλισμό και τη διάλυση αυτών των παραστρατιωτικών ομάδων το συντομότερο δυνατόν. Επίσης γνωρίζουμε ότι ο στρατός της Ινδονησίας αντιτίθεται στη συνεργασία με τη διεθνή επιτροπή έρευνας των Ηνωμένων Εθνών που συστάθηκε για τη διερεύνηση εγκλημάτων κατά της ανθρωπότητας στο Ανατολικό Τιμόρ. Θέλουμε να δούμε τον Ινδονησιακό στρατό να συνεργάζεται πλήρως με τις έρευνες του ΟΗΕ. Για αυτόν το λόγο, η ΕΕ θα πρέπει να παρατείνει την τετράμηνη επιβολή εμπάργκο στις πωλήσεις όπλων στην Ινδονησία, γιατί, στην περίπτωση άρσης του εμπάργκο όπλων, θα στέλναμε ένα σαφές μήνυμα στους στρατιωτικούς ότι είναι αποδεχτοί και έχουν αποκατασταθεί, ενώ, όπως παρουσίασα σε γενικές γραμμές, κάθε άλλο παρά αυτό συμβαίνει.
<P>
Αναγνωρίζω ότι πολλοί υποστηρίζουν ότι αν δεν χορηγήσουμε όπλα στην Ινδονησία τότε η τελευταία θα απευθυνθεί αλλού για την αγορά όπλων, όπως για παράδειγμα στην Κίνα ή τη Ρωσία. Ωστόσο, είναι σημαντικό να δηλώσουμε με σαφήνεια ότι θέλουμε να δούμε μεταρρυθμίσεις στον στρατό της Ινδονησίας. Θέλουμε να δούμε να εξασκείται περισσότερος πολιτικός και δημοκρατικός έλεγχος και επίσης θέλουμε μεγαλύτερο σεβασμό των δικαιωμάτων του ανθρώπου στην Ινδονησία. Αυτό δεν έχει συμβεί ακόμα και τώρα δεν είναι η κατάλληλη στιγμή για την άρση του εμπάργκο όπλων.

<SPEAKER ID=102 NAME="Lynne">
Υπέβαλα αυτό το ψήφισμα εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, επειδή πιστεύω ότι δεν πρέπει να αρθεί το εμπάργκο όπλων της Ευρωπαϊκής Ένωσης στις 17 Ιανουαρίου. Αντιθέτως, το εμπάργκο όπλων θα πρέπει να παραταθεί. Θα είναι τελείως απαράδεκτη η άρση του. Ο στρατός απέτυχε οικτρά να αφοπλίσει και να διαλύσει τις παραστρατιωτικές ομάδες. Οι τελευταίες τρομοκρατούν περίπου εκατό με διακόσιες χιλιάδες πρόσφυγες στο Δυτικό Τιμόρ. Δεν επιτρέπουν την είσοδο στα στρατόπεδα των εκπροσώπων οργανώσεων παροχής βοήθειας. Σε ένα στρατόπεδο πέθαναν 160 άτομα, εκ των οποίων το 90% ήταν παιδιά κάτω των πέντε ετών. Όπως έχουμε ήδη πει, δεν συνεργάζονται με τη διεθνή επιτροπή των Ηνωμένων Εθνών για τα εγκλήματα κατά της ανθρωπότητας και επιπλέον διαπράττουν εγκλήματα και φρικαλεότητες στο Aceh και τη Δυτική Παπουασία. Πρόσφατα άκουσα για μια περίπτωση όπου η αστυνομία και ο στρατός έδειραν ένα νεαρό άντρα. Πήγαινε να ψάξει για τη μητέρα του. Τον κτύπησαν, τον ανέκριναν και τον κλωτσούσαν συνεχώς. Μετά του έριξαν βενζίνη και τον έκαψαν ζωντανό. Αυτό συνέβη στο Βόρειο Aceh. Ακόμα συμβαίνουν τέτοια γεγονότα. Ο στρατός της Ινδονησίας, οι παραστρατιωτικές δυνάμεις και η αστυνομία διαπράττουν ακόμα αυτές τις φρικαλεότητες. Η άρση του εμπάργκο θα δώσει τελείως λανθασμένα μηνύματα.
<P>
Επίσης, πρόσφατα πληροφορήθηκα για μια απόρρητη έκθεση πληροφοριών από την Αυστραλία. Ορισμένες χώρες της ΕΕ δεν ήθελαν να δώσουν τη συγκατάθεσή τους για το εμπάργκο ευθύς εξ αρχής. Ορισμένα κράτη μέλη της ΕΕ βάζουν το οικονομικό κέρδος πάνω από τα ανθρώπινα δικαιώματα και δεν πιστεύω ότι αυτό είναι αποδεκτό. Όσο ο στρατός της Ινδονησίας θα εξακολουθεί να διαπράττει πράξεις καταστολής, το εμπάργκο θα πρέπει να διατηρηθεί.

<SPEAKER ID=103 LANGUAGE="DE" NAME="Nassauer">
Κύριε Πρόεδρε, κυρίες και κύριοι, το κεντρικό ερώτημα είναι αν το εμπάργκο όπλων στο πλαίσιο των περιοριστικών μέτρων για την Ινδονησία, το οποίο αποφασίστηκε από το Συμβούλιο τον Σεπτέμβριο του τρέχοντος έτους, θα ισχύσει και μετά τον Ιανουάριο του επόμενου έτους. Σταθμίζοντας όλες τις πτυχές νομίζω ότι είναι σωστό να διατηρηθεί το εμπάργκο. Με αυτό θέλουμε να δώσουμε δυο διαφορετικά μηνύματα. Από την μια πλευρά θέλουμε να ενισχύσουμε τις εξελίξεις στην Ινδονησία οι οποίες οδηγούν στη δημοκρατία. Οι εξελίξεις αυτές απέκτησαν αναμφισβήτητα νέα ώθηση με την αλλαγή του καθεστώτος και τη νέα δημοκρατική κυβέρνηση και όχι μόνο θέλουμε αλλά και οφείλουμε να ενθαρρύνουμε τις δημοκρατικές δυνάμεις στην Ινδονησία. Επίσης πρέπει να δούμε ξεκάθαρα ότι ο ρόλος του στρατού εξακολουθεί να είναι πολύ προβληματικός, για να το πούμε κάπως μαλακά. Φρικαλεότητες δεν διαπράχθηκαν μόνο στο Ανατολικό Τιμόρ, το οποίο πρόκειται να αποκτήσει πλέον την ανεξαρτησία του, αλλά για παράδειγμα και στο Aceh καθώς και σε άλλες περιοχές της Ινδονησίας.
<P>
Το ζητούμενο θα είναι λοιπόν να καταστήσουμε σαφές στο στρατό ότι παρακολουθείται και τώρα στενά από την παγκόσμια κοινή γνώμη, ιδιαίτερα μάλιστα από την ΕΕ, και ότι έχουμε κάθε ελευθερία να συναγάγουμε τα συμπεράσματά μας από τη συμπεριφορά του στρατού. Και αυτή τη στιγμή το συμπέρασμα δεν μπορεί παρά να είναι ότι δεν είμαστε διατεθειμένοι να προμηθεύσουμε σε αυτόν τον στρατό περαιτέρω όπλα και μάλιστα ανεξάρτητα από το αν είναι δικαιολογημένη η ανησυχία ότι τώρα τα όπλα αυτά εισάγονται από την Κίνα. Εμείς τουλάχιστον δεν επιτρέπεται να έχουμε την ευθύνη για αυτές τις προμήθειες όπλων. Κατά συνέπεια, σταθμίζοντας προσεκτικά τα πράγματα, συνηγορώ κατηγορηματικά υπέρ της διατήρησης του εμπάργκο, καθότι αποτελεί επίσης μήνυμα στον στρατό της Ινδονησίας και ελπίζουμε ότι θα αποτελέσει ταυτόχρονα και μήνυμα για τις δημοκρατικές δυνάμεις στην Ινδονησία που υποθέτουμε ότι θα ενισχυθούν από αυτήν τη στάση.

<SPEAKER ID=104 NAME="McKenna">
Όπως και άλλοι ομιλητές, θα ήθελα να υποστηρίξω την έκκληση να διατηρηθεί το εμπάργκο των όπλων. Όπως ειπώθηκε νωρίτερα, θα ήταν τελείως απαράδεκτη η άρση του εμπάργκο, κυρίως από τη στιγμή που είναι γνωστό ότι ο στρατός της Ινδονησίας δεν προέβη στον αφοπλισμό.
<P>
Θα πρέπει να τους στείλουμε ένα μήνυμα ότι αυτό που κάνουν είναι απαράδεκτο. Η μόνη αιτιολογία για την άρση του εμπάργκο όπλων θα ήταν το κέρδος. Πολλά κράτη μέλη της Ευρωπαϊκής Ένωσης έχουν να δώσουν λόγο για πολλά ζητήματα, όσον αφορά την υποστήριξη που παρείχαν παλαιότερα στις αρχές της Ινδονησίας τη στιγμή που οι τελευταίες καταπίεζαν τον λαό του Ανατολικού Τιμόρ και επίσης όσον αφορά το γεγονός ότι αυτές οι χώρες και οι δικές τους εταιρείες παραγωγής όπλων έβγαλαν τεράστια κέρδη σε βάρος της ζωής αθώων ανθρώπων, σε βάρος της ευημερίας των ανθρώπων και του δικαιώματός τους να ζουν ελεύθερα χωρίς καταπίεση και χωρίς παραβιάσεις των ανθρωπίνων δικαιωμάτων.
<P>
Αυτό που συμβαίνει στο Ανατολικό Τιμόρ αναφορικά με τα μέλη των οργανώσεων παροχής βοήθειας είναι απαράδεκτο. Θα πρέπει να αμφισβητηθεί η ορθότητα των όσων κάνουν οι αρχές της Ινδονησίας. Όπως είπε ήδη η κ Lynne, είναι απαράδεκτο τα άτομα που εργάζονται σε οργανώσεις παροχής βοήθειας να μην έχουν πρόσβαση στα στρατόπεδα όπου πεθαίνουν άνθρωποι. Μετά το δημοψήφισμα παραμείναμε αδρανείς για μεγάλο χρονικό διάστημα. Θα έπρεπε να είχαμε κάνει κάτι εδώ και πολύ καιρό. Υπήρχαν ήδη ενδείξεις. Παρ' όλο ότι στο παρελθόν δεν φροντίσαμε να εξασφαλίσουμε ότι δεν θα σκοτώνονται άτομα, τώρα πέφτει επάνω μας το φορτίο να εξασφαλίσουμε ότι στο μέλλον δεν θα αποσταλεί κανένα μήνυμα υποστήριξης στις σημερινές αρχές της Ινδονησίας. Περιφρονούν την επιθυμία και τη βούληση της διεθνούς κοινότητας όσον αφορά το δικαίωμα των ανθρώπων να ζουν ειρηνικά, το δικαίωμα των ανθρώπων να μην υφίστανται καταπίεση, το δικαίωμα των ανθρώπων να μην σκοτώνονται από όπλα που έχουν κατασκευαστεί από δυτικές χώρες. Η Κίνα μπορεί να προμηθεύσει όπλα στην Ινδονησία, αλλά αυτό το γεγονός δεν αποτελεί δικαιολογία για την άρση του εμπάργκο όπλων από την Ευρωπαϊκή Ένωση. Δύο σφάλματα δεν κάνουν κάτι σωστό.
<P>
Αυτό που θα μπορούσαμε επίσης να κάνουμε είναι να αμφισβητήσουμε το δικαίωμα της Κίνας να παρέχει όπλα. Αυτό είναι επίσης απαράδεκτο. Η Κίνα κάνει πολλές άδικες ενέργειες χωρίς να υφίσταται τις ανάλογες συνέπειες, για αυτό είναι καιρός να αντιδράσουμε και απέναντι σε αυτήν. Θα πρέπει να σταλεί ένα σαφές μήνυμα στις αρχές της Ινδονησίας ότι δεν πρόκειται πλέον να δεχτούμε την περιφρόνησή που επιδεικνύουν απέναντι στην επιθυμία της διεθνούς κοινότητας για την εδραίωση των ανθρωπίνων δικαιωμάτων και της ειρήνης.

<SPEAKER ID=105 LANGUAGE="PT" NAME="Costa Neves">
Κύριε Πρόεδρε, όπως και οι προλαλήσαντες συνάδελφοι, θα έλεγα κι εγώ ότι τα σημάδια της αλλαγής στην Ινδονησία είναι πλέον καταφανή. Η προσπάθεια εξεύρεσης νέων δρόμων οι οποίοι θα σηματοδοτούνται από τις οικουμενικές αξίες που συνιστούν το χαρακτηριστικό γνώρισμα ενός κράτους δικαίου, μία προσπάθεια που καταβάλλεται υπό την καθοδήγηση της κυβέρνησης του κυρίου Wahid, αιτιολογούν τη συμπάθεια εκ μέρους της διεθνούς κοινότητας.
<P>
Παρ' όλα αυτά, είναι ακόμη νωρίς για να αξιολογήσουμε το αποτέλεσμα που θα έχουν οι προθέσεις αυτές στην πράξη. Υπάρχουν σημαντικά ερωτήματα που είναι ακόμα αναπάντητα. Με τι τρόπο θα χειριστεί η Ινδονησία τα ζητήματα του Aceh, των νήσων Μολούκων και της Παπουασίας; Πώς θα διευθετήσει το πρόβλημα των Τιμοριανών προσφύγων, οι οποίοι χρησιμοποιούνται σήμερα ως ανταλλακτικό νόμισμα στα χέρια των φιλοϊνδονησιακών παραστρατιωτικών ομάδων; Ποια στάση θα κρατήσει έναντι των εγκλήμάτων που διέπραξαν Ινδονήσιοι στρατιωτικοί στο Ανατολικό Τιμόρ, όπου υπήρξαν δυνάμεις κατοχής, αλλά και σε ορισμένες επαρχίες της ίδιας της Ινδονησίας; Ποιον ρόλο πρόκειται να διαδραματίσουν οι ινδονησιακές ένοπλες δυνάμεις; Θα είναι άραγε αυτός που αρμόζει σε ένα κράτος δικαίου, ή μήπως θα συνεχίσουν να αποτελούν κράτος εν κράτει;
<P>
Όσον αφορά τις σχέσεις μεταξύ της Ευρωπαϊκής Ένωσης και των κρατών μελών της και της Δημοκρατίας της Ινδονησίας, η μόνη στάση που έχει νόημα, επί του παρόντος, είναι η προσήλωση στις αποφάσεις του Συμβουλίου της 16ης Σεπτεμβρίου και της 11ης Οκτωβρίου, όπου εγκρίθηκε η επιβολή περιορισμών, συμπεριλαμβανομένου του εμπάργκο στις πωλήσεις όπλων.

<SPEAKER ID=106 NAME="Belder">
Κύριε Πρόεδρε, από την επίσημη ανάληψη των καθηκόντων του, περίπου πριν από ενάμιση μήνα, ο Πρόεδρος Wahid πραγματοποίησε ήδη 15 επισκέψεις στο εξωτερικό. Αντίθετα, μόλις αυτή την εβδομάδα ο ινδονήσιος πρόεδρος επισκέφθηκε μία από τις διάφορες μεγάλες εστίες προβλημάτων στο εσωτερικό. Στο Ambon χρειάστηκε ο Πρόεδρος να παρεκκλίνει της πορείας του για να μπορέσει να φθάσει με πολεμικό σκάφος στην κατοικία του κυβερνήτη της επαρχίας. Προφανώς ο Πρόεδρος Wahid ταξιδεύει ασφαλέστερα στο εξωτερικό από ότι στο αρχιπέλαγός του. Ένα επικίνδυνο σημάδι!
<P>
Μία παρόμοια απαράδεκτη κατάσταση απαιτεί πολιτική ενεργητικότητα. Τα αποτελέσματα τα γνωρίζουμε ήδη. Μόνο αυτό το έτος, σύμφωνα με εκτιμήσεις, υπήρχαν 700 νεκροί στις νήσους Μολούκες. Προσθέστε σε αυτούς περισσότερα από 1000 θύματα στο Ανατολικό Τιμόρ. Και ακόμη δεν εκτιμήθηκαν τα θύματα από τη μεγάλη αναταραχή και αιματοχυσία στο Aceh, Sulawesi και Irian Jaya.
<P>
Από την ινδονησιακή κυβέρνηση θα πρέπει να αναμένονται τρεις βασικοί χειρισμοί: η αποκατάσταση της δημόσιας τάξης, η δίωξη και τιμωρία αυτών που έβαψαν τα χέρια τους με αίμα και η πραγματοποίηση πολιτικού διαλόγου με τους αντιπάλους. Επειδή η χονδροειδής στρατιωτική καταπίεση των δυνάμεων της αντιπολίτευσης οδηγεί σε ένα σχεδόν αδιέξοδο κύκλο βίας.
<P>
Το εξεταζόμενο ψήφισμα αποτελεί επίσης μία έντονη έκκληση προς τις ινδονησιακές αρχές. Για το λόγο αυτό το υποστηρίζουμε πλήρως.
<P>
Εν τω μεταξύ, πληροφορούμαστε ότι ένας από τους κατ' εξοχήν ενόχους για την τραγωδία στο Ανατολικό Τιμόρ, ο αρχηγός της πολιτοφυλακής Tavares, ξαφνικά τάσσεται υπέρ της διάλυσης των δολοφονικών ομάδων και επιθυμεί το δρόμο της συμφιλίωσης. Ο χρόνος αυτής της "στροφής" φαίνεται ιδιαίτερα ύποπτος. Σήμερα αρχίζει στην Ιαπωνία η διεθνής διάσκεψη των χορηγών για το Ανατολικό Τιμόρ. Δεν θα πρέπει με κανένα τρόπο οι καταστροφείς του χθες να καταστούν αύριο επιδοτούμενοι!

<SPEAKER ID=107 LANGUAGE="DE" NAME="Verheugen">
Κύριε Πρόεδρε, αξιότιμοι κυρίες και κύριοι βουλευτές, η Επιτροπή επιδοκιμάζει ρητά αυτήν τη συζήτηση καθώς και τις μέχρι τώρα παρεμβάσεις, επειδή δείχνουν ότι η Ευρωπαϊκή Ένωση έχει πλήρη επίγνωση της ευθύνης της για τις εξελίξεις στην Ινδονησία και ότι θέλει να καταβάλει προσπάθειες για την ανάπτυξη μιας σταθερής δημοκρατικής τάξης πραγμάτων στην εν λόγω χώρα. Αυτή είναι η αρχή της πολιτικής μας, και σε αυτό δεν πρόκειται να αλλάξει τίποτα.
<P>
Συμφώνω με εκείνους που επεσήμαναν ότι εκτός από τα προβλήματα υπάρχουν στην Ινδονησία οπωσδήποτε και θετικές προσεγγίσεις που θα πρέπει κανείς να τις υποστηρίξει. Η νέα κυβέρνηση έχει εκλεγεί με δημοκρατικές διαδικασίες. Έχουμε την εντύπωση ότι επιδεικνύει ζήλο ως προς την επίλυση των πιεστικών προβλημάτων. Καταβάλλει προσπάθειες να λύσει τις τοπικές αναταραχές που αναφέρθηκαν εδώ στο Aceh και στο Irian Jaya καθώς και τις εθνοτικές εντάσεις στις Μολούκες Νήσους μέσω ενός ειρηνικού διαλόγου και συνταγματικών μεταρρυθμίσεων. Θεωρώ ιδιαίτερα σημαντικό ότι υπάρχει εθνική επιτροπή ανθρωπίνων δικαιωμάτων που ασχολείται με τα ζητήματα των ανθρωπίνων δικαιωμάτων.
<P>
Κατά την άποψη της Επιτροπής, οι τοπικές εντάσεις και τα αιτήματα για περισσότερη αυτονομία ή για ανεξαρτησία μπορούν να αντιμετωπιστούν μόνο αν καθιερωθεί στην Ινδονησία ένα καθεστώς, ένα σύστημα που θα διασφαλίζει πραγματικά τη σαφή πολιτική ευθύνη και τη διαφάνεια της διακυβέρνησης και θα αντιστοιχεί στις προσδοκίες της μεγάλης και δημοκρατικά διακείμενης πλειοψηφίας των πολιτών.
<P>
Η Επιτροπή γνωρίζει ότι η Ινδονησία θα έχει ακόμα να αντιμετωπίσει τεράστιες προκλήσεις. Εδώ αναφέρω κατά πρώτο λόγο την απαιτούμενη μεταρρύθμιση του στρατού, καθώς επίσης την καθιέρωση ενός σταθερού συστήματος κράτους δικαίου. Εδώ ανήκει επίσης και η καταστολή της διαφθοράς, η επίλυση των κοινωνικών προβλημάτων μετά από την ασιατική οικονομική κρίση καθώς και η αναθέρμανση της ινδονησιακής οικονομίας που είχε επηρεαστεί πολύ αρνητικά από την εν λόγω κρίση.
<P>
Σε συνάρτηση με αυτά, επιτρέψτε μου να κάνω μερικές παρατηρήσεις σχετικά με το Ανατολικό Τιμόρ και κατόπιν θέλω να προσθέσω κάτι για το εμπάργκο των όπλων. Πιστεύω ότι η ανασυγκρότηση του Ανατολικού Τιμόρ θέτει τη διεθνή κοινότητα προ μιας πολύ ιδιαίτερης πρόκλησης. Το Τιμόρ χαρακτηρίζεται σήμερα από την έκταση των ζημιών και της βίας που είχε υποστεί καθώς και από την ειδική πολιτική κατάσταση που επικρατεί. Για τον λόγο αυτό θέλουμε και οφείλουμε να συμβάλουμε στην εξεύρεση μιας ευρύτατης λύσης στο πλαίσιο των Ηνωμένων Εθνών. Εδώ ανήκει και το πρόβλημα που αφορά τον τρόπο συγκρότησης του συγκεκριμένου κράτους καθώς και τον τρόπο διασφάλισης των ανθρωπίνων δικαιωμάτων.
<P>
Η Επιτροπή έχει ήδη δεσμευθεί προς αυτήν την κατεύθυνση και θα συνεχίσει με ζήλο τις προσπάθειές της. Η υποστήριξη του Ανατολικού Τιμόρ έχει για μας ύψιστη προτεραιότητα. Τούτο εκφράστηκε από τη δική μας πλευρά με την επίσκεψη του συναδέλφου μου Nielson στο Ανατολικό και στο Δυτικό Τιμόρ πριν από μερικές εβδομάδες. Η Επιτροπή έχει διαθέσει μέχρι σήμερα 33,5 εκατ. ευρώ για ανθρωπιστική βοήθεια και για μέτρα ανασυγκρότησης. Η Επιτροπή θα συμμετάσχει και στη διάσκεψη των δωρητών που αναφέρθηκε ήδη εδώ και αρχίζει αύριο στο Τόκιο. Εκεί πρόκειται να αποφασισθεί συγκεκριμένο πρόγραμμα. Η Επιτροπή σκοπεύει να μεριμνήσει για την παρουσία τεχνικών συνεργατών στο Dili για να διασφαλίσει την αποτελεσματική υλοποίηση των προγραμμάτων.
<P>
Νομίζω ότι το άμεσο καθήκον μας στο Ανατολικό Τιμόρ συνίσταται τώρα στην αποτελεσματική υλοποίηση των απαιτούμενων μέτρων ανθρωπιστικής βοήθειας. Η επιστροφή των προσφύγων έχει αρχίσει. Η ινδονησιακή κυβέρνηση έχει διαβεβαιώσει ότι η διαδικασία της εθελούσιας επιτροφής θα έχει ολοκληρωθεί πολύ σύντομα. Θα παρακολουθήσουμε με μεγάλη προσοχή τη διαδικασία αυτή και στην περίπτωση που θα διαπιστώσουμε καθυστερήσεις, θα ασκήσουμε πίεση στην κυβέρνηση της Ινδονησίας.
<P>
Από τη δική μας σκοπιά, τον ηγετικό ρόλο κατά τον συντονισμό των προσπαθειών των δωρητών θα πρέπει να τον διαδραματίσουν τα Ηνωμένα Έθνη. Θα πρέπει συνεπώς κατά την άποψη της Επιτροπής, όλοι οι δωρητές να συνεργαστούν στενά με την UNTAET. Οι κάτοικοι του Ανατολικού Τιμόρ θα πρέπει να συμμετέχουν σε όλες τις πτυχές των διαδικασιών ανασυγκρότησης και ανάπτυξης. Κατά την άποψη της Επιτροπής το συμβουλευτικό συμβούλιο, όπου εκπροσωπούνται διάφορες πολιτικές ομάδες διαδραματίζει σημαντικό ρόλο. Εν κατακλείδι υπάρχουν λοιπόν στην Ινδονησία και στο Ανατολικό Τιμόρ από τη μία πλευρά θετικές ενδείξεις αλλά από την άλλη εξακολουθούν να υπάρχουν αφορμές για ανησυχία. Αυτός είναι και ο λόγος που το Ευρωπαϊκό Κοινοβούλιο θεωρεί απαραίτητη τη συζήτηση αυτή και τούτο συμβαδίζει απόλυτα με τις προθέσεις και τις σκέψεις της Επιτροπής.
<P>
Γνωρίζετε ότι το ζήτημα του εμπάργκο όπλων που αναφέρθηκε εδώ με μεγάλη συχνότητα έγκειται στην αποκλειστική αρμοδιότητα του Συμβουλίου. Μπορώ λοιπόν να κινηθώ μόνο στα όρια αυτού που μου επιτρέπεται. Νομίζω όμως ότι μου επιτρέπεται να πω ότι η Επιτροπή ελπίζει πως τα μέλη του Συμβουλίου δεν θα λάβουν μόνο γνώση των επιχειρημάτων που ακούσθηκαν εδώ, αλλά και θα τους δώσουν ιδιαίτερη προσοχή.

<SPEAKER ID=108 NAME="Πρόεδρος">
Σας ευχαριστώ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί σήμερα, στις 17.30

<CHAPTER ID=6>
Ειρηνευτική διαδικασία στη Σιέρρα Λεόνε
<SPEAKER ID=109 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B5-0333/1999 της βουλευτού Lucas και άλλων, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, για τη Σιέρρα Λεόνε,
<P>
B5-0340/1999 των βουλευτών Kinnock και Howitt, εξ ονόματος της Ομάδας του Κόμματος των Ευρωπαίων Σοσιαλιστών, για την ειρηνευτική διαδικασία στη Σιέρρα Λεόνε,
<P>
B5-0352/1999 της βουλευτού Thors και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για την ειρηνευτική διαδικασία στη Σιέρρα Λεόνε,
<P>
B5-0367/1999 της βουλευτού Ferrer και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για την κατάσταση στη Σιέρρα Λεόνε.

<SPEAKER ID=110 NAME="Maes">
Κύριε Πρόεδρε, μετά από οκτώ έτη φρικτού εμφύλιου πολέμου, η κατάσταση στη Σιέρρα Λεόνε είναι εφιαλτική. Μπορεί τον Ιούνιο να υπογράφηκε μία ειρηνευτική συμφωνία στο Λομέ, αλλά πρέπει να ομολογήσουμε ότι μία διερευνητική ομάδα των Ηνωμένων Εθνών, στις 22 Νοεμβρίου, διαπίστωσε ότι η κατάσταση έχει επιδεινωθεί σημαντικά. Σε ορισμένες περιοχές, η τρομοκρατία εναντίον των πολιτών συνεχίζεται, όπως και οι φόνοι, οι βιασμοί, οι φυλακίσεις παιδιών και η επιστράτευση παιδιών. Εν προκειμένω, πρέπει να θέσουμε δύο ακριβείς ερωτήσεις, κύριε Πρόεδρε, τις οποίες πρέπει να θέσουμε στη συνείδησή μας ως Επιτροπή, κύριε Επίτροπε, και ως Ένωση. Είναι δυνατόν να επιτρέπουμε τη συνέχιση του εμπορίου όπλων; Γνωρίζουμε ότι τα διαμάντια και πιο συγκεκριμένα τα κλεμμένα διαμάντια, διαδραματίζουν εν προκειμένω ένα σημαντικό ρόλο. Είναι δυνατόν να συνεχίσουμε να εθελοτυφλούμε;
<P>
Δεύτερον, για την τήρηση της ειρηνευτικής συμφωνίας έχει δοθεί υπόσχεση ότι θα αποσταλούν οι ειρηνευτικές δυνάμεις των ΗΕ. Είναι οι εξουσίες αυτών των δυνάμεων αρκετά εκτεταμένες ή θα πρέπει να μην βιαστούμε για να φροντίσουμε να μην συμβεί αυτό που συμβαίνει συνήθως, δηλαδή να πληρώνουμε μία ομάδα μισθοφόρων οι οποίοι παραμένουν σε ασφαλείς περιοχές;

<SPEAKER ID=111 NAME="Nicholson of Winterbourne">
Η κατάσταση στη Σιέρρα Λεόνε εξακολουθεί να είναι εξαιρετικά ασταθής. Η ειρηνευτική συμφωνία προσέφερε καλύτερες συνθήκες μόνο σε έναν πολύ μικρό αριθμό της ιεραρχίας του RUF. Αφού τελείωσαν οι βροχές στη Σιέρρα Λεόνε, ξανάρχισε η εκστρατεία βίας και τρομοκρατίας κατά του άμαχου πληθυσμού.
<P>
Για να βελτιωθεί η κατάσταση θα πρέπει να αλλάξουμε την ποιότητα της διακυβέρνησης. Επρόκειτο για μια χώρα με υψηλή μόρφωση και με υψηλό ποσοστό συμμόρφωσης στους νόμους. Το διεθνές ξέπλυμα χρημάτων την καταστρέφει: είναι πιο εύκολη η διεθνής ανταλλαγή διαμαντιών παρά χρημάτων. Όμως οι φτωχοί σέβονται την εκπαίδευση και τις ανθρωπιστικές αξίες και σέβονται τη δημοκρατία. Σύντομα θα διεξαχθούν και άλλες γενικές εκλογές. Θα πρέπει να υποστηρίξουμε αυτήν την προσπάθεια για δημοκρατία. Οι άνθρωποι αυτοί κέρδισαν την ευκαιρία τους να ψηφίσουν. Καλώ το Ευρωπαϊκό Κοινοβούλιο και την Ευρωπαϊκή Επιτροπή να χορηγήσουν αμέσως κεφάλαια για την εκπαίδευση, τη θεμελιώδη δικαιοσύνη και τη δημοκρατία.

<SPEAKER ID=112 LANGUAGE="ES" NAME="Ferrer">
Κύριε Πρόεδρε, μετά από οκτώ χρόνια - όπως μας υπενθύμισαν - αιματηρού εμφυλίου πολέμου, η ειρηνευτική συμφωνία, που υπεγράφη φέτος στις 7 Ιουλίου, θα ήταν η ευκαιρία να κλείσει αυτή η τραγική περίοδος και να επιλυθεί με τρόπο ειρηνικό και μόνιμο μια διένεξη εξαιτίας της οποίας ο λαός υπέφερε τρομερά. Εντούτοις, οι προσδοκίες που γεννήθηκαν χάρη στη συμφωνία αυτή δεν φαίνεται να βγαίνουν αληθινές και σήμερα, πέντε μήνες αργότερα, διαπιστώνουμε με βαθιά ανησυχία και θλίψη ότι οι επιθέσεις ανταρτών κατά πολιτών, οι σφαγές και οι βιασμοί όχι μόνο δεν μειώθηκαν αλλά αντίθετα αυξήθηκαν.
<P>
Για τούτο, εμείς οι χριστιανοδημοκράτες που πάντοτε υποστηρίζαμε το διάλογο και τη συμφιλίωση, θέλουμε να επαναλάβουμε ότι καταδικάζουμε έντονα τις πράξεις βίας και τις παραβιάσεις των ανθρωπίνων δικαιωμάτων που εξακολουθούν να διαπράττονται και να εκφράσουμε τη θλίψη μας για την καθυστέρηση στην ειρηνευτική διαδικασία. Αλλά, κυρίως, επιθυμούμε να παροτρύνουμε τις εμπόλεμες πλευρές να καταθέσουν μια για πάντα τα όπλα και να τηρήσουν τις δεσμεύσεις της συμφωνίας. Ωστόσο, καθώς τα λόγια δεν αρκούν και χρειάζονται πράξεις, επιμένουμε να εγκριθούν τα μέτρα και να δοθούν τα μέσα που θα καταστήσουν δυνατή την τήρηση της συμφωνίας. Ειδικότερα, είναι ανάγκη το Συμβούλιο Ασφαλείας των Ηνωμένων Εθνών να μεριμνήσει ώστε να προχωρήσει η ανάπτυξη των διεθνών ειρηνευτικών δυνάμεων. Επίσης, είναι ανάγκη να σταλούν τα απαραίτητα κονδύλια ώστε να καταστεί δυνατή η εφαρμογή της συμφωνίας αυτής και ειδικά -όπως ήδη σχολιάστηκε - τα κονδύλια για την προώθηση της ανάπτυξης και της εκπαίδευσης και όλων εκείνων των μέτρων που θα επιτρέψουν, τελικά, στο λαό της Σιέρρα Λεόνε να ξαναβρεί τον εαυτό του και να ζήσει ειρηνικά, ελεύθερα και δημοκρατικά.

<SPEAKER ID=113 NAME="Van Hecke, Johan">
Κύριε Πρόεδρε, αυτό που συμβαίνει επί του παρόντος στη Σιέρρα Λεόνε, νομίζω ότι αποτελεί ένα επικίνδυνο προηγούμενο, όχι μόνο για την Αφρική αλλά και για ολόκληρο τον κόσμο. Τον Ιούλιο υπογράφηκε μία ειρηνευτική συμφωνία μεταξύ της κυβέρνησης και των ανταρτών του RUF. Αξίζει να σημειωθεί ότι εν προκειμένω πρόκειται για μία από τις πλέον αδίστακτες ανταρτικές ομάδες στον κόσμο χωρίς πολιτικό σχέδιο πλην της απόκτησης του ελέγχου των διαμαντιών. Η ειρηνευτική συμφωνία προβλέπει, μεταξύ άλλων, γενική αμνηστία, ακόμη και για τα εγκλήματα εναντίον των πολιτών. Προσφέρει στους αντάρτες διάφορες υπουργικές θέσεις και τη σημαντική προεδρία μιας επιτροπής αρμόδιας για την εκμετάλλευση και την εξαγωγή των ορυκτών. Αυτό είναι ένα ανησυχητικό σημάδι. Ένα σημάδι ότι ο τρόμος λειτουργεί, ότι οι ακρωτηριασμοί και οι δολοφονίες πολιτών όχι μόνο δεν τιμωρούνται αλλά είναι και αποδοτικές. Αποτελεί κίνητρο για οποιοδήποτε πολέμαρχο στασιάζει εναντίον μιας δημοκρατικά εκλεγμένης κυβέρνησης και επιπλέον αμοίβεται. Η ειρηνευτική συμφωνία αποτελεί για την κυβέρνηση μια πραγματιστική λύση. Ο Πρόεδρος κ. Kabbah δεν διαθέτει ακόμη τον έλεγχο ούτε στο δικό του στρατό. Αυτός εξαρτάται πλήρως από τη Δυτικοαφρικανική Ειρηνευτική Δύναμη την ECOMOG και κυρίως από τους Νιγηριανούς. Αλλά αυτοί έχουν ανακοινώσει, εν των μεταξύ, ότι θέλουν να αποσυρθούν από αυτόν τον αιματηρό πόλεμο. Αυτό σημαίνει ότι ο Πρόεδρος βρίσκεται με την πλάτη στον τοίχο. Για αυτό, η Ευρωπαϊκή Ένωση πρέπει να επιμείνει στα ΗΕ για την ταχεία ανάπτυξη της ειρηνευτικής δύναμης, προκειμένου να θέσει τέλος στον τρόμο. Για αυτό το λόγο, θα πρέπει να διατεθούν περισσότερα μέσα για το πρόγραμμα αφοπλισμού των ανταρτών.
<P>
Τέλος, πρέπει να συνεχίσουμε να συνηγορούμε υπέρ μίας μορφής δικαιοσύνης για τα χιλιάδες θύματα αυτού του τρομοκρατικού κινήματος. Διαφορετικά, υπάρχει ο κίνδυνος να επαναληφθεί το σενάριο της γειτονικής Λιβερίας, όπου οι πολίτες επέλεξαν έναν πολέμαρχο, από το φόβο ότι αυτός και πάλι θα στασιάσει. Αυτό το θεωρώ απολύτως απαράδεκτο.

<SPEAKER ID=114 NAME="Van den Bos">
Κύριε Πρόεδρε, όποιος ονομάζει τις συνεχιζόμενες φρικαλεότητες στη Σιέρρα Λεόνε ζωώδεις, προσβάλει τα ζώα. Μετά από οκτώ χρόνια εμφύλιου πολέμου, φαίνεται επιτέλους να διανοίγεται ο δρόμος για την ειρήνη, αλλά οι νοσηρές φρικαλεότητες, κυρίως εναντίον των γυναικών και των παιδιών, συνεχίζονται. Τα παιδιά-στρατιώτες σε μεγάλη κλίμακα κακοποιούνται για τους ανέντιμους στόχους των ενηλίκων. Είναι αδύνατο να σταθεροποιηθεί και να ανοικοδομηθεί η χώρα όσο συνεχίζεται η σφαγή των πολιτών. Η Ευρώπη πρέπει να συμβάλει χρηματοδοτικά για την εκτέλεση του προγράμματος DDR. Το παράνομο εμπόριο διαμαντιών πρέπει να αντιμετωπιστεί αποτελεσματικά. Επίσης, είναι σημαντική η ευρωπαϊκή ενίσχυση για το πρόγραμμα αποκατάστασης. Η παροχή της κατάλληλης πνευματικής και σωματικής φροντίδας στα θύματα είναι ιδιαίτερα επείγουσα. Για μία διαρκή ειρήνη είναι απόλυτα απαραίτητη η τιμωρία των ενόχων και όχι ο διορισμός τους σε υπουργικές θέσεις. Πότε τα κτήνη θα ξαναβρεθούν στο κλουβί τους;

<SPEAKER ID=115 LANGUAGE="SV" NAME="Thors">
Κύριε Πρόεδρε, όπως ανέφεραν πολλοί προηγούμενοι ομιλητές, η Σιέρρα Λεόνε είναι το απολύτως χείριστο παράδειγμα για το τι συμβαίνει όταν μία χώρα χρησιμοποιεί παιδιά-στρατιώτες. Οι φινλανδικές εφημερίδες δημοσίευσαν πριν από μία εβδομάδα περίπου την ιστορία μίας δεκαοκτάχρονης που είχε στρατολογηθεί αναγκαστικά, είχε ακρωτηριαστεί και βιασθεί. Δεν έβλεπε κανένα μέλλον και δεν είχε καμία ελπίδα. Για εμένα το γεγονός αυτό εκπροσωπεί όλα αυτά τα φρικτά πράγματα και μας υποχρεώνει να σκεφτούμε σχετικά με το τι μπορούμε να κάνουμε. Εκτός αυτού, πρέπει να σημειωθεί ότι το ένα τρίτο των παιδιών-στρατιωτών που στρατολογούνται στη Σιέρρα Λεόνε είναι, ακριβώς, κορίτσια.
<P>
Θα απαιτήσουμε - ελπίζω ότι και η Επιτροπή θα το κάνει - να σεβαστεί ο Πρόεδρος τη συμφωνία που υπέγραψε κάποτε με την Unicef, κάτι που συνεπάγεται ότι η Unicef έχει δικαίωμα να εργαστεί στη χώρα για την αποκατάσταση των παιδιών με ψυχικά τραύματα. Πιστεύω ότι η Unicef είναι η οργάνωση που έχει τη μεγαλύτερη εμπειρία ως προς αυτό το έργο. Γι' αυτόν τον λόγο, πιστεύω ότι θα πρέπει στην συνέχεια να ενισχύσουμε, με κάθε τρόπο, αυτήν ακριβώς την οργάνωση, διότι τα παιδιά υποφέρουν, κυρίως, από τα ψυχικά τραύματα και αυτό έχει ως αποτέλεσμα να θέλουν πολλά από αυτά να επιστρέψουν στον στρατό. Αυτή είναι μία από τις σοβαρότερες απειλές για το μέλλον.

<SPEAKER ID=116 LANGUAGE="DE" NAME="Verheugen">
Κύριε Πρόεδρε, αξιότιμοι κυρίες και κύριοι βουλευτές, θέλω εδώ να χαιρετίσω ρητά εξ ονόματος της Επιτροπής το γεγονός ότι το Κοινοβούλιο συζητά σήμερα το απόγευμα το ζήτημα αυτό. Θεωρώ ότι είναι πολύ σημαντικό να καταστήσουμε σαφές ότι οι τρομερές παραβιάσεις των ανθρωπίνων δικαιωμάτων που ζήσαμε και ζούμε ακόμα στη Σιέρρα Λεόνε είναι κάτι που μας αφορά ως Ευρωπαίους, δεδομένου ότι κατά την άποψή μας τα ανθρώπινα δικαιώματα και η ανθρώπινη αξιοπρέπεια είναι ενιαία σε όλον τον κόσμο και δεν θέλουμε να ανεχθούμε αυτήν την επιλεκτική αντίληψη η οποία οδηγεί στο να μας αγγίζουν περισότερο βιαιοπραγίες που διαπράττονται σε γειτονικές περιοχές παρά οι εκρήξεις βίας όπως εκείνες που ζούμε εδώ και χρόνια στη Σιέρρα Λεόνε.
<P>
Συντάσσομαι με εκείνους που είπαν ότι ελάχιστες διενέξεις στον κόσμο είναι τόσο βάρβαρες, τόσο αιμοσταγείς και δυστυχώς τόσο ανέλπιδες - όσον αφορά την εξεύρεση πολιτικής λύσης - όσο η διένεξη στη Σιέρρα Λεόνε.
<P>
Η ειρηνευτική συμφωνία που συνάφθηκε τον Ιούλιο χαιρετίσθηκε τότε από την Ευρωπαϊκή Ένωση. Είχαμε καλέσει όλα τα κόμματα να συμμετάσχουν στην υλοποίησή της και είχαμε προσφέρει και τη δική μας συμμετοχή. Για μας ήταν σαφές ότι θα είναι πάρα πολύ δύσκολα τα πράγματα, ότι θα έπρεπε να δημιουργηθούν από την αρχή όλες οι προϋποθέσεις για ένα σταθερό δημοκρατικό καθεστώς κράτους δικαίου που θα λειτουργεί σωστά στη Σιέρρα Λεόνε αλλά και ότι θα ήταν περιορισμένη η διάθεση για συνεργασία. Ως εκ τούτου, είμαστε, ακριβώς όπως και το Κοινοβούλιο, εξαιρετικά ανήσυχοι λόγω των νέων παραβιάσεων της ανακωχής που είχε συναφθεί καθώς και για το ότι η ειρηνευτική συμφωνία υλοποιείται με πολύ βραδείς ρυθμούς.
<P>
Παρ' όλα αυτά, πρέπει να θέσουμε το ερώτημα τι μπορούμε να κάνουμε για να βοηθήσουμε τα βασανισμένα θύματα της διένεξης. Η απλή διαπίστωση ότι εκεί επικρατούν συνθήκες φρίκης δεν συμβάλλει σε τίποτα. Για τον λόγο αυτό θα χορηγήσουμε αρχικά συγκεκριμένη βοήθεια κατά την επανένταξη σε συνάρτηση με το πρόγραμμα για τον αφοπλισμό, την αποστράτευση και την επανένταξη.
<P>
Από το 1997, η Επιτροπή χρηματοδοτεί, μέσω του προγράμματος αποκατάστασης, την ανασύσταση της κοινωνικής και οικονομικής υποδομής που είχε καταστραφεί από τον πόλεμο. Με τη βοήθεια του εν λόγω προγράμματος, παρέχονται στις οικογένειες που εγκαθίστανται καθώς και στους πρώην αγωνιστές θέσεις εργασίας και εισόδημα. Επί του παρόντος εκπονείται ένα μεγαλύτερο πρόγραμμα της τάξης των 20 δις. περίπου για την ενίσχυση της ανασυγκρότησης και της επανένταξης. Το συγκεκριμένο πρόγραμμα θα αποτελέσει τη συνέχεια του παρόντος προγράμματος που λήγει στα μέσα του επόμενου έτους.
<P>
Περαιτέρω βοήθεια για τον εκ νέου εποικισμό κοινοτήτων της υπαίθρου θα χορηγηθεί με τη μορφή λειτουργικών ενισχύσεων που θα χρηματοδοτηθούν από τη γραμμή του προϋπολογισμού που αφορά την επισιτιστική ασφάλεια.
<P>
Το ECHO θα συνεχίσει επίσης την παροχή ανθρωπιστικής βοήθειας. Το 1999 χορηγήθηκαν 14 εκατομμύρια ευρώ σε Μη Κυβερνητικές Οργανώσεις και σε Οργανώσεις του ΟΗΕ προς όφελος του πληθυσμού που είχε πληγεί από τον πόλεμο. Σε αυτά περιλαμβανόταν η βοήθεια για τη Σιέρρα Λεόνε - για τους πρόσφυγες στα γειτονικά κράτη Λιβερία και Γουινέα και όπως αναφέρθηκε προηγουμένως βοήθεια για τις ΜΚΟ που παρέχουν ψυχοκοινωνική υποστήριξη στους καταυλισμούς των προσφύγων και έχουν ξεκινήσει προγράμματα για τα αφοπλισμένα παιδιά-στρατιώτες και ασχολούνται με αυτό το ιδιαίτερα φρικιαστικό πρόγραμμα των ακρωτηριασμέων παιδιών για να μπορέσουν να τους προσφέρουν παρ' όλα αυτά μια προοπτική ζωής. Η κ. βουλευτής είπε προηγουμένως ότι τα παιδιά αυτά δεν έχουν καμία προοπτική. Δεν νομίζω ότι θα πρέπει έτσι απλά να συμβιβαστούμε με την κατάσταση αυτή. Πιστεύω, αντίθετα, ότι θα πρέπει να κάνουμε το παν ώστε να καταστήσουμε δυνατή μια ανθρώπινη και αξιοπρεπή ζωή για τα παιδιά αυτά.
<P>
Θα ήθελα να υπενθυμίσω ότι το εύρος της ανθρωπιστικής βοήθειας στη Σιέρρα Λεόνε δεν εξαρτάται από τους διατιθέμενους πόρους, αλλά από την κατάσταση στην οποία βρίσκεται η ασφάλεια της ίδιας της χώρας.
<P>
Επί του παρόντος, η εργασία των οργανώσεων αρωγής περιορίζεται σε μεγάλο βαθμό από την έλλειψη ασφάλειας που επικρατεί στις βόρειες και στις ανατολικές επαρχίες της χώρας. Αυτόν τον μήνα θα εξαρτηθεί από την άφιξη των στρατευμάτων UNAMSL - πρόκειται για την αποστολή των Ηνωμένων Εθνών στη Σιέρρα Λεόνε - κατά πόσο θα προκύψει επιπλέον ώθηση στη διαδικασία αφοπλισμού και κατά συνέπεια μια βελτίωση της κατάστασης της ασφάλειας.
<P>
Επί του παρόντος γίνονται από την πλευρά της Επιτροπής προετοιμασίες για τη χορήγηση περαιτέρω βοήθειας το 2000. Διεξάγουμε συζητήσεις με την UNICEF, το Υπουργείο Κοινωνικής Πρόνοιας καθώς και με διάφορες ομάδες της κοινωνίας των πολιτών για την παροχή περαιτέρω βοήθειας στα παιδιά που έχουν πληγεί από τον πόλεμο. Θέλω να τονίσω ρητά ότι η Επιτροπή θα είναι πάντα διατεθειμένη να εξετάζει προτάσεις των εν λόγω ομάδων σχετικά με δράσεις στον τομέα των ανθρωπίνων δικαιωμάτων. Η Επιτροπή είναι επίσης διατεθειμένη να εξετάσει τις δυνατότητες να χρηματοδοτήσει από τη γραμμή του προϋπολογισμού για τα ανθρώπινα δικαιώματα και τη δημοκρατία την Επιτροπή για την Αλήθεια και τη Συμφιλίωση, της οποίας η συγκρότηση βρίσκεται εν εξελίξει.

<SPEAKER ID=117 NAME="Πρόεδρος">
Σας ευχαριστώ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<CHAPTER ID=7>
Δικαιώματα τoυ Αvθρώπoυ
<SPEAKER ID=118 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Θανατική ποινή (Βιργινία, Υεμένη) - B5-0335/1999 της βουλευτού Frassoni, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, για την περίπτωση του ιταλού πολίτη κ. Derek Rocco Barnabei, ο οποίος καταδικάστηκε στη Βιργινία των Ηνωμένων Πολιτειών σε θάνατο,
<P>
B5-0341/1999 της βουλευτού Dνez Gonzαlez και άλλων, εξ ονόματος της Ομάδας του Κόμματος του Ευρωπαίων Σοσιαλιστών, για την καταδίκη σε θάνατο των ευρωπαίων πολιτών κ.κ. Nabil Nanakli στην Υεμένη και Derek Rocco Barnabei στη Βιργινία των Ηνωμένων Πολιτειών,
<P>
B5-0347/1999 της βουλευτού Malmstrφm, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για την καταδίκη σε θάνατο δύο ευρωπαίων πολιτών των κ.κ. Rocco Barnabei και Nabil Nanakli,
<P>
B5-0368/1999 των βουλευτών Gemelli και Grossetκte, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για την περίπτωση του ιταλού πολίτη κ. Derek Rocco Barnabei, ο οποίος καταδικάστηκε σε θάνατο στη Βιργινία των Ηνωμένων Πολιτειών,
<P>
B5-0369/1999 των βουλευτών Garcνa Orcoyen Tormo και Salafranca Sαnchez-Neyra, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για την καταδίκη σε θάνατο του ισπανού πολίτη κ. Nabil Nanakli στην Υεμένη,
<P>
Δικαίωμα ψήφου για τις γυναίκες στο Κουβέιτ
<P>
B5-0342/1999 της βουλευτού Grφner και άλλων, εξ ονόματος της Ομάδας του Κόμματος των Ευρωπαίων Σοσιαλιστών, για το δικαίωμα ψήφου των γυναικών στο Κουβέιτ,
<P>
B5-0351/1999 της βουλευτού Thors, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για την απόρριψη του νομοσχεδίου για το δικαίωμα ψήφου των γυναικών από το κοινοβούλιο του Κουβέιτ,
<P>
B5-0370/1999 της βουλευτού Maij-Weggen και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για το δικαίωμα ψήφου των γυναικών στο Κουβέιτ,
<P>
B5-0379/1999 του βουλευτού Evans και άλλων, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, για το δικαίωμα ψήφου των γυναικών στο Κουβέιτ,
<P>
B5-0383/1999 της βουλευτού Eriksson, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, για το δικαίωμα ψήφου των γυναικών στο Κουβέιτ,
<P>
Κατάσταση των γυναικών στο Αφγανιστάν
<P>
B5-0343/1999 της βουλευτού Dνez Gonzαlez και άλλων, εξ ονόματος της Ομάδας του Κόμματος των Ευρωπαίων Σοσιαλιστών, για την κατάσταση των γυναικών στο Αφγανιστάν,
<P>
B5-0346/1999 της βουλευτού Malmstrφm, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για την κατάσταση στο Αφγανιστάν,
<P>
B5-0371/1999 της βουλευτού Ferrer και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για την κατάσταση των γυναικών στο Αφγανιστάν,
<P>
B5-0378/1999 της βουλευτού Jillian Evans και άλλων, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, για την κατάσταση των γυναικών στο Αφγανιστάν,
<P>
B5-0384/1999 της βουλευτού Morgantini και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, για την κατάσταση των γυναικών στο Αφγανιστάν,
<P>
Συνθήκες κράτησης των πολιτικών κρατουμένων στο Τζιμπουτί
<P>
B5-0348/1999 του βουλευτού Haarder, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για τις συνθήκες υπό τις οποίες κρατούνται στο Τζιμπουτί οι πολιτικοί κρατούμενοι,
<P>
B5-0372/1999 του βουλευτού Bushill-Matthews και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για την κατάσταση των φυλακισμένων στο Τζιμπουτί,
<P>
B5-0385/1999 του βουλευτού Sylla και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστερά των Πρασίνων των Βορείων Χωρών, για την κατάσταση στο Τζιμπουτί,
<P>
Φυλάκιση του προέδρου του Ελεγκτικού Συνεδρίου στη Νικαράγουα
<P>
B5-0375/1999 του βουλευτού Liese και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για τη φυλάκιση του κ. Agustνn Jarquνn, προέδρου του Ελεγκτικού Συνεδρίου της Νικαράγουα.
<P>
Θανατική ποινή (Βιργινία, Υεμένη)

<SPEAKER ID=119 LANGUAGE="DE" NAME="Messner">
Κύριε Πρόεδρε, χαίρομαι που στην Ευρώπη μπορούμε να λέμε ότι έχει καταργηθεί η θανατική ποινή. Η κατάργηση της θανατικής ποινής αποτελεί τρόπον τινά συστατικό στοιχείο του πολιτισμού μας. Δυστυχώς όμως δεν στάθηκε δυνατόν να θεσμοθετηθεί η κατάργηση της θανατικής ποινής στο πλαίσιο του ΟΗΕ το 1999. Όλοι μας γνωρίζουμε ότι η θανατική ποινή εξακολουθεί να βρίσκεται στην ημερήσια διάταξη στο Ιράν, στην Τουρκία, στην Κίνα, στην Υεμένη. Ιδιαίτερα τραγικό βρίσκω ότι στις ΗΠΑ, στο κράτος εκείνο που έχει αγωνιστεί για την ελευθερία και για τα ανθρώπινα δικαιώματα, εξακολουθεί να ισχύει η θανατική ποινή. Αυτή τη στιγμή δύο πολίτες της ΕΕ περιμένουν την εκτέλεσή τους και συγκεκριμένα ένας Ισπανός στην Υεμένη και ένας Ιταλός στις ΗΠΑ. Ο τελευταίος, ο κ. Barnabei, πρόκειται να εκτελεστεί εντός του 2000. Ο κ. Barnabei, ένας πολίτης με άμεμπτη συμπεριφορά στο παρελθόν, κατηγορείται για τον φόνο μιας νεαρής γυναίκας. Τούτο αποτελεί μέλημά μου καθότι είναι ιταλός πολίτης όπως και εγώ.
<P>
Λόγω του ότι εξέχοντες αμερικανοί νομικοί επισημαίνουν ότι ενδεχομένως να πρόκειται για δικαστική πλάνη, πράγμα που συμβαίνει συχνά, αλλά και λόγω του ότι πρόκειται για έναν πολίτη της ΕΕ, παρακαλώ την Επιτροπή και φυσικά το παρόν Κοινοβούλιο να κάνουν το παν ώστε η θανατική ποινή να μετατραπεί ενδεχομένως σε ισόβια φυλάκιση ή τουλάχιστον να αναβληθεί η εκτέλεσή της προς το παρόν.

<SPEAKER ID=120 LANGUAGE="ES" NAME="Dνez Gonzαlez">
Κύριε Πρόεδρε, πράγματι, για μια ακόμα φορά, το Ευρωπαϊκό Κοινοβούλιο πρέπει να αποφανθεί κατά της θανατικής ποινής, κατά της μεγαλύτερης παραβίασης των ανθρωπίνων δικαιωμάτων που εξακολουθεί να διαπράττεται στον κόσμο, πολλές φορές και προς συλλογική μας καταισχύνη, υπό τη σκέπη νόμων που κατήρτισαν άνθρωποι που εκπροσωπούν τη λαϊκή κυριαρχία.
<P>
Σήμερα, πράγματι, μιλάμε για την καταδίκη δύο ευρωπαίων πολιτών, ενός ισπανού και ενός ιταλού, που καταδικάστηκαν σε θάνατο, όπως ήδη ειπώθηκε, στη Δημοκρατία της Υεμένης και στις Ηνωμένες Πολιτείες αντίστοιχα.
<P>
Στη συγκεκριμένη περίπτωση του ισπανού πολίτη Nabil Nanakli, δεν υπάρχει, επιπλέον, επαρκής πληροφόρηση για τη δίκη, για την κράτηση και για τη σημερινή κατάσταση του κατηγορούμενου, γεγονός το οποίο, μάλιστα, έχει κινητοποιήσει ολόκληρη τη μουσουλμανική κοινότητα.
<P>
Έχουμε δηλώσει από αυτό ακριβώς το βήμα ότι δεν υπάρχει καμία δίκαιη θανατική καταδίκη, ότι δεν υπάρχει κανένα ανθρώπινο ον που να μπορεί να καταδικάζει σε θάνατο και να εκτελεί ένα άλλο ανθρώπινο ον, ότι δεν υπάρχει καμία προσφυγή σε κανένα νόμο, σε καμιά κυριαρχία, σε καμιά πολιτειακή ανεξαρτησία, που να μπορεί να δικαιολογεί αυτή την προσβολή της ίδιας της ζωής. Η υπεράσπιση των ανθρωπίνων δικαιωμάτων βρίσκεται στην ίδια την καρδιά της Ένωσής μας. Η παγκοσμιοποίηση του σεβασμού των ανθρωπίνων δικαιωμάτων πρέπει να αποτελεί το βασικό μας στόχο. Αυτό που κάνω - που κάνει το Κοινοβούλιο για μια ακόμη φορά - δεν είναι μια ανθρωπιστική δήλωση. Είναι μια πολιτική δέσμευση, είναι πολιτική με κεφαλαία γράμματα, είναι εξωτερική πολιτική της Ευρωπαϊκής Ένωσης.
<P>
Για το λόγο αυτό θέλω να επιστήσω την προσοχή στο σημείο 5 του ψηφίσματός μας που λέει ότι επαναλαμβάνουμε στο Συμβούλιο το αίτημά μας να ενταχθεί στις διαπραγματεύσεις με τις τρίτες χώρες - με όλες τις τρίτες χώρες - "η κατάργηση της θανατικής ποινής ως μέρος της ρήτρας που αφορά τα δικαιώματα του ανθρώπου";. Περιμένουμε απάντηση από το Συμβούλιο προς αυτήν ακριβώς την κατεύθυνση. Μια απάντηση αλλά και μια πολιτική δέσμευση.
<P>
Έλαβα ένα βιβλίο που εκδόθηκε για την 50ή επέτειο του Συμβουλίου της Ευρώπης, ένα βιβλίο που στο εξώφυλλό του γράφει: "Ευρώπη, όλοι κάτω από την ίδια στέγη";. Ας είμαστε φιλόδοξοι, ας επεκτείνουμε την ευρωπαϊκή στέγη, ας επεκτείνουμε τον πολιτισμό μας, ας κάνουμε πράξη μια φράση που, ευτυχώς, περιλαμβάνεται και αυτή στο ίδιο βιβλίο. Ο Albert Camus λέει: "Ούτε στην καρδιά των ανθρώπων ούτε στις συνήθειες της κοινωνίας δεν θα επικρατήσει ειρήνη όσο η θανατική ποινή δεν κηρύσσεται εκτός νόμου";.

<SPEAKER ID=121 LANGUAGE="IT" NAME="Gemelli">
Κύριε Πρόεδρε, για ένα χριστιανό το αίτημα για μορατόριουμ στην θανατική ποινή και η κατάργησή της δεν αποτελεί μονάχα καθήκον ή πράξη χρέους, αλλά και μια ηθική επιλογή σεβασμού προς ένα άτομο που έσφαλε και το οποίο μπορεί, και πρέπει, να λυτρωθεί. Αντιτιθέμεθα σε όλους τους θανάτους που επέρχονται από το χέρι του ανθρώπου, όπως η άμβλωση και η ευθανασία.
<P>
Το αίτημα παραβλέπει την απόφαση ενοχής. Θα ζητούσαμε το μορατόριουμ ακόμα και αν ο καταδικασμένος ήταν ομολογουμένως ένοχος και το κάνουμε, κατά μείζονα λόγο, όταν μπορεί να υπάρχει μια εύλογη αμφιβολία όσον αφορά την ενοχή του. Όταν, βάσει των επίσημων εγγράφων για τα ατομικά δικαιώματα, ζητάμε ανθρώπινες συνθήκες στις φυλακές, τότε κατά μείζονα λόγο αντιτιθέμεθα στην ποινή του θανάτου και, κατά συνέπεια, δεν καταλαβαίνουμε πώς είναι δυνατόν χώρες που θεωρούνται πολιτισμένες να διατηρούν βάρβαρους και απολίτιστους νόμους.
<P>
Τέλος, θέλω να τονίσω ότι, σύμφωνα με τη σύγχρονη αντίληψη της μελέτης των συνεπειών της ποινικής κρίσης, η ποινή πρέπει να έχει αναμορφωτικό ρόλο, παρέχοντας τη δυνατότητα για αποκατάσταση του πολίτη που έσφαλε ώστε να τον βοηθήσει να ξαναπάρει τη θέση του στην πολιτισμένη κοινωνία. Αναθρεμμένοι με αυτές τις αξίες, επαναλαμβάνουμε δυναμικά το αίτημά μας για μορατόριουμ της θανατικής ποινής για τους δύο πολίτες που καταδικάστηκαν στη Βιρτζίνια και στην Υεμένη.

<SPEAKER ID=122 LANGUAGE="IT" NAME="Sacconi">
Κύριε Πρόεδρε, σήμερα δεν επικαλούμαστε μια αφηρημένη αρχή αλλά παρεμβαίνουμε υπέρ ενός νέου ιταλοαμερικάνου 33 ετών, του Rocco Derek Barnabei, ο οποίος εδώ και έξι χρόνια ζει στην αγκαλιά του θανάτου σε μια φυλακή της Βιρτζίνια, με τον καθημερινό εφιάλτη ότι μπορεί να πεθάνει εξαιτίας ενός αδικήματος που, κατά πάσαν πιθανότητα, δε διέπραξε. Πόσα άλλα άτομα βρίσκονται στην ίδια κατάσταση; Πόσοι άλλοι όπως αυτός δεν έχουν τα απαραίτητα χρήματα για να πληρώσουν δικηγόρους ή δαπανηρές αναλύσεις που θα μπορούσαν, ενδεχομένως, να τους αθωώσουν ολοκληρωτικά;
<P>
Είναι καθήκον μας να καταγγέλλουμε αδιάκοπα την ποινή του θανάτου, συνεχίζοντας να ζητάμε με αποφασιστικότητα, όπως έκανε και ο Πάπας την περασμένη Κυριακή, να εφαρμοστεί τουλάχιστον το μορατόριουμ που πρότεινε η Ιταλία στα κράτη που είναι μέλη του ΟΗΕ. Διατηρούμε ζωντανή την ελπίδα ότι η τρίτη χιλιετία θα εγκαινιαστεί με την αποδοχή αυτής της πρότασης.
<P>
Εν τω μεταξύ, συνεχίζουμε να εργαζόμαστε στην πράξη, υποστηρίζοντας πρωτοβουλίες όπως αυτή της περιοχής της Τοσκάνης που αποσκοπεί στη συγκέντρωση πόρων που θα μπορούσαν να επιτρέψουν στον Rocco Barnabei να πραγματοποιήσει την εξέταση του DNA για να αποδείξει την αθωότητά του και καλώντας εσάς, Πρόεδρε, να χρησιμοποιήσετε όλα τα μέσα που έχετε στη διάθεσή σας ώστε να φτάσει η φωνή του Ευρωπαϊκού Κοινοβουλίου και των ευρωπαϊκών θεσμικών οργάνων στις αμερικανικές αρχές.
<P>
Δικαίωμα ψήφου των γυναικών στο Κουβέιτ

<SPEAKER ID=123 NAME="Καραμάνου">
Κύριε Πρόεδρε, είναι πραγματικά λυπηρό στο λυκόφως του 20ού αιώνα, ενός αιώνα που σημαδεύτηκε θετικά από την ειρηνική επανάσταση των γυναικών, να υπάρχουν ακόμη χώρες, όπως το Κουβέιτ και το Αφγανιστάν, των οποίων ο μισός πληθυσμός, οι γυναίκες, στερείται ακόμη και των θεμελιωδών ανθρωπίνων δικαιωμάτων.
<P>
Στην περίπτωση του Κουβέιτ, αυτό που συνέβη στα τέλη Νοεμβρίου, όπου με 32 ψήφους κατά και 30 υπέρ απορρίφθηκε από το Κοινοβούλιο η πρόταση για αναγνώριση στις γυναίκες του δικαιώματος του εκλέγειν και εκλέγεσθαι, δεν αποτελεί απλά παραβίαση των ανθρωπίνων δικαιωμάτων των γυναικών και αποκρουστική πολιτική πράξη, αλλά κατά παράδοξο τρόπο και παραβίαση του ίδιου του Συντάγματος του Κουβέιτ, το οποίο στο άρθρο 29 επιτάσσει ότι όλοι οι πολίτες είναι ίσοι ενώπιον του νόμου, ανεξαρτήτως φύλου, θρησκείας, φυλής ή εθνικής καταγωγής. Επιπλέον αυτού, το Κουβέιτ έχει συνυπογράψει τη Διεθνή Σύμβαση του ΟΗΕ για την εξάλειψη κάθε μορφής διάκρισης εις βάρος των γυναικών. Φαίνεται πως τα μέλη της Νομοθετικής Συνέλευσης - όλοι τους άντρες βέβαια - δεν δεσμεύονται ούτε από τον Καταστατικό Χάρτη της χώρας ούτε από τους νόμους, ούτε από τις διεθνείς υποχρεώσεις τους, ούτε από την πολιτική βούληση της ηγεσίας της χώρας που υπέβαλε για ψήφιση το σχετικό διάταγμα. Αυτή η απόφαση όμως, πέρα από τον μεσαιωνικό μισογυνισμό που αποπνέει και τον βαθιά αντιδημοκρατικό της χαρακτήρα, αποτελεί σαφές μήνυμα αντίδρασης απέναντι σε οποιαδήποτε απόπειρα εκσυγχρονισμού και εκδημοκρατισμού της χώρας.
<P>
Γι' αυτό χρειάζεται σήμερα το Ευρωπαϊκό Κοινοβούλιο να στείλει ένα ισχυρό μήνυμα συμπαράστασης και αλληλεγγύης προς τις γυναίκες του Κουβέιτ, που αγωνίζονται για την κατάρτιση των θεμελιωδών δικαιωμάτων τους. Καλούμε επίσης τον εκπρόσωπο της Εθνοσυνέλευσης να καταβάλει κάθε προσπάθεια επανεξέτασης του θέματος και απόδοσης δικαιοσύνης στις γυναίκες, ώστε μέχρι τις επόμενες εκλογές του 2003 οι γυναίκες του Κουβέιτ να διαθέτουν πλήρη πολιτικά δικαιώματα: το δικαίωμα δηλαδή του εκλέγειν και του εκλέγεσθαι.

<SPEAKER ID=124 NAME="Nicholson of Winterbourne">
Κύριε Πρόεδρε, το κράτος του Κουβέιτ προσφέρει σήμερα πολλές ευκαιρίες σε ικανές γυναίκες. Μετά την Δρ. Rasha Al-Sabah, την επί μακρόν Υφυπουργό Ανώτατης Εκπαίδευσης, ακολουθούν η δρ. Fayezah Al-Khorafi, Πρόεδρος του Πανεπιστημίου του Κουβέιτ, η αυτής εξοχότης Nabila Al-Mulla, η οποία είναι πρέσβειρα του Κουβέιτ στην Αυστρία, η Siham Ruzuqi, η γενική γραμματέας στο Υπουργείο Πετρελαίου, άλλη μία γενική γραμματέας, η Sarah Duwaisan στο Υπουργείο Σχεδιασμού· και, στην κοινωνία των πολιτών, η Shaikha Hussah Al-Salim Al-Mubarek Al-Sabah, η Πρόεδρος του Dar Al-Athar Al-Islamiya, του Ισλαμικού Μουσείου του Κουβέιτ.
<P>
Γι αυτόν το λόγο και ύστερα από αυτά τα επιτεύγματα που πραγματοποίησαν κάποιες ικανότατες γυναίκες του Κουβέιτ, δεν αποτελεί έκπληξη το γεγονός ότι στις 16 Μαΐου 1999 η Αυτού Υψηλότης ο Πρίγκιπας του κράτους του Κουβέιτ εξέδωσε επίσημο διάταγμα που παρείχε στις γυναίκες του Κουβέιτ το δικαίωμα του εκλέγειν και του εκλέγεσθαι στο κοινοβούλιο. Όμως το Κοινοβούλιο απέρριψε αυτό το διάταγμα. Παρά αυτό το γεγονός, το Κοινοβούλιο του Κουβέιτ διαφέρει από τα άλλα κοινοβούλια του αραβικού κόλπου. Τα 50 μέλη του Κοινοβουλίου εκλέγονται άμεσα και δεν προτείνονται ούτε διορίζονται όπως συμβαίνει σε άλλα αραβικά κράτη του Κόλπου.
<P>
Οι βουλευτές μπορούν να θέτουν ερωτήσεις στους υπουργούς στο Κοινοβούλιο ανά πάσα στιγμή. Οι ερωτήσεις μπορεί να είναι τόσο σκληρές που μπορούν ακόμα και να προκαλέσουν την παραίτηση των υπουργών. Επίσης, το κοινοβούλιο ελέγχει τον ετήσιο προϋπολογισμό της κυβέρνησης.
<P>
Πιστεύω ότι σύντομα θα πραγματοποιηθεί και άλλη ψηφοφορία, ίσως σε δύο ή τρεις μήνες, επειδή πρόκειται για ένα δημοκρατικά εκλεγμένο κοινοβούλιο. Είναι αδιανόητο να μην να επιτευχθεί τελικά η καθολική ψηφοφορία σε μια δημοκρατία. Συνεπώς, ως βουλευτής, καλώ τους συναδέλφους μου βουλευτές - τόσο εδώ όσο και στα εθνικά κοινοβούλια - να ζητήσουν από τους βουλευτές του Κουβέιτ να δώσουν στις γυναίκες το δικαίωμα του εκλέγειν και εκλέγεσθαι. Πρόκειται για ένα ιστορικό βήμα προόδου για το οποίο πιστεύω ότι δεν θα μετανιώσουν.

<SPEAKER ID=125 NAME="Martens">
Κύριε Πρόεδρε, αναφέρομαι στο ψήφισμα για το δικαίωμα ψήφου των γυναικών στο Κουβέιτ. Πρόκειται για μία ιδιαίτερα ανησυχητική κατάσταση. Αφορά τα θεμελιώδη δικαιώματα του ανθρώπου. Αυτό το δικαίωμα περιλαμβάνεται και στο κουβετιανό σύνταγμα, όπως αναφέρεται στο ψήφισμα, και είναι φυσικό να εκτιμάται ιδιαίτερα το γεγονός ότι η κουβετιανή κυβέρνηση και το κοινοβούλιο επιχείρησαν να το εφαρμόσουν. Μόνο που αυτό επιχειρήθηκε κατά ένα ανεπιτυχή τρόπο. Το νομοσχέδιο δεν εγκρίθηκε για δύο λόγους. Αφενός δεν υποβλήθηκε κατά τον ορθό τρόπο. Ο εμίρης το υπέβαλε κατά τη διάρκεια των κοινοβουλευτικών διακοπών. Ένας άλλος λόγος είναι ότι η βάση του νομοσχεδίου δεν ήταν αυτή που έπρεπε, επομένως υπάρχει ένα πρόβλημα με τη νομική βάση. Ο εμίρης υπέβαλε το νομοσχέδιο κατά τη διάρκεια των κοινοβουλευτικών διακοπών. Για αυτό το λόγο, βουλευτές οι οποίοι συμφωνούσαν με το περιεχόμενο, το καταψήφισαν διαμαρτυρόμενοι για τη διαδικασία. Αυτό ισχύει και για τους 15 υπουργούς, οι οποίοι έχουν δικαίωμα ψήφου στο εν λόγω κοινοβούλιο.
<P>
Το δεύτερο πρόβλημα αναφέρεται κυρίως στους τοπικούς εκπροσώπους της κυβέρνησης. Αυτοί είναι όλοι άνδρες και δεν συμφωνούν με τη συμμετοχή στη λήψη αποφάσεων των γυναικών όσον αφορά την τοπική διοίκηση. Για αυτό το λόγο, πολλά μέλη του Κοινοβουλίου από φόβο για τη δική τους βάση - σε αυτή τη χώρα δεν υπάρχουν κομματικές διαρθρώσεις, αλλά καθένας εκλέγεται άμεσα - και από φόβο για την ίδια τη θέση τους, το καταψήφισαν.
<P>
Για το λόγο αυτό και τάσσομαι υπέρ του ψηφίσματος, κύριε Πρόεδρε. Καθόσον στο ψήφισμα, στην παράγραφο 4, αναφέρεται ότι μία αντιπροσωπεία θα επισκεφτεί το Κουβέιτ και θα πρέπει να συζητήσει και το πρόβλημα της τοπικής διοίκησης, καθώς και το θέμα της διαδικασίας, επειδή είναι ιδιαίτερα ατυχές να μην εγκρίνεται ένα τόσο σημαντικό νομοσχέδιο εξαιτίας ενός λάθους στη διαδικασία. Θα είμαι ευτυχής εάν εγκριθεί το ψήφισμα.

<SPEAKER ID=126 NAME="Evans, Jillian">
Κύριε Πρόεδρε, κάθε φορά που πληροφορούμαστε σε αυτό το Κοινοβούλιο την άρνηση της αναγνώρισης θεμελιωδών δικαιωμάτων του ανθρώπου, όπως το δικαίωμα του εκλέγειν ή το δικαίωμα του εκλέγεσθαι, αυτό θα πρέπει να ενδυναμώνει την απόφασή μας να προαγάγουμε και να βελτιώσουμε τη δημοκρατία σε όλα τα μέρη του κόσμου. Συνεπώς, παρ' όλο που η ψήφος της Εθνοσυνέλευσης του Κουβέιτ στις 30 Νοεμβρίου η οποία αρνήθηκε αυτά τα δικαιώματα στις γυναίκες του Κουβέιτ προκάλεσε βαθύτατη απογοήτευση, ωστόσο προσφέρει κάποια ελπίδα για το μέλλον. Η μικρή διαφορά της ψηφοφορίας του Νοεμβρίου ενδυνάμωσε την αποφασιστικότητα των γυναικών και των αντρών του Κουβέιτ που εργάζονται για αυτήν την αλλαγή του νόμου. Έχουν υποσχεθεί να μην εγκαταλείψουν αυτήν την εκστρατεία. Έχουν θέσει ως στόχο ότι στις κοινοβουλευτικές και δημοτικές εκλογές του 2003 θα είναι η πρώτη φορά που θα ψηφίσουν οι γυναίκες στο Κουβέιτ. Σκοπεύουν να υποβάλλουν κάθε χρόνο στην Εθνοσυνέλευση ένα νομοσχέδιο για τα δικαιώματα των γυναικών μέχρι να το επιτύχουν.
<P>
Παρ' όλο που καταδικάζουμε την απόφαση της Εθνοσυνέλευσης του Κουβέιτ της 30ης Νοεμβρίου, είναι εξίσου σημαντικό για εμάς να χρησιμοποιήσουμε τη δική μας θέση ως εκλεγμένοι βουλευτές για να ενθαρρύνουμε και να υποστηρίξουμε εκείνους που θέλουν να προκαλέσουν την αλλαγή. Εξάλλου, δεν έχουν περάσει πολλά χρόνια από τότε που οι γυναίκες σε πολλές χώρες της Ευρωπαϊκής Ένωσης συμμετείχαν σε πολυετείς εκστρατείες και διαμαρτυρίες προκειμένου να κερδίσουν το δικαίωμα του εκλέγειν και εκλέγεσθαι. Αυτό προκάλεσε αυτήν την αλλαγή.
<P>
Για παράδειγμα, στο Ηνωμένο Βασίλειο, το κίνημα για το δικαίωμα ψήφου ξεκίνησε το 1860. Μόλις το 1918 ορισμένες γυναίκες - όχι όλες - εξασφάλισαν αυτό το δικαίωμα. Μόλις το 1928 όλες οι γυναίκες του Ηνωμένου Βασιλείου απέκτησαν το δικαίωμα ψήφου. Αρα έχουμε ζήσει αυτές τις εκστρατείες παλαιότερα και σε άλλες χώρες. Εάν εξετάσουμε το ζήτημα σε διεθνές επίπεδο, το 1990 οι γυναίκες είχαν το δικαίωμα ψήφου σχεδόν σε όλες τις χώρες όπου μπορούσαν να ψηφίζουν και οι άντρες. Μόνο το Κουβέιτ χορήγησε το δικαίωμα ψήφου στους άντρες, αλλά όχι στις γυναίκες.
<P>
Αν και είναι δύσκολο για τους περισσότερους από εμάς να κατανοήσουμε αυτό το είδος συστήματος, έχουμε ευθύνη απέναντι στα άτομα που εργάζονται εκεί να τα υποστηρίξουμε με όποιο τρόπο μπορούμε.
<P>
Κατάσταση των γυναικών στο Αφγανιστάν

<SPEAKER ID=127 LANGUAGE="ES" NAME="Sornosa Martνnez">
Κύριε Πρόεδρε, θα ήθελα να ευχαριστήσω τις υπόλοιπες κοινοβουλευτικές Ομάδες για την υποστήριξη και τη συμβολή τους σε αυτήν την πρωτοβουλία υπέρ των γυναικών του Αφγανιστάν. Νομίζω ότι όλοι γνωρίζουν την κατάστασή τους και γι' αυτό στήριξαν την πρωτοβουλία αυτήν. Υπερασπιζόμενοι τα δικαιώματά τους υπερασπιζόμαστε και τα δικά μας δικαιώματα.
<P>
Το ψήφισμα που συζητάμε σήμερα πρέπει να αποτελέσει ένα ακόμη βήμα ώστε να μπει τέλος στην κατάσταση των γυναικών μιας χώρας, του Αφγανιστάν, όπου το καθεστώς των Ταλιμπάν, με τον αυταρχισμό του, σπέρνει τον τρόμο στον πληθυσμό και κρούει τον κώδωνα του κινδύνου διεθνώς. Η δημόσια εκτέλεση της Zaarmeena, η υποχρέωση να φορούν οι γυναίκες τσαντόρ, η άρνηση του δικαιώματός τους στην υγεία και την εκπαίδευση αποτελούν μονάχα μερικά παραδείγματα των κατάφωρων παραβιάσεων των ανθρωπίνων δικαιωμάτων που διαπράττονται στη χώρα αυτή. Βαρύτατες παραβιάσεις των δικαιωμάτων των γυναικών που διαπράττονται καθημερινά υπό την ατιμωρησία μιας Κυβέρνησης που υπογράφει και ενθαρρύνει πράξεις καταπίεσης και βασανισμού εις βάρος των γυναικών.
<P>
Το Κοινοβούλιο αυτό, το Ευρωπαϊκό Κοινοβούλιο, έχει την ηθική υποχρέωση να εκφράσει την αλληλεγγύη του προς τις γυναίκες του Αφγανιστάν, να ζητήσει από τον ΟΗΕ να παρέμβει πιο δραστικά, να ζητήσει από τα κράτη μέλη να εξακολουθήσουν να μην αναγνωρίζουν το καθεστώς των Ταλιμπάν μέχρις ότου το καθεστώς αυτό αρχίσει να σέβεται τα ανθρώπινα δικαιώματα και βάλει τέλος στις διακρίσεις κατά των γυναικών. Και η έγκριση του ψηφίσματος αυτού μπορεί να αποτελέσει ένα, έστω και μικρό, βήμα προς την κατεύθυνση αυτή.
<P>
Οι γυναίκες αποτελούμε σήμερα το 52% του παγκόσμιου πληθυσμού και, εντούτοις, είμαστε μία από τις ομάδες που υφίστανται περισσότερο από τις άλλες την περιθωριοποίηση και τις διακρίσεις. Η περίπτωση των γυναικών του Αφγανιστάν δίνει την εικόνα του προβλήματος της καταπάτησης των ανθρωπίνων δικαιωμάτων που συμβαίνει καθημερινά σε όλες τις γωνιές του πλανήτη αλλά και στην Ευρώπη μας. Είναι γνωστό το εμπόριο γυναικών, οι δολοφονίες, οι κακοποιήσεις, κ.λπ.. Ίσως να μην μπορούμε να κάνουμε και πολλά από αυτό το βήμα, έχουμε όμως το καθήκον να ασκήσουμε πίεση στον ΟΗΕ και τα κράτη μας.

<SPEAKER ID=128 NAME="Nicholson of Winterbourne">
Λαμβάνω το λόγο για τις γυναίκες του Αφγανιστάν. Καθώς πλησιάζουν τα Χριστούγεννα, προσφέρεται η ευκαιρία στους Μουσουλμάνους και τους Χριστιανούς, εν μέσω πολλών παραβιάσεων των δικαιωμάτων του ανθρώπου σε όλο τον κόσμο, να ενώσουν τις δυνάμεις τους εναντίον των δυνάμεων του κακού. Γιατί τόσο το Ισλάμ όσο και ο Χριστιανισμός σέβονται τα δικαιώματα των γυναικών και οι παραβιάσεις των δικαιωμάτων του ανθρώπου σε βάρος των γυναικών που λαμβάνουν χώρα στο Αφγανιστάν εδώ και πολύ καιρό αντιτίθενται στην ηθική του Ισλάμ. Κανένας σωστός Μουσουλμάνος στον κόσμο δεν θα υποστηρίξει τη μεταχείριση που επιφυλάσσουν στις γυναίκες οι κτηνώδεις Αφγανοί σαδιστές και βασανιστές. Η κατάσταση είναι απίστευτη, αλλά μπορούμε να δώσουμε τα χέρια μας και να ενώσουμε τις δυνάμεις μας για να ασκήσουμε πίεση στην κοινωνία των Ταλιμπάν και να απελευθερώσουμε αυτές τις δύστυχες γυναίκες.
<P>
Γιατί κάναμε πίσω; Ντρέπομαι για αυτό. Καλώ όλους μας να παρέμβουμε στο Αφγανιστάν με το Ισλάμ, τους Χριστιανούς, τους Εβραίους, με όλο τον κόσμο. Δεν είναι δυνατό να κάνουμε πίσω στη νέα χιλιετία: απελευθερώστε τώρα αυτές τις δύστυχες γυναίκες!

<SPEAKER ID=129 LANGUAGE="ES" NAME="Ferrer">
Κύριε Πρόεδρε, ζούμε σε μια εποχή γεμάτη αντιθέσεις και αντιφάσεις. Και ενώ στην Ευρωπαϊκή Ένωση αναγνωρίζονται στη γυναίκα όλα τα δικαιώματα που έχει ως άνθρωπος, σε ορισμένες χώρες τής στερείται ακόμα και το δικαίωμα του είναι, το δικαίωμα της ύπαρξης. Ενώ σήμερα το πρωί μια συνάδελφος κατέγραφε το γεγονός ότι τα τρία θεσμικά όργανα της Ευρωπαϊκής Ένωσης που είναι αρμόδια για την υπογραφή του προϋπολογισμού προεδρεύονται από γυναίκες και διέβλεπε από το γεγονός αυτό το τι μπορεί να σημάνει η τρίτη χιλιετία για την εδραίωση της ισότητας δικαιωμάτων και ευκαιριών μεταξύ ανδρών και γυναικών, στο Αφγανιστάν βλέπουμε ότι το καθεστώς των Ταλιμπάν όχι μόνο αρνείται στη γυναίκα - σε εκατομμύρια γυναικών - την άσκηση των πιο βασικών της δικαιωμάτων - όπως το δικαίωμα στη μόρφωση, την υγεία ή στην άσκηση ενός επαγγέλματος - όχι μόνο το καθεστώς αυτό τής ασκεί βία μόνο και μόνο επειδή είναι γυναίκα αλλά, επιπλέον, με την άρνηση των δικαιωμάτων αυτών, της στερεί και την ελευθερία να ζήσει τη ζωή της, της αρνείται την ανθρώπινή της υπόσταση.
<P>
Το Ευρωπαϊκό Κοινοβούλιο, πάντοτε ευαίσθητο στο ζήτημα των ανθρωπίνων δικαιωμάτων, δεν μπορεί να παραμείνει απαθές μπροστά στη μεγαλύτερη παραβίαση των δικαιωμάτων αυτών: τις συστηματικές διακρίσεις και τη βία που ασκείται σήμερα στις γυναίκες του Αφγανιστάν, όπου η δημόσια εκτέλεση της Zaarmeena αποτελεί μόνο ένα τραγικό παράδειγμα.
<P>
Έτσι, για μια ακόμη φορά, θέλουμε να καταδικάσουμε έντονα το καθεστώς των Ταλιμπάν. Θέλουμε να απαιτήσουμε από τη διεθνή κοινότητα και ειδικά από τα Ηνωμένα Έθνη αλλά και από την Ευρωπαϊκή Ένωση και τα κράτη μέλη της να παρέμβουν με όλα τα μέσα που διαθέτουν ώστε να σταματήσουν οι κατάφωρες διακρίσεις που υφίσταται η γυναίκα στο Αφγανιστάν. Και θέλουμε, κυρίως, να πιστοποιήσουμε την αλληλεγγύη μας με τις γυναίκες του Αφγανιστάν, και να τους διαμηνύσουμε ότι δεσμευόμαστε πως θα εξακολουθήσουμε να δουλεύουμε κοντά τους για να τους επιστραφεί η υπέρτατη ανθρώπινή τους αξιοπρέπεια.

<SPEAKER ID=130 NAME="Evans, Jillian">
Κύριε Πρόεδρε, απηχώ τα συναισθήματα των δύο προηγούμενων ομιλητών, εκφράζοντας ολόψυχα την ικανοποίησή μου για αυτό το ψήφισμα που καταδικάζει απερίφραστα την απεχθή στάση που τηρεί το καθεστώς των Ταλιμπάν στον τομέα των δικαιωμάτων του ανθρώπου στο Αφγανιστάν και κυρίως τις διώξεις των γυναικών του Αφγανιστάν στο όνομα της θρησκείας και του πολιτισμού.
<P>
Οι γυναίκες υπέφεραν περισσότερο από την τραγωδία του Αφγανιστάν σε όλη τη διάρκεια του πολυετούς πολέμου. Υπέστησαν πάμπολλες παραβιάσεις των δικαιωμάτων του ανθρώπου: βιασμούς, σεξουαλικές επιθέσεις, υποχρεωτικούς γάμους και πορνεία. Ο εκφοβισμός των γυναικών χρησιμοποιήθηκε ως μέσο ατίμωσης και υποβιβασμού της αξιοπρέπειας ολόκληρων κοινοτήτων.
<P>
Μετά την ανάληψη της εξουσίας από το καθεστώς των Ταλιμπάν το 1996, η δυστυχία των γυναικών του Αφγανιστάν συνεχίζεται. Επιβλήθηκε ένας βάρβαρος κοινωνικός κώδικας, που βασίζεται στον εκφοβισμό, την ταπείνωση και τον εξαναγκασμό του γυναικείου πληθυσμού που αποστερήθηκε όλα τα θεμελιώδη δικαιώματα του ανθρώπου. Για τις γυναίκες του Αφγανιστάν η ελευθερία της έκφρασης, το δικαίωμα στην εργασία, η ελευθερία να συμμετέχουν σε μαθήματα υγιεινής και οικογενειακού προγραμματισμού, η πρόσβαση στην εκπαίδευση, όλα αυτά τα πράγματα όπως τα ξέρουμε πολύ απλά δεν υφίστανται. Και όμως μόλις στις 15 Οκτωβρίου της φετινής χρονιάς το Ευρωπαϊκό Συμβούλιο έλαβε μέτρα για τον αεροπορικό αποκλεισμό και το πάγωμα κεφαλαίων προς τους Ταλιμπάν. Αιτία αυτών δεν ήταν οι πολιτικές τύπου απαρτχάιντ που εφαρμόζει το καθεστώς απέναντι στις γυναίκες, αλλά η προστασία που παρέχουν οι Ταλιμπάν στον κ. Bin Laden. Ωστόσο, πιστεύω ότι η ανάληψη αυτής της δράσης θα πρέπει να συνεχιστεί μέχρι τη στιγμή που θα σταματήσουν οι απαράδεχτες διακρίσεις σε βάρος των γυναικών του Αφγανιστάν.
<P>
Η πρώτη ομιλήτρια είχε δίκιο όταν έλεγε ότι αυτό το ψήφισμα μπορεί να διαδραματίσει κάποιο ρόλο σε αυτή τη διαδικασία. Ενδεχομένως ο ρόλος να είναι μικρός, αλλά σίγουρα έχουμε κάποια ευθύνη ως Κοινοβούλιο να παίξουμε κάποιο ρόλο ώστε να σταματήσει αυτό το καθεστώς και οι απάνθρωπες πολιτικές του.

<SPEAKER ID=131 LANGUAGE="IT" NAME="Morgantini">
Κύριε Πρόεδρε, μια εκπληκτική Αφγανή κοπέλα 21 ετών, που γλύτωσε εκ θαύματος από την αγριότητα των Tαλιμπάν και σήμερα είναι πρόσφυγας, μαζί με άλλες εκατοντάδες χιλιάδες γυναίκες, στο Ισλαμαμπάντ, μού είπε: " Τώρα είσαι στο Ευρωπαϊκό Κοινοβούλιο, μίλησε για μας! Να, πάρε, αυτό είναι το τσαντόρ μου. Δείξε το, δείξε στον κόσμο το σύμβολο και την πραγματικότητα της απαρνημένης, φυλακισμένης μας ύπαρξης, τα βιασμένα, σκοτωμένα, λιθοβολημένα μας σώματα" . Για το λόγο αυτό, σήμερα, μιλώντας σε αυτό το Κοινοβούλιο, για μια μόνο στιγμή θα φορέσω το τσαντόρ. Είναι μια κίνηση εξ ονόματος όλων των σκοτωμένων, βιασμένων, απαρνημένων γυναικών στο Αφγανιστάν και στον κόσμο.
<P>
(Χειροκροτήματα) Κάθε στιγμή τα δικαιώματα των γυναικών στο Αφγανιστάν παραβιάζονται. Οι γυναίκες του Αφγανιστάν και η αντίστασή τους χρειάζονται την αλληλεγγύη μας και τη δέσμευσή μας. Γι' αυτό ζητάμε από το Κοινοβούλιο, από το Συμβούλιο, την Επιτροπή και τα Ηνωμένα Έθνη να μην αναγνωρίσουν το καθεστώς των Ταλιμπάν και να προωθήσουν ένα πλαίσιο δράσης υπέρ των ΜΚΟ που δρουν στο Αφγανιστάν για τις θεμελιώδεις ελευθερίες των αφγανών γυναικών και για την οικονομική και κοινωνική τους χειραφέτηση, υπέρ των ΜΚΟ που στηρίζουν τις αφγανές γυναίκες πρόσφυγες. Πρέπει όμως να κάνουμε και κάτι άλλο μαζί: να παραχωρήσουμε το δικαίωμα ασύλου και συνδρομής στις γυναίκες που αναγκάζονται να δραπετεύσουν από το Αφγανιστάν.
<P>
(Χειροκροτήματα)

<SPEAKER ID=132 LANGUAGE="FR" NAME="Boudjenah">
Κύριε Πρόεδρε, γιατί γίνεται αναφορά στην κατάσταση των γυναικών στο Αφγανιστάν στο πλαίσιο της συζήτησης επί επικαίρων, επειγόντων και σημαντικών θεμάτων; Επειδή, όπως λεει μία από τις θαρραλέες αυτές γυναίκες οι οποίες αντιστέκονται και φωνάζουν για να πουν στον κόσμο τα αποτρόπαια τα οποία συμβαίνουν, και παραθέτω τα λόγια της: "οι διακρίσεις κατά των γυναικών κατέστησαν ένα τετριμμένο πρόβλημα στο σημερινό κόσμο, όμως αυτό που ζουν σήμερα οι γυναίκες στο Αφγανιστάν είναι μοναδικό και άνευ προηγουμένου" .
<P>
Λοιπόν, ναι, είναι περισσότερο από επείγον! Είναι επείγον από το 1996. Η τρομοκρατία και ο φανατισμός έπληξαν τη χώρα αυτή με την άφιξη των Ταλιμπάν. Οι γυναίκες είναι το αντικείμενο της αντιπάθειάς τους και το μίσος το οποίο εξαπολύουν εναντίον τους παίρνει τη μορφή απάνθρωπης βίας. Υφίστανται με βία, και τα μικρά κορίτσια ακόμη, ένα καθεστώς διαχωρισμού. Δεν έχουν δικαίωμα να μιλήσουν, δεν έχουν δικαίωμα στην ιατρική περίθαλψη, δεν έχουν δικαίωμα στην εργασία. Υποχρεώνονται να καλύπτονται από το κεφάλι μέχρι τα πόδια, δηλαδή να ζουν μέσα σε μία κινητή φυλακή. Υφίστανται χτυπήματα στο δρόμο απλώς και μόνο επειδή δεν καλύπτουν σωστά το πρόσωπο και τα μαλλιά. Εκτός από τις σωματικές κακώσεις, τα πάντα δείχνουν ότι το σύνολο σχεδόν των γυναικών που ζουν στο Αφγανιστάν υφίστανται ψυχολογικές πιέσεις που τις ωθούν έως την κατάθλιψη και την αυτοκτονία. Και η κατάσταση επιδεινώνεται συνέχεια επειδή τα μικρά κορίτσια δεν μπορούν να φοιτήσουν στα σχολεία μετά την ηλικία των εννέα ετών. Οι άμεσες συνέπειες σε όλα τα παιδιά είναι τραγικές: ένα παιδί στα πέντε πεθαίνει πριν γίνει πέντε ετών
<P>
Αυτές οι συνθήκες διαβίωσης είναι ακόμη πιο απαράδεκτες γιατί στο παρελθόν οι γυναίκες του Αφγανιστάν συμμετείχαν στη δημόσια ζωή ως σπουδάστριες, μέλη των ελευθερίων επαγγελμάτων, υπάλληλοι ή ακόμη ως μέλη της βουλής. Η μεταχείριση αυτή, την οποία είναι δύσκολο ακόμα και να τη διανοηθεί κανείς για ένα ανθρώπινο ον, δεν είναι ούτε θρησκευτικό πρόβλημα ούτε θέμα πολιτιστικών παραδόσεων, όπως ορισμένοι θα ήθελαν να το παρουσιάσουν. Είναι ένα βάρβαρο σύστημα το οποίο φυλακίζει τις γυναίκες σε αυτό το καθεστώς του υπανθρώπου. Εμείς πρέπει να αντιδράσουμε μπροστά σε αυτό το απαρτχάιντ. Πρέπει να σταματήσουμε αυτούς τους φανατικούς οι οποίοι διψούν για εξουσία και στηρίζονται κρυφά από το καθεστώς του Πακιστάν και τα κορανικά σχολεία του καθώς επίσης, δυστυχώς, και από τις αμερικανικές υπηρεσίες.
<P>
Πολλές γυναικείες οργανώσεις κάνουν έκκληση από καιρό στο σύνολο των κρατών να αυξήσουν τις πιέσεις προς τους Ταλιμπάν. Τα Ηνωμένα Έθνη και η Ευρωπαϊκή Ένωση θέτουν δικαίως ως όρο για τη βοήθειά τους την τήρηση των δικαιωμάτων του ανθρώπου. Όπως κάνουμε στο ψήφισμα το οποίο μαζί με την κ. Morgantini σας καλώ να ψηφίσετε μαζικά, καλώ το Συμβούλιο να μην αναγνωρίσει κανένα καθεστώς στο Αφγανιστάν όσο καιρό εξακολουθούν να γίνονται διακρίσεις με βάση το φύλο και να αντιδράσει πιο έντονα, τουλάχιστον όσο έντονα αντέδρασε και στην περίπτωση του Ben Laden. Εξάλλου, κάποιες ΜΚΟ δρουν σε ένα τμήμα της χώρας. Πρέπει να τις ενισχύσουμε, πρέπει να θεσπιστεί ένα πραγματικό σχέδιο δράσης προκειμένου να υποστηριχτεί το έργο τους. Εξάλλου, πρέπει να ενισχυθούν οι γυναίκες του Αφγανιστάν που ζουν στην Ευρώπη και οργανώνονται: πρέπει να λάβουν τη στήριξη και την ενίσχυσή μας.
<P>
(Χειροκροτήματα)
<P>
Συνθήκες κράτησης των πολιτικών κρατουμένων στο Τζιμπουτί:

<SPEAKER ID=133 NAME="Khanbhai">
Κύριε Πρόεδρε, το Τζιμπουτί έχει πληθυσμό μισό εκατομμύριο και δύο μουσουλμανικές φυλές, τις φυλές των Issa και των Afar. Τα πλεονεκτήματα του Τζιμπουτί ως κράτος είναι το λιμάνι του και η στρατηγική θέση του στο Κέρας της Αφρικής. Οι δυτικές δυνάμεις, συμπεριλαμβανομένης της Γαλλίας, εκμεταλλεύονται τη στρατηγική του θέση. Η Αιθιοπία χρησιμοποιεί το λιμάνι του. Παγιδευμένο στη διαμάχη μεταξύ των Afar και των Issa και στα προβλήματα των γειτονικών χωρών και δεχόμενο τις επιθυμίες και τις στρατηγικές πολιτικές των χωρών που εξουσιάζουν τη στρατηγική θέση του, υφίσταται μια κατάσταση που το καθιστά εξαιρετικά φτωχό και φυσικά χωρίς δημοκρατία.
<P>
Ο σημερινός ηγέτης του Τζιμπουτί κάνει πράγματα που απεχθανόμαστε απόλυτα. Ο ηγέτης των Afar είναι στη φυλακή, χωρίς δίκη, και οι οπαδοί του βρίσκονται σε τραγική κατάσταση. Έχει σχεδόν τυφλωθεί. Στο Τζιμπουτί σήμερα επικρατούν τέτοιες συνθήκες ώστε πραγματικά πρέπει να επανεξετάσουμε την πολιτική μας, επειδή η χώρα αυτή ανήκει στη Λομέ, λαμβάνει ενίσχυση από την Ευρωπαϊκή Ένωση και από ένα από τα κράτη μέλη μας, τη Γαλλία, κατέχει πολύ καλή στρατηγική θέση και ασκεί σημαντική επιρροή στο Τζιμπουτί.
<P>
Αυτό το είδος δικτατορίας, αυτό το είδος τρομοκρατίας των πολιτών και η κατάχρηση πόρων λόγω άσκοπων δαπανών σε όπλα για μια χώρα τέτοιου μεγέθους είναι τελείως ασυγχώρητα. Η χώρα αυτή θα έπρεπε να είναι κάτι σαν τη Σιγκαπούρη ή το Χονγκ Κονγκ της Αφρικής. Πράγματι, θα έπρεπε να είναι ένας τόπος ευημερίας. Για αυτό ελπίζω ότι όλοι θα υποστηρίξετε αυτό το ψήφισμα που καταδικάζει τις αποτρόπαιες συνθήκες των φυλακισμένων και των πολιτών στο Τζιμπουτί.

<SPEAKER ID=134 LANGUAGE="FR" NAME="Sylla">
Κύριε Πρόεδρε, αγαπητοί συνάδελφοι, με μεγάλη συγκίνηση απονείμαμε όλοι μαζί, εχθές, το βραβείο Sakharov στον κ. Gusmao, ο οποίος είχε φυλακιστεί από το αυταρχικό καθεστώς της Τζακάρτα. Στο πρόσωπό του, το βραβείο Sakharov τιμά τον αγώνα όλων των γυναικών και ανδρών οι οποίοι, σε όλον τον κόσμο, μάχονται για περισσότερη δικαιοσύνη, δημοκρατία και ελευθερία.
<P>
Αυτός είναι ο λόγος για τον οποίο θα σας ήμουν ευγνώμων εάν δίνατε ιδιαίτερη προσοχή στις παραβιάσεις των δικαιωμάτων του ανθρώπου στο Τζιμπουτί και, ιδιαίτερα, στην κατάσταση των πολιτικών κρατουμένων. Κατά μείζονα λόγω δε επειδή, όπως υπενθύμισαν κάποιοι συνάδελφοι, πολλά κράτη της Ένωσης διατηρούν πολύ στενές σχέσεις με το Τζιμπουτί. Εχθές, πολλές ενώσεις στη Γαλλία διαμαρτυρήθηκαν, πολύ έντονα, τη στιγμή κατά την οποία η Γαλλία ήταν έτοιμη να χορηγήσει, ξανά, ενισχύσεις στη χώρα αυτή.
<P>
Πρέπει να γνωρίζουμε ότι, εδώ και εννέα έτη, το μεγαλύτερο τμήμα των ιδίων δημοσιονομικών πόρων της χώρας διατίθεται για τη χρηματοδότηση του εμφυλίου πολέμου. Εδώ και επτά μήνες δεν έχουν πληρωθεί οι μισθοί και οι συντάξεις. Παρά τα προηγούμενα ψηφίσματα του Κοινοβουλίου, το οποίο στηρίχθηκε στην έκθεση της Διεθνούς Ομοσπονδίας των Δικαιωμάτων του Ανθρώπου, που επιβεβαιώνει τις δυσχερείς συνθήκες κράτησης των πολιτικών κρατουμένων, οι καταχρήσεις, οι ταπεινώσεις και οι σωματικές κακώσεις που υφίστανται τα άτομα αποτελούν συνήθη πρακτική στις φυλακές του Τζιμπουτί, ιδίως στη φυλακή του Gabode. Στη φυλακή αυτή, 45 άτομα τα οποία έκαναν απεργία πείνας, τον παρελθόντα Μάιο, δεν είχαν πρόσβαση σε ιατρική περίθαλψη. Ορισμένοι από αυτούς απεβίωσαν. Οι οικογένειες των κρατουμένων υφίστανται συνεχείς πιέσεις και απειλές, γυναίκες βιάζονται και βασανίζονται. Ο στρατός, η αστυνομία και η χωροφυλακή πραγματοποιούν στρατιωτικές επιχειρήσεις στις περιοχές Tadjoura και Obock και επιβάλουν στον πληθυσμό της βόρειας περιοχής της χώρας έναν θανάσιμο επισιτιστικό αποκλεισμό.
<P>
Υπενθυμίζω ότι το Τζιμπουτί έχει υπογράψει τη Σύμβαση του Λομέ η οποία ορίζει, στο άρθρο 5, ότι η αναπτυξιακή βοήθεια έχει ως προϋπόθεση τον σεβασμό των δικαιωμάτων του ανθρώπου. Και αυτό προϋποθέτει σήμερα, νομίζω με τρόπο σαφή, ελευθερία γνώμης και έκφρασης, αδιάβλητες δίκες, πρόσβαση των κρατουμένων σε στοιχειώδη περίθαλψη και την επιστροφή των προσφυγικών ή εκτοπισθέντων πληθυσμών στην περιφέρεια καταγωγής τους.
<P>
Πιστεύω ότι το Συμβούλιο και η Επιτροπή πρέπει να καταβάλουν κάθε δυνατή προσπάθεια προκειμένου να σεβαστεί το Τζιμπουτί τις συμβάσεις τις οποίες έχει υπογράψει η χώρα αυτή. Πιστεύω, επίσης, ότι πρέπει να εξευρεθεί το γρηγορότερο δυνατό μία πολιτική και ειρηνική λύση.
<P>
Περατώνω λέγοντας, απλώς, ότι είναι σημαντικό η Προεδρία μας να διαβιβάσει το ψήφισμα αυτό στο Συμβούλιο, την Επιτροπή, τη Συνέλευση Ίσης Εκπροσώπησης ΑΚΕ/ΕΕ. Αγαπητοί συνάδελφοι, ο αιώνας αυτό άρχισε με το μεγάλο πόλεμο και τελείωσε με τις τρομακτικές εικόνες της εθνοκάθαρσης στην πρώην Γιουγκοσλαβία και τη Ρουάντα. Ελπίζω ειλικρινά ότι σήμερα θα τηρήσουμε αδιάλλακτη στάση έναντι όλων των καθημερινών προσβολών των δικαιωμάτων του ανθρώπου γιατί αυτές οι μικρές δειλίες είναι εκείνες που προκαλούν τις γενοκτονίες.

<SPEAKER ID=135 LANGUAGE="FR" NAME="Boumediene-Thiery">
Κύριε Πρόεδρε, αγαπητοί συνάδελφοι, η κατάσταση των δικαιωμάτων του ανθρώπου στο Τζιμπουτί μάς ανησυχεί ιδιαίτερα. Οι πολιτικοί κατάδικοι κρατούνται κάτω από ανησυχητικές συνθήκες: συνωστισμός σε μικρά κελιά, απομόνωση, έλλειψη υγιεινής και ιατρικής περίθαλψης. Πολλές φορές σημειώθηκε η εμφάνιση επιδημίας φυματίωσης. Δύο κρατούμενοι έχουν ήδη αποβιώσει λόγω έλλειψης περίθαλψης. Οι πολιτικοί κρατούμενοι προβαίνουν σε απεργίες πείνας προκειμένου να διαμαρτυρηθούν για τις συνθήκες κράτησής τους, να ζητήσουν πρόσβαση στην ιατρική περίθαλψη, καθώς και την απελευθέρωσή τους, ελλείψει δίκαιης δίκης.
<P>
Πρέπει να υπενθυμιστεί ότι η πλειονότητα των φυλακισμένων βρίσκονται υπό καθεστώς προσωρινής κράτησης χωρίς δικαστική ανάκριση. Μεταξύ αυτών των ασθενών κρατουμένων, βρίσκεται ο κ. Mohamed Kadamiousouf, εκπρόσωπος στην Ευρώπη του Μετώπου της Αποκατάστασης της Ένωσης και της Δημοκρατίας ο οποίος απελάθηκε παράνομα από την Αιθιοπία το 1997 και ο οποίος, ελλείψει ιατρικής περίθαλψης, κινδυνεύει να χάσει την όρασή του. Δεδομένου ότι ο σεβασμός των ανθρωπίνων δικαιωμάτων αποτελεί βασικό στοιχείο για την αναπτυξιακή συνεργασία μεταξύ της Ευρωπαϊκής Ένωσης και της Δημοκρατίας του Τζιμπουτί, ζητούμε, στο όνομα της τήρησης των αρχών αυτών, την απελευθέρωση όλων των πολιτικών κρατουμένων, την πρόσβαση όλων των κρατουμένων σε ιατρική περίθαλψη - και ιδιαίτερα την παροχή επείγουσας ιατρικής περίθαλψης στον κ. Mohamed Kadamiousouf, ο οποίος κινδυνεύει να χάσει την όρασή του - τη διασφάλιση της ελευθερίας έκφρασης και του πολιτικού πλουραλισμού, όροι οι οποίοι είναι απαραίτητοι για κάθε δημοκρατία, καθώς και τον τερματισμό της καταπίεσης των αντιφρονούντων. Τέλος, ζητούμε από την Επιτροπή να θέσει σε εφαρμογή όλα τα μέσα τα οποία έχει στη διάθεσή της στο πλαίσιο των αρμοδιοτήτων της προκειμένου να διασφαλιστεί ο σεβασμός των ανθρωπίνων δικαιωμάτων στο Τζιμπουτί.

<SPEAKER ID=136 LANGUAGE="FR" NAME="Bordes">
Κύριε Πρόεδρε, εξανίσταμαι λόγω των συνθηκών κράτησης των πολιτικών κρατουμένων στο Τζιμπουτί, όμως εξανίσταμαι εξίσου λόγω της υποκρισίας των ηγετών του γαλλικού κράτους, οι οποίοι θα μπορούσαν, εάν ήθελαν, να τερματίσουν αμέσως την αυταρχικότητα και τις αυθαιρεσίες του καθεστώτος του Τζιμπουτί. Γιατί, επιτέλους, οι πάντες γνωρίζουν ότι το καθεστώς του Τζιμπουτί διατηρείται χάρη στο γαλλικό κράτος. Χωρίς την οικονομική ενίσχυση του Παρισιού, χωρίς την παρουσία μιας από τις κυριότερες βάσεις του γαλλικού στρατού στο εξωτερικό, το καθεστώς αυτό δεν θα επιζούσε ούτε ένα μήνα.
<P>
Οι ηγέτες του γαλλικού κράτους, οποιοσδήποτε και εάν είναι ο πολιτικός προσανατολισμός τους, κάνουν κηρύγματα στο Παρίσι για τα δικαιώματα του ανθρώπου, υποστηρίζουν όμως, στην Αφρική ή την Ασία, καθεστώτα που καταπατούν τα πλέον στοιχειώδη δικαιώματα και ελευθερίες.
<P>
Έτσι λοιπόν, το να καταφερόμαστε μόνο κατά της κυβέρνησης του Τζιμπουτί σημαίνει, στην καλύτερη περίπτωση, ότι αποκρύπτουμε τις ευθύνες της γαλλικής κυβέρνησης, όμως, στην πραγματικότητα, με τον τρόπο αυτό εγκρίνουμε μία πολιτική στήριξης ενός αυταρχικού και καταπιεστικού καθεστώτος.
<P>
Μπορούμε να προσυπογράψουμε τη διαμαρτυρία κατά των συνθηκών κράτησης των φυλακισμένων στο Τζιμπουτί μόνο εάν τονίσουμε σαφώς ότι μπορεί μεν οι φύλακες να βρίσκονται εκεί, αλλά οι πραγματικοί υπεύθυνοι βρίσκονται σε κάποια από τα επίσημα μέγαρα της Γαλλικής Δημοκρατίας.
<P>
Κράτηση του Προέδρου του Ελεγκτικού Συνεδρίου στη Νικαράγουα:

<SPEAKER ID=137 LANGUAGE="DE" NAME="Liese">
Κύριε Πρόεδρε, αξιότιμε κύριε Επίτροπε Verheugen, κυρίες και κύριοι, η κράτηση του Προέδρου του Ελεγκτικού Συνεδρίου στη Νικαράγουα, του κυρίου Agustνn Jarquνn, και οι θεσμικές αλλαγές που θα πρέπει να ερμηνευθούν ως αποδυνάμωση του Ελεγκτικού Συνεδρίου μάς προκαλούν μεγάλη ανησυχία. Στο ζήτημα αυτό βρισκόμαστε σε σύμπνοια με τους εκπροσώπους των κρατών μελών στο Συμβούλιο και αν το βλέπω σωστά, κύριε Επίτροπε Verheugen, βρισκόμαστε σε σύμπνοια και με την Ευρωπαϊκή Επιτροπή. Μόλις τώρα πληροφορηθήκαμε ότι ο πρεσβευτής της Νικαράγουα στις Βρυξέλλες παραιτήθηκε, καθότι δεν θέλει πλέον να εκπροσωπεί την κυβέρνηση αυτή στη Νικαράγουα, λόγω των γεγονότων των τελευταίων εβδομάδων. Ο κ. Agustνn Jarquνn είναι ένας ειλικρινής δημοκράτης και διεκπεραίωνε την εργασία του ως Πρόεδρος του Ελεγκτικού Συνεδρίου αποτελεσματικά και ανεξάρτητα. Την άποψη αυτή την συμμερίζονται όχι μόνο όσοι από εμάς τον γνώριζαν προσωπικά αλλά και οι συνάδελφοί του στα Ελεγκτικά Συνέδρια των κρατών της Κεντρικής Αμερικής και της Καραϊβικής που τον είχαν εκλέξει ως Πρόεδρο της οργάνωσης OCCEF. Με το ίδιο πνεύμα έχουν εκφραστεί και οι εκπρόσωποι του Διεθνούς Νομισματικού Ταμείου και της Διαμερικανικής Τράπεζας Ανάπτυξης.
<P>
Προφανώς η δουλειά του ήταν τόσο αποτελεσματική ώστε δεν άρεσε σε μερικά από τα μέλη τόσο της σημερινής όσο και της προηγούμενης κυβέρνησης της Νικαράγουα. Τους τελευταίους μήνες, η κυβέρνηση αποδυνάμωνε συστηματικά το Ελεγκτικό Συνέδριο. Η αποδυνάμωση αυτή κορυφώθηκε με μια συμφωνία που έκλεισε η σημερινή κυβέρνηση της Νικαράγουα με το κόμμα που είχε σχηματίσει την προηγούμενη κυβέρνηση. Η συμφωνία αυτή είχε ως αποτέλεσμα την κατάργηση της θέσης του Προέδρου του Ελεγκτικού Συνεδρίου και την εγκατάσταση ενός οργάνου στο οποίο υπερισχύουν τα κομματικά συμφέροντα. Στις 10 Νοεμβρίου του τρέχοντος έτους, ο μέχρι τούδε Πρόεδρος του Ελεγκτικού Συνεδρίου συνελήφθη λόγω γεγονότων που κατά την άποψή μας δεν δικαιολογούν σε καμία περίπτωση μια σύλληψη.
<P>
Η Ευρωπαϊκή Ένωση και ειδικά το Ευρωπαϊκό Κοινοβούλιο δεν μπορούν να αποδεχθούν τη συστηματική αποδυνάμωση του Ελεγκτικού Συνεδρίου. Εμείς, το Ευρωπαϊκό Κοινοβούλιο, αναγκάσαμε την Ευρωπαϊκή Επιτροπή σε παραίτηση, επειδή δεν μπορούσε να αντικρούσει τις κατηγορίες που είχαν προβάλει εις βάρος της το Ελεγκτικό Συνέδριο και άλλοι, ότι είχε διαχειριστεί αναποτελεσματικά τους πόρους της ΕΕ. Μπορείτε να φαντασθείτε, κυρίες και κύριοι, τι θα γινόταν αν είχαν ρίξει στη φυλακή με κάποιο φθηνό πρόσχημα τον Πρόεδρο του Ελεγκτικού Συνεδρίου ή κάποιον εξέχοντα εκπρόσωπο ελεγκτικής υπηρεσίας; Πιστεύω ότι θα ήταν τεράστια η κατακραυγή.
<P>
Όπως μαθαίνουμε, δεν χρειάζεται προς στιγμή να ανησυχούμε για την υγεία του κ. Jarquνn αλλά θα παρακολουθούμε με μεγάλη προσοχή αν τυχαίνει σωστής μεταχείρισης. Ανησυχούμε ιδιαίτερα επειδή ακούστηκε ότι η οικογένειά του - και ειδικά η κόρη του - δέχθηκε σωματική επίθεση. Παρακαλώ την Επιτροπή να παρακολουθήσει με προσοχή και αυτές τις εξελίξεις.
<P>
Θα απευθυνθώ τώρα στον Πρόεδρο της Νικαράγουα, τον δρ. Arnoldo Alemαn στην ισπανική γλώσσα.
<P>
Contralorνa General, όπως εσείς ονομάζετε το Ελεγκτικό Συνέδριο, ισχυρή και ανεξάρτητη.
<P>
Κύριε Πρόεδρε, εάν ενδιαφέρεστε για το καλό του λαού σας, σταματήστε να αποδυναμώνετε συστηματικά το Ελεγκτικό σας Συνέδριο και τα μέλη του και αποσύρετε την απόφαση για την κατάργηση της θέσης του Προέδρου του Ελεγκτικού Συνεδρίου, του αποκαλούμενου "Pacto";.
<P>
Κυρίες και κύριοι σας ευχαριστώ πολύ.
<P>
(Χειροκροτήματα)

<SPEAKER ID=138 LANGUAGE="PT" NAME="Casaca">
Κύριε Πρόεδρε, τα ανθρώπινα δικαιώματα, η ελευθερία και η λειτουργία του δημοκρατικού πολιτεύματος συνιστούν ουσιαστικές και αδιαμφισβήτητες αξίες. Για τον λόγο αυτό, δεν δεχόμαστε κανέναν περιορισμό αυτών των αξιών με πρόσχημα κάποια κριτήρια εθνικής κυριαρχίας ή την τήρηση γεωστρατηγικών ισορροπιών. Η συγκρότηση διεθνών ποινικών δικαστηρίων, η μη παραγραφή εγκλημάτων κατά της ανθρωπότητας, η μη υποταγή της πολιτικής για τα ανθρώπινα δικαιώματα στα εμπορικά συμφέροντα του κράτους, όλα αυτά αποτελούν αρχές και στόχους που φρονούμε ότι είναι ουσιαστικά.
<P>
Το ενδεχόμενο να χρησιμοποιείται μία δικαστική διαδικασία για την εξυπηρέτηση πολιτικών στόχων μάς κάνει να ανησυχούμε και αιτιολογεί τη μέγιστη προσοχή όσον αφορά την εξέλιξη της κατάστασης στη Νικαράγουα. Θεωρούμε, επομένως, ότι το Ευρωπαϊκό Κοινοβούλιο οφείλει να συνεχίσει να παρακολουθεί τη συγκεκριμένη διαδικασία και, εάν τυχόν οι υποψίες μας τελικώς επιβεβαιωθούν, είτε από πλευράς μας είτε από τη μεριά ευυπόληπτων και αξιόπιστων οργανώσεων προάσπισης των ανθρωπίνων δικαιωμάτων, θα πρέπει να καταβάλουμε κάθε δυνατή προσπάθεια ώστε να θέσουμε τέρμα σε αυτή την κατάσταση.
<P>
Κατόπιν τούτου, και βάσει των αρχών για τις οποίες αγωνιζόμαστε, οφείλουμε να επιδείξουμε αυστηρότητα και φρόνηση προτού θέσουμε υπό αμφισβήτηση μία απόφαση δικαστηρίου ενός κυρίαρχου κράτους. Από την άλλη, δεν αιτιολογείται καμία δική μας παρέμβαση στο πώς εφαρμόζεται στην πράξη το καθεστώς ασυμβίβαστων και συμφερόντων όσον αφορά την ανάληψη πολιτικών αξιωμάτων στη Νικαράγουα.
<P>
Η παρέμβασή μας δεν θα πρέπει να συναρτάται από τα αποτελέσματα των δημοσκοπήσεων σχετικά με τη δημοτικότητα των διαφόρων υποψηφίων για τις προεδρικές εκλογές, ή να πραγματοποιείται με αναφορά στα κυριότερα θέματα που συζητούνται κατά την προεκλογική περίοδο σε ένα κυρίαρχο κράτος, θέματα για τα οποία οι ψηφοφόροι της Νικαράγουα θα κληθούν σύντομα να εκφράσουν την ετυμηγορία τους και για τα οποία αυτοί, και μονάχα αυτοί, έχουν το δικαίωμα να εκφέρουν άποψη. Σχετικά με αυτό, θα επιθυμούσαμε να μάθουμε ποια θα ήταν η αντίδρασή σας εάν καταθέταμε μια πρόταση ψηφίσματος όπου θα απαιτούσαμε το πόθεν έσχες από κάποιον πρώην πρωθυπουργό ενός κράτους μέλους για μίζες που εισέπραξε σε υποθέσεις πωλήσεως όπλων, στηριζόμενοι απλώς σε δημοσκοπήσεις και περιφρονώντας τους θεσμούς του συγκεκριμένου κράτους μέλους.
<P>
Ένα ψήφισμα παρόμοιου χαρακτήρα θα είχε μεγαλύτερο νόημα εάν αφορούσε ένα κράτος μέλος της Ευρωπαϊκής Ένωσης παρά μια τρίτη χώρα, αλλά θα ισοδυναμούσε, ακόμη και σε εκείνη την περίπτωση, με πράξη υπονόμευσης της λειτουργίας των θεσμών του εν λόγω κράτους και, συγχρόνως, θα υποτιμούσε την ικανότητα των πολιτών του να διευθετήσουν το συγκεκριμένο πρόβλημα δίχως έξωθεν παρεμβάσεις. Για τους λόγους που προανέφερα, απευθύνουμε έκκληση προς την Ομάδα του ΕΛΚ να αναβάλει αυτή την ψηφοφορία για την επόμενη σύνοδο και, εάν στο μεταξύ επιβεβαιωθούν τα πολιτικά κίνητρα της φυλάκισης του κ. Agustνn Jarquνn, τότε πράγματι να ενεργήσουμε αναλόγως.

<SPEAKER ID=139 NAME="Maaten">
Κύριε Πρόεδρε, η Ομάδα των Φιλελευθέρων έχει σοβαρές επιφυλάξεις για το χαρακτηρισμό αυτού του ψηφίσματος ως επείγοντος. Το πρόβλημα σχετικά με την αντιμετώπιση του Προέδρου του Ελεγκτικού Συνεδρίου της Νικαράγουα, κ. Agustin Jarquνn, από τη κυβέρνηση της Νικαράγουα διαρκεί εδώ και περισσότερο από ένα χρόνο. Είναι φυσικά ένα σοβαρό θέμα το οποίο απαιτεί σοβαρή συζήτηση, αλλά καλύτερα αυτό να γίνει στην αρμόδια επιτροπή και όχι με βεβιασμένο τρόπο.
<P>
Πρόκειται για ένα πολιτικό θέμα. Και το ερώτημα είναι: ήταν τα κίνητρα του Ελεγκτικού Συνεδρίου πολιτικά, όταν κατηγόρησε τη δημοκρατικά εκλεγμένη κυβέρνηση για διαφθορά; Αυτό είναι πιθανόν. Ο κ. Agustin Jarquνn, ο οποίος τώρα κρατείται, αποτελεί έναν πιθανό υποψήφιο για την προεδρία.
<P>
Υπάρχει ένα ακόμη ερώτημα. Υφίσταται διαφθορά στην κυβέρνηση της Νικαράγουα όπως την εννοεί ο κ. Jarquνn; Αυτό είναι πιθανόν, επειδή πολλοί ισχυρίζονται ότι ο κ. Jarquνn είναι αδέκαστος. Δεν οφείλουμε να κάνουμε μία πολιτική κομματική επιλογή στη Νικαράγουα.
<P>
Κύριε Πρόεδρε, η υπόθεση, επί του παρόντος, βρίσκεται εκεί όπου ανήκει, δηλαδή ενώπιον του δικαστηρίου της Νικαράγουα, και δεν θα πρέπει να βρεθεί εκεί όπου δεν ανήκει, δηλαδή στο παρόν Κοινοβούλιο.

<SPEAKER ID=140 LANGUAGE="ES" NAME="Knφrr Borrΰs">
Κύριε Πρόεδρε, ως μέλος της Ομάδας των Πρασίνων / Ευρωπαϊκής Ελεύθερης Συμμαχίας και ως βάσκος βουλευτής, οφείλω να πω ότι, κατά πρώτον, η Ευρωπαϊκή Ένωση απευθύνθηκε ήδη, διά της διπλωματικής οδού, στην Κυβέρνηση της Νικαράγουα στις 18 Νοεμβρίου προκειμένου να βρεθεί μια γρήγορη λύση στο θέμα που μας απασχολεί σήμερα και να αρθούν τα εμπόδια που αντιτίθενται στο Ελεγκτικό Συνέδριο της Δημοκρατίας της Νικαράγουα, αλλά και για να πει η Ένωση στη χώρα αυτή, κατηγορηματικότατα, ότι, εάν δεν υπάρχει διαφάνεια, μπορεί να χάσει τα κεφάλαια της Ευρωπαϊκής Ένωσης.
<P>
Μπορεί, προφανώς, να αμφισβητήσει κανείς τα μέσα που χρησιμοποίησε ο κ. Jarquνn για έναν απολύτως νόμιμο σκοπό, όπως είναι η έρευνα της καλπάζουσας διαφθοράς στη Νικαράγουα, διαφθορά η οποία φτάνει ως τα πιο υψηλά αξιώματα και φτάνει επίσης ως το σημείο, για παράδειγμα, να πολλαπλασιάζεται σχεδόν επί 1000 η περιουσία του Προέδρου της Δημοκρατίας. Αυτό που είναι όμως απολύτως αδιαμφισβήτητο για κάθε αμερόληπτο παρατηρητή είναι ότι αυτό που επιδιώχθηκε ήταν να αποφευχθεί ακριβώς η έρευνα της διαφθοράς με την ανοχή, μάλιστα, των σαντινίστας και να βγει από τη μέση αυτός που επρόκειτο να γίνει ο αρχηγός της αντιπολίτευσης στη Δημοκρατία της Νικαράγουα.
<P>
Ελπίζω ότι η Ευρωπαϊκή Ένωση θα πάρει θέση επί του θέματος, όπως είναι επιθυμητό.

<SPEAKER ID=141 LANGUAGE="DE" NAME="Verheugen">
Κύριε Πρόεδρε, αξιότιμοι κυρίες και κύριοι βουλευτές, η παρούσα συζήτηση για τα ανθρώπινα δικαιώματα δείχνει για ακόμα μια φορά την αναγκαιότητα να επαγρυπνούμε, ως Ευρωπαϊκή Ένωση, όσον αφορά τα ζητήματα αυτά. Όλες οι επιμέρους περιπτώσεις που συζητήθηκαν εδώ σήμερα το απόγευμα παραπέμπουν σε θεμελιώδεις παραβιάσεις των ανθρωπίνων δικαιωμάτων. Στην περίπτωση της θανατικής ποινής τόσο στην Υεμένη όσο και στις ΗΠΑ πρόκειται για το απόλυτα θεμελιώδες δικαίωμα στη ζωή. Στην περίπτωση της διάκρισης εις βάρος των γυναικών στο Κουβέϊτ και στο Αφγανιστάν πρόκειται για το δικαίωμα των πολιτών στην ισότητα. Στην περίπτωση του Τζιμπουτί πρόκειται για το δικαίωμα της ελευθερίας έκφρασης, πρόκειται για την ελευθερία της πολιτικής δραστηριότητας. Στην περίπτωση της Νικαράγουα - εδώ έχω διαφορετική άποψη από μερικούς άλλους που πήραν εδώ τον λόγο - πρόκεται σαφώς για το ίδιο το κράτος δικαίου και για το ότι σε ένα κράτος δικαίου πρέπει να μπορεί να προστατεύεται κανείς από αυθαιρεσίες τις ύπατης κρατικής εξουσίας.
<P>
Ενόψει του λιγοστού χρόνου που έχω στη διάθεσή μου θα κάνω μόνο λίγες ακόμη παρατηρήσεις από την πλευρά της Επιτροπής. Όσον αφορά τη θανατική ποινή, συμφωνούμε όλοι μας ότι η θανατική ποινή αντίκειται στα ευρωπαϊκά μας πρότυπα και πρέπει να καταδικάζεται δριμύτατα. Η εκτέλεση της θανατικής ποινής είναι μια απάνθρωπη πράξη που δεν επιτρέπεται να έχει θέση σε μια πολιτισμένη κοινωνία.
<P>
Γνωρίζουμε λοιπόν πώς θα πρέπει να αξιολογούμε το γεγονός όταν σε μεμονωμένα κράτη εκδίδονται αποφάσεις που καταδικάζουν σε θανατική ποινή ή όταν οι ποινές αυτές εκτελούνται. Σε κάθε μεμονωμένη περίπτωση θα πρέπει να εξετάζεται το τι είμαστε σε θέση να κάνουμε ώστε να παρεμποδίσουμε την έκδοση τέτοιων αποφάσεων και ακόμα περισσότερο την εκτέλεσή τους. Αυτό συμβαίνει και στις περιπτώσεις που αναφέρθηκαν εδώ. Η Ευρωπαϊκή Ένωση έχει θέσει σαφείς κανόνες σχετικά με τον τρόπο που θα αντιδρά όταν δεν τηρούνται ούτε καν οι ελάχιστες προδιαγραφές. Σε τέτοιες περιπτώσεις η Ευρωπαϊκή Ένωση θα πρέπει να παρεμβαίνει.
<P>
Θέλω να παραπέμψω σε δύο από αυτές τις ελάχιστες προδιαγραφές και συγκεκριμένα στις περιπτώσεις που καταδικάζονται εις θάνατο άτομα που τη στιγμή της εγκληματικής τους πράξης δεν είχαν συμπληρώσει ακόμα τα 18 τους χρόνια ή άτομα διανοητικά ανάπηρα.
<P>
Σχετικά με το θέμα των γυναικών στο Κουβέιτ, επιτρέψτε μου να πω εν συντομία ότι η Επιτροπή, όπως και οι βουλευτές του Ευρωπαϊκού Κοινοβουλίου, αισθάνεται τεράστια απογοήτευση με το αποτέλεσμα της ψηφοφορίας στο κοινοβούλιο του Κουβέιτ στις 30 Νοεμβρίου. Εντούτοις πρέπει να ειπωθεί, όπως εξάλλου παρουσιάσθηκε και εδώ, ότι με το άμεσα εκλεγμένο κοινοβούλιό του το Κουβέιτ ανήκει στα πλεόν δημοκρατικά κράτη της περιοχής του Κόλπου. Τούτο όμως δεν αλλάζει τίποτα στο γεγονός ότι η ψήφος αυτή έρχεται σε αντίθεση με τη Διεθνή Σύμβαση των Ηνωμένων Εθνών για την καταπολέμηση κάθε μορφής διακρίσεων καθώς και σε αντίθεση προς το διεθνές σύμφωνο σχετικά με τα αστικά και τα πολιτικά δικαιώματα. Το Κουβέιτ έχει συνυπογράψει και τα δύο σύμφωνα. Η Επιτροπή ανησυχεί πολύ που το Κουβέιτ δεν τηρεί αυτό το σύμφωνο που έχει κυρωθεί σε διεθνές επίπεδο.
<P>
Οφείλουμε να ομολογήσουμε ότι οι εξελίξεις αυτές είναι ιδιαίτερα συγκλονιστικές, δεδομένου ότι ο εμίρης του Κουβέιτ, ο αρχηγός του κράτους, είχε προτείνει με μια τολμηρή του απόφαση, η οποία επιδοκιμάσθηκε και από την ΕΕ, να αναγνωρισθεί στις γυναίκες το δικαίωμα του εκλέγειν και του εκλέγεσθαι. Έχουμε δηλαδή εδώ την ασυνήθιστη περίπτωση όπου ένας αυταρχικός αρχηγός κράτους είναι πιο προοδευτικός από την εκλεγμένη λαϊκή αντιπροσωπεία. Η Ευρωπαϊκή Ένωση θα χρησιμοποιήσει τις δυνατότητες που διαθέτει για να βοηθήσει ώστε να δημιουργηθεί στο Κουβέιτ ένα άνοιγμα για την πρόοδο σχετικά με το ζήτημα αυτό.
<P>
Όσον αφορά το Αφγανιστάν, η άποψή μας σχετικά με το ζήτημα αυτό είναι σαφής εδώ και αρκετό καιρό. Η Ευρωπαϊκή Ένωση καθόρισε την άποψή της σχετικά με το Αφγανιστάν σε μια κοινή θέση στις 25 Ιανουαρίου 1999 και επεσήμανε με απόλυτη ευκρίνεια ότι απαιτούμε τον σεβασμό των ανθρωπίνων δικαιωμάτων στο Αφγανιστάν και ότι υπερασπιζόμαστε ιδιαίτερα τα δικαιώματα των γυναικών στο Αφγανιστάν. Η κοινή θέση κοινοποιήθηκε σε όλες τις πολιτικές ομάδες στο Αφγανιστάν. Η Ευρωπαϊκή Ένωση παραπέμπει συνεπώς στο ότι απορρίπτει την πολιτική των διακρίσεων μεταξύ των δύο φύλων που προωθείται από το κίνημα των Ταλιμπάν.
<P>
Οφείλουμε πράγματι να πούμε ότι η πιο θλιβερή πτυχή του καθεστώτος των Ταλιμπάν είναι ο τρόπος που αντιμετωπίζονται οι γυναίκες. Σε ολόκληρο τον γυναικείο πληθυσμό δεν απαγορεύεται μόνο η πρόσβαση στην εκπαίδευση, αλλά επίσης και η ανεξάρτητη εργασία. Σε όλες μας τις επαφές που μπορέσαμε να έχουμε με τους Ταλιμπαν - οι οποίες είναι όπως γνωρίζετε πολύ περιορισμένες - δεν αφήσαμε ποτέ περιθώρια για αμφιβολίες ότι καταδικάζουμε τη συμπεριφορά αυτή και αυτό θα συνεχιστεί και στο μέλλον.
<P>
Η Επιτροπή παρακολουθεί με μεγάλη προσοχή και ανησυχία την κατάσταση των ανθρωπίνων δικαιωμάτων στο Τζιμπουτί. Έχει διαπιστώσει ότι παραβιάζονται διαρκώς οι θεμελιώδεις ελευθερίες των αντιπάλων του σημερινού καθεστώτος. Η Επιτροπή θα εξακολουθεί να επισημαίνει με όλες της τις δυνάμεις προς τις κρατικές υπηρεσίες του Τζιμπουτί ότι θα πρέπει να γίνονται σεβαστά τα θεμελιώδη δικαιώματα των κρατουμένων. Στις επαφές μας με τις εν λόγω υπηρεσίες έχουμε εκφράσει επανειλημμένα τη θέση μας σχετικά με τον σεβασμό των θεμελιωδών ελευθεριών των ανθρώπων. Ο σεβασμός των ανθρωπίνων δικαιωμάτων ανήκει στα συστατικά στοιχεία της συνεργασίας μας με το Τζιμπουτί στο πλαίσιο της συμφωνίας Λομέ.
<P>
Η κυβέρνηση του Τζιμπουτί πρέπει να γνωρίζει ότι θα υπάρξουν συνέπειες στην περίπτωση που ως συμβαλλόμενος στη συμφωνία Λομέ δεν θα σεβαστεί τα ανθρώπινα δικαιώματα. Η συνεργασία μεταξύ Ευρωπαϊκής Ένωσης και Τζιμπουτί δεν μπορεί να συνεχιστεί ανεξάρτητα από το ζήτημα αυτό. Ως εκ τούτου, θα υποστηρίξουμε όλες τις πρωτοβουλίες που έχουν ως στόχο τους να ωθήσουν την κυβέρνηση στο Τζιμπουτί να τηρήσει μια στάση που θα συμβαδίζει με τον σεβασμό των ανθρωπίνων δικαιωμάτων και των θεμελιωδών ελευθεριών.
<P>
Το τελευταίο σημείο αφορά τη Νικαράγουα. Η Επιτροπή παρακολούθησε με μεγάλη ανησυχία τα γεγονότα που οδήγησαν στη σύλληψη και στη φυλάκιση του Προέδρου του Ελεγκτικού Συνεδρίου της Νικαράγουα, κ. Jarquνn, και συντάχθηκε με τη σχετική πρωτοβουλία του τριμερούς οργάνου της Ευρωπαϊκής Ένωσης στις 18 Νοεμβρίου. Σχετικά με τη συζήτηση που διεξήχθη εδώ και το πολιτικό υπόβαθρο της οποίας κατανοώ απόλυτα, θέλω να επισημάνω με σαφήνεια ότι ακόμα και αν οι πράξεις του Προέδρου του Ελεγκτικού Συνεδρίου είχαν πολιτικά κινητρα, τούτο δεν μπορεί σε καμία περίπτωση να αποτελέσει αφορμή για να μπει φυλακή. Στο σημείο αυτό υπάρχει ασφαλώς αυτή τη στιγμή σύμπνοια. Η ανησυχία αναφέρεται στο γεγονός ότι μια πολιτική αντιπαράθεση - δικαιολογημένη ή όχι, δεν θέλω να το εξετάσω αυτό τώρα - αντιμετωπίζεται με τη φυλάκιση του ύπατου ελεγκτή της χώρας με διαταγή της ανώτατης εξουσίας της χώρας. Κατά την άποψη της Επιτροπής, το Ευρωπαϊκό Κοινοβούλιο δεν θα πρέπει να σιωπήσει στην περίπτωση αυτή.
<P>
Θέλω να επισημάνω ότι η Ευρωπαϊκή Επιτροπή είναι εδώ και χρόνια δωρητής μη επιστρεπτέας βοήθειας προς την Κεντρική Αμερική γενικά και προς τη Νικαράγουα ειδικότερα. Στη βάση της αναμόρφωσης της συνεργασίας μεταξύ ΕΕ και Κεντρικής Αμερικής στη σύνοδο του San-Josι στη Φλωρεντία το 1996 και της ανακοίνωσης που ψηφίστηκε το 1999 και που αφορά τη στρατηγική για τη συνεργασία μεταξύ ΕΕ και Νικαράγουα οφείλω να επισημάνω ότι η Ευρωπαϊκή Ένωση επικεντρώνεται κατά την αναπτυξιακή συνεργασία με τη Νικαράγουα κυρίως στην ενίσχυση του κράτους δικαίου και στην υποστήριξη μιας δίκαιας κοινωνικής πολιτικής.
<P>
Για να μπορέσει η συνεργασία αυτή να αναπτύξει πλήρως τις δυνατότητές της και να επιτύχει τους στόχους της πρέπει να συμφωνηθούν κοινές αξίες για την τήρηση δημοκρατικών κανόνων του παιχνιδιού και σε αυτές ανήκει βέβαια ο σεβασμός των ανεξαρτήτων θεσμικών οργάνων, όπως αυτός προβλέπεται στο σύνταγμα. Η Επιτροπή είναι αισιόδοξη ότι οι κρατικές υπηρεσίες της Νικαράγουα θα λάβουν υπόψη αυτές τις εκτιμήσεις στις οποίες έχουν προβεί η Ευρωπαϊκή Ένωση καθώς και άλλα μέλη της διεθνούς κοινότητας και ότι θα αναστείλουν τα μέτρα που έχουν λάβει κατά του γραφείου του Γενικού Ελεγκτή και κατά του ιδίου.
<P>
(Χειροκροτήματα)

<SPEAKER ID=142 NAME="Πρόεδρος">
Σας ευχαριστώ πολύ, κύριε Επίτροπε. Η συζήτηση για τα δικαιώματα του ανθρώπου έληξε.
<P>
Η ψηφοφορία θα διεξαχθεί στις 17.30.

<CHAPTER ID=8>
Διεθνές Ποινικό Δικαστήριο
<SPEAKER ID=143 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
B5-0337/1999 του βουλευτού Wuori και άλλων, εξ ονόματος της Ομάδας των Πρασίνων / Ευρωπαϊκής Ελεύθερης Συμμαχίας, σχετικά με την κύρωση της Συνθήκης της Ρώμης για το Καταστατικό περί ιδρύσεως του Διαρκούς Διεθνούς Ποινικού Δικαστηρίου,
<P>
B5-0344/1999 του βουλευτού Sauquillo Pιrez del Arco, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με την κύρωση της Συνθήκης της Ρώμης για την ίδρυση του Διαρκούς Διεθνούς Ποινικού Δικαστηρίου,
<P>
B5-0349/1999 της βουλευτού Malmstrφm και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κύρωση της Συνθήκης της Ρώμης για την ίδρυση του Διαρκούς Διεθνούς Ποινικού Δικαστηρίου,
<P>
B5-0373/1999 των βουλευτών Oostlander και Grossetκte, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με την κύρωση της Συνθήκης της Ρώμης για την ίδρυση του Διαρκούς Διεθνούς Ποινικού Δικαστηρίου,
<P>
B5-0381/1999 της βουλευτού Muscardini, εξ ονόματος της Ομάδας Ένωση για την Ευρώπη των Εθνών, σχετικά με την κύρωση της Συνθήκης της Ρώμης για την ίδρυση του Διαρκούς Διεθνούς Ποινικού Δικαστηρίου,
<P>
B5-0386/99 των βουλευτών Puerta και Di Lello Finuoli, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών, σχετικά με την κύρωση της Συνθήκης της Ρώμης για την ίδρυση του Διαρκούς Διεθνούς Ποινικού Δικαστηρίου.

<SPEAKER ID=144 LANGUAGE="SV" NAME="Schφrling">
Κύριε Πρόεδρε, ήταν ένα ιστορικό γεγονός όταν κατέστη δυνατόν να υιοθετηθεί το Καταστατικό του Διεθνούς Ποινικού Δικαστηρίου τον Ιούλιο του 1998 στη Διάσκεψη της Ρώμης. Ήταν ένα Καταστατικό που καθιστούσε δυνατόν να δικάσει ένα ανεξάρτητο δικαστήριο άτομα που ήταν υπεύθυνα για εγκλήματα πολέμου, γενοκτονία και εγκλήματα κατά της ανθρωπότητας. Δυστυχώς, γνωρίζουμε ότι υπάρχει μεγάλη ανάγκη να υπάρχει ένα τέτοιο ποινικό δικαστήριο. Ενενήντα χώρες έχουν υπογράψει το Καταστατικό της Ρώμης, όμως μόνο έξι χώρες το έχουν επικυρώσει μέχρι τώρα. Αυτό είναι ουσιαστικά το πρόβλημα. Για να μπορέσουμε να προχωρήσουμε περαιτέρω και για να μπορέσει το δικαστήριο πραγματικά να αρχίσει το έργο του, πρέπει να επικυρώσουν το Καταστατικό και να τον δώσουν στον ΟΗΕ τουλάχιστον εξήντα χώρες.
<P>
Πρέπει όλοι να εργαστούμε για να υλοποιηθεί ο στόχος να αποκτήσουμε ένα αποτελεσματικό δικαστήριο σε μερικά χρόνια. Η Ομάδα μου κάνει έκκληση στο Συμβούλιο και την Επιτροπή να κάνουν ό,τι μπορούν, σε πολιτικό και διπλωματικό επίπεδο, για να επιτευχθεί αυτό. Ταυτόχρονα, δεν πρέπει να λησμονούμε επίσης τις υποψήφιες χώρες οι οποίες πιστεύω ότι χρειάζονται αρκετή στήριξη για να μπορούν να συμμετέχουν. Εξάλλου, πολύ σημαντικό είναι το άρθρο 5 του ψηφίσματος, όπου επισημαίνεται ότι πρέπει να δοθεί οικονομικη ενίσχυση στις αναπτυσσόμενες χώρες ώστε να μπορούν να συμμετέχουν στη διαδικασία της δημιουργίας ενός ποινικού δικαστηρίου.

<SPEAKER ID=145 LANGUAGE="ES" NAME="Martνnez Martνnez">
Κύριε Πρόεδρε, η γενοκτονία, τα εγκλήματα πολέμου, τα εγκλήματα κατά της ανθρωπότητας και η επιθετικότητα με τη μορφή των ενέργειών κατακτητικού πολέμου αποτελούν τους τέσσερις τύπους εγκλήματος που θα μπορεί να κρίνει το Διεθνές Ποινικό Δικαστήριο.
<P>
Οι τέσσερις Συμβάσεις της Γενεύης του 1949 για την προστασία των θυμάτων των ένοπλων συγκρούσεων ήδη δεσμεύουν τα κράτη ώστε να διώκουν και να δικάζουν τους αυτουργούς παρόμοιων εγκλημάτων. Το σχέδιο του Διεθνούς Ποινικού Δικαστηρίου αποτελεί ένα ακόμη βήμα στο διεθνές ανθρωπιστικό δίκαιο.
<P>
Θυμάμαι τις στιγμές αυτές πόσο μακρά και τεταμένη υπήρξε η διαδικασία της κυοφορίας του Καταστατικού του Διεθνούς Ποινικού Δικαστηρίου. Είχα την τιμή να συμμετάσχω στην εν λόγω διαδικασία εκπροσωπώντας την παγκόσμια κοινοβουλευτική κοινότητα, υπό την τότε ιδιότητά μου, ως πρόεδρος της Διακοινοβουλευτικής Ένωσης. Για το λόγο αυτόν, μπορώ να διαβεβαιώσω ότι σε εκείνη την περιπλοκότατη διαπραγμάτευση χρειάστηκε να γίνουν πολλές παραχωρήσεις για να μπορέσουμε να καταλήξουμε σε ένα κείμενο το οποίο, ενώ θα ακολουθούσε τις αρχικές μας επιδιώξεις, θα τύγχανε και της αναγκαίας συναίνεσης και θα μπορούσε, τελικά, να τεθεί σε ισχύ ως μέσο αποδεκτής αποτελεσματικότητας.
<P>
Θα ήταν ανεύθυνο να μην αναγνωρίσω σήμερα δημοσίως την απογοήτευση που μας προκαλεί το γεγονός ότι μετά από ενάμιση χρόνο μόνο 91 κράτη το έχουν υπογράψει και μόλις 5 ή 6 το έχουν επικυρώσει όταν - όπως είπε η κ. Schφrling - χρειάζεται να επικυρωθεί από 60 κράτη για να τεθεί σε λειτουργία το Δικαστήριο.
<P>
Επομένως, με το ψήφισμα που θα εγκρίνουμε, το Ευρωπαϊκό Κοινοβούλιο εξακολουθεί να στηρίζει με συνέπεια την πρωτοβουλία αυτή, όπως έκανε ανέκαθεν. Όμως, τελικά, αυτό που θα πράξουμε εδώ κατά τις τελευταίες αυτές συζητήσεις του έτους και του αιώνα είναι να αναγνωρίσουμε δημόσια και επίσημα ότι η υπόθεση αυτή αποτελεί εκκρεμότητα και αυτό σημαίνει επίσης ότι δεσμευόμαστε να συνεχίσουμε τις προσπάθειές μας έως ότου επιτευχθεί ο στόχος που θέσαμε με την έγκριση του Καταστατικού του Δικαστηρίου, ασκώντας πίεση και στο Συμβούλιο και την Επιτροπή να ενεργήσουν προς την κατεύθυνση αυτήν.
<P>
Σε όλη αυτή τη δραστηριοποίηση, εμάς, τους σοσιαλιστές, μας οδηγεί η συνείδηση ότι σε έναν κόσμο σε διαδικασία παγκοσμιοποίησης είναι ουσιαστικό να εισηγηθούμε και την παγκοσμιοποίηση του κράτους δικαίου και να καταβάλουμε προσπάθειες για το σκοπό αυτόν.

<SPEAKER ID=146 LANGUAGE="SV" NAME="Thors">
Κύριε Πρόεδρε, η ΕΕ καλύπτει ντε φάκτο, σε πολλές περιπτώσεις, τις επικυρώσεις πολλών χωρών. Είμαι ιδιαίτερα χαρούμενη για το γεγονός ότι παρευρίσκεται εδώ ο Επίτροπος κ. Verheugen σήμερα και ελπίζω ότι θα μπορέσει να ασκήσει την επιρροή του για να μας ακολουθήσουν οι υποψήφιες χώρες καθώς και άλλες χώρες που θέλουν να συνεργαστούν και να έχουμε έναν σημαντικό αριθμό επικυρώσεων. Είναι ένα όνειδος το γεγονός ότι αναγκαζόμαστε να διαπιστώσουμε ότι μόνο έξι χώρες έχουν επικυρώσει αυτό το Καταστατικό. Αν, όμως, μας ακολουθήσουν περισσότερες υποψήφιες χώρες, κράτη μέλη και συνεργαζόμενες χώρες σε αυτό το έργο, θα κάνουμε κάποια βήματα σε αυτό που βέβαια είναι ένας συμβιβασμός, όμως από κάπου πρέπει να ξεκινήσουμε.
<P>
Έπειτα, ελπίζω ότι θα αναλάβουμε δράση προκειμένου να βρεθούν οι απαραίτητοι πόροι για να είναι αποτελεσματικό το Καταστατικό. Πιστεύω ότι αυτή είναι μία σημαντική προτεραιότητα σε αυτήν την Ολομέλεια για το μέλλον, καθώς και ότι θα εξακολουθήσουν οι βουλευτές του Κοινοβουλίου να συμμετέχουν σε ομάδες εργασίας, όπως κάναμε και στο παρελθόν.

<SPEAKER ID=147 NAME="Oostlander">
Κύριε Πρόεδρε, πρόκειται για τη συμφιλίωση μεταξύ λαών. Παράλληλα υφίσταται ένα νομικό όργανο για τη διασφάλιση αυτής της συμφιλίωσης. Γνωρίζουμε ότι δεν είναι δυνατή η συμφιλίωση εάν δεν στηρίζεται στο δίκαιο. Αυτή η πρόθεση βρίσκεται στη βάση του Διεθνούς Δικαστηρίου για την πρώην Γιουγκοσλαβία, δηλαδή η απονομή δικαίου, όχι από την άποψη των νικητών αλλά από μία υπερεθνική άποψη και με την προοπτική της μελλοντικής συμβίωσης των λαών. Η Ομάδα μας επιδοκιμάζει θερμά την ύπαρξη ενός διεθνούς δικαστηρίου το οποίο θα έχει αρμοδιότητες σε παγκόσμια κλίμακα και το οποίο θα είναι συμπληρωματικό προς τα εθνικά δικαστήρια, στις περιπτώσεις που οι αρμοδιότητές τους είναι περιορισμένες. Τα κράτη μέλη και τα υποψήφια κράτη μέλη της Ευρωπαϊκής Ένωσης πρέπει φυσικά να δίνουν το παράδειγμα. Αυτό ισχύει και για τα 13 υποψήφια κράτη μέλη, κύριε Πρόεδρε, μεταξύ των οποίων και για την Τουρκία. Δεν μπορείτε να αποφύγετε να χαμογελάσετε, όταν κάνετε αυτόν τον συσχετισμό.
<P>
Η άσκηση πίεσης σε άλλες χώρες για την επικύρωση της Συνθήκης της Ρώμης νομίζω ότι βρίσκεται σε καλά χέρια τόσο στην Επιτροπή όσο και στο Συμβούλιο. Η χορήγηση χρηματοδοτικής βοήθειας για να καταστεί δυνατό οι φτωχές χώρες να μπορέσουν να λάβουν μέρος στις δραστηριότητες του δικαστηρίου είναι ένα μέσον. Αυτό το δικαστήριο θα διαδραματίζει ένα σημαντικό προληπτικό ρόλο, ανεξάρτητο από πολιτικές πεποιθήσεις ανήθικης φύσεως και από πολιτικούς εκβιασμούς. Οι μεγάλοι εγκληματίες δεν θα μπορούν να προσδοκούν ότι τα εγκλήματά τους θα μείνουν ατιμώρητα. Οι Milosevic, οι Karadic, οι Mladic, θα το γνωρίζουν. Το Διεθνές Ποινικό Δικαστήριο σημαίνει μία πολιτική υπέρβαση. Επιβεβαιώνει ότι ρόλος της πολιτικής δεν είναι να διαδραματίζει το ρόλο της δύναμης, όπου ο νόμος θεωρείται ως κάλυμμα, αλλά το αντίθετο. Ο κεντρικός ρόλος της πολιτικής είναι η ύπαρξη δικαίου, το οποίο υπηρετεί η εξουσία.
<P>
Κύριε Πρόεδρε, αυτό το Κοινοβούλιο θα πρέπει να εξυπηρετεί πλήρως τη διαφάνεια. Και αυτό όσον αφορά την τελευταία συζήτηση για τη Νικαράγουα. Είναι ιδιαίτερα σκανδαλώδες το γεγονός, εξαιτίας πολιτικών και κομματικών πεποιθήσεων, να παραβλέπονται υποθέσεις οι οποίες αφορούν τον τομέα των ανθρωπίνων δικαιωμάτων. Κύριε Πρόεδρε, ελπίζω ότι το παρόν Κοινοβούλιο και οι Ομάδες, από τη δική τους κάθε μία πλευρά, μπορούν να καταλήξουν σε καλύτερη θέση και να εκφραστούν επίσης με περισσότερη διαφάνεια σε αυτόν τον τομέα.

<SPEAKER ID=148 LANGUAGE="DE" NAME="Posselt">
Κύριε Πρόεδρε, θεωρώ ότι αυτό το Διεθνές Ποινικό Δικαστήριο έχει τεράστια σημασία, μολονότι θέλω να πω στη συνάδελφο Thors, ότι τα κράτη μέλη της Ευρωπαϊκής Ένωσης θα πρέπει πρώτα να εκτελούν τα δικά τους καθήκοντα και μετά να καλούν άλλους να εκτελέσουν τα δικά τους, αλλά αυτό δεν σημαίνει ότι οι άλλοι δεν θα πρέπει να εκτελούν τα καθήκοντά τους. Πιστεύω όμως ότι είναι επιτακτική ανάγκη να υπάρξει μέριμνα ώστε να αρχίσει σύντομα να λειτουργεί το εν λόγω ποινικό δικαστήριο.
<P>
Και τούτο για δύο λόγους. Ο πρώτος λόγος είναι η πρόληψη. Ήμουν πριν από λίγες ημέρες στην Banja Luka σε μια διάσκεψη της πολιτικής μας Ομάδας. Εκεί είδαμε κάτι το ενθαρρυντικό, τη σέρβικη αντιπολίτευση, που πραγματικά κάνει ένα πολύ ικανοποιητικό ξεκίνημα. Συνάντησα όμως και έναν άνδρα που έτρεμε από το φόβο του και ανακεφαλαίωνε τα εγκλήματα που είχε διαπράξει την περίοδο εκείνη στη δημοκρατία της Srpska. Η συνομιλία αυτή ήταν για μένα πολύ ενδιαφέρουσα, καθότι ο άνθρωπος αυτός είπε περίπου ότι εάν ήξερε πως κάποτε θα πρέπει να εμφανιστεί ενώπιον ενός διεθνούς δικαστηρίου ίσως να είχε συμπεριφερθεί διαφορετικά.
<P>
Θεωρώ ότι αυτού του είδους η πρόληψη έχει τεράστια σημασία. Όχι τόσο λόγω των εγκληματιών που βρίσκονται επικεφαλής! Αυτοί έχουν εγκληματική ενεργητικότητα που τα ξεπερνάει όλα. Αλλά λόγω των εγκληματιών δεύτερης και τρίτης σειράς, που πρέπει να ξέρουν ότι δεν θα ξεφύγουν και θα τιμωρηθούν, ακόμα και αν προσωρινά αντιλαμβάνονται τον εαυτό τους ως βοηθό εκτελεστή ενός πολύ δυνατού προσώπου.
<P>
Ως εκ τούτου, το Διεθνές Ποινικό Δικαστήριο είναι σημαντικό για την πρόληψη. Αλλά έχει και για έναν δεύτερο λόγο ουσιαστική σημασία. Το δίκαιο πρέπει να είναι δίκαιο και η αδικία αδικία ανεξάρτητα από το πρόσωπο που τη διαπράττει. Και τα ειδικά δικαστήρια έχουν πάντα το πρόβλημα ότι μοιάζουν λίγο σαν να απονέμουν τη δικαιοσύνη των νικητών. Για τον λόγο αυτό, είναι πολύ σημαντικό να υπάρχει παγκοσμίως ένα ενιαίο ποινικό δίκαιο κατά της γενοκτονίας και των εγκλημάτων ενάντια στην ανθρωπότητα, και να υπάρχουν παγκοσμίως κοινές ποινές και ένα κοινό ποινικό δικαστήριο όπου ο καθένας γνωρίζει ότι η αδικία παραμένει αδικία και πρέπει να διώκεται, και δεν παίζουν κανένα ρόλο οι προφάσεις, οι ιδεολογίες και οι εθνικότητες, στο όνομα των οποίων διαπράχθηκαν αδικίες. Έτσι θα μπορέσουν να αποφευχθούν οι παρωπίδες και θα μπορέσει να κάνει ένα όλο και μεγαλύτερο άνοιγμα παγκοσμίως η ιδέα του δικαίου που αποτελεί τη βάση της Ευρωπαϊκής Ένωσης. Ως εκ τούτου, οι προσπάθειες για την ίδρυση του Διεθνούς Ποινικού Δικαστηρίου συνιστούν ένα από τα σημαντικότερα μελήματα που θα έχει να αντιμετωπίσει τα επόμενα χρόνια η Ευρωπαϊκή Ένωση.

<SPEAKER ID=149 LANGUAGE="DE" NAME="Verheugen">
Κύριε Πρόεδρε, αξιότιμοι κυρίες και κύριοι βουλευτές, η Επιτροπή υποστηρίζει απεριόριστα τους στόχους της πρότασης για την οποία διεξάγεται η σημερινή διαβούλευση και θεωρεί την πρωτοβουλία του Ευρωπαϊκού Κοινοβουλίου επωφελή και χρήσιμη, καθότι είμαστε και εμείς της άποψης ότι χρειάζονται σημαντικά βήματα εάν θέλουμε να γίνει επιτέλους πραγματικότητα το Διεθνές Ποινικό Δικαστήριο. Η Επιτροπή χαιρετίζει το γεγονός ότι όλο και περισσότερα συμβαλλόμενα κράτη υπογράφουν το καταστατικό που εγκρίθηκε στη Ρώμη, και μερικά τουλάχιστον το έχουν ήδη επικυρώσει. Για το δίκαιο του πράγματος πρέπει να επισημάνουμε ότι σε μερικά από τα κράτη που συνυπογράφουν, μεταξύ των οποίων και σε μερικά κράτη μέλη, τα συντάγματά τους απαγορεύουν σε πολλές περιπτώσεις την έκδοση πολιτών τους και ότι για τον λόγο αυτό πρέπει να τροποποιηθεί το σύνταγμά τους πριν από την επικύρωση αυτής της συμφωνίας - όπως παραδείγματος χάριν συμβαίνει στη Γερμανία - και ότι οι καθυστερήσεις οφείλονται στο γεγονός αυτό.
<P>
Κυρία συνάδελφε Thors, θα προσπαθήσω ευχαρίστως να πείσω τις υποψήφιες για ένταξη χώρες σχετικά με την αναγκαιότητα της υπογραφής και της κύρωσης της συμφωνίας. Θεωρώ όμως ότι ο κ. Posselt τοποθέτησε το ζήτημα πολύ σωστά, λέγοντας ότι η θέση μου θα χαίρει μεγαλύτερης αξιοπιστίας στο ζήτημα αυτό όταν θα έχει ολοκληρωθεί η διαδικασία επικύρωσης και από τα 15 κράτη μέλη. Η επικύρωση και η κανονική μεταφορά του καταστατικού της Ρώμης στην εθνική νομοθεσία είναι πολύ σημαντικό καθήκον. Η Ευρωπαϊκή Ένωση έχει πλήρη επίγνωση των σύνθετων προβλημάτων που συνεπάγεται αυτό. Έχω ήδη επισημάνει τα προβλήματα που προκύπτουν από το σύνταγμα. Είμαστε πρόθυμοι να μοιραστούμε την πείρα μας σχετικά με τις διαδικασίες επικύρωσης καθώς και τις αντίστοιχες εξειδικευμένες γνώσεις μας με ενδιαφερόμενα κράτη.
<P>
Τα κράτη μέλη της ΕΕ έχουν ήδη προσφέρει στα υπόλοιπα κράτη οικονομική και τεχνική βοήθεια για την επικύρωση του καταστατικού και η προσφορά τους εξακολουθεί να ισχύει. Πέραν τούτου, τα κράτη μέλη της ΕΕ και η Ευρωπαϊκή Επιτροπή έχουν αναλάβει και έχουν υποσηρίξει μια σειρά πρωτοβουλιών για την προώθηση της επικυρώσης του καταστατικού. Εκτιμούμε και τη συμβολή των ΜΚΟ στον τομέα αυτό οι οποιες έχουν αφιερωθεί στην ευαισθητοποίηση του κοινού για το καταστατικό της Ρώμης και για την επικύρωσή του το ταχύτερο δυνατόν.
<P>
Τα κράτη μέλη της Ευρωπαϊκής Ένωσης και η Ευρωπαϊκή Επιτροπή απέδειξαν ότι υποστηρίζουν την προώθηση του Διεθνούς Ποινικού Δικαστηρίου και με τη στενή τους συνεργασία για τις δίκες που αφορούν εγκλήματα πολέμου στην Ρουάντα και στην πρώην Γιουγκοσλαβία καθώς και με τη μεγάλη υποστήριξή τους στο ζήτημα αυτό. Τονίζουμε ότι είμαστε διατεθειμένοι να εξετάσουμε πώς μπορούμε με τη συνεργασία μας, τη βοήθειά μας και την υποστήριξή μας σε όλα τα πεδία να συμβάλουμε στις μελλοντικές εργασίες του Διαρκούς Διεθνούς Ποινικού Δικαστηρίου. Η Επιτροπή συμμερίζεται την αντίληψη που εκφράστηκε στη συζήτηση ότι το εν λόγω δικαστήριο δεν πρέπει σε καμία περίπτωση να έχει καθαρά συμβολική σημασία, αλλά ότι μπορεί πράγματι να επιδράσει προληπτικά και να συμβάλει ώστε ενδεχομένως να μην συμβαίνουν πια στο μέλλον φρικαλέα εγκλήματα
<P>
(Χειροκροτήματα)

<SPEAKER ID=150 NAME="Πρόεδρος">
Σας ευχαριστώ για αυτή τη δήλωση, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<CHAPTER ID=9>
Φυσικές καταστρoφές
<SPEAKER ID=151 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Γαλλία - B5-0334/1999 του βουλευτού Piιtrasanta, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, σχετικά με τις πλημμύρες στη Νότια Γαλλία στις 12 και 13 Νοεμβρίου 1999,
<P>
B5-0338/1999 του βουλευτού Pasqua και άλλων, εξ ονόματος της Ομάδας Ένωση για την Ευρώπη των Εθνών, σχετικά με τις καταστροφικές πλημμύρες στη Νότια Γαλλία,
<P>
B5-0345/1999 της βουλευτού Berθs, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τις πλημμύρες το Νοέμβριο του 1999 στη Νότια Γαλλία,
<P>
B5-0374/1999 της βουλευτού De Veyrac, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, σχετικά με τις πλημμύρες στη νοτιοδυτική Γαλλία,
<P>
B5-0387/1999 της βουλευτού Ainardi, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών, για τις σοβαρές πλημμύρες στη νοτιοδυτική Γαλλία,
<P>
Δανία, Γερμανία, Ηνωμένο Βασίλειο και Σουηδία- B5-0376/1999 του βουλευτού Rovsing και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για την καταστροφή από τον τυφώνα που έπληξε τη Δανία, τη Γερμανία, το Ηνωμένο Βασίλειο και τη Σουηδία,
<P>
Βιετνάμ- B5-0336/1999 της βουλευτού McKenna, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, σχετικά με τις πλημμύρες στο Βιετνάμ.

<SPEAKER ID=152 LANGUAGE="FR" NAME="Savary">
Κύριε Πρόεδρε, θα μιλήσω για τις φυσικές καταστροφές οι οποίες έπληξαν τη Νότια Γαλλία τη νύχτα της 12ης προς την 13η Νοεμβρίου 1999 και οι οποίες είχαν έναν πρωτοφανή χαρακτήρα λόγω της σφοδρότητάς τους και της ασυνήθιστης έκτασης των ζημιών: 35 θύματα και 3 έως 4 δισεκατομμύρια ζημιών.
<P>
Γνωρίζω ότι ο προϋπολογισμός της Ευρωπαϊκής Ένωσης δεν προβλέπει κονδύλια για τις φυσικές καταστροφές που συμβαίνουν στο έδαφος της Ένωσης. Εξάλλου, πρέπει να σας πω ότι δεν λησμονώ ότι το Κοινοβούλιο είναι εκείνο το οποίο ζήτησε την κατάργηση του κονδυλίου αυτού. Ωστόσο, επιθυμώ να σας ζητήσω να παρέμβετε και να φροντίσετε ώστε η Ευρωπαϊκή Ένωση να είναι παρ' όλα αυτά παρούσα γιατί έχει αυτή τη δυνατότητα.
<P>
Μπορεί να παρέμβει με δύο τρόπους. Αφενός, επιτρέποντας στη Γαλλία να ανακατανείμει τα μη δεσμευμένα υπόλοιπα των Διαρθρωτικών Ταμείων δυνάμει του προγραμματισμού 1994 - 1999. Γνωρίζουμε ότι υπάρχουν ακόμη πολλές μη αναληφθείσες πιστώσεις: μη αναληφθείσες είναι το 54% των πιστώσεων του προγράμματος Leader, το 38% των πιστώσεων του Interreg, το 49% των πιστώσεων του Urban και το 88% των πιστώσεων του Retex. Αρκεί σήμερα να επιτρέψει η Επιτροπή στη Γαλλία να ανακατανείμει μέρος των εν λόγω πιστώσεων, ώστε, πολύ γρήγορα, να μπορέσει να παρέμβει. Αφετέρου, μπορεί να παρέμβει διασφαλίζοντας, όσον αφορά το νέο προγραμματισμό των Διαρθρωτικών Ταμείων για την περίοδο 2000 - 2006, ότι θα πραγματοποιηθεί μία κατανομή των ενισχύσεων ανά ζώνες η οποία θα επιτρέπει την ανοικοδόμηση και ότι οι ζώνες οι οποίες έχουν πληγεί περισσότερο θα εντάσσονται στο πλαίσιο του στόχου 2.
<P>
Θα επιθυμούσα, ολοκληρώνοντας, να πω ότι είναι κάπως παράδοξο η Ευρωπαϊκή Ένωση να μπορεί να παρεμβαίνει, πράγμα το οποίο είναι απόλυτα ορθό, σε χώρες εκτός της Ένωσης και να μην έχει τα μέσα ή τη δυνατότητα να πράξει το ίδιο στο εσωτερικό της. Τη στιγμή κατά την οποία όλοι, και ιδιαίτερα η Πρόεδρος κ. Fontaine, υιοθετούν ως σύμβολο της παρούσας κοινοβουλευτικής περιόδου την προσέγγιση των πολιτών και της Ένωσης, θεωρώ σημαντικό να εμφανίζεται η Ένωση με συγκεκριμένο τρόπο όταν οι συμπολίτες μας περνούν δύσκολες στιγμές.

<SPEAKER ID=153 LANGUAGE="FR" NAME="De Veyrac">
Κύριε Πρόεδρε, αγαπητοί συνάδελφοι, εάν επιθυμούμε οι πολίτες της Ευρώπης να αισθάνονται αφοσίωση για την Ευρωπαϊκή Ένωση, τότε η Ευρωπαϊκή Ένωση πρέπει να τους εκφράζει την αλληλεγγύη της όταν αυτοί δεινοπαθούν, όπως συμβαίνει τώρα στη Νότια Γαλλία. Η περιοχή, πράγματι, τη νύκτα της 12ης προς την 13η Νοεμβρίου επλήγη από κατακλυσμιαίες βροχές και πλημμύρες που προκάλεσαν θύματα και κατέστρεψαν την καθημερινή ζωή, την οικονομία και τη γεωργία της.
<P>
Μόλις συνέβησαν τα γεγονότα αυτά, εξέφρασα την επιθυμία το Ευρωπαϊκό Κοινοβούλιο θα εκφράσει την αλληλεγγύη του προς τα θύματα και κατέθεσα, στις 15 Νοεμβρίου, ένα ψήφισμα επί επειγόντων θεμάτων. Δεδομένου ότι οι κανόνες της διαδικασίας την καθυστέρησαν άσκοπα, σύναψα την πρότασή μου αυτή στις προτάσεις οι οποίες κατατέθηκαν σε αυτήν την περίοδο συνόδου σχετικά με το ίδιο θέμα από άλλες Ομάδες. Εύχομαι στο ψήφισμα αυτό να δοθεί μία συγκεκριμένη συνέχεια και στρέφομαι προς την Επιτροπή προκειμένου να της ζητήσω να εξετάσει τα μέτρα τα οποία θα μπορούσαν να ανακουφίσουν τον πληθυσμό του Tarn, της Aude, των Ανατολικών Πυρηναίων και του Hιrault. Σκέφτομαι ιδιαίτερα ότι η κατανομή των ενισχύσεων της Ευρωπαϊκής Ένωσης ανά ζώνες θα έπρεπε να λάβει υπόψη την κατάσταση αυτή.
<P>
Στο μέλλον θα υπερψηφίσω, βέβαια, τα ψηφίσματα επειγόντων θεμάτων που θα υποβάλουν οι συνάδελφοί μας όταν θα υπάρξουν παρόμοιες τραγωδίες. Βέβαια, ελπίζω να μην υπάρξουν πολλές τραγωδίες, όμως σε κάθε περίπτωση νομίζω ότι είναι απαραίτητο εμείς, οι οποίοι είμαστε οι εκλεγμένοι αντιπρόσωποι των λαών της Ευρώπης, να εκδηλώνουμε την αλληλεγγύη και την ανθρωπιά μας.

<SPEAKER ID=154 LANGUAGE="SV" NAME="Stenmarck">
Κύριε Πρόεδρε, θεωρώ ότι θα πρέπει να υπάρχουν αναλογίες σε όλα. Φυσικές καταστροφές συμβαίνουν παντού στον κόσμο. Έχει συμβεί πολλές φορές τα τελευταία χρόνια. Χιλιάδες άνθρωποι πέθαναν, έμειναν άστεγοι λόγω τυφώνων, ηφαιστειακών εκρήξεων και σεισμών - αυτές είναι φυσικές καταστροφές! Υπάρχει κάθε λόγος να προσπαθήσει η ΕΕ να βοηθήσει σε αυτές τις περιπτώσεις.
<P>
Βρισκόμουν στη Νότια Σουηδία την ημέρα στην οποία αναφερόμαστε εδώ. Αληθεύει ότι φυσούσε, έκανε ακόμη και καταιγίδα. Συμβαίνει μερικές φορές αυτό στη Νότια Σουηδία. Το Ευρωπαϊκό Κοινοβούλιο δεν μπορεί να κάνει τίποτα γι' αυτό. Μεμονωμένα άτομα έπαθαν ζημιές και, φυσικά, ομορφιές καταστράφηκαν, δεν ήταν όμως φυσική καταστροφή. Είναι ένα θέμα που αφορά τη Σουηδία και τις σουηδικές ασφαλιστικές εταιρείες. Δεν είναι κάτι που θα πρέπει να απασχολεί το Ευρωπαϊκό Κοινοβούλιο.

<SPEAKER ID=155 LANGUAGE="FR" NAME="Piιtrasanta">
Κύριε Πρόεδρε, κυρίες και κύριοι, η παρέμβασή μου έχει το αυτό πνεύμα όπως και η παρέμβαση της κ. De Veyrac γιατί οι καταστροφικές πλημμύρες που συνέβησαν στη Νότια Γαλλία είχαν ως αποτέλεσμα μεγάλες απώλειες σε ανθρώπινες ζωές: 39 νεκροί. Η απελπισία στην περιφέρεια αυτή είναι τεράστια. Στα τέσσερα διαμερίσματα τα οποία πλήγησαν από τις πλημμύρες της 12ης και 13ης Νοεμβρίου, Aude, Hιrault, Ανατολικά Πυρηναία και Tarn, ο λογαριασμός είναι τεράστιος. Υπερβαίνει τα 0,7 δισεκατ. ευρώ και η αποζημίωση των ιδιωτών θα ανέλθει σε 0,5 δισεκατ. ευρώ. Οι ζημίες του δημόσιου τομέα υπερβαίνουν το 1 δισεκατομμύριο γαλλικά φράγκα με πολλές ζημίες στο οδικό και σιδηροδρομικό δίκτυο, τις ηλεκτρικές και τηλεφωνικές γραμμές, τα κτίρια και το δημόσιο εξοπλισμό. Όλοι οι τομείς επλήγησαν, πάνω από 200 τεχνίτες υπέστησαν ζημίες, 260 επιχειρήσεις υπέστησαν σοβαρές ζημίες και 1.518 μισθωτοί υφίστανται τις συνέπειες.
<P>
Εφιστώ την προσοχή του Κοινοβουλίου στο γεγονός ότι πρόκειται σαφώς για φυσική καταστροφή και ότι οι πλημμύρες και οι κατακρημνίσεις ήσαν είκοσι φορές πιο έντονες σε σύγκριση με τις συνήθεις καιρικές συνθήκες. Συνεπώς, δεν πρόκειται, όπως κάποιοι θέλουν να αφήσουν να εννοηθεί, για αποτελέσματα αμέλειας σε επίπεδο τοπικής οργάνωσης. Πρόκειται, πραγματικά, για μία φυσική καταστροφή. Αυτός είναι ο λόγος για τον οποία εφιστώ την προσοχή του Κοινοβουλίου στην ανάγκη παρέμβασης στις περιοχές αυτές.

<SPEAKER ID=156 NAME="McKenna">
Θα ήθελα να επιστήσω την προσοχή του Κοινοβουλίου στην κατάσταση των κατοίκων του Βιετνάμ μετά τις πλημμύρες. Η Διεθνής Ομοσπονδία του Ερυθρού Σταυρού ανέφερε ότι εκατοντάδες χιλιάδες άνθρωποι στο Βιετνάμ απειλούνται με έλλειψη τροφίμων τους προσεχείς εννέα μήνες. Αναφέρθηκε επίσης ότι χωρικοί της επαρχίας Thai Binh προχώρησαν σε βίαιες διαμαρτυρίες.
<P>
Αυτό φαίνεται να έχει μεγάλη σχέση με το γεγονός ότι το Βιετνάμ προσπαθεί να εκσυγχρονιστεί και ότι το κόστος του εκσυγχρονισμού βαρύνει κυρίως τους γεωργούς. Πρέπει να αντιμετωπιστεί αυτή η κατάσταση γιατί οι φόροι σε βάρος των γεωργών έχουν αυξηθεί δραματικά τον τελευταίο καιρό εξαιτίας της ανάγκης εκσυγχρονισμού. Οι ίδιοι οι γεωργοί βρίσκονται σε εξαιρετικά δύσκολη θέση, αφού δεν έχουν τρόφιμα και οι υπερβολικοί φόροι σε βάρος τους κάνουν ακόμα πιο καταστροφική την κατάσταση. Θα πρέπει να ακούσουμε τις εκκλήσεις της Διεθνούς Ομοσπονδίας του Ερυθρού Σταυρού και να προσέξουμε τη δυσχερή θέση αυτών των ατόμων που στο παρελθόν αποδεκατίζονταν από πράγματα όπως η χημική ουσία Orange που χρησιμοποιούσαν οι Η.Π.Α. Τώρα οι φυσικές καταστροφές προκαλούν ακόμα περισσότερα προβλήματα σε αυτούς.

<SPEAKER ID=157 LANGUAGE="FR" NAME="Esclopι">
Κύριε Πρόεδρε, κύριε Επίτροπε, αγαπητοί συνάδελφοι, προσυπογράφω βεβαίως την κοινή πρόταση ψηφίσματος που υπέβαλαν οι συνάδελφοί μου και θα ήθελα να επιστήσω για άλλη μία φορά την προσοχή σας στις πλημμύρες που συνέβηκαν στην περιοχή μου, την Προβηγκία και την Κυανή Ακτή. Πρόκειται για μια φυσική καταστροφή βέβαια η οποία προκάλεσε το θάνατο σαράντα περίπου ατόμων και οι συνέπειες της οποίας συνεχίζουν να πλήττουν σκληρά τη ζωή ορισμένων συμπολιτών μας μέχρι σήμερα.
<P>
Ένα μήνα αργότερα, η μείωση της στάθμης των υδάτων, με το θέαμα ερήμωσης το οποίο αποκάλυψε, επιβεβαίωσε την έκταση της καταστροφής, πέρα από τις απώλειες σε ανθρώπινες ζωές που επιβάλλουν να επανεξεταστεί η προσπάθεια πρόληψης. Τόσο αναφορικά με τα ιδιωτικά όσο και τα δημόσια αγαθά, από απόψεως έργων και βαρέων υποδομών, όσο και από απόψεως του οικονομικού μηχανισμού, οι ανάγκες είναι τεράστιες, της τάξεως - έχει υπενθυμιστεί - των 6 δισεκατομμυρίων γαλλικών φράγκων.
<P>
Ενώπιον ενός τέτοιου επείγοντος αιτήματος, το κράτος, οι τοπικές αρχές, και οι φορείς τους συνεταιριστικού τομέα κινητοποιούνται σε ολόκληρη τη Γαλλία. Για παράδειγμα, μεταξύ πολλών άλλων, το γενικό συμβούλιο των Ανατολικών Πυρηναίων ψήφισε ενίσχυση 42 εκατομμυρίων γαλλικών φράγκων, η περιοχή Languedoc-Roussillon 50 εκατομμυρίων γαλλικών φράγκων, η Γερουσία 400.000 γαλλικών φράγκων, και τέλος, η γαλλική κυβέρνηση εξήγγειλε ενίσχυση 1,2 δισεκατομμυρίων γαλλικών φράγκων.
<P>
Χωρίς αμφιβολία, γνωρίζετε τις προτάσεις του Επιτρόπου κ. Barnier αναφορικά με τη διαρθρωτική πολιτική. Θα συμβάλλουν, μακροπρόθεσμα στην καλύτερη επαγρύπνηση για την πρόληψη των κινδύνων, όμως παρεμβαίνω μία άλλη φορά, σήμερα, προκειμένου να ζητήσω από την Επιτροπή να εκδηλώσει τη διάθεσή της να δείξει την αλληλεγγύη της σε αυτή την επείγουσα κατάσταση. Διακυβεύεται η νομιμότητα του θεσμικού μας οργάνου έναντι των ευρωπαίων πολιτών, νομιμότητα στην οποία η κυρία Πρόεδρος, όπως και όλοι μας, δίδει μεγάλη σημασία.
<P>
Τέλος, θέλω να επιστήσω την προσοχή σας στη ρύπανση η οποία απειλεί για άλλη μία φορά τις ακτές της Βρετάνης και η οποία θα απαιτήσει, επειγόντως άλλη μία φορά, μία συμπληρωματική δημοσιονομική προσπάθεια εκ μέρους των ευρωπαϊκών θεσμικών οργάνων.

<SPEAKER ID=158 LANGUAGE="DE" NAME="Verheugen">
Κύριε Πρόεδρε, αξιότιμοι κυρίες και κύριοι βουλευτές, ο συνάδελφός μου, Michel Barnier ανακοίνωσε στο Σώμα στις 16 Νοεμβρίου ότι η Επιτροπή παρακολουθεί με μεγάλη προσοχή τα προβλήματα που προέκυψαν λόγω των πλημμυρών στα τέσσερα διαμερίσματα της Νοτίου Γαλλίας, και ότι λυπάται βαθύτατα για τις απώλειες ανθρώπινων ζωών, καθώς και ότι θα κάνει ό,τι μπορεί για να παρέχει στο πλαίσιο των αρμοδιοτήτων της και των δυνατοτήτων της την κατάλληλη υποστήριξη στις περιοχές που υπέστησαν καταστροφές. Οπωσδήποτε δεν θα υπάρξει έλλειψη αλληλεγγύης. Ωστόσο θα πρέπει να μας επιτρέπεται και να μπορούμε να επιδείξουμε αλληλεγγύη.
<P>
Στις προτάσεις ψηφίσματος η Επιτροπή καλείται να παρέμβει με διάφορους τρόπους ώστε να αποκατασταθούν οι σημαντικές υλικές ζημίες. Τούτο αντιστοιχεί και στις επιθυμίες που εξέθεσαν πριν από λίγο καιρό οι υπεύθυνοι πολιτικοί της περιοχής στον Πρόεδρο Prodi και στον Michel Barnier.
<P>
Οφείλω να σας πω ότι είναι αδύνατη η χορήγηση έκτακτης άμεσης βοήθειας σε οικογένειες των πληγεισών περιοχών. Τούτο δεν χρειάζεται ιδιαίτερη αιτιολόγηση εδώ στο Κοινοβουλιο, καθότι το Κοινοβούλιο είναι εκείνο που πρέπει να υπερασπιστεί τον προϋπολογισμό του. Γνωρίζετε ότι ήδη εδώ και χρόνια δεν προβλέπεται ειδική γραμμή στον προϋπολογισμό της Ευρωπαϊκής Ένωσης για την αντιμετώπιση φυσικών καταστροφών στα κράτη μέλη. Θεωρώ ότι για να τηρηθούν τα δικαιώματα του Κοινοβουλίου δεν μπορούμε να υποκρινόμαστε πως δεν υφίσταται η κατάσταση αυτή.
<P>
Οι αιτήσεις υποστήριξης των αγροτών με τη μορφή χορήγησης βοήθειας σε περίπτωση φυσικών καταστροφών μπορεί να εξετασθούν στο πλαίσιο του άρθρου 33 του Κανονισμού (ΕΚ) αριθ. 1257/99 της 17ης Μαΐου 1999 σχετικά με την ενίσχυση της ανάπτυξης της υπαίθρου μέσω του ευρωπαικού ταμείου προσανατολισμού και εγγυήσεων για τη γεωργία. Αντίθετα, η χρησιμοποίηση πόρων που έχουν απομείνει στα διαρθωτικά ταμεία είναι σχεδόν αδύνατη επειδή οι πόροι που διαθέτουμε έχουν ήδη καταχωρηθεί για συγκεκριμένα μέτρα και στη συγκεκριμένη περίπτωση μάλιστα σε στενή συνεργασία με τις αρμόδιες γαλλικές υπηρεσίες. Ο αναπρογραμματισμός έγινε κατόπιν αιτήσεως των αρμόδιων γαλλικών υπηρεσιών. Κατά την άποψη των αρμοδίων υπηρεσιών στην Επιτροπή και στη Γαλλία ο αναπρογραμματισμός θα έχει ως αποτέλεσμα την πλήρη απορρόφηση των διατιθέμενων πόρων της Κοινότητας.
<P>
Στη νέα περίοδο προγραμματισμού, από τον Ιανουάριο του 2000 οι πληγείσες περιοχές των εν λόγω τεσσάρων διαμερισμάτων, οι οποίες είναι επί του παρόντος επιλέξιμες ως περιοχές του στόχου ΙΙ ή του στόχου V για την περίοδο 1994 - 1999 ή ανήκουν στις περιοχές του νέου στόχου ΙΙ θα μπορούσαν βέβαια να λάβουν πόρους από τα διαρθρωτικά ταμεία.
<P>
Ως εκ τούτου, η Επιτροπή μπορεί να χορηγήσει οικονομική βοήθεια για την αποκατάσταση της υποδομής και του επιλέξιμου εξοπλισμού καθώς και ενισχύσεις για τις αγροτικές δομές στο πλαίσιο του επόμενου προγραμματισμού για την περίοδο 2000 έως 2006 που θα συζητηθεί προσεχώς με τη γαλλική κυβέρνηση. Σε συνάρτηση με αυτά πρέπει να ληφθεί υπόψη ότι είναι αδύνατη η χορήγηση ενισχύσεων για την οικοδόμηση ή την επισκευή κατοικιών μέσω παρέμβασης των διαρθρωτικών ταμείων.
<P>
Πρέπει επίσης να συνυπολογισθεί ότι οι κάθε μορφής παρεμβάσεις των διαρθρωτικών ταμείων πρέπει να υποβάλλονται, λόγω των διατάξεων του κανονισμού, σε μια εκ των προτέρων αξιολόγηση των επιπτώσεων των επιλεγόμενων μέτρων στο περιβάλλον. Και εδώ ασφαλώς το Κοινοβούλιο, που δίνει ιδιαίτερη έμφαση στην περιβαλλοντική πτυχή, δεν θα έδειχνε κατανόηση αν παραιτούμασταν από την εν λόγω αξιολόγηση.
<P>
Επιτρέψτε μου να πω δυο λόγια σχετικά με την προβληματική των περιοχών υψηλού κινδύνου. Όταν θα έχει ολοκληρωθεί η εκτίμηση των ζημιών από τις γαλλικές υπηρεσίες, η Επιτροπή θα μπορέσει να χορηγήσει επίσης στο πλαίσιο του νέου προγραμματισμού για την περίοδο 2000 έως 2006 μια ειδική ενίσχυση για την προστασία από φυσικούς κινδύνους μέσω της συγχρηματοδότησης των επενδύσεων. Τούτο αναφέρεται ιδιαίτερα στην προστασία του εδάφους, στη ρύθμιση των υδατίνων ρευμάτων και στα τοπικά συστήματα διαχείρισης του ύδατος.
<P>
Τέλος, επιτρέψτε μου να πω σύντομα κάτι για το Βιετνάμ επειδή θεωρώ ότι έχει σημασία αν η χώρα που έχει πληγεί από φυσικές καταστροφές είναι μια βιομηχανική χώρα με ηγετικό ρόλο ή αν είναι ένα από τα φτωχότερα αναπτυσσόμενα κράτη του κόσμου. Η Ευρωπαϊκή Επιτροπή έχει επίγνωση της δραματικής κατάστασης στην οποία βρίσκονται τα θύματα των πλημύρων στο Βιετνάμ. Πρόκειται για τις χειρότερες πλημμύρες των τελευταίων σαράντα ετών. Η Ευρωπαϊκή Ένωση διέθεσε επείγουσα ενίσχυση. Το ECHO εξετάζει επί του παρόντος την κατάσταση στις πληγείσες περιοχές για να μπορέσει να εκτιμήσει την έκταση των επιπλέον ζημιών και τις ανάγκες στις εν λόγω περιφέρειες. Μετά από αυτό θα απαντηθεί το ερώτημα αν θα πρέπει να αυξηθεί η ευρωπαϊκή βοήθεια προς το Βιετνάμ. Η Ευρωπαϊκή Ένωση συνεργάζεται με όλους τους διεθνείς οργανισμούς που ασχολούνται με την κατάσταση στο Βιετναμ με πνεύμα συνεργασίας και εμπιστοσύνης. Προσπαθούμε να συντονίσουμε εδώ τις ενισχύσεις για τις καταστροφές όσο το δυνατόν πιο εύλογα.
<P>

<SPEAKER ID=159 LANGUAGE="FR" NAME="Bourlanges">
Κύριε Πρόεδρε, δεν θέλω να παρατείνω πολύ τη συνεδρίαση αυτή. Απλώς θα ήθελα να πω στην ομάδα των επισκεπτών που βρίσκονται εδώ και οι οποίοι είναι φίλοι επισκέπτες ότι δεν πρόκειται για κακία εκ μέρους μας το γεγονός ότι διακόπτουμε τη συνεδρίαση για 15 λεπτά τη στιγμή ακριβώς που φθάνουν εκείνοι.
<P>

<SPEAKER ID=160 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.
<P>
(Η συνεδρίαση διακοπείσα στις 17.10 συνεχίζεται στις17.30.)

<SPEAKER ID=161 LANGUAGE="DE" NAME="Liese">
Κύριε Πρόεδρε, θα ήθελα να παρακαλέσω, εάν συμφωνούν οι συνάδελφοι, οι τροπολογίες του ψηφίσματος για τη Νικαράγουα να τεθούν όλες μαζί σε ψηφοφορία, δεδομένου ότι στοχεύουν όλες προς την ίδια κατεύθυνση. Θέλω να πω μόνο δυο λόγια για ποιο λόγο δεν υπάρχει εδώ κοινό ψήφισμα αλλά έχουν υποβληθεί τροπολογίες από την Ομάδα του ΕΛΚ σε σχέση με τη δική της πρόταση ψηφίσματος. Τούτο οφείλεται στο ότι συνεδρίασαμε την Τρίτη με στόχο την εξεύρεση ενός κοινού ψηφίσματος και στο ότι μας σημοτοδοτήθηκε από τις άλλες Ομάδες και ιδιαίτερα από τους Φιλελεύθερους και από τους Σοσιαλδημοκράτες ότι δεν μπορούσαν να συνταχθούν με ορισμένες προτάσεις του ψηφίσματος της Ομάδας του ΕΛΚ. Για τον λόγο αυτό, θελήσαμε να αφαιρέσουμε τις αντικρουόμενες προτάσεις και να αφήσουμε μόνο τα βασικά σημεία. Πραγματικά, στο ψήφισμα υπάρχουν μόνο σημεία που θα τύχουν της σαφούς συναίνεσης του Κοινοβουλίου. Ο κ. Επίτροπος Verheugen είχε επίσης πει καθαρά ότι το Κοινοβούλιο πρέπει να λάβει θέση στο ζήτημα αυτό.
<P>
Δεδομένου ότι οι Φιλελεύθεροι και οι Σοσιαλδημοκράτες θεώρησαν ότι παρ' όλα αυτά δεν είναι σε θέση να συνυπογράψουν το κοινό ψήφισμα για το οποίο διαπραγματευτήκαμε, αποφασίσαμε να υποβάλουμε τροπολογίες που αποδυναμώνουν κάπως τη δική μας πρόταση ψηφίσματος για να δώσουμε στους συναδέλφους τη δυνατότητα να συναινέσουν τελικά.

<SPEAKER ID=162 NAME="Πρόεδρος">
Ευχαριστώ πολύ, κύριε συνάδελφε Liese. Υπάρχουν αντιρρήσεις για την πρόταση να τεθούν σε ψηφοφορία όλες μαζί οι τροπολογίες;

<SPEAKER ID=163 LANGUAGE="DE" NAME="Markov">
Κύριε Πρόεδρε, συγνώμη, αλλά υπάρχουν αντιρρήσεις από τη δική μας Ομάδα να τεθούν σε ψηφοφορία όλες μαζί οι τροπολογίες.

<SPEAKER ID=164 NAME="Πρόεδρος">
Το έλαβα υπόψη μου. Θα ψηφίσουμε τότε για κάθε τροπολογία ξεχωριστά.
<P>
Μετά από την ψηφοφορία για τις προτάσεις ψηφίσματος σχετικά με το Διεθνές Ποινικό Δικαστήριο

<SPEAKER ID=165 NAME="Haarder">
Κύριε Πρόεδρε, θα ήθελα απλώς να πω ότι εμείς οι Φιλελεύθεροι δεν θα συμμετάσχουμε σε τούτες τις ψηφοφορίες για τις φυσικές καταστροφές, διότι φρονούμε ότι δεν εμπίπτουν στη δικαιοδοσία τούτου του Κοινοβουλίου και επειδή πιστεύουμε ότι είχαμε φτάσει σε συνεννόηση ότι δεν θα συζητούσαμε πλέον τέτοιου είδους αποφάσεις.

<SPEAKER ID=166 NAME="Πρόεδρος">
Κύριε συνάδελφε Haarder, το έλαβα υπόψη μου και σας παρακαλώ να το συζητήσετε στο πλαίσιο της Διάσκεψης των Προέδρων των Ομάδων, όπου και ανήκει.
<P>

<P>
Μετά από την ψηφοφορία για τις προτάσεις ψηφίσματος σχετικά με τις φυσικές καταστροφές στη Γαλλία.

<SPEAKER ID=167 LANGUAGE="FR" NAME="Souchet">
Κύριε Πρόεδρε, είχα ζητήσει το λόγο προτού προχωρήσουμε στην ψηφοφορία προκειμένου να πω ότι η Ομάδα μας είχε καταθέσει ένα ξεχωριστό σχέδιο ψηφίσματος σχετικά με τις φυσικές καταστροφές στη Γαλλία και ότι, φυσικά, συνυπογράφουμε το κοινό ψήφισμα. Δεν το αναφέρατε. Θα ήθελα να γίνει η αντίστοιχη διόρθωση.

<SPEAKER ID=168 NAME="Πρόεδρος">
Κύριε συνάδελφε, θα διορθωθεί. Σας ζητώ συγνώμη που δεν σας είδα, ήταν λάθος μου.

