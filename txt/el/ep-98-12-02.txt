<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή 20 Νοεμβρίου 1998.

<CHAPTER ID=2>
Καλωσόρισμα
<SPEAKER ID=2 NAME="Πρόεδρος">
Έχω την ευχαρίστηση να καλωσορίσω μια ομάδα μελών του Κογκρέσου των Ηνωμένων Πολιτειών της Αμερικής, με επικεφαλής τον κύριο Kolbe, η οποία αυτή τη στιγμή βρίσκεται στο θεωρείο.
<P>
(Χειροκροτήματα) Εκφράζουμε την ικανοποίηση του Σώματος για αυτήν την επίσκεψη.

<SPEAKER ID=3 NAME="Πρόεδρος">
Τον λόγο έχει ο κ. Valdivielso de Cuι.

<SPEAKER ID=4 LANGUAGE="ES" NAME="Valdivielso de Cuι">
Κύριε Πρόεδρε, θα ήθελα να αναφερθώ σε κάτι που κατ' εξακολούθηση ζητάμε στις συνεδριάσεις της Ολομέλειας: να μην χρησιμοποιούνται τα κινητά τηλέφωνα, γιατί παρεμβαίνουν στην ομαλή εξέλιξη των συνεδριάσεων.
<P>
Ζητώ από τον κύριο Πρόεδρο τη λήψη συγκεκριμένων και ειδικών μέτρων, τόσο κατά τη διάρκεια των συνεδριάσεων της Ολομέλειας όσο και των συνεδριάσεων των επιτροπών, ούτως ώστε να αποφευχθεί να παρεμβαίνουν οι ήχοι των τηλεφώνων με τη συζήτηση των ζητημάτων για τα οποία είμαστε εντεταλμένοι από τους εκλογείς μας, που είναι και η θεμελιώδης δραστηριότητά μας.
<P>
Επιπλέον, ευτυχώς, όλοι μας λαμβάνουμε κάποια χρήματα ούτως ώστε να μπορούμε να έχουμε βοηθούς και, στην περίπτωση που προκύπτει κάτι το επείγον, ο βοηθός μπορεί να μας διαβιβάσει ένα ενημερωτικό σημείωμα ούτως ώστε να ανταποκριθούμε σε αυτό το επείγον θέμα.
<P>
Σας παρακαλώ θερμά να δοθεί μια οριστική λύση ώστε να αποφευχθούν αυτές οι ενοχλήσεις. Ευχαριστώ πολύ.

<SPEAKER ID=5 NAME="Πρόεδρος">
Ευχαριστώ, κύριε Valdivielso. Θα ζητήσουμε από το Σώμα των Κοσμητόρων να λάβει τα απαραίτητα προς την επίλυση αυτού του προβλήματος μέτρα.

<CHAPTER ID=3>
Ημερήσια διάταξη
<SPEAKER ID=6 NAME="Πρόεδρος">
Η διάταξη των εργασιών για τη σημερινή συνεδρίαση, αυτή της Τετάρτης, και την αυριανή, της Πέμπτης, έχει καθορισθεί. Ωστόσο, έχουν προταθεί οι ακόλουθες αλλαγές:
<P>
Τετάρτη
<P>
Η έκθεση του κυρίου Tillich και του λόρδου Tomlinson για το το διορθωτικό και συμπληρωματικό σχέδιο του προϋπολογισμού αριθ. 1/98 σχετικά με το Τμήμα ΙΙΙ-Επιτροπή, η οποία κατά την τελευταία συνεδρίαση είχε εγγραφεί στη σημερινή ημερήσια διάταξη, δεν θα εξετασθεί εφόσον το Συμβούλιο δεν ενέκρινε το σχέδιο του προϋπολογισμού. Επομένως, αναβάλλεται για την περίοδο συνόδου του Δεκεμβρίου στο Στρασβούργο.

<SPEAKER ID=7 LANGUAGE="NL" NAME="Aelvoet">
Κύριε Πρόεδρε, όσον αφορά το πρώτο θέμα της σημερινής μας συνεδρίασης θα ήθελα πάρα πολύ να υποβάλω μία πρόταση εξ ονόματος της πολιτικής μου ομάδας. Στο πλαίσιο της Ώρας των Ερωτήσεων, ο κ. Santer θα υποβάλει μία συγκεκριμένη πρόταση στο Σώμα η οποία αφορά ένα νέο μέσο για την καταπολέμηση της απάτης στην Ευρωπαϊκή Ένωση. Το πρόβλημα είναι ότι η Επιτροπή Ελέγχου του Προϋπολογισμού έχει ζητήσει εδώ και πολύ καιρό από την Επιτροπή να υποβάλει σ' αυτήν συγκεκριμένες προτάσεις την 1η Δεκεμβρίου. Αυτό δεν έγινε. Εν τω μεταξύ, η Επιτροπή ναι μεν παρευρίσκεται σήμερα στην αίθουσα, ωστόσο αυτό γίνεται στα πλαίσια μιας Ώρας των Ερωτήσεων κατά τη διάρκεια της οποίας δεν μπορεί να διεξαχθεί πραγματικά συζήτηση επί της ουσίας. Για το λόγο αυτό, η πολιτική μας ομάδα προτείνει, μετά την ομιλία του Προέδρου της Επιτροπής, κ. Santer, να δοθούν σε κάθε πολιτική ομάδα τρία λεπτά για να μπορέσει τουλάχιστον να διατυπώσει μια γνώμη επί της ουσίας. Κύριε Πρόεδρε, μπορώ να σας πω ότι όλα τα μέλη της Επιτροπής Ελέγχου του Προϋπολογισμού θεωρούν ιδιαιτέρως ατυχές το γεγονός ότι ένα τόσο σημαντικό θέμα δεν μπορεί να εξετασθεί στα πλαίσια μιας πραγματικής συζήτησης. Συνεπώς, σας παρακαλώ να θέσετε την πρότασή μου ενώπιον του Σώματος.

<SPEAKER ID=8 NAME="Theato">
Κύριε Πρόεδρε, κυρίες και κύριοι χαιρετίζω την πρόταση αυτή. Μόλις τώρα λάβαμε το έγγραφο που θα αποτελέσει τη βάση για τη δημιουργία της νέας υπηρεσίας η οποία θα ασχοληθεί με την καταπολέμηση της απάτης. Μας εκπλήσσει το γεγονός ότι λαμβάνουμε τώρα το εν λόγω έγγραφο, εφόσον είχαμε χθες και προχθές μία επισταμένη συζήτηση επί του θέματος.
<P>
(Χειροκροτήματα) Δεν θέλω να επιμείνω σχολαστικά σε μία ημερομηνία, αλλά εφόσον το έγγραφο είχε εκτυπωθεί τόσο όμορφα και υπήρχε σε όλες τις γλώσσες, θα ήταν βέβαια πιο σωστό εάν η πρόταση είχε υποβληθεί στην Επιτροπή Ελέγχου του Προϋπολογισμού ως αρμόδια επιτροπή ήδη προχθές ή το αργότερο χθες, ώστε να μπορούσαμε να είχαμε προετοιμάσει τη συζήτηση. Είναι και αυτό ένα κριτήριο που μετρά για τη χορήγηση απαλλαγής για το έτος 1996. Οφείλω να ομολογήσω ότι απογοητεύθηκα πολύ με την επιλογή της συγκεκριμένης διαδικασίας, εφόσον τα έγγραφα υπήρχαν ήδη ολοκληρωμένα και έτοιμα. Για τον λόγο αυτόν θα έπρεπε να γίνει μια πραγματική συζήτηση.
<P>
(Χειροκροτήματα)
<SPEAKER ID=9 NAME="Πρόεδρος">
Κυρία Theato, σύμφωνα με τις πληροφορίες μου, το έγγραφο εγκρίθηκε σήμερα το πρωί από την Επιτροπή. Όταν αυτό διαβιβασθεί σε μας επισήμως, θα ακολουθηθεί η διαδικασία που προβλέπει ο Κανονισμός, δηλαδή θα αποσταλεί στην Επιτροπή Ελέγχου του Προϋπολογισμού και, στη συνέχεια, το Σώμα θα αποφανθεί σχετικά με την έκθεση της εν λόγω επιτροπής. Αυτό που δεν μπορούμε να κάνουμε τώρα είναι να παρακάμψουμε την κανονική διαδικασία και να αντικαταστήσουμε την έκθεση της επιτροπής με τις τροπολογίες, και την αντίστοιχη συζήτηση της, με μια αυτοσχέδια συζήτηση στην οποία κάθε πολιτική ομάδα θα έχει στη διάθεσή της χρόνο τριών λεπτών. Αυτό δεν είναι σύμφωνο με τον Κανονισμό και δεν μπορώ να το κάνω.
<P>
Εν πάση περιπτώσει, ο Πρόεδρος της Επιτροπής μου ζητά τον λόγο και του τον παραχωρώ δεδομένου ότι έχει γίνει αναφορά σε αυτόν.

<SPEAKER ID=10 NAME="Santer">
Κύριε Πρόεδρε, με παραξενεύει λίγο το ύφος αυτών που ακούω. Από την ανάληψη των καθηκόντων μου, το 1995, ζητείται από την Επιτροπή να δώσει τον πρώτο λόγο στο Κοινοβούλιο για την εξέταση των αποφάσεων που λαμβάνονται την Τετάρτη το πρωί στους κόλπους της Επιτροπής. Αυτό ακριβώς κάνουμε και σήμερα. Επομένως, το Κοινοβούλιο έχει τον πρώτο λόγο στη συζήτηση. Θα προτιμούσατε να την παρουσιάσω σήμερα το πρωί, ή να την είχα παρουσιάσει πριν από λίγο στον Τύπο, και το Κοινοβούλιο να μην την έχει στα χέρια του παρά μόνον αύριο ή μεθαύριο; Επομένως, στην προκειμένη περίπτωση η Επιτροπή δίνει το προβάδισμα στο Ευρωπαϊκό Κοινοβούλιο, και πιστεύω ότι πρέπει να είμαστε προσηλωμένοι στους θεσμικούς και κοινοβουλευτικούς κανόνες, έτσι όπως ισχύουν στα κράτη μέλη.
<P>
Πέμπτη

<SPEAKER ID=11 NAME="Πρόεδρος">
Σας υπενθυμίζω, κυρίες και κύριοι, ότι ολόκληρο το πρωινό θα διατεθεί για τις ψηφοφορίες. Στις εν λόγω ψηφοφορίες πρέπει να προσθέσουμε τα ακόλουθα θέματα:
<P>
σύμφωνα με το άρθρο 66, παράγραφος 7, του Κανονισμού, μια σύσταση, υπό τη μορφή επιστολής, σχετικά με την εμπορία ζωοτροφών που περιέχουν κάδμιο στην Αυστρία, τη Φινλανδία και τη Σουηδία (Επιτροπή Οικονομικής Πολιτικής)·-σύμφωνα με το άρθρο 99 του Κανονισμού, η έκθεση (Α4-0434/98) της κυρίας Schierhuber, σχετικά με την εσωτερική vαυσιπλoΐα (Επιτροπή Μεταφορών)·-σύμφωνα με το άρθρο 99 του Κανονισμού, η έκθεση (Α4-0440/98) του κυρίου Langen, σχετικά με την παράταση των μέτρων παρέκκλισης στη Γερμανία και την Αυστρία (Επιτροπή Οικονομικής Πολιτικής)·-η έκθεση (Α4-0400/98) του κυρίου Ferri, σχετικά με τις επικουρικές συντάξεις, η ψηφοφορία της οποίας είχε αναβληθεί από την περίοδο συνόδου του Νοεμβρίου (Επιτροπή Νομικών Θεμάτων)·-οι προτάσεις ψηφίσματος σχετικά με διάφορες θέσεις του προϋπολογισμού που αφορούν τα ανθρώπινα δικαιώματα και την δημοκρατία, που συγκαταλέγονται στο κεφάλαιο Β7-70, η συζήτηση σχετικά με το οποίο είχε διεξαχθεί στις 17 Νοεμβρίου.Αν δεν υπάρχουν παρατηρήσεις, έτσι αποφασίζεται η διάταξη των εργασιών.

<SPEAKER ID=12 NAME="Πρόεδρος">
Σύμφωνα με το άρθρο 97 του Κανονισμού του Ευρωπαϊκού Κοινοβουλίου, το Συμβούλιο έχει ζητήσει την εφαρμογή της διαδικασίας κατεπείγοντος στο σχέδιο του κανονισμού του Συμβουλίου με το οποίο καθορίζονται οι προϋποθέσεις για την εφαρμογή των κοινοτικών δράσεων αναπτυξιακής συνεργασίας και των δράσεων για την παγίωση της δημοκρατίας και του κράτους δικαίου καθώς και για τον σεβασμό προς τα ανθρώπινα δικαιώματα και τις θεμελιώδεις ελευθερίες [9581/98 - C4-0507/98-97/0191(SYN)].
<P>
Η Επιτροπή Ανάπτυξης και Συνεργασίας έχει ήδη εγκρίνει μια έκθεση του κυρίου Torres Couto για το συγκεκριμένο θέμα και προβλέπεται η συμπερίληψή της στην επόμενη περίοδο συνόδου.
<P>
Τον λόγο έχει ο κ. Rocard για να εκφράσει τη γνώμη της Επιτροπής Ανάπτυξης και Συνεργασίας, που είναι αρμόδια επί της ουσίας.

<SPEAKER ID=13 NAME="Rocard">
Κύριε Πρόεδρε, η Επιτροπή Ανάπτυξης και Συνργασίας βρίσκεται κατά κάποιο τρόπο σε δύσκολη θέση, ως προς το πρόβλημα του κατεπείγοντος. Θα ήθελα να πω σε σας και στους συναδέλφους μου, ότι η έκθεση του κ. Torres Couto είναι μία έκθεση σημαντική που έχει συζητηθεί πολύ και στην οποία έχουν ενσωματωθεί πολλές τροπολογίες, αλλά και ότι είμαστε περήφανοι που υποβάλλουμε αυτή την εργασία στην Ολομέλεια του Σώματος. Επιπλέον, πιστεύουμε ότι η ψήφισή της είναι κατεπείγουσα από την άποψη των προσανατολισμών της πολιτικής της Ευρωπαϊκής Ένωσης.
<P>
Όταν μάθαμε ότι η αυστριακή Προεδρία επιθυμούσε έντονα την περάτωση αυτού του θέματος και τη λήψη μιας απόφασης πριν από τη λήξη της θητείας της, την επικροτήσαμε, την ενθαρρύναμε και εκφράσαμε την ευχή να επιτρέψουν οι κοινοβουλευτικές προθεσμίες να γίνει κάτι τέτοιο πραγματικότητα, πράγμα το οποίο θα με οδηγούσε να εισηγηθώ ενώπιόν σας το κατεπείγον. Αλλωστε, η επιτροπή, που συνεκλήθη χθες σε έκτακτη συνεδρίαση - και σας ευχαριστώ, κύριε Πρόεδρε, διότι η πραγματοποίηση αυτής της συνεδρίασης οφείλεται σε σας - έλαβε ομόφωνη απόφαση.
<P>
Όμως συμβαίνει ότι το πρόγραμμα της σημερινής συνεδρίασης της Ολομέλειας είναι φορτωμένο, ο εισηγητής δεν είναι απολύτως έτοιμος ώστε η διεξαγωγή της κατεπείγουσας συζήτησης να γίνει υπό ομαλές συνθήκες, οπότε βρίσκομαι στην υποχρέωση, σεβόμενος την εντολή μου ως προέδρου της κοινοβουλευτικής επιτροπής, να πω στα μέλη της επιτροπής μας που ψήφισαν χθες υπέρ του κατεπείγοντος, να κρίνουν κατά συνείδηση την αντίφαση ανάμεσα στη δυσκολία διεξαγωγής μιας αξιοσέβαστης και ποιοτικής συζήτησης, που δεν μπορούμε να κάνουμε, και τη φροντίδα για κοινοβουλευτική αποτελεσματικότητα, που θα μας οδηγούσε στο να περάσουμε στην ψηφοφορία σχεδόν χωρίς συζήτηση. Ελευθερία ψήφου στα μέλη της επιτροπής μας, λοιπόν, αυτό μονάχα μπορώ να πω, και όσο για τα υπόλοιπα μέλη του Σώματος, έχω επιστοσύνη στη φρόνησή τους.
<P>
Εγκρίναμε καταρχήν το νόημα του κατεπείγοντος, συμφωνούμε με τη βούληση της αυστριακής Προεδρίας να τελειώσει με το θέμα. Αυτό προϋποθέτει ότι θα συζητήσουμε απόψε και αύριο θα περάσουμε στην ψηφοφορία. Από τη στιγμή που δεν συντρέχουν όλοι οι όροι, εναποτίθεμαι στη φρόνηση του Σώματος.

<SPEAKER ID=14 NAME="Πρόεδρος">
Υπάρχει κανείς που θα ήθελε να εκφράσει αντίθετη άποψη;
<P>
Κύριε Galeote, έχετε τον λόγο.

<SPEAKER ID=15 LANGUAGE="ES" NAME="Galeote Quecedo">
Κύριε Πρόεδρε, πιστεύω ότι το βασικό επιχείρημα κατά της εφαρμογής της διαδικασίας κατεπείγοντος το εξέφρασε σαφέστατα ο κ. Rocard και συνίσταται στο ότι ο εισηγητής, ο κ. Torres Couto, δεν είναι παρών σε αυτήν τη συνεδρίαση διότι δεν προβλεπόταν η ψηφοφορία της έκθεσής του σε αυτήν. Επομένως, πιστεύω πως δεν μπορούμε να προχωρήσουμε μέχρι αυτού του σημείου, έστω και για λόγους ευγένειας προς τον εισηγητή.
<P>
Θα ήθελα όμως να αναφέρω, ως επιπρόσθετο επιχείρημα, ένα ζήτημα ουσίας. Η Ευρωπαϊκή Επιτροπή, δια μέσω του Επιτρόπου της κυρίου van den Broek, έθεσε την τελευταία στιγμή ένα πρόβλημα σχετικά με τη χρηματοδότηση των Bureaux d'Assistance Technique , όπως για παράδειγμα του Ευρωπαϊκού Ιδρύματος Ανθρωπίνων Δικαιωμάτων, το οποίο δεν μπορεί να επιλυθεί με μια προσθήκη στα ήδη υφιστάμενα σχόλια του προϋπολογισμού για το 1999, αλλά αντιθέτως απαιτείται μια ρητή τροποποίηση. Συνεπώς, η σπουδαιότητα της διευθέτησης αυτού του ζητήματος μας υποχρεώνει να πάρουμε αρκετό χρόνο για να συζητήσουμε ένα τόσο σοβαρό θέμα και επομένως πιστεύω πως δεν ενδείκνυται η βεβιασμένη αυριανή ψηφοφορία για μια τόσο σοβαρή απόφαση.

<SPEAKER ID=16 NAME="Πρόεδρος">
Ευχαριστώ, κύριε Galeote.
<P>
Υποβάλλω σε ψηφοφορία την αίτηση για εφαρμογή της διαδικασίας κατεπείγοντος.
<P>
(Το Σώμα απορρίπτει το κατεπείγον)

<SPEAKER ID=17 NAME="Πρόεδρος">
Σύμφωνα με την παράγραφο 2 του άρθρου 99 του Κανονισμού, έχω λάβει μια ένσταση εκ μέρους 31 βουλευτών σχετικά με τη διαδικασία χωρίς συζήτηση της έκθεσης Porto. Επομένως, τηρώντας το εν λόγω άρθρο, η έκθεση Porto θα εγγραφεί στην ημερήσια διάταξη κάποιας μεταγενέστερης συνόδου, μετά συζητήσεως.

<CHAPTER ID=4>
Η Επιτροπή του αύριο
<SPEAKER ID=18 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής σχετικά με την «Επιτροπή του αύριο».
<P>
Δίνω τον λόγο στον Πρόεδρο της Επιτροπής, κύριο Santer.

<SPEAKER ID=19 NAME="Santer">
Κύριε Πρόεδρε, κυρίες και κύριοι βουλευτές, στην πραγματικότητα, ήρθα να σας μιλήσω για δύο θέματα που συζητήθηκαν πολύ τον τελευταίο καιρό, και τα οποία αποτελούν θέματα υψίστης σημασίας για το Σώμα, όπως έχω ήδη πει κατά τις προκαταρκτικές συζητήσεις. Πρόκειται για το μέλλον της Ομάδας Συντονισμού για την Καταπολέμηση των Περιπτώσεων Απάτης (ΟΣΚΠΑ) και τη διαδικασία απαλλαγής για το 1996. Καθώς τα δύο θέματα είναι συνυφασμένα με τη λειτουργία και την οργάνωση της Επιτροπής, δράττομαι της ευκαιρίας για να αναφέρω τις μεγάλες εσωτερικές μεταρρυθμίσεις που έχω ξεκινήσει και που θα ολοκληρώσω το 1999. Ο προβληματισμός μας οφείλει να ξεκινήσει από μία βασική διαπίστωση. Η Ευρώπη πάει καλά, τα μεγάλα θέματα προχωρούν, η ολοκλήρωση βρίσκεται σε πολύ προχωρημένο στάδιο. Οι επιτυχίες της Ευρώπης απαιτούν να προσαρμόσουμε τη λειτουργία μας και τον τρόπο που ενεργούμε. Η ευρωπαϊκή ενοποίηση πρέπει να οικοδομείται συνέχεια και να ενισχύεται. Τα θεσμικά όργανα αποτελούν την ψυχή και το εργαλείο αυτής της διαδικασίας. Ένας λόγος παραπάνω για να διατηρήσουμε ένα κλίμα εμπιστοσύνης ανάμεσα στα θεσμικά όργανα ή για να διαχειριστούμε τις σχέσεις μας με υπευθυνότητα. Το κλίμα μέσα στο οποίο εξελίσσονται κάποιες συζητήσεις με ανησυχεί. Όσο για μένα, θα ήθελα να συμβάλω στην εκ νέου δημιουργία μιας ήρεμης ατμόσφαιρας, η οποία θα ευνοεί τον κοινό σκοπό μας, δηλαδή μια Ευρώπη αποφασιστικά στραμμένη προς το μέλλον.
<P>
Κύριε Πρόεδρε, η συζήτηση της έκθεσης Bφsch τον περασμένο Οκτώβριο αποτέλεσε την ευκαιρία για να τεθούν κάποια ερωτήματα σχετικά με το μέλλον της καταπολέμησης της απάτης στην Ένωση. Για να πούμε την αλήθεια, από το 1995 έχει παρατηρηθεί μεγάλη πρόοδος στον τομέα αυτόν. Το 1997, οι αρμοδιότητες της ΟΣΚΠΑ επεκτάθηκαν, και προήχθη σε ειδική ομάδα. Τον Ιούλιο του 1998, ψηφίσαμε ένα γενικό πλαίσιο για τις δραστηριότητές της, το οποίο θα ακολουθήσουν, σε λίγες ημέρες, λεπτομερείς ρυθμίσεις εφαρμογής.
<P>
Χάρη στην αποτελεσματική δράση της ΟΣΚΠΑ, αποκαλύφθηκε μια σειρά υποθέσεων όπου εμπλέκονταν υπάλληλοι της Επιτροπής. Ωστόσο, το Κοινοβούλιο έχει θέσει επανειλημμένα το ζήτημα της αυτονομίας και ανεξαρτησίας των ερευνητών μας. Για άλλη μια φορά, δηλώνω κατηγορηματικά ότι ανέκαθεν οι άνθρωποι αυτοί εργάζονταν με κάθε ελευθερία.
<P>
Ωστόσο, μια σαφής διάκριση μεταξύ ελεγκτών και ελεγχομένων είναι σωστή. Για να αρθεί κάθε αβεβαιότητα, οφείλουμε να μην σταθούμε στα μισά του δρόμου και να κάνουμε μια συζήτηση πάνω στην μέχρι τέλους εξωτερίκευση της λογικής της. Επομένως, έχουμε καταλήξει στο συμπέρασμα ότι η δημιουργία μιας υπηρεσίας εντελώς ανεξάρτητης και χωρίς δεσμούς υποτέλειας με την Επιτροπή ή με κάποιο άλλο θεσμικό όργανο αποτελεί την πιο αποτελεσματική, αλλά και την πλέον υποστηρίξιμη λύση για την υλοποίηση του στόχου που περιέχεται στην έκθεση Bφsch, με την οποία είμαστε σύμφωνοι.
<P>
Θα ήθελα, ωστόσο, κύριε Πρόεδρε, να διευκρινίσω δύο πράγματα. Κατ' αρχάς, αποκλειστικό καθήκον της μελλοντικής υπηρεσίας θα είναι η διεξαγωγή ερευνών, τόσο στα κράτη μέλη όσο και σε όλα τα κοινοτικά θεσμικά όργανα. Δεν θα ασχολείται με τις νομοθετικές προτάσεις, ούτε και με τον συντονισμό της καταπολέμησης της απάτης προσβάλλοντας τα οικονομικά συμφέροντα της Ένωσης με τα κράτη μέλη. Σύμφωνα με τη Συνθήκη, αυτά τα καθήκοντα θα συνεχίσουν να ασκούνται από την Επιτροπή.
<P>
Στη συνέχεια, θα ήθελα να τονίσω ότι αναμένοντας την έναρξη εφαρμογής της νέας δομής, η σημερινή ΟΣΚΠΑ θα συνεχίσει το έργο της για την ανεύρεση των απατεώνων, βάσει του πλαισίου που καθορίστηκε από την Επιτροπή τον περασμένο Ιούλιο.
<P>
Η πρότασή μας, η οποία εγκρίθηκε χθες βράδυ, βρίσκεται τώρα στο Ευρωπαϊκό Κοινοβούλιο και στο Συμβούλιο. Εκτός από τους στόχους και τη διοικητική δομή της Υπηρεσίας, περιέχει τις βασικές αρχές για την πραγματοποίηση των ερευνών, ρυθμίζει τις σχέσεις με τα θεσμικά όργανα, καθώς και τον έλεγχο της νομιμότητας των δραστηριοτήτων της Υπηρεσίας. Ας αναλάβει τώρα ο καθένας τις ευθύνες του. Εγώ έχω αναλάβει τις δικές μου. Έφθασε τώρα η στιγμή να αναλάβουν το Κοινοβούλιο και το Συμβούλιο τις δικές τους. Εάν υπάρχει πολιτική βούληση, η απόφαση μπορεί να παρέμβει σε έξι μήνες. Με έχει ενθαρρύνει η θερμή υποδοχή που επεφύλαξαν οι αρχηγοί κρατών και κυβερνήσεων στην έκθεσή μου πάνω σ' αυτήν την προβληματική στο Pφrtschach. Είμαι επίσης βέβαιος ότι το Κοινοβούλιο, που ανέδειξε ως έναν από τους κυριότερους στόχους του την καταπολέμηση της απάτης που θίγει τα συμφέροντα της Ευρωπαϊκής Ένωσης, θα κάνει τα πάντα για να προωθήσει αυτό το τόσο σημαντικό θέμα.
<P>
Κύριε Πρόεδρε, η καταπολέμηση της απάτης αποτελεί μία από τις πτυχές που αναφέρθηκαν στα πλαίσια της συζήτησης για την απαλλαγή. Θα έχουμε την ευκαιρία να συζητήσουμε γι' αυτό στη σύνοδο του Δεκεμβρίου. Ωστόσο, θα ήθελα να πω κάποια πράγματα από σήμερα στο βαθμό που η δημόσια συζήτηση έχει ήδη ξεκινήσει.
<P>
Το Ευρωπαϊκό Κοινοβούλιο, με την απόφασή του στις 31 του περασμένου Μαρτίου, έθεσε μια σειρά από όρους για τη χορήγηση της απαλλαγής για το οικονομικό έτος 1996, εκ των οποίων ορισμένοι συνδέονται άμεσα με το εν λόγω οικονομικό έτος, ενώ άλλοι είναι γενικότερου περιεχομένου.
<P>
Η Επιτροπή έδωσε μία σαφή και εποικοδομητική απάντηση σε όλες σας τις ερωτήσεις. Μια λεπτομερής ενημέρωση βρίσκεται στη διάθεσή σας. Δεν βλέπω κανένα αρνητικό σημείο, κύριε Πρόεδρε, στο να διανεμηθεί σε όλους τους βουλευτές του Κοινοβουλίου, το αντίθετο μάλιστα.
<P>
Μένουν δύο ή τρία αμφιλεγόμενα σημεία όπου δεν μπορώ να ακολουθήσω τις αιτήσεις του Κοινοβουλίου. Γνωρίζετε ότι κάθε φορά που η ΟΣΚΠΑ διετύπωνε μια υπόθεση για απάτη, προσφεύγαμε στη δικαιοσύνη. Ποτέ δεν έχω υποχωρήσει πάνω σ' αυτήν την άρχή και ούτε θα το κάνω. Σχετικά με τα προγράμματα MED, δεν μπορώ να δεχτώ απλώς τη μεταφορά ολόκληρου του φακέλου στις δικαστικές αρχές γιατί η ΟΣΚΠΑ δεν έχει διατυπώσει καμία υπόθεση για απάτη. Το να ενεργήσουμε με διαφορετικό τρόπο θα σήμαινε παραίτηση από τις ευθύνες μας, πράγμα το οποίο, εξάλλου, δεν συμβαδίζει με την εικονα που έχω για ένα κράτος δικαίου.
<P>
Όσο για το δικαίωμα του Κοινοβουλίου να ενημερωθεί προκειμένου να ασκήσει τον έλεγχό του, είναι προφανές ότι πρόκειται για μια απαραβίαστη αρχή της δημοκρατίας μας. Προσωπικά, πιστεύω σ' αυτό. Είμαι υπέρ της μέγιστης δυνατής διαφάνειας, η οποία όμως να συμβαδίζει με το δίκαιο και την καλή λειτουργία των φακέλων. Έχω προχωρήσει πολύ προς αυτήν την κατεύθυνση. Έχω στείλει έγραφα στο Ευρωπαϊκό Κοινοβούλιο που δεν έχουν, σύμφωνα με την προσωπική μου εμπειρία, σταλεί στα εθνικά κοινοβούλια.
<P>
Είναι ωστόσο αναγκαίο να κάνουμε έναν διαχωρισμό ανάμεσα σε δύο καταστάσεις: από τη μία, το γενικό δικαίωμα του Κοινοβουλίου για πληροφόρηση, με την ιδιότητά του ως ελεγκτή, και από την άλλη, οι ιδιαίτερες περιπτώσεις που προϋποθέτουν ειδική μεταχείριση.
<P>
Όσον αφορά το γενικό δικαίωμα του Κοινοβουλίου για πληροφόρηση, θα επιβεβαιώσω την επιθυμία της Επιτροπής να συνεργαστεί απόλυτα με το Κοινοβούλιο για να την βοηθήσει να ασκήσει τις αρμοδιότητες που έχει για πολιτικό έλεγχο και για έλεγχο του προϋπολογισμού. Για τα θέματα όμως που απαιτούν δικαστικές και πειθαρχικές διαδικασίες, θα υπενθυμίσω την αρχή ενός δικαιώματος που όλοι αναγνωρίζουν: το απόρρητο της έρευνας. Κανένα ρίσκο δεν πρέπει να θέτει σε κίνδυνο την διεξαγωγή των διαδικασιών. Το ίδιο ισχύει και για τους φακέλους που υπόκεινται σε απόρρητους κανόνες, συνυφασμένους με το εμπορικό απόρρητο και το απόρρητο του ιδιωτικού βίου για τα οποία η Επιτροπή έχει ευθύνη και από τα οποία δεν μπορεί να απαλλαγεί.
<P>
Αυτός είναι ο λόγος που ήταν κρυμμένα τα ονόματα στην έκθεση της ΟΣΚΠΑ σχετικά με το Ευρωπαϊκό Γραφείο Ανθρωπιστικής Βοήθειας Εκτάκτου Ανάγκης (ΕΓΑΒΕΑ), που λάβατε. Παραδέχομαι ότι η μορφή που πήρε έδωσε λαβή για κριτική. Ετσι, λοιπόν, έγινε ξανά, για να διευκολύνει την ανάγνωση. Σε καμία περίπτωση, η Επιτροπή δεν έχει σκοπό να κρύψει το παραμικρό. Σας υπενθυμίζω, εξάλλου, ότι ο πρόεδρος της Επιτροπής Ελέγχου των Προϋπολογισμών και οι εισηγητές μπόρεσαν να συμβουλευτούν το σύνολο του φακέλου επί τόπου.
<P>
Διαπιστώνω ότι κατά τα προηγούμενα χρόνια, όσον αφορά το θέμα της πληροφόρησης, οι σχέσεις ανάμεσα στο Κοινοβούλιο και την Επιτροπή, ήταν ανέκαθεν βασισμένες στην αμοιβαία εμπιστοσύνη. Οι δυσκολίες που σημειώθηκαν τους τελευταίους μήνες δεν πρέπει να μας κάνουν να παραβλέψουμε την ουσία. Ηρθε ο καιρός να βάλουμε αυτά τα περιστατικά στη θέση που τους αρμόζει και να βρούμε τρόπους να αποκαταστήσουμε την εμπιστοσύνη.
<P>
Με αυτό το εποικοδομητικό πνεύμα σας πρότεινα, κύριε Πρόεδρε του Κοινοβουλίου, να καταρτίσετε έναν κώδικα καλής συμπεριφοράς για να ξεκαθαρίσει η κατάσταση και να ικανοποιηθούν οι αντίστοιχες ανάγκες και των δύο θεσμικών οργάνων.
<P>
Κύριε Πρόεδρε, οι συζητήσεις για την απαλλαγή του 1996 διαρκούν εδώ και έναν μήνα. Το Συμβούλιο ECOFIN γνωστοποίησε τη θέση του στις 9 Μαρτίου, στα πλαίσια των διατάξεων του άρθρου 206 της Συνθήκης, που αποσκοπεί σε μια σύσταση εκ μέρους του Συμβουλίου. Το Συμβούλιο έκανε μια ευνοϊκή σύσταση. Ήρθε τώρα η στιγμή να αποφασίσουμε. Κατ' εμέ, υπάρχουν όλοι οι αντικειμενικοί λόγοι για την χορήγηση της απαλλαγής στην Επιτροπή.
<P>
Κύριε Πρόεδρε, κυρίες, κύριοι, υπάρχει άμεση σχέση ανάμεσα στα ζητήματα που ανέφερα πριν λίγο και στην πρωτοβουλία για την αυριανή Επιτροπή, η οποία θα αποτελέσει μια από τις προτεραιότητές μου για το 1999. Για να είμαι ειλικρινής, τα συστατικά στοιχεία αυτής της πρωτοβουλίας ξεκινάνε από το 1995 και την αρχή της θητείας μου. Σκέφτομαι τη βελτίωση της οικονομικής διαχείρισης και τον έλεγχο τη χρησιμοποίησης του δημοσίου χρήματος στα πλαίσια του SEM 2000 (Σύστημα Υγιειούς και Αποτελεσματικής Δημοσιονομικής Διαχείρισης). Σ' αυτό το πλαίσιο, έχουμε, για παράδειγμα, καθιερώσει έναν σαφή διαχωρισμό μεταξύ εκείνων που παίρνουν τις αποφάσεις και των οικονομικών διαχειριστών. Αυτό αποτελεί πρωτοπορία για τον οργανισμό μας. Έχουμε επίσης δημιουργήσει μαι κοινή δομή για την εξωτερική βοήθεια. Έχουμε επίσης δημιουργήσει μια κοινή δομή για την εξωτερική βοήθεια.
<P>
Θα αναφέρω επίσης και το πρόγραμμα MAP 2000 (Εκσυγχρονισμός Διοίκησης και Προσωπικού), που ξεκίνησε το 1997, το οποίο αυξάνει την αυτονομία των γενικών διευθυντών σε θέματα οργανογραμμάτων, διορισμών, διοίκησης. Εδώ πρόκειται για ένα πραγματικό βήμα προς τα εμπρός, που αυξάνει την υπευθυνότητα των υπηρεσιών μας.
<P>
Είναι όμως κυρίως από την αρχή της χρονιάς που αναπτύξαμε μια προσέγγιση πιο σφαιρική, πιο συγκροτημένη και πιο εμφανή, η οποία αφορά άμεσα όλο το προσωπικό. Ο στόχος της πρωτοβουλίας για την Επιτροπή του μέλλοντος είναι απλός: να εξαλείψουμε τις αδυναμίες και να αξιοποιήσουμε τα πλεονεκτήματα του θεσμού μας, ώστε οι διάδοχοί μας να τα βρουν όλα σε τάξη.
<P>
Οι συλλογισμοί μας περιστρέφονται γύρω από τρεις άξονες. Κατ' αρχάς, ο ρόλος και η μελλοντική αποστολή της Επιτροπής, κατά δεύτερον, οι δομές και η λειτουργία της Επιτροπής, και κατά τρίτον, η εσωτερική διαχείριση.
<P>
Όσον αφορά τον πρώτο άξονα, πιστεύω ότι πρέπει να προσπαθήσουμε να απαντήσουμε σε κάποια θεμελιώδη ερωτήματα, ερωτήματα που, εξάλλου, απευθύνονται επίσης, κατ' αναλογία, σε όλους τους θεσμούς και τα κράτη μέλη. Πώς θα αποδεχτούμε τον υψηλό βαθμό ολοκλήρωσης που κατάφερε η Ένωση; Πώς θα διαχειριστούμε τα νέα κέντρα δράσης όπως, η απασχόληση, η υγεία, η δικαιοσύνη και οι εσωτερικές υποθέσεις; Πώς θα βάλουμε προτεραιτότητες σε μια διευρυνόμενη Ένωση; Πώς θα μπορέσουμε να δώσουμε έξυπνο περιεχόμενο σε έννοιες όπως επικουρικότητα και αναλογικότητα;
<P>
Κάτω από τέτοιους συλλογισμούς διεξάγω τον έλεγχο των δομών της Επιτροπής. Για να προετοιμάσω το έδαφος, ξεκίνησα μια εκτενή άσκηση screening. Θα μας επιτρέψει να έχουμε μια σαφή και λεπτομερή εικόνα της σημερινής κατάστασης. Το πρώτο εξάμηνο του 1999, θα δουλέψω πάνω στη δομή των χαρτοφυλακίων και την οργάνωση των υπηρεσιών. Έχω φτάσει στο συμπέρασμα, ότι αυτό το είδος μεταρρύθμισης πρέπει να προετοιμαστεί πολύ καιρό πριν. Οι δομές οφείλουν να προσαρμοστούν στη θεαματική ανάπτυξη των εργασιών.
<P>
Έρχομαι στον τρίτο άξονα των συλλογισμών μας για το μέλλον της Επιτροπής: την εσωτερική διαχείριση με την πλατειά έννοια του όρου. Πολλά έχουν γίνει τα τελευταία χρόνια. Στον τομέα της οικονομικής διαχείρισης, χάρη στις μεταρρυθμίσεις που γίνονται τώρα, η Επιτροπή θα καταφέρει σταδιακά να καταργήσει τις μεθόδους του παρελθόντος σχετικά με την υπέρμετρη αύξηση των υποχρεώσεων και των πιστώσεων που πρέπει να γίνουν. Σε αυτά τα πλαίσια, θα ήθελα να επιστήσω την προσοχή σας σε ένα σημαντικό σημείο. Δεν γίνεται να συνεχιστεί η ανάθεση νέων υποχρεώσεων στην Επιτροπή, χωρίς να μας απασχολήσει το προσωπικό που διαθέτει για να ανταπεξέλθει. Για να πούμε την αλήθεια, πολύ συχνά στο παρελθόν, η ίδια η Επιτροπή αμέλησε αυτήν την πτυχή. Όλοι ευθυνόμαστε κατά κάποιο τρόπο γι' αυτό. Θα ήθελα να εξετάσουμε μαζί πώς θα μπορούσαμε να λύσουμε τα προβλήματα που έχουν τεθεί ως προς την αναντιστοιχία που υπάρχει ανάμεσα στους στόχους και στα μέσα. Η προσέγγιση που έχει επιλεχθεί τον τελευταίο καιρό ως προς τις νομικές βάσεις και τους μίνι πορϋπολογισμούς πιστεύω ότι είναι σωστή. Υπάρχει ένας χρυσός κανόνας που πρέπει να καθοδηγεί την δράση μας: απόλυτη διαφάνεια και σαφείς κανόνες.
<P>
Φυσικά η μεταρρύθμιση της διοίκησης θα ξεπεράσει τις οικονομικές πτυχές. Έχουμε ξεκινήσει διάλογο με το προσωπικό και τους αντιπροσώπους του για τα μέσα βελτίωσης των προσλήψεων, της κατάρτισης, της αξιολόγησης, της εσωτερικής επικοινωνίας, του πειθαρχικού καθεστώτος καθώς και για άλλα ζητήματα. Μια πολύ ενδιαφέρουσα έκθεση από μια ομάδα που αποτελείται από αντιπροσώπους του προσωπικού και της διοίκησης κυκλοφόρησε πριν λίγο και αποτελεί αντικείμενο εκτεταμένων διαβουλεύσεων. Υπάρχουν εξάλλου επαφές και με άλλους θεσμούς γι' αυτό το θέμα. Κι εδώ επίσης, υπολογίζω να φτάσω στ' απαραίτητα συμπεράσματα στο πρώτο εξάμηνο του 1999.
<P>
Κύριε Πρόεδρε, αυτό είναι σε γενικές γραμμές το πλαίσιο των μεταρρυθμίσεων που ετοιμάζω με τους συναδέλφους μου, εκ των οποίων πολλοί με συνόδευσαν σήμερα εδώ. Μετά τη μεταρρύθμιση της Συνθήκης, μετά την εισαγωγή του ευρώ, μετά την στρατηγική για την απασχόληση, μετά την Ατζέντα 2000, σκέφτομαι να αντιμετωπίσω αυτήν την άλλη μεγάλη πρόκληση. Το κάνω γιατί είναι ανάγκη να δράσουμε, γιατί πιστεύω στον κύριο ρόλο που παίζει η Επιτροπή, γιατί έχω εμπιστοσύνη στο μέλλον της δημόσιας διοίκησης στην Ευρώπη. Ως πρόεδρος, έχω αναλάβει τις ευθύνες μου. Έχω ξεκινήσει τις μεταρρυθμίσεις. Πιστεύω πως μπορώ να πω ότι είμαστε σε καλό δρόμο, και δεν πρόκειται να παρεκκλίνω από την πορεία μου.

<SPEAKER ID=20 LANGUAGE="ES" NAME="Fabra Vallιs">
Κύριε Πρόεδρε, κύριε Πρόεδρε της Επιτροπής, αρχίσατε λέγοντας πως θέλετε μια Ευρώπη η οποία να έχει το βλέμμα της στραμμένο στο μέλλον. Αλλά εγώ θα ήθελα να σας ρωτήσω: για πότε θέλετε αυτήν την Ευρώπη που θα έχει το βλέμμα της στραμμένο στο μέλλον; Πότε θα μπορέσουμε εξετάσουμε τις πληροφορίες που μας στέλνετε, με έναν διερμηνέα και ένα μέλος της Διεύθυνσης του Κοινοβουλίου δίπλα; Πότε θα αρχίσει να αντιδρά η Επιτροπή χωρίς την άσκηση πίεσης του Κοινοβουλίου; Πότε θα μπορέσει η ΟΣΚΠΑ να φέρει εις πέρας το έργο της χωρίς πιέσεις εκ μέρους της Επιτροπής;
<P>
Κύριε Πρόεδρε της Επιτροπής, έχετε εκφράσει παράπονα για υπερβολική πίεση εκ μέρους του Κοινοβουλίου. Και μπορώ να σας πω μόνο πως αν τα θεσμικά όργανα δεν έχουν έναν φορέα που να αντισταθμίζει την εξουσία τους, αυτό θα οδηγήσει στην μη αναστρέψιμη πορεία προς την αυτοδιάλυσή τους.

<SPEAKER ID=21 NAME="Santer">
Στον πολιτικό τομέα, μπορώ με άνεση να απαντήσω στον κ. Fabra Vallιs ότι έχουμε το βλέμμα μας στραμμένο προς το μέλλον. Σε λιγότερο από τριάντα ημέρες θα έρθει το ευρώ, που θα επιτρέψει στην Ευρώπη να επιβεβαιώσει τη θέση της απέναντι στον έξω κόσμο και να διαδραματίσει τον ρόλο της σε διεθνές επίπεδο. Χθες, στο Συμβούλιο ECOFIN πήραμε επίσης αποφάσεις σχετικά με την εξωτερική αντιπροσώπευση του ευρώ. Αυτή είναι η Ευρώπη του μέλλοντος: η Ευρώπη που στερεώνει την κυριαρχία της σε διεθνές επίπεδο.
<P>
Θέτετε το ζήτημα της πληροφόρησης. Δεν θέλω να πιστέψω ότι η ΟΣΚΠΑ, και έχω μιλήσει για το θέμα αυτό με τον διευθυντή της ΟΣΚΠΑ, δέχτηκε πιέσεις εκ μέρους της Επιτροπής. Γι' αυτό και λέω: αν ισχύει αυτό, τότε ας εφαρμόσουμε αυτό που σας προτείναμε μόλις πριν από λίγο, μία ΟΣΚΠΑ πραγματικά ανεξάρτητη από κάθε θεσμικό όργανο, αλλά και αρμόδια για κάθε θεσμικό όργανο. Θα έχουμε έτσι την εγγύηση, εσείς για το Ευρωπαϊκό Κοινοβούλιο, εμείς για την Επιτροπή, οι άλλοι για τα άλλα θεσμικά όργανα, ότι υπάρχει μία αρχή που θα είναι πράγματι ουδέτερη.
<P>
Γι' αυτόν τον λόγο, μετά από ώριμη σκέψη και με τη βοήθεια του Ευρωπαϊκού Κοινοβουλίου, οφείλω να το πω, γιατί απάντησα εδώ, στις αρχές Οκτωβρίου, στη συζήτηση για την έκθεση Bφsch, μπήκαμε στον σωστό δρόμο για το μέλλον ως προς το θέμα της πληροφόρησης. Είναι ακριβώς το αντικείμενο της πρότασής μας για τη νέα ΟΣΚΠΑ. Δεν θέλω να πω για την ονομασία της, αλλά για τη μελλοντική ΟΣΚΠΑ, ότι θα είναι ανεξάρτητη, ότι θα είναι ουδέτερη, και ότι και τα διάφορα όργανα θα είναι επίσης ουδέτερα απέναντι στην ΟΣΚΠΑ.
<P>
Αυτή είναι η κατεύθυνση προς την οποία θα στραφούμε στο μέλλον. Όμως, σας παρακαλώ, μην πείτε ότι η Ευρώπη δεν κοιτά προς το μέλλον. Η Ευρώπη, σήμερα - και ξέρω τι λέω - είναι σε πολύ καλύτερη κατάσταση από τον Ιανουάριο του 1995, όταν έγινα Πρόεδρος της Επιτροπής.

<SPEAKER ID=22 LANGUAGE="DE" NAME="Mόller">
Κύριε Πρόεδρε της Επιτροπής, εάν πραγματικά είναι για σας τόσο σημαντική η πολιτική πληροφόρησης, τότε θα ήθελα να σας ρωτήσω γιατί η πρότασή σας, την οποία θα εξετάσουμε φυσικά με μεγάλη προσοχή, δεν περιέχει σημεία που να επεξηγούν τον τρόπο με τον οποίο θα ενημερώνεται γενικά το Ευρωπαϊκό Κοινοβούλιο από την προβλεπόμενη νέα υπηρεσία; Αυτό είναι ένα ερώτημα που τίθεται πιεστικά ήδη εκ πρώτης όψεως. Πώς είναι δυνατόν να λέτε ότι αποσκοπείτε σε βελτιώσεις με τη δημιουργία της νέας υπηρεσίας, όταν χειροτερεύει στο επίπεδο της πολιτικής πληροφόρησης η ενημέρωση του Κοινοβουλίου;
<P>
Το δεύτερο σημείο, κύριε Πρόεδρε της Επιτροπής, αφορά τον πυρήνα της πρότασής σας, δηλαδή το άρθρο 3 σχετικά με το δικαίωμα την νέας υπηρεσίας να διενεργεί έρευνες. Εδώ υπάρχει μία αξιοπερίεργη αντίφαση. Στο άρθρο 3, παράγραφος 1, σχετικά με τους εξωτερικούς ελέγχους, διαβάζουμε ότι η υπηρεσία μπορεί με δική της πρωτοβουλία να κάνει αίτηση στην Επιτροπή για τη διεξαγωγή έρευνας σε οποιοδήποτε σημείο ενός κράτους μέλους. Η δεύτερη παράγραφος είναι ωστόσο πολύ πιο ενδιαφέρουσα, ...
<P>
(Ο Πρόεδρος διακόπτει την ομιλήτρια)

<SPEAKER ID=23 LANGUAGE="FR" NAME="Santer">
Καταλαβαίνω καλά ότι η αξιότιμη κυρία βουλευτής δεν μπόρεσε ακόμα να εξετάσει την πρόταση ως προς το περιεχόμενο. Και γι' αυτό θέτει ερωτήσεις. Αλλωστε, είμαστε εδώ για να απαντήσουμε στις ερωτήσεις που θα μας τεθούν, γιατί στοχεύουν σε ορθά σημεία, τα οποία έχουμε σκεφτεί κι εμείς. Μην νομίσετε ότι δεν τα έχουμε σκεφτεί κι εμείς. Γι' αυτό δώσαμε μία απάντηση σε αυτές τις ερωτήσεις.
<P>
Κατ' αρχάς, το Ευρωπαίκό Κοινοβούλιο είναι πλήρες μέλος του Διοικητικού Συμβουλίου, όπως άλλωστε και τα άλλα θεσμικά όργανα, και αν διαβάσετε τις άλλες διατάξεις της πρότασης - και μου φαίνεται ότι τις έχετε ήδη διαβάσει, γιατί τις αναφέρετε - στο άρθρο 9, στην τελευταία παράγραφο, το Διοικητικό Συμβούλιο συντάσσει κάθε χρόνο μια έκθεση δραστηριότητας και είναι το ίδιο το Διοικητικό Συμβούλιο, του οποίου μέλος είναι και το Κοινοβούλιο, που την απευθύνει στα θεσμικά όργανα. Βεβαίως, αυτή η νέα υπηρεσία, ο διευθυντής της καθώς και τα διάφορα τμήματά της, θα παραμείνουν στη διάθεση του Κοινοβουλίου, αλλά και των άλλων θεσμικών οργάνων που καλούνται κι εκείνα να κάνουν εξακριβώσεις και έρευνες.
<P>
Η νέα υπηρεσία δεν θα είναι υπεύθυνη - είναι η δεύτερη ερώτηση που θέσατε - παρά μόνο για τη διεξαγωγή των ερευνών. Η Επιτροπή παραμένει από πολιτική άποψη αρμόδια για την υποβολή των υποθέσεων και την παρακολούθηση των ερευνών. Αυτό συμπεριλαμβάνεται μεταξύ των διατάξεων. Επομένως, παραδέχομαι ότι οφείλετε να εξετάσετε πολύ καλά τις διάφορες προτάσεις που έχουν γίνει με έξυπνο τρόπο, σε συμφωνία με τις δικαστικές μας υπηρεσίες, για να αποκτήσετε μια ιδέα για τη γενική διάρθρωση αυτού του οργανισμού.
<P>
Να είστε βέβαιος ότι θέλαμε να ανταποκριθούμε στον στόχο που καθορίστηκε στην έκθεση Bφsch, που πραγματικά επιδιώκει να καθιερώσει την ανεξαρτησία και την αυτονομία ενός οργάνου που εργάζεται για την καταπολέμηση της απάτης. Αυτός ήταν ο στόχος σας. Ψάχνουμε τον τρόπο και τα μέσα για να τον υλοποιήσουμε. Δεν βλέπω, λοιπόν, που είναι η διαφορά στη συμπεριφορά του Ευρωπαϊκού Κοινοβουλίου και τη δική μας. Αντιθέτως, πιστεύω ότι η υπηρεσία αυτή είναι ικανή να μας οδηγήσει στο μέλλον, στην καταπολέμηση της απάτης με πιο αποτελεσματικό τρόπο, για να εξασφαλίσουμε μεγαλύτερη διαφάνεια και για να μην υποκείμεθα στην κριτική που έγινε, την οποία αρνούμαι και συνεχίζω να αρνούμαι και θέλοντας η Επιτροπή να είχε ασκήσει μια οποιαδήποτε πίεση και να συνεχίσει να ασκεί μια οποιαδήποτε πίεση στην ΟΣΚΠΑ.

<SPEAKER ID=24 LANGUAGE="EN" NAME="Malone">
Κύριε Πρόεδρε, οφείλουμε να δηλώσουμε στον κ. Santer ότι οι προτάσεις του για ορισμένες μεταρρυθμίσεις είναι ενθαρρυντικές. Ασφαλώς και είναι σημαντικό γεγονός, όμως είναι εξίσου σημαντικό να ακολουθείται η βούληση της πλειοψηφίας. Λαμβάνοντας υπόψη τη χθεσινή απόφαση του Συμβουλίου ECOFIN, στο οποίο πλέον μία πλειοψηφία εννέα κρατών μελών τάσσεται υπέρ, ή απέχει, στο ζήτημα της παράτασης της ύπαρξης των καταστημάτων αφορολογήτων ειδών, θα ήθελα να μάθω εάν η Επιτροπή θα υποκύψει τώρα στην πίεση της πλειοψηφίας και θα συναινέσει στην εκπόνηση της επί μακρόν αναμενόμενης μελέτης για τις συνέπειες που έχει η εν λόγω κατάργηση όσον αφορά τις θέσεις απασχόλησης. Αυτό είναι ιδιαίτερα σχετικό εάν λάβουμε υπόψη μας τις παρατηρήσεις του Γάλλου Υπουργού Οικονομικών αναφορικά με τον αντίκτυπο που έχει στην απασχόληση η κατάργηση θέσεων εργασίας, καθώς και τη δεδηλωμένη πρόθεση της επικείμενης γερμανικής Προεδρίας να πιέσει προς την κατεύθυνση μίας μακράς και εκτεταμένης παράτασης στο εν λόγω ζήτημα. Ίσως, η Επιτροπή να μπορεί να μας πει με ποιό τρόπο θα παρακάμψει το δίλημμα, τώρα που σαφώς έχει χάσει την επαφή με τους πολίτες.

<SPEAKER ID=25 LANGUAGE="FR" NAME="Santer">
Θα μπορούσα να μιλήσω πολλή ώρα γι' αυτό το πρόβλημα. Ευτυχώς που τα καταστήματα αφορολογήτων ειδών δεν αποτελούν ακόμη αντικείμενο έρευνας από την ΟΣΚΠΑ. Όμως, θέλω να απαντήσω στην ερώτηση.
<P>
Είναι λίγο σαν το Λοχ Νες, που εμφανίζεται κάθε λίγο και λιγάκι. Σκεφτείτε, όμως, ότι τα καταστήματα αφορολογήτων ειδών καταργήθηκαν το 1991 με ομόφωνη απόφαση των υπουργών Οικονομικών,
<P>
(Χειροκροτήματα) που θα εφαρμοστεί το 1999. Επομένως, είχε προβλεφθεί ένα διάστημα οκτώ χρόνων, ακριβώς για να μπορέσουν να γίνουν όλες αυτές οι μελέτες και οι μεταθέσεις. Αυτό είναι το νόημα της διάταξης και της επέκτασης των προθεσμιών που παραχωρήθηκαν τότε από τους δώδεκα υπουργούς Οικονομικών. Θυμάμαι πολύ καλά αυτήν τη συζήτηση. Την παρακολούθησα από κοντά, γιατί η απόφαση ελήφθη στη διάρκεια της Προεδρίας μας. Όμως το δηλώνω: η απόφαση ήταν ομόφωνη.
<P>
Τώρα που βρίσκομαι από την άλλη πλευρά, ως Πρόεδρος της Επιτροπής οφείλω να σας πω ότι η Επιτροπή είναι θεματοφύλακας της Συνθήκης, ότι οφείλει να εκτελεί τις αποφάσεις που λαμβάνονται στην ώρα τους ομόφωνα από το Συμβούλιο των Υπουργών. Εάν υπήρχε τώρα μια ομόφωνη απόφαση που απαιτούσε μια άλλη ρύθμιση, θα ήμουν ο τελευταίος που θα εναντιωνόταν. Όμως διαπιστώνω ότι δεν υπάρχει ομοφωνία στο Συμβούλιο των Υπουργών για να έχουμε μια άλλη απόφαση. Όχι! Υπάρχει μια ομόφωνη απόφαση που μετέφερε την οδηγία το 1991 και την εγκρίνατε εδώ. Ας είμαστε λοιπόν συνεπείς με τον εαυτό μας, με τις θεσμικές μας διατάξεις και ας παραμείνουμε αξιόπιστοι απέναντι στον εαυτό μας. Οφείλουμε να υλοποιούμε τις αποφάσεις. Πού θα καταλήξουμε αν, κάθε φορά που λαμβάνεται μία απόφαση, που ψηφίζεται μια οδηγία, η Επιτροπή αναρωτιόταν με ποιον τρόπο θα μπορούσε να καταστρατηγήσει αυτήν την οδηγία, με ποιον τρόπο θα μπορούσε να εξετάσει την εφαρμογή αυτής της οδηγίας; Πιστεύω ότι εδώ ο ρόλος μας είναι συνταγματικός και θεσμικός, και θέλουμε να αναλάβουμε τον ρόλο μας. Η Επιτροπή δεν έχει να πάρει καμία πρωτοβουλία προς αυτήν την κατεύθυνση.

<SPEAKER ID=26 LANGUAGE="DE" NAME="Tillich">
Κύριε Πρόεδρε, κύριε Πρόεδρε της Επιτροπής, στις αρχές του 1998 ήταν κενές δύο χιλιάδες θέσεις εργασίας. Το γεγονός ότι δεν μπορέσετε να προβείτε σε ελέγχους δεν οφείλεται λοιπόν σε έλλειψη θέσεων απασχόλησης. Δεύτερον, ένα μέλος της Επιτροπής σας μου είπε ότι η ΟΣΚΠΑ χρησιμοποιεί μεθόδους της Στάζι, δηλαδή του ανατολικογερμανικού μηχανισμού των μυστικών υπηρεσιών την εποχή της Λαϊκής Δημοκρατίας της Γερμανίας. Θεωρώ ότι, κατά πρώτον δεν είναι σε θέση να το κρίνει και δεύτερον θα πρέπει να αφήσει κατά μέρος τέτοιους παραλληλισμούς. Βλέπω την πρόταση κανονισμού της ΥΣΚΑ σαν ένα είδος τιμωρίας της ΟΣΚΠΑ για τις εργασίες που έχει εκτελέσει μέχρι σήμερα και τις οποίες δεν αξιοποίησαν οι υπηρεσίες σας. Για τον λόγο αυτόν πιστεύω πως μας θεωρείτε απλά κουτούς, δεδομένου ότι έλεγχος κατόπιν εντολής της Επιτροπής, δηλαδή το γεγονός ότι η ΥΣΚΑ θα ενεργοποιείται κατόπιν προτάσεως της Επιτροπής, σημαίνει ότι παγώνει ο οποιοσδήποτε έλεγχος τουλάχιστον εντός του θεσμικού σας οργάνου, του οποίου τη διαφάνεια προσπαθείτε να μας διαφημίσετε εδώ. Θέλω να σας ρωτήσω με ποιο τρόπο προτίθεσθε πραγματικά να διασφαλίσετε τη διαφάνεια αυτή.

<SPEAKER ID=27 LANGUAGE="DE" NAME="Santer">
Μπορώ να σας πω ξεκάθαρα ότι ποτέ στη ζωή μου - και έχω ένα μακρύ πολιτικό παρελθόν, ήδη το 1972 απέκτησα την ιδιότητα μέλους της κυβερνήσεώς μου - ποτέ δεν θεώρησα κουτό έναν κοινοβουλευτικό εκπρόσωπο. Αυτό θέλω να το δηλώσω ξεκάθαρα! Σέβομαι πολύ το Κοινοβούλιο και ως Πρόεδρος της Επιτροπής τρέφω σεβασμό και για το παρόν Κοινοβούλιο. Συνεπώς, δεν θέλω ούτε να κατηγορηθώ, ούτε να δημιουργηθούν υπόνοιες προς την κατεύθυνση αυτή. Αυτό θέλω να καταστεί σαφές!
<P>
Κύριε Πρόεδρε, μίλησα στα γερμανικά ώστε να μη χρειαστεί να γίνει μετάφραση. Θέλω να πω ότι δεν έχει γίνει ποτέ εκ μέρους μου καμία κριτική ως προς τη λειτουργία της ΟΣΚΠΑ. Αντιθέτως, η ΟΣΚΠΑ κατέστη επιχειρησιακή από τη στιγμή που ανέλαβα καθήκοντα ως Πρόεδρος της Επιτροπής, τον Ιανουάριο του 1995. Και χάρη στη συνεργασία μας με το Κοινοβούλιο, έχουμε επιφέρει σταθερές βελτιώσεις στη λειτουργία της. Το 1997, αποφασίσαμε να συγκροτήσουμε μια ειδική ομάδα για να μπορέσει η ΟΣΚΠΑ να ασκήσει τις λειτουργίες της. Ποτέ δεν έχω προσάψει στην ΟΣΚΠΑ ότι χρησιμοποιεί μεθόδους της Stasi.
<P>
Όποιος μιλάει με αυτόν τον τρόπο οφείλει να μου αποδείξει αυτά που λέει. Τρέφω μεγάλο σεβασμό για το δύσκολο έργο των υπαλλήλων της Επιτροπής, και οφείλω να σας πω ότι αν ορισμένες έρευνες δίνουν λαβή για συζητήσεις στο Ευρωπαϊκό Κοινοβούλιο, όχι μόνο εδώ αλλά και στον Τύπο, αυτό οφείλεται στο ότι, χάρη στην ΟΣΚΠΑ, αποκαλύφθηκαν ορισμένες απάτες, οι οποίες ανατρέχουν στα χρόνια πριν από τη σημερινή Επιτροπή. Είναι λοιπόν χάρη στην ενεργοποίηση των υπηρεσιών μας που βρεθήκαμε σ' αυτήν την κατάσταση, την οποία τώρα επικρίνουν ορισμένοι βουλευτές. Στην γλώσσα μου υπάρχει μία παροιμία που λέει - θα το πω γερμανικά, γιατί τα μιλάτε και επομένως θα καταλάβετε καλύτερα: Gutheit ist ein Stόck von Dummheit .
<P>
Ίσως είναι αυτό που μας συνέβη. Κατά κάποιο τρόπο γίναμε θύματα των ίδιων μας των πρωτοβουλιών. Γι' αυτό σας παρακαλώ να διαβάσετε τις προτάσεις που σας υποβάλαμε με ψυχραιμία και ανεξάρτητο πνεύμα, αλλά και χωρίς να κατηγορήσετε τις προθέσεις μας, τις προτάσεις που σας υποβάλαμε, προτάσεις που το Συμβούλιο ενέκρινε σε γενικές γραμμές, ως προς τις γενικές τους κατευθύνσεις, και τις οποίες οι αρχηγοί κρατών και κυβερνήσεων βρήκαν σωστές ως προς την κατεύθυνσή τους. Σας παρακαλώ, λοιπόν, να είσαστε ήπιοι στις κρίσεις σας, χωρίς μεροληψία, όταν θα μελετήσετε ενδελεχώς την ανακοίνωση της Επιτροπής.

<SPEAKER ID=28 LANGUAGE="DA" NAME="Kjer Hansen">
Κύριε Πρόεδρε, υπάρχει μεγάλη απόσταση ανάμεσα στην πρόταση που υποβάλλει τώρα η Επιτροπή και τις απαιτήσεις που με συντριπτική πλειοψηφία ενέκρινε το Κοινοβούλιο σε ό, τι αφορά την ενίσχυση της ΟΣΚΠΑ. Αυτό που με εκπλήσσει, κύριε Πρόεδρε, είναι πώς μπορείτε να μιλάτε για μια ανεξάρτητη υπηρεσία. Πώς θα μπορέσει η νέα ΟΣΚΠΑ να είναι ανεξάρτητη όταν συνεχίζει να είναι η Επιτροπή αυτή που αποφασίζει ποιες έρευνες πρέπει να διεξαχθούν; Πώς μπορούμε να μιλάμε για μια ανεξάρτητη υπηρεσία όταν συνεχίζει να είναι η Επιτροπή αυτή που αποφασίζει με ποιον τρόπο θα χρησιμοποιηθούν οι έρευνες; Το δίχως άλλο δεν τίθεται κανένα απολύτως θέμα ανεξαρτησίας, εφόσον η Επιτροπή θα συνεχίσει να κατευθύνει κατ' αποκλειστικότητα τις έρευνες. Μήπως, κύριε Πρόεδρε, μάλλον μιλάμε για αποποίηση των ευθυνών μας και για μια προσπάθεια να απεμπολήσουμε τις ευθύνες που τελικά έχουμε όσον αφορά, για παράδειγμα, τα θέματα με τα οποία ασχολούμαστε τον τελευταίο καιρό; Γι' αυτό, κύριε Santer, προκαλεί μεγάλη απογοήτευση το ότι δεν θελήσατε να διεξάγετε συζήτηση μ' εμάς επί της πρότασης που τώρα υποβάλλεται.

<SPEAKER ID=29 LANGUAGE="FR" NAME="Santer">
Φυσικά, κύριε Πρόεδρε, το Κοινοβούλιο θα έχει όλη την ευχέρεια να κάνει μια συζήτηση σε βάθος επί του θέματος τούτου. Θα διαπιστώσετε λοιπόν, εαν εξετάσετε αυτό το θέμα, ότι η ΟΣΚΠΑ είναι ένα πράγματι αυτόνομο όργανο, με νομική υπόσταση, το οποίο θα επιφορτιστεί με το καθήκον να διεξάγει έρευνες στα πλαίσια της καταπολέμησης της απάτης εις βάρος του κοινοτικού προϋπολογισμού, τόσο στο εσωτερικό των κρατών μελών όσο και στους κόλπους των μεμονωμένων κοινοτικών θεσμικών οργάνων. Αυτός είναι ο ορισμός. Η Επιτροπή δεν είναι το μοναδικό θεσμικό όργανο που μπορεί να ζητήσει από την ΟΣΚΠΑ να διεξάγει έρευνες, ακόμα κι αν ενδιαφέρεται εκείνη κατά κύριο λόγο. Αλλωστε, αυτή την στιγμή, η ΟΣΚΠΑ ασχολείται κυρίως με έρευνες στα κράτη μέλη. Αυτή είναι η κύρια δραστηριότητά της. Γι' αυτό και κρίναμε αναγκαίο να εντάξουμε επίσης το Συμβούλιο στην ΟΣΚΠΑ. Κάθε θεσμικό όργανο έχει το δικαίωμα να ζητάει τη διεξαγωγή ερευνών στην ΟΣΚΠΑ, και η μελλοντική ΟΣΚΠΑ θα μπορεί να το κάνει αυτό και κατόπιν δικής της πρωτοβουλίας.
<P>
Πιστεύω ότι πρέπει να διαβάσετε το έγγραφο και θα καταλάβετε ότι αυτό που μόλις δηλώσατε πραγματικά δεν είναι σωστό - και μετράω καλά τις κουβέντες μου. Οφείλετε να εξετάσετε αυτό το έγγραφο, που συντάχθηκε από νομικούς και που αναφέρεται στο σύνολο των περιστατικών που κατακρίνετε. Η Επιτροπή δεν θέλησε να διεκδικήσει την αποκλειστικότητα να ζητάει τη διεξαγωγή ερευνών στην ΟΣΚΠΑ. Όλα τα θεσμικά όργανα έχουν το δικαίωμα να το κάνουν, όπως και όλα τα θεσμικά όργανα γενικώς εκπροσωπούνται στο Διοικητικό Συμβούλιο. Αυτή είναι και η μεγαλύτερη απόδειξη της ουδετερότητας και της αυτονομίας αυτού του οργάνου, όπου το Κοινοβούλιο, όπως εξάλλου και τα υπόλοιπα όργανα, έχουν κάτι να πουν. Πιστεύω ότι είναι ο καλύτερος τρόπος για να εξασφαλιστεί η αποτελεσματικότητα αυτού του νέου θεσμού.

<SPEAKER ID=30 LANGUAGE="DE" NAME="Bφsch">
Κύριε Santer, την έκθεση Bφsch στην οποία αναφερόσαστε εδώ, δεν την έχω συντάξει εγώ, δεδομένου ότι το κατασκεύασμά σας δεν έχει τίποτα κοινό με την αρχική έκθεση Bφsch την οποία ενέκρινε το Σώμα αυτό! Θέλω να σας εκθέσω πως μεθοδεύτηκε το όλο ζήτημα και να σας εξηγήσω τους λόγους για αυτήν την αναστάτωση. Η δική σας Επίτροπος, η κ. Gradin, μας είχε υποσχεθεί ήδη τον Ιούλιο ότι εμείς, ως Κοινοβούλιο, θα συμμετάσχουμε σε μία ενδεχόμενη μεταρρύθμιση της ΟΣΚΠΑ. Ο Πρόεδρος του Κοινοβουλίου μας σας επέστησε για ακόμα μία φορά γραπτώς την προσοχή σχετικά με το εν λόγο ζήτημα, νομίζω κατά τα τέλη Νοεμβρίου του τρέχοντος έτους. Δεν έγινε τίποτα! Σήμερα ερχόμαστε αντιμέτωποι με ένα σχέδιο και μας λέτε: για διαβάστε πρώτα τι προσθέσαμε στην έκθεσή σας. Με αυτόν τον τρόπο θέλετε να αποκαταστήσετε την εμπιστοσύνη μεταξύ των θεσμικών οργάνων κύριε Πρόεδρε;
<P>
Θα αναφερθώ και σε ένα δεύτερο σημείο σχετικά με το περιεχόμενο. Σε αυτήν την έκθεση Bφsch, στην οποία παραπέμπετε, ζητήσαμε μία ενίσχυση της ΟΣΚΠΑ. Εσείς διαχωρίζετε και καταστρέφετε τις μέχρι τούδε εργασίες της Επιτροπής κατά της απάτης. Με αυτόν τον τρόπο θέλετε να αποκαταστήσετε τη χαμένη εμπιστοσύνη των πολιτών στην πολιτική που ακολουθεί η Επιτροπή κατά της απάτης; Αυτά είναι τα δύο ερωτήματα που ήθελα να θέσω.

<SPEAKER ID=31 LANGUAGE="FR" NAME="Santer">
Μπορώ άνετα να δώσω απαντήσεις σε αυτές τις ερωτήσεις. Ο στόχος που επιδιώξατε στην έκθεσή σας, και με τον οποίω συμφωνώ, το έχω πει επανειλημμένα, ακόμα και τον Οκτώβριο, σε αυτή την αίθουσα και κατά τη διάρκεια της συζήτησης, είναι να διασφαλισθεί η ανεξαρτησία της ΟΣΚΠΑ. Αυτός είναι ο στόχος που επιδιώξατε. Όμως, αυτό δεν θα γίνει ποτέ αν παραμείνει αυτός ο οργανισμός μία υπηρεσία της Επιτροπής, που την διευθύνει το Ευρωπαϊκό Κοινοβούλιο. Δεν θα είναι βιώσιμη, και δεν μπορεί να λειτουργήσει με αυτόν τον τρόπο ούτε από νομικής ή θεσμικής άποψης. Γι' αυτό ξεπεράσαμε τις προτάσεις σας αν και επιδιώκουμε τον ίδιο στόχο με σας. Ας κάνετε για λίγο αυτόν τον έλεγχο. Αναμφίβολα, ξεπερνάει το ίδιο σας το σχέδιο σε ένα πλαίσιο, όμως, διοργανικό, που μου φαίνεται σημαντικό. Δεν πρόκειται να γίνουν έρευνες στο εσωτερικό της Επιτροπής. Σήμερα, η ΟΣΚΠΑ διεξάγει περισσότερες από 900 έρευνες στα κράτη μέλη, όπου υπάρχει και η μεγαλύτερη ανάγκη για έρευνες. Στο εσωτερικό της Επιτροπής, κάνουμε μόνο 27 έρευνες. Οι περισσότερες έρευνες αφορούν τα κράτη μέλη.
<P>
Επομένως, το Συμβούλιο και όλα τα άλλα θεσμικά όργανα οφείλουν να συμμετάσχουν στον νέο οργανισμό και δεν βλέπω καμία σχέση ανάμεσα στην ερώτησή σας και την πρόταση που κάναμε, που αποσκοπεί στον στόχο σας, ξεπερνώντας τον, θέτοντάς τον σε ένα πλαίσιο θεσμικό, αυξάνοντας έτσι την εμπιστοσύνη των πολιτών απέναντι στα ελεγκτικά όργανα. Αυτή θα είναι η μελλοντική ΟΣΚΠΑ, αυτή η ευρωπαϊκή υπηρεσία ερευνών κατά της απάτης, που θα είναι αυτόνομο όργανο, με νομική υπόσταση, επικουρούμενο από εμπειρογνώμονες που τους θέλουμε ανεξάρτητους, εμπειρογνώμονες υψηλού επιπέδου που θα προσφέρουν όλες τις εγγυήσεις για ανεξαρτησία. Πραγματικά πιστεύω ότι έτσι θα ενισχυθεί η ΟΣΚΠΑ, αλλά και η ανεξαρτησία της.

<SPEAKER ID=32 LANGUAGE="FR" NAME="Giansily">
Κύριε Πρόεδρε, κύριε Πρόεδρε της Επιτροπής, πριν έναν χρόνο, το Κοινοβούλιο ενέκρινε μία τροπολογία στον προϋπολογισμό, για ένα δευτερεύον ζήτημα, που αφορούσε τον διορισμό ενός αναπληρωτή διευθυντή σε μία υπηρεσία που εξαρτιόταν από την Επιτροπή. Ούτε ο Επίτροπος Παπουτσής, που είχει υπό την κηδεμονία του τον εν λόγω οργανισμό, ούτε ο Επίτροπος Liikanen, υπεύθυνος του προσωπικού, δεν είναι ικανοί να συνετίσουν τον διευθυντή που αρνείται να εφαρμόσει κάτι που ενέκρινε το Σώμα μας. Μια τέτοια υπόθεση δεν απαιτεί έρευνα από την ΟΣΚΠΑ, απλώς αποδεικνύει ότι ορισμένοι από τους Επιτρόπους σας δεν είναι σε θέση να επιβληθούν στους υπαλλήλους τους, οι οποίοι αδιαφορούν παντελώς για αυτά που ψήφισε το Σώμα μας. Και είναι γι' αυτόν τον λόγο που η Ομάδα μας δεν είναι επί του παρόντος σε θέση να εγκρίνει την απαλλαγή, επειδή σκεφτόμαστε ότι οι απάτες που διαπιστώθηκαν δεν είναι παρά η αντανάκλαση μιας πανίσχυρης τεχνοκρατίας, απομακρυσμένης από την πραγματικότητα και η οποία, κατά κάποιον τρόπο, κάνει ό, τι θέλει.
<P>
Η ερώτησή μου είναι η εξής: σε περίπτωση άρνησης χορήγησης της απαλλαγής, είστε έτοιμος να ζητήσετε την αναχώρηση του Επιτρόπου στον τομέα αρμοδιότητας του οποίου αποκαλύφθηκαν υπεξαιρέσεις κεφαλαίων, και εννοώ το ECHO; Με άλλα λόγια, είστε έτοιμος να τιμωρήσετε την ανικανότητα, γιατί, σ' αυτήν τη συγκεκριμένη περίπτωση, πιστεύω στην εντιμότητα του εν λόγω Eπιτρόπου;

<SPEAKER ID=33 LANGUAGE="FR" NAME="Santer">
Με συγχωρείτε αλλά δεν μπορώ να απαντήσω στην ερώτηση σχετικά με τον διορισμό ενός αναπληρωτή διευθυντή. Πρέπει να υπάρχουν λόγοι γι' αυτό που έγινε. Θα ελέγξω αυτό το σημείο και θα σας ενημερώσω για τους λόγους των διορισμών μας. Είναι αναγκαίο, όμως να καταλάβετε ότι ένας διευθυντής δεν διορίζεται κατόπιν ψηφοφορίας στο Ευρωπαϊκό Κοινοβούλιο. Ο διαχωρισμός των εξουσιών υφίσταται. Η Επιτροπή αποφασίζει για τους διορισμούς που πραγματοποιούνται μέσα στις υπηρεσίες, και δεν ρωτάμε ποιοι διευθυντές διορίστηκαν στο Ευρωπαϊκό Κοινοβούλιο. Υπάρχουν κάποιοι διοργανικοί κανόνες τους οποίους οφείλουμε να σεβαστούμε.
<P>
Όσον αφορά την μη χορήγηση απαλλαγής στην Επιτροπή, θα πω ότι η χορήγηση απαλλαγής λαμβάνει χώρα σύμφωνα με τις διατάξεις του άρθρου 206 της Συνθήκης. Το άρθρο αυτό ορίζει ότι το Κοινοβούλιο χορηγεί απαλλαγή στην Επιτροπή κατόπιν συστάσεως του Συμβουλίου. Σας είπα πριν λίγο ότι το Συμβούλιο συνέστησε στο Κοινοβούλιο να χορηγήσει απαλλαγή. Επομένως, το Συμβούλιο Ecofin, που γνωρίζει για ποιο πράγμα μιλάει, έχει ήδη απευθύνει σύσταση στο Ευρωπαϊκό Κοινοβούλιο. Δεν πρέπει να το ξεχνάμε, το Συμβούλιο είναι σκέλος της αρμόδιας αρχής για τον προϋπολογισμό.
<P>
Όσον αφορά την παραίτηση ορισμένων Επιτρόπων, οι διατάξεις της Συνθήκης είναι σαφείς, και επιμένω στις συνταγματικές και θεσμικές διατάξεις της Συνθήκης. Η Επιτροπή είναι ο θεματοφύλακας της Συνθήκης και υποτάσσομαι στις διατάξεις της. Τίποτα περισσότερο, τίποτα λιγότερο. Αυτό είναι το καθήκον μου, το δικαίωμά μου, και το αποδέχομαι.

<SPEAKER ID=34 LANGUAGE="EN" NAME="Εlles">
Κύριε Πρόεδρε, έχω την αίσθηση ότι προσπαθείτε να συμμαζέψετε την κατάσταση κατόπιν εορτής. Σήμερα το απόγευμα δηλώσατε στο Σώμα ότι έχετε διαβιβάσει στο Κοινοβούλιο έγγραφα τα οποία ουδείς θα είχε διαβιβάσει στα εθνικά κοινοβούλια. Από την άλλη, όμως, ένα εθνικό κοινοβούλιο ουδέποτε θα αποδεχόταν τη διαβίβαση μιας έκθεσης με αστερίσκους, ή που λογοκρίθηκε από τους γραφειοκράτες, προς ένα άμεσα αιρετό κοινοβούλιο.
<P>
Δεύτερον, όσον αφορά τη χορήγηση απαλλαγής για το 1996, θέμα στο οποίο είμαι εισηγητής, υπάρχει η αίσθηση ότι οι αδυναμίες στη διαχείριση στα υψηλά κλιμάκια της Επιτροπής οδήγησαν σε ένα σωρό παρατυπίες και ατασθαλίες στα χαμηλότερα επίπεδα της ιεραρχίας κατά την υλοποίηση των πολιτικών. Αναπτύξατε ορισμένες ιδέες σχετικά με τον έλεγχο. Αυτό το είχαμε ήδη ζητήσει από το 1995, και τώρα βρισκόμαστε σχεδόν στο 1999. Δεν έχουμε δει ακόμη ούτε την έκθεση για την υπηρεσιακή κατάσταση την οποία ζήτησε το προηγούμενο κοινοβούλιο. Δεν έχουμε δει τίποτα ως προς αυτό το ζήτημα.
<P>
Τέλος, λέτε ότι εσείς διορίζετε τους υψηλά ιστάμενους υπαλλήλους. Όλοι γνωρίζουμε ότι η πρόσβαση σε υψηλόβαθμες θέσεις θεωρείται ως ανεξέλεγκτη ευνοιοκρατία. Πολλοί βουλευτές έχουμε την αίσθηση ότι κατέχετε το αξίωμα, αλλά δεν ελέγχετε το όλο σύστημα. Συνεπώς, πώς μπορούμε να έχουμε εμπιστοσύνη ότι θα μπορέσετε να φέρετε εις πέρας όλες τις μεταρρυθμίσεις τις οποίες παρουσιάσατε σήμερα στο Σώμα;

<SPEAKER ID=35 LANGUAGE="FR" NAME="Santer">
Συνεχίζω να πιστεύω, κύριε Πρόεδρε, πως διαβιβάσαμε στο Κοινοβούλιο εκθέσεις που δεν θα δίναμε στα εθνικά κοινοβούλια. Είναι ξεκάθαρο. Εμμένω στη θέση μου, κύριε Elles. Ήμουν επί πολύ καιρό βουλευτής ώστε να είμαι σε θέση να το γνωρίζω. Οφείλουμε επίσης να σεβαστούμε το απόρρητο της έρευνας και το δικαίωμα προστασίας του ιδιωτικού βίου των ατόμων και των υπαλλήλων για τους οποίους γίνονται έρευνες. Αυτό ισχύει σε όλες τις χώρες. Θα με παραξένευε αν, στη Μεγάλη Βρετανία, που είναι επίσης θεματοφύλακας των ανθρωπίνων δικαιωμάτων, δεν ίσχυε κάτι τέτοιο.
<P>
(Ανάμικτες αντιδράσεις) Ναι, βεβαίως! Συνεχίζω να το πιστεύω και το δηλώνω! Μπορείτε να καταθέσετε εναντίον μου πρόταση μομφής, όμως θα το πω!
<P>
Κατά δεύτερον, το ζήτημα της υπηρεσιακής κατάστασης των υπαλλήλων. Ως προς αυτό, δεν μπορούμε να αποφανθούμε δικτατορικά, αλλά πρέπει να απευθυνόμαστε στους αντιπροσώπους του προσωπικού, στα συνδικάτα. Συγκροτήσαμε μια επιτροπή ίσης εκπροσώπησης, την οποία διευθύνει ο κ. Williamson, πρώην γενικός γραμματέας, ο οποίος κατέθεσε το σχέδιό του μόλις πριν από μερικές εβδομάδες. Λυπάμαι που ήταν λίγο αργά, αλλά η θητεία μας ξεκίνησε το 1995, και ο έλεγχος δεν μπορούσε να έχει ολοκληρωθεί το 1995. Οφείλουμε, εν πάση περιπτώσει, να είμαστε λογικοί. Το ζητάω αυτό πού και πού και από τους βουλευτές.

<SPEAKER ID=36 LANGUAGE="FR" NAME="Dell'Alba">
Κύριε Πρόεδρε, θα ήθελα να επανέλθω στο έγγραφο που μας παρουσιάσατε σχετικά με την ΥΣΚΑ, γιατί υπάρχει μαι ανακρίβεια, μια ασάφεια. Θα μπορούσατε ίσως να μας επεξηγήσετε τον τρόπο με τον οποίο θα μπορούσε η υπηρεσία να ξεκινήσει τις έρευνες. Σήμερα, η ΟΣΚΠΑ μπορεί να ξεκινήσει μια έρευνα με δική της πρωτοβουλία, πράγμα το οποίο κάνει. Φαινομενικά, σύμφωνα με το έγγραφο - εγώ δεν νοιώθω κάτι τέτοιο, ορισμένοι συνάδελφοι, όμως, ναι, και θα ήθελα λοιπόν να διευκρινήσετε επακριβώς αυτό το σημείο - θα μπορούσαμε να πούμε ότι ο οργανισμός δεν μπορεί να ενεργήσει παρά με εντολή του θεσμού που πρόκειται να ελέγξει. Θα ήθελα να μας διευκρινήσετε αυτό το σημείο.
<P>
Στη συνέχεια, προβληματίζομαι, με ό, τι αφορά τον απόρρητο χαρακτήρα, γιατί η σημερινή ΟΣΚΠΑ, μου φαίνεται, σε πολλές περιπτώσεις, έχει χάσει αυτόν τον χαρακτήρα και ορισμένοι φάκελοι έχουν βγεί έξω από την ΟΣΚΠΑ. Θα ήθελα λοιπόν να γνωρίζω, ποια είναι τα ακριβή μέτρα που εφαρμόζονται για να εξασφαλίσουν το απόρρητο της έρευνας από την ίδια την ΟΣΚΠΑ;

<SPEAKER ID=37 LANGUAGE="FR" NAME="Santer">
Κύριε Πρόεδρε, η ερώτηση είναι συγκεκριμένη και θα απαντήσω κι εγώ συγκεκριμένα, με το άρθρο 3 της διάταξης, που λέει ότι με δική της πρωτοβουλία, αλλά και μετά από αίτηση ενός κράτους μέλους ή της Υπηρεσίας, η Επιτροπή μπορεί να αναθέσει στην Υπηρεσία την διεξαγωγή μιας έρευνας, προκύπτει, όμως επίσης από τις παραγράφους 6 και 12 της έκθεσης ότι η Υπηρεσία οφείλει να είναι στενά συνδεδεμένη με την έναρξη των ερευνών - αφού μιλάτε για έναρξη - είναι η παράγραφος 6 - επιτρέποντας ειδικά στην Υπηρεσία να ξεκινήσει μια έρευνα με δική της πρωτοβουλία. Επομένως, η Υπηρεσία μπορεί να ξεκινήσει μια έρευνα με δική της πρωτοβουλία. Βεβαίως, και όλοι οι θεσμοί μπορούν να αναθέσουν στην Υπηρεσία τη διεξαγωγή ερευνών. Και θα δείτε στις άλλες διατάξεις του καταστατικού της Υπηρεσίας ότι έχουν ληφθεί ορισμένες προφυλάξεις για τη διατήρηση του απόρρητου χαρακτήρα της Υπηρεσίας.
<P>
Βάσει τη εμπειρίας που έχουμε αποκτήσει από τη λειτουργία της ΟΣΚΠΑ, προσπαθήσαμε να καλύψουμε ορισμένα κενά που υπήρχαν στο σημερινό καταστατικό της ΟΣΚΠΑ και το καταφέραμε. Είναι το έγγραφο το οποίο σας υποβάλαμε. Εχετε όλο το περιθώριο να το εξετάσετε, να προβείτε σε σχόλια και τροπολογίες, για να έχει το κοινό μας έργο ένα κοινό αποτέλεσμα.

<SPEAKER ID=38 LANGUAGE="EN" NAME="Μοrgan">
Kύριε Πρόεδρε, δηλώσατε ότι λαμβάνετε στα σοβαρά τις ευθύνες σας ως Πρόεδρος της Επιτροπής και εμείς θέλουμε να λαμβάνουμε στα σοβαρά τις ευθύνες μας ως κοινοβούλιο. Σε αυτές περιλαμβάνεται και η άσκηση ελέγχου προς την Επιτροπή, πράγμα που είναι πολύ δύσκολο να επιτευχθεί όταν δεν μας διαβιβάζονται τα έγγραφα. Μπορείτε να δεσμευθείτε ενώπιόν μας σήμερα ότι θα μας παρέχετε τον κατάλογο όλων των ερευνών που αφορούν καταγγελίες απάτης ή διαφθοράς, σε τακτική βάση και όχι όπως τον λαμβάνουμε σήμερα, αποσπασματικά και απρόθυμα, καθώς και να μας απαντήσετε πότε θα είναι, το αργότερο, έτοιμο να λειτουργήσει η νέα υπηρεσία καταπολέμησης της απάτης; Πώς μπορούμε να είμαστε σίγουροι ότι δεν ρίχνετε απλώς στάχτη στα μάτια μας; Θα λειτουργήσει η υπηρεσία κατά τη δεκαετή θητεία αυτής της Επιτροπής; Και εάν ναι, πότε;

<SPEAKER ID=39 LANGUAGE="FR" NAME="Santer">
Κύριε Πρόεδρε, νομίζω ότι μπορώ να πω ότι τίποτα δεν εμποδίζει να δοθεί ο κατάλογος των ερευνών που άρχισε η ΟΣΚΠΑ. Δεν βλέπω κανένα λόγο. Όμως, αυτό δεν σημαίνει ότι οι έρευνες πρέπει κατ' ανάγκην να καταλήξουν στην ανακάλυψη παρατυπιών ή σε στοιχεία απάτης. Πάντως, ο κατάλογος αυτός δεν μπορεί να αποκαλυφθεί με απερίσκεπτο τρόπο. Πράγματι, η έναρξη μίας έρευνας από την ΟΣΚΠΑ δεν σημαίνει αναγκαστικά ότι υπάρχουν παρατυπίες, απάτες, ή οτιδήποτε άλλο. Κάποιες φορές διαδίδονται γενικές και αβάσιμες κατηγορίες στο ευρύ κοινό, γεγονός που είναι επιζήμιο για τη λειτουργία της ΟΣΚΠΑ. Κατά την κατάρτιση της πρότασής μας λάβαμε υπόψη όλα αυτά τα στοιχεία.
<P>
Εξάλλου, επιθυμείτε να γνωρίσετε πότε θα μπορέσει να λειτουργήσει η ΥΣΚΑ. Ζήτησα την καλή θέληση όλων των θεσμικών οργάνων προκειμένου να καταστεί επιχειρησιακή. Κρίναμε ότι εάν υπάρχει η πολιτική βούληση, θα μπορέσει να λειτουργήσει εντός έξι μηνών.

<SPEAKER ID=40 LANGUAGE="FR" NAME="Buffetaut">
Κύριε Πρόεδρε της Επιτροπής, διάβασα με πολύ ενδιαφέρον το έγγραφο προβληματισμού, το οποίο κυκλοφόρησε κατόπιν εντολής σας, με τίτλο «Η Επιτροπή του μέλλοντος». Σημείωσα, στη σελίδα 4, ότι η Επιτροπή προτίθεται, τα προσεχή έτη, να εστιάσει την προσοχή της περισσότερο στις μεγάλες κυβερνητικές πολιτικές, τις εξωτερικές σχέσεις, το νόμισμα, την εσωτερική ασφάλεια, την εσωτερική αγορά, την οικονομική και κοινωνική συνοχή, και τις κοινοτικές πολιτικές, δηλαδή, πράγματι, στις εξουσίες μίας κυβέρνησης κυριάρχου κράτους.
<P>
Θα ήθελα να σας ρωτήσω, Κύριε Πρόεδρε, στην προοπτική αυτή, τί εναπομένει ως εξουσία στις εθνικές δημοκρατίες και εάν η παράγραφος που ακολουθεί, η οποία λέγει ότι θα πρέπει να εξετασθεί το ενδεχόμενο ανάθεσης μεγαλύτερων εξουσιών όσον αφορά τα απλά καθήκοντα διαχείρισης, εφαρμόζεται πραγματικά σε αυτές τις εθνικές δημοκρατίες.

<SPEAKER ID=41 LANGUAGE="FR" NAME="Santer">
Το έγγραφο αυτό, Κύριε Πρόεδρε, εκθέτει όλο το μέλλον της Ευρωπαϊκής Ένωσης στο σύνολό της. Με μεγάλη χαρά θα διευκρινίσω το θέμα, πράγμα το οποίο, εξάλλου, έχω κάνει στο πλαίσιο των συζητήσεων σχετικά με την Ένωση. Όμως, κατά τη γνώμη μου, η Ένωση στο μέλλον θα παραμείνει πάντα συνυφασμένη με τα έθνη, με την εθνική ταυτότητά τους, τα οποία θα ενταχθούν στην πολιτική ένωση. Δεν επιθυμούμε να οικοδομήσουμε τις Ηνωμένες Πολιτείες της Ευρώπης σύμφωνα με το πρότυπο των ΗΠΑ. Δεν είναι αυτό το σχέδιό μας. Μπορούμε να εναρμονίσουμε τους οικονομικούς κανόνες προκειμένου να δημιουργήσουμε μία εσωτερική αγορά. Όμως, δεν μπορούμε ποτέ να εναρμονίσουμε τα έθνη. Συνεπώς, η εθνική ταυτότητα θα πρέπει να εντάσσεται πάντα στη μελλοντική ένωση.
<P>
Όμως, τα έθνη έχουν, χάρη στην Ένωση, τη δυνατότητα να μεταφέρουν τμήμα της κυριαρχίας τους σε υπερεθνικά όργανα, την Επιτροπή, την Ευρωπαϊκή Κεντρική Τράπεζα, προκειμένου να ασκήσουν από κοινού το έργο της διακυβέρνησης, επί ίσοις όροις, ώστε να καταστούν ισχυρότερα και να εδραιώσουν περισσότερο τη θέση τους στη διεθνή σκηνή. Οι εξουσίες των κρατών μελών δεν θα παραμείνουν μόνο στο επίπεδο της διαχείρισης. Το αντίθετο μάλλον. Πρέπει να είμαστε βέβαιοι ότι τα κράτη μέλη θα διαδραματίσουν στο μέλλον το ρόλο τους σύμφωνα με την αρχή της επικουρικότητας και την αρχή της αναλογικότητας που αποτελούν τις βασικές αρχές στις οποίες στηρίζεται η ευρωπαϊκή αρχιτεκτονική μας.

<SPEAKER ID=42 LANGUAGE="DE" NAME="Wemheuer">
Κύριε Πρόεδρε, έχω να θέσω δύο ερωτήματα: η απάντηση που δώσατε προηγουμένως στην ερώτηση του συναδέλφου Fabra σχετικά με το μέλλον της Ευρώπης ήταν το ευρώ. Πιστεύετε πραγματικά ότι το ευρώ είναι το μέλλον της Ευρώπης; Δεύτερον, αναφέρατε στην ομιλία σας ότι βρισκόμαστε σε καλό δρόμο όσον αφορά τον τρόπο που αντιμετωπίζουμε το ζήτημα της νομικής βάσης - δεν πρόκειται τώρα για αυτό - και το ζήτημα των μίνι προϋπολογισμών. Γνωρίζετε άραγε ότι ήδη κατά την κατάρτιση του προϋπολογισμού του 1993 είχε συμφωνηθεί στην αρμόδια επί του προϋπολογισμού αρχή, δηλαδή μεταξύ του Συμβουλίου και του Κοινοβουλίου από τη μία πλευρά και της Επιτροπής από την άλλη, η κατάργηση των μίνι προϋπολογισμών και συνεπώς δεν βρισκόμαστε σε καλό δρόμο, αλλά έχουμε καθυστερήσει σε απαράδεκτο βαθμό;

<SPEAKER ID=43 LANGUAGE="FR" NAME="Santer">
Βέβαια, η Ευρώπη δεν είναι μόνο το ευρώ. Η Ευρώπη δεν είναι μόνο μία ενιαία αγορά. Η Ευρώπη είναι και άλλα πράγματα επίσης. Όμως, το ευρώ θα αποτελέσει ισχυρό παράγοντα για την οικονομική ολοκλήρωση της Ευρώπης, εν πρώτοις προκειμένου να τελειοποιηθεί η εσωτερική αγορά, γιατί δεν βλέπω, στον κόσμο, μία εσωτερική αγορά η οποία μπορεί να λειτουργήσει, χωρίς καμία στρέβλωση του ανταγωνισμού, με 14 διαφορετικά νομίσματα. Θα αποτελέσει, επίσης, ισχυρό παράγοντα πολιτικής ολοκλήρωσης γιατί θα δώσει στην Ευρώπη, στην εσωτερική αγορά, μία ευρωπαϊκή ταυτότητα, και θα συμβάλει, κατά τρίτο λόγο, στη δημιουργία μίας ζώνης νομισματικής σταθερότητας. Θα αποτελέσει, συνεπώς, παράγοντα σταθεροποίησης στις διεθνείς νομισματικές σχέσεις μας. Για όλους αυτούς τους λόγους το ευρώ αποτελεί ισχυρό παράγοντα ολοκλήρωσης. Είμαστε ιδιαίτερα ευτυχείς που θα κυκλοφορήσει το ευρώ σε 11 κράτη μέλη της Ένωσης. Ελπίζουμε, βέβαια, ότι θα επεκταθεί και στα 4 άλλα κράτη μέλη τα οποία δεν είναι ακόμη μέλη της νομισματικής αυτής ζώνης.
<P>
Όσον αφορά τους μικρο-προϋπολογισμούς, το 1993 ήταν το έτος κατά το οποίο λήφθηκε ένας ορισμένος αριθμός αποφάσεων. Εξάλλου, από τη στιγμή αυτή ανακαλύψαμε στοιχεία απάτης. Οι μικρο-προϋπολογισμοί υπήρχαν και αυτό ήταν που επέτρεψε στην ΟΣΚΠΑ να ανακαλύψει στοιχεία απάτης σε 4 συμβάσεις της ECHO. Η διαδικασία που τέθηκε σε κίνηση τη χρονολογία αυτή, και η οποία στοχεύει στη βαθμιαία εξάλειψη αυτών των μικρο-προϋπολογισμών σε πραγματικά δύσκολες συνθήκες, κατέστη δυνατόν να ολοκληρωθεί χάρη στη συνεργασία του Ευρωπαϊκού Κοινοβουλίου και της Επιτροπής και πρέπει να συνεχίσουμε με τον τρόπο αυτό.
<P>
Εξάλλου, εάν διαβάσετε τις εκθέσεις του Ελεγκτικού Συνεδρίου, όσον αφορά τα κράτη μέλη, θα συναντήσετε πολλές παρατυπίες οι οποίες αποκαλύφθηκαν με τον τρόπο αυτό. Σκέφθηκα να εξετάσω την έκθεση του Ελεγκτικού Συνεδρίου της Ομοσπονδιακής Δημοκρατίας της Γερμανίας. Μεταξύ της έκθεσης του Ελεγκτικού Συνεδρίου της Ευρωπαϊκής Κοινότητας και της έκθεσης του γερμανικού Ελεγκτικού Συνεδρίου δεν είδα πολλές διαφορές.

<SPEAKER ID=44 LANGUAGE="DE" NAME="Bφge">
Κύριε Πρόεδρε, συνιστώντας τη χορήγηση απαλλαγής, μην επικαλείσθε το Συμβούλιο. Στην επιχείρηση που ονομάζεται Ευρώπη εσείς είσαστε το Διοικητικό Συμβούλιο και εμείς η Γενική Συνέλευση των Μελών. Για τον λόγο αυτόν σας επαναλαμβάνω: το περιεχόμενο του άρθρου 3 της πρότασης απέχει πολύ από την αρχική πρόταση του Κοινοβουλίου και δεν μπορούμε να το αποδεχθούμε.
<P>
(Χειροκροτήματα) Ερωτώ την Επιτροπή και σχετικά με την αναφερθείσα διαφάνεια: κύριε Πρόεδρε, μπορείτε να επιβεβαιώσετε ή να διαψεύσετε ότι λόγω των αιτημάτων που είχαν υποβάλει οι βελγικές αρχές είχε υπάρξει μία σύσταση της Νομικής Υπηρεσίας της Επιτροπής προς υπαλλήλους της, σύμφωνα με την οποία, όταν ερωτούνται σχετικά με την καταβολή εισφορών κοινωνικής ασφάλισης στο πλαίσιο των συμβάσεων έργου μεταξύ επιχειρήσεων και Επιτροπής, θα ήταν καλύτερα να επικαλούνται το καθεστώς ασυλίας και κατά τα άλλα να συνεχίζουν τις συμβάσεις με τον ίδιο τρόπο; Υπάρχουν τα έγραφα αυτά; Εάν ναι, είσαστε διατεθειμένος να τα παραδώσετε εμπιστευτικά στην Επιτροπή Ελέγχου του Προϋπολογισμού για να λάβει γνώση;

<SPEAKER ID=45 LANGUAGE="FR" NAME="Santer">
·Οσον αφορά την πρώτη ερώτηση, θα έλεγα απλώς στον αξιότιμο βουλευτή ότι το Συμβούλιο αποτελεί θεσμικό όργανο της Ευρωπαϊκής Ένωσης. Δεν πρέπει να το υποτιμάμε. Ο εκπρόσωπος του Συμβουλίου είναι παρών εδώ. ·Εχουμε πολλά ευρωπαϊκά θεσμικά όργανα και προφανώς λησμονήσαμε αυτό το γεγονός. Περιορίζομαι στα όργανα έτσι όπως λειτουργούν στο πλαίσιο της Ευρωπαϊκής Ένωσης. Αυτό είναι εξάλλου το δικαίωμα και η υποχρέωσή μου.
<P>
Όσον αφορά τη δεύτερη ερώτηση, σας απαντώ ότι δεν γνωρίζω το θέμα αυτό και, συνεπώς, δεν μπορώ να πω τίποτα. Εάν έχετε άλλες διευκρινίσεις, σας δίδεται εδώ η ευκαιρία να τις αναφέρετε. Όμως, ως Πρόεδρος, δεν μπορώ να σας απαντήσω.

<SPEAKER ID=46 NAME="Πρόεδρος">
Ευχαριστώ, κύριε Πρόεδρε.
<P>
Έληξε η συζήτηση για το πρώτο θέμα της ημερήσιας διάταξης.

<CHAPTER ID=5>
Ευρωπαϊκό Συμβούλιο
<SPEAKER ID=47 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την προετοιμασία του Ευρωπαϊκού Συμβουλίου που θα πραγματοποιηθεί στις 11/ και 12 Δεκεμβρίου 1998 στη Βιέννη.
<P>
Τον λόγο έχει η κυρία Ferrero-Waldner, Προεδρεύουσα του Συμβουλίου.

<SPEAKER ID=48 NAME="Ferrero-Waldner">
Κύριε Πρόεδρε, κυρίες και κύριοι βουλευτές, σε περίπου μια εβδομάδα η Αυστριακή Προεδρία θα φθάσει στο αποκορύφωμά της με το Ευρωπαϊκό Συμβούλιο της Βιέννης. Ως το πρώτο Ευρωπαϊκό Συμβούλιο που λαμβάνει χώρα στην Αυστρία έχει φυσικά για μας ιδιαίτερη σημασία. Ενόψει των σοβαρών θεμάτων για τα οποία διεξάγονται αυτή τη στιγμή συζητήσεις και διαπραγματεύσεις σε όλες τις επιτροπές της Ένωσης, θεμάτων που έχουν άμεση και μεγάλη σημασία για τους πολίτες των κρατών μελών, το επικείμενο Ευρωπαϊκό Συμβούλιο αποκτά μεγάλη σημασία για όλα τα κράτη μέλη της Ένωσης.
<P>
Για πολλά από τα θέματα θα ληφθούν αποφάσεις αρχής που θα καθορίσουν την πορεία της Ευρώπης για τα επόμενα έτη και τις επόμενες δεκαετίες. Η Ευρωπαϊκή Ένωση έχει όμως λάβει στη διάρκεια των τελευταίων ετών και μία σειρά κατευθυντήριων αποφάσεων που πρέπει πλέον να μεταφερθούν στην πράξη. Στο πλαίσιο αυτό η 1η Ιανουαρίου θα αποτελέσει ιστορική ημερομηνία. Με την άμεσα επικείμενη εισαγωγή του κοινού νομίσματος θα επιτύχουμε μία νέα ποιότητα στην ευρωπαϊκή ενοποίηση. Το ευρώ, το μοναδικό νόμισμα που όπως είπε ο Πρόεδρος της Ομοσπονδιακής Δημοκρατίας της Γερμανίας Herzog είναι ήδη πριν από την εισαγωγή του το σταθερότερο νόμισμα στον κόσμο, αποτελεί το αποκορύφωμα μίας σχεδόν πεντηκονταετούς ιστορίας συνεχούς επιτυχίας.
<P>
Ποιά είναι λοιπόν τα κεντρικά στοιχεία αυτού του μοναδικού στην ιστορία της ηπείρου μας πειράματος; Ενοποίηση με ταυτόχρονη διατήρηση της ποικιλομορφίας, αλληλεγγύη αντί επικράτησης και κοινή άσκηση της κυριαρχίας μέσα από κοινά θεσμικά όργανα. Με την εισαγωγή του ευρώ δεν έχουν ωστόσο εκπληρωθεί όλες μας οι υποχρεώσεις, διότι παρά τις αξιοθαύμαστες επιδόσεις της Ένωσης και των κρατών μελών της, επιδόσεις για τις οποίες δικαιολογημένα είμαστε υπερήφανοι, υπάρχει σήμερα συχνά σύγχυση στις ιδέες για το κοινό μας μέλλον. Η αναδιάταξη της Ευρώπης μετά την εξάλειψη της αντίθεσης μεταξύ Ανατολής και Δύσης και η ολοένα επιταχυνόμενη παγκοσμιοποίηση έχουν θέσει σε κίνηση μία τεράστια δυναμική. Μέσα σε λίγα χρόνια έχουν καταρρεύσει ακρογωνιαίοι λίθοι της παγκόσμιας πολιτικής τάξης πραγμάτων. Ημέρα με την ημέρα αλλάζει το τοπίο της διεθνούς οικονομίας. Οι νέες τεχνολογίες και οι επιπτώσεις στον άνθρωπο και το περιβάλλον απαιτούν τη λήψη μέτρων από τα κράτη και τη διεθνή κοινότητα. Κοινωνικές αλλαγές και μία τεράστια διεθνής κινητικότητα διαλύουν τις παλαιές δομές.
<P>
Καθημερινά εμφανίζονται έτσι νέες προκλήσεις για τις οποίες οι συνταγές του παρελθόντος είναι πλέον ακατάλληλες. Εάν αυτή την εποχή των ριζικών μεταλλαγών θέλουμε να διαφυλάξουμε τα επιτεύγματα της πεντηκονταετίας, πρέπει να είμαστε ανοικτοί σε μεταρρυθμίσεις και προσαρμογές. Ο αληθινός κίνδυνος - και το τονίζω αυτό - δεν ελλοχεύει στην αλλαγή, αλλά στη συγκράτηση, στην εμμονή. Επομένως η Ένωση χρειάζεται νέες ωθήσεις, έναν εκ νέου ορισμό του στρατηγικού της σχεδίου. Σε αυτό το πλαίσιο βλέπω προπάντων το νόημα και τους στόχους της συζήτησης σχετικά με το μέλλον της Ευρώπης που ξεκίνησε στο Κάρντιφ και συνεχίστηκε κατά την αυστριακή Προεδρία στο έκτακτο Συμβούλιο του Pφrtschach, τον Οκτώβριο.
<P>
Αυτή η αναστοχαστική διαδικασία έχει οδηγήσει κατά την άποψή μου σε δύο σαφείς προσανατολισμούς. Πρώτον: σε μία σαφή αποδοχή της δυναμικής συνέχισης της διαδικασίας ενοποίησης της Ευρώπης. Οι προκλήσεις που θα έχουμε να αντιμετωπίσουμε απαιτούν περισσότερη και όχι λιγότερη Ευρώπη. Χρειαζόμαστε όμως και μεγαλύτερη ικανότητα δράσης, καλύτερα μέσα και μεγαλύτερη προθυμία να τα χρησιμοποιήσουμε με βάση την αλληλεγγύη.
<P>
Δεύτερον: πρέπει να εστιάσουμε τη δράση της Ένωσης σε θέματα που αφορούν άμεσα και ενδιαφέρουν τον Ευρωπαίο πολίτη. Εάν θέλουμε όμως να εξασφαλίσουμε την υποστήριξη των πολιτών για την περαιτέρω ανάπτυξη της Ένωσης οφείλουμε να θέσουμε στην κορυφή της ευρωπαϊκής ατζέντας την απασχόληση, το καθαρό περιβάλλον και την ασφάλεια, και τα καθήκοντα αυτά πρέπει να έχουν προτεραιότητα. Οι σκέψεις αυτές είναι καθοριστικές και για την προετοιμασία του Ευρωπαϊκού Συμβουλίου στη Βιέννη, στις 11 και 12 Δεκεμβρίου του τρέχοντος έτους. Επομένως θα υπάρξει ένα ευρύτατο φάσμα σημαντικών θεμάτων προς διαπραγμάτευση στη Βιέννη.
<P>
Πρώτη προτεραιότητα παραμένει η απασχόληση. Εδώ διαγράφεται επιτέλους μία στροφή προς το καλύτερο. Η ανεργία στην Ευρώπη έφθασεπλέον κάτω από το επίπεδο του 10 %. Πέρυσι δημιουργήθηκαν στην Ευρώπη περισσότερες θέσεις εργασίας απ' ό, τι στην Αμερική. Αυτό δεν είναι λόγος να χαλαρώσουμε τις προσπάθειές μας, αλλά μία ένδειξη ότι τα πράγματα μπορούν να εξελιχθούν προς το καλύτερο. Ο μηχανισμός συντονισμού που αποφασίσθηκε στο Λουξεμβούργο πέρασε συνεπώς με επιτυχία την πρώτη του δοκιμασία. Η από κοινού αξιολόγηση της υλοποίησης των εθνικών σχεδίων για την απασχόληση δείχνει ότι οι κυβερνήσεις καταβάλλουν μεγάλες προσπάθειες για να πραγματοποιήσουν τους στόχους τους. Αυτή η ενθαρρυντική εξέλιξη πρέπει να αποτελέσει κίνητρο, ώστε να συνεχίσουμε με συνέπεια την πορεία που έχουμε χαράξει.
<P>
Η μελλοντική στρατηγική της Ένωσης για την απασχόληση πρέπει να στηρίζεται σε τρεις πυλώνες. Πρώτον: κατευθυντήριες γραμμές για την απασχόληση που θα ενισχύουν την ευελιξία και την προσαρμοστικότητα των εργαζομένων και θα διευκολύνουν τη δημιουργία νέων θέσεων απασχόλησης σε νέες επιχειρήσεις. Στο Ευρωπαϊκό Συμβούλιο της Βιέννης θα υποβληθεί το σχέδιο για τις κατευθυντήριες γραμμές της πολιτικής για την απασχόληση για το 1999, ένα σχέδιο που αναπτύσσει περαιτέρω και δίνει έμφαση στα ζητήματα των ίσων δικαιωμάτων ανδρών και γυναικών, της δια βίου μάθησης, των ηλικιωμένων εργαζόμενων και της ενίσχυσης του επιχειρηματικού πνεύματος.
<P>
Δεύτερον: μεταρρυθμίσεις των οικονομικών δομών που θα προωθήσουν την ανταγωνιστικότητα της αγοράς αγαθών και της αγοράς εργασίας καθώς και την ικανότητα για καινοτομίες. Τρίτον: μία μακροοικονομική πολιτική που θα υποστηρίξει και θα ενισχύσει αποτελεσματικά την ανάπτυξη.
<P>
Ένα πολύ ουσιαστικό θέμα οικονομικής πολιτικής αποτελεί η εξωτερική εκπροσώπηση της Ένωσης σε ζητήματα της Οικονομικής και Νομισματικής Ένωσης. Η Ευρώπη πρέπει να μιλά με μία φωνή στους διεθνείς χρηματοπιστωτικούς θεσμούς και στην Ομάδα των 7 και να εκμεταλλεύεται καλύτερα απ· ό, τι μέχρι σήμερα τη μεγάλη οικονομική της βαρύτητα. Μερικές εβδομάδες προτού τεθεί σε ισχύ η τρίτη φάση της ΟΝΕ, θα πρέπει να λυθεί επιτέλους το ζήτημα αυτό. Αυτές τις ημέρες διεξάγονται - όπως γνωρίζετε - εντατικές διαπραγματεύσεις των Υπουργών Εξωτερικών. Αναμένουμε ότι θα υπάρξουν συγκεκριμένα αποτελέσματα μέχρι το Ευρωπαϊκό Συμβούλιο της Βιέννης.
<P>
Η εισαγωγή του ευρώ ενισχύει επίσης και την ανάγκη ενός βελτιωμένου συντονισμού της φορολογικής πολιτικής. Από τη Βιέννη περιμένουμε νέες ωθήσεις για την επιτάχυνση των εργασιών σχετικά με τα ζητήματα αυτά. Στο Ευρωπαϊκό Συμβούλιο θα υποβληθεί επίσης και μία έκθεση των Υπουργών Οικονομικών σχετικά με τη μεταρρύθμιση της διεθνούς χρηματοπιστωτικής αρχιτεκτονικής. Οι τελευταίοι μήνες μας έδειξαν ότι οι ικανότητές μας στη διαχείριση χρηματοπιστωτικών κρίσεων δεν ανταποκρίνονται πλέον καθόλου στις προκλήσεις μίας παγκοσμιοποιημένης οικονομίας. Η Ευρώπη πρέπει να συνεισφέρει ουσιαστικά πράγματα στο σημείο αυτό. Βελτιωμένα μέσα χρηματοδότησης για τα διευρωπαϊκά δίκτυα καθώς και περαιτέρω βήματα για την πλήρη υλοποίηση και εκμετάλλευση της εσωτερικής αγοράς είναι επίσης θέματα οικονομικής πολιτικής που θα συζητηθούν στη Βιέννη.
<P>
Στον τομέα της περιβαλλοντικής πολιτικής το Ευρωπαϊκό Συμβούλιο θα ασχοληθεί προπάντων με το σχέδιο της ενσωμάτωσης της προβληματικής για το περιβάλλον και στις υπόλοιπες πολιτικές της Ένωσης. Υπάρχουν ήδη πρώτες εκθέσεις για τους τομείς των μεταφορών, της ενέργειας και της γεωργίας. Στη Βιέννη θα ληφθεί η απόφαση με ποιο τρόπο θα συνεχισθεί αυτή η σημαντική διαδικασία.
<P>
Η Ατζέντα 2000 αποτελεί φυσικά ένα κεντρικό πεδίο εργασιών της Προεδρίας. Σε μία δήλωση προς την Ολομέλεια του Ευρωπαϊκού Κοινοβουλίου στις 18 Νοεμβρίου σας εξέθεσα τις προόδους που έχουν επιτευχθεί. Προσωπικά είχα σήμερα το πρωί μία συζήτηση με εκπροσώπους του Ευρωπαϊκού Κοινοβουλίου σχετικά με τα προενταξιακά μέσα, με στόχο να γίνει εντατικότερος ο διάλογος και η ανταλλαγή πληροφοριών μεταξύ Συμβουλίου και Κοινοβουλίου, όπως είχαμε συμφωνήσει στον τριμερή διάλογο.
<P>
Όσον αφορά τα προενταξιακά μέσα, τα Διευρωπαϊκά Δίκτυα και τον κανονισμό του Ταμείου Εγγυήσεων υπάρχει ευρύτατη συναίνεση στο Συμβούλιο. Η τεχνικής υφής επεξεργασία αυτών των νομικών κειμένων έχει σχεδόν ολοκληρωθεί. Στον τομέα της διαρθρωτικής πολιτικής διαγράφεται μία σειρά κεντρικών πολιτικών ζητημάτων, αλλά υπάρχει ήδη τουλάχιστον το περίγραμμα λύσεων. Επίσης, η έκθεση που ψηφίσθηκε στη Σύνοδο των Υπουργών Γεωργίας παρουσιάζει σαφείς τάσεις, ώστε να υπάρχουν ελπίδες για μία συμφωνία μέχρι τον Μάρτιο του 1999. Σε σχέση με τη δημοσιονομική προοπτική το ζητούμενο ήταν η επεξεργασία επιλογών για λύσεις που θα λαμβάνουν υπόψη τους τη διττή πρόκληση, δηλαδή από τη μία πλευρά τη δημοσιονομική πειθαρχία και από την άλλη την εξασφάλιση των απαιτούμενων πόρων για την περαιτέρω ανάπτυξη της πολιτικής της Ένωσης. Στη Σύνοδο των Υπουργών Εξωτερικών στις 6 Δεκεμβρίου θα καταβάλουμε προσπάθειες να προχωρήσουμε λίγο περισσότερο στην αποσαφήνιση των κεντρικών στοιχείων και να δημιουργήσουμε μία καλή βάση για τις διαβουλεύσεις του Ευρωπαϊκού Συμβουλίου της Βιέννης.
<P>
Έγκειται στη φύση της Ατζέντα 2000 ως συνολικού πακέτου το γεγονός ότι στη Βιέννη δεν θα είναι δυνατόν να ληφθούν ουσιαστικές αποφάσεις σχετικά με επιμέρους βασικά ζητήματα. Πιστεύουμε όμως ότι οι πρόοδοι που σημειώθηκαν κατά την Αυστριακή Προεδρία θα αποτελέσουν στο σύνολό τους επαρκή βάση, ώστε να μπορέσει να ξεκινήσει το αποφασιστικό τελικό παιχνίδι στις διαπραγματεύσεις που θα διεξαχθούν στις αρχές του 1999.
<P>
Η διαδικασία διεύρυνσης σημείωσε ικανοποιητικές προόδους τους τελευταίους πέντε μήνες. Η έναρξη των συγκεκριμένων προενταξιακών διαπραγματεύσεων με τις «5+1» υποψήφιες χώρες, οι πρόοδοι κατά την παρακολούθηση της μεταφοράς του κεκτημένου στις 11 υποψήφιες χώρες και η υλοποίηση των προενταξιακών εταιρικών σχέσεων δείχνουν ότι τόσο η Ένωση όσο και οι μελλοντικοί μας εταίροι αντιμετωπίζουν με ενεργητικότητα και κατανόηση αυτήν τη μεγάλη πρόκληση. Η έκθεση της Επιτροπής σχετικά με τις προόδους των υποψηφίων χωρών περιέχει μία ειλικρινή και τεκμηριωμένη ανάλυση σχετικά με τον βαθμό που έχουν εκπληρωθεί τα κριτήρια της Κοπεγχάγης και έτυχε θετικής υποδοχής τόσο από την πλευρά των κρατών μελών όσο και από την πλευρά των υποψηφίων χωρών.
<P>
Η εν λόγω έκθεση θα αποτελέσει και την ουσιαστική βάση για τη συζήτηση που θα διεξαχθεί στη Βιέννη σχετικά με τη διεύρυνση. Θέλουμε να δώσουμε ένα σαφές μήνυμα του ενδιαφέροντος της Ένωσης για μια επιτυχή διεύρυνση, ένα μήνυμα που θα ενθαρρύνει τους εταίρους μας να συνεχίσουν θετικά και ενεργά τις μεταρρυθμιστικές τους προσπάθειες.
<P>
Ένα άλλο ουσιαστικό σημείο του μηνύματος του Πέρτσαχ αφορούσε την αύξηση της ικανότητας δράσης της Ευρωπαϊκής Ένωσης στον τομέα της εσωτερικής ασφάλειας και στον τομέα της εξωτερικής πολιτικής και της πολιτικής για την ασφάλεια. Στο Ευρωπαϊκό Συμβούλιο της Βιέννης θα υποβληθούν τρεις εκθέσεις των Υπουργών Εσωτερικών και Δικαιοσύνης που θα αφορούν πρώτον ένα πρόγραμμα δράσης για την εγκαθίδρυση ενός χώρου ελευθερίας, ασφάλειας και δικαιοσύνης, δεύτερον την εκτέλεση του προγράμματος δράσης για τον αγώνα κατά του οργανωμένου εγκλήματος και τρίτον το ζήτημα των ναρκωτικών. Επιπλέον θα συζητηθούν η μεταφορά της ενσωμάτωσης του συμφώνου του Σένγκεν στη συνθήκη της ΕΕ και ωθήσεις για την ενίσχυση της συνεργασίας στον τομέα της πολιτικής για τη μετανάστευση. Η συνάντηση που συμφωνήθηκε στο Πέρτσαχ να γίνει το δεύτερο εξάμηνο στο Τάμπερε θα συμβάλει, ώστε το θέμα της εσωτερικής ασφάλειας να τύχει ιδιαίτερης προσοχής το 1999. Στον τομέα της ΚΕΠΠΑ θα συζητηθούν στη Βιέννη αφενός σημαντικά θέματα όπως για παράδειγμα η κατάσταση στη Ρωσία ή η ειρηνευτική διαδικασία στη Μέση Ανατολή και οι εξελίξεις στα δυτικά Βαλκάνια, και αφετέρου θα συζητηθούν διαρθρωτικά προβλήματα όπως η προετοιμασία για τη μεταφορά των νέων μέσων που προβλέπει η Συνθήκη του Αμστερνταμ σε σχέση με την Κοινή Εξωτερική Πολιτική και Πολιτική για την Ασφάλεια και θα συνεχισθεί η συζήτηση για θέματα πολιτικής για την ασφάλεια και την άμυνα που απέκτησαν νέα δυναμική στη διάρκεια της θητείας της αυστριακής Προεδρίας.
<P>
Αυτή ήταν μία σύντομη παρουσίαση των σημαντικότερων θεμάτων που θα συζητηθούν στη Σύνοδο Κορυφής της Βιέννης. Όπως βλέπετε πρόκειται για ένα ευρύτατο και απαιτητικό πρόγραμμα που αντικατοπτρίζει τη δυναμική φάση της διαδικασίας διεύρυνσης στην οποία βρισκόμαστε σήμερα. Στο πλαίσιο αυτό θα ήθελα να εκφράσω προσωπικά τις ευχαριστίες μου για την καλή συνεργασία με το Ευρωπαϊκό Κοινοβούλιο στη διάρκεια της αυστριακής Προεδρίας. Η φιλόδοξη ευρωπαϊκή ατζέντα μας προσέφερε αρκετές ευκαιρίες να συνεργασθούμε. Έχω προπάντων κατά νου την τακτική ανταλλαγή απόψεων σχετικά με επίκαιρα ζητήματα της εξωτερικής πολιτικής και την έναρξη του άτυπου διαλόγου σχετικά με την Ατζέντα 2000, τη ροή πληροφοριών για το σημείο που βρισκόταν κάθε φορά η διαδικασία διεύρυνσης, αλλά και την επίτευξη συμφωνίας σχετικά με το Πέμπτο Πρόγραμμα Πλαίσιο για την Έρευνα. Ελπίζω ότι θα μπορέσουμε να ψηφίσουμε εγκαίρως, πριν το τέλος του έτους, τον κοινό προϋπολογισμό του 1999.
<P>
Κύριε Πρόεδρε, αξιότιμοι κυρίες και κύριοι βουλευτές θεωρώ ότι στις σχέσεις μεταξύ των θεσμικών οργάνων είναι απολύτως απαραίτητο να έχουμε το βλέμμα μας στραμμένο προς τους μεγάλους στόχους και τα συμφέροντα των πολιτών μας και να μην παρεμποδίζουμε τις εργασίες με προβλήματα που είναι δυνατόν να αποφευχθούν. Για τον σκοπό αυτό είναι απαραίτητη η ανοικτή συζήτηση για την οποία θέτω ευχαρίστως τον εαυτό μου στη διάθεσή σας.
<P>
Σήμερα οι απαιτήσεις που αντιμετωπίζει η Ένωση είναι σχεδόν οι μεγαλύτερες των τελευταίων δεκαετιών. Στο παρελθόν έχει επανειλημμένα αποδείξει την ικανότητά της να αναπτύσσει την απαιτούμενη δημιουργικότητα και τη βούληση, ώστε να αντιμετωπίζει με μαεστρία τις μεγάλες προκλήσεις. Είμαι πεπεισμένη ότι αυτό θα επαναληφθεί και τώρα, στις αρχές της νέας χιλιετηρίδας, και ελπίζω ότι το Ευρωπαϊκό Συμβούλιο της Βιέννης θα συμβάλει σε αυτό.
<P>
(Χειροκροτήματα)

<SPEAKER ID=49 NAME="Santer">
Κύριε Πρόεδρε, κυρία Προεδρεύουσα του Συμβουλίου, κυρίες και κύριοι βουλευτές, το εξάμηνο της αυστριακής Προεδρίας θα κλείσει με το Ευρωπαϊκό Συμβούλιο της Βιέννης.
<P>
·Ηταν το πρώτο εξάμηνο Προεδρίας της Ομοσπονδιακής Δημοκρατίας της Αυστρίας και εκφράζω τα συγχαρητήριά μου για το έργο που επιτέλεσε η Προεδρία. Η προεδρία αυτή χαρακτηρίσθηκε ιδιαίτερα από την άτυπη συνεδρίαση του Pφrtschach, κατά την οποία οι αρχηγοί κρατών και κυβερνήσεων μπόρεσαν να προσεγγίσουν τις απόψεις τους σχετικά με το μέλλον της Ευρωπαϊκής Ένωσης. Στις 21 Οκτωβρίου περάτωνα με τον τρόπο αυτό, στη συνέλευση αυτή, την παρέμβασή μου σχετικά με τη Διάσκεψη Κορυφής του Pφrtschach, και αναφέρω: «Όπως πάντα, στην κοινοτική ιστορία, η βασική πρόκληση έγκειται στην υλοποίηση σε επιχειρησιακές δράσεις των συλλογισμών σχετικά με το μέλλον της Ευρώπης». Συνεπώς, σας προτείνω να εξετάσουμε αμέσως τα βασικά θέματα στα οποία επιτεύχθηκε πρόοδος το εξάμηνο αυτό και τα οποία το Ευρωπαϊκό Συμβούλιο θα επικυρώσει ή θα ολοκληρώσει.
<P>
Θα ξεκινήσω, προφανώς, με τη διεύρυνση. Το Συμβούλιο θα εξετάσει την πρώτη έκθεση της Επιτροπής σχετικά με την πρόοδο που πραγματοποίησαν οι υποψήφιες χώρες, όπως το ζητούσε το Ευρωπαϊκό Συμβούλιο του Κάρντιφ. Η έκθεση αυτή δείχνει ότι το σύνολο της διαδικασίας έχει τεθεί πλέον σε κίνηση. Η ανάλυση της Επιτροπής δείχνει, επίσης, διαφορετικές καταστάσεις ανάλογα με τις χώρες. Υπενθυμίζει το δυναμικό χαρακτήρα αυτής της διαδικασίας διεύρυνσης. Κρίνουμε την πρόοδο των κρατών σύμφωνα με τα κριτήρια της Κοπεγχάγης ή της Μαδρίτης. Το Συμβούλιο θα υπενθυμίσει ότι όλες οι υποψήφιες χώρες πρέπει να καταβάλλουν σταθερή προσπάθεια ενόψει του στόχου της προσχώρησης.
<P>
Παράλληλα, όπως γνωρίζετε, άρχισαν να σημειώνουν προόδους οι διαπραγματεύσεις για την Ατζέντα 2000 χάρη στη συνεργασία του θεσμικού σας οργάνου. Βρισκόμαστε μπροστά σε ένα σημαντικό σταθμό της πορείας η οποία, πριν την παρούσα νομοθετική περίοδο, θα πρέπει να μας οδηγήσει στην υιοθέτηση όλων των μέτρων που προτείνονται στο πλαίσιο της Ατζέντα 2000. Το Ευρωπαϊκό Συμβούλιο του Κάρντιφ και ακόμα, πρόσφατα, οι αρχηγοί κρατών και κυβερνήσεων, κατά την άτυπη συνεδρίαση του Pφrtschach, εξέφρασαν την πολιτική βούλησή τους να περατώσουν τις διαπραγματεύσεις σχετικά με την Ατζέντα 2000 κατά την ειδική σύνοδο κορυφής του προσεχούς Μαρτίου.
<P>
Γιατί πρέπει να ολοκληρωθούν οι διαπραγματεύσεις το Μάρτιο; Μου φαίνεται ότι υπάρχουν πολλοί λόγοι που το επιβάλλουν. Εν πρώτοις, οι προσεχείς εκλογές του Ευρωπαϊκού Κοινοβουλίου θα ασκήσουν επίδραση στις δραστηριότητες της Συνέλευσής σας ήδη από το Μάρτιο-Απρίλιο, και παρατηρώ ήδη από σήμερα ότι είχαν ορισμένες συνέπειες όσον αφορά την κοινοβουλευτική δραστηριότητα. Στη συνέχεια, η βλάβη που θα μπορούσε να υποστεί η αξιοπιστία της Ένωσης και η εμπιστοσύνη σ'αυτή και, τέλος, πρακτικοί συλλογισμοί οι οποίοι συνδέονται με τον προγραμματισμό των διαρθρωτικών ταμείων, την εφαρμογή πολιτικών, αλλά, επίσης, η αρνητική επίδραση μίας ενδεχόμενης καθυστέρησης κατά την εφαρμογή των προενταξιακών μέσων επί της ίδιας της διαδικασίας προσχώρησης.
<P>
Το ερώτημα το οποίο προφανώς τίθεται είναι εάν θα μπορέσουν να περατωθούν οι διαπραγματεύσεις το Μάρτιο; Η απάντησή μου είναι ναι. Ναι, γιατί όλα τα δεδομένα είναι, πράγματι, επί του τάπητος: οι 19 λεπτομερείς προτάσεις της Επιτροπής καθώς, επίσης, και η έκθεση της Επιτροπής σχετικά με τους ίδιους πόρους. Ως ένα από τα δύο σκέλη της αρμόδιας για τον προϋπολογισμό αρχής έχετε και εσείς υπογράψει τη νέα διοργανική δημοσιονομική συμφωνία. Βέβαια, η σύναψη μίας νέας συμφωνίας, η οποία ικανοποιεί τα δύο σκέλη της αρμόδιας για τον προϋπολογισμό αρχής, αποτελεί αναπόσπαστο τμήμα της Ατζέντας 2000.
<P>
Κύριε Πρόεδρε, ελπίζω να μπορέσει το Ευρωπαϊκό Συμβούλιο να εξασφαλίσει μία καλή βάση εκκίνησης για τις συζητήσεις οι οποίες θα πρέπει να ολοκληρωθούν υπό τη γερμανική προεδρία. Βέβαια, όσο καιρό δεν υπάρχει συμφωνία για όλα τα θέματα, δεν θα υπάρχει συμφωνία για τίποτα. Με την επιφύλαξη αυτή, ελπίζω ότι στη Βιέννη θα μπορέσουμε να επιτύχουμε τρία στοιχεία. Εν πρώτοις, να εξεύρουμε συμφωνίες σε πολλές πτυχές τις οποίες θα μπορούσα να αποκαλέσω «τεχνικές» των νομοθετικών κειμένων. Σχετικά με το σημείο αυτό, εκφράζω την ικανοποίησή μου για την πρόοδο που επιτεύχθηκε πρόσφατα στους τομείς των διαρθρωτικών ταμείων, του ταμείου συνοχής, της προενταξιακής στρατηγικής, και σχετικά με τα διευρωπαϊκά δίκτυα. Στη συνέχεια, πρέπει να προσπαθήσουμε να πραγματοποιήσουμε πρόοδο στον πολιτικό τομέα. Σκέφτομαι εδώ, για παράδειγμα, ορισμένες πτυχές των γεωργικών μεταρρυθμίσεων και της ανάπτυξης της υπαίθρου, τις διαρθρωτικές δράσεις, τη διαμόρφωση των δημοσιονομικών προοπτικών και, τέλος, τη σκιαγράφηση των στοιχείων μίας τελικής δέσμης που θα μπορούσαν, κυρίως, να εστιασθούν στις δημοσιονομικές συνέπειες των μεταρρυθμίσεων και τα συναφή δημοσιονομικά θέματα.
<P>
Κύριε Πρόεδρε, δύο θέματα, δύο προτεραιότητες για τους πολίτες, συμπεριλαμβάνονται στην ημερήσια διάταξη του παρόντος Συμβουλίου: η απασχόληση και ο χώρος ελευθερίας, ασφάλειας, και δικαιοσύνης. Αρχίζω με την απασχόληση. Στη Βιέννη, το Ευρωπαϊκό Συμβούλιο θα αξιολογήσει, για πρώτη φορά, την πρόοδο που πραγματοποίησαν τα κράτη μέλη όσον αφορά την εφαρμογή των εθνικών σχεδίων απασχόλησης στο πλαίσιο της στρατηγικής του Λουξεμβούργου. Ποιος θα μπορούσε να πιστέψει, εδώ και δύο έτη, ότι θα είχαμε μία παρόμοια υποστήριξη από τα κράτη μέλη και τους κοινωνικούς εταίρους, ότι θα είχαμε κατευθυντήριες ευρωπαϊκές γραμμές και εθνικά σχέδια δράσης; Ποιος θα είχε πιστέψει ότι τα κράτη μέλη θα δέχονταν να εξετάζονται, να αξιολογούνται, και να κρίνονται οι δράσεις τους υπέρ της απασχόλησης από τα άλλα κράτη μέλη και ποιος θα πίστευε ότι θα δημιουργόνταν μία παραδειγματική δυναμική και ότι θα έπνεε ένας νέος άνεμος στην Ευρώπη; Αυτή τη στρατηγική, τη συζητήσαμε κατά πρώτο λόγο με τις κυβερνήσεις των κρατών μελών, και με αυτές καταρτίσαμε μηχανισμούς παρακολούθησης, ανταλλαγών, και σύγκρισης της επίδοσης.
<P>
Με βάση την εξέταση που θα πραγματοποιήσουν τα κράτη στη Βιέννη, η Επιτροπή θα καταρτίσει προτάσεις με σκοπό την προσαρμογή των κατευθυντηρίων γραμμών για το 1999. Αυτές οι κατευθυντήριες γραμμές, πρέπει να σας πω, ήσαν ελάχιστες. Νομίζω ότι πρέπει προπάντων να παγιώσουμε τη διαδικασία. Τα εθνικά σχέδια δράσης εντάσσονται σε μία μεσοπρόθεσμη στρατηγική· όμως, οι νέες ωθήσεις είναι σημαντικές. Θα ακολουθήσουμε ιδιαίτερα τη στρατηγική μας μίας πιο επιχειρηματικής Ευρώπης η οποία διαθέτει μια πανευρωπαϊκή αγορά κεφαλαίων επιχειρηματικού κινδύνου και η οποία θα παρέχει στις επιχειρήσεις μας τα ίδια πλεονεκτήματα που διαθέτουν οι αμερικανικές επιχειρήσεις, καλύπτοντας τα κενά που έχουμε όσον αφορά την αξιοποίηση των τεχνολογιών της πληροφόρησης. Ζητήσαμε, συνεπώς, στα κράτη μέλη να τροποποιήσουν τα συστήματα επιδομάτων ανεργίας και φορολογίας και, ειδικότερα, να αναθεωρήσουν τις πολιτικές προσυνταξιοδότησής τους.
<P>
Όσον αφορά το χώρο ελευθερίας, ασφάλειας, και δικαιοσύνης, όπως γνωρίζετε, αποφασίσαμε στο Pφrtschach, να πραγματοποιήσουμε, στις 15 Οκτωβρίου 1999, ένα πρώτο έκτακτο Ευρωπαϊκό Συμβούλιο για το θέμα αυτό κατά τη διάρκεια, συνεπώς, της φινλανδικής Προεδρίας. Η απόφαση αυτή εντάσσεται στη βούλησή μου, από τη στιγμή που ανέλαβα τα καθήκοντά μου, να δώσω προτεραιότητα στον τομέα αυτό. Η θέση σε ισχύ της Συνθήκης του Αμστερνταμ, καθώς και η δημιουργία της Europol θα μας δώσουν τη δυνατότητα για πραγματική πρόοδο όσον αφορά τη συνεργασία στους τομείς της δικαιοσύνης, της αστυνομίας, της πολιτικής ασύλου, της μετανάστευσης, δηλαδή σε τομείς στους οποίους οι πολίτες των χωρών μας έχουν υψηλές προσδοκίες. Δεν μπορούμε να σκεφθούμε τις πολιτικές αυτές, οι οποίες παραμένουν εθνικές, παρά σε ένα ευρωπαϊκό πλαίσιο. Τα συγκεκριμένα προβλήματα του ασύλου, της μετανάστευσης, της αστυνομικής συνεργασίας, ακόμα και της έκδοσης, τα οποία αντιμετωπίσαμε τους τελευταίους μήνες, δείχνουν, σαφώς, ότι οφείλουμε να αντιμετωπίσουμε τα προβλήματα αυτά σε κοινοτικό επίπεδο και επιθυμώ το σχέδιο δράσης, το οποίο θα υποβληθεί στη Βιέννη από το Συμβούλιο και την Επιτροπή, να αποτελέσει ένα σταθμό για την προετοιμασία της Διάσκεψης Κορυφής του Tampere.
<P>
Κύριε Πρόεδρε, θα έχουμε, επίσης, στη Βιέννη μία ανταλλαγή απόψεων σχετικά με την ευρωπαϊκή και παγκόσμια οικονομική εξέλιξη. Η ανάδειξη νέων κυβερνήσεων σε ορισμένα κράτη μέλη και η επιτάχυνση της διεθνούς χρηματοοικονομικής κρίσης, μετά τα γεγονότα του Αυγούστου, στη Ρωσία, κατέληξαν το φθινόπωρο αυτό σε μία έντονη συζήτηση σχετικά με τις οικονομικές, χρηματοοικονομικές, και νομισματικές πολιτικές τόσο σε ευρωπαϊκό όσο και σε διεθνές επίπεδο. Η διεθνής κρίση πέρασε σε μία πιο ήρεμη φάση, εντούτοις, όμως, δεν έχει ρυθμισθεί και οφείλουμε να παραμείνουμε προσεκτικοί και να υπενθυμίσουμε τα αποτελέσματα των συζητήσεών μας. Ποιά είναι αυτά τα αποτελέσματα για τα οποία ασφαλώς θα μιλήσουμε στη Βιέννη;
<P>
Εν πρώτοις, διαπιστώνω ότι, μετά τις συζητήσεις για τα επιτόκια συμφωνήσαμε ότι υφίστανται πλέον όλες οι προϋποθέσεις για χαμηλά επιτόκια από τη στιγμή της έλευσης του ευρώ. Ο διάλογος που έχει ήδη αρχίσει με την Ευρωπαϊκή Κεντρική Τράπεζα έδειξε ότι η δημοσιονομική πειθαρχία θα διευκόλυνε μία νομισματική πολιτική η οποία, εκτός από τη βασική αποστολή της σταθερότητας των τιμών, θα μπορούσε να λαμβάνει υπόψη την οικονομική κατάσταση κατά γενικότερο τρόπο. Νομίζω, μετά τις τελευταίες συζητήσεις στους κόλπους του ευρώ των 11, ότι υπάρχει μία συμφωνία σχετικά με αυτό το μίγμα πολιτικής και είμαι πεπεισμένος ότι ο διάλογος αυτός θα συνεχίσει με ικανοποιητικό τρόπο από τη στιγμή που το ευρώ θα αρχίσει να κυκλοφορεί.
<P>
Κατά δεύτερο λόγο, διαπιστώνω μία γενική βούληση για ενίσχυση του συντονισμού των οικονομικών, χρηματοοικονομικών, και κοινωνικών πολιτικών και αντιλαμβάνομαι μία πραγματική πρόοδο, σχετικά με το σημείο αυτό, στους κόλπους της ζώνης του ευρώ των 11 καθώς και, επίσης, σε επίπεδο Συμβουλίου. Παράλληλα, διαγράφεται μία σαφής βούληση συντονισμού των φορολογικών πολιτικών μας. Χθες ακόμη συζητούσαμε το σημείο αυτό κατά τη συνεδρίαση του Συμβουλίου Ecofin και εκεί επίσης η πρόοδος είναι σημαντική παρά τη ρεαλιστική στάση που πρέπει πάντα να τηρούμε όταν συζητούμε φορολογικά θέματα.
<P>
Η συζήτηση το φθινόπωρο αυτό επέσυρε επίσης την προσοχή στη σημασία που έχουν οι υποδομές για τον οικονομικό ιστό και στο ρόλο των δημοσίων επενδύσεων στο πλαίσιο αυτό. Διαπιστώνω με ικανοποίηση ότι παρά το γεγονός ότι τονίσθηκε η σημασία των εν λόγω επενδύσεων, κατά τη συζήτηση δεν τέθηκαν σε αμφισβήτηση οι αρχές της σταθερότητας και της αύξησης. Προέκυψε, πάντως, ένας προσανατολισμός όσον αφορά τα μέσα τα οποία θα μπορούσαν να επηρεάσουν τις επενδύσεις και είμαι ευτυχής που μπορώ να σας αναφέρω ότι το πρωί ακριβώς η Επιτροπή υιοθέτησε ένα παρόμοιο έγγραφο το οποίο θα υποβάλουμε, βέβαια, στο Ευρωπαϊκό Συμβούλιο της Βιέννης.
<P>
Σχετικά με το θέμα αυτό θα διατυπώσω τρεις μόνο παρατηρήσεις. Εν πρώτοις, όσον αφορά την Ευρωπαϊκή Τράπεζα Επενδύσεων. Μετά την επιτυχία του ειδικού προγράμματος δράσης του Αμστερνταμ, πιστεύω ότι η Τράπεζα θα μπορούσε να ενισχύσει το ρόλο της διευρύνοντας το φάσμα των μέσων τα οποία διαθέτει υπέρ των έργων υποδομών και, ειδικότερα, υπέρ των διευρωπαϊκών δικτύων. Αυτό θα μπορούσε να λάβει τη μορφή μίας ειδικής θυρίδας διαμέσου της οποίας η Τράπεζα θα μπορούσε, με διάφορες μορφές, να ενθαρρύνει την από κοινού ανάληψη των κινδύνων από τον ιδιωτικό και τον δημόσιο τομέα ενθαρρύνοντάς τους με τον τρόπο αυτό να συμμετέχουν περισσότερο στη χρηματοδότηση των έργων υποδομών. Στο ίδιο πλαίσιο, θα πρέπει να διευρυνθούν τα κριτήρια επιλεξιμότητας του Ευρωπαϊκού Ταμείου Επενδύσεων πράγμα που θα ενίσχυε την επίδραση του ταμείου αυτού στην ανάπτυξη των υποδομών με την ευρεία έννοια του όρου.
<P>
Κατά δεύτερο λόγο, πρέπει να αναγνωρισθεί ότι ορισμένα διευρωπαϊκά έργα υποδομών μπορεί να πραγματοποιηθούν μόνο με επιδοτήσεις εάν δεν υπάρχει επαρκής χρηματοοικονομική αποδοτικότητα. Σήμερα βρίσκεται υπό συζήτηση, στο γενικό πλαίσιο της Ατζέντα 2000, η πρότασή μας σχετικά με το νέο σχέδιο δημοσιονομικού κανονισμού για τα διευρωπαϊκά δίκτυα. Εκτός από ένα σημαντικό χρηματοοικονομικό ποσό, το σχέδιο αυτό περιλαμβάνει ορισμένες καινοτόμες ιδέες. Σκέπτομαι, ειδικότερα, τη βοήθεια των πολυετών δημοσιονομικών χορηγήσεων, την ιδέα της προσφυγής σε ταμεία κεφαλαίων επιχειρηματικού κινδύνου, καθώς και τη δυνατότητα συγχρηματοδότησης έργων έως 20 % του συνολικού κόστους, αντί του 10 % σήμερα. Τέλος, υπάρχει το θέμα των εμποδίων τα οποία παρακωλύουν την εμφάνιση μίας πραγματικής, και τονίζω καλά, μίας πραγματικής πανευρωπαϊκής αγοράς επενδυτικών κεφαλαίων, για την οποία υπάρχει εντολή του Κάρντιφ, και η οποία θα μπορούσε να αποτελέσει πραγματική πηγή δημιουργίας απασχόλησης διαμέσου των κεφαλαίων τα οποία θα μπορούσε να δημιουργήσει για τις καινοτόμες επιχειρήσεις.
<P>
Κύριε Πρόεδρε, σε επίπεδο της διεθνούς κατάστασης, υπάρχει πλέον ευρεία συμφωνία ότι με τη έλευση του ευρώ η ·Ενωση θα έχει μεγαλύτερη ευθύνη έναντι του διεθνούς χρηματοοικονομικού συστήματος και ότι θα πρέπει να μιλά με μία μόνο φωνή. Συμφωνήσαμε ότι στη Βιέννη όλα τα εκκρεμή θέματα αναφορικά με την εξωτερική εκπροσώπηση του ευρώ πρέπει να επιλυθούν συμπεριλαμβανομένου του θέματος της συμμετοχής της Επιτροπής στους διεθνείς οργανισμούς. Σχετικά με το σημείο αυτό, είμαι ευτυχής για το γεγονός ότι το Συμβούλιο Οικονομικών και Δημοσιονομικών Υποθέσεων κατέληξε, χθες, σε γενική συμφωνία σχετικά με το θέμα αυτό, δηλαδή πολύ καιρό πριν το Ευρωπαϊκό Συμβούλιο, καθώς και για την υποστήριξη που λάβαμε από το Ευρωπαϊκό Κοινοβούλιο στον τομέα αυτό. Τέλος, σκέπτομαι τη λειτουργία των διεθνών χρηματοοικονομικών οργανισμών και την ευθύνη μας ως ο μεγαλύτερος χορηγός αναπτυξιακής βοήθειας.
<P>
Όμως, δεν πρέπει να περιοριστούμε στις χρηματοοικονομικές πτυχές και ελπίζω ότι στη Βιέννη θα μπορέσουμε να εξετάσουμε ευρύτερα θέματα και σκέπτομαι εδώ το ρόλο της Ευρώπης ενώπιον της παγκοσμιοποίησης η οποία επηρεάζει όλες τις διαστάσεις των κοινωνιών. Με την νέα ώθηση που μας προσφέρουν το ευρώ και η Συνθήκη του Αμστερνταμ, η Ένωση δεν μπορεί να παραμείνει σιωπηρή μπροστά σε ένα κόσμο ο οποίος περιμένει μία απάντηση, την απάντηση μίας Ευρώπης που ομιλεί με μία μόνο φωνή.
<P>
Ιδού, Κύριε Πρόεδρε, τα βασικά σημεία που θα συζητήσουμε ασφαλώς στη Βιέννη. Εντούτοις, δεν θα ήθελα να περατώσω την παρέμβασή μου στο Ευρωπαϊκό Κοινοβούλιο χωρίς να υπενθυμίσω ότι στη Βιέννη θα εορτάσουμε την πεντηκοστή επέτειο της Οικουμενικής Διακήρυξης των Δικαιωμάτων του Ανθρώπου. Η σύνοδος αυτή θα αποτελέσει, επίσης, ευκαιρία για να απευθυνθεί έκκληση για μία ενεργό δράση της Ένωσης υπέρ των αξιών της εν λόγω διακήρυξης. Συνεπώς, το Ευρωπαϊκό Συμβούλιο της Βιέννης θα αποτελέσει διάσκεψη κορυφής συγκεκριμένων και θεμελιωδών προσανατολισμών που θα μας επιτρέψουν να αντιμετωπίσουμε τις προκλήσεις του 21ου αιώνα.

<SPEAKER ID=50 LANGUAGE="ES" NAME="Medina Ortega">
Κύριε Πρόεδρε, θα ήθελα να αρχίσω την παρέμβασή μου εκφράζοντας τα συγχαρητήριά μου προς την αυστριακή Προεδρία για το σημαντικό έργο που διεξήγαγε κατά τη διάρκεια των τελευταίων μηνών. Θα ήθελα να επισημάνω κυρίως ότι η έκτακτη σύνοδος κορυφής του Pφrtschach αποτέλεσε ευχάριστη έκπληξη για όλους τους ευρωπαίους βουλευτές γιατί σε σύγκριση με άλλα Ευρωπαϊκά Συμβούλια, σε αυτό του Pφrtschach έγινε λόγος για περισσότερη παρά για λιγότερη Ευρώπη.
<P>
Το όνομα της Βιέννης είναι απόλυτα θαυμάσιο και ίσως να είναι αυτή η ευκαιρία της Ευρώπης να υιοθετήσει σε αυτό το Ευρωπαϊκό Συμβούλιο κάποιο είδος δήλωσης πολύ γενικού χαρακτήρα, αλλά λόγω της έκθεσης της αυστριακής Προεδρίας πρόκειται για συγκεκριμένα επιτεύγματα.
<P>
Η αυστριακή Προεδρία επεσήμανε πως αυτήν τη στιγμή σημασία έχουν οι πολίτες, οι πολίτες μας, αυτοί που μας εξέλεξαν και που προσδοκούν την επίλυση των προβλημάτων τους. Και όπως επεσήμανε η αυστριακή Προεδρία, το πρώτο πρόβλημα είναι η ανεργία. Με 10 % ανέργων, με σχεδόν 200 εκατομμύρια ανέργων ατόμων, οποιοδήποτε άλλο πρόβλημα είναι δευτερεύον.
<P>
Βέβαια, στην έκτακτη σύνοδο κορυφής του Λουξεμβούργου, την ώθηση για την οποία έδωσε ο Πρόεδρος Σαντέρ, επετεύχθησαν σημαντικές πρόοδοι σχετικώς, αλλά υπήρξαν ελλείψεις όσον αφορά τα μέσα χρηματοδότησης. Πιστεύω πως τα μέσα που προσφέρθηκαν στο Λουξεμβούργο, τα 100 δις Εcu της Ευρωπαϊκής Τράπεζας Επενδύσεων και αυτά τα 450 εκατ. ecu για τρία χρόνια από τον κοινοτικό προϋπολογισμό δεν επαρκούν. Είναι σαφές πως αν θέλουμε να καταπολεμήσουμε την ανεργία θα πρέπει να καταφύγουμε σε άλλα μέσα.
<P>
Και ερωτώ το εξής στο Συμβούλιο: δεν θα ήταν δυνατόν να λάβουμε υπόψη αυτήν τη στιγμή κάποιες προτάσεις για την κινητοποίηση οικονομικών μέσων, συγκεκριμένα τις προτάσεις Jospin, στις οποίες αναβιώνουν οι προηγούμενες προτάσεις Delors, όσον αφορά τη χρήση ενός ευρωπαϊκού δανείου για τα μεγάλα διευρωπαϊκά δίκτυα, στα οποία επίσης αναφέρθηκε η αυστριακή Προεδρία, ή απλά τις προτάσεις Prodi για την κινητοποίηση των πόρων ή των αποθεμάτων των κεντρικών τραπεζών εφόσον κυκλοφορήσει το ευρώ;
<P>
Είναι σαφές πως αυτήν τη στιγμή έχουμε ανάγκη από πόρους για επενδύσεις. Και αυτό επιπλέον θέτει υπό αμφισβήτηση ένα από τα στοιχεία που έμοιαζε να αποτελεί δόγμα για την ευρωπαϊκή οικοδόμηση: τη συσχέτιση του ευρώ με ένα σύμφωνο σταθερότητας στο οποίο το σημαντικότερο είναι ο πληθωρισμός. Σε μια στιγμή όπου το σημαντικότερο ζήτημα δεν φαίνεται να είναι ο πληθωρισμός αλλά ο αντιπληθωρισμός, στην οποία φαίνεται να απειλείται ο κόσμος από μια οικονομική κρίση, το ερώτημα που θέτουμε εδώ, στο Κοινοβούλιο, το Συμβούλιο και την Επιτροπή είναι αν θα έπρεπε να ληφθούν μέτρα τα οποία να προωθούν τις επενδύσεις.
<P>
Έχουν νόημα οι περικοπές στις δαπάνες, συμπεριλαμβανομένων των επενδυτικών δαπανών, και να τίθεται τροχοπέδη, για παράδειγμα, στις επενδύσεις από το σύμφωνο σταθερότητας; Έχω την εντύπωση πως το σύμφωνο σταθερότητας θα πρέπει να συμπληρωθεί από ένα σύμφωνο απασχόλησης το οποίο να επιτρέψει την κινητοποίηση των πόρων για την καταπολέμηση της ανεργίας.
<P>
Και τέλος, η Προεδρία του Συμβουλίου αναφέρθηκε επίσης στις δημοσιονομικές προοπτικές. Ο κίνδυνος που βλέπουμε από το Κοινοβούλιο, κυρία Προεδρεύουσα του Συμβουλίου, είναι πως λόγω αυτών των δημοσιονομικών προοπτικών θα κατευθυνθούμε προς λιγότερη παρά προς περισσότερη Ευρώπη.
<P>
Ελπίζω πως το Ευρωπαϊκό Συμβούλιο της Βιέννης διαφωτιζόμενο από τα επίσημα πορίσματα του Ευρωπαϊκού Συμβουλίου του Pφrtschach θα κατευθυνθεί προς περισσότερη Ευρώπη γιατί χωρίς περισσότερη Ευρώπη δεν θα είναι δυνατή η οικοδόμηση αυτής της Ευρώπης που θέλουμε εμείς οι πολίτες της Κοινότητας.

<SPEAKER ID=51 LANGUAGE="IT" NAME="Azzolini">
Κύριοι Πρόεδροι, αξιότιμοι συνάδελφοι, η πρόσφατη άτυπη Σύνοδος Κορυφής του Pφrtschach απέδειξε, κατά την γνώμη μας, ότι, δυστυχώς, η Ευρώπη βρίσκεται ακόμα σε αναζήτηση της ταυτότητάς της. Παρότι σε οικονομικό επίπεδο η Ευρώπη αποτελεί σήμερα μια παγκόσμια αναγνωρισμένη δύναμη - και έχοντας αποκτήσει εδώ και λίγο καιρό ένα ενιαίο νόμισμα - είναι πάρα πολλές οι επιφυλάξεις και οι αμφιβολίες των κυβερνήσεών μας σχετικά με το αν πρέπει να της παραχωρήσουν έναν πιο δυναμικό και πιο πολιτικό ρόλο, τόσο σε εσωτερικό όσο και σε διεθνές επίπεδο. Για τον λόγο αυτό, εξ ονόματος της Ομάδας του Ευρωπαϊκού Λαϊκού Κόμματος, θα ήθελα να υπενθυμίσω το πρόβλημα της εκπροσώπευσης των Έντεκα της ζώνης του ευρώ, το οποίο είχε ήδη άλλωστε επισημάνει η Αυστριακή Προεδρία, ώστε η εκπροσώπευση αυτή να εξασφαλιστεί κατά τον δέοντα τρόπο στα πλαίσια των διεθνών οργανισμών. Από τα θέματα που συζητήθηκαν, μόνο στο θέμα της ισορροπίας ανάμεσα στην σταθερότητα και στην ανάπτυξη επήλθε έως τώρα σύγκλιση. Διάφορες χώρες πράγματι διακήρυξαν ότι χρειάζεται να υπάρχει ένας διάλογος με την Ευρωπαϊκή Κεντρική Τράπεζα. Γι'αυτό και εμείς τώρα ερωτάμε το Συμβούλιο εάν αυτό ελέχθη κατ' ευφημισμό ώστε να αποκρυβούν δυσκολίες στις σχέσεις μεταξύ των κυβερνήσεων και της Κεντρικής Τράπεζας ή εάν είναι, όπως και ευχόμαστε, η επαναβεβαίωση της βούλησης να προστατευθεί ο ρόλος και η ανεξαρτησία αυτού του οργανισμού.
<P>
Θα ήθελα εξάλλου να θυμίσω ότι οι βαριές θυσίες που όλες οι χώρες χρειάστηκαν να κάνουν για να καταφέρουν να αντιμετωπίσουν την δημιουργία ενός ισχυρού και αξιόπιστου ενιαίου νομίσματος, δεν μπορούν και δεν πρέπει να καταστούν μάταιες με αναθεωρήσεις ή, χειρότερα ακόμα, με επικίνδυνες παρεμβάσεις που θα μπορούσαν να οδηγήσουν στην γένεση ενός νομίσματος αδύναμου και χωρίς σταθερό μέλλον. Οι κυβερνήσεις γνωρίζουν, πράγματι, καλά ότι μια υγιής νομισματική πολιτική είναι μια προϋπόθεση για την δημιουργία σταθερών βάσεων ανάπτυξης και προόδου, αλλά είναι σαφές ότι χρειάζονται και οι κατάλληλες οικονομικές πολιτικές, που θα είναι μάλιστα συντονισμένες, ώστε να ενισχυθεί η ανάκαμψη της οικονομίας και κυρίως της απασχόλησης, που είναι μια από τις πιο επείγουσες ανάγκες στην Ευρώπη αυτή τη στιγμή. Αυτό είναι ακριβώς το καθήκον το οποίο οι κυβερνήσεις δεν πρέπει κατά κανένα τρόπο να παραμελήσουν.
<P>
Δυστυχώς, ως προς τα άλλα ζητήματα που περιλαμβάνονταν στην ημερήσια διάταξη η ανεπίσημη Σύνοδος δεν ικανοποίησε τις προσδοκίες μας. Πέρα από τις προθέσεις και τις υποσχέσεις, δεν αναδείχθηκαν νέα δεδομένα σε θέματα κοινής εξωτερικής πολιτικής, για παράδειγμα, και πολιτικής ασφάλειας και άμυνας, αν και πρέπει να καταγράψουμε θετικά την διαθεσιμότητα του Πρωθυπουργού κ. Blair, για την συγχώνευση της ΔΕΕ στην Ευρωπαϊκή Ένωση. Δεν έγινε τίποτα απολύτως για την δικαιοσύνη και τις εσωτερικές υποθέσεις, ούτε και για την εγκληματικότητα και την παράνομη μετανάστευση. Τίποτα απολύτως τέλος όσον αφορά την έναρξη θεσμικών μεταρρυθμίσεων.
<P>
Κύριε Πρόεδρε, κλείνοντας, θα ήθελα να προσθέσω ότι το μέγεθος των προκλήσεων που θα μας απασχολήσουν τα επόμενα χρόνια, χρειάζεται μια πολιτική θεώρηση και μια ανανεωμένη ώθηση στον τομέα των ιδεών. Ευχόμαστε κατά συνέπεια ότι το επόμενο Ευρωπαϊκό Συμβούλιο της Βιέννης θα μπορέσει να ανταποκριθεί κατάλληλα στις προσδοκίες τις δικές μας και όλων των πολιτών και να επιβεβαιώσει κατ'αυτόν τον τρόπο τους οιωνούς που εξέφρασε η αυστριακή Προεδρία. Πιστεύω, ωστόσο, ότι και το Ευρωπαϊκό Κοινοβούλιο, δημοκρατική και αντιπροσωπευτική φωνή των λαών μας, θα πρέπει να επιτελέσει, σε αυτό το πλαίσιο, έναν ενισχυτικό και καθοριστικό πολιτικό ρόλο, μαζί φυσικά με τα άλλα θεσμικά όργανα.

<SPEAKER ID=52 LANGUAGE="DE" NAME="Frischenschlager">
Κύριε Πρόεδρε, κυρία Πρόεδρε, κυρία Υφυπουργέ, παρουσιάσατε έναν μακροσκελή κατάλογο θεμάτων. Δεν παραλείψατε πραγματικά ούτε ένα από τα θέματα που έχουν κάποια σημασία. Αυτό φυσικά αποβαίνει εις βάρος της δυνατότητας να αναγνωρίσει κανείς τα κεντρικά σημεία. Πιστεύω ότι έχει αποφασιστική σημασία η Διάσκεψη Κορυφής στη Βιέννη να κάνει τουλάχιστον ένα πολιτικό άνοιγμα σε ένα κεντρικό ζήτημα, στην Ατζέντα 2000. Πρέπει να έχουμε τακτοποιήσει το εν λόγω ζήτημα το τόσο σημαντικό για τη διεύρυνση αλλά και για την εσωτερική συνοχή της ΕΕ των 15, στο εξάμηνο πριν από τον προεκλογικό αγώνα για τις ευρωεκλογές. Θεωρώ ότι αυτό είναι το καθοριστικής σημασίας πρόβλημα και ελπίζω ότι θα στεφθούν με επιτυχία τα βήματα προς την κατεύθυνση αυτή.
<P>
Το δεύτερο είναι ένα θέμα που δεν αναφέρατε και το οποίο φαινομενικά αφορά μόνο εμάς ως βουλευτές σε τέτοιο μεγάλο βαθμό. Πρόκειται για το καθεστώς των βουλευτών. Έχει μεγάλη σημασία να τακτοποιηθεί το θέμα αυτό στη Διάσκεψη Κορυφής της Βιέννης. Από την μία πλευρά το συγκεκριμένο ζήτημα υπόκειται στις ευθύνες του Κοινοβουλίου, αλλά σε τελευταία ανάλυση και στις ευθύνες του Συμβουλίου. Το ζητούμενο δεν είναι μόνο η δημιουργία μίας λογικής βάσης για την εργασία των βουλευτών. Είμαστε σε μία δύσκολη φάση. Υπάρχουν σκάνδαλα και κατηγορίες. Κυρία Πρόεδρε, είναι πολύ σημαντικό να μπορούμε να μπούμε στον προεκλογικό αγώνα για τις επικείμενες δημοκρατικές εκλογές ως βουλευτές με καθαρό το μέτωπό μας και να μην είμαστε αναγκασμένοι να ασχοληθούμε με κατηγορίες, αλλά να επικεντρωθούμε σε θέματα ευρωπαϊκής σημασίας. Σας παρακαλώ να πάρετε σοβαρά το ζήτημα αυτό και να μεριμνήσετε στις 12 Δεκεμβρίου, ώστε το θέμα αυτό να έχει διαγραφεί από την ημερήσια διάταξη πριν από τις εκλογές με έναν εύλογο τρόπο και μάλιστα προς όφελός μας, όπως ελπίζω να προτείνει αύριο το Κοινοβούλιο.

<SPEAKER ID=53 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, σύμφωνα με τις Συνθήκες, το Συμβούλιο δεν αποτελεί αρχή λήψης αποφάσεων, αλλά την πλέον θεμιτή και θεμελιώδη αρχή πολιτικής ώθησης της Ένωσης γιατί όλοι οι αρχηγοί κρατών και κυβερνήσεων είναι άμεσα υπεύθυνοι ενώπιον των αντίστοιχων κοινοβουλίων τους.
<P>
Πριν από τη διοργάνωση ενός Ευρωπαϊκού Συμβουλίου μπορούμε να εκφράσουμε τις ευχές μας. Ας προσέξουμε να μην καταρτίσουμε ένα εξαντλητικό κατάλογο, όπως ο Prιvert, όλων των επιθυμιών μας με αναπότρεπτο κίνδυνο να προκληθούν απογοητεύσεις και ας προσπαθήσουμε να περιορισθούμε σε ορισμένες προτεραιότητες. Από την πλευρά μου θα αναφέρω τρεις.
<P>
Πρώτη προτεραιότητα: η μεταρρύθμιση της Ατζέντας 2000 και η μελλοντική χρηματοδότηση της Ένωσης. Ακούμε να λέγεται, πράγματι, στα πλέον υψηλά επίπεδα, σε ένα αυξανόμενο αριθμό χωρών της Ένωσης, και όχι στις μικρότερες, ότι η συμβολή στον κοινοτικό προϋπολογισμό πρέπει να ανταποκρίνεται στα χρηματοοικονομικά οφέλη τα οποία αντλούνται· πρόκειται για τη γενίκευση της αρχής της δίκαιης επιστροφής η οποία παλαιότερα είχε καταστήσει διάσημη την κ. Θάτσερ. Πρόκειται για μία τουλάχιστον περίεργη αντίληψη της ευρωπαϊκής αλληλεγγύης των κυβερνήσεων που ισχυρίζονται ότι είναι υπέρμαχοι του σοσιαλισμού. Ποτέ η Ένωση δεν αριθμούσε τόσες κυβερνήσεις οι οποίες καθοδηγούνται από σοσιαλιστές ή στις οποίες συμμετέχουν σοσιαλιστές και, όμως, ποτέ δεν αποκηρύχθηκε τόσες φορές, τουλάχιστον στις δηλώσεις προθέσεων, η αρχή της αλληλεγγύης η οποία, εντούτοις, αποτελεί τη συνδετική ουσία της κοινής δράσης μας και εγγύηση της ευημερίας όλων των χωρών της Ένωσης.
<P>
Απευθύνω επίσημη προειδοποίηση κατά του κινδύνου διάλυσης της κοινής γεωργικής πολιτικής που θα συνεπάγετο η συγχρηματοδότηση της πολιτικής αυτής. Απευθύνω, επίσης, προειδοποίηση για τον κίνδυνο που θα συνεπάγετο για την οικονομική και κοινωνική ισορροπία των περιφερειών μία μείωση των πόρων που διατίθενται στα διαρθρωτικά ταμεία, στο Κοινωνικό Ταμείο, και στο Ταμείο Συνοχής.
<P>
Δεύτερη προτεραιότητα: η διεύρυνση της Ένωσης. ·Εχουμε ήδη πει, ότι η διεύρυνση αυτή λόγω του πολιτικού συμβολισμού της και των κοινωνικών, οικονομικών, και εμπορικών διακυβευόμενων, δεν μπορεί να συγκριθεί με καμία προηγούμενη διεύρυνση. Ας προσέξουμε να μην αποκλείσουμε ορισμένα κράτη με αμφισβητήσιμα επιχειρήματα και να μη δημιουργήσουμε, με τον τρόπο αυτό, τεχνητές διαιρέσεις μεταξύ των υποψηφίων χωρών. Πρέπει να φροντίσουμε, επίσης, να μην υποτιμήσουμε τις σημαντικές δυσκολίες που πρόκειται να αντιμετωπίσουν οι οικονομικοί παράγοντες τόσο των 15 όσο και των υποψηφίων χωρών.
<P>
Και η τελευταία προτεραιότητα την οποία τονίζω τις παραμονές του Ευρωπαϊκού Συμβουλίου: η μεταρρύθμιση των θεσμικών οργάνων. Μια μεταρρύθμιση που συνδέεται με τις μελλοντικές διευρύνσεις και η οποία πρέπει να πραγματοποιηθεί οπωσδήποτε πριν οποιαδήποτε διεύρυνση η οποία, όμως, δεν πρέπει να χρησιμεύσει ως πρόσχημα για την καθυστέρηση της διεύρυνσης αυτής. Πράγματι, την ευθύνη έχουν οι αρχηγοί κρατών και κυβερνήσεων. Λοιπόν, ας είμαστε απαιτητικοί, αγαπητοί συνάδελφοι, και ας ζητήσουμε επίσημα, από τους αρχηγούς κρατών και κυβερνήσεων των Δεκαπέντε, να συζητήσουν, χωρίς φραγμούς ή υστεροβουλίες, τις πραγματικές ρυθμίσεις που οφείλει να πραγματοποιήσει η Ευρώπη προκειμένου να συνεχίσει να ζει και να αναπτύσσεται.

<SPEAKER ID=54 LANGUAGE="ES" NAME="Puerta">
Κύριε Πρόεδρε, συμφωνώ πλήρως με την κυρία Ferrero-Waldner στο ότι το Ευρωπαϊκό Συμβούλιο της Βιέννης θα είναι αποφασιστικό για την καταβολή προσπαθειών για την επίλυση των προβλημάτων κλειδιών για την ευρωπαϊκή οικοδόμηση. Το πρώτο εξ αυτών είναι η ανεργία. Για αυτόν τον λόγο, η ομάδα μας επιμένει στην υποστήριξη των πολιτικών απασχόλησης, πέρα από τον συντονισμό των εθνικών πολιτικών και των κοινοτικών κατευθυντήριων γραμμών.
<P>
Θα είναι δυνατή μια ευρωπαϊκή πολιτική απασχόλησης μετά τη σύνοδο κορυφής της Βιέννης; Πρέπει σε αυτό να καταβάλλουμε τις ίδιες προσπάθειες που κατεβλήθησαν για την επίτευξη του ενιαίου νομίσματος, εφόσον, κατά τη γνώμη μας, το σύμφωνο σταθερότητας και η αυστηρότητα με την οποία εφαρμόζεται αποτελούν τροχοπέδη για τη δημιουργία απασχόλησης και δεν εξυπηρετούν τα συμφέροντα των πολιτών.
<P>
Δεν συμφωνούμε με την πρόσφατη δήλωση των Tony Blair και Josι Marνa Aznar, των πρωθυπουργών της Μεγάλης Βρετανίας και της Ισπανίας, η οποία βασίζεται σε μεγαλύτερη ευελιξία της αγοράς εργασίας και σε μείωση των επιδομάτων ανεργίας για να αποφευχθεί, καθώς λέγεται, να προσκολλούνται οι άνεργοι στις επιδοτήσεις. Με αυτήν τη φιλοσοφία και με αυτές τις συνταγές, ούτε πολιτικές απασχόλησης δεν προωθούνται ούτε προασπίζεται το ευρωπαϊκό κοινωνικό πρότυπο.
<P>
Είναι κατά τη γνώμη μας θετική η φιλοσοφία της γαλλικής κυβέρνησης με την εβδομάδα εργασίας των 35 ωρών και τις προτάσεις του Oskar Lafontaine που θα μπορούσαν από κοινού να οδηγήσουν σε μεγάλες επενδύσεις, ιδιαίτερα στα ευρωπαϊκά δίκτυα μεταφορών, την επικοινωνία και την ενέργεια. Η ίδια η Επιτροπή, την οποία τόσες φορές επικρίνουμε, έχει καταρτίσει σημαντικές προτάσεις, που μέχρι τώρα παραμένουν μπλοκαρισμένες από το Συμβούλιο, και αναφέρω κάποιες: τη μείωση του φόρου προστιθέμενης αξίας για τις εντατικές υπηρεσίες σε εργατικό δυναμικό, ή την εφαρμογή φόρων για την ενέργεια για τη χρηματοδότηση πολιτικών που αποσκοπούν στη δημιουργία απασχόλησης.
<P>
Όσον αφορά την Ατζέντα 2000, κυρία Πρόεδρε, μας απασχολεί η αποτυχία του Συμβουλίου ECOFIN. Τόσο η Ατζέντα 2000 στο σύνολό της, όσο ιδιαίτερα η έκθεση σχετικά με τους ίδιους πόρους, ο προγραμματισμός των ταμείων και η εξωτερική εκπροσώπηση του ευρώ, έχουν αναβληθεί.
<P>
Από την άλλη, η πρόταση της αυστριακής Προεδρίας για το πάγωμα των δαπανών σε ποσοστά και ο καθορισμός τους σε 85 δις ecu για τον επόμενο χρόνο αποτελεί κατά τη γνώμη μας πισωγύρισμα για την εσωτερική αλληλεγγύη, για να μην αναφέρουμε πως αν υλοποιηθούν οι συστάσεις κάποιων κρατών μελών για την πραγματική μείωση του κοινοτικού προϋπολογισμού, πως θα μειωθεί το κοινοτικό ΑΕγχΠ κατά 1, 10 %. Αυτό θα άφηνε σε αβεβαιότητα τη διεύρυνση, μια διεύρυνση που δεν έχει πάρει ακόμη σαφή μορφή και χρονοδιάγραμμα τα οποία να εξασφαλίζουν την επιτυχία της.
<P>
Τελειώνω αμέσως, κύριε Πρόεδρε, κάνοντας αναφορά στην ανάγκη για τον καθορισμό σαφών διαδικασιών στις σχέσεις με την Τουρκία και την παροχή στρατηγικής και αλληλέγγυας απάντησης στα τεράστια προβλήματα της Κεντρικής Αμερικής.
<P>
Και κλείνοντας θέτω το πρόβλημα του Ευρωπαϊκού Κοινοβουλίου. Έχουμε ανάγκη μια και καλή από το καθεστώς των ευρωπαίων βουλευτών, ούτως ώστε να υπάρχει σοβαρότητα και διαφάνεια ενώπιον ημών των ιδίων και ενώπιον της ευρωπαϊκής κοινής γνώμης.

<CHAPTER ID=6>
Καλωσόρισμα
<SPEAKER ID=55 NAME="Πρόεδρος">
Θα ήθελα να καλωσορίσω τον πρόεδρο της αντιπροσωπείας της Λετονίας στην Μικτή Κοινοβουλευτική Επιτροπή Ευρωπαϊκής Ένωσης/Λετονίας, τον κύριο Gundars Bojars καθώς και τον κύριο Edvnis Inkens, πρόεδρο της Επιτροπής Ευρωπαϊκών Υποθέσεων, που βρίσκονται στο θεωρείο των επισήμων και που ήρθαν για να παρακολουθήσουν τη συζήτηση που θα ακολουθήσει, σχετικά με τις εκθέσεις της Επιτροπής Εξωτερικών Υποθέσεων με θέμα την προσχώρηση των υποψηφίων χωρών. Καλωσορίσατε.
<P>
(Χειροκροτήματα)

<CHAPTER ID=7>
Ευρωπαϊκό Συμβούλιο (συνέχεια)
<SPEAKER ID=56 LANGUAGE="DE" NAME="Voggenhuber">
Κύριε Πρόεδρε, κυρία Πρόεδρε του Συμβουλίου, όλο και περισσότεροι άνθρωποι στην Ευρώπη βλέπουν με τρόμο να τους πλησιάζει στις αρχές του 21ου αιώνα το φάντασμα του 19ου αιώνα. Μία όλο και πιο επιθετική νεοκλασική οικονομική ιδεολογία επιχειρεί προφανώς να μας αναγκάσει σε αυτήν την επιστροφή στο παρελθόν. Αυτός ο νεοφιλελευθερισμός θεωρεί μάλιστα την ανεργία ως δείκτη για τον εκσυγχρονισμό και τη μείωση του εισοδήματος των εργαζομένων ως πρόοδο. Η απορύθμιση έχει γίνει μάλιστα μία ψευδοθρησκευτική επιταγή. Οι χρηματαγορές αντιδρούν εντωμεταξύ με τη μεγαλύτερη δυνατή ευφορία, όταν αναγγέλλονται μειώσεις του προσωπικού καθώς και απολύσεις. Οι καταστροφές που έχει προξενήσει η ιδεολογία αυτή τα τελευταία χρόνια στην Νοτιοανατολική Ασία και στις αναδυόμενες χώρες ή στην Ρωσία δεν προκαλούν προφανώς καμία πλέον εντύπωση. Όποιος δεν θέλει να επιστρέψει στον 19ο αιώνα χαρακτηρίζεται ως αντιδραστικός.
<P>
Η πολιτική εμφανίζεται εδώ και χρόνια τάχα ανήσυχη για τη μαζική ανεργία και την αυξανόμενη φτώχια. Εκτός όμως από μία πολιτικού χαρακτήρα και κενή περιεχομένου λογοτεχνία και μία κοινωνικού χαρακτήρα ποίηση έχουν γίνει πολύ λίγα πράγματα. Δεν μπορεί κανείς να διώξει από το νου του την εντύπωση ότι τμήματα της ευρωπαϊκής πολιτικής εννοούνται ως βοηθήματα αυτής της επιθετικής ιδεολογίας. Για τον λόγο αυτόν απαιτούμε κατηγορηματικά να σηματοδοτηθούν στη Διάσκεψη Κορυφής της Βιέννης συγκεκριμένες πράξεις και να σταματήσει η αναγωγή των κεντρικών μεταρρυθμιστικών προβλημάτων σε ταμπού. Απαιτούμε στόχους, ποσοτικά προσδιορισμένους και προσδιορίσιμους, με σαφείς προθεσμίες και διαδικασίες αξιολόγησης. Απαιτούμε επίσης τον τερματισμό του καταστροφικού ευρωπαϊκού φορολογικού ντάμπινγκ, την εναρμόνιση των φορολογικών συστημάτων, προσεγγίσεις για μία φορολογική μεταρρύθμιση που θα λαμβάνει υπόψη της περιβαλλοντικά κριτήρια, καθώς και να υπενθυμισθεί στην ΕΚΤ το καθήκον της να ενισχύσει τους στόχους της ευρωπαϊκής οικονομικής πολιτικής στο πλαίσιο της σταθερότητας των τιμών.
<P>
Απαιτούμε ρυθμίσεις στις χρηματαγορές και την εξαίρεση των επενδύσεων που δημιουργούν θέσεις απασχόλησης από τον υπολογισμό του δημοσίου ελλείμματος στο πλαίσιο του Συμφώνου Σταθερότητας. Απαιτούμε επιτέλους μία συζήτηση για τη δίκαιη κατανομή της εργασίας μέσω της μείωσης του ωραρίου εργασίας. Ας εγκαταλείψουμε την ποίηση επί της πολιτικής και ας προχωρήσουμε επιτέλους σε υπεύθυνες πράξεις.

<SPEAKER ID=57 LANGUAGE="FR" NAME="Sainjon">
Κύριε Πρόεδρε, πράγματι, οι ευρωπαίοι πολίτες και όλως ιδιαιτέρως οι άνεργοι και οι νέοι, αναμένουν πολλά από το ευρωπαϊκό κοινωνικό πρότυπο και ελπίζουν να ωφεληθούν από αυτή την ιστορική ευκαιρία που αποτελεί η έλευση στην εξουσία κυβερνήσεων της αριστεράς στην πλειονότητα των χωρών της Ευρώπης. Οι κυβερνήσεις αυτές, στην ουσία, δεν έχουν δικαίωμα στην αποτυχία κατά την εφαρμογή μίας πολιτικής η οποία ανταποκρίνεται στις ελπίδες των πολιτών. Δεν μπορούμε να περιορισθούμε πλέον σε γενναιόδωρες ή πονόψυχες πολιτικές ενώπιον της πραγματικότητας.
<P>
Πράγματι, η στιγμή έχει φθάσει, κατά τη διάσκεψη της Βιέννης, για να τελειοποιήσουμε την κοινωνική Ευρώπη και να εξασφαλίσουμε ότι οι λαοί αισθάνονται ότι συμμετέχουν σε ένα μεγάλο πρόγραμμα στον κοινωνικό τομέα το οποίο είναι ισάξιο, θα έλεγα, των δημοκρατικών και προοδευτικών παραδόσεών μας. Αυτό, λοιπόν, που κυρίως τους πλήττει είναι πρωτίστως η ανεργία, και η κ. Υπουργός μίλησε για το θέμα αυτό. Εκεί είναι το σημείο στο οποίο πρέπει να επικεντρώσουμε τις προσπάθειές μας και, παρά το γεγονός ότι μπορούμε να εκφράσουμε την ικανοποίησή μας για μία πτωτική τάση της ανεργίας στην Ευρώπη, πρέπει οπωσδήποτε να συγκεκριμενοποιήσουμε τώρα τις προτάσεις που υποβλήθηκαν στο Λουξεμβούργο το Νοέμβριο του 1997, κατά τη διάσκεψη για την απασχόληση, οι οποίες όριζαν συγκεκριμένα ως προτεραιότητα να μην παραμένει ένας νέος χωρίς δραστηριότητα για περισσότερο από 6 μήνες και ένας ενήλικος για περισσότερο από ένα έτος. Ας ακολουθήσουμε την οδό αυτή και ας προχωρήσουμε δημιουργώντας ένα νέο κράτος πρόνοιας προωθώντας την απασχόληση και τη δια βίου κατάρτιση για κάθε πολίτη της Ένωσης.
<P>
Πράγματι, ας μεριμνήσουμε ώστε στην περίπτωση κάθε απόλυσης, σε κάθε περίοδο παύσης δραστηριότητας, να τίθεται αυτόματα σε κίνηση μία αυτόματη υποχρεωτική κατάρτιση η οποία δεν θα είναι «άσκησηστάθμευση». Αυτός είναι ένας τρόπος, κατά τη γνώμη μου, ώστε να διαγραφεί από το λεξιλόγιό μας η λέξη «ανεργία». Οι κοινωνικές παροχές ορισμένες φορές είναι απαραίτητες, έχουν όμως νόημα μόνο όταν συνδέονται σαφώς με ένα πρόγραμμα ένταξης και κατάρτισης. Πρέπει, καθ'όλη τη διάρκεια της ζωής, ένα άτομο να εναλλάσσεται μεταξύ δραστηριότητας και κατάρτισης διερχόμενο από ένα στάδιο στο άλλο χωρίς ανεπιθύμητη διακοπή. Ιδού ένα μεγάλο καινοτόμο σχέδιο. Το σχέδιο αυτό, οι κυβερνήσεις των χωρών της Ένωσης πρέπει να το στηρίξουν όχι μόνο κατά τη διάσκεψη της Βιέννης, αλλά και κατά τις επόμενες ευρωπαϊκές εκλογές τον Ιούνιο 1999.

<SPEAKER ID=58 LANGUAGE="IT" NAME="Parigi">
Κύριε Πρόεδρε, αξιότιμοι συνάδελφοι, όσον αφορά την εξωτερική πολιτική - έναν τομέα που αποτελεί μέρος αυτής της συζήτησης - επιτρέψτε μου να θέσω συμβολικά το ζήτημα Οτσαλάν για να επισημάνω την έλλειψη της πολιτικής αυτής σε κοινοτικό πλαίσιο. Η Ευρώπη των αριστερών κυβερνήσεων ξεκινά κατά τον χειρότερο τρόπο: πράγματι, στον ερασιτεχνισμό και στην δημαγωγία ορισμένων εκπροσώπων της ιταλικής κυβέρνησης ήρθε ως επιστέγασμα η υποκρισία και η ανανδρία, σύμφωνα με τον τίτλο της Frankfurter Allgemeine Zeitung , της γερμανικής κυβέρνησης η οποία, παρότι οι δικαστικές της αρχές είχαν εκδόσει ένα διεθνές ένταλμα σύλληψης κατά του αρχηγού του ΡΚΚ, προτίμησε να αφήσει το κοινώς λεγόμενο αναμμένο φυτίλι στα χέρια των ιταλών προοδευτικών της συντρόφων. Σε αυτό προστίθεται και το γεγονός ότι ο έλληνας Πρωθυπουργός Κώστας Σημίτης - του οποίου η κυβέρνηση είχε προηγουμένως, αν και ανεπισήμως, αρνηθεί να δεχθεί τον Οτσαλάν - τέθηκε υπέρ της χορήγησης πολιτικού ασύλου στον αρχηγό του ΡΚΚ, παραχωρώντας όμως αυτήν την «τιμή» στην Ιταλία, χώρα η οποία, κατά τα λεγόμενά του, «χειρίζεται πολύ καλά την υπόθεση».
<P>
Αισθάνομαι την ανάγκη να πω ότι, εάν αυτή είναι η αλληλεγγύη στην εξωτερική πολιτική μεταξύ των κομμάτων που ανήκουν στην ίδια Σοσιαλιστική Διεθνή, πρέπει να ευχηθούμε να μην μεταφερθεί η ίδια αυτή αλληλεγγύη, κατ'αυτήν την όχι και τόσο αξιέπαινη μορφή, στην διαχείριση των κοινοτικών πολιτικών. Με την περίπτωση Οτσαλάν συνδέεται το πρόβλημα που αφορά τις πιέσεις, τις απειλές, τις τρομοκρατικές ενέργειες, που εκτελούνται ή απλώς επαπειλούνται από την πλευρά εθνικιστικών ή θρησκευτικών ομάδων που οργανώνονται και παρουσιάζονται μαζικά στο ευρωπαϊκό έδαφος, όπως καταγγέλλει ένας κορυφαίος διανοούμενος της γερμανικής αριστεράς, ο Peter Schneider, ο οποίος δηλώνει: «Είναι σαφές ότι η Τουρκία εποφθαλμιά να χρησιμοποιήσει, σαν ένα είδος πέμπτης φάλαγγας, την τουρκική μειονότητα στην Γερμανία. Την ίδια συμπεριφορά φαίνεται να έχουν και οι κούρδοι.»
<P>
Πρέπει να προσθέσουμε ότι κάποιοι μετανάστες θα μπορούσαν όχι μόνο να εξωθηθούν προς βίαιες συμπεριφορές αλλά ακόμα και να καθοδηγηθούν ανενδοίαστα, την στιγμή μιας εκλογικής διαβούλευσης, ώστε να δώσουν τις ψήφους τους σε αυτούς τους πολίτες ή εκείνους τους συνασπισμούς που εγγυώνται ή υπόσχονται να εγγυηθούν κατά τον καλύτερο τρόπο τα συμφέροντά τους.
<P>
Η περίπτωση Οτσαλάν, συνεπώς, κατά την γνώμη της αντιπροσωπίας της Εθνικής Συμμαχίας, κατέστησε σαφή τα όρια του σημερινού ευρωπαϊκού οικοδομήματος, και ως εκ τούτου τον νανισμό που επιδεικνύει στον τομέα της κοινής εξωτερικής πολιτικής και της πολιτικής ασφάλειας και τα κενά που υπάρχουν στους τομείς της δικαιοσύνης και της διεθνούς δικαιοδοσίας. Η κρίση που επήλθε ήταν σχεδόν σωτήρια, αφού απέδειξε την ακαταλληλότητα και την έλλειψη βούλησης των μεμονωμένων κρατών μελών να αναλάβουν και να προσπαθήσουν να επιλύσουν, το καθένα ξεχωριστά, προβλήματα των οποίων οι επιδράσεις θα μπορούσαν να είναι εξαιρετικά αρνητικές υπό όρους δημόσιας τάξης, διπλωματικών και εμπορικών σχέσεων. Ένας λόγος παραπάνω, άλλωστε, για να αποκτήσουμε επιτέλους μια πραγματική κοινή εξωτερική πολιτική και για να δημιουργήσουμε ένα σοβαρό Ευρωπαϊκό Δικαστήριο, στο οποίο θα αναθέσουμε την νομική επίλυση περιπτώσεων ανάλογων με αυτήν του Οτσαλάν.

<SPEAKER ID=59 LANGUAGE="DE" NAME="Swoboda">
Κύριε Πρόεδρε, θέλω να επιστρέψω και πάλι στο βασικό θέμα, στη Διάσκεψη Κορυφής της Βιέννης και να αναφερθώ σε δύο σημεία που έχουν, κατά την άποψή μου, αποφασιστική σημασία για το μέτρο της επιτυχίας της εν λόγω διάσκεψης. Θέλω να αναφερθώ στην απασχόληση και την εξωτερική πολιτική. Στο ζήτημα της απασχόλησης έχουν ήδη τοποθετηθεί αρκετοί συνάδελφοι. Αυτό δεν οφείλεται στο ό, τι δεν έχουμε κάτι καλύτερο να πούμε, αλλά στο ό, τι πρέπει να στοχοθετούμε συνεχώς νέες πρωτοβουλίες καθώς το ζήτημα αυτό είναι αφάνταστα σημαντικό για την παρούσα Ευρώπη με το απαράδεκτα υψηλό ποσοστό ανεργίας.
<P>
Βάσει της Συνθήκης του Αμστερνταμ έχουμε σημειώσει μερικές επιτυχίες. Στη Διάσκεψη του Κάρντιφ και προ πάντων στη διάσκεψη στο Πέρτσαχ επιβεβαιώθηκε ότι η εν λόγω πολιτική για την απασχόληση πρέπει να τεθεί περισσότερο στο επίκεντρο του ενδιαφέροντός μας. Η Επιτροπή εξέτασε τα εθνικά σχέδια των μεμονωμένων κρατών μελών για την απασχόληση. Πρέπει να πω ότι αντιμετωπίσθηκαν με πολύ ήπιο τρόπο και ξέρω ότι η Επιτροπή θα είχε χρησιμοποιήσει αυστηρότερους τόνους σε μερικά κράτη μέλη. Ελπίζω ότι αυτό ήταν μόνο η ηπιότητα της πρώτης φάσης και είμαι απόλυτα βέβαιος ότι η Επιτροπή και πιθανώς και το Συμβούλιο πρέπει να αντιμετωπίσουν με μεγαλύτερη αυστηρότητα τα κράτη που δεν έχουν εκπληρώσει πραγματικά τα σχέδιά τους, τις ιδέες και τους στόχους τους.
<P>
Πρέπει να θεσμοθετήσουμε το μέτρο για το οποίο ήδη έγινε λόγος ιδιαίτερα από τον Manolo Medina. Τί συμβαίνει με τις επενδύσεις στην Ευρώπη; Πρόκειται άραγε να εκτελεσθούν πραγματικά τα μέτρα που περιέχει και η Λευκή Βίβλος του Delors, όπως ανακοινώθηκε στο Πέρτσαχ; Τί θα γίνει με τη συνεργασία των κρατών μελών στον τομέα της φορολογίας; Υπάρχει πραγματικά μία συντονιστική φορολογική πολιτική που λαμβάνει υπόψη της την κατάσταση στην οικονομία; Έχω μερικές φορές την εντύπωση ότι μερικά μέλη του Συμβουλίου και μεμονωμένα κράτη τρομοκρατούνται από το ίδιο τους το θάρρος. Λένε ότι θέλουν να κάνουν κάτι, αλλά μόλις εμφανισθεί μία συγκεκριμένη πρόταση στο τραπέζι των διαπραγματεύσεων, ανακαλύπτουν αρκετές δικαιολογίες για να υπαναχωρήσουν και θέλω να πω καθαρά και ξάστερα για άλλη μία φορά ότι θεωρώ πάρα πολύ σημαντική την πολιτική για την απασχόληση καθώς και τις σαφείς κατευθυντήριες γραμμές για την απασχόληση και αυστηρότερους ελέγχους των μεμονωμένων κρατών εκ μέρους της Επιτροπής.
<P>
Σχετικά με την εξωτερική πολιτική έχουν ειπωθεί αρκετά πράγματα και είναι καλό που είναι παρών ο Επίτροπος van den Broek, που ίσως χαρεί βραχυπρόθεσμα, εάν δεν αποκτήσει κάποιο συνάδελφο από την πλευρά του Συμβουλίου στον τομέα της εξωτερικής πολιτικής. Θέλω ωστόσο να σας υπενθυμίσω ότι στο Κάρντιφ λέχθηκε σαφώς πως στη Βιέννη θα ληφθεί η απόφαση για τον κύριο ή την κυρία ΚΕΠΠΑ. Στο Πέρτσαχ επικυρώθηκε αυτό. Σήμερα όμως ακούω διάφορες φήμες ότι ναι μεν υπάρχει βασικά η βούληση, αλλά δεν υπάρχει ακόμα συμφωνία ως προς το πρόσωπο και ότι στο σημείο αυτό το Συμβούλιο δειλιάζει και πάλι να αποφασίσει να ορίσει πραγματικά έναν υψηλά ιστάμενο εκπρόσωπο. Το Συμβούλιο είτε δεν έχει κατανοήσει ότι είναι πολύ σημαντικό να ορίσει έναν τέτοιο εκπρόσωπο και στη περίπτωση αυτή θα πρέπει να τον κατονομάσει και μάλιστα γρήγορα μετά από όλες τις αρνητικές εμπειρίες που είχαμε, είτε δεν το θεωρεί σημαντικό. Στην περίπτωση αυτή θα πρέπει όμως να διαγράψει τη συγκεκριμένη διάταξη από τη Συνθήκη του Αμστερνταμ.
<P>
Η δεύτερη περίπτωση είναι εντελώς απαράδεκτη και για το παρόν Κοινοβούλιο. Λέγεται πως ναι, μάλιστα, ο κύριος ή η κυρία ΚΕΠΠΑ είναι μία σημαντική προσωπικότητα, και την εκλογή αυτή πρέπει να την βάλουμε σε ένα ενιαίο πακέτο μαζί με την εκλογή του Πρόεδρου της Επιτροπής και άλλων προσώπων. Και ερωτώ: Μήπως δεν γνωρίζει το Συμβούλιο, μήπως δεν γνωρίζουν τα κράτη μέλη ότι στο μέλλον ο Πρόεδρος της Επιτροπής θα εκλέγεται επίσης και από αυτό το Κοινοβούλιο και ότι αυτό θα συμβεί σε κάποια κατοπινή ημερομηνία σχετικά αργότερα; Μήπως δεν έχει αντιληφθεί ότι τώρα πλέον έχουν αλλάξει οι συνθήκες για τη λήψη αποφάσεων και ότι οφείλει να προχωρήσει στη σημαντική απόφαση για το πρόσωπο που θα εκπροσωπήσει την εξωτερική πολιτική από την πλευρά του Συμβουλίου, δηλαδή για το πρόσωπο που θα είναι ο συνομιλητής και εταίρος του συναδέλφου van den Broek και άλλων συναδέλφων της Επιτροπής; Αυτή η απόφαση πρέπει να ληφθεί τώρα. Εάν το Συμβούλιο δεν λάβει την συγκεκριμένη απόφαση στη Βιέννη, αυτό θα αποτελέσει μία σαφέστατη ένδειξη αδυναμίας του, μία συνέχιση της μέχρι τούδε αναποφασιστικότητάς του στα θέματα εξωτερικής πολιτικής, . Θεωρώ ότι το παρόν Σώμα πρέπει να πει ξεκάθαρα στο Συμβούλιο ότι εάν πρόκειται να γίνουν αλλαγές στην εξωτερική πολιτική της Ευρωπαϊκής Ένωσης και να καταστεί πιο αποδοτική η πολιτική αυτή, τότε χρειαζόμαστε έναν υψηλά ιστάμενο εκπρόσωπο του Συμβουλίου για τον οποίο πρέπει να ληφθεί απόφαση τώρα στη Βιέννη.

<SPEAKER ID=60 LANGUAGE="EN" NAME="Βrinkhorst">
Κύριε Πρόεδρε, για μία ακόμη φορά είναι κρίμα που η Προεδρεύουσα του Συμβουλίου δεν βρίσκεται πλέον εδώ. Από ό, τι φαίνεται, υπάρχει στις μέρες μας η συνήθεια να δημαγωγούμε. Θα ήθελα να μιλήσω για δύο θέματα. Το πρώτο είναι το ζήτημα των χρηματοοικονομικών πτυχών της Ατζέντας 2000. Εάν η έκθεση που υπεβλήθη από το Συμβούλιο ΕCOFIN χθες και προχθές περιέχει κάποια δόση αλήθειας, τότε δυστυχώς, η Ευρωπαϊκή Κοινότητα βρίσκεται, κατά πώς φαίνεται, σε μεγάλη σύγχυση. Το Πρακτορείο Τύπου Agence Europe αναφέρει ότι τα σχέδια των προτάσεων προς συζήτηση στο Ευρωπαϊκό Συμβούλιο της Βιέννης αμφισβητήθηκαν σφοδρώς από την Ισπανία. Αυτό καταδεικνύει πράγματι ότι σε αυτό το σημείο δεν διαφαίνεται μεγάλη πρόοδος. Εάν η Προεδρεύουσα του Συμβουλίου βρισκόταν εδώ, θα την ρωτούσα ποιά είναι η στρατηγική αυτής της Προεδρίας ως προς αυτό το ζήτημα.
<P>
Το δεύτερο θέμα αφορά τον τρίτο πυλώνα: Στο Κάρντιφ έγινε πολύς λόγος για την πρόοδο στα θέματα δικαιοσύνης και εσωτερικών υποθέσεων. Αλλά για να μιλήσουμε ειλικρινά, πολύ μικρή πρόοδος έχει σημειωθεί έκτοτε. Αυτό είναι ένα αρκετά μείζον σημείο. Είμασταν παρόντες χθες στην Επιτροπή Πολιτικών Ελευθεριών και Εσωτερικών Υποθέσεων, όπου έλαβε τον λόγο ο Προεδρεύων του Συμβουλίου και Υπουργός Εσωτερικών. Η ενσωμάτωση της Συμφωνίας Schengen στο πλαίσιο της Συνθήκης της Ευρωπαϊκής Ένωσης θα έπρεπε να είχε ήδη πραγματοποιηθεί, σχεδόν 16 μήνες μετά την υπογραφή της Συνθήκης του Αμστερνταμ. Αυτό όμως δεν συνέβη. Εξακολουθούμε να μην γνωρίζουμε ακόμη και αυτή τη στιγμή ποιο τμήμα θα υπαχθεί στον πρώτο πυλώνα και ποιο στον τρίτο. Σε περίπτωση που επικυρώσουμε τη Συνθήκη του Αμστερνταμ χωρίς να έχει πραγματοποιηθεί καμία αλλαγή, ελλοχεύει ο κίνδυνος όλα τα θέματα να παραμείνουν τελικά στον τρίτο πυλώνα. Τα πράγματα γίνονται ακόμη πιο δυσοίωνα, καθώς φαίνεται ότι στο Συμβούλιο Δικαιοσύνης και Εσωτερικών Υποθέσεων γίνεται τώρα λόγος για τη σύσταση μιας ειδικής επιτροπής με σκοπό την παρακολούθηση των θεμάτων της δικαιοσύνης, η οποία όμως δεν προβλέπεται από τον πρώτο πυλώνα. Στον πρώτο πυλώνα υπάγονται η Επιτροπή Μονίμων Αντιπροσώπων, η Επιτροπή, αλλά όχι η Επιτροπή Κ4, η ειδική Επιτροπή για τη Δικαιοσύνη και τις Εσωτερικές Υποθέσεις. Θα θέλαμε να ρωτήσουμε ποιά είναι η θέση της προεδρίας επ' αυτού; Θα αντιδράσει; Και ποιά είναι η στάση της Επιτροπής; Βλέπω ότι ο Επίτροπος van den Broek βρίσκεται εδώ. Ελπίζω ότι θα μπορούσε να μας απαντήσει ότι η Επιτροπή δεν θα αποδεχθεί καμία παράνομη κατάσταση στα θέματα της δικαιοσύνης και των εσωτερικών υποθέσεων. Ιδιαίτερα, όσον αφορά τη συγκεκριμένη επιτροπή είναι σημαντικό να ακολουθηθεί αυτή η παραδοσιακή διάρθρωση και να μην υπαχθεί στον τρίτο πυλώνα και στην κυβερνητική διάρθρωση.

<SPEAKER ID=61 LANGUAGE="FR" NAME="Ainardi">
Κύριε Πρόεδρε, το θέμα της απασχόλησης είναι, πράγματι, στο επίκεντρο των ανησυχιών των πολιτών της Ένωσης και πρέπει να καταβληθεί κάθε προσπάθεια προκειμένου να καταπολεμηθεί αποτελεσματικά η ανεργία, να δημιουργηθούν θέσεις απασχόλησης, ιδίως υπέρ των νέων και εκείνων που πλήττονται από τη μακροχρόνια ανεργία. Η κορυφή του Pφrtschach χαρακτηρίσθηκε από μία αλλαγή ύφους, νέες προτάσεις, την έμφαση στη μεγέθυνση και την απασχόληση. Πρέπει να λεχθεί ότι η απόρριψη του φιλελευθερισμού και η επιδίωξη μίας πιο ανθρώπινης κοινωνίας εκφράστηκαν σε όλες τις εκλογές οι οποίες πραγματοποιήθηκαν πρόσφατα σε έναν ορισμένο αριθμό χωρών της Ένωσης.
<P>
Οι προθέσεις πρέπει τώρα να πραγματοποιηθούν. Αυτό αναμένουν οι πολίτες από τη Διάσκεψη Κορυφής της Βιέννης. Ακουσα, βέβαια, τον Πρόεδρο Santer, προ ολίγου· διαβάζοντας, όμως, τις κατευθυντήριες γραμμές για τις πολιτικές στον τομέα της απασχόλησης το 1999, που η Επιτροπή υποβάλλει στους αρχηγούς κρατών και κυβερνήσεων, έχω ορισμένες ανησυχίες. Η Επιτροπή συνεχίζει να δίδει έμφαση σε μέτρα που προωθούν την ευελιξία της εργασίας και το μετριασμό των κοινωνικών διεκδικήσεων εν ονόματι της ανταγωνιστικότητας. Η πρόσφατη ευρωπαϊκή ημέρα δράσης των εργαζομένων των σιδηροδρόμων κατά των σχεδίων απορρύθμισης της Επιτροπής εξέφρασε σωστά την απαίτηση για δημόσιες υπηρεσίες οι οποίες ανταποκρίνονται στις ανάγκες και τις απαιτήσεις του παρόντος στην ·Ενωση. Η γαλλογερμανική διάσκεψη κορυφής που πραγματοποιήθηκε πρόσφατα επιβεβαιώνει τη βούληση για ενίσχυση του ευρωπαϊκού κοινωνικού προτύπου. Τάσσεται ακόμα υπέρ δεσμευτικών και επαληθεύσιμων στόχων. Ναι λοιπόν, η Σύνοδος Κορυφής της Βιέννης πρέπει να περάσει σε έμπρακτες ενέργειες.
<P>
Προκειμένου να υλοποιηθούν οι προθέσεις σε πράξεις, κατά τη γνώμη μου τρεις όροι είναι απαραίτητοι. Εν πρώτοις, επαναπροσδιορισμός των εξουσιών και των αποστολών της Ευρωπαϊκής Κεντρικής Τράπεζας και ανάγκη δημοκρατικού ελέγχου της από το Ευρωπαϊκό Κοινοβούλιο και τα εθνικά κοινοβούλια. Κατά δεύτερο λόγο, μείωση των επιτοκίων, βέβαια, αλλά επιλεκτική μείωση υπέρ έργων που δημιουργούν απασχόληση. Κατά τρίτο λόγο, αντικατάσταση του σημερινού συμφώνου σταθερότητας από ένα πραγματικό σύμφωνο μεγένθυνσης και απασχόλησης.
<P>
Τέλος, καμία πρόοδος δεν μπορεί να πραγματοποιηθεί χωρίς τη συμμετοχή των πολιτών. Υπάρχει βέβαια ανάγκη προώθησης ενός πραγματικού κοινωνικού διαλόγου, ανάπτυξης μεγάλων δημοσίων συζητήσεων σχετικά με την απασχόληση που αποτελεί σημαντική πρόκληση για την Ένωση. Μία ετήσια διάσκεψη με θέμα την οικονομική πολιτική και την πολιτική περί της απασχόλησης θα μπορούσε να συμβάλει για το σκοπό αυτό επιτρέποντας την επαλήθευση των αποτελεσμάτων που επιτυγχάνονται, προτείνοντας την προσαρμογή των πολιτικών της απασχόλησης με, εάν είναι απαραίτητο, δεσμευτικά και ποσοτικά κριτήρια.

<SPEAKER ID=62 LANGUAGE="DE" NAME="Raschhofer">
Κύριε Πρόεδρε, ενόψει της πληθώρας βαρυσήμαντων θεμάτων στην ημερήσια διάταξη της Διάσκεψης Κορυφής της Βιέννης - και η Πρόεδρος του Συμβουλίου μας παρουσίασε πραγματικά ένα ποτπουρί - θα πρέπει να ευχηθούμε στη Αυστριακή Προεδρία θάρρος στη συζήτηση και καλή επιτυχία. Θα παίξει αποφασιστικό ρόλο να γίνουν οι σωστές κινήσεις σε μερικούς τομείς ειδικού βάρους όπως στον τομέα της διεύρυνσης και της Ατζέντας 2000. Ενόψει των πολυάριθμων άλυτων αλλά ουσιαστικών κεντρικών σημείων του διαρθρωτικού και του γεωργικού τομέα αναρωτιέμαι πώς θα μπορέσει να τηρηθεί το χρονοδιάγραμμα. Και θέτω αυτό το ερώτημα κυρίως επειδή πρόκειται για συμφέροντα αντί για οράματα και αυτό είναι που κάνει τόσο δύσκολα τα πράγματα.
<P>
Η αυστριακή Προεδρία πρέπει λοιπόν να μεριμνήσει, ώστε να μπει η σωστή ταχύτητα και το τιμόνι να ορίζει τη σωστή κατεύθυνση. Είναι πολύ δύσκολο το καθήκον αυτό. Η θεματοποίηση της πολιτικής για την απασχόληση είναι ο σωστός δρόμος, αλλά λείπει η αποτελεσματική υλοποίηση. Δεν λείπουν οι αναλύσεις και οι φάκελοι. Και εδώ πιέζει ο χρόνος, επειδή έχουμε ακόμα να διανύσουμε μία μακρά και δύσκολη πορεία από το σημείο της λήψης απόφασης μέχρι την επίτευξη συγκεκριμένων αποτελεσμάτων, δηλαδή περισσότερης απασχόλησης και λιγότερης ανεργίας.

<SPEAKER ID=63 LANGUAGE="DE" NAME="Gφrlach">
Κύριε Πρόεδρε, εκπρόσωποι της Αυστριακής Προεδρίας θα ήθελα να εκφράσω την εκτίμησή μου για το έργο που έχει υλοποιήσει μέχρι σήμερα η αυστριακή Προεδρία. Έχει προωθήσει τη λύση πολλών από τα υφιστάμενα προβλήματα και έχει βοηθήσει, ώστε με την παράδοση της σκυτάλης στη Γερμανική Προεδρία να είναι δυνατόν να επιτευχθούν απρόσκοπτα τα αποτελέσματα και οι αποφάσεις. Ενόψει αυτής της πληθώρας καθηκόντων φαίνεται σχεδόν αδύνατον να τηρηθεί το χρονοδιάγραμμα για την Ατζέντα 2000 ήδη το πρώτο εξάμηνο και αυτό το λένε πολλοί συνάδελφοι εδώ. Θέλω όμως να τονίσω ότι δεν πρέπει να υπάρξουν αμφιβολίες ειδικά τώρα στη Βιέννη, πριν την παράδοση της Προεδρίας, ότι πρέπει να τηρηθεί το χρονιδιάγραμμα για την Ατζέντα 2000 το πρώτο εξάμηνο. Εμείς, ως Κοινοβούλιο, θα διαμορφώσουμε έτσι της εργασίες μας, ώστε να μην υπάρχει δικαιολογία για το Συμβούλιο στην περίπτωση καθυστέρησης. Θα είναι δύσκολο, και θα πρέπει να γεφυρώσουμε τις διαφορές μας, αλλά είναι κάτι το αναμενόμενο.
<P>
Ως προς την Ατζέντα 2000, και τα πολυάριθμα προβλήματα που ζητούν λύσηη επόμενη Προεδρία δεν πρέπει να ξεχάσει να προβεί σε προεργασίες και για τις απαιτούμενες θεσμικές μεταρρυθμίσεις - και καλό θα ήταν να καταστεί αυτό πραγματικά σαφές στη Βιέννη. Γνωρίζουμε ότι θα χρειασθεί μία περαιτέρω Διάσκεψη Κορυφής, ώστε να μπορέσουν να ολοκληρωθούν και να μεταφερθούν οι εν λόγω προεργασίες, αλλά δεν πρέπει να περιμένει κανείς μέχρις ότου έρθει αυτή η στιγμή. Οι προεργασίες πρέπει να αρχίσουν ήδη τώρα. Πρέπει να υποβληθούν προτάσεις και εναλλακτικές λύσεις, προκειμένου να προωθηθεί το ζήτημα των εσωτερικών μεταρρυθμίσεων, προπάντων στον τομέα της θεσμικής μεταρρύθμισης. Διότι τίθεται το ερώτημα σε τι θα μας βοηθήσει εάν τα καταφέρουμε με την Ατζέντα 2000 με το Γεωργικό Ταμείο και με τα διαρθρωτικά ταμεία - ακόμα και μέσω συμβιβασμών - και εάν φθάσουν οι διαπραγματεύσεις στο σημείο που να μπορούμε να μιλάμε κάποτε για την υποδοχή νέων μελών, αν δεν έχουν ακόμα διεξαχθεί οι θεσμικές μεταρρυθμίσεις; Το Κοινοβούλιο θα συναντήσει δυσκολίες. Όλοι γνωρίζουμε τη συζήτηση στις πολιτικές μας Ομάδες ότι κατά την πρώτη ένταξη νέων μελών θα πρέπει να έχουν ήδη ολοκληρωθεί προηγουμένως ειδικά οι θεσμικές μεταρρυθμίσεις.
<P>
Θέλω να προσθέσω ακόμα ένα σημείο. Στην ημερήσια διάταξη της Βιέννης θα υπάρχει φυσικά το θέμα της απασχόλησης. Καλό θα ήταν, εάν, με τη βοήθεια όλων των θεσμικών οργάνων και όλων των βουλευτών, μπορούσε να αποφευχθεί η αναφορά στην απερίγραπτη συζήτηση που γίνεται στη Μεγάλη Βρετανία, την οποία κλιμακώνει ένα μέρος του τύπου. Εδώ, το ζητούμενο δεν είναι η φορολογική εναρμόνιση με την έννοια της ισοπέδωσης. Το ζητούμενο είναι απλά να βρουν τα κράτη μέλη και στο θέμα της απασχόλησης έναν τρόπο να συμφωνήσουν πώς θα προωθηθούν οι επενδύσεις, φυσικά και με τη βοήθεια της φορολογικής πολιτικής. Πρέπει να αποσαφηνιστεί πώς, με μία εύλογη, συνεννοημένη κοινή δραστηριότητα στον τομέα της φορολογίας, θα ελευθερωθεί περισσότερο ο παράγων εργασία από την σημαντική σε μερικά κράτη μέλη φορολογική επιβάρυνση, ώστε να αξίζει τον κόπο η δημιουργία θέσεων εργασίας όχι μόνο μέσω επενδύσεων αλλά και μέσω επενδύσεων συν τον αριθμό των απασχολούμενων. Θα πρέπει να καταβληθούν προσπάθειες για την από κοινού αποσαφήνιση του συγκεκριμένου ζητήματος. Εάν είμαστε ειλικρινείς, τα πράγματα στην Ευρώπη δεν είναι πολύ διαφορετικά απ' ό, τι συμβαίνει μερικές φορές σε γειτονικές κοινότητες, όταν προσπαθούν να κλέψουν η μία από την άλλη τους επενδυτές, χρησιμοποιώντας χαμηλές εισφορές και φτηνά οικόπεδα. Δεν χρειαζόμαστε μία τέτοια τακτική στην Ευρωπαϊκή Ένωση, αλλά είναι απολύτως αναγκαία μία συνεννόηση, ώστε να μπορέσουν όλοι να ωφεληθούν στον τομέα της απασχόλησης.
<P>
Συντάσσομαι πλήρως με τον συνάδελφο Swoboda. Το Συμβούλιο πρέπει να ορίσει το ταχύτερο δυνατόν τον δικό του υπεύθυνο για την ΚΕΠΠΑ. Πρέπει μεν να προχωρήσει στον διορισμό αυτό το ταχύτερο δυνατόν, αλλά δεν πρέπει να προσπαθήσει να συγκεντρώσει στους επόμενους μήνες όλα τα ζητήματα που αφορούν την επάνδρωση θέσεων σε ένα και μοναδικό τεράστιο πακέτο. Δεν θα πρέπει να κάνει τον λογαριασμό χωρίς τον ξενοδόχο και σε μερικές περιπτώσεις λήψης αποφάσεων για τον διορισμό προσώπων ο ξενοδόχος είναι - χάρη στο Αμστερνταμ - πραγματικά και το Κοινοβούλιο. Πρέπει να το λάβει υπόψη του, καθότι έχουμε ευρωεκλογές του χρόνου τον Ιούνιο.

<SPEAKER ID=64 LANGUAGE="EN" NAME="Donnelly, Alan">
Κύριε Πρόεδρε, θα ήθελα να ξεκινήσω την παρέμβασή μου από το σημείο που τελείωσε ο κ. Gφrlach, δηλαδή από το γεγονός ότι τον επόμενο χρόνο η Ευρωπαϊκή Ένωση έχει εκλογές για το Ευρωπαϊκό Κοινοβούλιο. Η Σύνοδος Κορυφής της Βιέννης θα διαδραματίσει αποφασιστικό ρόλο στον προσδιορισμό του προγράμματος εργασιών του πρώτου εξαμήνου του νέου έτους, το οποίο δεν θα αποτελεί μόνο το πρόγραμμα εργασιών της γερμανικής προεδρίας. Στη Βιέννη χρειάζεται επίσης να δείξουμε τη δέσμευσή μας για την επαναπροσέγγιση των ευρωπαίων πολιτών με το σχέδιο της Ευρωπαϊκής Ένωσης.
<P>
Όπως γνωρίζουμε από τα κράτη μέλη μας, τα τελευταία χρόνια αποτύχαμε ως προς αυτό το σημείο. Για τον λόγο αυτό, το ζήτημα της απασχόλησης, το οποίο συζητήθηκε στην άτυπη Σύνοδο Κορυφής, θα αποτελέσει κρίσιμο σημείο των συζητήσεων στη Βιέννη. Η Ομάδα του Ευρωπαϊκού Σοσιαλιστικού Κόμματος εμμένει στη θέση της ότι πρέπει να ληφθούν συγκεκριμένα μέτρα, τα οποία να στοχεύουν στη δια βίου εκπαίδευση, σε εκπαιδευτικές πρωτοβουλίες, στην προσπάθεια παροχής στους πολίτες μίας καλύτερης βασικής εκπαίδευσης, καθώς και της παροχής των δεξιοτήτων για την εξάσκηση μορφών εργασίας που επιφέρουν προστιθέμενη αξία. Η απασχόληση θα πρέπει να αποτελέσει τον πυρήνα αυτού του προγράμματος εργασιών.
<P>
Εάν επιθυμούμε να ασχοληθούν οι νέοι με το σχέδιο της Ευρωπαϊκής Ένωσης θα πρέπει να είμαστε σίγουροι ότι έχουμε να τους προσφέρουμε κάτι. Στις μέρες μας, οι περισσότεροι νέοι στην επικράτεια της Ευρωπαϊκής Ένωσης, ανεξάρτητα από το αν κατοικούν στη Γερμανία, τη Φινλανδία, το Ηνωμένο Βασίλειο ή τη νότια Ευρώπη ανησυχούν για το μέλλον τους, για τη μελλοντική θέση εργασίας τους ή τον μελλοντικό ρόλο τους στην κοινωνία. Ελπίζουμε λοιπόν, ότι όταν η Σύνοδος Κορυφής της Βιέννης ολοκληρωθεί, θα υπάρχουν πλέον συγκεκριμένα μέτρα όσον αφορά τα σχέδια δράσης για την απασχόληση σε κάθε κράτος μέλος, τα οποία θα συμβάλουν στη μείωση του συνολικού επιπέδου ανεργίας και ιδιαίτερα της μακροχρόνιας ανεργίας και της ανεργίας μεταξύ των νέων.
<P>
Είναι επίσης σημαντικό κατά την προσπάθεια επαναπροσέγγισης της Ευρώπης με τους πολίτες της να εξετάσουμε τον ρόλο μας σε παγκόσμιο επίπεδο. Τους τελευταίους μήνες και κατά τη διάρκεια του προηγούμενου έτους δοκιμαστήκαμε από την παγκόσμια οικονομική κρίση. Διαπιστώσαμε μείζονα προβλήματα σε πολλές αγορές ανά τον κόσμο και βέβαια κατά συνέπεια δοκιμάστηκε και η δική μας οικονομία. Είναι εξαιρετικά σημαντικό η Σύνοδος Κορυφής της Βιέννης να στείλει ένα ισχυρό μήνυμα, ότι η Ευρώπη σκοπεύει να συνδράμει την προσπάθεια αποκατάστασης της σταθερότητας της παγκόσμιας οικονομίας.
<P>
Αυτό σημαίνει ότι στη Βιέννη θα πρέπει να πιέσουμε ξανά για αύξηση της διαφάνειας και της ευελιξίας στο διεθνές χρηματοοικονομικό σύστημα. Οφείλουμε να βελτιώσουμε τις διαδικασίες επιτήρησης των εθνικών πολιτικών. Θα πρέπει επίσης να προσδιορίσουμε πώς οι χώρες με αναδυόμενη οικονομία της αγοράς θα μπορούν να προστατευθούν από την υπέρμετρη χρηματοοικονομική αστάθεια. Η Ευρώπη κατά τη διάρκεια αυτών των συνεδριάσεων δεν θα πρέπει να εξετάσει το θέμα μόνο εσωτερικά αλλά και εξωτερικά. Με την καθιέρωση του ευρώ, η Ευρωπαϊκή Ένωση θα καταστεί κέντρο σταθερότητας της παγκόσμιας οικονομίας.
<P>
Θα ήθελα επίσης να δηλώσω κάτι για την αγορά εργασίας και την ανάγκη ύπαρξης ευελιξίας σε αυτήν. Υφίσταται μεγάλο ζήτημα στην Ευρωπαϊκή Ένωση για το αν χρειαζόμαστε ευελιξία στην αγορά εργασίας ή όχι. Ένας από τους συναδέλφους μου το ανέφερε πριν από λίγο. Σε μία δυναμική παγκόσμια οικονομία είναι αναγκαία η ύπαρξη ευελιξίας στην αγορά εργασίας. Θα πρέπει να υπάρχει απασχολησιμότητα. Η λειτουργία της αγοράς εργασίας με το ίδιο σκεπτικό που λειτουργούσε δέκα χρόνια ή ακόμη και πέντε χρόνια πριν, θα οδηγήσει σε μεγαλύτερο ποσοστό ανεργίας.
<P>
Μπορώ επίσης να θίξω το ζήτημα της φορολογίας, εφόσον το ανέφερε και ο κ. Gφrlach στην παρέμβασή του. Γνωρίζουμε ότι η Αυστριακή προεδρία ακολούθησε κάποια μέτρα για τον συντονισμό της φορολογίας και γνωρίζω επίσης ότι η γερμανική προεδρία θα επιδιώξει να ενισχύσει τον συντονισμό της φορολογίας. Όμως, γίνεται λόγος για «συντονισμό» και όχι για «εναρμόνιση». Είμαι ευγνώμων για το γεγονός ότι ο Επίτροπος κ. Mario Monti μετέβαλε το πρόγραμμα της Ευρώπης ως προς αυτό το ζήτημα. Δεν περιμένουμε ότι θα υπάρξει ενιαίο νόμισμα και ενιαία αγορά μαζί με φορολογική εναρμόνιση. Επιδιώκουμε να υπάρξει συντονισμός όπου μπορεί να οφεληθεί η απασχόληση και οι επενδύσεις. Φρονώ ότι θα ήταν πολύ επιβοηθητικό εάν ιδιαίτερα τα βρετανικά μέσα ενημέρωσης μπορούσαν να αντιληφθούν τη διαφορά μεταξύ της περιγραφής και του ορισμού των λέξεων συντονισμός και εναρμόνιση, εφόσον οι λέξεις αυτές υπάρχουν και στα αγγλικά.

<SPEAKER ID=65 LANGUAGE="NL" NAME="d'Ancona">
Κύριε Πρόεδρε, έχω μόνο λίγα λεπτά στη διάθεσή μου και γι'αυτό θα κάνω μόνο δύο παρατηρήσεις και θα υποβάλω μία ερώτηση υπό την ιδιότητα της προέδρου της Επιτροπής Πολιτικών Ελευθεριών και Εσωτερικών Υποθέσεων. Η πρώτη παρατήρηση αφορά την καλή διάθεση των ενδιαφερόμενων υπουργών. Οι υπουργοί Michalek και Schlφgl προσπαθούσαν διαρκώς να ανταλλάσσουν απόψεις μαζί μας. Αυτό συμβαίνει εκτός αλλά και εντός των συνεδριάσεων της επιτροπής μας, ενώ μόλις εχθές οι δύο υπουργοί μετέβησαν στις Βρυξέλλες για να ανταλλάξουν απόψεις με την Επιτροπή.
<P>
Δυστυχώς όμως, το γεγονός ότι αισθανόμαστε ικανοποίηση όσον αφορά την άτυπη πλευρά του θέματος, δεν σημαίνει ότι ισχύει το ίδιο για την περισσότερο επίσημη πλευρά του. Σε αντίθεση με τις διατάξεις του άρθρου 6 της Συνθήκης του Μάαστριχτ καθώς και με την πρακτική των προηγούμενων Προεδριών, δεν ζητήθηκε η γνώμη μας για μια σειρά από σημαντικά θέματα. Για παράδειγμα, δεν ζητήθηκε η γνώμη μας για ένα τόσο σοβαρό και επίκαιρο πρόβλημα όπως η πολιτική για το άσυλο και τους πρόσφυγες. Το επονομαζόμενο «έγγραφο για την αυστριακή στρατηγική» περιήλθε κατά σύμπτωση στα χέρια μας. Πώς μπορεί κανείς να σκέφτεται ότι δεν χρειάζεται η άποψη του Κοινοβουλίου για ένα τόσο λεπτό από κοινωνική άποψη θέμα;
<P>
Το άλλο παράδειγμα είναι ακόμη πιο κραυγαλέο. Πρόκειται για ένα σχέδιο δράσης με στόχο τη δημιουργία ενός χώρου ασφάλειας, ελευθερίας και δικαίου. Δηλαδή, πρόκειται για ένα σχέδιο για το μέλλον. Όμως, και σ'αυτή την περίπτωση δεν ζητήθηκε η γνώμη του Κοινοβουλίου. Εν ολίγοις, για τα τέσσερα θέματα που θα εξετασθούν στη Σύνοδο Κορυφής της Βιέννης, όπως πληροφορηθήκαμε μόλις πριν λίγο, στα οποία, εκτός από τα δύο θέματα που κατονομάσθηκαν, συμπεριλαμβάνονται τα ναρκωτικά και το οργανωμένο έγκλημα, δεν ζητήθηκε σε καμία περίπτωση η γνώμη του Κοινοβουλίου. Αυτό είναι αντίθετο προς το άρθρο 6 της συνθήκης του Μάαστριχτ. Γι'αυτό και θα ήθελα να ρωτήσω την κ. προεδρεύουσα του Συμβουλίου, η οποία δυστυχώς εξαφανίστηκε, πότε θα ζητηθεί η γνώμη του Κοινοβουλίου ιδιαιτέρως όσον αφορά το πρόγραμμα δράσης, αλλά και το άλλο σημαντικό στρατηγικό έγγραφο;

<SPEAKER ID=66 NAME="Αλαβάνος">
Κύριε Πρόεδρε, τρεις παρατηρήσεις.
<P>
Η πρώτη: νομίζω ότι το Συμβούλιο Κορυφής στη Βιέννη πρέπει να ασχοληθεί σοβαρά με όλα τα ζητήματα που έχουν θέσει είτε η γερμανική, είτε η γαλλική, είτε η ιταλική, είτε άλλες κυβερνήσεις, θέματα σχετικά με μία διόρθωση της πορείας από το Μάαστριχτ, θέματα που αφορούν τις σχέσεις ανάμεσα στην πολιτική και τους τραπεζίτες, το ύψος των επιτοκίων, το εάν το θέμα θα είναι μόνον η νομισματική σταθερότητα ή και η ανάπτυξη και η απασχόληση, η φορολόγηση των διακινουμένων κεφαλαίων κλπ. «Εχει ανοίξει μία συζήτηση. Είναι υποχρεωμένες οι κυβερνήσεις των χωρών μελών να αρχίσουν όλες μαζί στην Βιέννη να χαράζουν νέες κατευθύνσεις για την Ευρωπαοκή «Ενωση.
<P>
Η δεύτερη αφορά την Ατζέντα 2000. Ασφαλώς είναι ένα θέμα το οποίο δεν θα λήξει. Αυτό που θέλω να πω είναι ότι εάν κάποιοι -και σωστά εάν θέλετε- θέλαν την διεύρυνση της Ευρωπαοκής «Ενωσης προς την Κεντρική και Ανατολική Ευρώπη, πρέπει να είναι και έτοιμοι να αναλάβουν ένα μεγάλο μέρος αυτού του κόστους, και όχι να το ρίξουν στον Νότο της Ευρωπαοκής «Ενωσης, ανατρέποντας κεκτημένα δικαιώματα.
<P>
Η τελευταία παρατήρηση είναι ότι πρέπει να γίνει μία στροφή στα θέματα της εξωτερικής πολιτικής, ειδικά σε σχέση με την Τουρκία. Το Κάρντιφ ήταν μία άσχημη παρένθεση και πρέπει να γυρίσουμε στα συγκεκριμένα κριτήρια του Λουξεμβούργου για το Κουρδικό -είναι επίκαιρο θέμα-, για το Κυπριακό, για τις σχέσεις με τους γείτονες και τα ανθρώπινα δικαιώματα. Νομίζω ότι το Συμβούλιο Κορυφής στην Βιέννη οφείλει να το κάνει.

<SPEAKER ID=67 NAME="Πρόεδρος">
Ευχαριστώ πολύ, κύριε Αλαβάνο.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=8>
Αιτήσεις ένταξης
<SPEAKER ID=68 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων εκθέσεων:
<P>
Α4-0430/98 του κυρίου Caccavale, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με τηv αίτηση πρoσχώρησης της Λετovίας στηv Ευρωπαϊκή Έvωση εvόψει τoυ Ευρωπαϊκoύ Συμβoυλίoυ της Βιέvvης (11-12 Δεκεμβρίoυ 1998)[COM(97)2005 - C4-0377/97]·-Α4-0428/98 του κυρίου Bernard-Reymond, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με τηv αίτηση πρoσχώρησης της Ρoυμαvίας στηv Ευρωπαϊκή Έvωση εvόψει τoυ Ευρωπαϊκoύ Συμβoυλίoυ της Βιέvvης (11-12 Δεκεμβρίoυ 1998)[COM(97)2003 - C4-0375/97]·-Α4-0427 του κυρίου Wiersma, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με τηv αίτηση πρoσχώρησης της Σλoβακίας στηv Ευρωπαϊκή Έvωση, εvόψει τoυ Ευρωπαϊκoύ Συμβoυλίoυ της Βιέvvης (11-12 Δεκεμβρίoυ 1998) [COM(97)2004 - C4-0376/97]·-Α4-0431/98 του κυρίου Kristoffersen, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με τηv αίτηση πρoσχώρησης της Λιθoυαvίας στηv Ευρωπαϊκή Έvωση εvόψει τoυ Ευρωπαϊκoύ Συμβoυλίoυ πoυ θα διεξαχθεί στη Βιέvνη στις 11 και 12 Δεκεμβρίoυ 1998 [COM(97)2007 - C4-0379/97]·-Α4-0429/98 της κυρίας Aelvoet, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με τηv αίτηση πρoσχώρησης της Βoυλγαρίας στηv Ευρωπαϊκή Έvωση εvόψει τoυ Ευρωπαϊκoύ Συμβoυλίoυ της Βιέvvης στις 11 και 12 Δεκεμβρίoυ 1998 [COM(97)2008 - C4-0380/97].
<SPEAKER ID=69 NAME="Caccavale">
Κύριε Πρόεδρε, αξιότιμοι συνάδελφοι, πρώτα απ'όλα πρέπει να κάνω μια εισαγωγή γενικού περιεχομένου. Όσον αφορά την διαδικασία ένταξης - και χαίρομαι που βλέπω στην Αίθουσα τον Επίτροπο Van den Broek - η Επιτροπή έκανε λάθος. Το Ευρωπαϊκό Κοινοβούλιο το είχε δηλώσει σαφώς: το να χωριστούν οι υποψήφιες προς ένταξη χώρες σε δύο ομάδες, έστω και με μερικούς γλωσσικούς συμβιβασμούς ανάμεσα στο «σε» ένταξη και του «σε προ-» ένταξη, ήταν ένα λάθος. Πιστεύω ότι αυτό είναι φανερό σε όλους. Ακόμα και η Επιτροπή το παραδέχτηκε, πράγμα για το οποίο, φυσικά, χαιρόμαστε.
<P>
Όσον αφορά την Λετονία, τα πράγματα είναι σαφή. Αυτή η χώρα έκανε εξαιρετικές οικονομικές προόδους κατά τα τελευταία χρόνια. Επέτυχε μια κάθετη πτώση του πληθωρισμού, που σήμερα βρίσκεται γύρω στο 7 τοις εκατό. Έχει μια αύξηση του ακαθάριστου εγχώριου προϊόντος που κυμαίνεται μεταξύ 8 και 9 τοις εκατό. Εδώ και δύο χρόνια έχει επιτύχει ισοσκέλιση του προϋπολογισμού, πράγμα που θα ευχόμουν και σε πολλά κράτη της Ευρωπαϊκής Ένωσης. Τέλος, έχει ξεκινήσει με πολύ ταχύ ρυθμό, και έχει φτάσει σχεδόν στην ολοκλήρωσή της, την διαδικασία ιδιωτικοποιήσεων. Πιστεύω, συνεπώς, ότι η Λετονία ανταποκρίνεται πλήρως σε όλα τα κριτήρια ώστε να ξεκινήσει αμέσως τις διαπραγματεύσεις προσχώρησης.
<P>
Στο επίπεδο των πολιτικών κριτηρίων, πιστεύω ότι η δημοκρατία στην Λετονία αποτελεί πλέον ένα κεκτημένο. Και αυτό όχι μόνο γιατί εξακολουθούν να γίνονται εκλογές οι οποίες διενεργούνται σε ένα απολύτως ειρηνικό κλίμα και με πλήρη σεβασμό των δημοκρατικών κριτηρίων, αλλά και υπό το φως όσων συνέβησαν κατά την διενέργεια του περίφημου δημοψηφίσματος τις τελευταίες εβδομάδες. Με το δημοψήφισμα αυτό οι πολίτες πήραν στα χέρια τους την δυνατότητα να επιλέξουν εάν θα επικυρώσουν τον νέο νόμο σχετικά με την ιθαγένεια - που στην πραγματικότητα διεύρυνε την δυνατότητα στους λεγόμενους μη-πολίτες, τους απόλιδες, να αποκτήσουν την λετονική ιθαγένεια - ή αντίθετα να τον καταργήσουν.
<P>
Ήταν μια πράξη εξαιρετικού θάρρους, και μεγάλης δημοκρατικής δύναμης, μια μεγάλη απόδειξη δημοκρατίας. Αναρωτιέμαι πόσες χώρες της Ευρωπαϊκής Ένωσης θα ήταν σε θέση να αφήσουν στα χέρια των πολιτών ένα τόσο λεπτό ζήτημα, ένα ζήτημα που αφορά την τύχη των κατοίκων της Λετονίας, τόσο των πολιτών όσο και αυτών που δεν έχουν την λετονική ιθαγένεια.
<P>
Σίγουρα, υπάρχουν ακόμα μερικά προβλήματα που πρέπει να επιλυθούν: η ένταξη των άνευ-ιθαγένειας ατόμων δεν είναι ακόμα πλήρης, γι'αυτό υπάρχει ακόμα ένα 25 τοις εκατό περίπου κατοίκων που δεν έχουν διαβατήριο, και οι οποίοι εξακολουθούν να βρίσκονται σε μια διφορούμενη κατάσταση σε σχέση με το παλιό σοβιετικό καθεστώς. Υπάρχει ακόμα μια απαρχαιωμένη διοίκηση, που δεν είναι σε θέση να ικανοποιήσει τις απαιτήσεις των πολιτών. Υπάρχει ακόμα ένας δικαστικός μηχανισμός που παραπαίει, με κώδικες που πρέπει να ξαναγραφούν, με μια άρχουσα τάξη δικαστών και δικηγόρων που δεν ανταποκρίνονται ακόμα στο ύψος των καθηκόντων τους. Με λίγα λόγια, υπάρχει ένα κράτος δικαίου που ακόμα βρίσκεται σε κατάσταση πλήρους οικοδόμησης.
<P>
Κύριε Πρόεδρε, δεν μπορούμε να ξεχνάμε ότι στη Λετονία, μόλις πριν επτά χρόνια - επαναλαμβάνω, επτά και όχι εβδομήντα - στο πιο ψηλό ιστό κυμάτιζε η κόκκινη σημαία με το σφυροδρέπανο της Σοβιετικής Ένωσης. Η χώρα αποτελούσε αναπόσπαστο τμήμα της Σοβιετικής Ένωσης, ενός καθεστώτος που, πραγματικά, είχε διαγράψει κάθε δικαίωμα του πληθυσμού, είχε ποδοπατήσει κάθε δυνατότητα ανάπτυξης και, φυσικά, άφησε στην χώρα αυτή μια τρομακτική κληρονομιά. Εάν δεν τα αντιληφθούμε όλα αυτά - όπως κατά συνέπεια και τους εκτοπισμούς και την στρατιωτική κατοχή της χώρας - δεν μπορούμε να αντιληφθούμε ούτε και τον λόγο για τον οποίο, έπειτα, η κληρονομιά που βαρύνει την διοίκηση του κράτους και του δικαστικού συστήματος υπήρξε τόσο καταστροφική και τόσο αρνητική.
<P>
Να γιατί, κύριε Πρόεδρε, στην Ρίγα φυσά ένας ευρωπαϊκός άνεμος που είναι πολύ πιο δυνατός, έντονος και σθεναρός από αυτόν ίσως που φυσά στην Ρώμη, στο Παρίσι ή στο Λονδίνο. Κύριε Πρόεδρε, εγώ πιστεύω ότι αυτή είναι μια εξαιρετική πρόκληση για μας: το να δώσουμε την δυνατότητα σε αυτές τις χώρες να ξεκινήσουν αμέσως την διαδικασίας ένταξης, μέσω των διαπραγματεύσεων. Όταν λέμε ότι ξεκινούν οι διαπραγματεύσεις, δεν σημαίνει ότι θα ολοκληρωθούν αύριο. Σημαίνει όμως ότι οδηγούμε αυτές τις χώρες στο τραπέζι των διαπραγματεύσεων ισότιμα με τα άλλα κράτη, όπως η Πολωνία, η Δημοκρατία της Τσεχίας, η Εσθονία, η Ουγγαρία και πάει λέγοντας. Πάνω σε αυτό το σημείο, κύριε Πρόεδρε, η έκθεσή μου, με την ψήφο της Επιτροπής Εξωτερικών Υποθέσεων, Ασφάλειας και Αμυντικής Πολιτικής, διατυπώνει μια σαφή υπόδειξη προς το Συμβούλιο και την Επιτροπή ώστε να επανεξετάσουν την απόφαση σχετικά με την Λετονία και να ξεκινήσουν χωρίς περαιτέρω καθυστερήσεις τις διαπραγματεύσεις με την χώρα αυτήν.

<SPEAKER ID=70 NAME="Bernard-Reymond">
Κύριε Πρόεδρε, κύριε Επίτροπε, αγαπητοί συνάδελφοι, η Ρουμανία διέρχεται σήμερα μία περίοδο αρκετά δύσκολη. Στο οικονομικό επίπεδο, η μείωση του ακαθάριστου εγχωρίου προϊόντος, η οποία ήταν μεγαλύτερη από 6 % το 1997, δυστυχώς συνεχίσθηκε το 1998. Παρά τις μεγάλες προόδους, ο πληθωρισμός είναι ακόμα πολύ υψηλός, το νόμισμα υποτιμήθηκε κατά 25 % από την αρχή του έτους, το δημόσιο έλλειμμα βρίσκεται σε ανοδική πορεία, το εξωτερικό χρέος αυξήθηκε, το κοινωνικό κλίμα επιδεινώνεται. Αυτοί οι μακροοικονομικοί δείκτες δεν είναι πολύ ενθαρρυντικοί και καθιστούν ακόμα πιο δύσκολες τις διαρθρωτικές μεταρρυθμίσεις που είναι απαραίτητες και επείγουσες και οι οποίες, εντούτοις, συγκεκριμενοποιούνται με βραδύτητα.
<P>
Η κατάσταση αυτή οφείλεται, σε ένα πολύ μεγάλο βαθμό, σε μια εξαιρετικά βαριά κληρονομιά, χωρίς αμφιβολία τη βαρύτερη σε σύγκριση με όλες τις πρώην λαϊκές δημοκρατίες της Ανατολικής Ευρώπης. Όμως, η κατάσταση αυτή οφείλεται σε δυσκολίες που αντιμετωπίζει η κυβέρνηση, προκειμένου να διασφαλίσει τη συνοχή και τη συνέχεια των δράσεών της, λόγω του κάπως ετερογενή χαρακτήρα του συνασπισμού που βρίσκεται στην εξουσία και της υπερβολικά κυκλικής υποστήριξης της πλειοψηφίας της στο Κοινοβούλιο. Σε αυτό το πλαίσιο πρέπει να εξετασθεί η κατάσταση στη Ρουμανία σε σχέση με τα κριτήρια της Κοπεγχάγης και υπό το φως της έκθεσης της Επιτροπής της 4ης παρελθόντος Νοεμβρίου.
<P>
Σε πολιτικό επίπεδο, η Ρουμανία κατέβαλε, χωρίς καμία αμφιβολία, σημαντικές προσπάθειες που επιτρέπουν να λεχθεί σήμερα ότι, εάν αυτό ήταν το μόνο κριτήριο, η Ρουμανία θα ήταν στα πρόθυρα της προσχώρησης. Χωρίς αμφιβολία, πρέπει να επιτευχθεί πρόοδος όσον αφορά την προστασία των παιδιών του δρόμου, τον έλεγχο της δικαστικής εξουσίας από την αστυνομία, την ανεξαρτησία των δημοσιογράφων, τις συνθήκες κράτησης στις φυλακές, την καταπολέμηση της διαφθοράς, την κατάσταση των τσιγγάνων. Όμως, η βούληση της κυβέρνησης σχετικά με τα διάφορα αυτά σημεία δεν αφήνει καμία αμφιβολία και είμεθα βέβαιοι ότι κάθε έτος θα πραγματοποιείται πρόοδος στους διάφορους αυτούς τομείς.
<P>
Σε οικονομικό επίπεδο, μολονότι η κυβέρνηση μείωσε τα τελωνειακά τέλη, απελευθέρωσε την πλειονότητα των τιμών και την αγορά συναλλάγματος, αποφάσισε να επιταχύνει τις ιδιωτικοποιήσεις, εναπομένουν ακόμα πολλά προκειμένου να ολοκληρωθεί το νομοθετικό πλαίσιο που είναι απαραίτητο για την ανάπτυξη της οικονομίας της αγοράς. ·Οσον αφορά τη μεταφορά του κοινοτικού κεκτημένου, είναι αδιαμφισβήτητο ότι και στο σημείο αυτό ακόμη η Ρουμανία κατέβαλε αξιόλογες προσπάθειες· εναπομένουν, όμως, να πραγματοποιηθούν σημαντικές μεταρρυθμίσεις.
<P>
Υπό τις συνθήκες αυτές, φαίνεται ότι η Ρουμανία πρέπει να εφαρμόσει μία γενική πολιτική προς τέσσερις κατευθύνσεις. Εν πρώτοις, αποκατάσταση των μεγάλων οικονομικών ισορροπιών που αποτελεί απαραίτητη προϋπόθεση για κάθε εξέλιξη. Παράλληλα, η Ρουμανία οφείλει να συνεχίσει, με αποφασιστικότητα, τη διαρθρωτική μεταρρύθμιση της οικονομίας της, ειδικότερα τις ιδιωτικοποιήσεις, τη μεταρρύθμιση του τραπεζικού συστήματος, την αναδιάρθρωση των μεγάλων αγροτοβιομηχανικών μονάδων, τον εκσυγχρονισμό της γεωργίας. Ο τρίτος άξονας αφορά την ανθρωπιστική συνοδεία των διαρθρωτικών αυτών μεταρρυθμίσεων. Αυτό σημαίνει μεταρρύθμιση της διοίκησης, καταπολέμηση της διαφθοράς, μια μεγαλύτερη συνεκτικότητα της κυβερνητικής δράσης. Αυτοί οι τρεις προσανατολισμοί αποτελούν εργαλεία που είναι απαραίτητα προκειμένου να μπορέσει η Ρουμανία να συνεχίσει την πορεία της προσχώρησης.
<P>
Τέλος, όπως ανέφερα προηγουμένως, η Ρουμανία οφείλει να συνεχίσει τις προσπάθειες εκσυγχρονισμού σύμφωνα με το πρώτο κριτήριο της Κοπεγχάγης δεδομένου ότι στον τομέα αυτό ποτέ τίποτα δεν ολοκληρώνεται απολύτως. Μπορούμε, συνεπώς, να κατανοήσουμε ότι με τις συνθήκες αυτές θα ήταν πρώιμο να προβλεφθεί η έναρξη των διαπραγματεύσεων προσχώρησης με τη Ρουμανία. Το λέμε αυτό με μεγάλη λύπη δεδομένου ότι η Ρουμανία είναι κοντά μας, ευρωπαϊκή λόγω του πολιτισμού της, της ιστορίας της, της γεωγραφικής της θέσης, της επανακτηθείσας δημοκρατίας της. Δεν υπάρχει καμία αμφιβολία για την προσχώρησή της μακροπρόθεσμα, όμως η πορεία που οδηγεί σε αυτή διέρχεται από σημαντικές μεταρρυθμίσεις τις οποίες η ρουμανική κυβέρνηση οφείλει να συνεχίσει ή να ξεκινήσει και τις οποίες η Ευρωπαϊκή ·Ενωση οφείλει να υποστηρίξει σθεναρά.

<SPEAKER ID=71 NAME="Wiersma">
Κύριε Πρόεδρε, πριν από ένα χρόνο, το Κοινοβούλιο κατέληξε στο συμπέρασμα ότι ο εκδημοκρατισμός της Σλοβακίας δεν είχε προχωρήσει αρκετά για να συμπεριληφθεί η χώρα αυτή στην ομάδα των υποψηφίων κρατών με τις οποίες η Ευρωπαϊκή Ένωση θα διεξήγαγε διαπραγματεύσεις για την προσχώρησή τους. Η χώρα πληρούσε όλα τα άλλα κριτήρια εκτός από αυτό το ένα, το σημαντικότερο, και πιστεύω ότι η ημέρα εκείνη ήταν μια θλιβερή μέρα για τους πολίτες της Σλοβακίας. Κατά τη γνώμη μου, η απόφαση του Κοινοβουλίου, της Επιτροπής και του Συμβουλίου ήταν ορθή. Η τότε κυβέρνηση τα έκανε -θα έλεγα- θάλασσα με τη δημοκρατία, και αυτός ήταν για μας ο λόγος για τον οποίο συμφωνήσαμε να μην συμπεριληφθεί η Σλοβακία στην ομάδα των χωρών με τις οποίες θα άρχιζαν αργότερα διαπραγματεύσεις, παρά το γεγονός ότι την ίδια στιγμή πληρούσε τα οικονομικά κριτήρια.
<P>
Χθες όμως, και εν τω μεταξύ έχει περάσει ένας χρόνος, μπόρεσα να παρευρεθώ στη Μπρατισλάβα στην κοινοβουλευτική συζήτηση που αφορούσε τις ευρωπαϊκές φιλοδοξίες της Σλοβακίας, σε ένα νεοεκλεγέν κοινοβούλιο, με μία νέα κυβέρνηση η οποία θα κάνει τα πάντα για να μας κάνει να ξεχάσουμε την παλιά. Μετά τις εκλογές του Σεπτεμβρίου, που είχαν ως αποτέλεσμα να παραμεριστεί ο κυβερνητικός συνασπισμός με τον οποίο είχαμε τόσα προβλήματα, η Σλοβακία έχει ανέβει και πάλι στο ευρωπαϊκό τραίνο. Οι πολίτες της Σλοβακίας ψήφισαν υπέρ της Ευρώπης και κατά της απομόνωσης.
<P>
Σήμερα συζητάμε για άλλη μία φορά το θέμα της Σλοβακίας και ομολογώ ότι η διαφορά είναι πολύ σημαντική. Το λέω αυτό επειδή, ενώ πέρυσι διατηρήσαμε μία κριτική απόσταση, σήμερα είμαστε σε θέση να αναλάβουμε θετικές δεσμεύσεις. Η κριτική μας συνέβαλε στην αλλαγή. Αυτό μας υποχρεώνει σήμερα να απευθύνουμε ένα θετικό μήνυμα. Για το λόγο αυτό, η συζήτηση για τη Σλοβακία έχει και σήμερα πολιτικό χαρακτήρα και πρέπει να προσλάβει μία πολιτική χροιά λόγω του ιστορικού των σχέσεων που είχε το Κοινοβούλιο με τη χώρα αυτή τα τελευταία χρόνια.
<P>
Η νέα κυβέρνηση έκανε ήδη τις πρώτες ενέργειες προς τη σωστή κατεύθυνση. Οι προθέσεις που έχουν εκφραστεί στην κυβερνητική συμφωνία είναι ιδιαίτερα ελπιδοφόρες. Η Σλοβακία αλλάζει πορεία κατευθυνόμενη προς την εξομάλυνση των δημοκρατικών σχέσεων, στα πλαίσια της οποίας το Σύνταγμα θα γίνεται σεβαστό, θα υπάρχουν περιθώρια για την αντιπολίτευση, ο πρόεδρος θα εκλέγεται άμεσα και η κοινωνία θα χαρακτηρίζεται από διαφάνεια. Θα υπάρχει χώρος για κάθε πολίτη, συμπεριλαμβανομένης της ουγγρικής μειοψηφίας η οποία εκπροσωπείται στη νέα κυβέρνηση -αυτό είναι πάρα πολύ σημαντικό- ενώ η στάση που θα τηρεί προς την Ευρωπαϊκή Ένωση θα είναι ανοικτή.
<P>
Η νέα κυβέρνηση επιταχύνει τις προσπάθειές της. Διαθέτει μία συνταγματική πλειοψηφία. Εμείς πρέπει να την υποστηρίξουμε όπου μπορούμε. Ωστόσο, δεν είναι μόνο η δημοκρατία που πρέπει να ανανεωθεί, το ίδιο ισχύει και για την οικονομία. Η προηγούμενη κυβέρνηση τήρησε ανεύθυνη στάση και επέτρεψε τη δημιουργία ελλειμμάτων, αφήνοντας -τρόπος του λέγειν- ένα δηλητηριώδες οικονομικό βέλος πίσω της. Με τη βοήθεια της Ευρωπαϊκής Ένωσης και άλλων και στηριζόμενη στους συγκριτικά ευνοϊκούς οικονομικούς δείκτες της, η Σλοβακία πρέπει να μπορεί να επιλύσει τα οικονομικά προβλήματα που αντιμετωπίζει. Αναμένουμε ότι η κυβέρνηση θα λάβει σύντομα μέτρα κατά την έννοια των προτάσεων της Επιτροπής. Αυτό σημαίνει ότι θα ληφθούν μέτρα για την αντιμετώπιση των χρηματοπιστωτικών προβλημάτων, για τη βελτίωση της λειτουργίας του τραπεζικού τομέα, για τη διαφάνεια της οικονομίας και για την επιτάχυνση των προσπαθειών για την υιοθέτηση του κοινοτικού κεκτημένου.
<P>
Στο σημείο αυτό θα ήθελα να κάνω μία παρατήρηση που αφορά την έκθεσή μου και έχει σχέση με την οικονομική κατάσταση. Ζητάμε από την κυβέρνηση της Σλοβακίας να εφαρμόσει μία μελετημένη ενεργειακή πολιτική. Μία πολιτική η οποία αποσκοπεί στην παύση της λειτουργίας ανασφαλών πυρηνικών εγκαταστάσεων. Πιστεύω ότι το σημείο αυτό είναι σημαντικό. Διαπίστωσα όμως ότι αναφέρεται μόνο στην έκθεση για τη Βουλγαρία. Θεωρώ το σημείο αυτό σημαντικό, ωστόσο, εάν αποδεχθώ την ενσωμάτωσή του στην έκθεσή μου, το ίδιο θα πρέπει να γίνει και με τις άλλες εκθέσεις, προκειμένου να αποφύγουμε το ενδεχόμενο να δημιουργηθεί η εντύπωση ότι επί του σημείου αυτού θα θέλαμε να επιστήσουμε την προσοχή μόνο της Σλοβακίας και της Βουλγαρίας. Κατά τη γνώμη μου το ίδιο πρέπει να ισχύει και για άλλες χώρες. Αυτό το αναφέρω παρεμπιπτόντως.
<P>
Η Σλοβακία θα ήθελε πάρα πολύ να μας δει να προτείνουμε στο Ευρωπαϊκό Συμβούλιο την έναρξη διαπραγματεύσεων για την προσχώρησή της στην Ευρωπαϊκή Ένωση. Δεν υπάρχει τίποτα που θα ήθελα περισσότερο, ωστόσο η διεύρυνση είναι μια σοβαρή υπόθεση, στα πλαίσια της οποίας οι δεδηλωμένες προθέσεις πρέπει να εξετάζονται με βάση την πολιτική που ασκείται. Αυτό είναι αδύνατο να γίνει σήμερα και το λέω χωρίς να κατηγορώ κανέναν. Η σλοβακική κυβέρνηση αρχίζει σήμερα να μετατρέπει τα λόγια σε έργα. Εάν δεν απατώμαι, τη στιγμή αυτή, ή σήμερα το βράδυ, η νέα κυβέρνηση θα πάρει ψήφο εμπιστοσύνης στο σλοβακικό κοινοβούλιο. Συνεπώς, καλά κάνει η Επιτροπή και συνιστά να περιμένουμε λίγο ακόμα. Όμως, οι αίθουσες αναμονής των Βρυξελλών είναι μεγάλες και ο χρόνος αναμονής απροσδιόριστος. Πιστεύω ότι η Σλοβακία δικαιούται μία συμφωνία, μία πρόσθετη ευκαιρία. Στα πλαίσια μιας παρόμοιας συμφωνίας θα πρέπει να ορισθεί ένα σαφές χρονοδιάγραμμα και όχι να λεχθεί ότι θα δούμε τι θα γίνει από το 2000. Η νέα κυβέρνηση της Σλοβακίας είναι πρόθυμη να διανύσει την επιπλέον απόσταση. Από την πλευρά της, η Ευρωπαϊκή Ένωση θα πρέπει να διεξαγάγει μία πρόσθετη αξιολόγηση την άνοιξη του 1999. Αυτή είναι η πρόταση συμφωνίας η οποία περιλαμβάνεται στην έκθεσή μου και έχει υποβληθεί στο Κοινοβούλιο.
<P>
Οι Σλοβάκοι έχουν συνείδηση των κινδύνων, θέλουν όμως να τους δοθεί άλλη μια ευκαιρία. Μετά τις αρνητικές πιέσεις, αυτό που χρειάζεται σήμερα είναι η προσφορά κινήτρων. Για το λόγο αυτό δεν θα πρέπει να διασυνδεθεί η μοίρα της Σλοβακίας με τη μοίρα της Λιθουανίας ή της Λετονίας, αλλά με το δυναμισμό του σλοβακικού λαού, ο οποίος αξίζει να τύχει ιδιαίτερης μεταχείρισης. Το θέμα είναι τα αποτελέσματα του κάθε υποψηφίου κράτους μέλους. Εμείς, πρέπει να επιταχύνουμε το ρυθμό, όπου μπορούμε.

<SPEAKER ID=72 NAME="Kristoffersen">
Κύριε Πρόεδρε, κύριε Επίτροπε, αξιότιμοι συνάδελφοι, στην πραγματικότητα αυτή τη στιγμή μιλάμε για την ευρωπαϊκή επανένωση επί τη ευκαιρία της διεύρυνσης της Ευρωπαϊκής Ένωσης, και η ευρωπαϊκή αυτή επανένωση περιλαμβάνει και τα τρία βαλτικά κράτη. Πρόκειται για τις τρεις χώρες της Βαλτικής που πέρασαν στη σοβιετική σφαίρα επιρροής όταν ο Χίτλερ και ο Στάλιν διαμοίρασαν την Ευρώπη κατά τα τέλη της δεκαετίας του 30 με το γνωστότατο σύμφωνο Ρίμπεντροφ-Μολότοφ που υπέγραψαν οι δύο υπουργοί Εξωτερικών της Μόσχας και του Βερολίνου. Τώρα υπάρχει ένα άνοιγμα στις σχέσεις ανατολής και δύσης, κοντεύουν δέκα χρόνια από την πτώση του τείχους του Βερολίνου και έχουμε πλέον δημιουργήσει μια βάση που μπορεί να συμβάλει στην επανένωση της Ευρώπης, εάν, κι αυτό πρέπει να σημειωθεί, έχουμε το θάρρος και τη γνήσια πολιτική βούληση να χρησιμοποιήσουμε τη βάση αυτή επ' ευκαιρία της διεύρυνσης της Ευρωπαϊκής Ένωσης. Αυτός είναι ο σαφής δρόμος που πρέπει να δείξουμε εμείς ως Ευρωπαϊκό Κοινοβούλιο με την αγόρευσή μας στη Σύνοδο Κορυφής της Βιέννης.
<P>
Ως Δανός που είμαι είναι φυσικό να στρέψω την προσοχή μου στη θάλασσα της Βαλτικής, μια θάλασσα που γίνεται εκ νέου θάλασσα συναλλαγών, θάλασσα συνεργασίας. Ο τομέας της Βαλτικής βρίσκεται σε ραγδαία ανάπτυξη κι αυτό ισχύει και για τις τρεις βαλτικές χώρες, την Εσθονία, τη Λετονία και τη Λιθουανία. Όλες ανεξαιρέτως. Επανέκτησαν και αποκατέστησαν την ταυτότητά τους ως ανεξάρτητα κράτη μετά από μισό αιώνα σοβιετικής κατοχής. Ως εισηγητής της αίτησης της Λιθουανίας για προσχώρηση στην ΕΕ δεν βλέπω, κύριε Επίτροπε και αξιότιμοι συνάδερφοι, κανέναν λόγο για διαφορετική μεταχείριση της Λιθουανίας από τις άλλες δύο βαλτικές χώρες, μολονότι βέβαια πρόκειται για μεμονωμένες διαπραγματεύσεις και δεν είναι απαραίτητο και οι τρεις να γίνουν μέλη ταυτόχρονα.
<P>
Όσον αφορά τη Λιθουανία είναι άκρως σημαντικό - και πολιτικά και ψυχολογικά - να διατηρηθεί η θετική στάση και η θετική ατμόσφαιρα, διότι εξάλλου στοχεύει να στείλει σαφές μήνυμα στη Λιθουανία ότι η ΕΕ αναγνωρίζει πλήρως τα ουσιαστικά βήματα προόδου που σημειώνονται στην εξέλιξη των οικονομικών μεταρρυθμίσεων, στην εμπέδωση και την ποιότητα της δημοκρατίας αλλά και στον διοικητικό τομέα, παρόλο που ακόμη παραμένουν κάποια πράγματα να γίνουν στο συγκεκριμένο πεδίο. Πράγματι, σε γενικές γραμμές μπορούμε να μιλάμε για εξελίξεις που καθιστούν τη Λιθουανία ικανή να πληροί τις απαιτήσεις που αποκαλούμε κριτήρια της Κοπεγχάγης, και ως εκ τούτου να συμβάλει στην εξασφάλιση σταθερότητας στην εν λόγω περιοχή.
<P>
Στο ψήφισμα που αφορά τη Λιθουανία, το οποίο περιέχεται στην έκθεση που έχω εκπονήσει, γίνεται επίσης αναφορά στην ανάγκη να σημειωθεί πρόοδος όσον αφορά τον μακροπρόθεσμο ενεργειακό σχεδιασμό της Λιθουανίας. Πιο συγκεκριμένα αναφερόμαστε στο εργοστάσιο ατομικής ενέργειας Ignalina και στο τι πρέπει να γίνει με αυτό. Η λιθουανική κυβέρνηση - θα ήθελα να σας πληροφορήσω - έχει απόλυτη επίγνωση της σοβαρότητας του συγκεκριμένου θέματος και επιθυμεί να συνάψει συνεργασία με την ΕΕ για τη σύσταση μιας ομάδας εμπειρογνωμόνων οι οποίοι θα κρίνουν τις υπάρχουσες δυνατότητες του ζητήματος. Οι τελευταίες πληροφορίες που έχω στα χέρια μου από το Βίλνιους αναφέρουν ότι η κυβέρνηση θα υποβάλει στο λιθουανικό κοινοβούλιο μια πρόταση για τη σύσταση μιας ομάδας εμπειρογνωμόνων, και από τη συζήτηση διαφαίνεται η πιθανότητα να κλείσει το εργοστάσιο ή να μειωθεί η δραστηριότητά του, ενώ παράλληλα θα γίνει και μια εκτίμηση των υπαρχουσών δυνατοτήτων με στόχο τη βελτίωση της ασφάλειας. Η συζήτηση για το Ignalina βρίσκεται, εν πάση περιπτώσει, σε πολύ συγκεκριμένη φάση. Στον διάλογο με το Βίλνιους εγείρεται επίσης το θέμα κατά πόσο η ΕΕ είναι πρόθυμη και έχει τη δυνατότητα να συμμετέχει στις χρηματοπιστωτικές δαπάνες. Παράλληλα υπάρχει η προσδοκία ότι η τελική διευθέτηση και απόφαση για το Ignalina δεν θα αποτελέσουν όρο για την έναρξη εντατικών διαπραγματεύσεων για την ένταξη της Λιθουανίας. Γι' αυτό τον λόγο συνιστώ επίσης με την έκθεσή μου να επιταχύνουμε τη διαδικασία προσχώρησης, ώστε οι εντατικές διαπραγματεύσεις να ξεκινήσουν το συντομότερο δυνατόν.

<SPEAKER ID=73 NAME="Aelvoet">
Κύριε Πρόεδρε, κύριε Επίτροπε, συνάδελφοι, είναι αναμφισβήτητο ότι η ανάλυση της προόδου που έχουν σημειώσει τα διάφορα κράτη μέλη γίνεται μέσα σε ένα εντελώς νέο κλίμα. Μετά την άτυπη Σύνοδο Κορυφής του Pφrtschach, πολλοί παρατηρητές σημείωσαν - κατά τη γνώμη μου ορθώς - ότι επικρατούσε η εντύπωση πως το Συμβούλιο μάλλον «πάτησε φρένο παρά γκάζι» όσον αφορά τη διεύρυνση. Αυτό σημαίνει ότι θα πρέπει να αναμένουμε με κάποια ανησυχία αυτά που θα διαμειφθούν στο Συμβούλιο στη Βιέννη. Παράλληλα βλέπουμε ότι οι διεργασίες για τη διεύρυνση συντελούνται στα πλαίσια μιας διεθνούς χρηματοπιστωτικής και οικονομικής κρίσης η οποία δεν πλήττει μόνο τη Νοτιοανατολική Ασία, τη Ρωσία ή την Ιαπωνία, αλλά αρχίζει σιγά-σιγά να επηρεάζει όλο τον κόσμο. Πράγματι, έχει περάσει πολύς καιρός από τότε που ακούστηκαν τόσες φωνές σε επίπεδο ΔΝΤ και Διεθνούς Τράπεζας που πρότειναν τη θέσπιση σαφών κανόνων παγκοσμίου εμβέλειας, που θα πρέπει να καθορίζουν και να περιορίζουν το χώρο εντός του οποίου θα μπορούν να επιδρούν οι δυνάμεις της αγοράς. Ακόμη σαφέστερη είναι η έκκληση των πολιτών, και στην Ευρωπαϊκή Ένωση, οι οποίοι ζητούν από τις δημόσιες αρχές ή το κράτος να μην τα πάρουν όλα στα χέρια τους, αλλά να θεσπίσουν κανόνες. Αυτή η κατάσταση που επικρατεί στο διεθνή χώρο μας υποχρεώνει να εξετάσουμε προσεκτικά τις δύσκολες και απαιτητικές διαδικασίες μετάβασης τις οποίες πρέπει να ολοκληρώσουν οι υποψήφιες χώρες.
<P>
Στα κριτήρια της Κοπεγχάγης, παράλληλα με τα πολιτικά κριτήρια, το κράτος δικαίου, τα ανθρώπινα δικαιώματα, τη δημοκρατία, γίνεται λόγος και για μια εύρυθμη ελεύθερη οικονομία της αγοράς. Αυτό σημαίνει ότι το μερίδιο του ιδιωτικού τομέα πρέπει να αυξηθεί στις περισσότερες χώρες, διαφορετικά δεν μπορεί να γίνει λόγος περί ελεύθερης αγοράς. Ωστόσο, έχει εξαιρετική σημασία οι προσπάθειες ιδιωτικοποίησης να χαρακτηρίζονται από διαφάνεια και από κοινωνικοπολιτική υπευθυνότητα. Διαφορετικά, η έκκληση για την ταχεία προώθηση των ιδιωτικοποιήσεων θα μπορούσε εύκολα να οδηγήσει σε καταστάσεις που θυμίζουν άγρια Δύση , όπου υπάρχουν μερικοί που οικειοποιούνται τον εθνικό πλούτο, τη στιγμή που η πλειοψηφία περιέρχεται σε όλο και πιο δυσμενή θέση. Για να το διαπιστώσουμε αυτό αρκεί απλώς να κοιτάξουμε τι συμβαίνει στη Ρωσία. Είμαστε της άποψης ότι το Συμβούλιο και η Επιτροπή πρέπει να επιβλέψουν με προσοχή την πορεία των ιδιωτικοποιήσεων.
<P>
Αισθανθήκαμε ιδιαίτερη ικανοποίηση με την ανακοίνωση που έκανε η Επιτροπή στις αρχές του Νοεμβρίου με αφορμή τις εκθέσεις για τις υποψήφιες χώρες και με τις σχετικές προτάσεις για την προσχώρηση. Ως Ευρωπαϊκό Κοινοβούλιο αισθανθήκαμε ιδιαίτερη ικανοποίηση βλέποντας ότι η Επιτροπή επιθυμεί όντως να διατηρήσει το ρυθμό των εξελίξεων, εκτός άλλων, προσφέροντας στη Λετονία, τη Λιθουανία και τη Σλοβακία την προοπτική της έναρξης διαπραγματεύσεων σε συγκριτικά σύντομο χρονικό διάστημα. Ελπίζω ότι το ρυθμό αυτό θα ακολουθήσει και το Συμβούλιο.
<P>
Ως εισηγήτρια για τη Βουλγαρία, αισθάνομαι ιδιαίτερη ικανοποίηση γιατί διαπιστώνω στη σχετική έκθεση της Επιτροπής ότι ανταμείβονται οι προσπάθειες που κατέβαλε η χώρα αυτή: η μακροοικονομική σταθερότητα είναι εξασφαλισμένη κατά το μεγαλύτερο μέρος, ο πληθωρισμός μειώθηκε δραστικά, ο τραπεζικός τομέας έχει τεθεί υπό έλεγχο, ενώ η μεταρρύθμιση του γεωργικού τομέα και η προαγωγή των ΜΜΕ θα έπρεπε να έχουν υψηλότερη προτεραιότητα. Όσον αφορά τη μεταρρύθμιση του διοικητικού μηχανισμού, η νέα νομοθεσία έχει ήδη εγκριθεί καθ'ολοκληρίαν από το Κοινοβούλιο. Το θέμα είναι πλέον να εφαρμοστούν στην πράξη οι μεταρρυθμίσεις αυτές, χωρίς να προκληθεί η εντύπωση ότι η αναδιάρθρωση συντελείται με βάση κομματικές συμπάθειες. Επίσης, έχουν αναληφθεί σημαντικές νομοθετικές πρωτοβουλίες για να προωθηθεί η αποκέντρωση.
<P>
Υπάρχουν δύο θέματα που αφορούν τις σχέσεις της Ευρωπαϊκής Ένωσης με τη Βουλγαρία και που προξενούν ιδιαίτερες δυσκολίες. Πρόκειται αφενός, για την υποχρέωση θεώρησης. Όσον αφορά το σημείο αυτό οι απόψεις του Κοινοβουλίου και της Επιτροπής συμπίπτουν, αλλά ο πολιτικός απεγκλωβισμός του θέματος στο Συμβούλιο θα αργήσει. Συνεπώς, το Κοινοβούλιο θα εξακολουθήσει να απευθύνει σαφή μηνύματα για την ανεύρεση πολιτικής λύσης. Γνωρίζουμε όμως ότι θα πρέπει μάλλον να καταβληθούν κάποιες ιδιαίτερες προσπάθειες για να επιτευχθεί η μέγιστη δυνατή απλοποίηση των διοικητικών διαδικασιών, προκειμένου να βελτιωθούν κάπως τα πράγματα για τους πολίτες της Βουλγαρίας, εν αναμονή της γενικότερης πολιτικής διευθέτησης του θέματος.
<P>
Το δεύτερο πρόβλημα αφορά βεβαίως την ενεργειακή πολιτική της Βουλγαρίας. Το Κοινοβούλιο αναγνωρίζει τις προσπάθειες που έχουν γίνει μέχρι σήμερα για να χαραχθεί τουλάχιστον μία ενεργειακή στρατηγική με μεσοπρόθεσμο χαρακτήρα, διαφωνούμε όμως παντελώς με την πρόταση της κυβέρνησης να αναβληθεί για το απώτερο μέλλον η προθεσμία για το κλείσιμο των τεσσάρων πρώτων μονάδων του Kozloduy και μάλιστα μέχρι το 2012, κάτι που δεν μπορούμε σε καμία περίπτωση να αποδεχθούμε. Κατά τη γνώμη μας, το θέμα αφορά κατά πρώτο και κύριο λόγο την ασφάλεια του πληθυσμού της Βουλγαρίας, οπωσδήποτε όμως και την ασφάλεια άλλων ευρωπαίων πολιτών, γι'αυτό και πρέπει να καταβληθούν προσπάθειες για να εφαρμοστεί όπως πρέπει η Συμφωνία για την Πυρηνική Ασφάλεια του 1993.
<P>
Ευχόμαστε στην κυβέρνηση και τον πληθυσμό της Βουλγαρίας κάθε επιτυχία στα πλαίσια της διαδικασίας προσχώρησης και ελπίζουμε από τα βάθη της ψυχής μας ότι το Συμβούλιο θα ακολουθήσει στη Βιέννη το ρυθμό της Επιτροπής και ότι δεν θα αναβάλλει το θέμα, αλλά θα προχωρήσει ταχέως με τη διεύρυνση.

<SPEAKER ID=74 NAME="Van den Broek">
Kύριε Πρόεδρε, στις 4 Νοεμβρίου είχα την τιμή να ανακοινώσω στο Κοινοβούλιο τη δημοσίευση της πρώτης σειράς των εκθέσεων προόδου των 12 υποψηφίων χωρών, οι οποίες οδεύουν προς ένταξη στην ΕΕ. Από τις 4 Νοεμβρίου και έπειτα, οι εκθέσεις της Επιτροπής αποτέλεσαν το αντικείμενο εξονυχιστικής μελέτης, ιδιαίτερα από τις ίδιες τις υποψήφιες χώρες όπως επίσης και από τα κράτη μέλη και το Ευρωπαϊκό Κοινοβούλιο. Βρίσκομαι στην ευχάριστη θέση να δηλώσω ότι, εάν εξαιρέσουμε μία ή δύο ήπιες και κατά κάποιο τρόπο κατανοητές εκφράσεις δυσαρέσκειας εκ μέρους ορισμένων υποψηφίων χωρών, η αντίδρασή τους απέναντι στο έργο της Επιτροπής υπήρξε θετική. Πράγματι, οι υποψήφιες χώρες επέδειξαν ως επί το πλείστον, την προθυμία τους να ανταποκριθούν εποικοδομητικά στην ανάλυση της Επιτροπής.
<P>
Είναι ευπρόσδεκτη αυτή η ευκαιρία για μία εις βάθος συζήτηση στο Κοινοβούλιο αναφορικά με τη διεύρυνση. Ακούσαμε σήμερα το απόγευμα τις εκθέσεις των εισηγητών, τις οποίες επιδοκιμάζω σε μεγάλο βαθμό. Οι εισηγητές παρουσίασαν τις προτάσεις ψηφίσματος για κάθε μία από τις πέντε «προ εντός» χώρες της Κεντρικής Ευρώπης.
<P>
Θα ήθελα να πω τώρα κάτι ακόμη για την άποψη της Επιτροπής σε ό, τι αφορά αυτές τις πέντε υποψήφιες χώρες και επίσης θα απαντήσω ευχαρίστως στο τέλος της συζήτησης σε οποιαδήποτε σημεία ή ερωτήματα θίξουν οι αξιότιμοι βουλευτές. Θα ξεκινήσω υπενθυμίζοντας ότι η διεύρυνση είναι μία διαδικασία που αφορά όχι πέντε αλλά δεκατρείς χώρες. Υπό αυτό το πρίσμα, θα ήθελα να πω στον κ. Caccavale ότι η διαφορά μεταξύ «εντός» και «προ εντός» χωρών δεν οδηγεί την Επιτροπή στο σκεπτικό διαφόρων ομάδων υποψηφίων χωρών. Θα επανέλθω στο συγκεκριμένο σημείο στο τέλος της παρέμβασής μου.
<P>
Η Επιτροπή δημοσίευσε συνεπώς 12 εκθέσεις προόδου οι οποίες καλύπτουν τις 10 υποψήφιες χώρες από την Κεντρική και Ανατολική Ευρώπη, την Τουρκία και την Κύπρο. Η δέκατη τρίτη χώρα, η Μάλτα, κατέστησε ξανά ενεργή την αίτησή της για ένταξη τον Σεπτέμβριο. Ασφαλώς και είναι ευπρόσδεκτο το γεγονός. Όπως γνωρίζετε, έχει ανακοινωθεί ότι η αναθεώρηση της γνωμοδότησης του 1993 για τη Μάλτα θα οριστικοποιηθεί, ελπίζω, μέχρι τα μέσα του Φεβρουαρίου του επόμενου έτους.
<P>
Επιστρέφοντας τώρα στις εκθέσεις προόδου των χωρών της Κεντρικής Ευρώπης, θα ήθελα να τονίσω εξ αρχής ότι η ανάλυση της Επιτροπής διεξήχθη με αντικειμενικό και αμερόληπτο τρόπο και χωρίς καμία πολιτική προκατάληψη. Η αξιολόγησή μας βασίστηκε στα ίδια ακριβώς κριτήρια της Κοπεγχάγης και της Μαδρίτης όπως και οι γνωμοδοτήσεις του προηγούμενου έτους. Προκειμένου να υπάρξει ισότιμη μεταχείριση όλων των υποψηφίων χωρών, οι εκθέσεις καλύπτουν μόνο τις αποφάσεις ή τα μέτρα τα οποία όντως ελήφθησαν ή εφαρμόσθηκαν έπειτα από τις γνωμοδοτήσεις του προηγούμενου έτους. Τα νομοθετικά μέτρα που έχουν δρομολογηθεί, αφού υιοθετηθούν, θα τονισθούν στις προσεχείς εκθέσεις. Η ανάλυσή μας καταδεικνύει ότι η σφαιρική διαδικασία διεύρυνσης εξελίσσεται σε γενικές γραμμές θετικά και ότι οι υποψήφιες χώρες διατηρούν grosso modo μία ορμή προς τη διεύρυνση.
<P>
Θα παραθέσω τώρα μία μικρή περίληψη των ευρημάτων μας για κάθε χώρα. Σε γενικές γραμμές, τα επιτεύγματα των εν λόγω χωρών ενεθάρρυναν αρκετά την Επιτροπή. Θα μιλήσω πρώτα για τη Σλοβακία. Πέρυσι, η Επιτροπή θεώρησε ότι η Σλοβακία ήταν η μόνη υποψήφια χώρα η οποία δεν πληρούσε τα πολιτικά κριτήρια της Κοπεγχάγης. Ωστόσο, έπειτα από τις γενικές εκλογές του προηγούμενου μήνα μία νέα κυβέρνηση ανέλαβε την εξουσία και μία νέα ώθηση για πολιτικές και οικονομικές μεταρρυθμίσεις είναι πλέον ορατή. Αυτή ήταν εξάλλου η εντύπωση που αποκομίσαμε και από την πρόσφατη επίσκεψη των εκπροσώπων της νέας κυβέρνησης, με επικεφαλής τον νέο πρωθυπουργό κ. Dzurinda, στις Βρυξέλλες. Η νέα πολιτική κατάσταση στη Σλοβακία, αποτέλεσμα των πρόσφατων βουλευτικών εκλογών, φέρνει τη χώρα ένα σημαντικό βήμα πιο κοντά στην ένταξη στην ΕΕ. Θα πρέπει να υπογραμμίσω ωστόσο, ότι η Σλοβακία θα εξακολουθήσει να αντιμετωπίζεται με τον ίδιο ακριβώς τρόπο όπως και οι υπόλοιπες υποψήφιες χώρες, δηλαδή με βάση τα κριτήρια της Κοπεγχάγης.
<P>
Κατά συνέπεια, η Επιτροπή θα συστήσει την έναρξη των διαπραγματεύσεων υπό τον όρο ότι οι πολιτικοί θεσμοί της χώρας θα επιδείξουν την ικανότητά τους να λειτουργούν με σταθερό και δημοκρατικό τρόπο. Είναι επίσης απαραίτητο πριν την έναρξη των διαπραγματεύσεων να πιστοποιηθεί ότι η Σλοβακία έχει λάβει μέτρα προς επανόρθωση της οικονομικής της κατάστασης και επίσης ότι έχει εισαγάγει μεγαλύτερη διαφάνεια στη λειτουργία της. Γνωρίζετε ότι αυτό υπήρξε ένα από τα κύρια στοιχεία σχετικά με τα οικονομικά κριτήρια για το οποίο υπήρξαμε επικριτικοί στην έκθεσή μας - ή τουλάχιστον δηλώσαμε ότι η νέα κυβέρνηση θα πρέπει να αντιμετωπίσει την κατάσταση που κληρονόμησε.
<P>
Επίσης, στο πλαίσιο αυτό, μολονότι θεωρώ ιδιαίτερα ευπρόσδεκτη και κατανοητή την έκκληση του κ. Wiersma να υπάρξει μία προσωρινή έκθεση της Επιτροπής, θα ήταν εξαιρετικά δύσκολο για εμάς να εκπονήσουμε προσωρινή έκθεση για δραστηριότητες οι οποίες αναμένεται να ξεκινήσουν τους επόμενους μήνες και να καταλήξουμε σε συγκεκριμένα συμπεράσματα για τα οικονομικά σημεία τα οποία προς το παρόν δεν μας δίδουν τη δυνατότητα να συστήσουμε την έναρξη των διαπραγματεύσεων. Συμφωνώ απολύτως με τον εισηγητή ότι η πολιτική αλλαγή η οποία φαίνεται να πραγματοποιείται έπειτα από τις βουλευτικές εκλογές, όπως άλλωστε συμπεραίνουμε και στην έκθεσή μας, μας δίδει την ελπίδα ότι στο εγγύς μέλλον θα μπορέσουμε να συστήσουμε την έναρξη των διαπραγματεύσεων. Ως προς αυτό το σημείο σας παραπέμπω στα συμπεράσματα της έκθεσης.
<P>
Όσον αφορά τη Λετονία, η γνωμοδότηση της Επιτροπής τον προηγούμενο χρόνο κατέληγε στο συμπέρασμα ότι η συγκεκριμένη χώρα πληρούσε τα πολιτικά κριτήρια για την ένταξη, αν και δηλώσαμε τότε ότι ανευρέθησαν ορισμένες αδυναμίες, ιδιαίτερα σε ό, τι αφορά την ενσωμάτωση των ατόμων άνευ ιθαγένειας. Ο εισηγητής εξάλλου αναφέρθηκε και σε αυτό. Φέτος, εξαίρουμε στην έκθεση το θετικό αποτέλεσμα του δημοψηφίσματος για τον νόμο περί ιθαγένειας, ο οποίος έδωσε σημαντική ώθηση σε αυτή τη διαδικασία ενσωμάτωσης. Θα διευκολύνει ασφαλώς την πολιτογράφηση των μη-εχόντων την ιθαγένεια και των άστεγων παιδιών. Έπειτα από το δημοψήφισμα προβήκαμε σε μία ανακοίνωση για το συγκεκριμένο θέμα.
<P>
Όσον αφορά την οικονομία, η Λετονία σημείωσε εντυπωσιακή πρόοδο τους τελευταίους δώδεκα μήνες. Η αύξηση του ΑΕγχΠ είναι μεγάλη και ο πληθωρισμός συνεχίζει την πτωτική πορεία του. Η Λετονία προσεγγίζει πλέον την εκπλήρωση του κριτηρίου περί της λειτουργικής οικονομίας της αγοράς. Υστερεί όμως προς το παρόν, καθώς τα στοιχεία για τη μεταρρύθμιση δεν είναι αρκετά σημαντικά. Θα πρέπει ακόμη να καλύψει τα κενά στο κανονιστικό της πλαίσιο, ειδικά στον χρηματοοικονομικό τομέα, όπως επίσης και να απλοποιήσει το νομικό πλαίσιο για τις επιχειρήσεις και να εδραιώσει τη σταθερότητα στο μακροοικονομικό επίπεδο. Αλλά εάν η Λετονία διατηρήσει την ορμή για μεταρρυθμίσεις, είναι πιθανό το επόμενο έτος να επιβεβαιωθεί ότι η Λετονία θεωρείται ως πληρούσα τα οικονομικά κριτήρια και συνεπώς να προταθεί στο τέλος του επόμενου έτους η έναρξη των διαπραγματεύσεων.
<P>
Συμφωνώ επίσης με τον εισηγητή ότι η Λιθουανία σημείωσε πρόσφατα σημαντική πρόοδο. Η Επιτροπή επιβεβαίωσε την άποψή της με τη γνωμοδότηση ότι η Λιθουανία πληροί τα πολιτικά κριτήρια, εντούτοις, θα πρέπει να εντείνει τον αγώνα της εναντίον της διαφθοράς και να επιδιώξει τη μεταρρύθμιση του δικαστικού συστήματος. Υπήρξαν πρόοδοι στην οικονομική μεταρρύθμιση, όμως είναι σωστό να πούμε ότι οι εμπειρογνώμονές μας, έπειτα από την ανάλυσή τους, κατέληξαν στο συμπέρασμα ότι η Λιθουανία δεν μπορεί να θεωρηθεί επί του παρόντος ως πληρούσα απολύτως τα οικονομικά κριτήρια, ιδιαίτερα καθώς πολλές αποφάσεις πολιτικής ελήφθησαν μόλις πρόσφατα και επίσης επειδή ελλείπουν ικανοποιητικά σταθερά στοιχεία για τις μεταρρυθμίσεις. Έτσι, απαιτούνται επιπλέον μέτρα και ορισμένες πρόσφατες εξελίξεις θα πρέπει να ελεγχθούν στην πράξη. Οι ιδιωτικοποιήσεις θα πρέπει να ολοκληρωθούν και, για να παραθέσω ένα παράδειγμα, ο νόμος περί πτώχευσης δεν έχει χρησιμοποιηθεί για πολύ καιρό τώρα ώστε να μπορούμε να αξιολογήσουμε τον αντίκτυπο αυτού του πολύ σημαντικού νέου νόμου.
<P>
Όσον αφορά τον πυρηνικό σταθμό Ignalina, το γενικό συμπέρασμα της Επιτροπής για τη Λιθουανία δεν βασίσθηκε στην κατάσταση του εν λόγω πυρηνικού σταθμού. Διατύπωσα εν συντομία τους λόγους για τους οποίους η Λιθουανία δεν πληροί ακόμη τα οικονομικά κριτήρια για έναρξη των διαπραγματεύσεων. Από την άλλη, ελπίζουμε ότι η Λιθουανία θα παρουσιάσει μία ικανοποιητική και περιεκτική ενεργειακή στρατηγική και ότι θα προβεί εκ νέου στη ρητή δέσμευση ότι δεν θα υπάρξει επαναλειτουργία της μονάδας 1 του Ignalina. Eντούτοις, δηλώνω ξανά ότι δεν οδηγηθήκαμε στο συμπέρασμα να μην ξεκινήσουν ακόμη οι διαπραγματεύσεις, εξαιτίας της κατάστασης αυτού του πυρηνικού σταθμού. Εάν κοιτάξετε τα συμπεράσματα στην έκθεσή μας για τη Λιθουανία, θα ανακαλύψετε ένα ξεκάθαρο κίνητρο το οποίο ανοίγει την προοπτική για έναρξη των διαπραγματεύσεων στο προσεχές μέλλον.
<P>
Η Βουλγαρία πληροί τα πολιτικά κριτήρια και σημειώνει πρόοδο και στην εκπλήρωση των άλλων κριτηρίων για την ένταξη. Έχει προοδεύσει, κυρίως στον αγώνα ενάντια στη διαφθορά και στη μεταρρύθμιση του δικαστικού συστήματος, αλλά θα πρέπει να διευρύνει περαιτέρω τις προσπάθειές της. Επίσης έχει επιταχύνει τις προετοιμασίες για την υιοθέτηση του κοινοτικού κεκτημένου και σημείωσε σαφή πρόοδο στην εφαρμογή του δικαιώματος της πνευματικής ιδιοκτησίας, όπως επίσης και στις χρηματοπιστωτικές υπηρεσίες, κρίσιμα σημεία του προηγούμενου έτους. Αλλά, σε γενικές γραμμές η Βουλγαρία θα πρέπει να διασφαλίσει την εφαρμογή των νομοθετικών μέτρων μετά τη θέσπισή τους. Η εισηγήτρια, κυρία Aelvoet, ανέφερε τον ενεργειακό τομέα και ελπίζουμε ότι η Βουλγαρία θα επιταχύνει τις προσπάθειες προσαρμογής του συγκεκριμένου τομέα ώστε να προετοιμασθεί για την προσχώρηση στην ΕΕ. Μάλιστα, οι δεσμεύσεις για την οριστική διακοπή της λειτουργίας του πυρηνικού σταθμού Kozloduy δεν έχουν αντιμετωπισθεί καταλλήλως μέχρι τώρα. Βρισκόμαστε σε στενή επαφή με τις βουλγαρικές αρχές για να καταλήξουμε στα σωστά συμπεράσματα επ' αυτού.
<P>
Η Βουλγαρία δεν πληροί ακόμη τις προϋποθέσεις στον οικονομικό τομέα και υπολείπεται ακόμη σημαντικό έργο για να πράξει. Παράλληλα, η σημαντική πρόοδος που έχει επιτευχθεί παρέχει λόγους ικανοποίησης, ιδιαίτερα η συνολική σταθεροποίηση της οικονομίας. Η κυβέρνηση εξακολουθεί να δείχνει αποφασιστικότητα ως προς τη δέσμευσή της για μεταρρυθμίσεις. Στις προτεραιότητες της προσεχούς περιόδου θα πρέπει να περιλαμβάνονται οι ιδιωτικοποιήσεις με διαφανείς διαδικασίες καθώς και η βιομηχανική αναδιάρθρωση.
<P>
Τελευταία αλλά όχι ήσσονος σημασίας, η Ρουμανία πληροί τα πολιτικά κριτήρια, αλλά χρειάζεται να πραγματοποιηθούν συντονισμένες προσπάθειες για να εκριζωθεί η διαφθορά και να ενισχυθεί η δημόσια διοίκηση. Θα πρέπει να δοθεί ιδιαίτερη προσοχή στη βελτίωση του έργου των δικαστηρίων και στην προστασία των ατομικών ελευθεριών και των δικαιωμάτων των Ρομ. Σπεύδω να δηλώσω ότι σε ό, τι αφορά τα δικαιώματα των Ρομ, πολλές υποψήφιες χώρες έχουν ακόμη πολύ έργο μπροστά τους, προκειμένου να διασφαλίσουν την εξάλειψη του κοινωνικού αποκλεισμού και των διακρίσεων. Η ρουμανική οικονομία, δυστυχώς, επιδεινώθηκε από τον καιρό της γνωμοδότησης. Σε αυτό το συμπέρασμα κατέληξε επίσης και ο εισηγητής κ. Bernard-Raymond, και η έκθεση προόδου περιγράφει με λεπτομέρειες τί πρέπει να γίνει. Γνωρίζουμε ότι οι ρουμανικές αρχές έχουν επίγνωση της επείγουσας φύσης και της σημασίας του προβλήματος και συνεργαζόμαστε πολύ στενά μαζί τους για να τις βοηθήσουμε να θεσπίσουν τα απαραίτητα μέτρα.
<P>
Προφανώς, θα μπορούσα να υπεισέλθω σε περισσότερες λεπτομέρειες, αλλά οι αξιότιμοι βουλευτές έχουν στη διάθεσή τους τις πολύ λεπτομερείς εκθέσεις, έτσι θα ολοκληρώσω λέγοντας ότι με βάση τις διάφορες αξιολογήσεις μας η Επιτροπή δεν θεώρησε απαραίτητο να προβεί σε νέες συστάσεις για την έναρξη διαπραγματεύσεων. Εντούτοις, προσπάθησε να παράσχει σαφείς προοπτικές ως προς αυτό, οι οποίες περιλαμβάνονται στα συμπεράσματά μας. Μπορούμε να πούμε ότι οι υποψήφιες χώρες κατέβαλαν προσπάθειες για να διατηρήσουν την ορμή και η Επιτροπή συνέβαλε σε αυτό, όπως και θα συνεχίσει να συμβάλλει. Θα ήθελα να επαναλάβω ότι ο μόνος τρόπος για να διατηρήσουμε την αξιοπιστία της διαδικασίας, για να μην αναφέρω την αξιοπιστία της Επιτροπής, είναι να συνεχίσουμε το έργο μας επί της συμφωνηθείσας βάσης ότι κάθε υποψήφια χώρα θα κριθεί με βάση τα δικά της θετικά σημεία. Υπό αυτή την έννοια, επαναλαμβάνω ότι δεν κάνουμε λόγο για «προ-εντός» και «εντός» χώρες, σαν να ανήκουν σε δύο διαφορετικές ομάδες, οι οποίες θα παραμένουν πάντοτε ξεχωριστές. Η σύσταση για έναρξη των διαπραγματεύσεων θα πρέπει να συμβεί όταν η υποψήφια χώρα θα έχει πραγματοποιήσει επαρκείς προετοιμασίες οι οποίες να δικαιολογούν μια τέτοια κίνηση. Προφανώς, το ίδιο ισχύει και για την ένταξη, η οποία θα πραγματοποιηθεί όταν κάθε υποψήφια χώρα θα είναι έτοιμη.
<P>
Τέλος, ελπίζω πραγματικά, όπως και οι εισηγητές, ότι η Σύνοδος Κορυφής της Βιέννης την επόμενη εβδομάδα θα δώσει περαιτέρω ενθάρρυνση και θα εκφράσει την ευχή να διατηρηθεί η ορμή προς τη διαδικασία διεύρυνσης, καθώς επίσης και ότι θα επιβεβαιώσει τη σταθερή δέσμευσή της σε αυτή τη διαδικασία. Ελπίζω ότι τους προσεχείς μήνες, υπό τη νέα προεδρία, τα κράτη μέλη θα συνειδητοποιήσουν τις προετοιμασίες για τη διεύρυνση, στις οποίες πρέπει να προβούν. Αυτό θα ήταν το πιο ενθαρρυντικό μήνυμα προς τις υποψήφιες χώρες, επειδή διαβάζοντας τις εφημερίδες τους θα μπορούσε να σχηματισθεί η εντύπωση ότι η Ευρωπαϊκή Ένωση είναι τόσο πολύ απορροφημένη από τα εσωτερικά της προβλήματα, ώστε η ίδια αποτυγχάνει να διατηρήσει την ορμή που θα της επιτρέψει να ανταποκριθεί θετικά στις προσπάθειες των υποψηφίων χωρών να βαδίσουν επιτυχώς στη διαδικασία διεύρυνσης.

<SPEAKER ID=75 LANGUAGE="EN" NAME="Titley">
Κύριε Πρόεδρε, θα ήθελα να ξεκινήσω επαναλαμβάνοντας ότι η Ομάδα του Ευρωπαϊκού Σοσιαλιστικού Κόμματος καλωσορίζει τη διεύρυνση και θεωρεί ότι θα πρέπει να υπάρξει μια σφαιρική διαδικασία χωρίς επιφυλάξεις και κλειστές ομάδες χωρών, όπου κάθε χώρα θα κρίνεται αποκλειστικά με βάση τα δικά της θετικά σημεία, ανεξάρτητα από το τί συμβαίνει αλλού. Ωστόσο, θα πρέπει να αναγνωρίσουμε ότι η διαδικασία στην οποία εμπλεκόμαστε δεν είναι αγώνας ταχύτητας 100 μέτρων αλλά ένας μαραθώνιος. Μία χώρα, η οποία τρέχει ολοταχώς και προηγείται επί του παρόντος, ίσως δεν μπορέσει να διατηρήσει αυτόν τον ρυθμό. Ομοίως, μία χώρα, η οποία τώρα έχει μείνει πίσω, ίσως τελικά καταφέρει να ξεπεράσει τις άλλες.
<P>
Συνεπώς, δεν θα πρέπει να επηρεαστούμε υπερβολικά από ξαφνικές βραχυπρόθεσμες πρωτοβουλίες, αλλά είναι προτιμότερο να κρίνουμε με βάση τα μακροπρόθεσμα μέτρα που λαμβάνουν οι κυβερνήσεις και από την αειφορία των μεταρρυθμιστικών προγραμμάτων τους. Οτιδήποτε άλλο θα προκαλέσει αδικαιολόγητες προσδοκίες τόσο στις υποψήφιες χώρες όσο και στους πολίτες της Ευρωπαϊκής Ένωσης. Οφείλουμε να συνειδητοποιήσουμε και να ενθυμούμαστε ότι, σε οποιεσδήποτε λύσεις και αν καταλήξουμε, αυτές θα πρέπει να είναι αποδεκτές από τους πολίτες της Ευρωπαϊκής Ένωσης και τις υποψήφιες χώρες και σε πολλές περιπτώσεις θα πρέπει να εγκριθούν με δημοψήφισμα.
<P>
Η Σλοβακία σημείωσε τεράστια πολιτική πρόοδο την οποία πρέπει να αναγνωρίσουμε. Αλλά, χρειάζεται να διαπιστώσουμε εάν η νέα κυβέρνησή της είναι σε θέση να εκπληρώσει τις δεσμεύσεις της. Ομοίως, και η Λετονία σημείωσε τεράστια πρόοδο, ιδιαίτερα σε ό, τι αφορά το δημοψήφισμα για την ιθαγένεια. Όμως και πάλι θα πρέπει να δούμε εάν η νέα κυβέρνηση είναι σε θέση να διατηρήσει την πρόοδο αυτή. Η Λετονία και η Λιθουανία προόδευσαν εξαιρετικά στον οικονομικό τομέα, αλλά, όπως υπέδειξε και ο Επίτροπος κ. van den Broek, θα πρέπει να δούμε εάν μπορούν να διατηρήσουν αυτή την πρόοδο. Ομοίως, η Βουλγαρία σημείωσε μεγάλη πρόοδο έπειτα από ένα κακό ξεκίνημα, ωστόσο από τη γνωμοδότηση της Επιτροπής διαπιστώνεται ότι αρχίζει να οπισθοχωρεί.
<P>
Θα πρέπει να διασφαλίσουμε την ύπαρξη της δέουσας εφαρμογής και εκτέλεσης του κεκτημένου της Ευρωπαϊκής Ένωσης. Η θέσπιση νομοθεσίας δεν αρκεί, θα πρέπει να μπορεί και να εφαρμοσθεί. Για τον λόγο αυτό διαφωνώ με όσους υποστηρίζουν ότι θα πρέπει να ξεκινήσουμε τώρα διαπραγματεύσεις με τη Λετονία και τη Λιθουανία. Θα πρέπει να επιδείξουμε ευελιξία, να αναζητήσουμε την ευκαιρία να ξεκινήσουμε διαπραγματεύσεις το συντομότερο δυνατό, αλλά ας μην σπεύσουμε σε αυτή τη διαδικασία από το φόβο μήπως την υπονομεύσουμε.
<P>
Υπάρχουν δύο θέματα στα οποία θα πρέπει να επιστήσουμε την προσοχή μας. Πρώτον, το θέμα της πυρηνικής ασφάλειας. Γνωρίζουμε ότι οι αντιδραστήρες σοβιετικού τύπου της Κεντρικής και Ανατολικής Ευρώπης δεν μπορούν να αναβαθμισθούν με ασφάλεια και λογικό κόστος. Όλες οι χώρες θα πρέπει να έχουν μία περιεκτική ενεργειακή στρατηγική, η οποία να ευθυγραμμίζεται πλήρως με τις συμφωνίες για τον Λογαριασμό Πυρηνικής Ασφάλειας, προτού μπορέσουν να προσχωρήσουν στην Ευρωπαϊκή Ένωση. Ο κ. Kristoffersen ανέφερε τoν πυρηνικό σταθμό Ignalina. Η Λιθουανία συμφώνησε να παύσει οριστικά τη λειτουργία του πυρηνικού σταθμού Ignalina όταν οι σωλήνες πίεσης χρειαστούν αντικατάσταση. Οι συζητήσεις των ομάδων των εμπειρογνωμώνων δεν θα πρέπει να μας αποσπάσουν από αυτό. Η επαναλειτουργία δεν είναι εφικτή.
<P>
Τέλος, θα ήθελα να τονίσω όσα είπε ο κ. van den Broek για τη διαφθορά. Οι πολίτες δεν θα αποδεχθούν μία διευρυμένη Ευρώπη, η οποία να παρέχει ευκαιρίες μόνο σε διεφθαρμένους υπαλλήλους, βαρόνους ναρκωτικών, γκάνγκστερς και παιδεραστές. Θα πρέπει να αναλάβουμε δράση στο συγκεκριμένο θέμα.

<SPEAKER ID=76 LANGUAGE="DE" NAME="Rόbig">
Κύριε Πρόεδρε, αξιότιμοι συνάδελφοι, εξ ονόματος της ομάδας του Ευρωπαϊκού Λαϊκού Κόμματος θέλω να ευχαριστήσω τον Eπίτροπο van den Broek για την πολύ αποδοτική εργασία του στο πλαίσιο της Επιτροπής. Eπιστρέψτε μου όμως να δώσω και τα συγχαρητήριά μου στην νέα κυβέρνηση της Σλοβακίας και ιδιαίτερα στον σλοβακικό λαό που εξέλεξε την κυβέρνηση αυτή με δημοκρατικές διαδικασίες. Από τον Οκτώβριο η προοπτική της ένταξης έχει αρχίσει να αλλάζει. Η νέα κυβέρνηση υπό τον πρωθυπουργό Dzurinda δήλωσε ήδη κατά την πρώτη τοποθέτησή της στο Ευρωπαϊκό Κοινοβούλιο στο Στρασβούργο ότι επιθυμεί να επιταχύνει τη διαδικασία προσχώρησης. Οι προσπάθειες αυτές θα πρέπει να εκτιμηθούν αντίστοιχα και από τη δική μας την πλευρά
<P>
Οι δημοκρατικές δυνάμεις στη Σλοβακία χρειάζονται ένα σαφές μήνυμα από την πλευρά της Ευρωπαϊκής Ένωσης το οποίο θα επιβεβαιώνει ότι ακολουθούν τον σωστό δρόμο. Η επικείμενη Διάσκεψη Κορυφής στη Βιέννη είναι η κατάλληλη ευκαιρία. Από τη Βιέννη πρέπει να δοθεί το μήνυμα ότι μέσω μίας διαρκούς πολιτικής σταθεροποίησης η Σλοβακία θα μπορέσει να εισέλθει το ταχύτερο δυνατόν στην ομάδα των κρατών με τα οποία έχουν ήδη αρχίσει οι διαπραγματεύσεις ένταξης. Η Επιτροπή δεν θα πρέπει να κάνει μία τελική έκθεση για τη Σλοβακία, αλλά το Συμβούλιο θα πρέπει, στο πλαίσιο μίας πρόσθετης έκθεσης της Επιτροπής στο πρώτο εξάμηνο του 1999, να εκφέρει γνώμη σχετικά με την αίτηση της Σλοβακίας για ένταξη.
<P>
Τα κριτήρια της Κοπεγχάγης που έχουν μέχρι σήμερα καθοριστική σημασία κατά την αξιολόγηση των αιτήσεων ένταξης πρέπει να εκπληρωθούν το συντομότερο δυνατόν. Πιστεύω ότι με τη Σλοβακία έχει επιτευχθεί πραγματικά ένα άνοιγμα προς μία νέα εποχή στην ευρωπαϊκή ιστορία.

<SPEAKER ID=77 LANGUAGE="NL" NAME="Bertens">
Κύριε Πρόεδρε, η Ομάδα των Φιλελευθέρων θα ήθελε να επαινέσει την Επιτροπή για το έργο της, την έκθεση για την πρόοδο που σημειώθηκε στα υποψήφια κράτη μέλη, από την οποία προκύπτει σαφώς ότι όλες οι υποψήφιες χώρες πρέπει ακόμη να κάνουν πολλά. Η έναρξη των διαπραγματεύσεων δεν εγγυάται βεβαίως την προσχώρηση. Δεν πρόκειται παρά για ένα δείγμα εκτίμησης για την πρόοδο που έχει σημειωθεί. Παρεμπιπτόντως, οι κυβερνήσεις της Τσεχίας και της Σλοβακίας πρέπει να συνειδητοποιήσουν ότι δεν έχουν φθάσει ακόμα εκεί που θα έπρεπε. Η Επιτροπή προειδοποιεί εκείνους που θα τηρήσουν στάση επανάπαυσης. Ορθώς άλλωστε. Η συστηματική που επελέγη αυξάνει το δυναμισμό και οδηγεί στην υπέρβαση αδιεξόδων, όπως συνέβη, για παράδειγμα, με το θέμα της ιθαγένειας στη Λετονία.
<P>
Στο Κοινοβούλιο επικρατεί μερική σύγχυση ως προς την πρόοδο των διαπραγματεύσεων. Πρέπει να προσέξουμε ώστε να μην δώσουμε λάθος μήνυμα στις υποψήφιες χώρες. Η απάντησή μας πρέπει να είναι εποικοδομητική, αλλά να στηρίζεται σε ρεαλιστικές προσδοκίες. Σε συμφωνία με το ψήφισμα που υιοθετήσαμε ακριβώς πριν από ένα χρόνο, υποβάλλεται κάθε χρόνο έκθεση για την πρόοδο που σημειώνεται. Κατά τη γνώμη μου, η επιθυμία να υποβάλλεται έκθεση κάθε εξάμηνο, που εκφράστηκε από ορισμένες πολιτικές ομάδες στο Σώμα, είναι απλώς απόρροια της αναποφασιστικότητας. Η πολιτική μου ομάδα είναι αντίθετη προς τις άσκοπες επιβαρύνσεις και, κατά τη γνώμη μου, η Επιτροπή είναι πολύ απασχολημένη για να μπορεί κάθε εξάμηνο να καταρτίζει μια τέτοια έκθεση. Επιπλέον, δεν πρέπει να προξενούμε την εντύπωση ότι η συμμετοχή στην ομάδα 2 σημαίνει ότι οι υποψήφιοι έχουν μπει στο ψυγείο. Αυτό άλλωστε φαίνεται από την πρόοδο που σημειώθηκε στη Λιθουανία και τη Λετονία.
<P>
Εκτιμώντας τις διάφορες πτυχές του θέματος, η πολιτική μου ομάδα επιλέγει την έναρξη διαπραγματεύσεων με τη Λετονία και τη Λιθουανία. Όντως, οι χώρες αυτές είχαν φθάσει στο επίπεδο της Εσθονίας τον Ιούλιο του 1997.

<SPEAKER ID=78 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, οι βουλευτικές εκλογές που διεξήχθησαν κατά τα τέλη Σεπτεμβρίου στη Σλοβακία επιβεβαίωσαν αυτό για το οποίο εγώ προσωπικά δεν αμφέβαλα ποτέ, ότι το σύνολο των πολιτικών υπεύθυνων, όπως και ο λαός της Σλοβακίας, είναι έντονα προσηλωμένοι στις αρχές της δημοκρατίας και του σεβασμού των θεμελιωδών ελευθεριών. Και εάν, στο πρόσφατο παρελθόν, οι διαφορές μεταξύ της πλειοψηφίας και της αντιπολίτευσης ορισμένες φορές προσέλαβαν ένα κάπως ζωηρό ύφος δεν αποτελεί αυτό απόδειξη μίας δημοκρατικής ζωτικότητας για την οποία πρέπει να είμαστε ευτυχείς;
<P>
Αφού παρασχέθηκε αυτή η απόδειξη, εύχομαι, όπως και ο εισηγητής κ. Wiersma, ότι η Σλοβακία θα μπορέσει να συμμετάσχει, πριν τα τέλη του πρώτου εξαμήνου του 1999, στην ομάδα των κρατών της Κεντρικής και Ανατολικής Ευρώπης με τα οποία η ΕΕ ξεκινά επίσημα τις διαπραγματεύσεις προσχώρησης. Γνωρίζουμε ότι ο σλοβακικός λαός στη μεγάλη πλειοψηφία του επιθυμεί αυτή την προσχώρηση, γιατί η ιστορία και ο πολιτισμός του ανήκουν στη μεγάλη Ευρώπη την οποία θέλουμε να οικοδομήσουμε μαζί.
<P>
Αναβολή της προσχώρησής τους, σε σχέση προς τους γείτονές τους, θα είχε απόλυτα καταστρεπτικές ψυχολογικές και πολιτικές συνέπειες τις οποίες πρέπει να αποφύγουμε με κάθε θυσία. Δεν αμφιβάλλω, επίσης, ούτε και για τη βούληση του σλοβακικού λαού να συμμορφωθεί προς τις απαιτήσεις που καθορίσθηκαν κατά τη διάσκεψη της Κοπεγχάγης ως κριτήρια προσχώρησης. Αναφορικά με την προστασία των μειονοτήτων, και ειδικότερα της ουγγρικής μειονότητας, παρατηρώ ότι η μειονότητα αυτή εκπροσωπείτο πάντα ανάλογα με την αριθμητική σημασία της στο σλοβακικό κοινοβούλιο, πράγμα το οποίο δεν συνέβαινε πάντα με τις άλλες μειονότητες στις άλλες χώρες της Κεντρικής και Ανατολικής Ευρώπης.
<P>
Είναι ορθό να διασφαλισθούν τα δικαιώματα, και ιδίως τα γλωσσικά, της εν λόγω μειονότητας. Όμως, η μειονότητα αυτή πρέπει να επιδείξει, επίσης, την αποφασιστικότητά της να ενταχθεί στο σλοβακικό έθνος και να παραιτηθεί από κάθε πειρασμό «αλυτρωτισμού», και εκφράζω την ικανοποίησή μου για το γεγονός ότι οι εκλεγμένοι αντιπρόσωποι της ουγγρικής μειονότητας συμμετέχουν εκ νέου στην κυβέρνηση. Εξάλλου, όπως και άλλες υποψήφιες χώρες, η Σλοβακία πρέπει να καταβάλει ακόμη τεράστιες προσπάθειες μεταρρύθμισης, προκειμένου να επιτύχει τη δύσκολη μετάβαση από μία οικονομία κεντρικού σχεδιασμού προς μία κοινωνική οικονομία της αγοράς και εμείς οι ευρωπαίοι έχουμε την υποχρέωση να βοηθήσουμε τους φίλους Σλοβάκους να αντιμετωπίσουν τις δυσκολίες αυτές.
<P>
Τέλος, διαπιστώνω με ικανοποίηση, μαζί με τον εισηγητή, ότι η οδός έχει ήδη ανοίξει προκειμένου η Σλοβακία να συμμετάσχει στην πρώτη ομάδα των χωρών που είναι υποψήφιες για προσχώρηση δεδομένου ότι οι ίδιοι, δεν έχω αμφιβολία, θα καταβάλουν τις απαραίτητες προσπάθειες για να ενταχθούν.

<SPEAKER ID=79 LANGUAGE="FI" NAME="Ojala">
Αξιότιμε κύριε Πρόεδρε, προτίθεμαι να μιλήσω για την κατάσταση των Ρομ, δηλαδή των τσιγγάνων στις υποψήφιες προς ένταξη χώρες για τις οποίες διεξάγεται ειδική συζήτηση. Σε ορισμένες από τις σχετικές εκθέσεις έχει εξεταστεί η κατάσταση των ρομ και άλλων εθνικών μειονοτήτων, όπως και σε ότι αφορά την περίπτωση της Ρουμανίας όπου έχει επισημανθεί η θέση των σεξουαλικών μειονοτήτων. Φοβούμαι εντούτοις, ότι σε περίπτωση που αρκεστούμε μονάχα στην εξέταση της θέσης των τσιγγάνων για κάθε χώρα ξεχωριστά στα πλαίσια των διαπραγματεύσεων διεύρυνσης, θα αντιμετωπίσουμε δυσκολίες. Οι τσιγγάνοι, δηλαδή οι Ρομ, αποτελούν μια πολύ εκτεταμένη ευρωπαϊκή μειονότητα. Σε όλες τις υποψήφιες χώρες, ακόμα και στην Λεττονία, η οποία αντιπροσωπεύθηκε σήμερα εδώ, υπάρχει μια μειονότητα των ρομ, αν και στην ίδια χώρα είναι αρκετά περιορισμένη. Τα προβλήματα των ρομ προκαλούν όμως μεγάλη ανησυχία. Για παράδειγμα στην Τσεχία, η οποία είναι στην κορυφή των υποψηφίων προς ένταξη χωρών, υπάρχουν πολύ μεγάλα προβλήματα. Θα ευχόμουν η Ευρωπαϊκή Ένωση να ήταν σε θέση να εντείνει την συνεργασία της με το Συμβούλιο της Ευρώπης, προκειμένου να βελτιωθεί η θέση των Ρομ.

<SPEAKER ID=80 LANGUAGE="SV" NAME="Gahrton">
Κύριε Πρόεδρε, σ' ένα άρθρο, στην εφημερίδα Dagens Nyheter ο Πρόεδρος της Λετονίας, Ulmanis, εκφράζει την έντονη ανησυχία του για το ολοένα και πιο χλιαρό ενδιαφέρον ορισμένων κοινοτικών κύκλων για την προς ανατολάς διεύρυνση της ΕΕ. Ιδιαίτερα μεγάλη ενόχληση προκάλεσε ο αυθαίρετος διαχωρισμός των υποψηφίων χωρών σε δύο ομάδες, ιδιαίτερα σ' ό, τι αφορά τη Βαλτική.
<P>
Όταν η Επιτροπή Εξωτερικών Υποθέσεων, Ασφάλειας και Αμυντικής Πολιτικής του Κοινοβουλίου επεξεργάστηκε τις εκθέσεις των κ.κ. Caccavale και Kristoffersen οι εισηγητές είχαν, μ' έναν εξαίρετο τρόπο, οδηγηθεί στο συμπέρασμα ότι δεν μπορεί να παρατηρηθεί πλέον καμία αξιόλογη διαφορά μεταξύ, από τη μία της Εσθονίας και από την άλλη της Λεττονίας και Λιθουανίας. Γι' αυτό υπήρχαν προτάσεις με περισσότερο έντονα αιτήματα περί ταχείας αναβάθμισης στην «πρώτη κατηγορία» αυτών των χωρών. Δυστυχώς, αυτή η απόπειρα ναυάγησε κυρίως, λόγω της ανίερης συμμαχίας μεταξύ εκπροσώπων του Βρετανικού Εργατικού Κόμματος και των Σουηδών Φιλελευθέρων.
<P>
Οι Πράσινοι είναι, φυσικά, υπέρ των φιλικών διατυπώσεων για τη Βαλτική - στην περίπτωση της Λιθουανίας, όμως, υπό τον όρο βέβαια να κλείσει ο πυρηνικός σταθμός Ignalina. Είναι σαφές, όμως, ότι όλο και περισσότεροι αρχίζουν να έχουν έντονες αμφιβολίες ενόψη μίας διεύρυνσης που μπορεί να διπλασιάσει τα κράτη μέλη της ΕΕ σε σχέση με σήμερα. Ίσως, το νέο κύμα των κρατών μελών της ΕΕ δεν θα είναι τόσο «υπάκουο» όσο τα προηγούμενα. Σε κάθε περίπτωση, έτσι θα μπορούσε να ερμηνευτεί τόσο το άρθρο του κ. Ulmanis στην Dagens Nyheter, όσο και η ομιλία του Πολωνού Προέδρου κ. Κwasniewski στο Ευρωπαϊκό Κοινοβούλιο, στο Στρασβούργο, πρόσφατα.
<P>
Από πλευράς μου είμαι πεπεισμένος ότι ένα κύμα νέων κρατών μελών που τολμούν να είναι λίγο ανυπάκουα και τολμούν να θέτουν προϋποθέσεις, αντί, όπως η δική μου χώρα, να ικανοποιούνται κουνώντας την ουρά και ελπίζοντας να τους χαϊδέψει το Συμβούλιο και η Επιτροπή στο κεφάλι θα είναι προς όφελος της ΕΕ. Θέλω να κάνω έκκληση σε όλους να ψηφίσουν υπέρ της ισότιμης αντιμετώπισης της Λεττονίας και της Λιθουανίας στις ενταξιακές διαπραγματεύσεις.

<SPEAKER ID=81 LANGUAGE="FR" NAME="Lalumiθre">
Κύριε Πρόεδρε, κύριε Επίτροπε, με χαρά έλαβα γνώση των εκθέσεων σχετικά με τις πέντε υποψήφιες χώρες τις οποίες η Επιτροπή περιέλαβε στο δεύτερο κύμα προσχώρησης έστω και εάν, Κύριε Επίτροπε, δεν συμφωνείτε με την έκφραση αυτή.
<P>
Οι εν λόγω εκθέσεις υπογραμμίζουν τις προόδους που πραγματοποίησαν τέσσερις, τουλάχιστον, από τις χώρες αυτές. Η πέμπτη, η Ρουμανία, δυστυχώς συναντά ακόμη πολύ μεγάλες δυσκολίες. Η πρόοδος που έχει πραγματοποιηθεί έχει ως αποτέλεσμα ότι οι διαφορές μεταξύ των χωρών της πρώτης κατηγορίας και των χωρών της δεύτερης κατηγορίας τείνουν να μειώνονται. Εκφράζω την ικανοποίησή μου, γιατί δυστυχώς έγινε επανειλημμένα αυτή η παρουσίαση, η οποία υιοθετήθηκε από την Επιτροπή και επιβεβαιώθηκε από το Ευρωπαϊκό Συμβούλιο του Λουξεμβούργου το 1997, δεδομένου ότι η παρουσίαση αυτή ενείχε τον κίνδυνο πρόκλησης αντιζηλιών, συγκρούσεων, και επικίνδυνων αποθαρρύνσεων σ'αυτή την ευαίσθητη ζώνη της Κεντρικής Ευρώπης.
<P>
Εν συντομία, η εξέλιξη τείνει προς μείωση αυτού του ρήγματος. Τόσο το καλύτερο, και ελπίζω να μπορέσουμε το συντομότερο δυνατό να αρχίσουμε τις διαπραγματεύσεις με τις νέες αυτές χώρες, έστω και εάν χρειάζεται, όπως το ζητάτε Κύριε Επίτροπε, να περάσουμε αυτή τη μεταβατική φάση μίας νέας έκθεσης. Με αυτό το ικανοποιητικό υπόβαθρο προφανώς οι εισηγητές τονίζουν τα διάφορα χαρακτηριστικά σε κάθε χώρα, τη θεαματική οικονομική επίδοση στη Βουλγαρία, όμως η απόσταση που καλύφθηκε ήταν τεράστια, ένα πολιτικό αδιέξοδο στη Σλοβακία, που διανοίγει ενθαρρυντικές προοπτικές για τη χώρα αυτή, έντονες προσπάθειες στη Λετονία για καλύτερη μεταχείριση της ρωσικής μειονότητας κ.λ.π. Με λίγα λόγια, πρόοδος παντού.
<P>
Όμως, η εξέλιξη αυτή δεν θα μπορούσε να αποκρύψει την απόσταση που παραμένει να καλυφθεί και δεν θα ήταν δίκαιο για όλες τις υποψήφιες χώρες, είτε πρόκειται για χώρες της πρώτης ή της δεύτερης κατηγορίας, να γίνει σύγχυση μεταξύ της δυναμικής της προόδου, η οποία υπάρχει, με την τελική επιτυχία. Η υιοθέτηση των μεταρρυθμίσεων είναι ένα πράγμα και η έμπρακτη προώθησή τους είναι ένα άλλο.
<P>
Αυτό ισχύει, για παράδειγμα, για τη μεταρρύθμιση των δημοσίων διοικήσεων και της παροχής δημόσιας υπηρεσίας. Απαιτείται χρόνος προκειμένου να εξαλειφθούν στην πράξη οι πολιτικές πιέσεις και τα κριτήρια πολιτικής επιλογής που ήταν συνήθης πρακτική στο παλαιό καθεστώς. Συνεπώς, πρέπει να τονισθεί ότι αυτή η καθυστέρηση όσον αφορά τη μεταρρύθμιση της διοίκησης και της δημόσιας υπηρεσίας αποτελεί, μεταξύ άλλων προβλημάτων, ένα εμπόδιο όσον αφορά την καλή προετοιμασία των διαπραγματεύσεων και των θεμάτων που παρουσιάσθηκαν στην Επιτροπή. Μπορούμε να κάνουμε τις αυτές απαισιόδοξες διαπιστώσεις όσον αφορά την ανεξαρτησία της δικαιοσύνης η οποία είναι δύσκολο να εμπεδωθεί στα ήθη ορισμένων χωρών.
<P>
Θα ολοκληρώσω τονίζοντας ένα συμπληρωματικό σημείο. Οι προσπάθειες που απαιτούνται από τους πληθυσμούς των υποψηφίων χωρών είναι σημαντικές. Υπάρχει κίνδυνος η Ευρωπαϊκή ·Ενωση να εμφανισθεί ως ο κύριος υπεύθυνος των δυσκολιών, ορισμένες φορές δραματικών, που αντιμετωπίζουν πολυάριθμα άτομα. Γνωρίζουμε την Ευρώπη «αποδιοπομπαίο τράγο». Κύριε Πρόεδρε, δεν θα μπορούσε η Επιτροπή να κατευθύνει περισσότερο τις ενισχύσεις της προς κοινωνικά προγράμματα τα οποία στοχεύουν τις μειονεκτικότερες κατηγορίες; Η είσοδος στην ευρωπαϊκή οικογένεια δεν μπορεί να είναι επιτυχής εάν τελικά οι πολίτες με χαμηλό εισόδημα συνδέσουν την Ευρώπη με τις στερήσεις και την ταλαιπωρία.

<SPEAKER ID=82 LANGUAGE="EN" NAME="Truscott">
Κύριε Πρόεδρε, έπειτα από την έναρξη της διαδικασίας των προσχωρήσεων, στις 30 Μαρτίου 1998 στις Βρυξέλλες, υπό τη βρετανική Προεδρία, η διεύρυνση της ΕΕ προχωρά με ολοένα και ταχύτερους ρυθμούς. Ο αρχικός φόβος για διαχωρισμό μεταξύ των «εντός» και «προ-εντός» χωρών παρακάμπτεται από τη λογική της διαδικασίας αξιολόγησης και την προενταξιακή στρατηγική της ΕΕ. Δεν θα πρέπει να υπάρχει καμία διάκριση μεταξύ των υποψηφίων χωρών, εφόσον προσπαθούν να εκπληρώσουν τα κριτήρια της Κοπεγχάγης, να υιοθετήσουν το κοινοτικό κεκτημένο και να προετοιμαστούν για την ενιαία αγορά και το ευρώ.
<P>
Εντούτοις, όπως υποδεικνύουν οι σημερινές εκθέσεις, και όπως υπέδειξε και η Επιτροπή στη συνθετική έκθεσή της και στις εκθέσεις προόδου, όλες οι υποψήφιες χώρες δεν βαδίζουν με τους ίδιους ρυθμούς προς την εκπλήρωση των κριτηρίων για ένταξη. Επί παραδείγματι, σε ό, τι αφορά τα κράτη της Βαλτικής, δεν αποδέχομαι τον ισχυρισμό ότι μιλάμε για μία απόλυτα ομοιογενή ομάδα. Η Εσθονία, η Λετονία και η Λιθουανία έχουν διαφορετικούς πολιτισμούς, παραδόσεις, οικονομίες και εμπειρίες, μολονότι έχουν επίσης σε μεγάλο ποσοστό κοινή ιστορία και συνεργασία.
<P>
Οφείλουμε να αναγνωρίζουμε την πρόοδο όπου αυτή συντελείται, όπως δήλωσε προηγουμένως και ο Επίτροπος σε αυτή τη συζήτηση. Λαμβάνοντας αυτό υπόψη, θεωρώ ότι είναι σωστό να εξάρουμε την πρόοδο την οποία σημείωσε η Λετονία, σε σημείο που να είναι εφικτή η απόφαση έναρξης των διαπραγματεύσεων με τη Ρίγα πριν από το τέλος της γερμανικής Προεδρίας. Η Λετονία σημείωσε σημαντική πρόοδο στους νόμους που αφορούν την ιθαγένεια, στον τομέα της οικονομίας, της διοίκησης και σε ό, τι αφορά την προετοιμασία για την εφαρμογή του κοινοτικού κεκτημένου. Η πρόοδος της Λιθουανίας υπήρξε επίσης αξιοσημείωτη, λιγότερο όμως εντυπωσιακή, στον τομέα της πυρηνικής ενέργειας, των ιδιωτικοποιήσεων, της οικοδόμησης θεσμών, του δικαστικού συστήματος και στη θέσπιση ενός συστήματος προτύπων και πιστοποίησης. Η Εσθονία συνεχίζει να προοδεύει σταθερά στους περισσότερους τομείς, όμως η πρόοδός της υπήρξε απογοητευτική ως προς τη νομική μεταχείριση της ρωσόφωνης μειονότητας.
<P>
Από την πλευρά της η ΕΕ θα πρέπει να επισπεύσει τις μεταρρυθμίσεις της ώστε να θέσει τα θεμέλια για τη διεύρυνση.

<SPEAKER ID=83 NAME="Τρακατέλλης">
Κύριε Πρόεδρε, θα επικεντρώσω την προσοχή μας στο θέμα της πυρηνικής ασφάλειας, που αποτελεί προτεραιότητα της Ατζέντας 2000.
<P>
Με το ατύχημα στον σταθμό του Τσερνομπύλ, ο εφιάλτης που έζησε όλη σχεδόν η Ευρώπη αποκάλυψε το πραγματικό μέγεθος των κινδύνων από την λειτουργία των πυρηνικών σταθμών και έθεσε επί τάπητος ζητήματα όπως η ασφαλής λειτουργία, η αποθήκευση, αλλά και η διαχείριση των ραδιενεργών αποβλήτων. «Ετσι γεννήθηκε η ανάγκη διαμόρφωσης μιας πιο συγκεκριμένης πολιτικής για την ασφάλεια των πυρηνικών εγκαταστάσεων, που έγινε πιο πιεστική εν όψει της διαδικασίας ένταξης, αλλά και έναρξης συμφωνιών με τα κράτη της πρώην Σοβιετικής «Ενωσης.
<P>
Η θέση της Επιτροπής, όπως διατυπώνεται στην σχετική ανακοίνωση για τις υποψήφιες χώρες, είναι η παύση της λειτουργίας των αντιδραστήρων που δεν καλύπτουν τις απαιτήσεις της ασφάλειας και που δεν μπορούν να αναβαθμισθούν σε αποδεκτό επίπεδο. Η Βουλγαρία υπήρξε η πρώτη χώρα που έλαβε χρηματοδοτική στήριξη, ανέλαβε όμως σαφή και νομικά δεσμευτική υποχρέωση για βραχυπρόθεσμες βελτιώσεις, ακολουθούμενες μέχρι το 2000 από την παύση της λειτουργίας τεσσάρων αντιδραστήρων. «Ηδη η Βουλγαρία ζήτησε αναθεώρηση της συμφωνίας και παράταση, ενώ η Επιτροπή ορθώς έχει εναντιωθεί σε αυτό το αίτημα. Δεν έχουμε την πολυτέλεια να καθόμαστε με σταυρωμένα χέρια. Το Ευρωπαοκό Κοινοβούλιο ζητά να τηρηθούν τα συμπεφωνημένα για την παύση λειτουργίας των επικίνδυνων αντιδραστήρων του Κοζλοντούι, θέμα που πρέπει οπωσδήποτε να τεθεί και στο Ευρωπαοκό Συμβούλιο της Βιέννης. Είναι ανάγκη να καταστεί σαφές στην βουλγαρική κυβέρνηση ότι οποιοδήποτε αίτημα παράτασης ή αλλαγής της πορείας αυτής θα συνιστούσε άκρως επικίνδυνη θέση, που θα ναρκοθετούσε τις προσπάθειές της για ένταξη στην «Ενωση. Γιατί δεν υπάρχει τίποτε σημαντικότερο για τους ευρωπαίους πολίτες, κύριε Πρόεδρε, από την αποφυγή ενός νέου Τσερνομπύλ.
<P>
'Ενα δεύτερο σημείο αφορά την Ρουμανία. Ζητούμε σήμερα από την κυβέρνηση και το κοινοβούλιο της Ρουμανίας να δώσει οριστική και δίκαια λύση στην υπόθεση της επιστροφής περιουσίας.

<SPEAKER ID=84 LANGUAGE="SV" NAME="Cars">
Κύριε Πρόεδρε, ο σοσιαλδημοκράτης Καγκελάριος της Ομοσπονδιακής Γερμανίας, Schrφder, που πρόσφατα ανέλαβε τα καθήκοντά του και ο «πράσινος» υπουργός του των Εξωτερικών, ο κ. Fischer, έκαναν δηλώσεις, το νόημα των οποίων είναι ότι δεν πρέπει να προχωρήσει με πολύ γρήγορο ρυθμό η διαδικασία διεύρυνσης. Βρίσκω αυτές τις δηλώσεις ανησυχητικές. Η δική μου, αλλά και άλλων Φιλελευθέρων, κατηγορηματική άποψη είναι ότι η διαδικασία διεύρυνσης προχωρά μάλλον πολύ αργά και όχι πολύ γρήγορα.
<P>
Η Επιτροπή προβαίνει τώρα σε αξιέπαινες ενέργειες για να στηρίξει τις προσπάθειες των υποψηφίων χωρών να αναπτύξουν τα συστήματα δικαιοσύνης, τις διοικήσεις και τις οικονομίες τους. Εκτιμούμε αυτό το έργο. Μόλις οι υποψήφιες χώρες ανταποκριθούν στις θεμελιώδεις δεσμεύσεις τους, τότε οι πύλες της ΕΕ θα πρέπει να είναι ορθάνοιχτες γι' αυτές. Συνεπώς, η ΕΕ πρέπει να επισπεύσει τώρα το έργο της δικής της μεταρρύθμισης. Οι πολιτικοί που θεωρούν ως καθήκον τους να βραχυκυκλώνουν την κοινοτική μηχανή πρέπει να ασπαστούν αυτή την ιδέα. Οι ελλείψεις της ΕΕ δεν πρέπει να αποκλείσουν κάποιους.
<P>
Εμείς, οι Ευρωπαίοι πολιτικοί, πρέπει επίσης να προσπαθήσουμε να υπερνικήσουμε την επιφυλακτική, ακόμη και αρνητική κάποιες φορές, στάση που έχουν οι πολίτες σε πολλά από τα κράτη μέλη μας ως προς τη διεύρυνση. Πρέπει να αναδείξουμε τα πολύ μεγάλα οφέλη που αποφέρει για όλους η διεύρυνση.
<P>
Εμείς οι Φιλελεύθεροι ελπίζουμε ότι ο Schrφder, ο Fischer και οι άλλοι θα εκπέμψουν νέα και θετικότερα μηνύματα καθώς και ότι δεν θα οδηγηθεί η Επιτροπή σε κόπωση από τις προσπάθειές της για τη δημιουργία μίας ολοκληρωμένης και ενωμένης Ευρώπης.

<SPEAKER ID=85 LANGUAGE="FR" NAME="Giansily">
Κύριε Πρόεδρε, επιθυμώ να παρέμβω με την ιδιότητά μου ως μέλος της Μικτής Αντιπροσωπείας με τη Ρουμανία εκφράζοντας τη γνώμη μου για την εξαίρετη έκθεση του συναδέλφου μας Pierre Bernard-Reymond. Συμφωνώ με το σύνολο της ανάλυσης η οποία έγινε με μεγάλη φροντίδα για αντικειμενικότητα, και κυρίως με την εκπεφρασμένη δυσαρέσκεια για το γεγονός ότι η διαρθρωτική μεταρρύθμιση της οικονομίας βαδίζει με βήμα σημειωτόν, πράγμα το οποίο έχει ως συνέπεια την επιδείνωση των μακροοικονομικών ισορροπιών.
<P>
Σε μια χώρα στην οποία, για μισό περίπου αιώνα, υπήρχε ταύτιση της οικονομικής και της πολιτικής εξουσίας, τα πνεύματα δεν είναι διόλου έτοιμα να αφομοιώσουν το κοινοτικό κεκτημένο και να εντάξουν οριστικά τη Ρουμανία στην οικονομία της αγοράς. Επιθυμώ να τονίσω τους επαίνους που αξίζει ο Πρόεδρος Emil Constantinescu για την ατσάλινη θέλησή του, η οποία δεν διαψεύσθηκε ποτέ, να εντάξει τη χώρα του στην Ευρωπαϊκή Ένωση. Και οι δύο διαδοχικοί πρωθυπουργοί, ο Victor Ciorbea και ο Radu Vasile, διατήρησαν τον ίδιο άνδρα, επί δύο έτη, στην εξαιρετικά ευαίσθητη θέση του υπουργού για την ευρωπαϊκή ολοκλήρωση, τον κ. Alexandru Herlea, ο οποίος μπόρεσε να αναπτύξει με τον σύμβουλο της Επιτροπής και το δικό μας θεσμικό όργανο σχέσεις αμοιβαίου σεβασμού και μεγάλης εμπιστοσύνης και επέδειξε εξαίρετη γνώση των τρεχόντων θεμάτων, καθώς και αξιέπαινη πνευματική ειλικρίνεια.
<P>
Με βάση την ανάλυσή του, ο εισηγητής μας συμπεραίνει ότι το Κοινοβούλιο δεν μπορεί να προτείνει την έναρξη των διαπραγματεύσεων προσχώρησης με τη Ρουμανία. Από πλευράς μου, ζητώ να καταβληθεί ιδιαίτερη προσπάθεια, ήδη από το 1999, όσον αφορά τις πιστώσεις του προγράμματος PHARE υπέρ της εν λόγω χώρας. Η μόνη υποψήφια χώρα, πρώην μέλος του Συμφώνου της Βαρσοβίας, η οποία δεν έχει καθόλου κοινά σύνορα με ένα από τα 15 κράτη μέλη της Ένωσης, η Ρουμανία, υπήρξε θύμα μιας απομόνωσης η οποία αποτελούσε είδος αναπηρίας γιατί, από τις αρχές της δεκαετίας του 1950 έως το 1990, σε οποιαδήποτε κατεύθυνση και εάν στρεφόταν η χώρα αυτή δεν συναντούσε άλλους συνομιλητές εκτός από δορυφόρους της Μόσχας. Οι Βούλγαροι, οι Σέρβοι, οι Ούγγροι, ή οι Ουκρανοί δεν μπορούσαν να αποτελέσουν πρότυπα δημοκρατίας. ·Εναντι της Ρουμανίας, η οποία υπήρξε μέλος της Λατινικής Ένωσης, έχουμε ιδιαίτερη ευθύνη την οποία πρέπει να λάβουμε υπόψη.

<SPEAKER ID=86 LANGUAGE="DE" NAME="Schroedter">
Κύριε Πρόεδρε, βρίσκω πολύ σημαντικό το γεγονός ότι ο Επίτροπος van den Broek τόνισε εδώ για άλλη μία φορά το γεγονός ότι εννοούμε τη διαδικασία ένταξης ως μία δυναμική διαδικασία και πως δεν πρέπει να υπάρχουν κλειστές ομάδες και προπάντων πως δεν πρέπει να υπάρχει ταξινόμηση των χωρών σε διάφορες κατηγορίες. Και αυτό το τονίζω ιδιαίτερα σε σχέση με τη Ρουμανία και τη Βουλγαρία. Αυτό είναι το ένα σημείο. Από την άλλη πλευρά, συμμεριζόμαστε την κριτική που απευθύνει η Επιτροπή στη Ρουμανία, ότι δηλαδή έχουν χαλαρώσει οι προσπάθειές της από πολιτικής άποψης. Ανησυχούμε για τον περιορισμό της ελευθερίας του Τύπου. Το Ευρωπαϊκό Κοινοβούλιο ασκεί όμως προπάντων κριτική στη δίωξη και τις διακρίσεις εις βάρος των ομοφυλοφίλων στη Ρουμανία. Στο σημείο αυτό απαιτούμε από τη Ρουμανία αποφασιστικές κινήσεις, ώστε να αποκατασταθεί η αξιοπρέπεια και τα ανθρώπινα δικαιώματα των συγκεκριμένων προσώπων.
<P>
Απαιτούμε και από τη Επιτροπή σαφή μηνύματα για διαπραγματεύσεις σε εταιρικό επίπεδο, και όχι μόνο λόγια. Ένα τέτοιου είδους μήνυμα θα ήταν να επανεξετασθεί επιτέλους η πολιτική θεωρήσεων για του Ρουμάνους υπηκόους που μεταβαίνουν σε κράτη μέλη της ΕΕ, και να δημιουργηθεί εν προκειμένω κλίμα εταιρικής σχέσης και ίσων δικαιωμάτων.

<SPEAKER ID=87 NAME="Παπακυριαζής">
Το κολοσσιαίο εγχείρημα της διεύρυνσης της Ευρωπαοκής «Ενωσης, εγχείρημα ιστορικής κλίμακας και χωρίς επιστροφή πια, θα πρέπει πραγματικά να είναι μία ειλημμένη απόφαση που εφαρμόζεται ήδη, όχι ένα όραμα που κάποτε θα πρέπει να εφαρμοσθεί. Πιστεύω ότι η σημερινή διαδικασία με κάποιο τρόπο επιβεβαιώνει αυτήν ακριβώς την επιλογή και θέλω να πιστεύω ότι θα επισημοποιηθεί το ίδιο και στην Σύνοδο της Βιέννης.
<P>
Επίσης, δικαιώνεται σήμερα με την διαδικασία αυτή, παραδόξως, η επιμονή του Ευρωπαοκού Κοινοβουλίου να θεωρηθεί ότι η ενταξιακή διαδικασία θα πρέπει να γίνει για όλες, και για τις ένδεκα υποψήφιες χώρες, κύριε Van den Broek, από κοινή αφετηρία. Οι χώρες για τις οποίες συζητούμε σήμερα ομαδικά στο σύνολό τους αποδεικνύουν την ορθότητα αυτής της επιλογής μας.
<P>
'Οσον αφορά την Βουλγαρία, χαίρομαι που επιβεβαιώνεται η στήριξη της αίτησης για την ένταξη της Βουλγαρίας από το Ευρωπαοκό Κοινοβούλιο, καθώς ακριβώς επισημαίνεται η θετική έκθεση προόδου της Επιτροπής. Συγχαρητήρια θα πρέπει να απευθυνθούν στην Βουλγαρία, την κυβέρνηση της Βουλγαρίας, αλλά και όλα τα πολιτικά κόμματα, την βουλγαρική πολιτεία, την βουλγαρική κοινωνία, τους πολίτες της Βουλγαρίας. Δεν πρέπει να παραβλέψουμε όμως το πολύ έργο που χρειάζεται ακόμη να γίνει. Τρία ενδεικτικά σημεία: πρώτον, η ολοκλήρωση και η εφαρμογή στην πράξη της νομοθεσίας για την δημόσια διοίκηση και την δικαστική εξουσία, ώστε να είναι πραγματική, αποτελεσματική, ανεξάρτητη, διαφανής και δίκαιη; δεύτερον, η κοινωνική προστασία και η κοινωνική πολιτική και η εγκαθίδρυση πραγματικού κοινωνικού διαλόγου; τρίτον, βεβαίως, το Κοζλοντούι, για το οποίο έχει αναληφθεί μία πολιτική δέσμευση από πλευράς της Βουλγαρίας απέναντι στις αρχές της Ευρωπαοκής «Ενωσης, για σταδιακή παύση της λειτουργίας των τεσσάρων μονάδων που δεν επιδέχονται αναβάθμιση ή αποκατάσταση.

<SPEAKER ID=88 LANGUAGE="DE" NAME="Gomolka">
Κύριε Πρόεδρε, κυρίες και κύριοι, ως αρχηγός της αποστολής του Ευρωπαϊκού Κοινοβουλίου στη Μικτή Κοινοβουλευτική Επιτροπή της Ευρωπαϊκής Ένωσης και της Λετονίας θέλω κατ' αρχάς να ευχαριστήσω τον εισηγητή. Ο κ. Caccavale παρουσίασε με μεγάλη ακρίβεια τις νεότερες εξελίξεις που σημείωσε η Λετονία στην πορεία της προς την Ευρωπαϊκή Ένωση, και θεμελίωσε με σαφήνεια τα επιβαλλόμενα συμπεράσματα. Για τον λόγο αυτόν πρέπει να τύχουν της απεριόριστης υποστήριξης του Κοινοβουλίου τόσο η έκθεσή του όσο και η πρόταση ψήφισματος που έχει υποβληθεί. Στην έκθεση επισημαίνονται δικαίως οι πρόοδοι που έχει σημειώσει η Λετονία ειδικά τους τελευταίους μήνες, αλλά και τα τελευταία χρόνια. Ιδιαίτερα η 3η Οκτωβρίου του τρέχοντος έτους πρέπει να θεωρηθεί ως σημαντική, ίσως μάλιστα ως και ιστορική ημερομηνία. Την ημέρα αυτή δεν διεξήχθησαν μόνον οι βουλευτικές εκλογές, αλλά ταυτόχρονα είχαν κληθεί οι πολίτες της χώρας να εκφράσουν τη γνώμη τους στο πλαίσιο ενός δημοψηφίσματος για την προβλεπόμενη αλλαγή της νομοθεσίας περί ιθαγένειας. Το θετικό αποτέλεσμα του εν λόγω δημοψηφίσματος μπορεί σε κάθε περίπτωση να αξιολογηθεί ως ενδεικτικό για την πολιτική ωριμότητα των Λετονών. Δίδει τη δυνατότητα να ενταχθεί με τρόπο καλύτερο απ' ό, τι σήμερα μέχρι η σχετικά μεγάλη ρωσική μειονότητα.
<P>
Αξίζουν της υποστήριξής μας όλες οι προσπάθειες να αυξηθεί ο αριθμός των πιστών υπηκόων και να καταπολεμηθούν οι διχαστικές τάσεις. Η απόφαση να γίνει πιο εύκολη και πιο απλή η απόκτηση της λετονικής ιθαγένειας προσανατολίζεται σαφώς προς το μέλλον. Η εν λόγω απόφαση αποκτά ακόμη μεγαλύτερη βαρύτητα, εάν λάβει κανείς υπόψη του το σκοτεινό, τραγικό ιστορικό πλαίσιο, δεδομένου ότι η εθνοτική σύνθεση των κατοίκων έχει προκύψει κυρίως από το καθεστώς κατοχής στο οποίο βρισκόταν η Λετονία για ολόκληρες δεκαετίες. Συνεπώς, η απόφαση που έλαβε μια ξεκάθαρη πλειοψηφία όσον αφορά τις διευκολύνσεις στη νομοθεσία για την απόκτηση της ιθαγένειας δεν αποτελεί μόνον έκφραση πολιτικής ωριμότητας, αλλά είναι και δείγμα ανθρώπινου μεγαλείου. Ειδικά επειδή η λήψη της απόφασης αυτής ήταν τόσο περίπλοκη, αξίζει της αναγνώρισής μας. Για τον λόγο αυτόν η Λετονία αξίζει την υποστήριξή μας, αλλά επίσης και προς το δικό μας το συμφέρον.

<SPEAKER ID=89 LANGUAGE="DE" NAME="Bφsch">
Κύριε Πρόεδρε, Επίτροπε van den Broek, συνάδελφοι, θέλω να ευχαριστήσω θερμά τον συνάδελφο Wiersma και την Επιτροπή Εξωτερικών Υποθέσεων για την έκθεση σχετικά με τη Σλοβακία και τις σχέσεις μας με τη χώρα αυτή. Είναι πολύ εύστοχη όσον αφορά τη νέα κατάσταση της Σλοβακίας όπως μας παρουσιάζεται μετά από τις εκλογές που διεξήχθησαν εκεί στα τέλη Σεπτεμβρίου. Κύριε Επίτροπε, εφόσον αντιλαμβανόμαστε τη διαδικασία της διεύρυνσης ως μία ανοικτή και δυναμική διαδικασία, όπως άλλωστε το τεκμηριώνει πάντα η Επιτροπή, πιστεύω ότι εκείνο που πρέπει να εξετάσουμε τώρα είναι το παρόν σλοβακικό πρότυπο. Πότε θα είμαστε άραγε δυναμικοί και ανοικτοί, αν όχι στην περίπτωση της Σλοβακίας η οποία με μία συμμετοχή στις εκλογές της τάξης του 85 % αποδεικνύει ότι θέλει να ξεφύγει από την απομόνωση και να καταφύγει εκεί που βρίσκονται και οι γειτονικές της χώρες, δηλαδή στην πρώτη φάση της διεύρυνσης;
<P>
Κύριε Επίτροπε, κατανοούμε ότι η αξιολόγηση που μας υποβάλατε δεν ήταν δυνατόν να λάβει υπόψη της τις πρόσφατες εξελίξεις στη σλοβακική πολιτική και την σλοβακική κοινωνία. Για τον λόγο αυτόν έχει ακόμα μεγαλύτερη σημασία και βαρύτητα το αίτημα του εισηγητή - και είμαι πεπεισμένος ότι το Σώμα θα τον ακολουθήσει με μεγάλη πλειοψηφία - να συμφωνήσουμε σε μία νέα αξιολόγηση της κατάστασης στη Σλοβακία του χρόνου την άνοιξη, προκειμένου να μπορέσουμε να ανταποκριθούμε πραγματικά στο νέο παρόν της σλοβακικής δημοκρατίας. Σας καλώ θερμά να υποστηρίξετε το αίτημα αυτό. Πιστεύω ότι θα είναι προς το συμφέρον του συνόλου της Ένωσης και προπάντων προς όφελος θετικών εξελίξεων στη Δημοκρατία της Σλοβακίας.

<SPEAKER ID=90 LANGUAGE="DE" NAME="Voggenhuber">
Κύριε Πρόεδρε, η Ευρωπαϊκή Ένωση πέρασε κυριολεκτικά από ακτινοσκόπηση τις υποψήφιες για ένταξη χώρες. Ήδη με τη σύμφωνη γνώμη τους δώσαμε την πρώτη βεβαίωση. Με την παρακολούθηση μεταφοράς του κεκτημένου ακολουθεί τώρα μία ακόμη αξιολόγηση της προόδου των εν λόγω κρατών. Θα ευχόμουν να υπήρχε μία συνεννόηση των κρατών της Κεντρικής και Ανατολικής Ευρώπης να αντιστρέψουν για μία φορά τους όρους και να εκδώσουν αυτά μία σύμφωνη γνώμη για την Ένωση, αξιολογώντας τις δικές μας απαραίτητες μεταρρυθμίσεις και προϋποθέσεις για μία ένταξη, και τον τρόπο με το οποίο δημιουργήθηκαν από τη δική μας πλευρά οι προϋποθέσεις για την ένταξη. Πιστεύω ότι το πιστοποιητικό που θα μας έδιναν οι υποψήφιες χώρες σχετικά με τις προσπάθειες της Ένωσης, μάλλον θα μας ντρόπιαζε και μάλιστα δικαιολογημένα. Μία τέτοια σύμφωνη γνώμη θα περιείχε πολυάριθμες παραλείψεις, τη θεσμική μεταρρύθμιση που ακόμα καθυστερεί - στην πραγματικότητα δεν την έχουμε ούτε καν ξεκινήσει - την αδράνεια στις διαπραγματεύσεις για τη γεωργική μεταρρύθμιση οι οποίες προχωρούν κουτσαίνοντας ή ακόμα και την ανικανότητα της ΕΕ να αντιδράσει με κατάλληλο τρόπο σε νέες εξελίξεις όπως για παράδειγμα στη Σλοβακία.

<SPEAKER ID=91 LANGUAGE="SV" NAME="Burenstam Linder">
Κύριε Πρόεδρε, ήδη στο προοίμιο της Συνθήκης της Ρώμης καθορίζεται ότι θα πρέπει να τεθούν τα θεμέλια για μία περισσότερο σταθερή ένωση των λαών της Ευρώπης και ότι θα πρέπει να εξαλειφθούν τα εμπόδια που διχάζουν την Ευρώπη. Είναι ένας θρίαμβος για την Ευρωπαϊκή Ένωση ότι έφτασε μέχρι του σημείου να επιδιώκουν τώρα δέκα χώρες του πάλαι ποτέ σιδηρού παραπετάσματος να εναποθέσουν τη δημοκρατία τους, την ελευθερία τους και τις μεταρρυθμίσεις τους στην ΕΕ. Δώσαμε δικαιώματα και υποσχέσεις σ' αυτές τις χώρες. Δεν πρέπει να τις απογοητεύσουμε.
<P>
Οι αξιολογήσεις της Επιτροπής είναι ευπρόσδεκτες. Αν δεν προκύψει κάτι εντελώς αναπάντεχο το επόμενο έτος η χώρα που έκανε τη μεγαλύτερη πρόοδο κατά τη διάρκεια των τελευταίων δεκαοκτώ μηνών, δηλαδή η Λεττονία θα κληθεί σε ενεργές ενταξιακές διαπραγματεύσεις. Επισημαίνεται και η πρόοδος της Λιθουανίας επίσης. Αυτό δίνει επιπλέον κίνητρα για μεταρρυθμιστικές προσπάθειες στις άλλες χώρες της Ανατολικής και Κεντρικής Ευρώπης που δεν έχουν προχωρήσει τόσο πολύ ακόμη.
<P>
Το γεγονός ότι όλες αυτές οι χώρες προσπαθούν να ανταποκριθούν στις προϋποθέσεις ένταξης στην ΕΕ έχει ήδη αποφέρει στις χώρες της Ευρωπαϊκής Ένωσης μεγάλα οφέλη. Οι επιδιώξεις βελτίωσης της δημοκρατίας και των ανθρωπίνων δικαιωμάτων δημιούργησαν μία περισσότερο ειρηνική Ευρώπη. Θα πρέπει να έχουμε επίγνωση ότι δεν υπάρχει μόνο στην πρώην Γιουγκοσλαβία ένα μωσαϊκό εθνικοτήτων το οποίο μπόρεσε να προκαλέσει έντονες συγκρούσεις. Οι επιτυχημένες μεταρρυθμίσεις είχαν ως αποτέλεσμα σταθερότερες οικονομίες και καλύτερες αγορές. Οι δημοσιονομικές δαπάνες που σχετίζονται με την προς Ανατολάς διεύρυνση είναι ασήμαντες συγκριτικά με τα οικονομικά και πολιτικά οφέλη που θα προκύψουν και γι' αυτούς και για εμάς.
<P>
Ελπίζω ότι ένα κυριαρχούμενο από σοσιαλιστικές κυβερνήσεις Συμβούλιο Υπουργών δεν θα επέλεγε να φρενάρει τη διαδικασία της διεύρυνσης. Είναι κακός οιωνός ότι πολιτικοί ηγέτες, οι οποίοι ήταν και πολέμιοι της ενοποίησης της Γερμανίας, μιλούν τώρα με ένα ύφος το οποίο - σωστά ή λάθος - ερμηνεύεται γενικά ως ότι θα καθυστερήσει η προς Ανατολάς διεύρυνση. Ίσως οι σοσιαλιστές να δυσκολεύονται περισσότερο από τους συντηρητικούς και τους χριστιανοδημοκράτες να δούν τα θριαμβευτικά πλεονεκτήματα για την ειρήνη και την ευημερία που έγκεινται στο να θέσουν οι οικονομίες της αγοράς τον κομμουνισμό εκτός ανταγωνισμού. Συνεπώς, η προώθηση της προς Ανατολάς διεύρυνσης είναι ένα σημαντικό έργο για το Ευρωπαϊκό Κοινοβούλιο.

<SPEAKER ID=92 LANGUAGE="EN" NAME="Evans">
Kύριε Πρόεδρε, ως μέλος της Μικτής Κοινοβουλευτικής Επιτροπής με τη Ρουμανία, θα ήθελα να μοιρασθώ ορισμένες από τις σκέψεις μου. Όπως αναφέρει και ο εισηγητής, κ. Bernard-Raymond, στην καθόλα αμερόληπτη έκθεσή του, η Ρουμανία βίωσε μία σειρά από δυσχέρειες και πιθανόν δεν προχώρησε στην πορεία προς τη διεύρυνση όσο είχαμε ελπίσει εμείς και αυτή. Έχω επισκεφθεί τη Ρουμανία αρκετές φορές τα τελευταία δέκα χρόνια και στο πλαίσιο αυτό, είναι αδύνατο να μην αναγνωρίσω και να μην παραδεχθώ την τεράστια πρόοδο και τις μαζικές αλλαγές που έχουν συντελεσθεί στην κοινωνία, τον επιχειρηματικό τομέα και την εκπαίδευση της Ρουμανίας, πολλές εκ των οποίων με τη συνδρομή των εταίρων της ΕΕ και το Πρόγραμμα TEMPUS, για παράδειγμα.
<P>
Ο εισηγητής αναφέρθηκε ήδη στην οικονομική κατάσταση αλλά, σχετικά με το κοινοβούλιο, η Ρουμανία θα πρέπει να λάβει μια σειρά από δύσκολες αποφάσεις. Οι νομοθέτες της δεν είναι ακόμη προοδευτικοί σε ικανοποιητικό σημείο, ώστε να αντιμετωπίσουν τις προκλήσεις που θα τους παρουσιασθούν. Επί παραδείγματι, θα πρέπει να προετοιμασθούν να ακυρώσουν το άρθρο 200. Θα πρέπει να βελτιώσουν τις δικαστικές διαδικασίες και, αντίθετα από τα λεγόμενα της κυρίας Schroedter, έχω την αίσθηση ότι θα μπορούσαν να ενεργήσουν πριν από την ΕΕ καταργώντας την ανάγκη ύπαρξης θεωρήσεων για τους πολίτες της ΕΕ που επισκέπτονται τη Ρουμανία. Εκτός αυτού, η Ρουμανία ανήκει αδιαμφισβήτητα στην Ευρώπη λόγω της ιστορίας της, του πολιτισμού της και της γλώσσας της. Το παρελθόν της υπήρξε θυελλώδες, αλλά τώρα ξεπέρασε το πιο δύσκολο σημείο και προσμένω να είμαι ακόμη βουλευτής του Ευρωπαϊκού Κοινοβουλίου όταν θα καλωσορίζουμε εδώ τους Ρουμάνους συναδέλφους μας.

<SPEAKER ID=93 LANGUAGE="DE" NAME="Schwaiger">
Κύριε Πρόεδρε, η δυναμική και οι προθέσεις της νέας σλοβακικής χριστιανοδημοκρατικής κυβέρνησης έχουν ως στόχο τους να συμπεριληφθεί η Σλοβακία σύντομα στην ομάδα υποψηφίων χωρών, με τις οποίες διεξάγονται ήδη διαπραγματεύσεις για την ένταξή τους. Θα πρέπει να την υποστηρίξουμε ενεργά σε αυτήν της την προσπάθεια. Το μεταρρυθμιστικό της πρόγραμμα είναι κατάλληλο για να ενισχύσει τη δομή των θεσμών ως θεσμών κράτους δικαίου και να δώσει νέες ωθήσεις στην πλουραλιστική κοινωνία και την οικονομία. Θα ήταν τώρα πολύ σημαντικό να δοθεί με τους πόρους του Προγράμματος PHARE η αναγκαία υποστήριξη στη δημοκρατική οικοδόμηση των κρατικών οργάνων και της διοίκησης. Η δημιουργία δημοκρατικών δομών προχωρά γρήγορα. Η βούληση για μεταρρυθμίσεις είναι προφανής, πρέπει μόνο να υποστηριχθεί και να υλοποιηθεί απρόσκοπτα και με τον κατάλληλο τρόπο, συμπεριλαμβανόμενου και του καθορισμού ενός καθεστώτος για τις μειονότητες.
<P>
Η ενίσχυση του οικονομικού τομέα πρέπει να επικεντρωθεί στην ίδρυση επιχειρήσεων, στις βελτιωμένες ευκαιρίες εκκίνησης μικρομεσαίων επιχειρήσεων. Η μεγάλη προθυμία της σλοβακικής διοίκησης να ενσωματώσει το ταχύτερο δυνατόν το κοινοτικό κεκτημένο πρέπει να υποστηριχθεί ενεργά με εντατική εκπαίδευση και την παροχή αντίστοιχων πληροφοριών μέσω των δικών μας ιδρυμάτων τριτοβάθμιας εκπαίδευσης στους τομείς της διαχείρισης και της διοίκησης. Το ζητούμενο είναι τώρα να δοθεί από την Επιτροπή ήδη στην Διάσκεψη Κορυφής της Βιέννης το πολιτικό μήνυμα ότι οι πολιτικές μεταρρυθμίσεις προχωρούν γοργά. Η Επιτροπή δεν θα πρέπει να διστάσει να εκπονήσει τους επόμενους μήνες μία ενδιάμεση έκθεση για να επιβεβαιώσει τις θετικές από οικονομική άποψη εξελίξεις, προκειμένου να καταστεί δυνατή η κατάταξη της Σλοβακίας στην πρώτη ομάδα των υποψηφίων για ένταξη χωρών ήδη το καλοκαίρι.

<SPEAKER ID=94 LANGUAGE="DE" NAME="Konrad">
Κύριε Πρόεδρε, αξιότιμοι κυρίες και κύριοι, η σημερινή συζήτηση είναι σημαντική. Είναι σημαντική, διότι δείχνει ότι η ΕΕ δεν προσβλέπει μόνο σε έξι υποψήφιες προς ένταξη χώρες, αλλά προσβλέπει με μεγάλο ενδιαφέρον σε ένδεκα υποψήφιες χώρες. Μία από αυτές τις χώρες είναι η Ρουμανία και το θεωρώ σημαντικό που εξετάζουμε πολύ προσεκτικά και τη χώρα αυτή. Αληθεύει ότι έχει υποχωρήσει η ώθηση που υπήρχε αρχικά σε σχέση με τις μεταρρυθμίσεις και ειδικότερα με τις μεταρρυθμίσεις στην οικονομία. Αληθεύει ότι υπάρχει και πάλι περισσότερη διαφθορά και περισσότερη παραοικονομία. Αληθεύει ότι υπάρχουν καθυστερήσεις στις διαρθρωτικές μεταρρυθμίσεις της οικονομίας. Αληθεύει ότι έχει παγώσει τις πιστώσεις προς τη χώρα αυτή το Διεθνές Νομισματικό Ταμείο. Ωστόσο, αληθεύει επίσης ότι η Ρουμανία και ο ρουμανικό λαός επιθυμούν να γίνει η χώρα τους μέλος της Ευρωπαϊκής Ένωσης. Θεωρώ ότι πρέπει να υποστηρίξουμε στην Ευρωπαϊκή Ένωση αυτή τη διαδικασία όσο περισσότερο μπορούμε.
<P>
Χρειαζόμαστε τη βούληση να συνοδεύσουμε εποικοδομητικά την εξέλιξη αυτή και αυτό δεν είναι πάντα μόνο ένα χρηματικό ζήτημα. Πρέπει, κατά την άποψή μου, να καθιστούμε συνεχώς σαφές πώς, όταν εμφανίζονται εντελώς φυσιολογικές δυσκολίες στις υποψήφιες για ένταξη χώρες, δεν θα επιτρέψουμε οι δυσκολίες αυτές να γίνουν αντικείμενο εκμετάλλευσης της επιχειρηματολογίας εκείνων που ποτέ δεν είχαν δει θετικά τη διαδικασία διεύρυνσης της Ευρωπαϊκής Ένωσης και προσπαθούσαν πάντα να την καθυστερήσουν. Είμαι βέβαιος ότι η Ρουμανία θα γίνει κάποτε μέλος της Ευρωπαϊκής Ένωσης - υπάρχουν όλες οι δυνατότητες για αυτό - και ότι εμείς ως Ευρωπαϊκή Ένωση θα κάνουμε αυτό που πάντα θέλαμε, δηλαδή θα διευρύνουμε τη Δυτικοευρωπαϊκή Ένωση σε μία Πανευρωπαϊκή Ένωση.

<SPEAKER ID=95 LANGUAGE="DE" NAME="Flemming">
Κύριε Πρόεδρε, χάρηκα με την παρούσα έκθεση σχετικά με τη Σλοβακία, διότι αντιμετωπίζει θετικά την προσχώρηση της χώρας αυτής. Η Σλοβακία είναι μία γειτονική χώρα ιδιαίτερα αγαπητή για την Αυστρία και επομένως και για την Ευρωπαϊκή Ένωση. Εύχομαι να πραγματοποιηθεί η ένταξη της το ταχύτερο δυνατόν. Υπάρχουν ωστόσο δύο προβλήματα, τα πυρηνικά εργοστάσια του Mochovce και του Bohunice. Δεν θα σταματήσουμε να παρακολουθούμε το πυρηνικό εργοστάσιο του Mochovce. Το πυρηνικό εργοστάσιο του Bohunice προκαλεί ασταμάτητα φόβο και ανησυχία στον πληθυσμό. Θα εναντιωνόμουν, εάν η παύση της λειτουργίας του πυρηνικού εργοστασίου στο Bohunice θεωρείτο προϋπόθεση για την έναρξη των προενταξιακών διαπραγματεύσεων. Αλλά δεν μπορώ να φανταστώ βέβαια ότι το Σώμα θα συμφωνήσει στην ένταξη της Σλοβακίας στην Ευρωπαϊκή Ένωση, όσο το εν λόγω εργοστάσιο βρίσκεται σε λειτουργία.

<SPEAKER ID=96 NAME="Van den Broek">
Κύριε Πρόεδρε, η απάντησή μου θα είναι πάρα πολύ σύντομη. Κατ' αρχάς, θα ήθελα να ευχαριστήσω τα μέλη του Κοινοβουλίου για τις ιδιαιτέρως εποικοδομητικές παρεμβάσεις τους, από τις οποίες συμπεραίνω ότι θα μπορούσαμε να πούμε ότι, σε γενικές γραμμές, το Κοινοβούλιο υποστηρίζει τα συμπεράσματα, το περιεχόμενο και τις αναλύσεις της έκθεσης. Πιστεύω ότι θα ήταν εξαιρετικά σημαντικό, και όσον αφορά τις υποψήφιες χώρες, να διασυνδεθεί το γεγονός αυτό με ένα ενθαρρυντικό μήνυμα. Τότε πιστεύω ότι θα διατηρηθεί και θα σταθεροποιηθεί η δυναμική της διαδικασίας.
<P>
Αντιλαμβάνομαι τις ανησυχίες που ακούγονται εδώ και εκεί σχετικά με τις μεθόδους διαφορισμού, τις διάφορες ομάδες και άλλα παρόμοια. Επιτρέψτε μου να σας πω ότι, ανεξάρτητα από το γεγονός ότι επιμένουμε - πράγμα που πιστεύω ότι ισχύει και για σας - στην αρχή ότι κάθε υποψήφια χώρα θα κριθεί με βάση τα επιτεύγματά της και θα ανταμειφθεί για την πρόοδο που έχει σημειώσει και δεν θα υποχρεωθεί να παραμείνει στην ομάδα εκείνων η πρόοδος των οποίων είναι πιο αργή, συμφωνούμε απολύτως ότι όσοι υποχρεούνται να καταβάλλουν περισσότερες προσπάθειες χωρίς να ευθύνονται γι'αυτό, για παράδειγμα για να μπορέσουν να αρχίσουν διαπραγματεύσεις, είναι άξιοι να τύχουν μεγαλύτερης προσοχής και υποστήριξης εκ μέρους μας. Υπενθυμίζω ότι σας είπα πέρυσι, ότι αυτός είναι ο λόγος για τον οποίο δημιουργούσαμε την ειδική διευκόλυνση στο πρόγραμμα PHARE, την επονομαζόμενη catch up facility .
<P>
Στη συνέχεια μπορώ να αναφέρω ότι οι υποψήφιες χώρες που δεν διεξάγουν ακόμη διαπραγματεύσεις θα μεταπηδήσουν το πρώτο τρίμηνο, και όσον αφορά την διαδικασία εποπτείας, από την πολυμερή στη διμερή εποπτεία, πράγμα που σημαίνει ότι η διαδικασία θα αρχίσει να μοιάζει περισσότερο με αυτήν που εφαρμόζεται στην πρώτη ομάδα, αν μπορώ να χρησιμοποιήσω τη φράση αυτή.
<P>
Η τελευταία παρατήρηση που θέλω να κάνω είναι να τονίσω για άλλη μία φορά ότι το θέμα είναι οι επιδόσεις των ίδιων των χωρών, και ότι δεν πρέπει να αποκλείεται - και λέγοντάς το αυτό ευθυγραμμίζομαι με τα όσα δήλωσε σήμερα το βράδυ ο κ. Titley - ότι οι χώρες οι οποίες διεξάγουν διαπραγματεύσεις θα παρουσιάσουν αργότερα διαφορές, γιατί μερικές θα προχωρούν ταχύτερα από άλλες στις διαπραγματεύσεις. Ενώ σήμερα εφαρμόζεται μια τακτική ταυτόχρονης προώθησης όσον αφορά τον αριθμό των κεφαλαίων που εξετάζονται, που ολοκληρώνονται και άλλα παρόμοια, στην πορεία του έτους μπορεί βεβαίως να δημιουργηθούν διαφορές με αποτέλεσμα να υπάρξουν χώρες που προοδεύουν ταχύτερα από άλλες. Αυτό βεβαίως πρέπει να εκτιμηθεί, και η Επιτροπή και ιδιαιτέρως το Συμβούλιο, το οποίο διεξάγει τις διαπραγματεύσεις, πρέπει κατά τη γνώμη μου να προσαρμοστούν στις διαφορές αυτές. Συνεπώς, επ' αυτού οι απόψεις μας δεν διαφέρουν.
<P>
Μια τελευταία παρατήρηση: σήμερα το βράδυ υπήρξαν διάφοροι ομιλητές που επεσήμαναν για άλλη μία φορά τη σημασία που έχει το κλείσιμο ανασφαλών πυρηνικών εγκαταστάσεων. Μπορώ να σας διαβεβαιώσω ότι οι τρεις χώρες που είναι υποψήφιες προσχώρησης, οι οποίες αντιμετωπίζουν το φαινόμενο αυτό, που συμβαδίζει με σημαντικές πολιτικές, οικονομικές και κοινωνικές επιπτώσεις, έχουν πλήρη επίγνωση της επιμονής του Κοινοβουλίου, του Συμβουλίου και της Επιτροπής να προωθήσουν πραγματικά προγράμματα για το κλείσιμο των κέντρων αυτών. Εμείς, θα πραγματοποιήσουμε διαβουλεύσεις με τις υποψήφιες χώρες για να επιτύχουμε το στόχο αυτό.

<SPEAKER ID=97 NAME="Πρόεδρος">
Σας ευχαριστώ πολύ, κύριε Επίτροπε. Ευχαριστώ για τις σαφέστατες απαντήσεις σας.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=9>
Σχέσεις ΕΕ - Τουρκίας
<SPEAKER ID=98 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0432/98) του κ. Swoboda, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο σχετικά με το μέλλον των σχέσεων με την Τουρκία [COM(97)0394 - C4-0490/97] και σχετικά με την ανακοίνωση της Επιτροπής προς το Συμβούλιο για μια Ευρωπαϊκή Στρατηγική για την Τουρκία [COM(98)0124 - C4-0634/98].

<SPEAKER ID=99 NAME="Swoboda">
Κύριε Πρόεδρε, κύριε Επίτροπε, κυρίες και κύριοι, σίγουρα δεν ήταν απλή υπόθεση η έκθεση αυτή και δεν είναι απλές οι συνθήκες σήμερα, τη στιγμή που υποβάλλω την εν λόγω έκθεση. Θα ήθελα να αναφερθώ σε δέκα σημεία που χαρακτηρίζουν ή θα έπρεπε να χαρακτηρίζουν την έκθεση από τη δική μου σκοπιά, και ελπίζω ότι και εσείς θα εκλάβετε έτσι τα πράγματα.
<P>
Πρώτον, θεωρώ ότι οι σχέσεις μεταξύ Ευρωπαϊκής Ένωσης και Τουρκίας, παρά τις τωρινές δυσκολίες πρέπει να γίνουν σχέσεις δίχως τόσες εντάσεις και δίνω δίκιο στην Επιτροπή που θεωρεί ότι οι εν λόγω σχέσεις πρέπει να οικοδομηθούν στη βάση της Τελωνειακής Ένωσης και της ανακοίνωσης της Επιτροπής για μια Ευρωπαϊκή Στρατηγική για την Τουρκία. Το εν λόγω κείμενο της Επιτροπής έτυχε οπωσδήποτε θετικής υποδοχής και στην Τουρκία και θα πρέπει να προχωρήσουμε προς την κατεύθυνση αυτή.
<P>
Δεύτερον, η Τουρκία πρέπει πραγματικά να κατανοήσει σαφώς - και αυτό αναφέρεται ρητά στην έκθεση - ότι οι πόρτες είναι ανοικτές για την χώρα αυτή. Αυτό είναι σαφές και η Τουρκία θα πρέπει να το λάβει υπόψη. Τρίτον, επιθυμούμε να γίνει και η Τουρκία μέλος της Ευρωπαϊκής Ένωσης, επειδή είμαστε της άποψης ότι μπορεί να συμβάλει σημαντικά στη διαμόρφωση της κοινής ασφάλειας και στην ανάπτυξη της οικονομίας και της κοινωνίας στην Ευρώπη.
<P>
Τέταρτον, με αυτήν την έννοια πρέπει να υπάρξουν κανονικές οικονομικές σχέσεις μεταξύ της Τουρκίας και της Ευρώπης. Χαιρετίζω το γεγονός ότι η Επιτροπή υπέβαλε επί του προκειμένου προτάσεις για τις οποίες θα πρέπει να αποφασίσει το Κοινοβούλιο ξεχωριστά. Προτείνω επίσης να διερευνηθεί ποια από τα προγράμματα της Ευρωπαϊκής Ένωσης και ιδιαίτερα ποια από εκείνα που προβλέπονται για τις υποψήφιες προς ένταξη χώρες της Ανατολικής Ευρώπης θα μπορούσαν να έχουν ως αποδέκτη και την Τουρκία.
<P>
Πέμπτον, υπογραμμίζω ότι βεβαίως, ισχύουν τα κριτήρια της Κοπεγχάγης σαφέστατα και για την Τουρκία. Έκτον, εμείς, δηλαδή το Συμβούλιο, η Επιτροπή και το Κοινοβούλιο, διαπιστώνουμε από κοινού ότι οπωσδήποτε είναι μεγάλη η απόσταση - και μερικοί λένε μάλιστα ότι πρόκειται για μια αυξανόμενη απόστασηπου πρέπει να διανύσει η Τουρκία προκειμένου να εκπληρώσει τα πολιτικά κριτήρια της Κοπεγχάγης, ιδίως όσον αφορά τα ζητήματα της δημοκρατίας, του κράτους δικαίου και του σεβασμού των μειονοτήτων, τόσο των μεγάλων μειονοτήτων όπως είναι η κουρδική, όσο και των μικρότερων όπως είναι εκείνες των Αρμενίων και των Ελλήνων. Τον σεβασμό αυτό θα πρέπει να τον διαθέτει η Τουρκία για όλους τους συμπολίτες της.
<P>
Έβδομον, η έκθεσή μου στηρίζεται στο ότι πρέπει η ίδια η Τουρκία να υποβάλει προτάσεις σχετικά με τον τρόπο και τη χρονική στιγμή που επιθυμεί να προσεγγίσει την Ευρώπη και τα πρότυπα της Ευρωπαϊκής Ένωσης, ιδίως όσον αφορά τα πολιτικά κριτήρια. Θέλω να απομακρυνθώ από την πάγια τακτική να θέτουμε εμείς κάποιο αίτημα και κατόπιν να εξετάζουμε κατά πόσο αυτό είναι καλό για την Τουρκία και τί έκανε η Τουρκία σχετικά με το αίτημα αυτό. Όχι, η ίδια η Τουρκία, εάν αναγνωρίζει ότι τα κριτήρια της Κοπεγχάγης πρέπει να εκπληρωθούν - και τούτο αποτελεί προϋπόθεση για την αίτησή της να γίνει μέλος της Ευρωπαϊκής Ένωσης - θα πρέπει τον επόμενο καιρό να αναπτύξει προτάσεις σχετικά με τον τρόπο που σκοπεύει να προσεγγίσει, στα επιμέρους επίπεδα, της δημοκρατίας, του κράτους δικαίου και της αναγνώρισης των δικαιωμάτων των μειονοτήτων, τα συγκεκριμένα κριτήρια και την εκπλήρωσή τους.
<P>
Όγδοον, είναι πολύ σημαντικό για μας να διατηρεί η Τουρκία σχέσεις καλής γειτονίας με όλες τις γειτονικές της χώρες και φυσικά ιδιαίτερα με την Ελλάδα. Έχω επανειλημμένα τονίσει ότι δεν πρέπει να ξενίζει την Τουρκία, και μάλιστα ως χώρα που έχει τόσο μεγάλη κατανόηση για τις οικογενειακές σχέσεις και για τον τονισμό της οικογένειας, δεν πρέπει λοιπόν να την ξενίζει που υποστηρίζουμε ένα μέλος της οικογένειας της Ευρωπαϊκής Ένωσης, δηλαδή την Ελλάδα, στις προσπάθειές της να έχει καλές και δίκαιες σχέσεις με τις γειτονικές της χώρες. Υποστηρίζω και τις ελληνικές προτάσεις για τον τρόπο με τον οποίο θα μπορούσαν να εξομαλυνθούν οι αντιθέσεις και πρέπει να πω ότι είναι δίκαιες και μπορούν οπωσδήποτε να γίνουν αποδεκτές από την Τουρκία.
<P>
Ένατον, το Κυπριακό είναι ένα πρόβλημα που θέλουμε να επιλύσουμε, αλλά χρειαζόμαστε σε αυτό τη συνεργασία της Τουρκίας. Υποστηρίζουμε μία δίκαιη και όχι μία μονομερή ρύθμιση του Κυπριακού προβλήματος. Οι Τούρκοι κάτοικοι της νήσου πρέπει να έχουν κάθε δυνατότητα να συμμετέχουν και να συναποφασίζουν, αυτό όμως πρέπει να γίνει στο πλαίσιο μιας κοινής λύσης τόσο για τον ελληνικό όσο και για τον τουρκικό πληθυσμό. Πρέπει επίσης να είναι σαφές ότι το Σώμα υποστηρίζει πλήρως τις προσπάθειες της Κύπρου να γίνει μέλος της Ευρωπαϊκής Ένωσης.
<P>
Δέκατον, το κουρδικό πρόβλημα έγινε δυστυχώς ιδιαιτέρως επίκαιρο τις τελευταίες ημέρες. Και εδώ θέλω να πω ξεκάθαρα: είμαστε υπέρ μίας ειρηνικής διευθέτησης του κουρδικού ζητήματος. Καταδικάζουμε κάθε μορφή τρομοκρατίας. Καταδικάζουμε κάθε μορφή βίας. Καταδικάζουμε επίσης την οποιαδήποτε λύση που θα έθετε σε κίνδυνο ή θα κατέστρεφε τον ενιαίο χαρακτήρα και την ακεραιότητα της Τουρκίας. Αναγνωρίζουμε πλήρως το δικαίωμα και το συμφέρον της Τουρκίας στην ύπαρξη ενός ενιαίου κράτους, αλλά στο πλαίσιο του εν λόγω κράτους θα πρέπει ο κουρδικός πληθυσμός να έχει τη δυνατότητα να διαφυλάσσει τα πολιτισμικά του δικαιώματα ιδίως όσον αφορά τη γλώσσα και τις μορφές έκφρασης με τη βοήθεια των μέσων ενημέρωσης, των βιβλίων κ.λπ.
<P>
Πιστεύω ότι παρά την κρίση λόγω της υπόθεσης Οτσαλάν, θα μπορέσει να βρεθεί ένας δρόμος που θα δώσει στην Τουρκία μια οριστική λύση του Κουρδικού προβλήματος καθώς και ότι θα έχει την υποστήριξη της Ευρωπαϊκής Ένωσης για μία ειρηνική λύση του Κουρδικού προβλήματος και για τον αγώνα κατά της τρομοκρατίας. Εμείς, η Ευρωπαϊκή Ένωση και το παρόν Κοινοβούλιο, ασφαλώς δεν θα υποστηρίξουμε την τρομοκρατία και ακόμα περισσότερο, στην περίπτωση που η Τουρκία είναι διατεθειμένη να λύσει με ειρηνικό τρόπο το Κουρδικό πρόβλημα. Με αυτό το πνεύμα επεξεργάσθηκα την έκθεσή μου. Με αυτό το πνεύμα πιστεύω ότι είναι δυνατόν να γίνει μία νέα αρχή, ότι μπορούν να εξομαλυνθούν κάποιες εντάσεις και ότι μπορεί να δημιουργηθεί μία ανοικτή σχέση με την Τουρκία. Η ίδια η Τουρκία πρέπει όμως να κατανοήσει ότι τα πολιτικά και τα οικονομικά κριτήρια πρέπει να εκπληρωθούν, εάν θέλει να γίνει μέλος της Ευρωπαϊκής Ένωσης.

<SPEAKER ID=100 NAME="Schwaiger">
Κύριε Πρόεδρε, αγαπητοί συνάδελφοι, προφανώς ο ασκών καθήκοντα πρωθυπουργού στην Τουρκία Mesut Yilmaz δεν διευκολύνει καθόλου τα πράγματα, ώστε να μπορούμε να συζητήσουμε δίχως συναισθηματική φόρτιση για την εξέλιξη των σχέσεών μας με την Τουρκία και να διατυπώσουμε προτάσεις με συνοχή sine ira et studio απευθυνόμενοι στο όργανο της Ευρωπαϊκής Ένωσης. Απειλές προς την κυβέρνηση ενός κράτους μέλους όπως η Ιταλία, μποϋκοτάζ των ιταλικών εμπορευμάτων και πολιτικές επιθέσεις κατά της Ευρωπαϊκής Ένωσης δεν είναι - και εδώ πιστεύω είμαστε όλοι σύμφωνοι - το κατάλληλο μέσο για να καταστεί ευκολότερη η προσέγγιση της μεγαλύτερης χώρας με την οποία είμαστε συνδεδεμένοι, η προσέγγιση της Τουρκίας. Ωστόσο η εξαίρετη έκθεση του συναδέλφου Swoboda, η οποία θα μπορούσε να προσφέρει κατευθυντήριες γραμμές για μία στρατηγική όσον αφορά την εταιρική μας σχέση δεν θα έπρεπε να επιβαρυνθεί υπέρ του δέοντος με τις αντιδράσεις στο πρόβλημα της έκδοσης του αρχηγού των Κούρδων, του Οτσαλάν.
<P>
Χαιρετίζω και την καινοτομία σχετικά με το ότι η Επιτροπή υποβάλλει πλέον την μέχρι τούδε ήδη υπάρχουσα ετήσια έκθεση σχετικά με το σημείο που βρίσκονται οι σχέσεις μεταξύ της Ευρωπαϊκής Ένωσης και της Τουρκίας με τη μορφή της έκθεσης προόδου, η οποία θα ισχύει και για τις άλλες υποψήφιες για ένταξη χώρες. Η καινοτομία αυτή οδηγεί σε μία καταγραφή της συγκεκριμένης προόδου, αλλά και των ελλειμμάτων που έχουν αποφασιστική σημασία ως προς την κατάσταση στην Τουρκία στον πολιτικό, οικονομικό και κοινωνικό τομέα. Για μας στην Επιτροπή Εξωτερικών Οικονομικών Σχέσεων το ζητούμενο είναι μεσοπρόθεσμα να εδραιώσουμε και να εντατικοποιήσουμε σταδιακά σε εταιρική βάση την οικονομική και πολιτική μας συνεργασία με την Τουρκία
<P>
Για την Ευρωπαϊκή Ένωση αυτό σημαίνει - και αυτό είναι ένα τμήμα της εταιρικής επιταγής - να εκπληρώνει τις οικονομικές υποχρεώσεις της στο πλαίσιο της Τελωνειακής Ένωσης να συμπεριλαμβάνει την Τουρκία σε προγράμματα όπως το LEONARDO, το SOKRATES η το πρόγραμμα «Νεολαία για την Ευρώπη» και να μεριμνά για τον συντονισμό των πολιτικών στους τομείς της ενέργειας, των μεταφορών, του περιβάλλοντος και της καταπολέμησης των ναρκωτικών. Δεν θα πρέπει να επιβάλουμε στην Τουρκία έναν κατάλογο αιτημάτων - και εδώ θα συμφωνήσω με τα λεγόμενα του κ. Swoboda - αλλά θα πρέπει η ίδια να συντονίσει καλύτερα το σύνολο των προσπαθειών της για την ανάπτυξη της δημοκρατίας, του κράτους δικαίου και του σεβασμού των ανθρωπίνων δικαιωμάτων, αλλά και για το λειτουργικό πλαίσιο της οικονομίας της, και για την υιοθέτηση του κοινοτικού κεκτημένου σε ένα πρόγραμμα δράσης για την Ευρώπη, και να το καταστήσει εμφανέστερο ως κατευθυντήρια γραμμή για τη συνεργασία μας που εντατικοποιείται.
<P>
Εάν η έκθεση Swoboda καταφέρει να προσεγγίσει, όπως μέχρι τώρα, με εποικοδομητικό πνεύμα τη λύση των προβλημάτων μεταξύ της Τουρκίας και της Ευρωπαϊκής Ένωσης, εάν υπερψηφισθεί αύριο στο Ευρωπαϊκό Κοινοβούλιο, θα υποστηρίξουμε την έκθεση και θα την θεωρήσουμε ως κατευθυντήρια γραμμή. Πιστεύουμε όμως πως, εάν επιβαρυνθεί υπερβολικά, δεν θα είναι βασικά καθόλου αποτελεσματική.

<SPEAKER ID=101 LANGUAGE="EN" NAME="Titley">
Κύριε Πρόεδρε, αυτή τη στιγμή διεξάγεται ένα πολύ σημαντικό γεγονός για τις σχέσεις ΕΕΤουρκίας. Ίσως εκπλήξει τους βουλευτές το γεγονός ότι δεν συμβαίνει σε αυτό το Σώμα αλλά στην Τουρκία, καθώς αυτή τη στιγμή η ποδοσφαιρική ομάδα Galatasaray αγωνίζεται εναντίον της Juventus. Εάν αυτό αποτελέσει αφορμή για βίαια επεισόδια εις βάρος των Ιταλών πολιτών, θεωρώ ότι θα επιδεινώσει κατά πολύ τις σχέσεις ΕΕ-Τουρκίας. Έχοντας δει τί συνέβη στην Manchester United όταν επισκέφθηκε την Τουρκία πριν μερικά χρόνια, απόψε φοβάμαι το χειρότερο.
<P>
Η Ομάδα του Ευρωπαϊκού Σοσιαλιστικού Κόμματος καταδικάζει κατηγορηματικά την υστερία εναντίον της Ιταλίας, την οποία πυροδοτούν ορισμένοι κύκλοι της τουρκικής κοινωνίας με αφορμή την υπόθεση Οτσαλάν. Καταδικάζουμε οποιαδήποτε παρέμβαση στις αποφάσεις της δικαστικής εξουσίας ενός κράτους μέλους, το οποίο διέπεται από το κράτος δικαίου. Θέλω να ακουστεί δυνατά και ξεκάθαρα ότι όσοι από εμάς επιθυμούμε την ύπαρξη θετικότερης πολιτικής απέναντι στην Τουρκία πρόκειται να σιγήσουμε εάν η τουρκική κυβέρνηση ή η τουρκική κοινωνία ενθαρρύνει την οχλοκρατία εις βάρος των πολιτών της Ευρωπαϊκής Ένωσης. Η επίθεση σε μία από τις χώρες της ΕΕ συνιστά επίθεση προς όλες μας τις χώρες.
<P>
Κατόπιν τούτου, καλωσορίζουμε την έκθεση Swoboda και ιδιαίτερα τον τρόπο με τον οποίο ο εισηγητής χρησιμοποίησε την εμπειρογνωμοσύνη διαφόρων οργανισμών στην Τουρκία, όπως ενώσεις και ομάδες για τα ανθρώπινα δικαιώματα, για να συμβάλει θετικά και εποικοδομητικά στην ανάπτυξη των σχέσεων ΕΕ-Τουρκίας. Η Ομάδα του Ευρωπαϊκού Σοσιαλιστικού Κόμματος υπήρξε συνεπής στη στάση της σε ό, τι αφορά την αίτηση της Τουρκίας για ένταξη στην ΕΕ. Θεωρούμε ότι η Τουρκία θα παράσχει πολύτιμη συμβολή στην ειρήνη και την ασφάλεια της περιοχής μας. Δεν αποδεχόμαστε τους θρησκευτικούς και πολιτισμικούς λόγους ως εμπόδιο για την ένταξη της Τουρκίας στην Ευρωπαϊκή Ένωση. Παρ' όλα αυτά, η Τουρκία θα πρέπει να κριθεί με την ίδια βάση όπως και κάθε άλλη χώρα. Θα πρέπει να εμμείνει στα κριτήρια της Κοπεγχάγης και η έκθεση της Επιτροπής καθιστά σαφές ότι κάτι τέτοιο δεν συμβαίνει. Υποστηρίζω την υπόδειξη του εισηγητή ότι εξαρτάται πλέον από την Τουρκία να μας δώσει ένα χρονοδιάγραμμα συγκεκριμένων μεταρρυθμίσεων, προκειμένου να καταδείξει πόσο σοβαρά λαμβάνει την αίτησή της. Η Τουρκία θα πρέπει επίσης να αποδεχθεί το δικαίωμα της ΕΕ να διαπραγματεύεται την ένταξη οποιασδήποτε χώρας θεωρεί κατάλληλη γι' αυτό.
<P>
Εντούτοις, είναι σημαντικό να μην διατηρούμε παθητικές σχέσεις με την Τουρκία. Θα πρέπει να προσπαθήσουμε και να συμβάλουμε στην εξεύρεση πολιτικής λύσης στο κουρδικό πρόβλημα, το οποίο ευθύνεται από πολλές απόψεις για την παράνοια και την αβεβαιότητα στην Τουρκία. Γνωρίζουμε ότι το πρόβλημα της Τουρκίας συνίσταται στο ότι η κυβέρνηση είναι αδύναμη ενώ το κράτος ισχυρό. Συνεπώς, θα πρέπει να επιδιώξουμε την ισχυροποίηση της κυβέρνησης υποστηρίζοντας τις μεταρρυθμίσεις στη δημόσια διοίκηση, τα βελτιωμένα μέσα διερμηνείας και διασφαλίζοντας τη δημοκρατική οργάνωση του απλού λαού.

<SPEAKER ID=102 LANGUAGE="NL" NAME="Oostlander">
Κύριε Πρόεδρε, θα ήθελα κατ' αρχάς να συγχαρώ τον κ. Swoboda για την ισορροπημένη, διακριτική και εμπεριστατωμένη έκθεση που εκπόνησε. Στο κείμενο αυτό γίνεται σαφές πώς θέλει η Ευρωπαϊκή Ένωση να αντιμετωπίσει την Τουρκία. Πρώτα απ' όλα, πρέπει να επισημανθεί ότι η Τουρκία είναι κατ' αρχήν ελεύθερη να προσχωρήσει στη Σύμβαση της Ρώμης, πράγμα το οποίο ισχύει για όλα τα δημοκρατικά κράτη δικαίου σύμφωνα με τις πολιτικές αξίες που συμμεριζόμαστε εμείς στην Ευρωπαϊκή Ένωση. Το γεγονός αυτό δεν αποκλείει σε καμία περίπτωση τη συμμετοχή ενός κράτους ο πληθυσμός του οποίου αποτελείται κατά ένα μεγάλο μέρος από Μουσουλμάνους. Επίσης, δεν θα μπορούσε να λεχθεί ότι η διάθεσή μας θα ήταν, για παράδειγμα, αρνητική απέναντι της Βοσνίας, εάν η χώρα αυτή, ένα μεγάλο μέρος του πληθυσμού της οποίας αποτελείται από Μουσουλμάνους, χτυπούσε κάποτε την πόρτα της Ευρωπαϊκής Ένωσης. Θεωρώ ότι είναι σημαντικό να ειπωθεί αυτό, έτσι ώστε να μην μπορεί κανείς να ισχυριστεί ότι υπάρχει κάποιο πρόβλημα από την πλευρά της Ευρωπαϊκής Ένωσης.
<P>
Όμως, πρέπει να αναμένουμε ότι μία χώρα η οποία επιθυμεί να προσχωρήσει καλύπτει τα κριτήρια τα οποία ισχύουν για όλες τις άλλες. Αυτό συμβαίνει επειδή δεν είμαστε εμείς που προσχωρούμε σε μία άλλη χώρα, αλλά άλλες χώρες που προσχωρούν στην Ευρωπαϊκή ·Ενωση. Η Ευρωπαϊκή Ένωση αναμένει λοιπόν ότι οι χώρες οι οποίες δηλώνουν ότι θέλουν να προσχωρήσουν σ'αυτή θα προβούν προς την κατεύθυνση αυτή σε ενέργειες, οι οποίες δεν αφορούν μόνο τη διάρθρωση της οικονομίας τους, αλλά κατά κύριο λόγο τις πολιτικές αξίες του κράτους δικαίου και της δημοκρατίας.
<P>
Θα πρέπει να επινοηθούν εποικοδομητικές λύσεις για τα προβλήματα που αφορούν τις μειονότητες. Θα πρέπει να υπάρξει συμμετοχή στην προαγωγή της διεθνούς ειρήνης και της έννομης τάξης. Στον τομέα αυτό η Τουρκία παρουσιάζει σήμερα πάρα πολλές ελλείψεις. Το λέω αυτό επειδή οι μειοψηφίες στη χώρα αυτή καταπιέζονται, στα ανατολικά σύνορα δημιουργούνται προβλήματα, ενώ δεν υπάρχει καμία εποικοδομητική πρόταση εκ μέρους της για την διευθέτηση του Κυπριακού.
<P>
Η κυβέρνηση της Τουρκίας δεν πρέπει να προσποιείται ότι μπορεί να απαιτήσει να γίνει μέλος της Ευρωπαϊκής Ένωσης σύμφωνα με τους δικούς της όρους. Η χώρα αυτή δεν θα πρέπει να κλείνει τα μάτια της μπροστά στα βήματα στα οποία θα πρέπει να προβεί.
<P>
Πιστεύω ότι καλά κάνουμε και ζητάμε από την Τουρκία να καταρτίσει ένα χρονοδιάγραμμα, όπως αναφέρεται και στην έκθεση, στο οποίο θα χαράσσεται ένα σχέδιο που θα αφορά τα απαραίτητα πολιτικά βήματα προς την κατεύθυνση της Ευρωπαϊκής Ένωσης. Εάν δεν το κάνουν αυτό, δεν θα γίνει τίποτα. Εάν όμως το κάνουν θα είναι κάποτε ευπρόσδεκτοι.

<SPEAKER ID=103 LANGUAGE="NL" NAME="Van Bladel">
Κύριε Πρόεδρε, κύριε Επίτροπε, μία σημαντική διαπίστωση στην έκθεση του κ. Swoboda είναι ότι η Τουρκία μπορεί να δηλώσει υποψηφιότητα για την Ευρωπαϊκή Ένωση, εφόσον καλύπτει τα οικονομικά και πολιτικά κριτήρια. Από την άποψη αυτή, η κατάσταση που επικρατεί στην Τουρκία δεν άλλαξε ουσιαστικά από τότε που ξεκίνησε η τελωνειακή ένωση.
<P>
Εμείς έχουμε πάλι ορισμένες επιθυμίες οι οποίες, σύμφωνα με την εμπειρία που αποκτήσαμε μετά από τρεις τουρκικές κυβερνήσεις, δεν πρόκειται να εκπληρωθούν σύντομα, όσο απαραίτητες και αν είναι, γι'αυτό και επικροτώ την πρωτοβουλία της Επιτροπής για τη χάραξη μίας ευρωπαϊκής στρατηγικής για την Τουρκία. Παρεμπιπτόντως, πρέπει να ειπωθεί ότι, κατά τη γνώμη μου, η Επιτροπή, και ιδιαιτέρως ο Επίτροπος διαδραμάτιζε πάντα έναν εποικοδομητικό ρόλο στις δύσκολες σχέσεις μας με την Τουρκία. Αποτέλεσμα των προσπαθειών αυτών είναι ότι δεν υπήρξε ποτέ οριστικό ρήγμα στις σχέσεις της Ευρωπαϊκής Ένωσης με την Τουρκία. Ελπίζω ότι οι προσπάθειες αυτές θα καρποφορήσουν σύντομα.
<P>
Πριν από μία ώρα, ο κ. Swoboda πρόσφερε τη συμβολή του στην προετοιμασία της Συνόδου Κορυφής της Βιέννης, ωστόσο δεν τον άκουσα να λέει τίποτα ως εισηγητής σχετικά με το ότι στην Σύνοδο Κορυφής θα πρέπει να δοθεί προτεραιότητα στη συζήτηση της ευρωπαϊκής στρατηγικής για την Τουρκία. Πιστεύω ότι πρέπει οπωσδήποτε να δοθεί προτεραιότητα στο θέμα αυτό, διαφορετικά υπάρχει κίνδυνος όλες οι καλές λειτουργικές προτάσεις, η εμβάθυνση της τελωνειακής ένωσης, να εξαφανιστούν από τον ορίζοντα.
<P>
Με την άφιξη του ηγέτη του ΡΚΚ, Οτσαλάν, στη Ρώμη, το ενδεχόμενο της δίκης αυτού του αρχιτρομοκράτη θα κατευνάσει τα πνεύματα στη Σύνοδο Κορυφής. Συνεπώς, το πρόβλημα θα πρέπει να επιλυθεί με ενέργειες που αρμόζουν σε ένα κράτος δικαίου της Ευρωπαϊκής Ένωσης και η Γερμανία, που θα αναλάβει προσεχώς την Προεδρία της Ευρωπαϊκής Ένωσης, οφείλει να εκτελέσει το ένταλμα συλλήψεως δικάζοντας τον κ. Ocalan. Η επιστροφή του στη Μόσχα θα ήταν μια εξαιρετικά δειλή πράξη που θα οδηγούσε στην άσκοπη περαιτέρω επιβάρυνση των σχέσεων με την Τουρκία.

<SPEAKER ID=104 NAME="Εφραιμίδης">
Κύριε Πρόεδρε, ο εισηγητής μας έκανε μία φιλότιμη προσπάθεια να εξωραΐσει την έκθεση. Νομίζω ότι ήταν ανεπιτυχής. Η έκθεσή του είναι μεροληπτική, είναι γεμάτη από ύποπτες παραλείψεις και διέπεται σε όλη την έκτασή της από ένα σύνδρομο εύνοιας αχαρακτήριστης, αναιτιολόγητης, για τον τουρκικό παράγοντα.
<P>
Θέλετε παραλείψεις; Ούτε λέξη για τις αρνητικές συνέπειες από τον κατακλυσμό εκατομμυρίων Τούρκων, εάν τυχόν προχωρήσει η διαπραγμάτευση και ενδεχόμενα η διεύρυνση-ένταξη στην κοινοτική αγορά εργασίας.
<P>
Μιλάει για σύνταγμα, ποινική νομοθεσία; Ούτε λέξη για τα βασανιστήρια, τις εξαφανίσεις, τις δολοφονίες κρατουμένων υπό το κράτος αυτού του συντάγματος, αυτής της ποινικής νομοθεσίας που ισχύει. Μιλάει για το Κυπριακό, για το Κουρδικό, εν τάξει. Αλλά παραλείπει σκόπιμα να δει τις επεκτατικές εκδηλώσεις της Τουρκίας στο Αιγαίο, που συνοδεύονται από απειλές χρήσης και βίας.
<P>
Ακόμη, κύριε Πρόεδρε, είναι χαρακτηριστικό ότι προσπαθεί να νομιμοποιήσει την de facto κυρίαρχη θέση που έχει η τουρκική στρατοκρατία στον δημόσιο βίο της Τουρκίας, όταν ζητάει στο σημείο 18 οι συνομιλίες για ένταξη, διαπραγματεύσεις, κλπ. να γίνουν και με τις ένοπλες δυνάμεις. Σε ποιά χώρα έχει προταθεί κάτι τέτοιο; Για ποιά χώρα; Γιατί το προτείνετε στο σημείο 18 για την τουρκική στρατοκρατία;
<P>
Για αυτούς τους λόγους, κύριε Πρόεδρε, και πολλούς άλλους, για τους οποίους το ένα λεπτό δεν επαρκεί...
<P>
(Ο ομιλητής διακόπτεται από τον Πρόεδρο)

<SPEAKER ID=105 LANGUAGE="DE" NAME="Ceyhun">
Κύριε Πρόεδρε, ειδικά επειδή δεν επιθυμούμε την ύπαρξη βασανιστηρίων και εκτελέσεων της θανατικής ποινής στην Τουρκία, θέλω να ευχαριστήσω τον κ. Swoboda για την ισορροπία και τη σαφή στοχοθεσία της έκθεσής του. Ανοίγει την πόρτα στη συμμετοχή της Τουρκίας στην Ευρωπαϊκή Ένωση και προτείνει την κατάρτιση ενός χρονοδιαγράμματος για τη διεξαγωγή δημοκρατικών μεταρρυθμίσεων στην Τουρκία. Με τον τρόπο αυτό αναφέρεται πολύ συγκεκριμένα στην προβληματική των βασικών προϋποθέσεων για μία συμμετοχή στην Ένωση. Λυπάμαι πολύ που πέρυσι στο Λουξεμβούργο δεν ήταν δυνατή μία τόσο σαφής προσέγγιση. Το γεγονός αυτό από τη μία πλευρά ενίσχυσε στην Τουρκία εκείνες τις δυνάμεις που βλέπουν να αναβιώνει με την Ένωση το πνεύμα των σταυροφοριών και επιθυμούν μία διαφορετική Τουρκία, και από την άλλη πλευρά αποδυνάμωσε τις δημοκρατικές δυνάμεις.
<P>
Τα κράτη μέλη έχουν στη Βιέννη και πάλι τη δυνατότητα να δώσουν ένα σαφές μήνυμα, προκειμένου να ενισχυθούν οι δημοκρατικές δυνάμεις. Ελπίζω η έκθεση του κ. Swoboda να σας καθοδηγήσει. Θεωρώ ότι ήρθε πλέον η σειρά της Τουρκίας. Μετά από μία τέτοια έκθεση θα πρέπει πια να ανοίξει τα χαρτιά της. Για τον λόγο αυτόν χαίρομαι πολύ που θα έχουμε τώρα για άλλη μία φορά τη δυνατότητα αυτή.

<SPEAKER ID=106 NAME="Πρόεδρος">
Σας ευχαριστώ, κύριε Ceyhun, και συγχαρητήρια για την πρώτη σας παρέμβαση εδώ στο Κοινοβούλιο.

<SPEAKER ID=107 LANGUAGE="FR" NAME="Dupuis">
Κύριε Πρόεδρε, κύριε Επίτροπε, η έκθεση του κ. Swoboda στρέφεται βεβαίως προς τη σωστή κατεύθυνση. Πάντως, δεν συμφωνώ απόλυτα με τις γενικές επικρίσεις σχετικά με την κατάσταση του δικαίου στην Τουρκία. Πολλά κράτη μέλη - ο κ. Εφραιμίδης δεν θα πρέπει να αισθάνεται ότι τα όσα λέγω τον στοχεύουν, δεν έχω κατά νου τη χώρα του ιδιαίτερα - θα έπρεπε χωρίς αμφιβολία σήμερα να προβούν σε μια βαθιά εξέταση της συνείδησής τους σχετικά με την πραγματικότητα του κράτους δικαίου, και σκέπτομαι ειδικότερα τη χώρα που φιλοξενεί το Ευρωπαϊκό Κοινοβούλιο.
<P>
Εξάλλου, η έκθεση του κ. Swoboda ασφαλώς δεν θίγει το θέμα της αδεξιότητας του Συμβουλίου έναντι της Τουρκίας, το θέμα της διεύρυνσης, τον αδικαιολόγητο αποκλεισμό της Τουρκίας από τον κατάλογο των χωρών που θα κληθούν να γίνουν μέλη της Ευρωπαϊκής Ένωσης. Υπάρχει, επίσης, ένα πράγμα που δεν είναι διόλου συμπαθητικό, δηλαδή η ακύρωση του αντισταθμίσματος της τελωνειακής συμφωνίας. ·Οταν υπάρχει μία συμφωνία δεν μπορούμε να καταργήσουμε μονομερώς ένα τμήμα της συμφωνίας αυτής και να διατηρήσουμε μόνο, όπως μπορούμε να δούμε, το τμήμα που ωφελεί την Ευρωπαϊκή ·Ενωση.
<P>
Εντούτοις, θεωρώ ότι υπάρχουν ορισμένα θετικά πράγματα και επιθυμώ ειδικότερα α συγχαρώ τον κ. Swoboda για την κατάρτιση του χρονοδιαγράμματος. Αυτό το οποίο έχει ουσιαστική σημασία είναι να διασφαλισθεί ότι οι σχέσεις της ΕΕ με την Τουρκία στηρίζονται σε ένα χρονοδιάγραμμα μεταρρυθμίσεων το οποίο θα μπορέσει να καταλήξει σε μία προσχώρηση. Απευθύνω έκκληση - και νομίζω ότι η Επιτροπή ακολουθεί επίσης αυτή την κατεύθυνση - να καταρτισθεί το συντομότερο δυνατό αυτό το χρονοδιάγραμμα προκειμένου να μπορέσουμε να προχωρήσουμε προς μία ορισμένη κατεύθυνση και να μην παραμείνουμε στην αοριστία η οποία δυστυχώς, διήρκεσε πολύ χρόνο.

<SPEAKER ID=108 NAME="Ρουμπάτης">
Κύριε Πρόεδρε, θέλω να συγχαρώ πρώτα από όλα τον κ. Swoboda για την πολύ προσεκτική έκθεση την οποία έχει ετοιμάσει και για την σοβαρή δουλειά που έχει κάνει. Ετοίμασε μία έκθεση η οποία είναι προς την σωστή κατεύθυνση, γιατί στόχος μας εδώ δεν είναι να δυσκολέψουμε την Τουρκία. Στόχος μας είναι να την διευκολύνουμε. Να την διευκολύνουμε στην διαδικασία που η ίδια έχει ζητήσει, ώστε κάποια στιγμή να θεωρηθεί από τις σοβαρές υποψηφιότητες για ένταξη στην Ευρωπαοκή «Ενωση.
<P>
Αλλά αυτή η Ευρωπαοκή «Ενωση τί είναι; Πρέπει, νομίζω, να το καταλάβει η Τουρκία. Δεν είναι μόνον μία οικονομική κοινότητα. Είναι πάνω από όλα μία ένωση ελεύθερων κρατών και των πολιτών τους, που μοιράζονται κάποιες κοινές αξίες. Ποιές είναι αυτές οι αξίες; Η δημοκρατία, ο σεβασμός του ατόμου και των δικαιωμάτων του, η ελευθερία της σκέψης, η προστασία των μειονοτικών ομάδων, ο σεβασμός στην διαφορετικότητα. Φοβάμαι ότι στην Τουρκία αρκετοί δεν κατανοούν τί σημαίνουν αυτές οι αξίες και αυτή η έκθεση θα τους βοηθήσει, νομίζω, να το κατανοήσουν.
<P>
Δοκιμαστήκαμε στην Ευρώπη από τον πόλεμο. Η Τουρκία, ουδέτερη στον τελευταίο πόλεμο, ίσως δεν κατανοεί τί σημαίνει για μας η ειρήνη. «Ισως για αυτόν τον λόγο τόσο εύκολα και τόσο συχνά απειλεί την ειρήνη, απειλεί με πόλεμο, ακόμη και μέλη της ίδιας της Ευρωπαοκής «Ενωσης. Βέβαια, στην Ευρωπαοκή «Ενωση δεν είμαστε τέλειοι σε όλα τα θέματα της προστασίας των δικαιωμάτων των πολιτών μας. «Ομως εμείς αναγνωρίζουμε αυτό που δεν αναγνωρίζει η Τουρκία: ότι είναι ύψιστη επιταγή της δημοκρατίας να σεβόμαστε τους πολίτες μας, να μην τους εκθέτουμε στην αυθαιρεσία, τους βασανισμούς, τις εξαφανίσεις, να μην χρησιμοποιούμε ως όπλο, για την υποταγή μιας μειονότητας, την γενοκτονία. Η ίδια η Τουρκία, όπως είπα, ζήτησε να γίνει μέλος της Ευρωπαίκής «Ενωσης. Ασφαλώς έχει δικαίωμα να αναθεωρήσει. «Ομως εάν δεν θέλει να αναθεωρήσει αυτό το αίτημα, θα πρέπει να σεβαστεί τις αρχές τις οποίες ανέφερα.
<P>
Και κάτι άλλο: πρέπει αμέσως να προβεί σε συγκεκριμένα βήματα, να αποκηρύξει τον πόλεμο, να δεχθεί την διαδικασία του Διεθνούς Δικαστηρίου στη Χάγη, να δεχθεί ότι πρέπει να σταματήσει τον πόλεμο εναντίον των ιδίων των πολιτών της. Τότε θα ανακαλύψει ότι εδώ στην Ευρωπαοκή «Ενωση έχει φίλους. «Εχει φίλους που ενδιαφέρονται να την βοηθήσουν να προχωρήσει μπροστά. «Εχει φίλους που ενδιαφέρονται να προχωρήσει ο τουρκικός λαός, ώστε κάποια στιγμή να είναι έτοιμος να είναι πολύ πιο κοντά στην Ευρώπη.
<P>
Για άλλη μία φορά, θέλω να συγχαρώ τον κ. Swoboda. Η έκθεση αυτή είναι πολύ σημαντική και ελπίζω να μην παρεξηγηθεί στην Τουρκία, διότι ετοιμάσθηκε από ανθρώπους που θέλουν να την βοηθήσουν επί τέλους να φθάσει και αυτή στον εικοστό πρώτο αιώνα.

<SPEAKER ID=109 LANGUAGE="IT" NAME="Bianco">
Κύριε Πρόεδρε, λαμβάνω υπόψη τα τελευταία λόγια του συναδέλφου για να πω ότι η πρόθεσή μας είναι να βοηθήσουμε την Τουρκία να πλησιάσει την Ευρωπαϊκή Ένωση. Πιστεύω, εξάλλου, ότι η προσπάθεια του Κοινοβουλίου, του Συμβουλίου και της Επιτροπής στρεφόταν πάντα προς αυτήν την κατεύθυνση.
<P>
Έχουμε συνείδηση της κεντρικότητας που χαρακτηρίζει την γεωπολιτική θέση της Τουρκίας και του ρόλου που αυτή η χώρα μπορεί να επιτελέσει, ακόμα και στον καθορισμό των συνθηκών από την οποίες εξαρτάται η ειρήνη σε μια ιδιαίτερα ευαίσθητη περιοχή. Πρέπει, ωστόσο, και η Τουρκία από την πλευρά της να κατανοήσει τους λόγους ορισμένων αντιρρήσεων, αντιδράσεων και παρατηρήσεων οι οποίες τέθηκαν κατά την διάρκεια των διαπραγματεύσεων. Ένα από τα ζητήματα που παραμένουν ανοιχτά, και το οποίο προφανώς δεν μπορεί να κρύψει κανείς, είναι το κουρδικό ζήτημα, το οποίο ακόμα και αν υπερασπιζόμαστε την εδαφική ακεραιότητα της Τουρκίας, δεν είναι δυνατόν να θεωρηθεί ως ένα αποκλειστικά εσωτερικό πρόβλημα αφού πρόκειται για ένα ουσιαστικό θέμα για την προάσπιση των δικαιωμάτων των μειονοτήτων. Από την άλλη πλευρά, το ζήτημα δεν μπορεί να επιλυθεί ούτε με σκληρές και βίαιες ενέργειες, όπως η απαράδεκτη συχνά γλώσσα την οποία χρησιμοποίησε η Τουρκία εναντίον της Ιταλίας.
<P>
Εμείς δεν πιστεύουμε ότι αυτός είναι ο δρόμος για την επίλυση αυτών των προβλημάτων. Μόνο μέσω του διαλόγου και μέσω της εξομάλυνσης των συγκρούσεων είναι δυνατόν να επιτύχουμε αυτούς τους στόχους, που πρέπει να προωθηθούν με αποφασιστικότητα και με ομοφωνία από την Ευρωπαϊκή Ένωση. Πρέπει να πω ότι κάποιες φορές αισθανθήκαμε μόνοι. Παρότι, στο τέλος, το Ευρωπαϊκό Συμβούλιο, μέσω της Αυστριακής Προεδρίας, και η Επιτροπή έκαναν να ακουστεί η έκκλησή τους για αλληλεγγύη, πρόκειται για προβλήματα που μόνον όλοι μαζί μπορούμε να αντιμετωπίσουμε.

<SPEAKER ID=110 LANGUAGE="IT" NAME="Speciale">
Κύριε Πρόεδρε, η έκθεση του κυρίου Swoboda είναι, κατά την γνώμη μου, μια καλή έκθεση: ισορροπημένη, σαφής καθώς και αποφασιστική εκεί όπου χρειάζεται. Η θέση όλων μας - και πιστεύω ότι ως προς αυτό το σημείο δεν υπάρχουν διαφορές - είναι να διατηρήσουμε ανοιχτή την πόρτα της Ευρωπαϊκής Ένωσης στην Τουρκία και να θεωρήσουμε, όπως έλεγε πριν λίγο ο κύριος Bianco, ότι θεωρητικά η πολιτική συμβολή της Τουρκίας στην Ευρωπαϊκή Ένωση είναι σημαντική. Το πρόβλημα όμως είναι ότι, σήμερα, υπάρχουν εμπόδια: αυτό είναι το ζήτημα που πρέπει να εξετάσουμε αναλυτικά. Υπάρχουν πολύ σημαντικά εμπόδια σε πολιτικό κυρίως επίπεδο που αφορούν τις δημοκρατικές εγγυήσεις, το κράτος δικαίου, τις μειονότητες. Συνολικά, πρέπει να το πούμε, η κατάσταση που επικρατεί στο εσωτερικό της Τουρκίας είναι απαράδεκτη: απαράδεκτη και για εμάς και για τα κριτήρια της Κοπεγχάγης. Αυτό είναι το πρόβλημα της Τουρκίας, και η Τουρκία είναι αυτή που πρέπει να αλλάξει τις δομές της και τις συμπεριφορές της.
<P>
Έχει δίκιο ο κύριος Swoboda, σύμφωνα με τον οποίον, δικαίως, πρέπει να ρωτήσουμε την Τουρκία και την κυβέρνησή της, τι θέλει να κάνει, πότε και πώς. Τώρα πια, πρέπει να μπούμε σε μια διαφορετική φάση: δεν μπορούμε πλέον να περιοριζόμαστε σε διακηρύξεις αρχών, να συνεχίζουμε να λέμε ότι η Τουρκία είναι σημαντική και ότι της κρατάμε τις πόρτες ανοιχτές. Αυτή την στιγμή, πρέπει η ίδια η Τουρκία, εάν θέλει να ενταχθεί στην Ευρωπαϊκή Ένωση, να δηλώσει συγκεκριμένα, τι προτίθεται να αλλάξει, πότε και με ποιούς τρόπους και πώς σκοπεύει να αλλάξει τις δομές της που βρίσκονται σε αντίθεση με τα κριτήρια της Κοπεγχάγης. Αυτό είναι το θέμα!
<P>
Η πρόσφατη στάση της Τουρκίας απέναντι στην Ιταλία υπήρξε, κατά την γνώμη μου, ένα σοβαρό σφάλμα της τουρκικής κυβέρνησης και την τουρκικής κοινωνίας γενικότερα, όχι μόνο γιατί αυτή η επιθετική και βίαιη στάση δημιούργησε μια πολύ κακή εντύπωση στην Ιταλία, αλλά γιατί αυτήν την εντύπωση την δημιούργησε σε ολόκληρη την Ευρωπαϊκή Ένωση, σε μια κρίσιμη στιγμή για την Τουρκία: από αυτήν την άποψη, συνεπώς, ήταν ένα σοβαρότατο λάθος. Η ιταλική κυβέρνηση έκανε αυτό που έπρεπε και όλοι το αναγνώρισαν. Συνέλαβε τον Οτσαλάν γιατί υπήρχε ένα διεθνές ένταλμα σύλληψης που εκδόθηκε από την Γερμανία, και υπήρξε συνεπής στις αρχές του κράτους δικαίου της: καμία έκδοση δεν είναι δυνατή, δεν ήταν και δεν θα είναι δυνατή προς μια χώρα που προβλέπει την θανατική ποινή και που δεν δίνει επαρκείς εγγυήσεις για τον σεβασμό των ανθρωπίνων δικαιωμάτων. Αυτή είναι η θέση της Ιταλίας και η θέση όλων των κρατών της Ευρωπαϊκής Ένωσης.
<P>
Η Τουρκία έχει ένα επιπλέον πρόβλημα, πέραν των όσων αναφέρθηκαν ήδη: δεν μπορεί να λέει ότι υπάρχει μόνο ένα πρόβλημα τρομοκρατίας και όχι ένα κουρδικό πρόβλημα. Αυτό είναι ένα ζήτημα κλειδί: έως ότου η Τουρκία δεν παραδέχεται ότι υπάρχει ένα κουρδικό πρόβλημα, και όχι μόνο ένα πρόβλημα τρομοκρατίας, δεν θα καταφέρει να λύσει τα προβλήματα των κριτηρίων της Κοπεγχάγης και δεν θα καταφέρει να μας δώσει πειστικές απαντήσεις. Δεν είναι ότι υπάρχει μόνο το κουρδικό πρόβλημα, αλλά το πρόβλημα αυτό είναι ενδεικτικό της στάσης της Τουρκίας. Συνεπώς, αυτήν είναι μια ευκαιρία για να κάνουμε σαφείς παρατηρήσεις στην Τουρκία και να απαιτήσουμε απαντήσεις.

<SPEAKER ID=111 LANGUAGE="DE" NAME="Stenzel">
Κύριε Πρόεδρε, κύριε Επίτροπε, αξιότιμοι συνάδελφοι, με την ευκαιρία της κοινοβουλευτικής συνέλευσης της Δυτικοευρωπαϊκής Ένωσης στο Παρίσι, άκουσα χθες την ομιλία του τούρκου Υπουργού Εξωτερικών. Η Τουρκία χαίρεται προφανώς με κάθε ευκαιρία ενός ευρωπαϊκού φόρουμ όπου μπορεί να εμφανίζεται. Έχει μεγάλη σημασία που ο Τούρκος Υπουργός Εξωτερικών διαπίστωσε μία αλλαγή στάσης προς όφελος της Τουρκίας στην τελευταία έκθεση της Επιτροπής όπου η Τουρκία περιγράφεται ως υποψήφια χώρα και όχι - όπως ξαφνικά στο Λουξεμβούργο - ως «μη υποψήφια» χώρα που θα πρέπει να πάρει θέση στο τέλος της λίστας αναμονής. Αυτή ήταν κατά κάποιο τρόπο η εντύπωση που είχε αποκομίσει από το Λουξεμβούργο. Η τωρινή είναι μία θετική ένδειξη για το ότι οι σχέσεις μεταξύ Ευρωπαϊκής Ένωσης και Τουρκίας βρίσκονται σε καλύτερο δρόμο.
<P>
Ταυτόχρονα, έγινε αισθητό ότι ο Τούρκος Υπουργός Εξωτερικών δεν ήταν με κανένα τρόπο διατεθειμένος να παρεκκλίνει από τον χαρακτηρισμό και τον ορισμό του προβλήματος της τρομοκρατίας και δεν ανέφερε ούτε μία φορά την έκφραση «Κουρδικό πρόβλημα'. Για τον λόγο αυτόν έχει μεγάλη αξία που η έκθεση του Ευρωπαϊκού Κοινοβουλίου αναφέρεται σαφώς στο εν λόγω πρόβλημα και ζητά από την Τουρκία μία ξεκάθαρη στάση, δεδομένου ότι η Τουρκία πρέπει να αξιολογηθεί με τα ίδια μέτρα και σταθμά όπως και όλες οι άλλες υποψήφιες προς ένταξη χώρες. Είμαι πεπεισμένος ότι ειδικά τώρα προσφέρεται μία μεγάλη ευκαιρία για μια πολιτική λύση στο Κουρδικό πρόβλημα. Μετά από τη υπογραφή της συμφωνίας μεταξύ Τουρκίας και Συρίας, με την υπάρχουσα συμφωνία μεταξύ Τουρκίας και Ισραήλ και την ουσιαστική απέλαση του Οτσαλάν, προσφέρεται βασικά μία ευκαιρία για τον τερματισμό του ανταρτοπολέμου που στη διάρκεια των 15 τελευταίων ετών έχει κοστίσει πάρα πολλά θύματα τόσο στην Τουρκία όσο και στους Κούρδους, μία ευκαιρία για ένα άνοιγμα, ώστε να μπορέσει να βρεθεί πολιτική λύση στο συγκεκριμένο πρόβλημα. Θωρώ ότι και από τη δική μας πλευρά πρέπει να γίνει το παν, ώστε να πεισθεί η Τουρκία να κατονομάσει πραγματικά το πρόβλημα και να αναζητήσει μία πολιτική λύση.

<SPEAKER ID=112 LANGUAGE="DE" NAME="Langen">
Κύριε Πρόεδρε, θεωρώ σωστό και πρόσφορο κάθε μέτρο που θα συμβάλει στη βελτίωση των σχέσεών μας με την Τουρκία. Συνεπώς μπορώ να υποστηρίξω ανεπιφύλακτα τα ουσιαστικά σημεία της έκθεσης Swoboda, το σχέδιο που μας υπέβαλε σχετικά η Επιτροπή καθώς και την έκθεση προόδου. Έχω μόνο σε τρία σημεία ενδοιασμούς. Το πρώτο αφορά το γεγονός ότι δεν είμαστε αρκετά ειλικρινείς απέναντι στην Τουρκία. Για τον λόγο αυτόν έχω ενδοιασμούς ως προς τη διατύπωση των παραγράφων 1 και 29 της έκθεσης του κ. Swoboda όπου τίθεται εκ νέου η προοπτική της συμμετοχής της Τουρκίας στην Ευρωπαϊκή Ένωση, μία προοπτική που σύμφωνα με όλα τα δεδομένα και σύμφωνα με όλες τις ρεαλιστικές σκέψεις είναι παραπλανητική. Όλοι μας συμφωνούμε ασφαλώς με τη διατύπωση ότι η Τουρκία ανήκει στην οικογένεια των δημοκρατιών της Δύσης και ότι πρέπει να βρίσκεται στο πλαίσιο αυτό. Ωστόσο αυτό δεν συνιστά οπωσδήποτε λόγο να την παρηγορούμε τώρα λέγοντας ότι μελλοντικά θα γίνει υποψήφια προς ένταξη χώρα. Ναι μεν διαβάζουμε στη Συμφωνία της Αγκυρας του 1963, την οποία συνάψαμε πριν από 35 χρόνια ότι εξετάζεται η δυνατότητα ένταξης της Τουρκίας στην Κοινότητα. Δεν υπάρχει καμία δέσμευση σε αυτό, απλώς υποδηλώνεται η διάθεση για εξέταση του ζητήματος. Εάν όμως δημιουργήσουμε και πάλι την εντύπωση ότι επίκειται σύντομα η ένταξη της Τουρκίας στην Ευρωπαϊκή Ένωση, δίνουμε μία ανακριβή εικόνα, δεν είμαστε ειλικρινείς και ανοικτοί και θέτουμε και πάλι, όπως άλλωστε πολύ συχνά στο παρόν Κοινοβούλιο, εντελώς λανθασμένους προσανατολισμούς στη σχέση μας με την Τουρκία.
<P>
Είμαι υπέρ της οικοδόμησης μίας ειδικής σχέσης με την Τουρκία. Έχω αγωνισθεί στο Κοινοβούλιο με όλη μου τη δύναμη για τη σύσταση της τελωνειακής Ένωσης με την Τουρκία και είμαι μέλος της Μεικτής Κοινοβουλευτικής Επιτροπής, θεωρώ όμως μη ρεαλιστικό και σφάλμα να αρχίζουμε και πάλι αξιολογήσεις βάσει κριτηρίων που βρίσκονται σε πολύ χαμηλότερο επίπεδο από τα αρχικά κριτήρια που ισχύουν εξάλλου για την προσχώρηση όλων των άλλων υποψηφίων, και να παρέχουμε και πάλι ελπίδες για την ένταξη της Τουρκίας στην Ένωση. Στην έκθεση λείπει ακόμα ένα σημείο. Θα ήταν πολύ καλό για το Κοινοβούλιο εάν εκφραζόταν με σαφήνεια σχετικά με το μπλοκάρισμα του χρηματοδοτικού πρωτοκόλλου της Τελωνειακής Ένωσης. Πως θέλουμε να απαιτήσουμε πράγματα από την Τουρκία, όταν δεν είμαστε σε θέση να παραμερίσουμε τα δικά μας εμπόδια που προκαλούνται από το συνεχές μπλοκάρισμα που επιβάλλει η Ελλάδα;

<SPEAKER ID=113 NAME="Λαμπρίας">
Κύριε Πρόεδρε, επανειλημμένα από το βήμα αυτό έχω τονίσει ότι εάν υπάρχει μία χώρα, από τις 15 της Ευρωπαοκής «Ενωσης, που θα ήταν ευτυχέστερη εάν εντασσόταν η Τουρκία στην Ευρωπαοκή «Ενωση, αυτή η χώρα είναι η Ελλάς. Διότι είναι καταδικασμένη από την γεωγραφία να είναι γείτων της Τουρκίας. Διότι εάν οι δύο αυτές χώρες συνεργάζονταν στενά, καθώς κατέχουν νευραλγικές θέσεις στο σταυροδρόμι μεταξύ Ευρώπης και Ασίας, μεταξύ Βαλκανίων και Μεσογείου, αυτή η συνεργασία θα ήταν πολύτιμη, αποδοτική, εποικοδομητική για όλη την Ευρώπη και, θα έλεγα, και για την ασφάλεια όλου του κόσμου.
<P>
Αλλά, απαραίτητη προϋπόθεση για αυτό είναι το αυτονόητο, οι σχέσεις μεταξύ αυτών των δύο χωρών να είναι φιλικές και να στηρίζονται στις αρχές του διεθνούς δικαίου. Δυστυχώς, ενώ η Ελλάδα έσπευσε, μαζί με τις 14 άλλες χώρες, να υπογράψει την Τελωνειακή «Ενωση, έκτοτε η Τουρκία ωσάν να έχει αποθρασυνθεί από το γεγονός αυτό, αυξάνει την προκλητικότητα, την επιθετικότητα, την ιταμότητά της απέναντι της Ελλάδας, μέχρι και εμφανίζουσα διαρκώς αυξανόμενες εδαφικές διεκδικήσεις. Συνεπώς, δεν είναι από ένα είδος στρεψοδικίας που η Ελλάδα αρνείται την υπογραφή του χρηματοδοτικού πρωτοκόλλου. Είναι διότι δεν έχουν εκπληρωθεί οι όροι της απόφασης του Συμβουλίου του Λουξεμβούργου, σύμφωνα με τους οποίους θα έπρεπε η Τουρκία να δείξει ότι πράγματι έχει ευρωπαοκό προσανατολισμό.

<SPEAKER ID=114 NAME="Van den Broek">
Κύριε Πρόεδρε, επιτρέψτε μου κατ' αρχάς να ευχαριστήσω θερμά τον κ. Swoboda για την εμπεριστατωμένη και, κατά τη γνώμη μου, ισορροπημένη έκθεση που εκπόνησε. Πιστεύω ότι μπορώ να πω ότι η Επιτροπή συμφωνεί κατά ένα μεγάλο μέρος με την ανάλυση και τα συμπεράσματα του εισηγητή.
<P>
Ομολογώ ότι και εγώ παρακολούθησα με ανάμεικτα συναισθήματα αυτή τη συζήτηση, λόγω των πρόσφατων εξελίξεων στις σχέσεις με την Τουρκία, κυρίως μετά τη σύλληψη του ηγέτη του ΡΚΚ, Οτσαλάν. Παρ' όλα αυτά πιστεύω ότι πρέπει να στρέψουμε το βλέμμα μας λίγο πιο μακριά. Τότε θα διαπιστώσουμε ότι, τα τελευταία χρόνια, η Ευρωπαϊκή Ένωση έκανε ορισμένα βήματα με απαρχή τη δημιουργία μιας τελωνειακής ένωσης, το 1995, ενώ με την πρόσφατη χάραξη μιας ιδιαίτερης ευρωπαϊκής στρατηγικής για την Τουρκία, αποφάσισε να αξιολογήσει την κατάσταση που επικρατεί στην Τουρκία με βάση τα κριτήρια της Κοπεγχάγης. Το ίδιο ισχύει βεβαίως και για τις επιθυμίες της Τουρκίας να αναγνωρισθεί ως χώρα υποψήφια προσχώρησης. Καταρτίστηκε μια έκθεση προόδου, πράγμα που σημαίνει με άλλα λόγια ότι η Ευρωπαϊκή Ένωση έδειξε κατά τη γνώμη μου σαφέστατα ότι έχει την καλή θέληση και την πολιτική βούληση που απαιτούνται και ότι θεωρεί απαραίτητο να προωθήσει περαιτέρω την ανάπτυξη σταθερών θεσμικών σχέσεων και με την Τουρκία. Βεβαίως, και οι προτάσεις αυτές έχουν ήδη γίνει, θα μπορούσαμε να προσφέρουμε βοήθεια και συνεργασία για να βελτιωθεί η οικονομική κατάσταση, να διευρύνουμε και να εμβαθύνουμε την Ευρωπαϊκή Ένωση, να προωθήσουμε την περαιτέρω εναρμόνιση της νομοθεσίας με την Ευρωπαϊκή Ένωση, υπάρχει όμως ένα πράγμα που δεν μπορούμε να το κάνουμε και αυτό είναι να επιβάλλουμε στην Τουρκία τον τρόπο με τον οποίο θα πρέπει να αντιμετωπίσει τα κριτήρια της Κοπεγχάγης. Από την άποψη αυτή η Ευρωπαϊκή Ένωση έχει τοποθετήσει τον πήχη σ'αυτό το ύψος για όλες τις υποψήφιες χώρες. Noblesse oblige . Αυτό ισχύει συνεπώς και για την Τουρκία.
<P>
Επειδή ο χρόνος είναι πολύτιμος θα ολοκληρώσω. Θα ήθελα να ελπίζω ότι, όσον αφορά ένα σημαντικό θέμα, το κουρδικό πρόβλημα, το οποίο - ας μου επιτραπεί να πω - μας δίχασε όσον αφορά την αξιολόγηση της κατάστασης των ανθρωπίνων δικαιωμάτων στην Τουρκία, θα γίνει μία αρχή για να βρεθεί μια πολιτική λύση για το πρόβλημα αυτό, μια λύση η οποία δεν μπορεί βεβαίως να βρεθεί παρά μόνο εφόσον αναγνωρισθεί η ύπαρξη του προβλήματος αυτού καθεαυτού. Αυτό όμως δεν συμβαίνει στις σχέσεις μας με την Τουρκία. Γιατί όμως δεν θα μπορούσαμε να πούμε ότι η Ευρωπαϊκή Ένωση είναι διατεθειμένη όσον αφορά στο θέμα αυτό να εξετάσει μαζί με την Τουρκία πιθανές λύσεις γι'αυτό το σημαντικό πρόβλημα. Εάν θα μπορούσε να υπάρξει μια προοπτική διευθέτησης, οι σχέσεις της Τουρκίας με την Ευρωπαϊκή Ένωση θα βελτιώνονταν σημαντικά και η Τουρκία θα έκανε ένα πολύ μεγάλο βήμα προς την Ευρώπη, γεγονός το οποίο θα διευκόλυνε και την επίλυση και άλλων προβλημάτων που είναι επίσης σημαντικά είτε πρόκειται για το κυπριακό, τις σχέσεις με την Ελλάδα, ή το Αιγαίο.
<P>
Τελειώνω. Θα ήθελα να πω ότι οι πρόσφατες εξελίξεις και οι περιπλοκές που προέκυψαν με την σύλληψη του ηγέτη του ΡΚΚ κατέστησαν σαφή δύο πράγματα. Πρώτον, πόσο σημαντική είναι η δημιουργία ενός διεθνούς ποινικού δικαστηρίου, το οποίο θα μπορεί να ασχολείται με παρόμοιες υποθέσεις και, δεύτερον, πόσο σημαντικό είναι να ξεκινήσει μια σοβαρή προσπάθεια για την αναζήτηση μιας πολιτικής λύσης για το κουρδικό πρόβλημα.

<SPEAKER ID=115 NAME="Πρόεδρος">
Σας ευχαριστώ, κύριε Επίτροπε. Πιστεύω ότι ο κ. Swoboda θα είναι ικανοποιημένος με τη συζήτηση αυτή.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.
<P>
(Η συνεδρίαση διακοπείσα στις 20.05 συνεχίζεται στις 21.00)

<CHAPTER ID=10>
Καθεστώς των βουλευτών
<SPEAKER ID=116 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0426/98) του κυρίου Rothley, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με τo σχέδιo καθεστώτoς τωv βoυλευτώv στo Ευρωπαϊκό Κoιvoβoύλιo.
<P>
Τον λόγο έχει ο κ. Fabre-Aubrespy για ένα θέμα διαδικασίας.

<SPEAKER ID=117 LANGUAGE="FR" NAME="Fabre-Aubrespy">
Κύριε Πρόεδρε, θα επιθυμούσα, σύμφωνα με το άρθρο 128 του Κανονισμού μας, να καταθέσω πρόταση με αντικείμενο να μην επιτραπεί η συζήτηση επί του θέματος που μας υποβλήθηκε γιατί είναι απαράδεκτο, και τούτο για τρεις λόγους.
<P>
Εν πρώτοις, η έκθεση κάνει χρήση της Συνθήκης του Αμστερνταμ, η οποία αναφέρεται στην αιτιολογική έκθεση, στις αιτιολογικές σκέψεις B, Δ και E. Όμως, η Συνθήκη δεν έχει ακόμη κυρωθεί, μία εφαρμογή του εν λόγω κειμένου προτού ακόμη κυρωθεί αποτελεί ιδιαίτερη προσβολή στους Γάλλους βουλευτές και γερουσιαστές οι οποίοι, χθες ακόμα, συζητούσαν το θέμα της θεσμικής μεταρρύθμισης η οποία απαιτείται για την κύρωση της εν λόγω Συνθήκης.
<P>
Κατά δεύτερο λόγο, το σχέδιο καθεστώτος των βουλευτών που περιέχεται στην εν λόγω έκθεση προσθέτει τις διατάξεις της Συνθήκης περί Ιδρύσεως των Ευρωπαϊκών Κοινοτήτων στην πράξη του 1976 και στο πρωτόκολλο περί προνομίων και ασυλιών, ενώ δεν έχει την εξουσία να κάνει τούτο. Από την άποψη αυτή, είναι απαράδεκτες οι διατάξεις που επιδιώκουν, κυρίως, να θίξουν τους ευρωβουλευτές που είναι κάτοχοι και άλλων κοινοβουλευτικών εντολών.
<P>
Κατά τρίτο λόγο, Κύριε Πρόεδρε, η έκθεση αυτή αποτελεί έκθεση πρωτοβουλίας, Οφείλει, συνεπώς, να τηρήσει το άρθρο 148, το οποίο λαμβάνεται ως νομική βάση, και το άρθρο 50, το οποίο εφαρμόζεται σύμφωνα με την παράγραφο 6 του Κανονισμού. Συνεπώς, η πρόταση η οποία περιλαμβάνεται οφείλει, και αναφέρω: «να σέβεται την αρχή της επικουρικότητας και τα θεμελιώδη δικαιώματα των πολιτών - πράγμα το οποίο δεν συμβαίνει στην περίπτωση αυτή - και να σέβεται, επίσης, την παράγραφο 4 του ιδίου άρθρου. Εάν η αιτούμενη πρόταση έχει δημοσιονομικές επιπτώσεις, το Κοινοβούλιο ορίζει τα μέσα για να εξασφαλισθεί επαρκής κάλυψη». Τέλος της παραπομπής. Προφανώς, η διάταξη αυτή δεν τηρείται, δεδομένου ότι η πρόταση που υποβάλλεται συνεπάγεται δαπάνες για τον κοινοτικό προϋπολογισμό, και δεν διατυπώνεται καμία πρόταση για να διασφαλισθεί η χρηματοδότησή της.
<P>
Αυτοί είναι οι τρεις λόγοι για τους οποίους ζητώ να χαρακτηρισθεί το κείμενο ως απαράδεκτο και υποβάλλω αίτηση απόρριψής του.

<SPEAKER ID=118 NAME="Πρόεδρος">
Ευχαριστώ πολύ, κύριε Fabre-Aubrespy. Η παρούσα προεδρία αντιλαμβάνεται πως η έκθεση η οποία αποτελεί το θέμα της συζήτησης είναι παραδεκτή, δεδομένου ότι το Συμβούλιο έχει ζητήσει συγκεκριμένα τη γνώμη μας σχετικά με το εν λόγω ζήτημα και η παροχή της γνώμης μας είναι σύμφωνη με τον Κανονισμό. Επομένως, η προεδρία αντιλαμβάνεται πως είναι παραδεκτή και εφόσον είναι έτσι θα προχωρήσουμε στη συζήτηση επ' αυτής και, στη συνέχεια, εν ευθέτω χρόνω, θα προχωρήσουμε και στην ψηφοφορία επί της ιδίας.

<SPEAKER ID=119 LANGUAGE="FR" NAME="Fabre-Aubrespy">
Κύριε Πρόεδρε, η άποψή σας είναι ιδιαίτερα ενδιαφέρουσα, δεν μπορείτε όμως να την εκφράσετε σχετικά με την πρόταση την οποία υπέβαλα. Αντίθετα, έχετε το καθήκον να ρωτήσετε εάν υπάρχει ομιλητής που τάσσεται υπέρ της πρότασης και εάν υπάρχει ομιλητής που τάσσεται κατά της πρότασης πριν την υποβάλετε σε ψηφοφορία. Αυτά ορίζει το άρθρο 128 του Κανονισμού.

<SPEAKER ID=120 NAME="Πρόεδρος">
Κύριε Fabre-Aubrespy, ξέρω ότι γνωρίζετε πολύ καλά τον Κανονισμό. Αλλά αυτήν τη στιγμή είναι η προεδρία αυτή που τον εφαρμόζει και, επομένως, η παρούσα προεδρία ξέρει πως δεν υπάρχει θέση για τη συζήτηση και ψηφοφορία της πρότασής σας, δεδομένου ότι η έκθεση είναι παραδεκτή. Αν εσείς, κύριε FabreAubrespy, δεν συμφωνείτε, μπορείτε να προσφύγετε στην Επιτροπή Κανονισμού της οποίας δεν είσαστε απλό αλλά σημαντικό μέλος.
<P>
Επομένως, κυρίες και κύριοι, η προεδρία έλαβε θέση. Η θέση αυτή, κύριε Fabre-Aubrespy, μπορεί να είναι λανθασμένη. Γνωρίζετε, κυρίες και κύριοι, πως μπορείτε να προσφύγετε εναντίον αυτής της θέσης. Αλλά, εν πάση περιπτώσει, η προεδρία θα ξεκινήσει τη συζήτηση διότι είναι της άποψης πως η έκθεση είναι παραδεκτή, κι εγώ εξέθεσα τους λόγους μου: παρ' ότι δεν έχουν εγκριθεί σε όλα τα κράτη μέλη οι τροποποιήσεις των Συνθηκών του Αμστερνταμ, η απόφαση του Κοινοβουλίου για το μέλλον είναι νόμιμη, τόσο δε που το Συμβούλιο ζήτησε τη γνώμη μας σχετικά με αυτό το ζήτημα.
<P>
Δίνω τον λόγο στον εισηγητή, κύριο Rothley.

<SPEAKER ID=121 NAME="Rothley">
Κύριε Πρόεδρε, αγαπητοί συνάδελφοι το θέμα του καθεστώτος των βουλευτών είναι μία καλή ευκαιρία για το Κοινοβούλιο. Το Κοινοβούλιο μπορεί να αποκτήσει μία νέα μορφή, να αποκτήσει περισσότερη ανεξαρτησία, περισσότερη αυτονομία και χειραφέτηση, να γίνει ένα Κοινοβούλιο του οποίου οι εκπρόσωποι δεσμεύονται απέναντι στους ψηφοφόρους τους και στην Ευρωπαϊκή Ένωση. Σε αυτήν τη νέα μορφή του Κοινοβουλίου συγκαταλέγεται και η πληρωμή των αντιπροσώπων του από το ίδιο το Κοινοβούλιο. Ίση αμοιβή για την ίδια εργασία. Και εδώ έχουμε το πρώτο πρόβλημα. Πάντα θα υπάρχουν κυβερνήσεις και βουλευτές των εθνικών κοινοβουλίων που θα λένε ότι τα μέλη του Ευρωπαϊκού Κοινοβουλίου δεν θα πρέπει σε καμία περίπτωση να έχουν υψηλότερες αμοιβές από τους βουλευτές των εκάστοτε εθνικών κοινοβουλίων. Επίσης, πάντα θα υπάρχουν μέλη του Ευρωπαϊκού Κοινοβουλίου που θα λένε ότι δεν πρέπει να έχουν χαμηλότερες αμοιβές από τους βουλευτές των εκάστοτε εθνικών κοινοβουλίων. Έτσι έχουν τα πράγματα σήμερα και δεν θα αλλάξουν ούτε σε δύο, ούτε σε πέντε, ούτε σε είκοσι χρόνια.
<P>
Για τον λόγο αυτόν πρέπει να αντιμετωπίσουμε το πρόβλημα σήμερα. Πιστεύω ότι είναι αδύνατον να κάνουμε αυτό το βήμα με μιας. Συνεπώς εμείς, δηλαδή η Επιτροπή Νομικών Θεμάτων και Δικαιωμάτων των Πολιτών, προτείνουμε ένα μεταβατικό σύστημα. Οι βουλευτές που θα εκλεγούν για πρώτη φορά στις επόμενες εκλογές του χρόνου τον Ιούνιο θα αμείβονται υποχρεωτικά με τον μέσο όρο των απολαβών όλων των βουλευτών του Κοινοβουλίου τις οποίες χορηγούν τα εθνικά κοινοβούλια. Γιατί; Διότι ο μέσος όρος εκφράζει τον σεβασμό προς τις δημοκρατικές αποφάσεις των εθνικών κοινοβουλίων. Δεν έχει νόημα να επιτίθεται η ιταλική κυβέρνηση στην ισπανική και να της λέει ότι πληρώνει πολύ λίγα στους βουλευτές της. Ούτε έχει νόημα να επιτίθεται η ισπανική κυβέρνηση στην ιταλική και να της λέει ότι πληρώνει πάρα πολλά στους βουλευτές της. Όλα αυτά δεν έχουν νόημα.
<P>
Η Ευρώπη δεν μπορεί να λειτουργήσει, επιβάλλοντας το δικό της σύστημα σε όλους τους άλλους και συνεπώς ο μέσος όρος εκφράζει τον δημοκρατικό σεβασμό. Στην περίπτωση των βουλευτών που θα επανεκλεγούν, υπάρχουν προβλήματα όσον αφορά τις συντάξεις και τη φορολογία τους και για τον λόγο αυτόν θα πρέπει να έχουν την επιλογή είτε να ενταχθούν στο νέο σύστημα είτε να διατηρήσουν το παλαιό τους καθεστώς, αλλά αυτό θα είναι δυνατόν μόνο για μία πενταετία. Στη διάρκεια της επόμενης κοινοβουλευτικής περιόδου θα αποφασίσουμε τι θα ισχύσει ενιαία για όλους από το έτος 2004 για την έκτη κοινοβουλευτική περίοδο.
<P>
Εάν θέλουμε - κάτι που εύχομαι πραγματικά - να έχουμε κοινό βουλευτικό καθεστώς πριν από τις εκλογές του Ιουνίου, τότε θα πρέπει να είναι συμβιβαστική η πρόταση του Κοινοβουλίου, να είναι άμεσα εύληπτη, προφανής και εύλογη, θα πρέπει να μην χρειάζονται ερμηνείες, επειδή θα είναι άμεσα κατανοητή. Ποιές είναι οι εναλλακτικές προτάσεις; Έχει ακουσθεί κάτι για την προσαρμογή στον μισθό των δικαστών ή των Επιτρόπων. Σχεδόν όλες οι κυβερνήσεις γκρινιάζουν για τους μισθούς των δημοσίων υπαλλήλων ή των δικαστών. Αν πούμε ότι θέλουμε ποσοστιαία προσαρμογή στους μισθούς των δημοσίων υπαλλήλων, των Επιτρόπων ή των δικαστών θα ανάψουν κόκκινα τα λαμπάκια του Συμβουλίου. Όποιος λοιπόν θέλει να μην αποκτήσουμε ενιαίο καθεστώς, ας κάνει αυτήν την πρόταση.
<P>
Υπάρχει και ένας άλλος λόγος. Ο βουλευτής είναι αυτόνομος πολιτικός παράγων, δεσμευμένος απέναντι στους ψηφοφόρους του και στην Ευρωπαϊκή Ένωση. Δεν είμαι μισός ευρωδικαστής και ούτε θέλω ποτέ να γίνω κάτι τέτοιο.
<P>
(Χειροκροτήματα) Να καλύπτεται κανείς πίσω από το μισθό ενός δημοσίου υπαλλήλου ή ενός δικαστή και να τρίβει τα χέρια του που δόξα τω θεώ αυξήθηκαν οι μισθοί των δημοσίων υπαλλήλων ή των δικαστών, είναι για μένα απαράδεκτο. Ίσως να είναι πονηρή τακτική, αλλά δεν είναι έξυπνη. Το Ευρωπαϊκό Κοινοβούλιο θα πρέπει να αποφασίζει ελεύθερα, αυτόνομα και με αυτοσυνείδηση για την αποζημίωση των βουλευτών του. Μόνο αυτό αντιστοιχεί στην αξιοπρέπεια του Κοινοβουλίου. Το μειονέκτημα της εναλλακτικής λύσης είναι ότι δεν κατονομάζεται κάποιο ποσό. Έτσι δεν μπορούμε όμως να λύσουμε το πρόβλημα του Ευρωπαϊκού Κοινοβουλίου και το Ευρωπαϊκό Κοινοβούλιο έχει πρόβλημα. Το ζήτημα έχει αρχίσει να συζητείται και παραέξω και δεν πρέπει να εκτεθούμε.
<P>
Τα έξοδα ταξιδίου: πρέπει να λύσουμε επιτέλους το πρόβλημα. Δεν πρέπει να δημιουργούμε την εντύπωση ότι κάνουμε μόνο αυτό που μας κυνηγάνε να κάνουμε. Το πρόβλημα μπορεί όμως να λυθεί, μόνο εάν μιλήσουμε για την αποζημίωση. Κανένας δεν μπορεί να περιμένει από έναν βουλευτή να εργάζεται εδώ για 2.827 Ecu. Είναι αδύνατον. Για τον λόγο αυτόν οι αποζημιώσεις και οι επιστροφές των εξόδων ταξιδίου είναι άρρηκτα συνδεδεμένες μεταξύ τους. Για τον λόγο αυτόν πρέπει να κατονομάσουμε ένα ποσό. Για τον λόγο αυτόν πρέπει να εγγραφεί η επόμενη πρόταση στο ψήφισμα: το Προεδρείο πρέπει να αποφασίζει υπό το φως του ενιαίου καθεστώτος. Διότι όταν θα έχουμε ένα ενιαίο καθεστώς θα μπορέσουμε να τακτοποιήσουμε και τα δικά μας προβλήματα. Αυτό σημαίνει ότι η πολιτική συλλογιστική της πρότασης συνοψίζεται στο ότι είμαστε διατεθειμένοι να λύσουμε το πρόβλημά μας, και τώρα αγαπητό Συμβούλιο είναι η σειρά σου να συμβάλεις σε αυτή. Αυτή είναι η πολιτική συλλογιστική της πρότασης.
<P>
Μερικοί λένε ότι υπάρχουν υπερβολικά πολλές λεπτομέρειες. Οι ολλανδικές οικονομικές υπηρεσίες πίνουν το αίμα των συναδέλφων μας και μερικοί λένε, πως αυτά είναι λεπτομέρειες που δεν τους ενδιαφέρουν. Όχι, δεν πρόκειται για γελοίες λεπτομέρειες. Χορτάσαμε πια από τα παχιά λόγια. Χορτάσαμε από την πολιτική λυρική ποίηση. Τώρα πρέπει να λύσουμε προβλήματα. Καθήκον της πολιτικής είναι η επίλυση προβλημάτων. Για τον σκοπό αυτό βρισκόμαστε εδώ. Τις τελευταίες ημέρες μου έρχεται διαρκώς στο νου μία ωραία έκφραση του Τσόρτσιλ: Η δημοκρατία είναι το χειρότερο πολίτευμα με εξαίρεση όλα τα άλλα. Αυτό θέλω να το επαναλάβω σε σχέση με τη συγκεκριμένη πρόταση. Είναι η χειρότερη πρόταση, με εξαίρεση όλες τις άλλες και για τον λόγο αυτόν σας ζητώ την συγκατάθεσή σας.
<P>
(Γέλια και χειροκροτήματα)
<SPEAKER ID=122 NAME="Mιndez de Vigo">
Κύριε Πρόεδρε, ελπίζω πως αυτό το καθεστώς, το οποίο σήμερα βρίσκεται στο στάδιο του σχεδίου, θα είναι καλύτερο έπειτα από τις 109 τροπολογίες που θα ψηφίσουμε αύριο, παρά το ήδη υπάρχον που είναι και το μοναδικό. Είμαι πεπεισμένος πως έτσι θα είναι, και αυτό για έναν λόγο, γιατί αυτό το καθεστώς είναι κάτι πολύ σημαντικό για αυτό το Κοινοβούλιο. Το καθεστώς αυτό αποτελεί επιτυχία αυτού του Κοινοβουλίου, το οποίο το συμπεριέλαβε ανάμεσα στις προτεραιότητές του στις διαπραγματεύσεις της Συνθήκης του Αμστερνταμ. Επομένως, όταν κανείς δεν πίστευε πως θα επιτυγχάναμε τη συμπερίληψη της απαίτησης ενός καθεστώτος στη Συνθήκη, εμείς το επιτύχαμε. Επομένως, αυτό αποτελεί την πρώτη επιτυχία.
<P>
Δεύτερον, γιατί το καθεστώς αυτό είναι κάτι πολύ σημαντικό για αυτό το Κοινοβούλιο διότι αποτελεί τον καταστατικό του χάρτη. Το καθεστώς υπερβαίνει το θέμα της αμοιβής. Το καθεστώς, θέτει τους όρους του παιχνιδιού σύμφωνα με τους οποίους πρέπει να δρούμε οι βουλευτές που έχουμε εκλεγεί άμεσα από τους πολίτες.
<P>
Και για αυτόν τον λόγο, η πρόταση που πρέπει να μεταφέρουμε στο Συμβούλιο, το οποίο πρέπει να την εγκρίνει ομοφώνως, πρέπει, όπως είπε ο κ. Rothley, να είναι λογική, ειδάλλως η ομοφωνία θα την οδηγήσει στην αποτυχία. Και επομένως, η μέχρι στιγμής επιτυχία μας θα γίνει αποτυχία.
<P>
Η Επιτροπή Θεσμικών Θεμάτων, την οποία έχω την τιμή να εκπροσωπώ, έχει ζητήσει τρία πράγματα: κατ' αρχάς, τη διαφάνεια των κανόνων που θα θεσπισθούν, να γνωρίζουν οι πολίτες ποιοι είναι αυτοί οι κανόνες που διέπουν το παιχνίδι των ευρωπαίων βουλευτών. Δεύτερον, να παγιωθούν σε ένα κείμενο όλοι οι υφιστάμενοι κανόνες, και τρίτον, να υπάρχει ίση μεταχείριση προς όλους τους βουλευτές.
<P>
Εφόσον όλοι είμαστε βουλευτές που έχουμε εκλεγεί και όλοι ασκούμε τα ίδια καθήκοντα, πιστεύω πως η σημερινή κατάσταση η οποία υπακούει σε μια προηγούμενη κατάσταση, δεν έχει ιδιαίτερο νόημα.
<P>
Για αυτόν τον λόγο, κύριε Πρόεδρε, πιστεύω πως αν αύριο έχουμε στα χέρια μας ένα λογικό κείμενο, θα έχουμε τη δύναμη της πεποίθησής μας, την πολιτική δύναμη που αποκτήσαμε στο Αμστερνταμ. Ελπίζω να το επιτύχουμε.

<SPEAKER ID=123 LANGUAGE="EN" NAME="Green">
Kύριε Πρόεδρε, η έκθεση αυτή, σύμφωνα με την άποψη της Ομάδας μου, είναι υψίστης σημασίας για την ανάπτυξη της δημοκρατικής νομιμότητας και της αξιοπιστίας του Σώματος. Ασφαλώς και δεν θα έπρεπε να είναι έτσι. Θα έπρεπε να κρινόμαστε εδώ για τον τρόπο με τον οποίο εκτελούμε τα καθήκοντά μας, τη συμμετοχή στη νομοθετική διαδικασία, τον έλεγχο του έργου της Επιτροπής και του Συμβουλίου και την κατάρτιση του προϋπολογισμού της Ένωσης. Δυστυχώς, αυτό το λειτούργημα, το οποίο θεωρώ ότι εξελίχθηκε και διεξήχθη με εποικοδομητικό και προοδευτικό τρόπο κατά την παρούσα κοινοβουλευτική περίοδο, σκιάστηκε από ένα καταιγισμό επικρίσεων σε όλες τις χώρες της ΕΕ τα τελευταία χρόνια.
<P>
Οι επικρίσεις αυτές, οι οποίες αγγίζουν το αποκορύφωμά τους στα έντυπα μέσα ενημέρωσης με μονότονη πλέον συχνότητα, επικεντρώνονται στο σύστημα των αποζημιώσεων και δαπανών των ευρωβουλευτών. Θα ήθελα να αποτίσω φόρο τιμής στους δύο Προέδρους του Κοινοβουλίου κατά την παρούσα κοινοβουλευτική περίοδο. Πρώτα ο Klaus Hδnsch και τώρα ο Josι Maria Gil-Robles εργάστηκαν για την πραγμάτωση των απαραίτητων μεταρρυθμίσεων, προκειμένου το Κοινοβούλιο και οι βουλευτές να αποκαταστήσουν την αξιοπρέπειά τους και τη δημόσια αποδοχή.
<P>
Είναι η πρώτη φορά που λαμβάνω το λόγο εκ μέρους της Ομάδας μου για το συγκεκριμένο θέμα στο Κοινοβούλιο. Τα τελευταία τεσσερισήμιση χρόνια αναμείχθηκα σε έναν συνεχή γύρο συζητήσεων στα πλαίσια της Ομάδας μου καθώς και με ομολόγους από τις άλλες ομάδες του Κοινοβουλίου για να διασφαλισθεί ότι θα μπορούμε τώρα να λάβουμε τις θεμελιώδεις αποφάσεις που απαιτούνται για την επίλυση του προβλήματος. Αυτή, κατά την άποψή μου, αποτελεί την τελευταία ευκαιρία κατά την παρούσα κοινοβουλευτική περίοδο για να παύσει, άπαξ δια παντός, αυτός ο εξαιρετικά επιζήμιος δημόσιος διασυρμός.
<P>
Εγώ τουλάχιστον, ελπίζω με πάθος ότι αύριο το Σώμα θα εγκρίνει το κατάλληλο πακέτο μεταρρυθμίσεων. Όλοι γνωρίζουμε ότι θα υπάρξουν μερικοί εκτός του Σώματος, οι οποίοι θα υποστηρίξουν πως οτιδήποτε και να πράξουμε δεν θα είναι αρκετό. Είναι λυπηρό το γεγονός ότι υπάρχουν και μερικοί από το Κοινοβούλιο, οι οποίοι τα τελευταία χρόνια τροφοδότησαν ηθελημένα και ανέντιμα αυτή τη συζήτηση, παρουσιάζοντας και εκθέτοντας διαστρεβλωμένα λεπτομέρειες και κίνητρα.
<P>
Ας κάνουμε λοιπόν ό, τι θεωρούμε σωστό, άξιο υπεράσπισης και ό, τι οι πολίτες μας θα θεωρήσουν λογικό. Ας είμαστε όμως εντελώς ανοικτοί. Είναι σαφές ότι το θέμα του καθεστώτος των εξόδων δεν θα επιλυθεί παρά μόνο αφού αντιμετωπίσουμε την ανισότητα στις αποζημιώσεις των βουλευτών. Οι μεγάλες διαφορές μεταξύ των αποζημιώσεων των βουλευτών, οι οποίοι κάνουν την ίδια ακριβώς δουλειά κάτω από τις ίδιες επίπονες συνθήκες, από άποψη ταξιδίων, ωρών, αναστάτωσης, διάσπασης της οικογενειακής ζωής κ.ο.κ., δεν είναι αποδεκτές. Ήταν εξαιρετικής σημασίας λοιπόν, που η διακυβερνητική διάσκεψη στο Αμστερνταμ τον περασμένο Ιούνιο συμπεριέλαβε το αίτημα το Ευρωπαϊκό Κοινοβούλιο να καταθέσει πρόταση για το καθεστώς των βουλευτών. Η έκθεση Rothley αποτελεί την απάντησή μας στο συγκεκριμένο αίτημα.
<P>
Σύμφωνα με την άποψη της Ομάδας μου, είναι απαράδεκτη μία πρόταση για το καθεστώς των βουλευτών, η οποία απλώς συγκεντρώνει τους διαφορετικούς όρους, ασυλίες και προνόμια των 15 εθνικών κοινοβουλίων της Ευρωπαϊκής Ένωσης, τα παραβάλλει μεταξύ τους και έπειτα ονομάζει το αποτέλεσμα καθεστώς των βουλευτών του Ευρωπαϊκού Κοινοβουλίου. Για να έχει αυτό το καθεστώς κάποια ακεραιότητα και αξιοπιστία θα πρέπει να εξετάσει τον ρόλο ενός βουλευτή του Ευρωπαϊκού Κοινοβουλίου. Θα πρέπει να ορίσουμε ένα καθεστώς το οποίο να συνάδει με το έργο που πράττουμε, το περιβάλλον στο οποίο εργαζόμαστε, με τα ταξίδια που αποτελούν αναπόσπαστο τμήμα της δουλειάς μας και τις ασυμβατότητες οι οποίες προκύπτουν.
<P>
Θέλω να συγχαρώ τον κ. Rothley για την εξαιρετικά αποτελεσματική δουλειά που έκανε στο συγκεκριμένο θέμα. Θα πρέπει να πω ότι πιθανόν κανένας βουλευτής δεν θα είναι απόλυτα ικανοποιημένος από τις προτάσεις του κ. Rothley, συμπεραίνω λοιπόν ότι εξηγήθηκε σχεδόν ξεκάθαρα. Δεν μπορούμε να παραμερίσουμε το σημαντικό θέμα των αποζημιώσεων των βουλευτών, προτείνω λοιπόν να ασχοληθούμε με αυτό τώρα. Είναι γεγονός ότι οι βουλευτές αυτού του Σώματος θα πρέπει να λαμβάνουν τις ίδιες αποζημιώσεις. Σε οποιοδήποτε παρόμοιο περιβάλλον, όπου υπάρχουν συνάδελφοι οι οποίοι έρχονται σε επαφή, δεν θα ήταν αποδεκτό το γεγονός να συνηθίζονται τέτοιες διαφοροποιήσεις στις αποζημιώσεις. Αντίκειται σε κάθε κοινή λογική και αποτελεί την αιτία όλων των προβλημάτων μας.
<P>
Το μεγάλο ερώτημα είναι ποιά είναι η κατάλληλη αποζημίωση για τους βουλευτές του Ευρωπαϊκού Κοινοβουλίου; Ο κ. Rothley προτείνει την έξυπνη λύση η αποζημίωση να ισούται με τον μέσο όρο των απολαβών των βουλευτών όλων των εθνικών κοινοβουλίων. Δεν αποτελεί με κανέναν τρόπο την υψηλότερη αποζημίωση που μπορεί να συναντήσει κανείς σε εθνικό κοινοβούλιο ούτε την υψηλότερη αποζημίωση που θα μπορούσαμε να είχαμε προτείνει. Ωστόσο, αντιπροσωπεύει την κατάλληλη αποζημίωση. Έχει το θετικό ότι υπάρχει διαφάνεια και είναι κατανοητή και η Ομάδα μου απορρίπτει τις άλλες διατυπώσεις ως αδιαφανείς και δεκτικές στην επίκριση ότι ελισσόμαστε για να επιτύχουμε υπερβολικές και διογκωμένες απολαβές.
<P>
Για να μειωθούν τα αναμφισβήτητα προβλήματα των συναδέλφων εκείνων που θα υποστούν ουσιαστική μείωση των αποδοχών τους με το συγκεκριμένο σύστημα, ο κ. Rothley προτείνει μια μεταβατική περίοδο, κατά την οποία την επόμενη κοινοβουλευτική περίοδο οι συνάδελφοι που θα επανεκλεγούν θα μπορούν να επιλέξουν μεταξύ της νέας αποζημίωσης ή της υφισταμένης. Αν και ορισμένοι συνάδελφοι είναι δυσαρεστημένοι με αυτή τη μεταβατική φάση, και εντάσσω και τον εαυτό μου σε αυτή την κατηγορία, θα πρέπει να αναγνωρίσουμε ότι πρόκειται για σημαντική μείωση του προσωπικού εισοδήματος ορισμένων βουλευτών. Μία τέτοια μεταβατική περίοδος θα τους δώσει τουλάχιστον τη δυνατότητα να προγραμματίσουν το μέλλον τους. Οι νέοι βουλευτές βέβαια θα εισέλθουν στο Κοινοβούλιο απευθείας με το νέο σύστημα.
<P>
Η έκθεση προτείνει οι αποδοχές να υπόκεινται σε φόρο υπέρ της Κοινότητας. Αυτή είναι μία επίμαχη πρόταση η οποία φρονώ ότι διχάζει τις περισσότερες ομάδες του Κοινοβουλίου, και η δική μου δεν αποτελεί εξαίρεση. Πολλοί βουλευτές θέλουν να συνεχίσουν να πληρώνουν τον ίδιο φόρο όπως και οι συμπολίτες τους, τους οποίους αντιπροσωπεύουν. Αλλοι θεωρούν ότι λαμβάνουν κοινοτικές αποδοχές και δικαιούνται όπως και οι άλλοι άμεσα απασχολούμενοι στην Ευρωπαϊκή Κοινότητα να πληρώνουν φόρους υπέρ της Ευρωπαϊκής Ένωσης. Στο σημείο αυτό θα δούμε «τί θα βγάλει η κάλπη», με άλλα λόγια είναι δύσκολο να προβλεφθεί το αποτέλεσμα της ψηφοφορίας του Σώματος για το συγκεκριμένο θέμα.
<P>
Η άλλη πλευρά του νομίσματος της ενιαίας αποζημίωσης είναι το σύστημα επιστροφής των εξόδων ταξιδίου με βάση τις πραγματικές δαπάνες. Κατ' εμέ αυτό είναι θεμελιώδες. Δεν μπορώ να δεχθώ ότι θα εγκρίνουμε μία ενιαία αποζημίωση και ταυτόχρονα θα συνεχίσουμε να επιτρέπουμε ένα καθεστώς δαπανών το οποίο θα βασίζεται σε οτιδήποτε άλλο εκτός από το πραγματικό κόστος. Δεν έχω αμφιβολία ότι μία τέτοια πρόταση θα ήταν εντελώς απαράδεκτη από τους πολίτες μας, τους ψηφοφόρους μας και βέβαια από τις κυβερνήσεις μας. Οι προτάσεις του κ. Rothley για το συγκεκριμένο σημείο είναι άψογες και ελπίζω ότι θα υποστηριχθούν. Η συμβιβαστική τροπολογία την οποία υπέβαλε η Ομάδα μου και η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, με την ενεργή υποστήριξη του εισηγητή, φρονώ ότι προσθέτει ακόμη μεγαλύτερη διαφάνεια και διαύγεια στο θέμα και ελπίζω ότι θα προκαλέσει την υποστήριξή της.
<P>
Το άλλο και μάλιστα μείζον τμήμα του σχεδίου του καθεστώτος είναι οι ασυμβατότητες και τα άλλα στοιχεία τα οποία ορίζουν τα δικαιώματα και τις υποχρεώσεις μας, την εντολή και την ανεξαρτησία μας ως βουλευτών του Ευρωπαϊκού Κοινοβουλίου. Μία σειρά τροπολογιών για τα ονόματα πολλών Ομάδων και της δικής μου μεταξύ άλλων, έχει κατατεθεί, πράγμα που εξισορροπεί την έκθεση και ελπίζω ότι και αυτές οι τροπολογίες θα εγκριθούν.
<P>
Εάν αύριο επιτύχουμε να δημιουργήσουμε ένα σχέδιο καθεστώτος θα έχουμε κάνει το πρώτο και σημαντικότερο βήμα για την επούλωση αυτής της χρόνιας και ανοικτής πληγής. Εναπόκειται μετά στο Συμβούλιο να αναγνωρίσει τη δέσμευση του Κοινοβουλίου και των βουλευτών του να λάβει τις πολύ δύσκολες αποφάσεις, πράγμα που ελπίζω να πράξουμε αύριο. Εναπόκειται μετά στο Συμβούλιο να υποδηλώσει ότι είναι έτοιμο να δώσει το πράσινο φως για το επόμενο στάδιο, δηλαδή για λεπτομερείς διοργανικές διαπραγματεύσεις ώστε το καθεστώς να καταστεί γεγονός πριν τις ευρωεκλογές του Ιουνίου του επόμενου έτους. Ο χρόνος κυλά. Η εξασφάλιση της συναίνεσης σε ένα τέτοιου είδους ζήτημα είναι υπερβολικά δύσκολη υπόθεση. Ελπίζω ότι αύριο θα εξασφαλίσουμε την απαιτούμενη πλειοψηφία. Ας ελπίσουμε ότι και το Συμβούλιο στη Βιέννη θα πράξει αναλόγως.

<SPEAKER ID=124 LANGUAGE="FR" NAME="Fontaine">
Κύριε Πρόεδρε, αγαπητοί συνάδελφοι, εδώ και ορισμένες εβδομάδες πολλά γράφηκαν και λέχθηκαν σχετικά με την έκθεση του συναδέλφου Willy Rothley. Όμως αυτό που θα έπρεπε καταρχάς να εκπλήσσει και το οποίο, εντούτοις, σχεδόν αποσιωπήθηκε είναι το γεγονός ότι εδώ και 20 περίπου έτη οι ευρωβουλευτές που εκλέγονται, όπως όλος ο κόσμος γνωρίζει, με καθολική ψηφοφορία, αναμένουν επί ματαίω να ωφεληθούν από ένα κοινό καθεστώς. Οι Επίτροποι διαθέτουν ένα καθεστώς, οι δικαστές του Ευρωπαϊκού Δικαστηρίου, τα μέλη του Ελεγκτικού Συνεδρίου, ο διαμεσολαβητής, χάρη στη φροντίδα μας, οι υπάλληλοι, προφανώς, οι εθνικοί βουλευτές· όμως, προκειμένου για τους ευρωβουλευτές, το Συμβούλιο δεν καταδέχτηκε να κρίνει ότι αυτό ήταν απαραίτητο.
<P>
Όμως, εάν υπάρχει μία κατάσταση για την οποία θα έπρεπε από την αρχή να θεσπισθούν διατάξεις που είναι προσαρμοσμένες σε μια πολυσύνθετη πραγματικότητα, αυτή είναι η κατάσταση του ευρωβουλευτή. Πράγματι, η πραγματικότητα των ευρωβουλευτών είναι πολυσύνθετη από πολλές απόψεις. Αναφορικά με την κοινοβουλευτική αποζημίωσή τους, ευθυγραμμίζονται προς τους εθνικούς συναδέλφους τους, όμως οι διαφορές μεταξύ εθνικοτήτων, όλοι μας το γνωρίζουμε, κυμαίνονται έως και το τριπλάσιο, χωρίς να γίνεται λόγος για τις ουσιαστικές διαφορές του φορολογικού καθεστώτος, και η αδικία αυτή επιδεινώνεται ακόμη από το γεγονός ότι οι εθνικοί βουλευτές ορισμένων κρατών μελών, οι οποίοι τυπικά είναι αυτοί που λαμβάνουν τις χαμηλότερες αποδοχές στην ·Ενωση, εισπράττουν στη χώρα τους αποζημιώσεις, σε άμεση μορφή, τις οποίες στερούνται οι Ευρωπαίοι συνάδελφοί τους.
<P>
Το δεύτερο στοιχείο της πραγματικότητας αυτής, ταυτόχρονα διαφοροποιημένης και πολύπλοκης, είναι η απόσταση. Ορισμένοι συνάδελφοι κατοικούν δίπλα στο χώρο εργασίας μας - στις Βρυξέλλες και το Στρασβούργο - ορισμένοι ακόμα κατοικούν επιτόπου. ·Αλλοι, αντίθετα, δεδομένου ότι κατοικούν στην περιφέρεια, χρειάζονται μία ημέρα ή ακόμα περισσότερο, προκειμένου να μεταβούν στον ίδιο τόπο χρησιμοποιώντας, ορισμένες φορές, πολλά μέσα μετακίνησης.
<P>
Τέλος, η έλλειψη ενός ενιαίου τρόπου ψηφοφορίας - και αναμένουμε τα αποτελέσματα της έκθεσης του συναδέλφου μας κ. Αναστασόπουλου - προκαλούν πρόσθετες αδικίες. Πράγματι, ορισμένοι συνάδελφοι εκλέγονται σε κράτη μέλη η έκταση των οποίων τους επιτρέπει να μετακινούνται με σχετική άνεση προκειμένου να επισκέπτονται τους εκλογείς τους. ·Αλλοι εκλέγονται σε τεράστιες εκλογικές περιφέρειες τις οποίες πρέπει να διασχίζουν με μεγαλύτερο ζήλο δεδομένου ότι αντιμετωπίζουν εκλογικά συστήματα προτιμησιακού τύπου.
<P>
Κύριε Πρόεδρε, αγαπητοί συνάδελφοι, θα ήθελα πολύ απλά να πω σε όσους διάβασαν με προσοχή το θέμα αυτό, εδώ και ορισμένο χρόνο, ότι θα ήταν προς τιμή τους να τηρήσουν αντικειμενική στάση και να λάβουν, επίσης, υπόψη αυτές τις πραγματικότητες της ζωής του ευρωβουλευτή. Όμως, ίσως να ήταν υπερβολικό να ζητηθεί αυτό από ορισμένους οι οποίοι προφανώς επιδιώκουν να δυσφημούν συστηματικά τους ευρωβουλευτές. Ο καθένας, στο Ευρωπαϊκό Κοινοβούλιο, επιθυμεί ειλικρινά τη διαφάνεια όσον αφορά όλες τις δαπάνες. ·Ολοι γνωρίζουν επίσης - και η κ. Green το τόνισε προ ολίγου - ότι οι διαφορές τις οποίες ανέφερα δεν είναι ανεκτές μεταξύ συναδέλφων που κάθονται στα ίδια έδρανα, εκπληρώνοντας ένα έργο το οποίο συχνά είναι πολύ απαιτητικό και το οποίο, δυστυχώς, μόνο όσοι έχουν ιδία γνώση μπορούν να το εκτιμήσουν επειδή δεν υπάρχει επαρκής πληροφόρηση του κοινού για το έργο αυτό από τα μέσα μαζικής ενημέρωσης.
<P>
·Ολοι μας καταλήξαμε στο συμπέρασμα ότι ένα ενιαίο καθεστώς των βουλευτών του Ευρωπαϊκού Κοινοβουλίου θα επέτρεπε να δοθεί απόκριση στις δύο απαιτήσεις, της διαφάνειας και της ισότητας, τις οποίες επιδιώκουμε παράλληλα. Αυτός είναι ο λόγος για τον οποίο και περατώνω, Κύριε Πρόεδρε, εκφράζω την ικανοποίησή μου για το γεγονός ότι το Συμβούλιο αποδέχτηκε, εν τέλει, να ενσωματώσει την αρχή του καθεστώτος στη συνθήκη του ·Αμστερνταμ και συγχαίρω τον Πρόεδρό μας, Josι-Maria Gil-Robles, που το επέτυχε. Εκφράζω την ικανοποίησή μου για το γεγονός ότι η επιτροπή νομικών θεμάτων και δικαιωμάτων των πολιτών και ο εισηγητής της εργάσθηκαν προς την κατεύθυνση αυτή, καθώς και η ομάδα μας, το ΕΛΚ - και ευχαριστώ τους συναδέλφους οι οποίοι συνεργάσθηκαν δραστήρια στις εργασίες της ομάδας εργασίας που συγκροτήσαμε. Ελπίζω αύριο να ψηφίσουμε ένα κείμενο το οποίο είναι όσο το δυνατόν πιο συναινετικό και ότι το Συμβούλιο, αφού το αποδεχθεί, στη συνέχεια θα αναλάβει ταυτόχρονα τις ευθύνες του και θα ενισχύσει την αξιοπρέπεια του οργάνου μας.

<SPEAKER ID=125 LANGUAGE="EN" NAME="Cox">
Κύριε Πρόεδρε, η Ομάδα μου προσδίδει ύψιστη προτεραιότητα σε αυτή την έκθεση και στο έργο που πραγματοποίησε ο συνάδελφός μας κ. Rothley. Αυτό συμβαίνει για πολιτικούς και θεσμικούς λόγους και όχι για προσωπικούς, καθώς με αυτό το σύστημα μερικοί θα κερδίσουν και μερικοί θα χάσουν. Ειλικρινά, ακόμη και αν δεν πληρωνόμασταν καθόλου, ορισμένοι κακοήθεις και σχολιαστές θα προκαλούσαν ζήτημα ακόμη και τότε. Αναγνωρίζουμε επίσης ότι αυτό το Κοινοβούλιο κατατρύχεται συνεχώς από εξουθενωτική αρνητική δημοσιότητα, ιδιαίτερα στο θέμα των αποζημιώσεων και των εξόδων των βουλευτών. Αυτό προσβάλλει την αξιοπιστία μας. Μειώνει τη νομιμότητά μας στα μάτια των πολιτών και θα πρέπει να αντεπιτεθούμε. Πάρα πολύ συχνά, πολλοί από εμάς πασχίζουμε να υπερασπισθούμε ένα σύστημα στο οποίο πραγματικά δεν πιστεύουμε και για μερικούς από εμάς είναι στην πραγματικότητα ανάξιο υπεράσπισης. Το παρόν σύστημα είναι πολύπλοκο και αντανακλά το γεγονός ότι το θέμα ξεκίνησε πρόχειρα πριν από 20 χρόνια με άμεσες εκλογές. Τώρα διαθέτουμε την εξουσία της Συνθήκης του Αμστερνταμ και με ευχαρίστηση διαπιστώνω ότι ανταποκρινόμαστε με επιταχυνόμενο ρυθμό στην πρόκληση των συμπερασμάτων του Κάρντιφ. Ελπίζω ότι αύριο, κατά την τελική ψηφοφορία, το Σώμα θα διαβιβάσει ένα πολύ ισχυρό μήνυμα στα χέρια του Προέδρου του Κοινοβουλίου ως απάντηση στην πρόκληση του Κάρντιφ, το οποίο θα λέει ότι ακούσαμε και δώσαμε προσοχή και ότι η τύχη του θέματος εναπόκειται πλέον αποκλειστικά στα χέρια του Συμβουλίου.
<P>
Συγχαίρω ιδιαίτερα τον εισηγητή. Πολλοί θεωρούσαν ότι αυτό το έργο ήταν ανέφικτο ιδιαίτερα στα πλαίσια της συγκεκριμένης χρονικής περιόδου. Ο εισηγητής όμως το έπραξε με την συνδρομή των συναδέλφων και της Επιτροπής Νομικών Θεμάτων και Δικαιωμάτων των Πολιτών.Θα ήθελα επίσης να συγχαρώ τον συνάδελφό μου Willy de Clercq για τον ρόλο που διαδραμάτισε ως Πρόεδρος.
<P>
Όσον αφορά τις λεπτομέρειες, εν συντομία, η Ομάδα μου επιθυμεί να προσθέσει και άλλες διαστάσεις εκτός της οικονομικής και αυτό είναι πλέον καθαρά ζήτημα συναίνεσης. Η Ομάδα μου επιθυμεί να υποστηρίξει την τελική ψηφοφορία για το καθεστώς, ακόμη και αν υπάρχουν πράγματα σε αυτό τα οποία θα προτιμούσαμε διαφορετικά, και αυτό διότι θέλουμε να μεταδώσουμε ένα σαφές μήνυμα. Η Ομάδα μου θα υποστηρίξει τις συγκεκριμένες απολαβές στις οποίες αναφέρθηκε ο εισηγητής και η πλειοψηφία της Ομάδας μου θα υποστηρίξει το συμπέρασμα περί απόδοσης φόρου υπέρ των Ευρωπαϊκών Κοινοτήτων. Συνολικά, πιστεύουμε στην ίση ανταμοιβή για ίση εργασία. Υπάρχουν και άλλες λεπτομέρειες τις οποίες θα παραλείψω.
<P>
Τελικά, υποστηρίζουμε αυτό το σχέδιο καθεστώτος επειδή μας δίνει τη δυνατότητα όντας πολιτικοί, να μετατοπίσουμε, ελπίζω πριν από τις επόμενες εκλογές, το επίκεντρο ενώπιον του εκλογικού σώματος από τις πολιτικές του φθόνου, των αποζημιώσεων και των εξόδων, στις πολιτικές της ίδιας της Ένωσης, οι οποίες αποτελούν το επάγγελμα και την αποστολή μας. Για να προωθηθεί αυτό το θέμα έχω ήδη ξεκινήσει μία σειρά συναντήσεων μέσω της Ομάδας μου με τα πρεσβύτερα μέλη του Συμβουλίου, καθώς αυτοί είναι τώρα εκείνοι, οι οποίοι, ελπίζω από αύριο, θα φέρουν την ευθύνη να μας βοηθήσουν να αποτινάξουμε τον ζυγό τον οποίο υπομείναμε για πάρα πολύ καιρό.

<SPEAKER ID=126 LANGUAGE="EN" NAME="Crowley">
Κύριε Πρόεδρε, σήμερα μιλώ εκ μέρους της Ομάδας μου σχετικά με την πρόταση που έχει κατατεθεί στο Σώμα. Κατ' αρχήν θέλω να αποτίσω ιδιαίτερο και εξαιρετικό φόρο τιμής στον εισηγητή μας, τον κ. Rothley, ο οποίος είχε ένα πολύ δύσκολο καθήκον και παρουσίασε τη δική του ειλικρινή γνώμη σχετικά με το τί θα ήταν εφικτό με βάση το συνολικό πλαίσιο. Δυστυχώς, δεν συμφωνώ απολύτως με τα γραφόμενά του στην έκθεση. Ωστόσο, μπορώ να δηλώσω εξαρχής ότι η Ομάδα μου υποστηρίζει πλήρως την ιδέα ύπαρξης ενός ενιαίου καθεστώτος για τους βουλευτές και της διατύπωσης μίας πρότασης ψηφίσματος η οποία να περιέχει την πρόταση ενός ενιαίου καθεστώτος.
<P>
Διαφοροποιούμαστε κάπως όσον αφορά το περιεχόμενο του τελικού ψηφίσματος και του σχεδίου για το καθεστώς. Ως προς το θέμα αρχής, σίγουρα κανένας βουλευτής του Κοινοβουλίου δεν έχει τόσο μικρή εκτίμηση στον εαυτό του/της, ώστε να θεωρεί ότι δεν θα πρέπει να λαμβάνει αξιοπρεπείς απολαβές, οι οποίες να είναι κοινές για όλους μας. Δυστυχώς, εξαιτίας παρελθοντικών σφαλμάτων και έλλειψης πολιτικής βούλησης κατά το παρελθόν, όχι των βουλευτών του Κοινοβουλίου αλλά του Συμβουλίου, δεν καταφέραμε να καταλήξουμε σε συμφωνία σχετικά με μία ενιαία αποζημίωση και καθεστώς.
<P>
Το Κοινοβούλιο δέχθηκε πολλή αρνητική δημοσιότητα, η οποία δημιουργήθηκε εν μέρει από βουλευτές αυτού του Σώματος για το δικό τους πολιτικό όφελος και πολιτικές πεποιθήσεις και εν μέρει από πρώην βουλευτές, οι οποίοι επιτέθηκαν στο Κοινοβούλιο για να αυξήσουν την εθνική τους προβολή ώστε να λάβουν κυβερνητικές θέσεις και ούτω καθεξής. Έτσι, θα πρέπει να δείξουμε τον αυτοσεβασμό μας με τη βούληση να καθορίσουμε πρώτα από όλα κατευθυντήριες αρχές και να εξασφαλίσουμε τη συγκατάθεση του Συμβουλίου και στη συνέχεια να αποφασίσουμε ποια θα πρέπει να είναι η ακριβής αποζημίωση. Δηλώνοντας κατηγορηματικά τώρα ποιον θεωρούμε ως τον ενδεδειγμένο μέσο όρο, δίδουμε τη δυνατότητα στο Συμβούλιο να δηλώσει ότι είναι πολύ υψηλός. Με τη μεταβατική περίοδο είναι σίγουρο ότι οι ανισότητες θα συνεχισθούν και ότι οι βουλευτές οι οποίοι θα επανεκλεγούν στο Κοινοβούλιο, οι οποίοι επί του παρόντος κερδίζουν δύο ή δυόμιση φορές περισσότερα από όσα κερδίζω εγώ τώρα, θα συνεχίσουν αυτή την ανισότητα. Εάν πραγματικά πιστεύουμε και επιθυμούμε ένα ενιαίο καθεστώς, δεν θα πρέπει να υπάρξει μεταβατικό σύστημα. Υπάρχουν άλλες ασφαλιστικές και λογιστικές μέθοδοι για να αντιμετωπίσουμε τις συνεισφορές για συνταξιοδότηση, θέματα υγείας και ούτω καθεξής.
<P>
Τέλος, θέλω να επιστήσω την προσοχή των βουλευτών σε ένα ακόμη σημείο. Ο κατάλογος των ψηφοφοριών ο οποίος θα τεθεί ενώπιόν μας αύριο συντάχθηκε με πολύ ασυνήθιστο τρόπο. Υπάρχουν στον κατάλογο των ψηφοφοριών ζητήματα που σχετίζονται με το σχέδιο του καθεστώτος και ζητήματα που σχετίζονται με το παράρτημα. Αλλά οι τροπολογίες που αφορούν το σχέδιο καθεστώτος και τα θέματα αρχών του σχεδίου καθεστώτος έχουν τεθεί στο τμήμα του παραρτήματος ενώ τα θέματα που αφορούν το παράρτημα έχουν τεθεί στο τμήμα του σχεδίου καθεστώτος. Έτσι δεν μας δίδεται το δικαίωμα να αποφασίσουμε πρώτα εάν συμφωνούμε ή όχι επί της αρχής και να ψηφίσουμε για όλες τις τροπολογίες που την αφορούν. Θα ήθελα να ζητήσω από τις υπηρεσίες μας να εξασφαλίσουν ότι αύριο το πρωί θα λάβουμε τον σωστό κατάλογο ψηφοφοριών.

<SPEAKER ID=127 LANGUAGE="ES" NAME="Sierra Gonzαlez">
Κύριε Πρόεδρε, θα ήταν δύσκολο να αναφερθούμε στην έκθεση σχετικά με το σχέδιο του καθεστώτος των βουλευτών χωρίς πριν να παραδεχτούμε πως ο εισηγητής ήταν αναγκασμένος να την καταρτίσει πιεζόμενος χρονικά. Και παρά αυτές τις συνθήκες, διεξήγαγε ένα έργο στο οποίο συμπεριέλαβε με επιτυχία άκρως απαραίτητες δικλείδες ασφαλείας ανεξαρτησίας και διαφάνειας, με τις οποίες συμφωνώ.
<P>
Αλλά ακριβώς όπως πρέπει να παραδεχτώ την αξία του έργου του και τα σημεία στα οποία συμφωνούμε, κατά τον ίδιο τρόπο πρέπει να εκφράσω τη διαφωνία μου, συγκεκριμένα σχετικά με τρία ζητήματα. Την πρόταση καθορισμού της βουλευτικής αποζημίωσης, την προσφυγή σε εξωτερική αξιολόγηση για τον καθορισμό της εν λόγω αποζημίωσης, και τον καθορισμό ενός προαιρετικού μεταβατικού καθεστώτος κατά την πέμπτη κοινοβουλευτική περίοδο.
<P>
Ποιοι είναι οι λόγοι της διαφωνίας μου; Όσον αφορά την πρόταση σχετικά με τη βουλευτική αποζημίωση, παρότι συμφωνώ με τον εισηγητή σχετικά με την ανάγκη ίσης μεταχείρισης, δεν μπορούμε να αγνοήσουμε πως η εφαρμογή των μεθόδων του επαναφέρει την ανισότητα, σε κάποια κράτη μέλη, μεταξύ των ευρωπαίων βουλευτών και των εθνικών βουλευτών.
<P>
Όσον αφορά την εξωτερική αξιολόγηση, δεν πιστεύω πως οι κοινοβουλευτικές δραστηριότητες μπορούν να αξιολογηθούν βάσει των ίδιων παραμέτρων που χρησιμοποιούνται για μια επιχείρηση, γιατί το Κοινοβούλιο δεν είναι επιχείρηση. Και αυτή η προσφυγή σε εξωτερική αξιολόγηση μπορεί να εκληφθεί ως μέσο για την αποφυγή της ευθύνης για την πάγια αποζημίωση.
<P>
Και τελευταίο, όσον αφορά το μεταβατικό καθεστώς, διαφωνώ διότι αντιλαμβάνομαι πως ένας ίδιος τίτλος, στην προκείμενη περίπτωση αυτός του εκλεγέντος βουλευτή, οδηγεί σε διαφορετικά δικαιώματα.
<P>
Τελειώνοντας, θα ήθελα να πω πως δεν θα μπορέσω να υπερψηφίσω αυτήν την έκθεση αν δεν εγκριθούν οι τροπολογίες οι οποίες αποβλέπουν στην τροποποίηση αυτών των ζητημάτων, παρότι αναγνωρίζω πως πρόκειται για μια αξιόλογη έκθεση.

<SPEAKER ID=128 LANGUAGE="NL" NAME="Aelvoet">
Κύριε Πρόεδρε, συνάδελφοι, το χειρότερο πράγμα που θα μπορούσε να μας συμβεί είναι να συνεχίσουμε να ταλαιπωρούμεθα με την υφιστάμενη ρύθμιση η οποία δεν μπορεί να στηριχθεί, επειδή οδηγεί σε άνιση ανταμοιβή για την ίδια εργασία και επιπλέον είναι συνδεδεμένη με εξαιρετικά υψηλές αποζημιώσεις για έξοδα ταξιδίου, οι οποίες διπλασιάζουν ή τριπλασιάζουν το εισόδημα ορισμένων, εισόδημα για το οποίο δεν καταβάλλεται ούτε ένα φράγκο στην εφορία. Αυτό δεν μπορεί να στηριχθεί. Ας προσπαθήσουμε λοιπόν να προωθήσουμε τη δημιουργία ενός καλού και ορθού συστήματος. Ελπίζω συνεπώς ότι η πρόταση του κ. Rothley θα εγκριθεί και ότι το πρότυπο θα στηρίζεται στο μέσο μισθό, γιατί δεν θα ήταν λογικό να κρυφτούμε πίσω από ένα ποσοστό ενός άλλου ποσού. Αυτό δεν θα ήταν ούτε λογικό ούτε θαρραλέο. Επιπλέον, ελπίζω ότι η ασυλία και η ασυμβατότητα θα ενσωματωθούν στον κανονισμό.
<P>
Βεβαίως, υπάρχουν ορισμένα σημαντικά θέματα για τη στήριξη των οποίων πρέπει να δείξουμε ιδιαίτερο δυναμισμό, είμαστε όμως διατεθειμένοι να το κάνουμε αυτό για να απαλλαγούμε από το κακό σύστημα που έχουμε, για παράδειγμα από τη μεταβατική περίοδο, το γεγονός ότι επιμένουμε στην εξάρτηση των αποζημιώσεων για έξοδα ταξιδίου από την έγκριση του καθεστώτος και την προαιρετική επικουρική σύνταξη. Ελπίζω ότι αύριο θα τα καταφέρουμε και ίσως τότε να μπορέσουμε να χρησιμοποιήσουμε τα λουτρά για να ξεπλύνουμε τη λάσπη από πάνω μας.

<SPEAKER ID=129 LANGUAGE="NL" NAME="Maes">
Κύριε Πρόεδρε, το μεγαλύτερο πλεονέκτημα της έκθεσης του κ. Rothley είναι η ύπαρξή της. Βεβαίως, θα έχει προκαλέσει ορισμένες συζητήσεις ενώ και εμείς έχουμε να κάνουμε μερικές παρατηρήσεις. Η πολιτική μας ομάδα συμφωνεί ανεπιφύλακτα με εκείνους που υπερασπίζονται τη θέση ενός κοινού ευρωπαϊκού καθεστώτος για τα μέλη του Ευρωπαϊκού Κοινοβουλίου απλώς και μόνο από σεβασμό προς την κοινοβουλευτική εντολή που ανατέθηκε σε εμάς και που θα ανατεθεί και στους διαδόχους μας. Είμαστε σίγουροι ότι το πρόβλημα το οποίο αντιμετωπίζει το Ευρωπαϊκό Κοινοβούλιο είναι η εικόνα του στον έξω κόσμο, πιστεύουμε όμως ότι το Συμβούλιο πρέπει επιτέλους να κατανοήσει ότι είναι απαραίτητο να εφαρμοστεί η αρχή της ίσης αμοιβής για ισοδύναμη εργασία και στην περίπτωση του Ευρωπαϊκού Κοινοβουλίου. Επιπλέον, η πολιτική μας ομάδα κρίνει ότι η θέσπιση ενός παρόμοιου καθεστώτος εκφράζει σαφώς τη θέληση για την προαγωγή της ευρωπαϊκής ολοκλήρωσης και υπογραμμίζει την ιδιαίτερη συμβολική σημασία που μπορεί να έχει ένα Ευρωπαϊκό Κοινοβούλιο, ένα πραγματικό κοινοβούλιο ως έκφραση της ευρωπαϊκής ενότητας.
<P>
Αυτός ήταν και ο λόγος για τον οποίο πιστεύουμε ότι πρέπει να θεσπιστεί μια διαφανής ρύθμιση στα πλαίσια της οποίας θα πρέπει να εκλαμβάνονται ως βάση οι πραγματικές δαπάνες και να αποκλείεται το ενδεχόμενο κατάχρησης. Θα μπορούσε κανείς να θέσει το ερώτημα, και αυτό έκαναν πολλά μέλη της πολιτικής μας ομάδας, κύριε Rothley, «ήταν απαραίτητο να είναι τόσο λεπτομερής η έκθεση»; Δεν υπάρχουν ορισμένα θέματα τα οποία θα μπορούσαν να εξεταστούν σε ένα παράρτημα; Από την άλλη πλευρά κατανοούμε απόλυτα ότι δεν πρέπει να υπάρχει καμία αμφιβολία όσον αφορά το βασικό μισθό, ότι ένας μέσος όρος, όπως αυτός που προτείνεται εσείς, είναι αποδεκτός για πολλά μέλη της πολιτικής μας ομάδας, ενδεχομένως σε διασύνδεση με μια ευρωπαϊκή φορολογική ρύθμιση, γιατί διαφορετικά οι μισθοί θα είναι ίσοι, αλλά οι ανισότητες θα επανέλθουν μέσω των διαφορετικών εθνικών φορολογικών ρυθμίσεων.
<P>
Τέλος, δεν μπορούμε να συμφωνήσουμε με τη θέσπιση μιας μεταβατικής ρύθμισης. Κατανοώ ότι το κάνατε αυτό για πραγματιστικούς λόγους, υποστηρίζουμε όμως την αρχή σύμφωνα με την οποία όσοι είναι διατεθειμένοι να αναλάβουν στο μέλλον μια ευρωπαϊκή εντολή θα πρέπει να το κάνουν αυτό έχοντας πλήρη επίγνωση του νέου καθεστώτος. Όσον αφορά τη ρύθμιση για τις επικουρικές συντάξεις κάνατε τρεις προτάσεις. Στην ουσία, μερικοί από εμάς, στους οποίους συμπεριλαμβάνομαι και εγώ, επιθυμούν την κατάργηση της ρύθμισης για τις επικουρικές συντάξεις. Αυτό που θέλουμε είναι να μη ρυθμίζει και να μην πληρώνει τίποτα από το Ευρωπαϊκό Κοινοβούλιο, και θεωρούμε αυτονόητο ότι στο καθεστώς θα πρέπει να συμπεριλαμβάνεται και ένα αξιόλογο σύστημα κοινωνικής ασφάλισης, όπως προτείνετε και εσείς.
<P>
Κύριε Πρόεδρε, πιστεύω ότι για μας αλλά και για κάθε μέλος του Ευρωκοινοβουλίου το σημαντικότερο θέμα δεν είναι τα χρήματα. Η εντολή που αναλαμβάνει να εκπληρώσει ένα μέλος του Ευρωπαϊκού Κοινοβουλίου είναι ιδιαίτερα σημαντική. Στο μέλλον δε θα πρέπει να γίνει ακόμη σημαντικότερη. Η ισχύς του Κοινοβουλίου πρέπει να αυξηθεί και είναι βέβαιο ότι η έλλειψη ενός καθεστώτος δεν βοήθησε την προσπάθεια αυτή. Ελπίζουμε ότι η επιλογή που θα κάνουμε αύριο θα είναι μια κοινή επιλογή για ένα κοινό καθεστώς και ότι θα μπορέσουμε να παραμερίσουμε τις διαφορές απόψεων που έχουμε για να κάνουμε αυτή τη θεμελιώδη επιλογή.

<SPEAKER ID=130 LANGUAGE="FR" NAME="Fabre-Aubrespy">
Κύριε Πρόεδρε, αγαπητοί συνάδελφοι, συγκεντρωνόμαστε λοιπόν Τετάρτη απόγευμα σε μία μίνι-σύνοδο στις Βρυξέλλες, στις 9.00 μ.μ., χωρίς καθόλου παρουσία του κοινού, προκειμένου να συζητήσουμε το μελλοντικό καθεστώς μας.
<P>
Τι ωραίο παράδειγμα διαφάνειας, τι ωραίο παράδειγμα δημοκρατικής νομιμότητας. Συναντιόμαστε στο τέλος μίας έκτακτης διαδικασίας - και δεν μιλώ για την εκπληκτική ελαφρότητα την οποία δείξατε, Κύριε Πρόεδρε, έναντι του Κανονισμού - διαδικασία που απαίτησε την παρέμβαση, τρεις φορές, της Διάσκεψης των Προέδρων, πρώτα προκειμένου να εγκριθεί αυτό το οποίο δεν μπορεί να είναι τίποτε άλλο παρά μία έκθεση πρωτοβουλίας, βάσει του άρθρου 148 και, στη συνέχεια, προκειμένου να επιβληθεί ένα βεβιασμένο χρονοδιάγραμμα το οποίο χαρακτηρίσθηκε ιδιαίτερα από μία έκτακτη συνεδρίαση της επιτροπής νομικών θεμάτων και δικαιωμάτων των πολιτών, η οποία διήρκεσε 6 ώρες, στο Στρασβούργο, στις 17 Νοεμβρίου. Τέλος, προκειμένου να διορθωθεί, κυριολεκτικά, η έκθεση της επιτροπής νομικών θεμάτων σε έκτακτη συνεδρίαση που πραγματοποιήθηκε την παρελθούσα Τετάρτη, εδώ, στις 8.15 μ.μ. Προσθέτω ότι στην έκθεση αυτή αφιερώθηκαν πολλές συνεδριάσεις γενικών γραμματέων.
<P>
Γιατί όλη αυτή η βιασύνη; Γιατί όλες αυτές οι φροντίδες; Γιατί τόσες ανησυχίες εκ μέρους των Προέδρων των Ομάδων; Γιατί χρειαζόταν, αγαπητοί συνάδελφοι, πάση θυσία, ένα κείμενο, οποιοδήποτε και εάν ήταν το περιεχόμενό του, πριν τη διάσκεψη της Βιέννης· επειδή έπρεπε να πετάξουμε το μπαλάκι στο Συμβούλιο κρύβοντας την ανικανότητά μας να τροποποιήσουμε το σημερινό καθεστώς επιστροφής των εξόδων ταξιδίου, το οποίο δικαίως αποτελεί αντικείμενο επικρίσεων επειδή είναι σκανδαλώδες, καθιστώντας το Συμβούλιο υπεύθυνο για τη σημερινή κατάσταση.
<P>
Ιδού αυτό που μας ζητούν, παραβιάζοντας τα κείμενα, εφαρμόζοντας τη Συνθήκη που δεν έχει κυρωθεί, συμπληρώνοντας κείμενα ανώτερου νομικού επιπέδου, χωρίς να ασκήσουν τις μελλοντικές αρμοδιότητές μας. ·Ενα αληθινό καθεστώς θα πρέπει να ενσωματώνει τις διάφορες διατάξεις που εφαρμόζονται στους βουλευτές. ·Ενα αληθινό καθεστώς θα πρέπει να καλύπτει ασφαλώς όχι μόνο τα οικονομικά θέματα, αλλά επίσης και τις ασυμβατότητες, τα προνόμια και τις αποζημιώσεις, τους κανόνες συμπεριφοράς. ·Ενα πραγματικό καθεστώς θα πρέπει να προσφέρει μία νομική βάση η οποία δεν υπάρχει σήμερα, το καθεστώς επιστροφής των εξόδων και καταβολής των αποζημιώσεων που συνδέονται με την άσκηση της εντολής μας, διασφαλίζοντάς της τη διαφάνεια την οποία τόσο πολύ έχει ανάγκη.
<P>
Αυτό ήταν το αντικείμενο του σχεδίου καθεστώτος το οποίο καταθέσαμε στην τροπολογία 106. Αντί γι'αυτό, το σχέδιο της επιτροπής νομικών θεμάτων σωρεύει διατάξεις χωρίς συνοχή, σκανδαλώδεις, και γελοίες. Έλλειψη συνοχής αποτελεί η διακήρυξη στην αιτιολογική σκέψη Α της απαγόρευσης οποιασδήποτε διακριτικής μεταχείρισης για λόγους ιθαγένειας με αναφορά, ταυτόχρονα, στα εθνικά καθεστώτα μόλις αυτά είναι ευνοϊκότερα. Σκάνδαλο είναι η επίκληση στην ανάγκη να αποτραπούν δύσκολες προσωπικές καταστάσεις, να διατηρηθούν τα κεκτημένα δικαιώματα, ή τα δικαιώματα που βρίσκονται στο στάδιο γέννησής τους, θεσπίζοντας ένα μεταβατικό καθεστώς, μία διπλή μισθολογική κλίμακα. Κανένας δεν υποχρεώνει τους βουλευτές να υποβάλουν υποψηφιότητα και, κυρίες και κύριοι σοσιαλιστές ή σοσιαλδημοκράτες, οι οποίοι προβάλλεστε ως τέτοιοι, επιθυμείτε, για τους βουλευτές, αυτό το οποίο αρνείσθε στους εργαζόμενους των επιχειρήσεων των χωρών σας. Τέλος, η γελοιότητα έγκειται στο ότι αναφέρεται, προκειμένου να καλυφθεί κάθε ενδεχόμενο, πως η κοινοβουλευτική αποζημίωση καταβάλλεται προκαταβολικά. Γενικά, ο μισθός καταβάλλεται μετά την εργασία, ενώ εδώ η εργασία έπεται του μισθού.
<P>
Το καθεστώς αυτό δεν θα εγγυηθεί την εικόνα του Κοινοβουλίου. Ποτέ δεν είδα να εκδηλώνονται εθνικά αιτήματα τόσο γελοία, να εκδηλώνεται η βούληση να συνεκτιμάται η προσωπική κατάσταση, ποτέ το Ευρωπαϊκό Κοινοβούλιο δεν μου φάνηκε τόσο απομακρυσμένο από τις ανησυχίες της κοινής γνώμης.

<SPEAKER ID=131 LANGUAGE="IT" NAME="Barzanti">
Κύριε Πρόεδρε, αυτό το Κοινοβούλιο ετοιμάζεται να επιτελέσει μια πράξη που απαιτεί εξαιρετικό θάρρος και διορατικότητα. Η απόκτηση ενός καθεστώτος που να καθορίζει τα δικαιώματα και τα καθήκοντα του ευρωπαίου βουλευτή, τα χαρακτηριστικά και τα προνόμια της εντολής του, καθώς και τα πρακτικά μέσα για να την φέρει σε πέρας αποτελεί εδώ και καιρό έναν επίκαιρο στόχο που μπορεί επιτέλους να επιτευχθεί. Αυτό κατέστη δυνατό βάσει των όσων προβλέπει η Συνθήκη του Αμστερνταμ η οποία, παρότι δεν έχει επικυρωθεί ακόμα, αποτελεί το σημείο αναφοράς της συζήτησης μας και της δυναμικής και ενθουσιώδους εργασίας του εισηγητή, κυρίου Rothley, που ειδικεύεται εξάλλου στις δύσκολες εκθέσεις.
<P>
Αυτό που ετοιμαζόμαστε να επιτελέσουμε είναι ένα καθήκον το οποίο οφείλουμε στους εαυτούς μας. Το ψήφισμα σχετικά με την ενιαία εκλογική διαδικασία καθώς και το σχέδιο που περιλαμβάνεται σε αυτό - εισηγητής του οποίου ήταν ο κύριος Αναστασόπουλος - υπήρξε ένα σημαντικό βήμα προόδου για να τονιστεί η ανάγκη να αποκτήσει το Σώμα μας αυτονομία και κατά συνέπεια μια αυτόνομη μορφή δημοκρατικής νομιμοποίησης, έτσι ώστε να μην αποτελεί πλέον ένα άθροισμα εθνικών αντιπροσωπιών αλλά έδρα που θα δίνει φωνή, σε μια αλληλέγγυα και ομοσπονδιακή δυναμική, στους λαούς της Ευρώπης. Ένα ενιαίο εκλογικό σύστημα είναι, στην πραγματικότητα, η προϋπόθεση για την εξίσωση της εργασίας κάθε βουλευτή. Τι θα κάνει το Συμβούλιο σχετικά με το θέμα αυτό; Το ερώτημα δεν είναι δευτερεύουσας σημασίας.
<P>
Η απόφαση που ετοιμαζόμαστε να πάρουμε αποτελεί επίσης ένα καθήκον προς την κοινή γνώμη και την ευρωπαϊκή κοινωνία. Πάρα πολλές φορές το Κοινοβούλιό μας, και αρκετοί από εμάς, βρέθηκε στο κέντρο κακόβουλων υπαινιγμών, δυσφημιστικών και παραπλανητικών εκστρατειών μέσω του Τύπου. Χρειάζεται λοιπόν η μέγιστη διαφάνεια σε όλα, όχι ως αμυντική αντίδραση αλλά γιατί δεν πρέπει να υπάρχει τίποτα το σκοτεινό και το κρυφό. Τέλος, η ενέργειά μας είναι και μια πρόκληση προς το Συμβούλιο και τα άλλα θεσμικά όργανα της Ένωσης, που πρέπει και αυτά να διευκρινίσουν τους όρους εκτέλεσης των καθηκόντων που ανατίθενται στα μέλη που έχουν διοριστεί πολιτικά, αλλά και σε υπαλλήλους του μηχανισμού, σε όποια θέση και σε όποια υπηρεσία και αν βρίσκονται.
<P>
Από την στιγμή που είμαι σύμφωνος με την συνολική δομή των κειμένων που παρουσιάστηκαν εδώ, θα σταθώ μόνο σε ορισμένα σημεία που απαιτούν ολοκλήρωση, και εγείρουν τόσο σε εμένα όσο και σε άλλα μέλη της Ομάδας των Σοσιαλιστών, αμηχανία, αμφιβολίες ή διαφωνίες, και κυρίως ως προς τον μεταβατικό χαρακτήρα των μηχανισμών που περιγράφησαν, σημείο σχετικά με το οποίο όμως δεν θα επιμείνω.
<P>
Θα ήταν επίσης χρήσιμο να υπήρχε μια πιο σχολαστική περιπτωσιολογία σχετικά με τα ασυμβίβαστα, που θα έπρεπε να περιλαμβάνει, όχι μόνο αυτό που αφορά τα καθήκοντα του βουλευτή ενός εθνικού κοινοβουλίου αλλά επίσης, για παράδειγμα, και την περίπτωση δημάρχου πόλης ή κοινότητας που έχει περισσότερους από εκατό χιλιάδες κατοίκους. Γνωρίζω ότι πρόκειται για ένα θέμα που θα ρυθμιστεί στα πλαίσια της εκλογικής νομοθεσίας, αλλά θα ήταν παρ' όλα αυτά σημαντικό να καθορίσουμε έναν προσανατολισμό σχετικά με το θέμα αυτό: αναφέρομαι για παράδειγμα στην τροπολογία αριθ. 89 που παρουσιάστηκε. Είναι φανερό ότι όσα ορίζουν τα παραρτήματα θα πρέπει να καταστούν εκτελεστά έπειτα από τη θέση σε ισχύ του ίδιου του καθεστώτος, υπό το φως όσων θα έχουν διατυπωθεί σε αυτό, και δεν θα πρέπει να τεθούν σε ισχύ με μηχανικό τρόπο.
<P>
Όσον αφορά την αποζημίωση του βουλευτή ή της βουλευτού, θεωρώ ότι δεν είναι σωστό να εγκρίνουμε, έστω και προσωρινά, το κριτήριο του αριθμητικού μέσου όρου μεταξύ των αποζημιώσεων που ισχύουν σήμερα, ή όταν τελοσπάντων καθοριστεί το ποσό, στα εθνικά κοινοβούλια. Πώς θα μπορούσε ένας μέσος όρος ανάμεσα σε αξίες τόσο ανόμοιες και για καθήκοντα τόσο διαφορετικά από τα δικά μας να δώσει ως εκ θαύματος ένα δίκαιο και αποδεκτό αποτέλεσμα; Είναι προτιμότερο να συνδέσουμε τον υπολογισμό με αποζημιώσεις που χορηγούνται για καθήκοντα ή υπευθυνότητες που εκτελούνται στα πλαίσια ενός από τα ευρωπαϊκά όργανα και με μια ειδική, ειλικρινή και υπολογισμένη αξιολόγηση που θα έχουμε μελετήσει καλά και η οποία θα είναι ίση για καθένα από εμάς και θα υπόκειται στην κοινοτική φορολογία: αναφέρομαι στην τροπολογία αριθ. 13 την οποία θεωρώ μεγάλης αξίας. Το ποσό - δεν είναι αλήθεια ότι δεν θα καθοριστεί - θα μπορέσει να καθοριστεί υπό αριθμητικούς όρους, όταν θα υπάρξει η ψήφος του Κοινοβουλίου.
<P>
Όσα τονίζω με ειλικρίνεια έχουν ως σκοπό την επίτευξη γενικών στόχων που κανένας από εμάς δεν μπορεί να υποτιμά. Ας μην χάνει κανένας, δίνοντας την ψήφο του, την αίσθηση υπερηφάνειας και αξιοπρέπειας που πρέπει να τον διακατέχει όταν δίνει φωνή στην σκέψη και στα συναισθήματα των ευρωπαϊκών λαών. Πέρα από την δημαγωγία και την κακή προπαγάνδα ή την ιδιοτελή ηθικολογία, είναι βασικό να επιτρέψουμε να εκτελείται αυτή η σκληρή και πολύπλοκη εργασία με μια σοβαρή και ίση για όλους υποστήριξη - για όλους τους βουλευτές που ζουν σε διαφορετικές συνθήκες και υφίστανται διαφορετικές δυσκολίες παρότι επιτελούν τα ίδια καθήκοντα - και να δράσουμε ώστε το Κοινοβούλιό μας να καταστεί για όλους πραγματικά, πιο δυνατό, πιο αποτελεσματικό, πιο διαφανές, σε τελική ανάλυση πιο δημοκρατικό, ένα Κοινοβούλιο που να θέλει πραγματικά να είναι για όλους ένα Ευρωπαϊκό Κοινοβούλιο.

<SPEAKER ID=132 LANGUAGE="ES" NAME="Aoveros Trias de Bes">
Κύριε Πρόεδρε, κατ' αρχάς, και ας σημειωθεί πως δεν πρόκειται για επανάληψη, θα ήθελα να εκφράσω τα θερμά μου συγχαρητήρια προς τον συνάδελφό μου κ. Rothley, γιατί παρ' ότι δεν συμφωνώ μαζί του, δεν αποτελεί αυτό λόγο για να πάψω να τον θαυμάζω, εφόσον είχε την ικανότητα να ξεπεράσει και τις χειρότερες καταστάσεις, βρισκόμενος κάτω από πολλές πιέσεις.
<P>
Είναι βέβαιο πως ο Πρόεδρός μας πρέπει να μεταφέρει στο Συμβούλιο της Βιέννης ένα έγγραφο με το οποίο να διαπραγματευτεί. Αλλά σε αυτήν την περίπτωση συμβαίνει επίσης αυτό που είπα σήμερα το πρωί στην ομάδα μας, και που λέγεται στην παροιμία «δάσκαλε που δίδασκες και λόγο δεν εκράτεις». Όταν πρόκειται για ένα τόσο σημαντικό θέμα που μας ενδιαφέρει και μας αφορά πραγματικά, πάντα αργοπορούμε και κινδυνεύουμε να το αντιμετωπίσουμε με λάθος τρόπο.
<P>
Βεβαίως και υποστηρίζουμε το καθεστώς. Το υποστηρίζουμε με αποφασιστικότητα. Αλλά φοβάμαι πως αυτό που θα ψηφίσουμε αύριο, κύριε Πρόεδρε, δεν είναι πραγματικά το καθεστώς των βουλευτών. Αυτό που θα ψηφίσουμε στην πραγματικότητα είναι ο μισθός του βουλευτή. Φαίνεται πως το μόνο σημαντικό είναι το πόσο θα κερδίζουμε και με ποια αιτιολογία. Είναι το μοναδικό καθεστώς στον κόσμο το οποίο περιέχει τόσα πολλά αριθμητικά στοιχεία και λεπτομέρειες. Και βέβαια αυτό δεν είναι διαφάνεια. Είναι μια παρεξηγημένη διαφάνεια. Δεν υπάρχει λόγος να περιλαμβάνει το καθεστώς ένα προσάρτημα το οποίο αποτελεί μέρος του ιδίου, ενώ αυτό το προσάρτημα αφού συνδεθεί επαρκώς εννοιολογικά με το καθεστώς, θα πρέπει να ρυθμιστεί αργότερα από το ίδιο το Κοινοβούλιο, ώστε να του δοθεί η απαραίτητη διαφάνεια. Αυτό είναι το νομικά σωστό και εσείς, κύριε Rothley, το γνωρίζετε το ίδιο καλά με εμένα.
<P>
Αλλά έχουμε τη μεγάλη ευκαιρία να βελτιώσουμε το σχέδιο μέσω των τροπολογιών. Και σχετικά με αυτό ο κ. Rothley ήταν πάρα πολύ δεκτικός, διότι υπάρχουν θέματα τα οποία δεν είναι αμιγώς οικονομικής φύσης και ωστόσο, είναι ουσιαστικής σημασίας για το καθεστώς. Αναφέρομαι για παράδειγμα στις μεταβατικές περιόδους, την φορολογία, τις συντάξεις, το ασυμβίβαστο.
<P>
Αλλά, κύριε Πρόεδρε, πρέπει επίσης να προσπαθήσουμε να αποφύγουμε έναν εμφανή κίνδυνο, ότι πολλοί συνάδελφοί μας θα ζημιωθούν σοβαρά. Εφόσον έχουμε διακηρύξει το καθεστώς, τη διαφάνεια, την ηρεμία και την αλληλεγγύη του, θα ήταν ανόητο και αντιφατικό να μπορούν να δημιουργούνται άδικες και επιζήμιες διαφορές.
<P>
Ας επωφεληθούμε, επαναλαμβάνω, των πολλών τροπολογιών που έχουν νόημα και συμβάλλουν στη δημιουργία ενός λογικότερου κειμένου. Ας μην ξεχνάμε πως ρυθμίζουμε το μέλλον μας και εκείνο αυτών που θα μας διαδεχτούν. Είθε να μη νοιώσουμε ντροπή διότι λόγω μιας παρεξηγημένης διαφάνειας θα έχουμε δημιουργήσει έναν κανονισμό που όχι μόνο δεν θα είναι ευνοϊκός αλλά που θα μας βλάψει σοβαρά.

<SPEAKER ID=133 LANGUAGE="SV" NAME="Thors">
Κύριε Πρόεδρε, μας δίνεται αύριο η δυνατότητα να δείξουμε ότι θέλουμε να πράξουμε αυτό που μας αναλογεί για να επιτευχθεί σαφήνεια. Η Ομάδα των Φιλελευθέρων κατάφερε, παρ' ό, τι υπήρξε μεγάλη αντίσταση, να προωθήσει τη διαδικασία ώστε να καταθέσουμε την πρότασή μας. Με χαρά διαπιστώνω απόψε ότι αυτή είναι η γενική άποψη· τα πράγματα δεν ήταν έτσι όταν ξεκινήσαμε τον Ιούλιο. Έτσι μπορούμε να θέσουμε την ερώτηση στο Συμβούλιο: θέλει το Συμβούλιο να βρεθεί λύση στο θέμα, θέλει να απομακρυνθεί αυτό από την ημερήσια διάταξη; Είναι κάτι που είναι χρήσιμο για την Ευρώπη.
<P>
Χαίρομαι γιατί φαίνεται ότι θα υπάρχει μία ευρεία πλειοψηφία αύριο και διότι όλοι επιδεικνύουν μία τόσο δημοκρατική διάθεση ώστε να θέλουν να το εγκρίνουν. Ο στόχος μας είναι ένα σύστημα όπου θα έχουμε ανεξάρτητους εκπροσώπους και όχι μία δημοπρασία όπου κερδίζει όποιος μειοδοτήσει. Οι μεταβατικοί κανονισμοί είναι λογικοί αν ληφθεί υπόψη ότι πολλοί υποψήφιοι έχουν ήδη αποφασίσει αν θέλουν να συμμετέχουν ή όχι.
<P>
Όπως διαπιστώσαμε η Ομάδα μας είναι διχασμένη όσον αφορά τη φορολόγηση. Ανήκω στη μειοψηφία η οποία θεωρεί ότι η εθνική φορολόγηση μπορεί να εξακολουθήσει να ισχύει και στο μέλλον. Θεωρώ ότι είναι σωστό να εγκριθεί, σε γενικές γραμμές, αυτή η αρχή. Δεν θα λάβουμε, επομένως, αποφάσεις για θέματα που αφορούν εμάς τους ίδιους, αλλά, οι αποφάσεις θα ισχύουν για το επόμενο Κοινοβούλιο. Ελπίζω ότι θα επιδιώξουμε να επιτευχθούν μεταρρυθμίσεις σε άλλα θέματα, μεταρρυθμίσεις για τις οποίες θα μπορούμε να αποφασίσουμε εμείς οι ίδιοι.
<P>
Τέλος, θέλω να πω ότι κάποιες φορές ήμασταν αναγκασμένοι να συγκρουστούμε με το πείσμα του εισηγητή, αλλά, από την άλλη, αυτό το πείσμα του ήταν ένας από τους λόγους που μπορούμε να συζητήσουμε μία πρόταση και για την οποία θα ψηφίσουμε αύριο. Θέλω να τον ευχαριστήσω γι' αυτό.

<SPEAKER ID=134 LANGUAGE="PT" NAME="Ribeiro">
Κύριε Πρόεδρε, εφόσον είμαστε αιρετοί βουλευτές που αναδειχθήκαμε από δεκαπέντε λαούς στο πλαίσιο μιας υπερεθνικής οργάνωσης κρατών, θα έπρεπε, ναι ή όχι, να έχουμε ενιαίο καθεστώς; Ασυζητητί θα έπρεπε. Εντούτοις, ίσως επειδή απασχολούμαστε υπερβολικά με τα μέσα ενημέρωσης, δεν κάνουμε παρά να φανερώνουμε την ανικανότητά μας να διαβιβάσουμε στο Συμβούλιο το ενδεδειγμένο μήνυμα, ώστε αυτό να επιτύχει την ομοφωνία από την οποία, δυστυχώς, το ίδιο το Κοινοβούλιο απέχει ακόμη πολύ.
<P>
Όσο για το ζήτημα ουσίας: το ενιαίο καθεστώς μήπως προϋποθέτει ότι πρέπει να λαμβάνουμε ενιαίο μισθό; Προφανώς όχι. Η δική μας θέση, όπου καταλήξαμε κατόπιν ώριμης σκέψεως και την οποία δημοσιοποιήσαμε ξεκάθαρα πριν από σχεδόν δύο χρόνια, και διατηρώντας κάθε σεβασμό για την αντίθετη θέση, είναι ότι οι απολαβές μας θα πρέπει να καθορίζονται με αναφορά τη χώρα και το λαό απ' όπου καταγόμαστε και όπου ανήκουμε. Σε περίπτωση, άλλωστε, που εγκρίναμε τη συγκεκριμένη πρόταση της έκθεσης, θα οδηγούμασταν στην παράδοξη κατάσταση να αποδεχθούμε, προσβλέποντας στον ενιαίο μισθό και έστω και προσωρινά, την καθιέρωση διαφορετικών μισθολογικών καθεστώτων για βουλευτές της ίδιας εθνικότητας!
<P>
Και δυο λόγια για να τελειώσω, κύριε Πρόεδρε, σχετικά με ένα καυτό θέμα που προέκυψε εδώ και καιρό. Ας έχουμε τη λεπτότητα να μη δημαγωγούμε ασυστόλως με ηθικολογίες περί επιστροφής των εξόδων ταξιδίου των βουλευτών που έρχονται από πολύ μακριά για να παραστούν στους τόπους των συνεδριάσεων. Εάν τα παραπετάσματα καπνού μάς εμποδίζουν να βλέπουμε μπροστά μας, ας μην ξεχνάμε όμως ότι όπου υπάρχει καπνός υπάρχει και φωτιά.

<SPEAKER ID=135 LANGUAGE="DE" NAME="Ullmann">
Κύριε Πρόεδρε, αξιότιμοι συνάδελφοι, στην Ευρωπαϊκή Ένωση υπάρχουν πολλά πράγματα που δεν έχουν ακόμη καθόλου ευρωπαϊκό χαρακτήρα. Αυτό ισχύει και για το Ευρωπαϊκό Κοινοβούλιο. Η εργασία των μελών του υπόκειται ακόμα σε κανονισμούς που είχαν θεσπισθεί τον καιρό που το παρόν Κοινοβούλιο δεν ήταν παρά μόνο μία κοινοβουλευτική συνέλευση βουλευτών από τα κοινοβούλια των κρατών μελών. Στόχος μας σήμερα δεν είναι τίποτε άλλο παρά ο εξευρωπαϊσμός των προ- ευρωπαϊκών όρων στους οποίους υπόκεινται οι εργασίες του Ευρωπαϊκού Κοινοβουλίου. Οι συζητήσεις μας κατέδειξαν στον καθένα ποιους ευαίσθητους τομείς θίγει η κίνηση αυτή - τομείς των κοινωνικών προδιαγραφών, των βιογραφικών δεδομένων, προσωπικές και ατομικές καταστάσεις ανάγκης, πολύ διαφορετικές μεταξύ τους. Από που να αντλήσουμε δύναμη για αυτή την κίνηση προς τον εξευρωπαϊσμό;
<P>
Η Συνθήκη το λέει σαφώς. Το Ευρωπαϊκό Κοινοβούλιο αποτελείται από αντιπροσώπους των λαών των κρατών μελών που έχουν συνενωθεί στην Κοινότητα. Δεν είμαστε δηλαδή μόνο αντιπρόσωποι του λαού, αλλά των λαών. Όποιος δεν γνωρίζει τι θα πει αυτό, του συνιστώ να έρθει στην Επιτροπή Αναφορών και εκεί θα διαπιστώσει ότι δεν αντιπροσωπεύουμε μόνον έναν λαό, αλλά όλους τους λαούς της Ευρωπαϊκής Ένωσης. Ταυτόχρονα αντιπροσωπεύουμε τον λαό των πολιτών της Ένωσης που περιμένει από τους βουλευτές του να κάνουν αυτό το βήμα το οποίο θα τους αναδείξει σε αντιπροσώπους των λαών.

<SPEAKER ID=136 LANGUAGE="NL" NAME="Van Dam">
Κύριε Πρόεδρε, έχουν περάσει περισσότερο από 20 χρόνια από τότε που το Συμβούλιο ανέλαβε την υποχρέωση να θεσπίσει ένα καθεστώς για όλα τα μέλη του Κοινοβουλίου. Αυτό δεν έγινε ποτέ. Δεν πειράζει όμως, γιατί η θέσπιση ενός κοινοτικού καθεστώτος θα μπορούσε να προξενήσει την εντύπωση ότι το Κοινοβούλιο εκπροσωπεί ένα λαό. Όμως, η Ευρωπαϊκή Ένωση αποτελείται από πολλά και διαφορετικά έθνη. Εκλεγόμαστε από τον πληθυσμό των εθνών μας και οφείλουμε να λαμβάνουμε πάντα υπόψη το εθνικό μας συμφέρον.
<P>
Παρ'όλα αυτά, η προσωρινή λύση που βρέθηκε, με τις εθνικές αμοιβές και τις ευρωπαϊκές αποζημιώσεις οδήγησε σε μία χαοτική κατάσταση. Η εικόνα που προβάλλεται καθορίζεται από ορισμένες υπέρμετρες αποζημιώσεις εξόδων, και την παράτυπη χρήση ή ακόμη και κατάχρηση των αποζημιώσεων. Παρά το γεγονός ότι θα πρέπει να διερωτηθεί κανείς για ποιο λόγο τα μέσα μαζικής ενημέρωσης ενδιαφέρονται πολύ λιγότερο για τις συζητήσεις από ό, τι για τις αποζημιώσεις μας, θα πρέπει να θεωρηθεί ορθό το γεγονός ότι καταγγέλλουν τις παρατυπίες.
<P>
Για να διορθωθούν τα πράγματα, θα πρέπει να πάψουν να χορηγούνται αποζημιώσεις για έξοδα ταξιδίων οι οποίες υπερβαίνουν κατά πολύ τα πραγματικά έξοδα. Ο ανταγωνισμός στις αερομεταφορές έχει ως αποτέλεσμα η τιμή του εισιτηρίου να είναι σε πολλές περιπτώσεις σημαντικά φθηνότερη από ό, τι ένα εισιτήριο full-fare . Επιπλέον, για μικρότερες αποστάσεις, ιδιαιτέρως εκεί όπου υπάρχουν διασυνδέσεις με τραίνα μεγάλης ταχύτητας, τα μέλη του Κοινοβουλίου μπορούν να δώσουν το παράδειγμα χρησιμοποιώντας το τραίνο, αντί του αεροπλάνου. Είναι αυτονόητο ότι οι αποζημιώσεις θα πρέπει να προσαρμοστούν στο γεγονός αυτό. Οι αποζημιώσεις που χορηγούνται για τη χρήση αυτοκινήτων πρέπει να συμφωνούν με τις αντικειμενικές δαπάνες της χρήσης ενός καλού και ασφαλούς αυτοκινήτου, όπως το υπηρεσιακό.
<P>
Κύριε Πρόεδρε, εδώ και πολλά χρόνια προτείνουμε να μην υπερβαίνουν οι αποζημιώσεις τα πραγματικά έξοδα. Από την άποψη αυτή, οι προτάσεις του εισηγητή προσφέρουν ένα συνεκτικό σύνολο. Πρόθεσή μας είναι να τις υποστηρίξουμε, όπως και τις τροπολογίες οι οποίες αποσκοπούν στην καθιέρωση λογικών αποζημιώσεων που καλύπτουν τα πραγματικά έξοδα. Αντιθέτως, δεν θα υποστηρίξουμε τροπολογίες οι οποίες επιδιώκουν για άλλη μία φορά να διευρύνουν τη ρύθμιση.
<P>
Οι μηνιαίες αμοιβές είναι ένα εντελώς διαφορετικό πρόβλημα. Ο κανόνας που ισχύει είναι ότι κάθε μέλος του Ευρωπαϊκού Κοινοβουλίου λαμβάνει την ίδια αμοιβή με τα μέλη των εθνικών κοινοβουλίων. Ως Ολλανδός θα ήθελα παρεμπιπτόντως να επικρίνω το γεγονός ότι το κοινοβούλιο της χώρας μου διαχώρισε την αμοιβή των ολλανδών ευρωβουλευτών από αυτή των συναδέλφων τους στο ολλανδικό κοινοβούλιο. Η Ολλανδία εφαρμόζει μία μείωση που ανέρχεται περίπου σε 1.000 Ecu το μήνα. Είναι πιθανό ότι επί του σημείου αυτού ενεργεί κατά παράβαση της Συνθήκης.
<P>
Λόγω της εθνικής εντολής που έχουμε αναλάβει, δεν προτιμάμε την καθιέρωση μιας ενιαίας αμοιβής, παρ'όλο που οι διαφορές που υπάρχουν μεταξύ των κρατών μελών, τις οποίες περιγράφει ο εισηγητής, είναι τεράστιες και είναι δύσκολο να δικαιολογηθούν. Υποθέτω ότι, στα κράτη μέλη όπου οι αμοιβές είναι πάρα πολύ χαμηλές, η ιδιότητα μέλους του Κοινοβουλίου δεν θεωρείται ότι αποτελεί πλήρη απασχόληση. Ωστόσο, ένα μέλος του Ευρωκοινοβουλίου το οποίο παίρνει στα σοβαρά τα καθήκοντά του, αναλαμβάνει ένα έργο το οποίο υπερβαίνει την πλήρη απασχόληση. Τις 45 εβδομάδες συνόδου το χρόνο που έχει το Ευρωπαϊκό Κοινοβούλιο δεν πλησιάζει ούτε κατά προσέγγιση καμία άλλη χώρα. Για το λόγο αυτό θεωρώ ότι ο συνδυασμός της ιδιότητας μέλους του Ευρωπαϊκού Κοινοβουλίου με μια άλλη πολιτική εντολή είναι αντίθετος προς το εύρος και τη βαρύτητα και το έργο αυτού.
<P>
Ολοκληρώνοντας θα ήθελα να προτείνω στα μέλη να υποστηρίξουν τις τροπολογίες Ομάδας Ανεξαρτήτων για την Ευρώπη των κρατών. Εάν οι τροπολογίες αυτές δεν εγκριθούν, επιλέγουμε ως next-best τις τροπολογίες οι οποίες αποσκοπούν στη λιτότητα και τη γραμμή του εισηγητή, ο οποίος κατέβαλε μια αξιέπαινη προσπάθεια για να βγει απ'αυτόν τον κυκεώνα.

<SPEAKER ID=137 NAME="Αναστασόπουλος">
Κύριε Πρόεδρε, ύστερα από τόσα χρόνια φθάνουμε στην αποψινή συζήτηση για την έκθεση Rothley, με ειλικρινή την ελπίδα ότι πλησιάζουμε στην αρχή του τέλους.
<P>
Το ενιαίο καθεστώς για τους ευρωβουλευτές χρειάζεται επί τέλους πια να καθιερωθεί. Ορισμένοι από μας δεν πάψαμε όλα αυτά τα χρόνια να αγωνιζόμαστε σκληρά για αυτήν την εξέλιξη. Οι λόγοι ήσαν πολύ απλοί. Το ενιαίο καθεστώς θα μπορούσε να θέσει τέρμα στις προκλητικές ανισότητες που διακρίνουν τους ευρωβουλευτές. Η βασική αρχή της ίσης αμοιβής για την ίδια εργασία παραβιάσθηκε και παραβιάζεται εξακολουθητικά στον χώρο του Ευρωπαοκού Κοινοβουλίου και οι προσπάθειες που καταβάλλαμε για να αποκαταστήσουμε κάποιες ισορροπίες μας δημιούργησαν άλλα προβλήματα και μας εξέθεσαν σε κακόπιστες και, κάποτε, και μοχθηρές επιθέσεις. Η ανάγκη για λύσεις που να μην παρουσιάζουν σοβαρά μειονεκτήματα πρόβαλλε διαρκώς και ισχυρότερη.
<P>
Με αυτήν την συλλογιστική, το Πρόεδρείο του Ευρωπαοκού Κοινοβουλίου επί της εποχής του Egon Klepsch, με εισηγητές τον τότε Πρόεδρο του Σώματος των Κοσμητόρων βέλγο σοσιαλιστή Ernest Glynn και τον ομιλητή σας, ζήτησε από το Συμβούλιο την καθιέρωση του ενιαίου καθεστώτος και πρότεινε την εξίσωση των ευρωβουλευτών με τους ευρωδικαστές, όπως συμβαίνει και σε αρκετά κράτη μέλη της Ευρωπαοκής Ένωσης. Το Συμβούλιο δεν δέχθηκε ωστόσο την πρότασή μας και το πρόβλημα παρέμεινε από τότε σε εκκρεμότητα. Χρειάσθηκε πέρυσι, με την πρωτοβουλία του σημερινού Προέδρου κ. Gil-Robles, να προστεθεί μία καινούργια διάταξη στην υπό επικύρωση Συνθήκη του «Αμστερνταμ για να ενθαρρυνθούμε και να θέσουμε ξανά το πρόβλημα.
<P>
Μετά το πόρισμα της ομάδας εργασίας David Martin, η έκθεση του κ. Willi Rothley επιχειρεί να προτείνει λύσεις. Ο αγαπητός γερμανός συνάδελφος μόχθησε πολύ για να διαμορφώσει προτάσεις, ορισμένες από τις οποίες δεν στερούνται πρωτοτυπίας. Και είναι αλήθεια ότι εργάσθηκε υπό πίεση χρόνου τρομακτική για να μπορέσουμε στην Διάσκεψη Κορυφής της Βιέννης να υποβάλουμε ένα πρώτο σχέδιο. Αλλά πιστεύω ότι, παρά την πίεση αυτή, θα έπρεπε να επιδείξει μεγαλύτερη ακόμη ευελιξία για να αναζητήσει λύσεις γενικότερης αποδοχής. Σε τόσο σοβαρά θέματα δεν είμαι ο μόνος που εκτιμώ ότι δεν μπορεί να υποβάλλονται από την πλευρά μας προτάσεις που να στηρίζονται σε περιστασιακές πλειοψηφίες λίγων μονάχα ψήφων. Και ελπίζω στην αυριανή ψηφοφορία το φαινόμενο αυτό να αποτραπεί.
<P>
Με την συμφωνία του Συμβουλίου, το ενιαίο καθεστώς χρειάζεται σύντομα να θεσπισθεί. Αλλά επιβάλλεται, κύριε Πρόεδρε, έστω και την υστάτη αυτήν ώρα, κάποια πράγματα να τα ξεκαθαρίσουμε άπαξ δια παντός. Ορισμένοι από μας παλέψαμε επί χρόνια για αυτό το ενιαίο καθεστώς, αλλά δεν θέσαμε ποτέ ως στόχο μας ενιαίο καθεστώς αντί πάσης θυσίας και με οποιοδήποτε κόστος. Γιατί υπάρχει κάποιο όριο πέρα από το οποίο δεν μπορεί να νοηθεί καμμία υποχώρηση από την πλευρά μας, καμμία έκπτωση, καμμία συνθηκολόγηση. Είναι το ζήτημα της προστασίας της αξιοπρεπείας μας, που δεν επιδέχεται συζήτηση ούτε διαπραγμάτευση. Και το Συμβούλιο οφείλει να το αντιληφθεί. Καμμία κακοήθης επίθεση μέσων ενημερώσεως, που κάποιοι επιχειρούν να ενορχηστρώσουν, δεν πρέπει να μας παρασύρει σε παρέκκλιση από την αρχή αυτή. Δεν μπορεί να διεκδικούμε εξίσωση με τους συμπαθείς κατά τα άλλα κοινοτικούς υπαλλήλους κατηγορίας Β2. Και ας μας επιτρέψει ο κ. Rothley να μην συμφωνήσουμε με την δική του λογική και να προτιμήσουμε την λογική της τροπολογίας του Ευρωπαοκού Λαοκού Κόμματος. Αλλά και το Συμβούλιο δεν πρέπει να πλανάται πάνω στο ζήτημα αυτό για οποιουσδήποτε λόγους, με οποιεσδήποτε προφάσεις και με οποιεσδήποτε δικαιολογίες. «Εχουμε αγωνισθεί πολύ στο Ευρωπαοκό Κοινοβούλιο για μεταρρυθμίσεις και έχουμε προωθήσει σημαντικές μεταρρυθμίσεις τα τελευταία αυτά χρόνια γιατί πιστεύουμε στην ανάγκη ριζικών μεταρρυθμίσεων. «Οχι κάτω από την πίεση κακόπιστων συχνά επιθέσεων των μέσων ενημερώσεως.
<P>
Πιστεύω ότι, ως δημοκρατικό σώμα, έχουμε χρέος να επιδεικνύουμε ιδιαίτερη ευαισθησία σε κάθε καλόπιστη κριτική. Αλλά, κατά τον ίδιο τρόπο, οφείλουμε να περιφρονούμε επιθέσεις που υποκινούνται από αντιευρωπαοκά αισθήματα και επιδιώκουν να δυσφημίσουν το Ευρωπαοκό Κοινοβούλιο, όπως και τα άλλα θεσμικά όργανα της Ευρωπαοκής «Ενωσης. Καμμία απόπειρα τρομοκρατήσεώς μας δεν επιτρέπεται να μας κλονίσει και δεν μπορούμε να αποκρύψουμε και την ιδιαίτερη θλίψη μας γιατί ορισμένοι, ελάχιστοι συνάδελφοί μας συνέβαλαν σε ορισμένες από τις επιθέσεις αυτές, κατηγορώντας δημαγωγικότατα τους συναδέλφους τους και προβάλλοντας τους εαυτούς τους ως τους μόνους αδιάφθορους για να εξασφαλίσουν την επανεκλογή τους.
<P>
Θέλουμε το ενιαίο καθεστώς, κύριε Πρόεδρε. Αλλά όχι ενιαίο καθεστώς μειωτικό, που να προσβάλλει την δική μας αξιοπρέπεια. Και πάνω σε αυτήν την βάση είμαστε έτοιμοι αταλάντευτα να συνεχίσουμε να αγωνιζόμαστε.

<SPEAKER ID=138 LANGUAGE="SV" NAME="Sjφstedt">
Κύριε Πρόεδρε, σ' αυτό το Κοινοβούλιο έχουμε εκλεγεί ως βουλευτές εκλογικών περιφερειών των χωρών μας, τους ψηφοφόρους των οποίων εκπροσωπούμε. Δεν βλέπω, λοιπόν, την ανάγκη αντικατάστασης των εθνικών κανονισμών για τους όρους που μας αφορούν με έναν κοινό κανονισμό.
<P>
Στα επιχειρήματα υπέρ αυτής της πρότασης διατυπώνεται συνήθως η άποψη ότι θα πρέπει να έχουμε ίσους όρους, π.χ. ίδιο μισθό. Ωστόσο, η πρόταση συνεπάγεται ότι συνεχίζουμε να έχουμε διαφορετικούς όρους. Απεναντίας, πολλοί από εμάς θα πάρουν μεγάλη αύξηση στον μισθό τους, κάτι που δεν είναι καθόλου αιτιολογημένο. Δεν υπάρχει κανένας λόγος να πληρωνόμαστε περισσότερο από τους βουλευτές στα εθνικά μας κοινοβούλια.
<P>
Ακόμη περισσότερο παράλογη είναι η πρόταση να έχουμε έναν ιδιαίτερο, πολύ χαμηλό, κοινοτικό φόρο. Πρέπει να πληρώνουμε φόρους, ακριβώς όπως και όλοι οι άλλοι υψηλόμισθοι, στους οποίους και εμείς ανήκουμε, εκεί όπου κατοικούμε και ζούμε. Ελπίζω ότι κανείς από αυτούς που ψηφίζουν υπέρ της πρότασης για τον κοινοτικό φόρο εδώ δεν θα επιχειρηματολογήσει εναντίον του φορολογικού ντάμπιγκ σε άλλες περιστάσεις. Γιατί τι άλλο είναι αυτή η πρόταση εκτός από το ότι εμείς, μία πολύ προνομιούχα ομάδα, εγκρίνουμε για τον εαυτό μας επιπλέον προνόμια;

<SPEAKER ID=139 LANGUAGE="SV" NAME="Lindholm">
Κύριε Πρόεδρε, σύμφωνα με τη Συνθήκη, η ΕΕ είναι μία συνεργασία μεταξύ δεκαπέντε ανεξάρτητων κρατών. Οι βουλευτές του Ευρωπαϊκού Κοινοβουλίου εκπροσωπούν τους εκλογείς των κρατών μελών τους και κανέναν άλλον. Είναι τότε αυτονόητο ότι το επίπεδο του μισθού θα πρέπει να καθορίζεται στα κράτη μέλη σύμφωνα με τους εθνικούς κανόνες και είναι αυτονόητο ότι ο φόρος θα πληρώνεται εκεί όπου κατοικεί και ζεί κανείς, ακόμη κι αν είναι βουλευτής του Ευρωπαϊκού Κοινοβουλίου.
<P>
Αυτό που είναι το σημαντικό στοιχείο της έκθεσης, ωστόσο, είναι οι θεσμικές αλλαγές που θα συντελούνταν μέσω αυτού του κανονισμού, οι οποίες θα συνεπάγονταν ότι οι βουλευτές θα αποκόπτονταν από ψηφοφόρους και εθνικά Κοινοοβούλια και που θα μας μετέβαλαν σε ένα είδος δορυφόρων. Μήπως είναι, άραγε, μόνο καθαρή ζήλεια, από κάποιες πλευρές, αυτή η δυσαρέσκεια μεταξύ των βουλευτών σ' ό, τι αφορά τους μισθούς τους; δεν πεθαίνουμε δα και της πείνας! Αυτή η δυσαρέσκεια είναι που χρησιμοποιείται τώρα ως πρόφαση για να θεσπιστεί ένας πολιτικός κανονισμός ο οποίος συνεπάγεται ότι ο υψηλός μισθός, ο φόρος και η σύνταξη θα πρέπει να ρυθμίζονται από την ΕΕ.
<P>
Αναφορικά με τις αποζημιώσεις ταξιδίου και την κριτική που ασκήθηκε εναντίον τους, αυτό θα μπορούσε να είχε διορθωθεί πριν πολύ καιρό αν το είχε θελήσει το Προεδρείο του Κοινοβουλίου.

<SPEAKER ID=140 LANGUAGE="DE" NAME="Mosiek-Urbahn">
Κύριε Πρόεδρε, κυρίες και κύριοι, ο εισηγητής παρουσιάσθηκε με την αξίωση ότι θέλει να λύσει ένα πρόβλημα και όχι να το ξεφορτωθεί. Για τον σκοπό αυτό είχε υποβάλει τον Σεπτέμβριο με τη μορφή κειμένου εργασίας έναν κατάλογο των θεμάτων. Τα εν λόγω θέματα θα έπρεπε να εξετασθούν στο πλαίσιο μίας μελέτης από εξωτερικούς συνεργάτες σχετικά με την αξιολόγηση των καθηκόντων των μελών του Ευρωπαϊκού Κοινοβουλίου την οποία είχε προτείνει ο ίδιος. Η μελέτη θα ολοκληρωνόταν σε τρεις μήνες μετά από την υπογραφή της σύμβασης ή αντίστοιχα την επικύρωσή της. Σήμερα δεν έχουν περάσει ακόμη τρεις μήνες από την υποβολή του κειμένου εργασίας. Δεν έχουμε μεν στα χέρια μας κάποια μελέτη, αλλά θέλουμε να αποφασίσουμε για το σχέδιο καθεστώτος των βουλευτών και αυτό δίχως να μπορούμε να είμαστε βέβαιοι εάν η Συνθήκη του Αμστερνταμ, η οποία προσφέρει και τη νομική βάση θα ισχύει ήδη πριν από τα τέλη της κοινοβουλευτικής περιόδου του χρόνου τον Μάιο.
<P>
Κατά τη διάρκεια της συζήτησης διαμαρτυρήθηκα επανειλημμένα για αυτού του είδους τις συνοπτικές διαδικασίες, αλλά δίχως επιτυχία. Υποτάσσομαι στην πλειοψηφία, αλλά δεν μπορώ να αποβάλω το συναίσθημα, ή μάλλον την πεποίθηση ότι δεν λύνουμε το πρόβλημα, απλά το ξεφορτωνόμαστε για την ώρα. Πρώτη μας αρχή είναι η μέγιστη διαφάνεια σε όλες τις ρυθμίσεις που έχουν σχέση με το καθεστώς. Ο κ. Fabre-Aubrespy αναφέρθηκε ήδη σε αυτό. Η χρονική στιγμή, η επιλογή της ώρας για τη συζήτηση της έκθεσης στο Ευρωπαϊκό Κοινοβούλιο με τον αυτόματο κατά κάποιο τρόπο αποκλεισμό της δημοσιότητας μιλάει από μόνη της. Κατά πόσο ανταποκρίνεται αυτό στην αντίληψή μας περί διαφάνειας ή μήπως το παιδί θα έπρεπε να γεννηθεί κρυφά; Και στο σημείο αυτό βλέπω επίσης ότι δεν λύνουμε το πρόβλημα αλλά ότι απλά θέλουμε να το ξεφορτωθούμε.
<P>
Παρ' όλα αυτά αναγνωρίζω ανεπιφύλακτα ότι ένα ενιαίο ευρωπαϊκό καθεστώς για τους βουλευτές έχει τεράστια αξία για τη βαρύτητα του Ευρωπαϊκού Κοινοβουλίου. Αποτελεί σαφέστατη συμβολή σε περισσότερη ολοκλήρωση. Ενισχύει προπάντων τη δημοκρατική νομιμότητα του Ευρωπαϊκού Κοινοβουλίου. Ωστόσο, θα είναι σημαντικό να ψηφισθεί με σαφή πλειοψηφία ένα τέτοιου είδους καθεστώς. Θα πρέπει μάλιστα να επιδιωχθεί η απόλυτη πλειοψηφία, ειδάλλως δεν είναι κατανοητό πώς μπορούμε να είμαστε ικανοποιημένοι με μία μικρότερη πλειοψηφία, όταν ταυτόχρονα απαιτείται η απόλυτη πλειοψηφία για μία τροποποίηση του κανονισμού, όσο ασήμαντη και αν είναι αυτή.
<P>
Δεν μου είναι απόλυτα ξεκάθαρο, γιατί ο εισηγητής αντιδρά με τέτοια συναισθηματική φόρτιση στην πρόταση μερικών συναδέλφων για την προσαρμογή της αποζημίωσης στον μισθό των ευρωδικαστών. Προσωπικά, διακρίνω προπάντων μία πονηριά στην πρότασή του για τον μέσο όρο. Είναι ασφαλώς ο δρόμος με τις λιγότερες αντιστάσεις, αλλά προ πάντων είναι ένας πονηρός δρόμος. Θεωρώ όμως ιδιαίτερα σημαντικό να καταλήξουμε σε μία αρμόζουσα λύση, την οποία θα μπορούμε να εξηγήσουμε στον καθένα - στον εαυτό μας και στην κοινή γνώμη. Θα ήθελα να ευχαριστήσω ρητά τον εισηγητή για τις προσπάθειές του να επιτύχει έναν τέτοιο στόχο. Αξίζει τις ευχαριστίες μας για τον κόπο του.

<SPEAKER ID=141 LANGUAGE="ES" NAME="Palacio Vallelersundi">
Κύριε Πρόεδρε, όταν πρόκειται για οποιαδήποτε έκθεση ή νομική πράξη, αυτό το Κοινοβούλιο πρέπει να λαμβάνει υπόψη ότι εκπροσωπούμε τους ευρωπαίους πολίτες και πως επιπλέον είμαστε νομοθέτες. Ως εκπρόσωποι των ευρωπαίων πολιτών, έχουμε καθήκοντα απέναντι στους πολίτες μας. Ως νομοθέτες, πρέπει να καταρτίζουμε καλές νομικές πράξεις, οι οποίες έχουν την απαραίτητη νομική ορθότητα και ποιότητα.
<P>
Η πρώτη των υποχρεώσεών μας που ανέφερα είναι σημαντική σε αυτήν την περίπτωση. Είναι αναμφίβολα βέβαιο πως η κοινή γνώμη έχει την πρσδοκία να διαθέτει το Ευρωπαϊκό Κοινοβούλιο ένα κοινό καθεστώς για τους ευρωπαίους βουλευτές, το οποίο να βασίζεται στην αρχή της ισότητας όλων των βουλευτών του, και να πάψουν πια να υπάρχουν συστήματα τα οποία διαιωνίζονταν λόγω ακριβώς αυτών των ανισοτήτων.
<P>
Κύριε Πρόεδρε, το πρώτο που πρέπει να επισημάνουμε είναι πως ο εισηγητής αναλύοντας αυτό το πρόβλημα, είχε το θάρρος, το σθένος να μην κρυφτεί πίσω από τη νομική πλευρά του ζητήματος, πίσω από το μεγάλο παραπέτασμα των δικαιωμάτων και των υποχρεώσεων που συνεπάγεται ένα καθεστώς και να βγει στην παλαίστρα με το σώμα γυμνό, εκθέτοντας με αποφασιστικότητα την ουσία του προβλήματος.
<P>
Εγώ πρέπει να πω πως συζήτησα πολύ μαζί του, αλλά κρατούσε πάντα μια εποικοδομητική στάση, παρότι πολλές φορές δεν συμφωνούσαμε σε συγκεκριμένα νομικά σημεία. Και θέλω να εκφράσω την αναγνώριση εκ μέρους μου του θάρρους που επέδειξε.
<P>
Όσον αφορά τις νομικές πτυχές, και αρχικά θα επικεντρωθώ σε αυτές, αναφέρθηκε πως η Συνθήκη του Αμστερνταμ δεν έχει τεθεί σε ισχύ. Είναι αλήθεια, αλλά δεν μας εμποδίζει τίποτα από το να καθορίσουμε τις προπαρασκευαστικές εργασίες ώστε, εφόσον η εν λόγω συνθήκη τεθεί σε ισχύ, να ολοκληρώσουμε τη διαδικασία μαζί με το Συμβούλιο και σύμφωνα με τις προβλέψεις του. Εγώ ανήκω σε εκείνους που είναι απόλυτα πεπεισμένοι πως η Συνθήκη του Αμστερνταμ θα τεθεί σε ισχύ, γιατί αν δεν ήμουν σίγουρη δεν θα αμφισβητούσα μόνο αυτήν την έκθεση αλλά πάρα πολλές άλλες.
<P>
Κατά δεύτερον, ειπώθηκε πως το μεταβατικό καθεστώς δημιουργεί ανισότητες στην «μεταβατικότητα της μεταβατικότητας», κι αυτό το είπε ο κ. Rothley, αλλά παρέχει στους βουλευτές του Ευρωπαϊκού Κοινοβουλίου τη δυνατότητα να διαθέτουν διαφορετικά καθεστώτα στην επόμενη κοινοβουλευτική περίοδο. Λοιπόν, κύριε Πρόεδρε, είμαστε νομοθέτες και γνωρίζουμε πως οποιαδήποτε σημαντική νομοθετική μεταρρύθμιση επιφέρει μεταβατικά καθεστώτα τα οποία απέχουν πλήρως από αυτό για το οποίο γίνονται οι ρυθμίσεις, και αυτό συμβαίνει σε οποιοδήποτε από τα νομικά μας συστήματα, και βέβαια στο κοινοτικό νομικό σύστημα. Επομένως, από αυτήν την άποψη, δεν μπορούμε να επικρίνουμε την τοποθέτηση του κυρίου Rothley, μπορούμε λίγο ως πολύ να συμφωνήσουμε μαζί του, αλλά πρόκειται για μια κοινή τοποθέτηση οποιασδήποτε σημαντικής νομοθετικής μεταρρύθμισης και έτσι είναι και σε αυτήν την περίπτωση.
<P>
Όσον αφορά τον μέσο όρο των οικονομικών απολαβών, εγώ ήμουν από την πρώτη στιγμή υπέρ αυτού του μέσου όρου. Και αυτό δεν είναι δίχως λόγο, αλλά όπως είχα πει και τότε και επαναλαμβάνω τώρα, δεν μπορώ να σκεφτώ κάτι καλύτερο. Σε αυτό το σημείο διαφωνώ με κάποιους συναδέλφους που θεωρούν πως θα ήταν καλύτερο να γίνεται σύγκριση με έναν ανώτατο αξιωματούχο. Εγώ δεν πιστεύω πως θα ήταν.
<P>
Όσον αφορά τις νομικές πτυχές, είχα κάποιες σημαντικές αμιγώς τεχνικές αποκλίσεις από τον εισηγητή. Σε αυτό το πεδίο του εύχομαι καλή επιτυχία στις διαπραγματεύσεις με το Συμβούλιο. Πιστεύω πως υπάρχουν κάποια πράγματα που νομικώς, θα μπορούσαν να βελτιωθούν και πιστεύω να γίνει αυτό με τις τροπολογίες.
<P>
Κύριε Πρόεδρε, θα ήθελα να τελειώσω την παρέμβασή μου όπως ακριβώς την άρχισα, εκφράζοντας τον θαυμασμό μου προς τον εισηγητή για το έργο του.

<SPEAKER ID=142 LANGUAGE="NL" NAME="Maij-Weggen">
Κύριε Πρόεδρε, μετά την ταραχή που προκλήθηκε με αφορμή τις αποζημιώσεις και τις αμοιβές των ευρωβουλευτών, έχω την εντύπωση ότι η αυριανή μέρα θα είναι καλύτερη. Πράγματι, αυτό που ήταν αδύνατο για πολλά χρόνια, η καθιέρωση της ίσης αμοιβής όλων των ευρωβουλευτών ανεξαρτήτως εθνικότητας και η καθιέρωση ενός ολοκληρωμένου συστήματος αποζημιώσεων που αποκλείει την κατάχρηση, μοιάζει επιτέλους να είναι εφικτό μετά από 20 χρόνια. Αυτό είναι θετικό, επειδή οι άνισες αμοιβές και η κατάχρηση των αποζημιώσεων έχουν επιβαρύνει σημαντικά το κλίμα εντός και εκτός του Κοινοβουλίου.
<P>
Στο σημείο αυτό θα ήθελα να συγχαρώ το συνάδελφο Rothley, ο οποίος εκπλήρωσε με άριστο τρόπο το περίπλοκο καθήκον που ανέλαβε και που αφορά την καθιέρωση ενός ενιαίου καθεστώτος. Θα ήθελα επίσης να συμφωνήσω με την κ. Green, η οποία συνεχάρη τον κ. Gil-Robles και τον πρώην Πρόεδρο του Σώματος κ. Hδnsch. Αυτοί και κανείς άλλος ξεκίνησαν την προσπάθεια αυτή - ορισμένοι νομίζουν ότι αυτό έγινε από άλλους συναδέλφους, όμως η πρωτοβουλία ήταν των κ. Gil-Robles και Hδnsch στους οποίους αξίζουν θερμά συγχαρητήρια.
<P>
Αυτό βεβαίως δεν σημαίνει ότι δεν θα ήθελα να κάνω μερικές παρατηρήσεις εξ ονόματος της ολλανδικής αντιπροσωπείας της CDA, επειδή κατά την ελεύθερη ψηφοφορία της Ομάδας μας θα θέλαμε να δώσουμε ορισμένες κατευθυντήριες γραμμές. Υποστηρίζουμε την πρόταση για την καθιέρωση ενός ενιαίου μισθού με βάση το μέσο όρο των σημερινών εθνικών αμοιβών. Πιστεύουμε ότι η αρχή αυτή είναι περισσότερο σημαντική από την παλαιά πρόταση που αφορούσε ένα ποσοστό του μισθού ενός δικαστή του Δικαστηρίου Ευρωπαϊκών Κοινοτήτων. Συνεπώς, υποστηρίζουμε τον κ. Rothley.
<P>
Συμφωνούμε με την πρόταση να υπάρξει δυνατότητα παράτασης του παλαιού συστήματος για μια πενταετία για την περίπτωση εκείνων που συμμετέχουν σ'αυτό, εδώ και πολλά χρόνια. Πιστεύουμε ότι αυτός είναι ένας σωστός τρόπος αντιμετώπισης της παλαιάς κατάστασης. Θεωρούμε επίσης καλό να καταργηθεί σταδιακά η προαιρετική επικουρική σύνταξη. Εάν αυτό γίνει το 1999 ή το 2004 συνιστά προσωπική επιλογή. Είναι όμως καλό που η προθεσμία αυτή δεν είναι υπερβολική.
<P>
Όσον αφορά το θέμα της φορολογίας προτιμάμε την ευρωπαϊκή φορολογία για το ευρωπαϊκό σύστημα και την εθνική φορολογία για τα εθνικά συστήματα.
<P>
Τέλος, είμαστε ανέκαθεν υπέρ της θέσπισης μιας ολοκληρωμένης ρύθμισης για τα έξοδα ταξιδίου και διαμονής. Αισθανόμαστε ικανοποίηση που το θέμα αυτό ρυθμίζεται επιτέλους.
<P>
Η αυριανή μέρα είναι σημαντική και ελπίζω πραγματικά η έκθεση Rothley να εγκριθεί από τη μεγάλη πλειοψηφία των μελών του Σώματος, έτσι ώστε να ολοκληρώσουμε επιτέλους αυτές τις δυσάρεστες συζητήσεις.

<SPEAKER ID=143 LANGUAGE="IT" NAME="Florio">
Κύριε Πρόεδρε, αξιότιμοι κύριοι βουλευτές, όπως υπενθύμισαν πολλοί συνάδελφοι, εδώ και είκοσι τουλάχιστον χρόνια διαπιστώνουμε την έλλειψη του καθεστώτος του βουλευτή και κατά συνέπεια είναι καλοδεχούμενη η πρόταση σχετικά με το θέμα αυτό. Η πρόταση ωστόσο, παρότι αναγνωρίζω στον συνάδελφο κ. Rothley την μεγάλη του δέσμευση, δεν είναι κατά την γνώμη μου ικανοποιητική γιατί συγχέει το πρόβλημα του καθεστώτος του βουλευτή - ένα ευρύ και σύνθετο πρόβλημα, που περιλαμβάνει δικαιώματα και καθήκοντα - με το πρόβλημα των αμοιβών του. Αυτό είναι εξαιρετικά περιοριστικό και δεν έχει προηγούμενα, πιστεύω, στα κοινοβουλευτικά καθεστώτα σε κανένα μέρος του κόσμου. Επιπλέον, παρότι ουσιαστικά περιορίζεται στα οικονομικά ζητήματα, η πρόταση αυτή προσπαθεί να τα λύσει βρίσκοντας τον μέσο όρο των σημερινών αποζημιώσεων που έχουν καθοριστεί στα μεμονωμένα εθνικά κράτη.
<P>
Προσωπικά θεωρώ ότι είναι πιο σωστό να συνδέσουμε την κοινοβουλευτική αποζημίωση με αυτήν ενός άλλου κοινοτικού αξιώματος και ταυτοχρόνως να δεσμευτούμε, ως Κοινοβούλιο, μαζί με τα άλλα θεσμικά όργανα, για μια γενικευμένη πολιτική μείωσης όλων των κοινοτικών μισθών, που είναι αντικειμενικά ιδιαίτερα υψηλοί. Προς αυτήν την κατεύθυνση όμως, την οποία εγώ και άλλοι συνάδελφοι έχουμε επισημάνει από το 1995, δεν έχει γίνει τίποτα και δεν υπάρχει πρόθεση να γίνει τίποτα.
<P>
Τέλος, ας μου επιτραπεί μια τελευταία παρατήρηση: η μεταρρύθμιση που προτείνεται επιτρέπει να διατηρηθεί το παρόν αμφισβητούμενο ταμείο εθελοντικής ασφάλισης για τις επικουρικές συντάξεις των βουλευτών, που χρηματοδοτείται κατά κύριο λόγο με δημόσιο χρήμα αλλά το οποίο διαχειρίζεται η ιδιωτική πρωτοβουλία με τρόπο όχι και τόσο ευχάριστο. Είχα ήδη καταγγείλει αυτήν την κατακριτέα κατάσταση το 1995 όταν, αντιλαμβανόμενος πώς λειτουργούσε, εγκατέλειψα το ταμείο μαζί με άλλους συναδέλφους. Έτσι, λυπάμαι που δεν εκμεταλλευτήκαμε εκείνη την ευκαιρία για να καταργήσουμε αυτό το ταμείο ή για να θεσπίσουμε ότι οι βουλευτές που επιθυμούν να αποτελούν μέρος του πρέπει να το χρηματοδοτούν αποκλειστικά με δικά τους χρήματα.

<SPEAKER ID=144 NAME="Πρόεδρος">
Ευχαριστώ πολύ, κύριε Florio.
<P>
Πριν κηρύξω τη λήξη της συζήτησης, μου έχει ζητήσει τον λόγο ο κ. Fabre-Aubrespy για ένα διαδικαστικό θέμα.

<SPEAKER ID=145 LANGUAGE="FR" NAME="Fabre-Aubrespy">
Κύριε Πρόεδρε, θα μιλήσω μόνο για ένα λεπτό με βάση τα άρθρα 19 και 22 του Κανονισμού τα οποία καθορίζουν τις αρμοδιότητές σας ως Προέδρου της συνεδρίασης, και τις αρμοδιότητες του Προεδρείου.
<P>
Ακουσα, κατά τη διάρκεια της συζήτησης αυτής, να αμφισβητούνται οι υπάλληλοι, και ο κ. Αναστασόπουλος, Αντιπρόεδρος, στον οποίο εμίλησα - και γι'αυτό το λόγο τον αναφέρω δημοσίως - αναφέρθηκε σε μία ενδεχόμενη ευθυγράμμιση του συστήματος αμοιβής των βουλευτών προς το σύστημα των υπαλλήλων λέγοντας ότι αυτό αποτελούσε προσβολή στην αξιοπρέπεια του Κοινοβουλίου.
<P>
Οφείλω να σας πω ότι σκανδαλίσθηκα από τη δήλωση αυτή και να σας ζητήσω - ως μέλος του Προεδρείου, το οποίο είναι υπεύθυνο για τη διοικητική οργάνωση των εργασιών του Κοινοβουλίου - να διαβιβάσετε στους υπαλλήλους την εκτίμηση την οποία έχουν γι'αυτούς οι βουλευτές. Υπάρχουν χώρες στις οποίες οι υπουργοί, ο αρχηγός του κράτους, λαμβάνουν ένα μισθό που καθορίζεται σε συνάρτηση με την αμοιβή των υπαλλήλων. Δεν επικροτώ αυτό το σύστημα και θεωρώ ότι είναι προσβλητικό έναντι των υπαλλήλων οι οποίοι μας παρέχουν τη συνδρομή τους και οι οποίοι εργάζονται προς το κοινό συμφέρον να λέγεται ότι το ενδεχόμενο μίας ευθυγράμμισης των αμοιβών των βουλευτών προς τις αμοιβές των υπαλλήλων θα ήταν επιζήμιο για την αξιοπρέπεια του Κοινοβουλίου.

<SPEAKER ID=146 NAME="Πρόεδρος">
Ευχαριστώ πολύ, κύριε Fabre-Aubrespy. Τα λόγια σας θα καταγραφούν στα πλήρη πρακτικά της συνεδρίασης, καθώς και στα συνοπτικά πρακτικά.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=11>
Ευρώ: Εξωτερική εκπροσώπηση
<SPEAKER ID=147 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0439/98) του κυρίου Herman, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τηv πρόταση απόφασης της Επιτρoπής πρoς τo Συμβoύλιo όσov αφoρά τηv εκπρoσώπηση και τov καθoρισμό της θέσης της Κoιvότητας σε διεθvές επίπεδo στo πλαίσιo της Οικovoμικής και Νoμισματικής Έvωσης [COM(98)0637 - C4-0638/98-00/0785(COS)].
<P>
Κατ' αρχάς τον λόγο έχει ο κ. Herman ως εισηγητής.

<SPEAKER ID=148 NAME="Herman">
Κύριε Πρόεδρε, αγαπητοί συνάδελφοι, ποιος θα πρέπει να ομιλεί εξ ονόματος του ευρώ στο εξωτερικό; Αυτό το ενδιαφέρον ερώτημα το οποίο το Κοινοβούλιο ήδη έθεσε, επανειλημμένα, φαίνεται ότι επιλύθηκε πρόσφατα χάρη σε ένα συμβιβασμό ο οποίος επιτεύχθηκε χθες χωρίς να ζητηθεί η γνώμη του Κοινοβουλίου.
<P>
Ποιος πρέπει να ομιλεί εν ονόματι του ευρώ; Βέβαια, ο Πρόεδρος της Κεντρικής Τράπεζας, δεδομένου ότι δεν θα υπάρχει παρά μία μόνο νομισματική πολιτική και, στην περίπτωση αυτή, μπορούμε να διερωτηθούμε τί θα μπορούσαν να κάνουν ακόμη σε οποιοδήποτε διεθνή οργανισμό οι διοικητές των εθνικών τραπεζών οι οποίοι δεν θα έχουν πλέον την εξουσία να συμμετέχουν στις συζητήσεις. Όμως, έχουμε μία ·Ενωση η οποία είναι οικονομική και νομισματική. Ποιος, λοιπόν, θα εκπροσωπεί την οικονομική πτυχή της νομισματικής ένωσης, ποιος είναι ο αρμόδιος για να κάνει τούτο; Σύμφωνα με το Συμβούλιο, είναι ο Πρόεδρος του Συμβουλίου, γιατί το Συμβούλιο είναι υπεύθυνο για να διασφαλίζει το συντονισμό των οικονομικών πολιτικών.
<P>
Επιτρέψτε μου να αμφισβητήσω αυτό τον ισχυρισμό. Εάν θα έπρεπε να εξαρτόμαστε αποκλειστικά από το Συμβούλιο για να διασφαλισθεί ο οικονομικός συντονισμός, δεν θα υπάρξει ποτέ οικονομικός συντονισμός. Οι υπουργοί που συμμετέχουν στο Συμβούλιο των Υπουργών υπερασπίζονται κατά πρώτο λόγο την εθνική πολιτική τους. Αυτό είναι το καθήκον τους, εκλέγονται για το σκοπό αυτό, αμείβονται γι' αυτό, κανένας δεν έχει ως αποστολή να υπερασπίζεται το κοινό συμφέρον. Δεν είναι το έργο τους. Εξάλλου, το Συμβούλιο αποτελεί όργανο που λειτουργεί με ασυνεχή τρόπο. Ο Πρόεδρος του Συμβουλίου ορίζεται για ένα εξάμηνο και υπάρχουν σημαντικές διαφορές μεταξύ των προεδριών οι οποίες αλληλοδιαδέχονται. Μόλις ένας πρόεδρος κατορθώσει να λάβει γνώση των θεμάτων του, να αποκτήσει στον τομέα αυτό μία εμπειρία, πρέπει να παραχωρήσει τη θέση του στο διάδοχό του ο οποίος, με τη σειρά του, πρέπει να ξαναρχίσει τη μαθητεία του. Το αποτέλεσμα είναι καταστρεπτικό, όπως μπορούμε να το διαπιστώσουμε εάν σκεφθούμε τις εμπειρίες μας όταν η ·Ενωση εκπροσωπείτο από τον Πρόεδρο του Συμβουλίου σε κάπως δύσκολες διαπραγματεύσεις. ·Οταν τις διαπραγματεύσεις δεν τις διεξάγει η Επιτροπή, όπως είδαμε στη Γενεύη και αλλού, τα αποτελέσματα είναι αξιολύπητα γιατί η συναίνεση στο Συμβούλιο πραγματοποιείται συχνά με βάση το μικρότερο κοινό παρονομαστή.
<P>
Στη συνέχεια, πολύ συχνά, ο Πρόεδρος του Συμβουλίου δύσκολα μπορεί να διαχωρίσει τις αρμοδιότητές του ως Προέδρου και τις αρμοδιότητές του ως εθνικού εκπροσώπου. Θα αναφέρω ένα μόνο παράδειγμα. Ο επόμενος Πρόεδρος του Συμβουλίου «Εcofin» θα είναι ο κ. Oskar Lafontaine. Ο κ. Lafontaine είναι σήμερα πολύ γνωστός σε όλο τον κόσμο για τις σχετικά άκαιρες και άτοπες δηλώσεις του σε μία σειρά θεμάτων οι οποίες δεν αντικατοπτρίζουν με κανένα τρόπο την κοινή θέση. Δεν θέλω να κατηγορήσω τον κ. Oskar Lafontaine ως σχιζοφρενή, όμως όταν θα μεταβεί στην Ουάσιγκτον για να μιλήσει εξ ονόματος της Κοινότητας και θα χρησιμοποιήσει μία γλώσσα η οποία μοιραία θα είναι πολύ διαφορετική από εκείνη που χρησιμοποιεί ως υπουργός οικονομικών της Γερμανίας, αυτό δεν θα αυξήσει την επιρροή, οπωσδήποτε όχι την αξιοπιστία, της νομισματικής ένωσης έναντι των μεγάλων τραπεζιτών και οικονομικών παραγόντων του κόσμου.
<P>
Αυτός είναι ο λόγος για τον οποίο νομίζω ότι η θέση του Συμβουλίου είναι ανεπαρκής στην περίπτωση αυτή. Βασίζεται σε περιορισμένα και τυπικά επιχειρήματα. Νομίζω ότι θα ήταν σκοπιμότερο να ορισθεί η Επιτροπή ως εκπρόσωπος του κοινού συμφέροντος λόγω του μόνιμου και θεσμικού χαρακτήρα της. Εξάλλου, έχει μία συνεχή θεώρηση του θέματος. Συνεπώς, λυπάμαι πολύ για το γεγονός ότι αυτά τα λογικά επιχειρήματα τα οποία, εξάλλου, συμφωνούν με την παράδοση της Συνθήκης, δεν λήφθηκαν υπόψη και ότι οδεύουμε προς ένα συμβιβασμό με τον οποίο η Επιτροπή θα αναλάβει ένα πολύ περιορισμένο ρόλο τεχνικού βοηθού, παρατηρητή. Θα βρίσκεται εκεί για να ετοιμάζει τους φακέλους για τους υπουργούς που θα ομιλούν και για τίποτα παραπάνω.
<P>
Εκφράζω τη λύπη μου για την απόφαση αυτή. Ελπίζω ότι η πραγματικότητα θα επιβληθεί, και ότι η συνέχεια και η σκληρότητα της διεθνούς ζωής θα δείξει ότι αυξάνοντας τις εξουσίες της Επιτροπής στον τομέα αυτό επιτυγχάνουμε τα καλύτερα αποτελέσματα.

<SPEAKER ID=149 LANGUAGE="PT" NAME="Porto">
Κύριε Πρόεδρε, έναντι της ασάφειας που χαρακτήριζε τη Συνθήκη του Μάαστριχτ, ήταν ιδιαίτερα σημαντικό να αποσαφηνιστεί αυτό το ζήτημα, κάτι που γίνεται τώρα, προσδίδοντας έτσι στην Ευρωπαϊκή Ένωση τη δυνατότητα μιας σωστής εκπροσώπησης σε διεθνές επίπεδο. Υπό αυτή την έννοια, η έκθεση του συναδέλφου Fernand Herman αποτελεί μια εξέχουσα συμβολή.
<P>
Παραμένει, ωστόσο, αντικείμενο μεταγενέστερου προβληματισμού η στρατηγική που οφείλουμε να χαράξουμε έναντι του ΔΝΤ. Σύμφωνα με το καταστατικό αυτού του ιδρύματος, είναι σαφές ότι μόνο τα μεμονωμένα κράτη έχουν το δικαίωμα εκπροσώπησης, οπότε μένει σε εκκρεμότητα απλώς το θέμα της απαραίτητης κοινοτικής παρακολούθησης. Αλλά, έστω και μελλοντικά, θα πρέπει να διαβλέπουμε το ενδεχόμενο εάν θα αιτιολογείτο κάποια τροποποίηση του καταστατικού, εφόσον το ΔΝΤ θα παρεμβαίνει στις δημοσιονομικές πολιτικές, οι οποίες θα παραμείνουν υπό την αρμοδιότητα των κρατών, μιας και οφείλουμε να λάβουμε υπόψη μας το γεγονός ότι, με τον τρόπο αυτό, η συμμετοχή μας θα είναι αυξημένη.
<P>
Πέρα από τις αμφιβολίες θεσμικής φύσεως, θα πρέπει ωστόσο να είμαστε ικανοποιημένοι με τη βεβαιότητα που εκφράζεται όσον αφορά την ακολουθητέα πολιτική, διασφαλίζοντας την αξιοπιστία και τη σταθερότητα του ευρώ με τη δρομολόγηση ευέλικτων πολιτικών οι οποίες θα αποτρέπουν κλονισμούς που ενδέχεται να έχουν εξαιρετικά αρνητικές συνέπειες. Ας ελπίσουμε λοιπόν ότι οι πρόσφατες κυβερνητικές αλλαγές, ιδίως αυτή που έλαβε χώρα στη Γερμανία και που αναφέρθηκε πριν από λίγο από τον συνάδελφο Herman, δεν θα οδηγήσουν σε αλλαγές στο συγκεκριμένο θέμα χάρη στην αγαθή αλλά εφήμερη προσδοκία να κερδηθεί με τον τρόπο αυτό η εύκολη λαϊκή υποστήριξη.

<SPEAKER ID=150 NAME="Gallagher">
Κύριε Πρόεδρε, η καθιέρωση του ευρώ θα έχει ισχυρό αντίκτυπο όχι μόνο στους πολίτες της ΕΕ, αλλά και στο διεθνές νομισματικό και χρηματοοικονομικό σύστημα. Η καθιέρωση του ευρώ θα δώσει στην Ευρωπαϊκή Κοινότητα μία νομισματική παρουσία, ανάλογη της οικονομικής και εμπορικής επιρροής της στην παγκόσμια οικονομία. Λυπάμαι που ορισμένα μέλη της νέας γερμανικής κυβέρνησης επιδιώκουν τα πολιτικά πρωτοσέλιδα στα φορολογικά ζητήματα και δίνουν λαβή στους ευρωσκεπτικιστές, ενώ αυτή την κρίσιμη στιγμή απαιτείται σταθερότητα και συναίνεση.
<P>
Είναι ουσιώδες η Κοινότητα να μιλά διεθνώς με μια φωνή όταν συζητώνται και λαμβάνονται αποφάσεις για θέματα που αφορούν την ΟΝΕ. Το ζήτημα είναι πολύ σοβαρό για να επιτρέπονται διασπαστικές και διχαστικές φωνές στα φορολογικά ζητήματα, τα οποία εντάσσονται σαφώς στο πλαίσιο της ομοφωνίας και των εθνικών κυβερνήσεων. Θα πρέπει να υπάρχει μία φωνή και μία θέση. Η πρόταση απόφασης του Συμβουλίου προβλέπει ότι στα σχετικά με την ΟΝΕ θέματα, η Κοινότητα θα εκπροσωπείται σε διεθνές επίπεδο από το Συμβούλιο και την Ευρωπαϊκή Κεντρική Τράπεζα με τη συμμετοχή της Επιτροπής. Καθένα από τα παραπάνω θεσμικά όργανα έχει τη δική του συγκεκριμένη ανταγωνιστικότητα. Οι αλλαγές που θα επιφέρει η καθιέρωση του ευρώ θα επηρεάσουν τη λήψη των αποφάσεων και την εκπροσώπηση σε διεθνές επίπεδο.
<P>
Μπορούμε να υποστηρίξουμε την πρόταση απόφασης του Συμβουλίου, αλλά η Ομάδα μου δεν το θεωρεί λογικό. Υποστηρίζουμε τον ρόλο της Επιτροπής σύμφωνα με τις προτάσεις του κ. Herman. Η ανατολή του ευρώ βρίσκεται σχεδόν προ των πυλών και είναι ζωτικής σημασίας να μιλάμε με μία φωνή και να υπάρξει συνέχεια στο διεθνές επίπεδο όπως συνέστησε και ο κ. Herman.

<SPEAKER ID=151 NAME="Randzio-Plath">
Κύριε Πρόεδρε, θέλω να υποστηρίξω ρητά την τοποθέτηση του εισηγητή, καθότι πρόκειται για ένα ζήτημα που απασχολεί έντονα την πολιτική μου ομάδα και δεν ανταποκρίνεται μόνο στο νόημα και στο πνεύμα της επιθυμίας μας για αρμόζουσα εκπροσώπηση αυτής της Ευρωπαϊκής Ένωσης. Από αυτήν την άποψη είναι απόλυτα σωστό η Ευρωπαϊκή Ένωση να μην εκπροσωπείται σε διεθνείς χρηματοοικονομικούς οργανισμούς μόνο από την Ευρωπαϊκή Κεντρική Τράπεζα, από το Συμβούλιο των 11 κρατών της ζώνης του ευρώ, αλλά και από την Ευρωπαϊκή Επιτροπή. Η αποστολή της Ευρωπαϊκής Επιτροπής είναι να αποτελεί την κινητήριο δύναμη της ολοκλήρωσης, να αποτελεί τον θεματοφύλακα των Συνθηκών. Συνεπώς τα πράγματα πρέπει να ρυθμιστούν στην παγκόσμιο χρηματοοικονομική τάξη πραγμάτων με τον ίδιο τρόπο όπως και στην παγκόσμια εμπορική τάξη πραγμάτων. Η Ευρωπαϊκή Επιτροπή πρέπει να διαδραματίσει τον ιδιαίτερο και εξέχοντα ρόλο της.
<P>
Από αυτήν την άποψη είναι πολύ λυπηρή η χθεσινή απόφαση του Συμβουλίου Υπουργών Οικονομικών. Δεν είναι μία απόφαση που να δείχνει προς το μέλλον, επειδή δεν μπορεί να διασφαλισθεί ότι η Ευρωπαϊκή Ένωση μιλά πραγματικά με μία φωνή - ακόμα και όταν δρα μόνο με τη μορφή της Νομισματικής Ένωσης. Αυτός πρέπει να είναι ο στόχος μας. Μέσα στην Ευρωπαϊκή Ένωση, πληρώσαμε ακριβά το ότι δεν μιλήσαμε ομόφωνα σε γύρους του παγκοσμίου εμπορίου. Και αυτό είναι το ζητούμενο, ειδικά σε ζητήματα της παγκόσμιας χρηματοοικονομικής τάξης πραγμάτων. Για πολιτικούς λόγους που αφορούν τη δημοκρατία και την ολοκλήρωση θα άρμοζε στον ύψιστο βαθμό να ακολουθηθεί η πρόταση του κ. Herman, του εισηγητή, και να δοθεί στην Ευρωπαϊκή Επιτροπή η θέση που της αντιστοιχεί και όχι η δεύτερη θέση στην εκπροσώπηση της Ευρωπαϊκής Ένωσης και της ζώνης του ευρώ.

<SPEAKER ID=152 LANGUAGE="EN" NAME="Paisley">
Kύριε Πρόεδρε, χθες βράδυ βρέθηκα στη Βουλή των Κοινοτήτων και άκουσα τον αρμόδιο υπουργό της κυβέρνησης του Ηνωμένου Βασιλείου και της Βόρειας Ιρλανδίας. Δήλωσε ξεκάθαρα ότι η κυβέρνησή του θα αντισταθεί σε κάθε προσπάθεια αφαίρεσης του δικαιώματος αρνησικυρίας από τα θέματα φορολογίας. Ακούσαμε τους εκπροσώπους της Γαλλίας και της Γερμανίας αυτή την εβδομάδα, οι οποίοι κατέστησαν σαφές ότι επιθυμούν να συνεχισθεί το δικαίωμα αρνησικυρίας. Βρισκόμαστε λοιπόν τώρα σε μία πορεία σύγκρουσης. Αυτό δεν βοηθά την οικονομία μας, ιδιαίτερα καθώς αυτή υφίσταται όλο και μεγαλύτερη πίεση. Αυτό που συνέβη στην Απω Ανατολή θα μπορούσε αύριο να συμβεί αλλού, ακόμη και στις Ηνωμένες Πολιτείες της Αμερικής και την Ευρώπη. Σήμερα βρισκόμαστε σε μία πορεία σύγκρουσης. Επιτρέψτε μου να καταστήσω σαφές ότι ανέκαθεν πίστευα πως το μέλλον αυτής της Ένωσης βρίσκεται στη συνεργασία των ανεξάρτητων εθνικών κρατών και όχι στη συγχώνευση των εθνικών κρατών σε ένα ενιαίο διεθνές υπερκράτος.

<SPEAKER ID=153 LANGUAGE="NL" NAME="Metten">
Κύριε Πρόεδρε, πριν από δώδεκα μήνες συγκροτήθηκε το Ευρωπαϊκό Συμβούλιο των 11, ως ανεπίσημο όργανο το οποίο μπορεί μεν να μην ήταν υποχρεωμένο να αναφέρει σε κανένα, παράλληλα όμως δεν έπαιρνε καμία επίσημη απόφαση. Σήμερα όμως βλέπουμε τον Πρόεδρο του Ευρωπαϊκού Συμβουλίου των 11 να αντιπροσωπεύει τις χώρες της ζώνης του Ευρώ προς τα έξω, στην Ομάδα των Επτά, στο ΔΝΤ και σε αποστολές σε διάφορες χώρες. Με την πράξη αυτή, όχι μόνο επανανεισάγεται από την πίσω πόρτα η έννοια των δύο ταχυτήτων, από την οποία επιθυμούμε να απαλλαγούμε με το Schengen στη Συνθήκη του Αμστερνταμ, αλλά βλέπουμε να συμβαίνει και κάτι που είναι περισσότερο σημαντικό, βλέπουμε να παρουσιάζεται ένα διακυβερνητικό πρότυπο εκεί όπου έχει προωθηθεί περισσότερο η κοινοτικοποίηση στον πρώτο πυλώνα. Στον δεύτερο πυλώνα, από απελπισία, αρχίσαμε επιτέλους μια προσπάθεια για να προσδώσουμε στην εξωτερική πολιτική της Ευρωπαϊκής Ένωσης ένα πρόσωπο και μία φωνή, με τη θεσμοθέτηση ενός «κυρίου» ή μίας «κυρίας» ΚΕΠΠΑ. Ταυτόχρονα, δεν αναθέτουμε την εξωτερική αντιπροσώπευση της Οικονομικής και Νομισματικής Ένωσης στην Επιτροπή, στο όργανο που είναι θεματοφύλακας και εκτελεστής των συνθηκών, αλλά στην ανά εξάμηνο εναλλασσόμενη Προεδρία, στο επισήμως ανύπαρκτο, διακυβερνητικό και εντελώς ανεξέλεγκτο όργανο που είναι το Ευρωπαϊκό Συμβούλιο των 11.
<P>
Εδώ, κυρίες και κύριοι, κάτι δεν πάει καλά. Εδώ εκτροχιάζεται η ΟΝΕ πριν ακόμη δημιουργηθεί. Εδώ αντιμετωπίζουμε τις συνέπειες του γεγονότος ότι πάρα πολλές αποφάσεις στην σημερινή Ευρώπη εγκαταλείπονται στο περιορισμένο οπτικό πεδίο των Υπουργών Οικονομικών, με βάση τις οδηγίες που διαβιβάζουν ψιθυριστά οι κύκλοι της ακόμη περισσότερο αποκλειστικής νομισματικής επιτροπής. Η ζώνη του Ευρώ απαιτεί αντιπροσώπευση. Όμως, η έκκληση του Henry Kissinger για την καθιέρωση ενός ευρωπαϊκού αριθμού τηλεφώνου δεν μπορεί να βρει ανταπόκριση από μια Προεδρία που εναλλάσσεται ανά εξάμηνο. Στην πράξη οι Αμερικανοί θα αναζητήσουν στο τηλέφωνο είτε τον μη εναλλασσόμενο Πρόεδρο της Οικονομικής και Νομισματικής Επιτροπής, είτε ένα από τα μόνιμα μέλη των G7, χωρίς παρεμπιπτόντως να γνωρίζουν εξ ονόματος τίνος θα μπορούσε να μιλήσει. Αν η ζώνη του Ευρώ παίρνει τον εαυτό της στα σοβαρά όσον αφορά τις υποχρεώσεις της, ο αριθμός τηλεφώνου θα πρέπει να είναι αυτός της Επιτροπής. Θα έπρεπε, τουλάχιστον προσωρινά, να υπάρξει συντονισμός της ευρωπαϊκής πολιτικής, ώστε να μπορέσει πραγματικά η Ευρώπη να εκφραστεί με μια φωνή.
<P>
Η Επιτροπή θα πρέπει να αρνηθεί να συνεργαστεί για την υλοποίηση των σημερινών προτάσεων του ECOFIN, σύμφωνα με τις οποίες θα πρέπει να γίνει βοηθός του Προέδρου του Ευρωπαϊκού Συμβουλίου των 11. Οι προτάσεις αυτές πρέπει να αποσυρθούν. Στη σημερινή Ομάδα των 7 δεν υπάρχει κανείς που να μπορεί να αντιπροσωπεύσει την Ευρωπαϊκή Ένωση. Συνεπώς, θα ήταν καλύτερο να καταργηθεί και να γίνει μία νέα αρχή με μία Ομάδα των 3.

<SPEAKER ID=154 NAME="de Silguy">
Κύριε Πρόεδρε, κυρίες και κύριοι βουλευτές, ευχαριστώ το Σώμα για την εγγραφή του σημείου αυτού στην ημερήσια διάταξη. Αυτό συμβαίνει σε μία κατάλληλη στιγμή, δηλαδή μετά την απόφαση του Συμβουλίου και, πιθανώς να σας εκπλήξω, επιθυμώ να ευχαριστήσω προσωπικά το Ευρωπαϊκό Κοινοβούλιο που παρείχε την αποτελεσματική συνδρομή του, υποστήριξε την πρόταση της Επιτροπής, και συνέβαλε σε μεγάλο βαθμό στην επιτυχία της συνεδρίασης του Συμβουλίου Υπουργών Οικονομικών και Δημοσιονομικών χθες. Θα επανέλθω στο σημείο αυτό αμέσως. Πάντως, η Επιτροπή σας ευχαριστεί γι' αυτό.
<P>
Η συμφωνία η οποία επιτεύχθηκε χθες είναι ικανοποιητική. Πρόκειται για μία πολιτική συμφωνία. Ενσωματώνει τις βάσεις της πρότασης της Επιτροπής σχετικά με την κοινοτική φύση της εξωτερικής εκπροσώπησης του ευρώ. Θα είναι τριμερής. Προτού διευκρινίσω το περιεχόμενο, τις λεπτομέρειες, της συμφωνίας αυτής, ας μου επιτρέψετε να υπενθυμίσω το στόχο της. Ο στόχος και τα διακυβευόμενα είναι σημαντικά, δεδομένου ότι πρέπει να δοθεί στο ευρώ μία φωνή, ώστε η Κοινότητα να είναι παρούσα στη διεθνή νομισματική σκηνή για να υπερασπίζεται τα συμφέροντά της, να συμμετέχει στη διαχείριση των κρίσεων, στην πρόληψή τους και κατά γενικότερο τρόπο στην προσαρμογή του διεθνούς νομισματικού συστήματος. Με το ευρώ η Ευρώπη θα αποκτήσει μία πραγματική νομισματική ύπαρξη. Αποκτά, επίσης, παρουσία στη διεθνή σκηνή η οποία θα ανταποκριθεί περισσότερο στο βάρος της στον οικονομικό τομέα.
<P>
Ας μιλήσουμε για τις λεπτομέρειες της συμφωνίας. Εν πρώτοις, πρόκειται για μία καλή συμφωνία και θα ήθελα να τονίσω σε όσους εξέφρασαν ορισμένες αμφιβολίες ότι στο σημείο αυτό το καλύτερο είναι ο εχθρός του καλού. Πρόκειται για μία μεταβατική συμφωνία, μία πραγματιστική συμφωνία, μία συμφωνία η οποία συνήφθη πριν την 31η Δεκεμβρίου, δηλαδή πριν την έλευση του ευρώ, πράγμα το οποίο δεν είχε εξασφαλισθεί πριν λίγες ημέρες ακόμα. Νομίζω ότι πρέπει να τονισθούν δύο σημαντικές πτυχές. Η πρώτη πτυχή είναι ο καθορισμός μίας κοινής θέσης της Ένωσης. Πριν κάθε διεθνή συνεδρίαση, θα καθορίζεται η κοινή θέση της Ένωσης χάρη σε ένα συντονισμό των κρατών μελών υπό τη διεύθυνση, φυσικά, του προέδρου της ζώνης του ευρώ των 11 και ο συντονισμός αυτός θα μπορεί, εξάλλου, να γίνεται ταχύτατα δεδομένου ότι ζητήθηκε από την Επιτροπή να δημιουργήσει ένα σύστημα βιντεοδιασκέψεων μεταξύ της Επιτροπής, της Κεντρικής Τράπεζας, και των Υπουργών Οικονομικών.
<P>
Προσθέτω ότι οι αποφάσεις αυτές, αυτές οι θέσεις του Συμβουλίου, θα προετοιμάζονται από την οικονομική και δημοσιονομική επιτροπή, δηλαδή με βάση συμβολή, ή ενδεχομένως, πρόταση της Επιτροπής, και τούτο πριν από κάθε μεγάλη διεθνή συνάντηση. Συνεπώς, ενώπιον οποιουδήποτε γεγονότος, οποιασδήποτε ημερομηνίας, έχουμε την εγγύηση ότι θα υπάρχει μία θέση της Ευρωπαϊκής Ένωσης, της ζώνης του ευρώ.
<P>
Κατά δεύτερο λόγο, αναφορικά με την εκπροσώπηση της Κοινότητας. Η εκπροσώπηση η οποία καθορίστηκε θα επιτρέψει στην Ευρώπη να μιλά με μία μόνο φωνή με την επιφύλαξη των αρμοδιοτήτων των ενδιαφερόμενων οργάνων. Υπάρχει ο οικονομικός πόλος και ο νομισματικός. Είναι φυσικό ότι η φωνή αυτή, προκειμένου να εκφρασθεί να χρησιμοποιεί πολλές φωνητικές χορδές σύμφωνα, εξάλλου, με τη βούληση των αρχηγών κρατών και κυβερνήσεων στο Ευρωπαϊκό Συμβούλιο του Λουξεμβούργου τον παρελθόντα Δεκέμβριο. Η χθεσινή συμφωνία προβλέπει ένα ρόλο για το Συμβούλιο, ένα ρόλο για την Κεντρική Τράπεζα, και ένα ρόλο για την Επιτροπή. Πρόκειται για μία τριμερή εκπροσώπηση. Ο εισηγητής σας το τόνισε. Είναι αδιαίρετη, είναι όμως απαραίτητη, επίσης, για την καλή λειτουργία της Οικονομικής και Νομισματικής Ένωσης και του ευρώ.
<P>
Για μεγαλύτερη σαφήνεια και πιθανόν προκειμένου να διαλυθούν ορισμένες παρεξηγήσεις, οι οποίες ίσως να οφείλονται σε σχόλια του τύπου τα οποία έγιναν χθες, επιτρέψτε σε κάποιον ο οποίος συμμετείχε στις διαπραγματεύσεις από την αρχή έως το τέλος να σας πει ακριβώς όσα αποφασίστηκαν με συγκεκριμένο τρόπο σε τρεις περιπτώσεις. Θα αναφερθώ σε τρεις μόνο περιπτώσεις. Εν πρώτοις, οι επίσημες αρχές, όπως η Ομάδα των 7 ή η Ομάδα των 10. Αποφασίσθηκε, σύμφωνα με την απόφαση της Επιτροπής, να εκπροσωπείται το Συμβούλιο από τον Πρόεδρο της ομάδας του ευρώ των 11, τον Πρόεδρο της Ευρωπαϊκής Κεντρικής Τράπεζας, και το αρμόδιο μέλος της Επιτροπής. Τα τρία αυτά πρόσωπα αποτελούν την αντιπροσωπεία της Κοινότητας. Δεν πρόκειται δηλαδή να αναλάβει η Επιτροπή ένα υποδεέστερο ρόλο. Πουθενά στη συμφωνία δεν γίνεται αναφορά σε ανάθεση υποδεέστερου ρόλου στην Επιτροπή. Η Επιτροπή παρευρίσκεται προκειμένου να παράσχει την αρωγή της, πράγμα το οποίο είναι φυσικό, την υποστήριξή της, προκειμένου να διαδραματίσει ένα χρήσιμο και αποτελεσματικό ρόλο. Και μπορείτε να βασιστείτε, Κύριε εισηγητά, στη διαθεσιμότητα και τη βούληση της Επιτροπής να ασκήσει το ρόλο αυτό.
<P>
Τέλος, προκειμένου να διασφαλισθεί μία συνέχεια στην εκπροσώπηση, λαμβανομένης υπόψη της εναλλαγής των προεδριών, ένας υπουργός χώρας της ομάδας των 7 θα παράσχει τη συνδρομή του στον Πρόεδρο της ζώνης του ευρώ των 11.
<P>
Αναφορικά με τους επίσημους διεθνείς οργανισμούς, για παράδειγμα το ΔΝΤ, εκτός από τις ισχύουσες διατάξεις, οι οποίες προβλέπουν για την Επιτροπή το καθεστώς του παρατηρητή στη μεταβατική επιτροπή, η συμφωνία προβλέπει ένα καθεστώς παρατηρητή για την ΕΚΤ στη μεταβατική επιτροπή και το συμβούλιο διοίκησης και προβλέπει, επίσης, τη διατύπωση κοινών θέσεων από τον αξιωματούχο ο οποίος εκπροσωπεί την προεδρία του ευρώ των 11 στον οποίο θα παρέχει τη συνδρομή του εκπρόσωπος της Επιτροπής. Αυτό σημαίνει, με πολύ συγκεκριμένο τρόπο, ότι η Επιτροπή θα έχει πρόσβαση σε κάθε πληροφορία η οποία είναι απαραίτητη προκειμένου να μπορέσει να διαδραματίσει το ρόλο της κυρίως σε θέματα πολυμερούς εποπτείας.
<P>
Τέλος, όσον αφορά τις διμερείς αποστολές, οι λεπτομέρειες των εν λόγω αποστολών σε τρίτες χώρες θα καθορίζονται από την προεδρία του ευρώ των 11 ή από το Συμβούλιο Οικονομικών και Δημοσιονομικών Υποθέσεων και θα πρέπει να αναλαμβάνεται δράση κατά περίπτωση πράγμα το οποίο, κατά τη γνώμη μου, αποτελεί μία απόλυτα λογική προσέγγιση.
<P>
Οι διατάξεις αυτές, από τη στιγμή κατά την οποία θα λάβουν την έγκριση των αρχηγών κρατών και κυβερνήσεων, θα λάβουν τη μορφή, με βάση την πρόταση της Επιτροπής, απόφασης σύμφωνα με το άρθρο 109, παράγραφος 4, και θα αποτελέσουν αντικείμενο συζητήσεων με τις τρίτες ενδιαφερόμενες χώρες. Σχετικά, θα ήθελα να σας πληροφορήσω ότι ο Πρόεδρος της Επιτροπής, Jacques Santer, ήδη γνωστοποίησε, δεδομένου ότι προβλέπεται Ευρω-αμερικανική διάσκεψη για τις 18 του προσεχούς Δεκεμβρίου, ότι θα είναι αρμόδιος, μαζί με τον Πρόεδρο του Συμβουλίου, δηλαδή τον Καγκελάριο Klima, να μιλήσει για το θέμα στους Αμερικάνους.
<P>
Ολοκληρώνοντας, πιστεύω ότι πρέπει να υπογραμμισθεί η σημασία της συμφωνίας αυτής, ο μεταβατικός χαρακτήρας της. Δυστυχώς, δεν είμαστε 15 στο ευρώ, είμαστε μόνο 11. Δυστυχώς δεν είναι δυνατόν να αλλάξει σε λίγες εβδομάδες το καταστατικό του Διεθνούς Νομισματικού Ταμείου. Πάντως, η συμφωνία αυτή είναι θετική, μία συμφωνία χωρίς αμφιβολία μεταβατική, μία συμφωνία όμως η οποία θα επιτρέψει να ξεκινήσει πλήρως η ΟΝΕ την 1η Φεβρουαρίου, με τις καλύτερες συνθήκες. Και μπορώ να σας διαβεβαιώσω ότι, όσον αφορά την Επιτροπή, θα σας τηρεί, όπως πάντα, πλήρως ενημερωμένους σχετικά με την εξέλιξη των συζητήσεων και την εξέλιξη των διεθνών πτυχών του ευρώ.

<SPEAKER ID=155 NAME="Πρόεδρος">
Ευχαριστώ πολύ, κύριε de Silguy.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=12>
Χρηματοπιστωτική και νομισματική κρίση
<SPEAKER ID=156 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0441/98) της κυρίας Randzio-Plath, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τηv παγκόσμια χρηματοπιστωτική και voμισματική κρίση και τις συvέπειές της στηv oικovoμία της Ευρωπαϊκής Έvωσης.
<P>
Κατ' αρχάς τον λόγο έχει η κυρία Randzio-Plath ως εισηγήτρια.

<SPEAKER ID=157 NAME="Randzio-Plath">
Κύριε Πρόεδρε, αγαπητοί συνάδελφοι, οι οικονομικές και χρηματοπιστωτικές κρίσεις κατέστησαν σαφές ότι είναι αναγκαία για αυτή τη γηραιά ήπειρο της Ευρώπης, για την Ευρωπαϊκή Ένωση, η συγκρότηση μίας νέας παγκόσμιας αρχιτεκτονικής στον τομέα αυτό. Έχουν περάσει ήδη περισσότερα από 54 χρόνια από τη σύσταση των οργανισμών του Bretton-Woods, οι οποίοι όμως δεν διαθέτουν τον αναγκαίο εξοπλισμό για να αντιμετωπίσουν τις προκλήσεις της παγκοσμιοποίησης. Από την άποψη αυτή είναι αναγκαία μία νέα παγκόσμια χρηματοοικονομική αρχιτεκτονική η οποία θα πρέπει να αρχίσει προπάντων με τη μεταρρύθμιση του Διεθνούς Νομισματικού Ταμείου. Η Προσωρινή Επιτροπή, ως συμβουλευτικό και διοικητικό όργανο, έχει ξεπεραστεί και πρέπει να αντικατασταθεί από ένα πολιτικό συμβούλιο. Αυτή η θεσμική μεταρρύθμιση είναι οπωσδήποτε πολύ σημαντική, καθότι χρειαζόμαστε ένα πολιτικό συμβούλιο με εξουσίες λήψης αποφάσεων, θα αναλαμβάνει τις ευθύνες για τις αποφάσεις χρηματοοικονομικού χαρακτήρα και σε περίπτωση αποτυχίας δεν θα μεταθέτει την ευθύνη αυτή στους υπαλλήλους.
<P>
Θέλουμε να υπάρχει πολιτική ευθύνη και για τις αποφάσεις χρηματοοικονομικού χαρακτήρα. Πέραν τούτου, είμαι της άποψης ότι το Διεθνές Νομισματικό Ταμείο, η Τράπεζα Διεθνών Διακανονισμών, η Παγκόσμια Τράπεζα αλλά και ο Παγκόσμιος Οργανισμός Εμπορίου θα πρέπει να συνεργάζονται στενότερα και πιο συντονισμένα. Συνεπώς χρειαζόμαστε εν προκειμένω μία μεταρρύθμιση των θεσμών και από τη μεταρρύθμιση αυτή δεν θα εξαιρεθεί φυσικά η Ομάδα των 7. Σε τελευταία ανάλυση δεν συμμετέχουν όλες οι περιοχές της υφηλίου στις συνόδους της Ομάδας των 7. Ήταν μία οδυνηρή εμπειρία η διαπίστωση ότι στην περίπτωση που αναζητούνται λύσεις σε μία κρίση, δεν είναι πρόσφορη η ουσιαστική απουσία των ενεχομένων περιοχών από τη διαδικασία λήψης αποφάσεων. Από την άποψη αυτή πρέπει να γίνουν σκέψεις κατά πόσο η συγκρότηση ενός Συμβουλίου Οικονομικής Ασφαλείας, ενταγμένου στον ΟΗΕ, θα μπορούσε να λύσει το πρόβλημα της εκπροσώπησης όλων των περιοχών της υφηλίου καθώς επίσης και να υπογραμμίσει το γεγονός ότι ασφάλεια σημαίνει σήμερα προπάντων οικονομική και κοινωνική ασφάλεια.
<P>
Παράλληλα δεν θα πρέπει φυσικά να υποτιμηθεί η σημασία των μεταρρυθμίσεων των υφιστάμενων θεσμών. Παράλληλα θα πρέπει επίσης να αλλάξει ο τρόπος εργασίας του Διεθνούς Νομισματικού Ταμείου. Η μέχρι σήμερα επιβολή όρων και η σχηματική τους προσαρμογή στις εκάστοτε συνθήκες οδήγησαν μάλλον στην όξυνση των κρίσεων παρά στην αναχαίτιση ή την επίλυσή τους. Βέβαια, θα πρέπει ωστόσο να πούμε ότι η μεταρρύθμιση των θεσμών είναι μόνο η μία πλευρά του νομίσματος. Το ζητούμενο είναι όμως η λογική χρηματοδοτική κάλυψη του Διεθνούς Νομισματικού Ταμείου. Οι τελευταίες αποφάσεις της Ομάδας των 7 δείχνουν προς την σωστή κατεύθυνση, αλλά θεωρώ ότι δεν έχουμε βρει ακόμα την κατάλληλη μορφή για τον τρόπο εργασίας και τη χρηματοδότηση του Διεθνούς Νομισματικού Ταμείου.
<P>
Θα πρέπει να γίνει καλύτερη διαμόρφωση, τροποποίηση και καλύτερη εκμετάλλευση των κανόνων του Διεθνούς Νομισματικού Ταμείου, ώστε σε περιπτώσεις κρίσης ρευστότητας, η οποία ήταν μία από τις αιτίες των κρίσεων των περασμένων μηνών και ετών, να μπορεί η βοήθεια να οργανωθεί και να χορηγηθεί γρήγορα. Εδώ απαιτείται ειλικρίνεια ώστε να μπορεί να ξεκινήσει ο σχεδιασμός της αναδιάταξης των χρεών μέσω αναβλητικών αποφάσεων, ρητρών χρηματοπιστωτικής διασφάλισης και συμφωνιών για το πάγωμα πληρωμών, ένας σχεδιασμός που στην περίπτωση κρίσεων ερχόταν βασικά πάντοτε καθυστερημένα και δεν ταίριαζε στην όλη σύλληψη. Στο σημείο αυτό πρέπει παράλληλα με την παρακολούθηση των βραχυπρόθεσμων εισροών κεφαλαίου να γίνουν και σκέψεις για την οργάνωση ενός είδους ελέγχου περιορισμένης διάρκειας για εκροές κεφαλαίου.
<P>
Σημαντικά για μας στην Ευρωπαϊκή Ένωση είναι και τα νέα νομικά μέσα που μεριμνούν στις χρηματαγορές για την οργάνωση περισσότερης διαφάνειας και πιο αξιόπιστης πληροφόρησης σε χρηματοοικονομικά ζητήματα. Αυτή την εποχή της απορρύθμισης και της ελευθέρωσης χρειάζεται η παγκοσμιοποίηση συστημάτων κανόνων και επιτήρησης. Σε τελευταία ανάλυση η οικονομία της αγοράς μας απέδειξε παγκοσμίως ότι οι οικονομικές και χρηματοοικονομικές σχέσεις δεν ήταν δυνατόν να οργανωθούν πραγματικά δίχως διαταραχές χωρίς την ύπαρξη ενός συστήματος κανόνων. Συνεπώς πρέπει να δοθεί προπάντων προσοχή στην βραχυπρόθεσμη κίνηση κεφαλαίων η οποία έχει οδηγήσει πολλές χώρες σε κρίσεις. Απαιτείται η στενή παρακολούθηση αυτών των βραχυπρόθεσμων εισροών κεφαλαίου. Πέραν τούτου πρέπει και οι κυβερνήσεις να συμβάλουν επιτέλους με θέσπιση θετικών κινήτρων στην κινητοποίηση ανάληψης περισσότερων μακροπρόθεσμων πιστωτικών υποχρεώσεων από την πλευρά των τραπεζών.
<P>
Από την κρίση στο Μεξικό υπάρχει ένα πρόβλημα «ηθικού κινδύνου». Οι επενδυτές κατά την αναζήτηση τρόπων για τη μεγιστοποίηση του κέρδους τους επιδίδονται σε όλο και πιο ριψοκίνδυνες τοποθετήσεις. Επαφίενται στο γεγονός ότι εάν εμφανιστεί κρίση ρευστότητας, το Διεθνές Νομισματικό Ταμείο θα λύσει το πρόβλημα, επειδή στην περίπτωση χρηματοοικονομικών κρίσεων είναι πολύ μεγάλες και δεν μπορούν να υπολογισθούν οι αρνητικές επιπτώσεις στα πραγματικά μεγέθη της εθνικής οικονομίας, στην ιδιωτική οικονομία, στην ανάπτυξη, τις επενδύσεις και την απασχόληση. Για τον λόγο αυτόν κινητοποιούνται φορολογικοί πόροι για να ελαχιστοποιηθούν οι κίνδυνοι για τους ιδιωτικούς επενδυτές. Πρέπει επιτέλους να βρεθεί ένα πλαίσιο προκειμένου να συμμετέχει και ο ιδιωτικός τομέας στο κόστος της αντιμετώπισης των κρίσεων.
<P>
Θα αναφερθώ και σε ένα άλλο σημείο. Θα πρέπει να ενεργοποιηθεί και να επιβληθεί ένα αποτελεσματικό σύστημα εποπτείας και παρακολούθηση χρηματοοικονομικών δραστηριοτήτων και ενόψει των νέων χρηματοοικονομικών προϊόντων, τα οποία συμβάλλουν στην ευθραυστότητα και στην αστάθεια των χρηματοοικονομικών αγορών. Δεν μπορούμε να απαγορεύσουμε τα παράγωγα, αλλά πρέπει να προσέξουμε ώστε να υπόκεινται σε επιτήρηση και ελέγχους. Παράλληλα με την παρακολούθηση των τραπεζών χρειαζόμαστε και την παρακολούθηση των μη τραπεζικών ιδρυμάτων. Εδώ χρειάζεται στενή συνεργασία μεταξύ του Διεθνούς Νομισματικού Ταμείου, των εθνικών κυβερνήσεων και της Τράπεζας Διεθνών Διακανονισμών. Εδώ χρειαζόμαστε οριστικά παγκόσμιας ισχύος προδιαγραφές για την ποιότητα των χρηματοοικονομικών πληροφοριακών στοιχείων και των πληροφοριών γύρω από άλλα συστήματα.
<P>
Πάντα θα συμβαίνουν χρηματοοικονομικές κρίσεις. Η δυνατότητα αυτή θα πρέπει να περιοριστεί, επειδή οι κρίσεις των χρηματαγορών θίγουν σήμερα και τα πραγματικά μεγέθη της οικονομίας. Συνεπώς οφείλουμε να μεριμνήσουμε, ώστε να αναχαιτίζονται οι επιπτώσεις των εν λόγω κρίσεων στην ανάπτυξη, στις επενδύσεις και την απασχόληση και αυτό όχι μόνο στις χώρες που υπάρχει κρίση, αλλά και στις αναδυόμενες χώρες, στις αναπτυσσόμενες χώρες καθώς και στις βιομηχανικές χώρες. Για τον λόγο αυτόν χρειάζεται η συνεργασία, η πολιτική συνεργασία κατά την οργάνωση μίας ομαλής οικονομικής εξέλιξης μεταξύ Ευρώπης και ΗΠΑ, καθώς και η συνεργασία μεταξύ της Ευρωπαϊκής και της Αμερικανικής Κεντρικής Τράπεζας. Πρέπει επίσης να μεριμνήσουμε για σταθερότητα και στις ισοτιμίες μεταξύ των σημαντικότερων νομισμάτων. Στόν τον αιώνα της ευρωπαϊκής ενοποίησης, πρέπει να συμβάλουμε, ώστε να προσφέρουν τα δέοντα οι περιοχές που μπορούν να μεριμνήσουν για τη σταθερότητα στις διεθνείς νομισματικές σχέσεις, και να δοθεί μία απάντηση στην πρόκληση της παγκοσμιοποίησης, επίσης μέσω ενός πιο δίκαιου παγκόσμιου χρηματοοικονομικού συστήματος. Πέραν τούτου πρόκειται και για μία πιο δίκαια λύση του προβλήματος της κατανομής. Αυτό θα καταστεί δυνατόν μόνο εάν η Ευρωπαϊκή Ένωση γνωρίζει ότι μέσω ευρωπαϊκών προγραμμάτων δράσης μπορεί να συμβάλει σε αυτή τη στρατηγική για την υπερνίκηση των κρίσεων, στη διαχείριση των κρίσεων και μάλιστα όχι μόνο υπερνικώντας τις κρίσεις αλλά συμβάλλοντας προληπτικά στην αποφυγή τους.

<SPEAKER ID=158 LANGUAGE="NL" NAME="Metten">
Κύριε Πρόεδρε, θα ήθελα να περιοριστώ σε αυτά που μπορούμε να κάνουμε ως Ευρωπαϊκή Ένωση για την αντιμετώπιση της χρηματοπιστωτικής κρίσης. Κατ'αρχάς πρέπει να κρατήσουμε τις αγορές μας ανοικτές για τις εισαγωγές από τις χώρες που έχουν πληγεί από την κρίση. Αυτό μπορούμε να το κάνουμε γιατί η Ευρωπαϊκή Ένωση επωφελήθηκε μέχρι τώρα από την κρίση, δεδομένου ότι, λόγω της διαφυγής κεφαλαίων από τρίτες χώρες στην Ευρώπη, τα επιτόκια στην αγορά μειώθηκαν σημαντικά. Λόγω της πτώσης της ζήτησης, η οποία οδήγησε στις χαμηλές τιμές των πρώτων υλών, ο πληθωρισμός έπεσε σε ένα σημείο που μπορεί να χαρακτηριστεί ιστορικό. Κατ'αυτό τον τρόπο, η ανάπτυξη στην Ευρώπη είναι ακόμη υψηλότερη από ό, τι αναμενόταν την άνοιξη. Εάν σημειωθεί αύξηση των εισαγωγών από τις χώρες που αντιμετωπίζουν την κρίση, το νόμισμα των οποίων έχει υποτιμηθεί, δεν μπορούμε να αντιδράσουμε αμέσως με την επιβολή δασμών αντιντάμπινγκ. Εάν οι χώρες αυτές δεν μπορούν να πουλήσουν τα προϊόντα τους στην Ευρώπη, το εμπορικό ισοζύγιο της οποίας είναι πλεονασματικό, τότε τι πρέπει να γίνει;
<P>
Κατά δεύτερον, η Ευρώπη πρέπει να βοηθήσει να επιτραπεί ο έλεγχος της εισροής κεφαλαίων στις αναπτυσσόμενες χώρες. Στα πλαίσια της προσπάθειας αυτής, ένα πρώτο βήμα που πρέπει να γίνει και που έχει καθοριστική σημασία είναι η επίβλεψη της εφαρμογής των διεθνών κανόνων, οι οποίοι πιθανότατα θα πρέπει να καταστούν ακόμη αυστηρότεροι.
<P>
Κατά τρίτον, το ΔΝΤ θα πρέπει να ασχολείται λιγότερο με την εξαγορά ιδιωτικών τραπεζών στη Δύση με έξοδα του δημοσίου και να βοηθήσει τον πληθυσμό των χωρών που είναι χρεωμένες και να προωθήσει περισσότερο την προστασία της αγοραστικής δύναμης, της παραγωγικότητας και της αυτάρκειας των χωρών αυτών. Όταν οι ιδιωτικές τράπεζες θεωρούνται συνυπεύθυνες για την πρόληψη και την καταπολέμηση κρίσεων, η πολιτική αυτή μπορεί να υλοποιηθεί από οικονομική άποψη, χωρίς τη διεύρυνση των μέσων του ΔΝΤ. Ο επαναπροσανατολισμός του ΔΝΤ που χρειάζεται για να επιτευχθεί ο στόχος αυτός δεν μπορεί να αναμένεται ότι θα προωθηθεί από την προσωρινή επιτροπή του ΔΝΤ, η οποία αποτελείται από συντηρητικούς τραπεζίτες και Υπουργούς Οικονομικών. Αδυνατώ να διακρίνω με ποιο τρόπο θα μπορούσε να χρησιμεύσει στην προώθηση αυτής της αλλαγής η αναβάθμιση της προσωρινής επιτροπής ή η συγχώνευση των επιτροπών του ΔΝΤ και της Παγκόσμιας Τράπεζας.
<P>
Κατά τέταρτον, η Ευρωπαϊκή Ένωση πρέπει να βοηθήσει με την καθιέρωση τυποποιημένων ρητρών σε συμβάσεις με τις οποίες επιτρέπεται η παράταση των χρεών με την καταβολή προστίμων. Με τη θέσπιση παρόμοιων ρητρών θα μπορούσε να έχει αποφευχθεί ήδη ένα μεγάλο μέρος των προβλημάτων που αντιμετωπίζουν οι χρεωμένες χώρες.
<P>
Τέλος, είναι αλήθεια ότι ορισμένες από τις χρεωμένες χώρες πρέπει οι ίδιες να αλλάξουν πολλά πράγματα. Όμως, το να δηλώνουμε ξαφνικά εκ των υστέρων ότι τα πράγματα έπρεπε να πάνε στραβά και εκεί δεν είναι σωστό. Πολλές από τις χώρες που επιλέχθηκαν έπαιρναν άριστα από όλους τους διεθνείς οργανισμούς και εμπειρογνώμονες. Για το λόγο αυτό θα ήθελα να πω ότι η αμνησία είναι ανθυγιεινή και μας παρεμποδίζει να εξετάσουμε τη δική μας πραγματικότητα, τα χαρακτηριστικά της οποίας δεν αναφέρθηκαν δυστυχώς στη συζήτηση με αντικείμενο την κρίση.

<SPEAKER ID=159 LANGUAGE="DE" NAME="Langen">
Κύριε Πρόεδρε, πραγματικά η παγκόσμια οικονομία βρίσκεται σε μία οπωσδήποτε αξιοπρόσεκτη κρίση. Παρ· όλα αυτά τα στοιχεία που διαθέτουμε για την Ευρωπαϊκή Ένωση είναι πάρα πολύ θετικά. Στις χώρες που συμμετέχουν στη Νομισματική Ένωση αναμένουμε για το 1998 ότι ποσοστό του πληθωρισμού θα είναι κατά μέσον όρο της τάξης του 1, 5 %, το δημόσιο έλλειμμα του προϋπολογισμού θα βρίσκεται στο επίπεδο του 2 % και ο ρυθμός ανάπτυξης στο 3 %, δηλαδή μακροοικονομικά δεδομένα που δεν είχαμε για πολύ καιρό. Επίτροπε de Silguy, σε αυτές τις συζητήσεις περί κρίσεων σε ολόκληρη την υφήλιο θα πρέπει να τονίζουμε ότι η Ευρωπαϊκή Ένωση είναι εκείνη που διαφυλάσσει τη σταθερότητα κυρίως λόγω της υιοθέτησης του ευρώ. Αυτά είναι δεδομένα για τα οποία πρέπει να συζητάμε και αυτό δεν πρέπει να το ξεχνάμε. Η έκθεση της συναδέλφου Randzio-Plath θέτει πολλά θετικά σημεία, αλλά σε μερικά δεν συμφωνούμε καθόλου μαζί της. Θα τα αναφέρω εν συντομία καθότι δεν περιμένω να μου δοθεί τόσος επιπλέον χρόνος όσος και στους συναδέλφους της άλλης πτέρυγας.
<P>
Πρώτο, οι έλεγχοι βραχυπρόθεσμων κινήσεων κεφαλαίου είναι κατά την άποψή μας εντελώς αναποτελεσματικοί. Δεύτερον, η σύσταση ενός Συμβουλίου Οικονομικής Ασφάλειας υπό την αιγίδα των Ηνωμένων Εθνών κινείται στο επίπεδο της φαντασίας. Το τρίτο σημείο, κυρία Randzio-Plath, αφορά τη συμβιβαστική σας πρόταση αριθ.5 που αποδίδετε σε μας και αφορά την εξαίρεση των επενδύσεων σε σχέση με το όριο του 3 % ως προς το δημόσιο έλλειμμα κατά το Σύμφωνο Σταθερότητας και Ανάπτυξης. Δεν χρειαζόταν να κάνετε μια τόσο βαθιά υπόκλιση στον κ. Lafontaine.
<P>
Παρ· όλα αυτά χρειαζόμαστε περισσότερη διαφάνεια και θα αναφέρω σύντομα τα τρία σημεία: πρώτον διαφάνεια σε εθνικό και διεθνές επίπεδο, ειδάλλως δεν μπορούν να λειτουργήσουν οι αγορές. Δεύτερον, χρειαζόμαστε μία πολυμερή παρακολούθηση προπάντων όσον αφορά τη δημοσιονομική πολιτική. Τρίτον, χρειαζόμαστε μεταρρυθμίσεις όσον αφορά τις χρηματοοικονομικές αγορές. Τα περιθώρια διακύμανσης του γιέν, του δολαρίου και του ευρώ, τα οποία πρότεινε ο κ. Lafontaine δεν βελτιώνουν τα πράγματα, δεδομένου ότι κάτι τέτοιο μπορεί κανείς να το απαιτήσει, μόνον όταν έχει ασκήσει μία επάξια σταθερή οικονομική, δημοσιονομική και νομισματική πολιτική. Εν προκειμένω η Ευρωπαϊκή Ένωση βρίσκεται στο σωστό δρόμο. Για τον λόγο αυτόν χαιρετίζουμε τον δρόμο που έχει προτείνει η Επιτροπή.

<SPEAKER ID=160 LANGUAGE="NL" NAME="Goedbloed">
Κύριε Πρόεδρε, η διεθνής χρηματοπιστωτική κρίση συγκλόνισε όλη την οικουμένη και πολλοί δηλώνουν ότι τους αιφνιδίασε. Όπως αναφέρεται και στην έκθεση της κ. Randzio-Plath, διαπιστώσαμε ότι υπάρχουν ορισμένες αιτίες για να γίνει αυτό. Ο συνάδελφος Metten λέει ότι δεν πρέπει να βάζουμε εκ των υστέρων τα κλάματα, αλλά έπρεπε να διαπιστώσουμε τότε που είχαμε την ακρόαση με τους εμπειρογνώμονες του χρηματοπιστωτικού τομέα ότι υπάρχουν ορισμένα κενά στο σύστημα πληροφοριών μας. Το ΔΝΤ δεν ενημερώθηκε εγκαίρως για ορισμένα στοιχεία, επειδή είναι αναξιόπιστα, επειδή είναι σαφές ότι οι υπολογισμοί διαφόρων χωρών στηρίζονται σε διαφορετικά μέτρα. Ορισμένες ασιατικές χώρες, οι οποίες έχουν σημειώσει ταχύτατη ανάπτυξη και ήταν σημαντικοί εταίροι της Ευρώπης και της Αμερικής, προσβλήθηκαν ξαφνικά με την ασιατική γρίππη.
<P>
Η Ασία είναι άρρωστη και αν δεν προσέξουμε θα κρυολογήσει και η Ευρώπη. Η Ευρώπη τα κατάφερε αρκετά καλά με το ευρώ. Οι χώρες οι οποίες -δυστυχώς- δεν έχουν προσχωρήσει ακόμη στη ζώνη του Ευρώ αντιμετωπίζουν πρόβλημα. Στην περίπτωση αυτή ιδιαίτερη σημασία έχει η διαφάνεια, ο καλός έλεγχος και οι ενιαίοι κανόνες. Γι'αυτό και εμείς, ως φιλελεύθεροι, θεωρούμε σημαντικό να χρησιμοποιούνται τα ίδια πρότυπα και πιστεύουμε ότι δεν θα ήταν σκόπιμο να θεσπίσουμε ένα είδος Συμβουλίου Ασφαλείας για την οικονομία ή να εκχωρήσουμε αρμοδιότητες λήψης αποφάσεων στο ΔΝΤ. Αυτό θα σήμαινε αύξηση του αριθμού των επιτροπών που συζητούν και έχω την εντύπωση ότι στην τηλεόραση παρουσιάζονται ήδη αρκετά προγράμματα συζήτησης. Αυτό που ενδιαφέρει είναι η δράση. Αυτό που ενδιαφέρει είναι η σαφήνεια. Η αγορά μπορεί να συμμετάσχει και μπορεί να διατρέξει κινδύνους.
<P>
Εάν ληφθούν μέτρα για την άσκηση μιας καλής οικονομικής πολιτικής, για να επανεξεταστεί η κατάσταση με τον κατάλληλο τρόπο, και αν ληφθούν υπόψη οι πολιτιστικές διαφορές, γιατί αυτές υπάρχουν στην Ασία, τότε θα είναι δυνατόν - και η Ευρώπη πρέπει να το προσέξει αυτό - να αναλάβει η Ευρώπη ένα ρόλο για να φροντίσει για την όσο το δυνατόν ταχύτερη αποκατάσταση της σταθερότητας, η οποία θα αυξήσει τις δυνατότητες απασχόλησης και ανάπτυξης στις χώρες αυτές αλλά και στην ίδια την Ευρώπη.

<SPEAKER ID=161 LANGUAGE="DE" NAME="Wolf">
Κύριε Πρόεδρε, κύριε Langen, πιστεύω ότι με το παλαιό τρόπο σκέψης δεν πετυχαίνουμε τίποτα. Το ζητούμενο είναι σήμερα ένας νέος τρόπος σκέψης. Είναι επικίνδυνο να σκέπτεται η Ευρώπη αλλά και οι Ευρωπαίοι με τον τρόπο που σκεπτόσαστε εσείς, ότι δηλαδή βρισκόμαστε εδώ σε μία νήσο των μακάρων οι οποίοι χαίρονται σαν τους φαρισαίους, επειδή έχουν γλυτώσει μέχρι σήμερα. Το ζητούμενο είναι πολύ περισσότερο να εκμεταλλευτεί η Ευρώπη την ευνοϊκή της θέση ώστε να μπορέσει να συμβάλει θετικά για να μπορέσουν και άλλοι να σταθούν και πάλι στα πόδια τους. Για αυτό χρειαζόμαστε τη σταθεροποίηση των ισοτιμιών, την παρακολούθηση, τη διαφάνεια, τους ελέγχους και σε τελική ανάλυση μία κοινωνικο - περιβαλλοντική μεταρρύθμιση των υπευθύνων θεσμών της παγκόσμιας οικονομίας.
<P>
Η κ. Randzio-Plath έχει απόλυτο δίκιο. Χρειαζόμαστε για αυτά και μία πολιτική βασική συναίνεση που θα πρέπει να γίνει αντικείμενο επεξεργασίας στον ΟΗΕ, όσο δύσκολο και όσο αδιανόητο και αν είναι αυτό μετά από μία εικοσαετή νεοφιλελεύθερη πολιτική. Όμως, επίσης και ειδικά στον χρηματοοικονομικό κόσμο ισχύει η διαλεκτική της εξουσίας κύριε Langen. Η αλαζονεία εκείνων που κατέχουν την εξουσία καλλιεργεί πάντα το έδαφος για τη δική τους πτώση.

<SPEAKER ID=162 NAME="Πρόεδρος">
Είμαι διπλά ευχαριστημένος από τα λόγια σας, κύριε Wolf, και από την ακρίβεια με την οποία κάνατε χρήση του χρόνου τον οποίο είχατε στη διάθεσή σας, που ήταν μόνο ένα λεπτό.
<P>
Τον λόγο έχει ο κ. Langen για ένα θέμα διαδικασίας.

<SPEAKER ID=163 LANGUAGE="DE" NAME="Langen">
Κύριε Πρόεδρε, επιτρέψτε μου να σας επισημάνω ότι αυτή ήταν η παρθενική ομιλία του συναδέλφου από την Ομάδα των Φιλελευθέρων κ. Goedbloed. Εσείς που είσαστε ένας τόσο επικοινωνιακός Πρόεδρος το ξεχάσατε. Θα μπορούσατε παρακαλώ να το τιμήσετε δεόντως; Η ώρα είναι εξάλλου ήδη 23.20.
<P>
(Χειροκροτήματα)

<SPEAKER ID=164 NAME="Πρόεδρος">
Ευχαριστώ πολύ, κύριε Langen. Η παρούσα προεδρία χαίρεται πάντα για τη συνεργασία της αίθουσας. Επομένως, σας ευχαριστώ για την προειδοποίηση. Η παρέμβαση του κυρίου Goedbloed ήταν τόσο εξαιρετική που δεν αντελήφθην πως ήταν η πρώτη του. Πίστευα πως ήταν ένας από τους βουλευτές που έχουν μεγάλη πείρα στις παρεμβάσεις ενώπιον του Σώματος. Επομένως, έτσι εξηγείται που δεν το αντελήφθην. Εν πάση περιπτώσει, κύριε Goedbloed, είμαι πεπεισμένος πως η μελλοντική σας συνεισφορά εδώ θα είναι εξαιρετική, όπως έδειξε η παρέμβασή σας.
<P>
Κυρία Randzio-Plath, για διαδικαστικό θέμα μόνο. Μην ανοίγετε νέα συζήτηση.

<SPEAKER ID=165 NAME="Randzio-Plath">
Κύριε Πρόεδρε, επειδή ο συνάδελφός μου της ομάδας του ΕΛΚ έκανε μία παρατήρηση σχετικά με έναν Γερμανό πολιτικό, θέλω να επισημάνω ότι η τροπολογία μου υπ' αριθ. 5 αντιστοιχεί στη θέση του Ευρωπαϊκού Κοινοβουλίου που είχε εγκριθεί πέρυσι σε σχέση με τις αρχές της οικονομικής πολιτικής και μάλιστα από την Ολομέλεια του παρόντος Ευρωπαϊκού Κοινοβουλίου.

<SPEAKER ID=166 NAME="Πρόεδρος">
Ευχαριστώ, κυρία Randzio-Plath. Σίγουρα αυτές οι βραδινές ώρες επιτρέπουν να είμαστε περισσότερο γενναιόδωροι με τα διαδικαστικά θέματα. Αλλά, εν πάση περιπτώσει, δεν θα ανοίξουμε νέα συζήτηση, και τώρα έχει τον λόγο και για χρόνο ενός λεπτού ο κ. Lukas.

<SPEAKER ID=167 LANGUAGE="DE" NAME="Lukas">
Κύριε Πρόεδρε, είναι κρίμα που ο συνάδελφος έκανε την παρθενική του ομιλία μεσάνυκτα με ελάχιστους παρόντες. Ακόμα πιο κρίμα όμως θεωρώ που αυτή η τόσο σημαντική και εξαίρετη έκθεση συζητείται τόσο αργά. Την θεωρώ εξαίρετη, ακόμα και αν δεν συμφωνώ σε όλα τα σημεία. Θα ήταν γελοίο αν ήθελα να αναφερθώ σε όλα τα σημεία μέσα σε ένα λεπτό. Θέλω μόνο να εκφράσω το πόσο λυπάμαι - και δεν βρίσκομαι εκτός θέματος - που στην εν λόγω έκθεση δεν έγινε καμία απολύτως αναφορά στα προβλήματα της παιδικής εργασίας και της κακοποίησης των παιδιών. Τα δύο συγκεκριμένα προβλήματα με τη σύγχρονη ένταση που εμφανίζονται σήμερα είναι και αυτά αποτέλεσμα της παγκοσμιοποίησης. Η κρίση στην Ασία έχει επιδεινώσει πολύ αυτή τη φοβερή κατάσταση. Όποιος γνωρίζει τις κοινωνικές δομές στις χώρες αυτές το ξέρει αυτό. Προπάντων ο παιδικός σεξοτουρισμός αναθερμαίνεται με τη νομισματική κατάρρευση. Κατά την άποψή μου μπορούμε πλέον να μιλήσουμε για την παγκοσμιοποίηση της διαστροφής. Η Ευρωπαϊκή Ένωση θα πρέπει να εκφέρει γνώμη και για αυτήν την πτυχή της κρίσης.

<SPEAKER ID=168 LANGUAGE="IT" NAME="Secchi">
Κύριε Πρόεδρε, δεν θα ασχοληθώ στην συνεδρίαση αυτή με τις διαγνώσεις των προβλημάτων, τις οποίες έχουμε ήδη αναπτύξει ευρέως, και περνώ να θίξω τρία σημεία σε επίπεδο πρόγνωσης σχετικά με το τι πρέπει να γίνει. Πρώτον, θεωρώ απολύτως σαφές ότι υπάρχουν δύο αρκετά αντιτιθέμενες απόψεις: ορισμένοι τονίζουν την ανάγκη για μεγαλύτερους ελέγχους και για κατευθυνόμενα μέτρα, ενώ άλλοι θεωρούν πιο σημαντικό να κάνουν την αγορά να λειτουργήσει καλύτερα. Αυτή η δεύτερη θέση μου φαίνεται και η πιο πειστική, και υπό το φως του γεγονότος ότι τα πρόσφατα οικονομικά γεγονότα φανέρωσαν την ανάγκη να ενισχυθεί η συνετή επαγρύπνηση, να βελτιωθεί η διαφάνεια και η ροή πληροφοριών και κατά συνέπεια, να προσδιοριστούν κανόνες που θα είναι πιο κατάλληλοι στο νέο πλαίσιο δράσης. Αντίθετα, η ιδέα του να καταφέρουμε να ελέγξουμε, με άμεσο και έμμεσο τρόπο, τις χρηματοοικονομικές ροές μπορεί όχι μόνο να αποδειχθεί εντελώς απατηλή, αλλά ακόμα και να οδηγήσει σε μια σοβαρά αναποτελεσματική κατανομή των πόρων.
<P>
Δεύτερον, ως προς το θέμα της αστάθειας θα ήθελα να τονίσω το γεγονός ότι αυτό το πρόβλημα, που προορίζεται να συνεχιστεί, απαιτεί κυρίως κατάλληλα μέσα για την εξάλειψη των κινδύνων που συνεπάγεται, παρά αναποτελεσματικά μέτρα ελέγχου, που δεν έχουν καμία πιθανότητα να λειτουργήσουν, δεδομένων των όγκων και των τρόπων δράσης που χαρακτηρίζουν σήμερα τις χρηματαγορές. Αυτό θα το δούμε σύντομα και κατά την διάρκεια των επόμενων εβδομάδων όσον αφορά, για παράδειγμα, το ζήτημα της ισοτιμίας ευρώδολαρίου. Πιστεύω εξάλλου ότι κανένας σήμερα δεν θεωρεί ότι υφίστανται οι συνθήκες για να επαναλάβουμε κάτι που να μοιάζει με το παλιό σύστημα του Bretton Woods το οποίο όλοι μας θυμόμαστε καλά.
<P>
Μια μόνο φράση για να τονίσω το τρίτο σημείο: πρέπει να ανησυχούμε περισσότερο - όπως σωστά κάνει η εισηγήτρια στην πρότασή της - για τους πιο αδύναμους κρίκους της αλυσίδας, για τις οικονομίες εκείνες, όπως αυτή της Λατινικής Αμερικής και της Βραζιλίας ιδιαίτερα, που βρίσκονται σε μια δύσκολη κατάσταση, γεγονός που δεν οφείλεται απόλυτα αλλά εν μέρει σε δικό τους φταίξιμο και - η οποία απαιτεί την μέγιστη στήριξη από την πλευρά μας, για το δικό τους αλλά και για το δικό μας συμφέρον.

<SPEAKER ID=169 LANGUAGE="PT" NAME="Mendes Bota">
Κύριε Πρόεδρε, περί τα τέλη του 1996 ο δείκτης Dow Jones, της Wall Street, έφθασε στο επίπεδο των 6400 μονάδων. Από ρεκόρ σε ρεκόρ, στις 17 Ιουλίου του τρέχοντος έτους κατάφερε να φθάσει στις 9337 μονάδες. Από τη στιγμή εκείνη και μετά, άρχισε η πανωλεθρία: ένα φαινόμενο ντόμινο που συμπαρέσυρε όλα ανεξαιρέτως τα χρηματιστήρια ανά την υφήλιο, ένας γενικευμένος πανικός στις χρηματοπιστωτικές αγορές, μια σειρά από χώρες στα πρόθυρα της οικονομικής κατάρρευσης, και το ΔΝΤ, ο ΟΟΣΑ και η Ευρωπαϊκή Ένωση βρέθηκαν να αναπροσαρμόζουν εσπευσμένα προς τα κάτω τις εξαιρετικά ευοίωνες προοπτικές οικονομικής ανόδου που είχαν εξαγγείλει για το 1998 και το 1999.
<P>
Κατά τα φαινόμενα, η παγκόσμια χρηματοπιστωτική κρίση κατέλαβε όλο τον κόσμο εξαπίνης. Δόκτορες σε οικονομικές επιστήμες, οικονομικοί αναλυτές, χρονικογράφοι του επιχειρηματικού κόσμου, υπεύθυνοι για τη λήψη πολιτικών αποφάσεων, όλοι αυτοί που μόλις μέχρι πριν από τέσσερις μήνες διαλαλούσαν σε απόλυτη συγχορδία τις αρετές της παγκοσμιοποιημένης χρηματοπιστωτικής αγοράς, κατέπεσαν ομαδικά στο μνημειώδες φιάσκο της έλλειψης προβλέψεων. Και όμως, εδώ και πολύ καιρό η Ιαπωνία ψιλοσκόνταφτε. Η δε ρωσική οικονομία, εδώ και καιρό ήταν τόσο άρρωστη όσο και ο πρόεδρός της, παρά ταύτα όμως οι ευρωπαϊκές τράπεζες καταχώνιασαν 48 δισεκατομμύρια δολάρια σε μια χώρα που δεν μπορούσε πλέον να ελέγξει το ίδιο της το νόμισμα. Εδώ και πολύ καιρό οι αποκαλούμενες αναδυόμενες οικονομίες συσσώρευαν χρέη τα οποία ξεπερνούσαν κάθε λογικό επίπεδο. Ήταν τα χρόνια όπου κυριαρχούσαν βεβαιότητες οι οποίες, μίαν ωραίαν πρωίαν, φάνηκε πως τέθηκαν ξαφνικά υπό αίρεση. Βλέπουμε ήδη τους χθεσινούς ιεροκήρυκες του ξέφρενου φιλελευθερισμού να αμφισβητούν σήμερα την ιδέα ότι οι αγορές έχουν την ικανότητα να αυτορρυθμίζονται, ή την άποψη πως δεν νοείται οικονομική άνοδος δίχως την πλήρη ελευθέρωση της διακίνησης κεφαλαίων. Αυτό ακριβώς το back to bussines , αυτή η επιστροφή σε μια κατάσταση αυξημένου παρεμβατισμού από μεριάς των κρατών και των διεθνών χρηματοπιστωτικών ιδρυμάτων, είναι που καταγράφονται ξεκάθαρα στην παρούσα έκθεση και στην πρόταση ψηφίσματος που τη συνοδεύει. Όλως αιφνιδίως, το γλωσσάριο με τα χρηματοοικονομικά γιατροσόφια εμπλουτίστηκε με όρους όπως έλεγχοι, διαφάνεια, μεταρρυθμίσεις, κρατικές επενδύσεις, εγγυήσεις, κίνδυνοι, συντονισμός, κώδικες, συμπεριφορά, δεοντολογία, διαφύλαξη, επίβλεψη, ισορροπία, σχέδια, δράση. Είναι επειδή η τάξη των ιθυνόντων επιτέλους αντελήφθη ότι, δίχως την ενδεδειγμένη πολιτική και νομική πλαισίωση και εάν δεν ληφθεί υπόψη η κοινωνική διάσταση των επιπτώσεών της, η παγκοσμιοποίηση των αγορών συνιστά μια απειλή για τη σταθερότητα του πλανήτη.

<SPEAKER ID=170 NAME="de Silguy">
Κύριε Πρόεδρε, κυρίες και κύριοι βουλευτές, συγχαίρω την κ. Randzio-Plath για την έκθεση την οποία συνέταξε, και η οποία μας καλεί να εξετάσουμε σε βάθος ένα σημαντικό πρόβλημα, δηλαδή τα συμπεράσματα που πρέπει να εξάγουμε από τις οικονομικές κρίσεις. Πρέπει, πράγματι, να εξετάσουμε το θέμα αυτό. Συνεπώς, σας συγχαίρουμε για την πρωτοβουλία σας και λαμβάνουμε υπό σημείωση τις συστάσεις σας. Πρέπει να γνωρίζετε ότι η Επιτροπή δεν παραμένει αδρανής, αλλά αντιλαμβάνεται ότι η ·Ενωση, κυρίως όσον αφορά την έλευση του ευρώ και την ανάπτυξη του, πρόκειται να διαδραματίσει ένα ειδικό ρόλο.
<P>
Αν μου επιτρέπετε, θα επιθυμούσα να επανέλθω σε τρία σημαντικά ερωτήματα τα οποία έθιξε ο εισηγητής σας. Εν πρώτοις, ποιά είναι τα διαρθρωτικά μέτρα τα οποία πρέπει να ληφθούν για τη σημερινή κρίση; Δεν πρέπει να επανέλθουμε στην ελεύθερη κυκλοφορία των κεφαλαίων, και ο κ. Langen επέμεινε επί του θέματος. Πιστεύω ότι πρόκειται για μία σωστή κρίση. Η εμπειρία μας δείχνει ότι κάθε μορφή ελέγχου των κινήσεων κεφαλαίων είναι αναποτελεσματική και αντιπαραγωγική. Πράγματι, τα κεφάλαια φεύγουν, αλλά δεν επιστρέφουν. Συνεπώς, οι αναπτυσσόμενες χώρες έχουν ανάγκη από κεφάλαια προκειμένου να αναπτυχθούν. Όμως, η ελευθερία συνοδεύεται από απαιτήσεις όπως τονίσατε ακόμα και για τον ιδιωτικό τομέα. Οι απαιτήσεις αυτές είναι τρεις: διαφάνεια, εποπτεία, και επαγρύπνηση.
<P>
Όσον αφορά τη διαφάνεια, αυτή δεν έχει ακόμη επιτευχθεί πλήρως. Ορισμένες εταιρίες επενδύσεων χαρτοφυλακίου διαθέτουν, σήμερα, την ικανότητα επένδυσης πολλών εκατοντάδων δις ευρώ χωρίς να υπόκεινται στην παραμικρή υποχρέωση δήλωσης των συναλλαγών τους έναντι των εποπτικών αρχών ή ακόμα και των μετόχων τους. Πιστεύω ότι η αδιαφάνεια αυτή είναι επικίνδυνη και η πρόσφατη επικαιρότητα μας το απέδειξε. Αυτή η αδιαφάνεια είναι σκανδαλώδης επειδή οι νομισματικές αρχές βρίσκονται κάτω από συνεχή πίεση προκειμένου να έχουν μία όλο και καλύτερη εικόνα, όλο και πιο γρήγορα, του επιπέδου των συναλλαγματικών αποθεμάτων των δημοσίων αρχών. Συνεπώς, πρέπει να εξετάσουμε τα μέσα που απαιτούνται προκειμένου να τεθεί τέρμα σε αυτή την ασυμμετρία όσον αφορά τη διαφάνεια.
<P>
Η εποπτεία: παράλληλα, πρέπει να εξελιχθούν τα μέσα εποπτείας. Η περίφημη αναλογία Cook αποτέλεσε σημαντικό βήμα στη χρηματοοικονομική ιστορία. Πιθανόν να επέτρεψε να αποτραπούν πολλά δράματα, όμως πιστεύω ότι σήμερα έχει εξαντλήσει τα όριά της λόγω, κυρίως, της εφαρμογής της μόνο στα τραπεζικά ιδρύματα. Συνεπώς, πρέπει να αποκτήσουμε τα μέσα για μία καλύτερη εποπτεία για τις πράξεις εκτός ισολογισμού και πρέπει να αποκτήσουμε τα μέτρα προκειμένου να καταστούν αυστηρότερες ορισμένες λογιστικές πρακτικές και σκέπτομαι την έκταση των επισφαλών απαιτήσεων οι οποίες επέτρεψαν ήδη την εφαρμογή της επιχείρησης «αλήθεια» στην Ασία.
<P>
Τέλος, το τρίτο στοιχείο, η επαγρύπνηση. Πρέπει να αυξήσουμε τη συλλογική μας ικανότητα πρόληψης. Γνωρίζουμε, σήμερα, για παράδειγμα, ότι πρέπει να αναπτυχθεί μία πολυμερής εποπτεία των μακροοικονομικών πολιτικών κυρίως στους τομείς του συναλλάγματος και των βραχυπρόθεσμων ροών κεφαλαίων. Σχετικά με το σημείο αυτό, επιτρέψατέ μου, κυρία εισηγήτρια, να μη συμμερισθώ για μία μόνο φορά την ιδέα σας για τη δημιουργία ενός συμβουλίου οικονομικής ασφάλειας υπό την αιγίδα των Ηνωμένων Εθνών. Για ποιό λόγο; Γιατί διαθέτουμε ήδη, πράγματι, ένα οργανισμό στους κόλπους των Ηνωμένων Εθνών, το οποίο αποκαλείται ΔΝΤ, και το καυτό ερώτημα που τίθεται σήμερα είναι κατά τη γνώμη μου το θέμα της εξέλιξης των διαρθρώσεων του Διεθνούς Νομισματικού Ταμείου που απαιτούνται προκειμένου να καταστεί ικανότερο να προλαμβάνει, αν όχι να διαχειρίζεται τις κρίσεις. Στην προοπτική αυτή, σε αυτό το οποίο καλείτε, Κύρια, εάν κατάλαβα καλά, «πολιτική ευθύνη», νομίζω ότι η ενδεχόμενη μετατροπή της μεταβατικής επιτροπής του ΔΝΤ σε μία πραγματική και γενική αρχή λήψης αποφάσεων με εκτεταμένες αρμοδιότητες εποπτείας - όπως πρότεινε πρόσφατα ο Πρόεδρος Σιράκ - αποτελεί ιδέα η οποία αξίζει να μελετηθεί.
<P>
Δεύτερο ερώτημα: ποιός πρέπει να είναι ο ρόλος της Ευρώπης; Διπλός. Η Ευρώπη πρέπει, πρώτα, να δώσει το καλό παράδειγμα, πρέπει να συμβάλει στο συλλογισμό. Όμως, εάν τα πραγματικά διακυβευόμενα είναι σε κλίμακα πλανήτη και όχι ηπείρου, η Ευρώπη πρέπει α συμμετάσχει πλήρως στην προσαρμογή του διεθνούς νομισματικού και χρηματοοικονομικού συστήματος. Η συμβολή αυτή λαμβάνει ήδη πολλές μορφές. Θα αναφέρω γρήγορα ορισμένα παραδείγματα. Σκέπτομαι την ανακοίνωση που παρουσίασε πρόσφατα ο Mario Monti σχετικά με τις χρηματοοικονομικές υπηρεσίες: «κατάρτιση ενός πλαισίου δράσης», το οποίο θα έπρεπε να καταλήξει ήδη από τον Ιούνιο του 1999 σε μέτρα και ένα χρονοδιάγραμμα σε πολλούς τομείς με σκοπό τον περιορισμό της χρηματοοικονομικής αστάθειας. Σκέπτομαι, επίσης, τη δημιουργία της Ομοσπονδίας Ευρωπαϊκών Επιτροπών Κινητών Αξιών (Federation of European Securities Commission - FESCO), υπό την αιγίδα της Επιτροπής. Σκέπτομαι την επιτροπή τραπεζικής εποπτείας του ευρωπαϊκού συστήματος κεντρικών τραπεζών που αποτελεί και αυτή ένα θετικό βήμα. Ειδικότερα, πρέπει να αναπτυχθεί η ταχεία και ασφαλής ανταλλαγή πληροφοριών μεταξύ εποπτικών αρχών και αρμοδίων νομισματικών αρχών. ·Οσον αφορά τη λογιστική, η Επιτροπή στηρίζει τις εργασίες της International Accounting Standard και θα επανεξετάσει, με όλα τα κράτη μέλη, τις διατάξεις που εφαρμόζονται στα κεφάλαια των χρηματοοικονομικών ιδρυμάτων, λαμβάνοντας υπόψη τις εργασίες της επιτροπής της Βασιλείας. Σε εμπορικό επίπεδο, σας υπενθυμίζω ότι η Επιτροπή ήταν η πρώτη που απηύθυνε έκκληση για την έναρξη του νέου κύκλου πολυμερών διαπραγματεύσεων, του «κύκλου της χιλιετηρίδας», και η οποία φρόντισε ώστε οι διαπραγματεύσεις αυτές να μπορέσουν να καλύψουν τις χρηματοοικονομικές υπηρεσίες. Ιδού, με μεγάλη συντομία, το καλό παράδειγμα.
<P>
Η συμβολή στις συζητήσεις: η Επιτροπή συμμετέχει ενεργώς στις συζητήσεις και ιδιαίτερα στις πρόσφατες πρωτοβουλίες της Ομάδας των 7. Με πρωτοβουλία της κατήρτισε την ανακοίνωση η οποία υιοθετήθηκε χθες από το Συμβούλιο Οικονομικών και Δημοσιονομικών Υποθέσεων, προς το Ευρωπαϊκό Συμβούλιο, σχετικά με την ενίσχυση του διεθνούς χρηματοοικονομικού συστήματος. Η ανακοίνωση αυτή εμμένει στον κεντρικό ρόλο που πρέπει πλέον να διαδραματίσει η ·Ενωση όσον αφορά τη νέα αρχιτεκτονική του διεθνούς νομισματικού συστήματος και την ενίσχυση της οικονομικής και χρηματοοικονομικής συνεργασίας με τις αναδυόμενες και τις αναπτυσσόμενες χώρες.
<P>
Η πρόληψη. Η επίλυση των κρίσεων απαιτεί τη συμμετοχή του ιδιωτικού τομέα ο οποίος πρέπει να αναλάβει τις ευθύνες του. Όμως, η πραγματική συμβολή της Ευρώπης στη διεθνή συζήτηση συνδέεται άμεσα με την ποιότητα της εξωτερικής εκπροσώπησής της - δεν θα επανέλθω στο θέμα αυτό που συζητήθηκε προηγουμένως.
<P>
Τρίτο και τελευταίο θέμα το οποίο, λαμβανομένου υπόψη του χρόνου, δεν θα θίξω γιατί νόμιζα ότι θα θιγόταν στη συζήτηση το οποίο, όμως, ελπίζω ότι θα έχουμε την ευκαιρία να συζητήσουμε σε μία άλλη ευκαιρία δεδομένου ότι το έχετε συμπεριλάβει στην έκθεσή σας, δηλαδή το ερώτημα εάν χρειάζεται ένα συντονισμένο ευρωπαϊκό πρόγραμμα τόνωσης των επενδύσεων. Θα τονίσω απλώς ότι, το πρωί, ύστερα από πρότασή μου, η Επιτροπή υιοθέτησε ενδιαφέρουσα ανακοίνωση σχετικά με το θέμα το οποίο υπενθυμίζοντας, βέβαια, την κατευθυντήρια γραμμή στον τομέα της δημοσιονομικής πολιτικής αναφέρει ορισμένες δυνατότητες τις οποίες η Ευρώπη θα μπορούσε να εφαρμόσει. Ελπίζω ότι θα έχουμε την ευκαιρία να εξετάσουμε το σημείο αυτό λεπτομερέστερα τις προσεχείς εβδομάδες.
<P>
Βλέπετε, ότι η Επιτροπή συμμερίζεται τις απόψεις σας και μπορώ να σας διαβεβαιώσω ότι στις εισηγήσεις της για τα προγράμματα σύγκλισης και σταθερότητας θα ακολουθήσει εκ του σύνεγγυς την εξέλιξη των θεμάτων αυτών. Όμως, θα ήθελα να διαβεβαιώσω τη Συνέλευση προτού ολοκληρώσω. Η Επιτροπή αναλαμβάνει πλήρως τις ευθύνες της στο σημερινό συλλογισμό σχετικά με τη νέα αρχιτεκτονική του διεθνούς νομισματικού συστήματος. Η έλευση του ευρώ μάς ενθαρρύνει, εξάλλου, να διαδραματίσουμε ενεργότερο ρόλο στον τομέα. Ελπίζω ότι οι αποφάσεις που λήφθηκαν χθες σχετικά με την εξωτερική εκπροσώπηση θα μας προσφέρουν το απαραίτητο μέσο προκειμένου να υλοποιήσουμε τις ιδέες αυτές.

<SPEAKER ID=171 NAME="Πρόεδρος">
Ευχαριστώ πολύ, κύριε de Silguy.
<P>
Η συζήτηση έληξε.
<P>
Πριν σας ευχηθώ καλή ξεκούραση, επιτρέψτε μου να σας πω επίσης ότι αύριο, Πέμπτη 3 Δεκεμβρίου 1998, η συνεδρίαση θα αρχίσει στις 9.00.
<P>
(Η συνεδρίαση λήγει στις 23.45)

