<CHAPTER ID=1>
Ψηφοφορίες
<SPEAKER ID=1 NAME="Kirsten Jensen">
Οι δανοί σοσιαλοδημοκράτες ψήφισαν σήμερα υπέρ της έκθεσης της Επιτροπής σχετικά με την ανακοίνωση για την ανάπτυξη του κοινωνικού διαλόγου σε επίπεδο Κοινότητας.
<P>
Ο κοινωνικός διάλογος είναι αποτελεσματικό εργαλείο, που πρέπει να αναπτυχθεί περαιτέρω για τη δημιουργία και την περαιτέρω ανάπτυξη της οικονομικής και κοινωνικής συνοχής στην ΕΕ. Οι δανοί σοσιαλοδημοκράτες κρίνουν ότι ο τομεακός διάλογος στο πλαίσιο αυτό είναι ιδιαίτερα σημαντικός, επειδή οι ειδικές γνώσεις των συμμετεχόντων μπορούν να εμπλουτίσουν τον κοινωνικό διάλογο με άμεσες πρακτικές εμπειρίες. Επίσης, τηρούμε ιδιαίτερα θετική στάση έναντι της πρότασης της έκθεσης να επιτραπεί στους εκπροσώπους μελλοντικών κρατών μελών από την Κεντρική και Ανατολική Ευρώπη να συμμετέχουν ως παρατηρητές στον κοινωνικό διάλογο.
<P>
Οι δανοί σοσιαλοδημοκράτες εκφράζουν την ικανοποίησή τους για το γεγονός ότι η Επιτροπή υποστηρίζει στην ανακοίνωσή της την αρχή της αυτονομίας των εταίρων, τονίζοντας ότι μόνο οι ίδιοι οι κοινωνικοί εταίροι μπορούν να αναπτύξουν το διάλογο και τις δομές διαπραγματεύσεών τους.
<P>
Για το λόγο αυτό, οι δανοί σοσιαλοδημοκράτες τάσσονται επίσης κατά της πρότασης της έκθεσης να έχει το Κοινοβούλιο δικαίωμα συναπόφασης. Οι δανοί σοσιαλοδημοκράτες κρίνουν, όπως και οι κοινωνικοί εταίροι στη Δανία, ότι τα όργανα της ΕΕ δεν πρέπει να έχουν αρμοδιότητα τροποποίησης των συμφωνιών που έχουν συνάψουν οι ίδιοι οι κοινωνικοί εταίροι.

<SPEAKER ID=2 NAME="Lis Jensen">
Υπάρχουν πολλοί λόγοι για τους οποίους δεν μπορώ να ψηφίσω υπέρ της έκθεσης αυτής. Η τελευταία αποτελεί ένα ακόμη παράδειγμα του τρόπου με τον οποίο η κοινωνική πολιτική και η πολιτική απασχόλησης χρησιμοποιούνται ως μέσο για την περαιτέρω ολοκλήρωση με στόχο τη χάραξη μιας ομοιόμορφης πολιτικής σε διάφορους τομείς, τόσο για λόγους που έχουν σχέση με την ελεύθερη κυκλοφορία όσο και για λόγους που έχουν σχέση με την ανταγωνιστικότητα της ΕΕ. Προτείνεται ταυτόχρονα να παραχωρηθούν στο Κοινοβούλιο της ΕΕ περισσότερες εξουσίες ώστε να εξομοιωθεί με το Συμβούλιο.
<P>
Διαφωνώ κατηγορηματικά με αυτό και για μια ακόμη φορά τονίζω ότι η κοινωνική πολιτική και η πολιτική απασχόλησης πρέπει να παραμείνουν εθνική υπόθεση. Ωστόσο, συμφωνώ ως προς το ότι αυτό εξυπηρετεί κάποιο σκοπό όταν οι κοινωνικοί εταίροι συνάπτουν συμφωνίες σε διεθνές επίπεδο, αλλά τούτο δεν πρέπει να γίνεται μόνο εντός των συνόρων της ΕΕ, οπότε αντιτίθεμαι άμεσα στη σύναψη ουσιαστικών συλλογικών συμβάσεων σε επίπεδο ΕΕ.

<CHAPTER ID=2>
Καθεστώς στήριξης στους παραγωγούς αροσίμων καλλιεργειών
<SPEAKER ID=3 NAME="Πρόεδρος">
Η ημερήσια διάταξη προβλέπει τη συζήτηση της προφορικής έκθεσης του κ. Funk εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού για παρέκκλιση από ορισμένες διατάξεις του Κανονισμού (ΕΟΚ) αριθ. 1765/92 για την καθιέρωση καθεστώτος στήριξης των παραγωγών ορισμένων αροτραίων καλλιεργειών (COM(97)0360 - C4-0343/97-97/0196(CNS)).

<SPEAKER ID=4 NAME="Funk">
Κύριε πρόεδρε, κ. επίτροπε, αγαπητοί συνάδελφοι, μπορώ να είμαι σχετικά σύντομος. Ο κανονισμός ΕΟΚ/1765/92 δημιουργήθηκε με την αγροτική μεταρρύθμιση του 1992 και είχε ως στόχο την επέμβαση στην αγορά με τη μορφή της απόσυρσης εδαφών και άλλων μέτρων προκειμένου ν'αποκατασταθεί η ισορροπία στην αγορά σιτηρών.
<P>
Σήμερα πρέπει να αναφέρω κατ'εντολήν της Επιτροπής Γεωργίας και Ανάπτυξης της Υπαίθρου, ότι προκειμένου να λάβουν αντισταθμιστικές πληρωμές οι παραγωγοί που εφαρμόζουν τη γενική ρύθμιση, χρειάζεται ν'αποσύρουν ένα ορισμένο τμήμα των καλλιεργησίμων εδαφών τους. Σκοπός του μέτρου αυτού είναι η διατήρηση της ισορροπίας μεταξύ της κοινοτικής παραγωγής και των δυνατοτήτων διάθεσης στην αγορά. Ορισμένοι μικροπαραγωγοί μπορούν να δεχθούν μια επιλογή αγρανάπαυσης.
<P>
Η Επιτροπή έχει το δικαίωμα να προχωρήσει βάσει του κανονισμού αυτού 1765/92 στην έως και 17, 5 % απόσυρση επιφανειών. Τη στιγμή αυτή απαιτείται βασικό ποσοστό ύψους 5 %. Για την κατάσταση της παγκόσμιας αγοράς χαρακτηριστικά τη στιγμή αυτήν είναι τα χαμηλά αποθέματα, έτσι ώστε κατά πάσαν πιθανότητα για το λόγο αυτό δημιουργήθηκε η ιδέα να παραμείνουμε στο επίπεδο του 5 %. Συμβαίνει να επιτεύχθηκε στο Συμβούλιο Υπουργών Γεωργίας του Ιουνίου 1997 συμβιβασμός και προτείνεται εκεί να αφεθεί αναλλοίωτο το ποσοστό αγρανάπαυσης στο 5 % για τη σπορά του οικονομικού έτους 1998/99. Με τον καθορισμό στο 5 % είναι εν πάση περιπτώσει απαραίτητο να παραμείνει κατά 1 % αναλλοίωτη και η προβλεπόμενη για την περίπτωση μεταβίβασης αύξηση.
<P>
Το πρόβλημα είναι τώρα το εξής: Κατά κανόνα η Επιτροπή υποβάλλει την πρόταση για το πόσο υψηλό θα πρέπει νάναι το επίπεδο των αποσύρσεων εδαφών. Η πρόταση πηγαίνει στο Συμβούλιο και το Κοινοβούλιο. Κατά τις τελευταίες διαπραγματεύσεις για τις γεωργικές τιμές το Συμβούλιο προέτρεξε και έλαβε ξαφνικά την απόφαση να αναμείνει χωρίς την πρόταση της Επιτροπής για τον καθορισμό αυτού του 5 % αγρανάπαυσης και τη προώθησή του. Αυτό φυσικά δεν είναι σωστό από τη σκοπιά της κοινοβουλευτικής εκτίμησης, αυτό θέλω να το πω ρητά, ο δρόμος όμως που υπαγορεύεται εδώ είναι στην πραγματικότητα άλλος. Αυτό θα έπρεπε να παραμείνει η εξαίρεση και να μη γίνει κανόνας.
<P>
Παρόλα ταύτα οφείλω να παραδεχθώ έντιμα ότι αυτό έχει φυσικά ένα πλεονέκτημα, διότι τώρα γίνεται πολύ γρηγορότερα. Εάν συγκατατεθούμε σήμερα με το ποσοστό απόσυρσης εδαφών, οι γεωργοί θα γνωρίζουν ήδη πριν τη συγκομιδή τι τους περιμένει το επόμενο έτος, ποιές επιφάνειες θα πρέπει ν'αποσύρουν. Έτσι βάλαμε στην πράξη ένα εμπόδιο λιγότερο. Παρόλα ταύτα τάσσομαι φυσικά υπέρ του να τηρήσει το Συμβούλιο τη σωστή διαδικασία. Αυτό θα έπρεπε να παραμείνει εξαίρεση. Στην περίπτωση αυτήν όμως θα παραδεχόμουν για το Συμβούλιο ελαφρυντικά, διότι έτσι θα φθάσουμε γρηγορότερα στο τέρμα και οι γεωργοί θα γνωρίζουν μετά από λίγο πόσες επιφάνειες θα πρέπει ν'αποσυρθούν. Έτσι θα μπορέσουν να σχεδιάσουν αντίστοιχα.
<P>
(Χειροκροτήματα)

<SPEAKER ID=5 LANGUAGE="FR" NAME="Happart">
Κύριε Πρόεδρε, σε γενικές γραμμές συμφωνώ με τον συνάδελφό μας κ. Funk, καθότι κι εγώ πιστεύω πως καλλίτερο είναι να εγκρίνουμε τον κανονισμό αυτό χωρίς να επιφέρουμε σημαντικές τροποποιήσεις, έτσι ώστε να εξυπηρετήσουμε τους αγρότες. Όλοι ξέρουμε πως όταν εξυπηρετούνται οι αγρότες, εξυπηρετείται το σύνολο.
<P>
Θα ήθελα, ωστόσο, να υπενθυμίσω, κύριε Πρόεδρε, ότι κατά τη γνώμη μου, η παύση της καλλιέργειας εξακολουθεί να αποτελεί παραλογισμό. Πιστεύω πως θα ήταν πιο ευφυές, σε γενικότερο πολιτικό επίπεδο, να προταθεί η εκτατική καλλιέργεια δημητριακών με σκοπό τη βελτίωση της ποιότητας και την προστασία του περιβάλλοντος, με μειωμένη χρήση αζώτου και φυτοφαρμακευτικών προϊόντων στο είδος αυτό καλλιέργειας. Νομίζω, πως θα ήταν ένας έξυπνος και καθόλου δαπανηρός τρόπος προστασίας του περιβάλλοντος, όσοι δε γνωρίζουν από κοντά τα πράγματα, ξέρουν πως ό, τι κοστίζει περισσότερο στην αγροτική παραγωγή είναι αυτό που αποκαλούμε σήμερα εισροές. Πιστεύω πως θα ήταν πιο εύκολο να αυξηθεί το εισόδημα των αγροτών μειώνοντας το βάρος των εισροών παρά καταφεύγοντας σε πριμοδοτήσεις ή άλλα παρόμοια μέτρα.
<P>
Αλλο θέμα, ηθικού ή και φιλοσοφικού χαρακτήρα: έχουμε το δικαίωμα, στις περιοχές μας, να παύουμε τις αρόσιμες καλλιέργειες τη στιγμή που ένα δισεκατομμύριο άνθρωποι πεινάνε κάθε μέρα στον πλανήτη μας και εάν συμβαίνει αυτό είναι γιατί είναι φτωχοί; Πρέπει, διάολε, να αφήνουμε να πεθαίνουν άνθρωποι για το μόνο λόγο ότι είναι φτωχοί και η μόνη λογική που να καθοδηγεί σήμερα την ανθρωπότητα να είναι η λογική της κερδοσκοπίας;
<P>
Φρονώ, κύριε Πρόεδρε, ότι η παραγωγή και η παραγωγική ικανότητα προϊόντων διατροφής θα έπρεπε να θεωρούνται φυσικός πλούτος σε παγκόσμια κλίμακα και ότι η ικανότητα παραγωγής θα έπρεπε να τίθεται στη διάθεση του συνόλου των πολιτών. Η διαχείριση αυτού του φυσικού πλούτου θα έπρεπε να γίνεται από έναν οργανισμό περισσότερο ευέλικτο, κατά τη γνώμη μου, από τον Παγκόσμιο Οργανισμό Εμπορίου του οποίου μοναδικός στόχος είναι ο πλανήτης να λειτουργεί προς όφελος των πλουσίων και εις βάρος των φτωχών.
<P>
Πιστεύω, κύριε Πρόεδρε, λόγω των απρόοπτων της φύσης και επειδή ο τρόπος κατανάλωσης των δημητριακών αυτών στον πλανήτη μας το επιτρέπει, ότι θα έπρεπε να ξανασκεφτούμε οπωσδήποτε τη γενικότερη οργάνωση της γεωργικής παραγωγής, με γνώμονα το συμφέρον των ανθρώπων όπου κι αν βρίσκονται στη γη και όχι να τη θέσουμε στην υπηρεσία οποιασδήποτε εμπορικής λογικής.

<SPEAKER ID=6 LANGUAGE="NL" NAME="Mulder">
Πρόεδρε, είναι σαφές ότι διεξάγουμε αυτή τη συζήτηση την Παρασκευή το πρωί προς όφελος των ευρωπαίων γεωργών. Πιστεύω ότι θα ήταν σκόπιμο να διασαφηνισθεί όσο το δυνατόν συντομότερα ποιο θα είναι το ποσοστό απόσυρσης από την καλλιέργεια το προσεχές έτος.
<P>
Δεν μπορώ να καταλάβω για ποιο λόγο έπρεπε να περιμένει τόσο πολύ η Επιτροπή με την ανακοίνωση εφόσον το Συμβούλιο είχε τη δυνατότητα να αποφασίσει σχετικώς. Δεν πειράζει όμως. Είδαμε ότι, από τότε που καθιερώθηκε η απόσυρση από την καλλιέργεια, έχουν συμβεί σημαντικές αλλαγές. Αρχίσαμε με 15 %. Σήμερα ευρισκόμαστε στο 5 % και σε περίπτωση που εξετάσουμε προσεκτικά τις προτάσεις που περιλαμβάνονται στην Agenda 2000, θα επανέλθουμε στο 0 %. Πριν ξεκινήσουμε τη συζήτηση, θα ήταν σκόπιμο να αξιολογήσουμε αυτά που έχουν συμβεί μέχρι σήμερα. Αυτό που με ενδιαφέρει ιδιαιτέρως είναι να μάθω ποιο ήταν μέχρι στιγμής το ποσοστό της οικειοθελούς απόσυρσης από την καλλιέργεια. Γιατί όταν μιλάμε για ένα ποσοστό 5 % ή 10 %, υπάρχει πάντα ένα ορισμένο ποσοστό οικειοθελούς απόσυρσης από την καλλιέργεια που έχει προστεθεί. Ποιο ήταν το ποσοστό αυτό όταν το συνολικό ποσοστό ανερχόταν σε 10 % ή σε 5 %; Εάν μειώσουμε το ποσοστό αυτό, θα αυξηθεί συγκριτικά το ποσοστό της οικειοθελούς απόσυρσης από την καλλιέργεια; Αυτό είναι ένα στοιχείο που με ενδιαφέρει ιδιαιτέρως.
<P>
Θα ήθελα επίσης να γνωρίζω τι καλλιεργείται σε χέρσα εδάφη. Επωφελείται κατ'αυτό τον τρόπο η πολιτική περιβάλλοντος; Χρησιμοποιούνται τα προϊόντα αυτά για την επαναχρησιμοποίηση εδαφών που έχουν παύσει να καλλιεργούνται; Θα μπορούσαμε να παράγουμε περισσότερο βιολογικό ντήζελ ή άλλα προϊόντα τα οποία εξυπηρετούν την προστασία του περιβάλλοντος; Πιστεύω ότι όλα αυτά τα θέματα θα πρέπει να εξετασθούν κατά τη διάρκεια του έτους που η Agenda 2000 θα βρίσκεται στην ημερήσια διάταξη. Προς το παρόν, διευκρινίστηκε τουλάχιστον η κατάσταση των γεωργών και σε τελευταία ανάλυση αυτό είναι που μας ενδιαφέρει.

<SPEAKER ID=7 LANGUAGE="DE" NAME="Graefe zu Baringdorf">
Κύριε πρόεδρε, αξιότιμοι συνάδελφοι, ο κ. Funk είπε, εάν το Συμβούλιο αποφασίσει έτσι, τότε το πράγμα γίνεται γρηγορότερα. Κύριε Funk, εάν καταργήσουμε τη δημοκρατία, κατά πάσα πιθανότητα θα γίνει το πράγμα γρηγορότερα - το εάν γίνει καλύτερα, είναι το μεγάλο ερώτημα. Το Συμβούλιο περιφρόνησε εδώ τα δικαιώματα του Κοινοβουλίου και προσπάθησε να επιβάλει μια ρύθμιση χωρίς να έχει υπόβάλει πρόταση η Επιτροπή. Πρόκειται για σκανδαλώδες συμβάν. Δεν επιτρέπεται να το ανεχτούμε, ιδίως διότι είχαμε απευθύνει πριν πολύ λίγο καιρό ερώτημα στην Επιτροπή, πότε προτίθεται να υποβάλει την πρόταση. Τότε δεν έβλεπα ότι η Επιτροπή ήταν ακόμη σε θέση. Τώρα που προέτρεξε το Συμβούλιο, η Επιτροπή πρέπει ν'ακολουθήσει και εμείς να δώσουμε ύστερα την ευλογία μας. Κάτι τέτοιο δεν πρέπει να το ανεχτούμε.
<P>
Ας έρθουμε τώρα στο περιεχόμενο: Πρόκειται για 5 % αλλά και για την οικειοθελή αγρανάπαυση, που είναι μελλοντικά δυνατή μέχρι 33 %. Εδώ το ζήτημα είναι να ευρεθεί μια ρύθμιση που αντί να ποντάρει σαν αγρανάπαυση, να ποντάρει στη χρησιμοποίηση ή την εξυγείανση των εδαφών. Για το λόγο αυτόν υποβάλαμε τροπολογία σύμφωνα με την οποία επιτρέπεται να καλλιεργηθούν όσπρια, τριφύλι, ψυχανθή. Τα εδάφη αυτά θα πρέπει να δίδονται επίσης και για βοσκοτόπια ενώ ελεγμένες βιολογικές επιχειρήσεις θα πρέπει να επιτρέπεται να χρησιμοποιούν τα αποσυρμένα αυτά εδάφη για ζωοτροφές.
<P>
Γεγονός όμως παραμένει ότι η ΕΕ δεν παράγει πλεονάσματα, αλλά παράγει πλεονάσματα σε ορισμένους τομείς. Εάν έχουμε πλεονάσματα, τότε μόνο λόγω των εισαγωγών ζωοτροφών που προέρχονται από τις υπερπόντιες χώρες θα ήταν πολύ λογικό να καλλιεργήσουν στα εδάφη αυτά πρωτεϊνούχα φυτά, δεδομένου ότι καλύπτουμε τις ανάγκες μας σε πρωτεΐνες στην ίδια την ΕΕ μόνο κατά το 20 %. Θα ήταν πολύ λογικό να κλείσουμε αυτό το τόσο μεγάλο κενό σε πρωτεΐνες με τη στροφή στην παραγωγή πρωτεϊνών.
<P>
Γνωρίζω καλά ότι σύμφωνα με το άρθρο 43 η τροπολογία αυτή δε θα περάσει εάν δεν τη δεχτεί η Επιτροπή. Ήρθα χθες το βράδυ σε επαφή με την Επιτροπή. Υπάρχουν νομικές δυσκολίες ως προς την απελευθέρωση για την καλλιέργεια ζωοτροφών κατά την αναγκαστική αγρανάπαυση. Η Επιτροπή δε θα δεχτεί μεν την τροπολογία αυτή τώρα, αλλά θα την περιλάβει στη γεωργική μεταρρύθμιση, στην ατζέντα 2000 και ο κ. van Miert θα προβεί σε αντίστοιχη δήλωση. Εάν λοιπόν στην ατζέντα 2000 μηδενιστεί η αγρανάπαυση, θα μπορέσουμε στις οικειοθελείς αποσύρσεις αγρών, που και οι δύο θα διατηρηθούν, να καλύψουμε το κενό σε πρωτεΐνες και να δρομολογήσουμε ένα πρόγραμμα εξυγείανσης που θα μπορούσε να επιφέρει περιβαλλοντοποίηση όλων των γεννημάτων.

<SPEAKER ID=8 NAME="Van Miert">
Κύριε Πρόεδρε, θα ήθελα πριν απ' όλα να συγχαρώ τον εισηγητή κ. Funk καθώς και το ίδιο το Κοινοβούλιο για το γεγονός ότι έδωσαν προτεραιότητα στην πρόταση της Επιτροπής με την οποία ορίζεται το ποσοστό υποχρεωτικής παύσης καλλιέργειας στο 5 % για την περίοδο 1998-1999 και θεσπίζονται ορισμένα συναφή μέτρα που αφορούν τις κυρώσεις που προβλέπει το καθεστώς στήριξης των παραγωγών αροτραίων καλλιεργειών σε περίπτωση υπέρβασης της βασικής έκτασης.
<P>
Η παράταση του ποσοστού του 5 % δικαιολογείται σε μία κατάσταση αγοράς η οποία χαρακτηρίζεται από ανυπαρξία σημαντικών αποθεμάτων δημητριακών, τόσο σε κοινοτικό όσο και σε παγκόσμιο επίπεδο. Η πρόταση όσον αφορά το ποσοστό παύσης καλλιέργειας για το 1998 συμπληρώνεται με μία νέα έκτακτη αναστολή του καθεστώτος παύσης σε περίπτωση υπέρβασης της βασικής έκτασης και με προσωρινή τροποποίηση του καθεστώτως κυρώσεων σε περίπτωση υπέρβασης ενός ανωτάτου ορίου άρδευσης.
<P>
Όπως και πέρυσι, η πρόταση της Επιτροπής προβλέπει και πάλι μειωμένη αύξηση της υποχρεωτικής παύσης σε περίπτωση μεταφοράς από έναν παραγωγό σε έναν άλλον της υποχρέωσής του για παύση της καλλιέργειας. Ορισμένα κράτη μέλη, καθώς καιτο Ευρωπαϊκό Κοινοβούλιο, είχαν ζητήσει πρόταση για τον Ιούνιο. Έλαβα απολύτως υπόψη μου τις παρατηρήσεις των ομιλητών επί του θέματος αυτού. Η Επιτροπή όμως προτίμησε να περιμένει ώστε να διαμορφώσει μία σαφέστερη εικόνα της φετεινής συγκομιδής. Για να επέλθει, ωστόσο, ένας συμβιβασμός στο θέμα των τιμών - κι ένας Θεός ξέρει ότι με την παρέλευση των ημερών η Επιτροπή αναγκάζεται μερικές φορές να συναινέσει σε έναν συμβιβασμό σε επίπεδο Συμβουλίου Υπουργών - η Επιτροπή δέχτηκε να προτείνει, νωρίτερα από τον προβλεπόμενο χρόνο, είναι αλήθεια, μία παρέκκλιση από το ποσοστό βάσης του 17, 5 % υποχρεωτικής παύσης καλλιέργειας που είχε ορίσει ο κανονισμός του 1992. Η επίδραση των απρόβλεπτων κλιματολογικών συνθηκών επί της παραγωγής των αρόσιμων καλλιεργειών μας υποχρώνει ωστόσο στην τήρηση συνετής πολιτικής.
<P>
Σε ό, τι αφορά τη δυνατότητα χρησιμοποίησης των εκτάσεων που έχουν αποσυρθεί της παραγωγής για την παραγωγή οσπριοειδών, θα ερχόταν σε αντίφαση με την υποχρέωση παύσης της καλλιέργειας που προβλέπεται στον ισχύοντα κανονισμό, το υπογραμμίζω, στον ισχύοντα κανονισμό, που εφαρμόζεται στην παραγωγή πρωτεϊνούχων σπόρων. Η ιδέα διαθέτει πλεονεκτήματα και μειονεκτήματα. Ωστόσο, η Επιτροπή θεωρεί ότι η υπό εξέταση πρόταση δεν προσφέρει το κατάλληλο πλαίσιο για συζήτηση και ότι τούτο πρέπει να γίνει στο πλαίσιο της Ατζέντας 2000. Ελπίζω ότι απάντησα στις ανησυχίες που εκφράστηκαν κυρίως από τον τελευταίο ομιλητή.
<P>
Είμαι, συνεπώς, πεπεισμένος ότι η πρόταση της Επιτροπής θα ανταποκριθεί στις προσδοκίες όλων των ενδιαφερομένων και η Επιτροπή αισθάνεται ικανοποίηση για το γεγονός ότι για άλλη μια φορά συμφωνήσαμε, παρότι χρειάστηκε να αυτοσχεδιάσουμε λιγάκι.

<SPEAKER ID=9 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.
<P>
Σχετικά με την τροπολογία αριθ. 1

<SPEAKER ID=10 LANGUAGE="DE" NAME="Graefe zu Baringdorf">
Για να ικανοποιήσουμε τους τύπους, θα ήθελα να προσθέσω στην τροπολογία 1 προφορικό συμπλήρωμα ως εξής: »Η ρύθμιση αυτή ισχύει αποκλειστικά για την οικειοθελή αγρανάπαυση». Αυτό προστίθεται ως παράγραφος 3 στην τροπολογία. Επαναλαμβάνω και πάλι: »Η ρύθμιση αυτή ισχύει αποκλειστικά για την οικειοθελή αγρανάπαυση». Αυτό ήταν συμφωνημένο.

<SPEAKER ID=11 NAME="Funk">
Δεν είμαι μεν αντίθετος στην πρόταση αυτή του κ. Graefe zu Baringdorf. Θα ψηφίσουμε όμως αποχή διότι πιστεύουμε ότι θα έπρεπε πρώτα να έχει συζητηθεί αυτό διεξοδικά στην Επιτροπή Γεωργίας, πριν να προεξοφλούμε τέτοιου είδους τροποποιήσεις από την ατζέντα που μας έρχεται. Είμαι υπέρ του να συζητήσουν πρώτα για όσα θα πρέπει να περιληφθούν στην ατζέντα. Θα ήθελα να παρακαλέσω την πολιτική μου ομάδα να ψηφίσει σήμερα αποχή της ψηφοφορίας ώστε να μπορέσουτμε να συζητήσουμε πρώτα επ'αυτού.

<SPEAKER ID=12 LANGUAGE="FR" NAME="Souchet">
Κύριε Πρόεδρε, η Ομάδα μας εκφράζει την ικανοποίησή της για το γεγονός ότι η Επιτροπή έλαβε υπόψη της την πρόταση του Συμβουλίου κατά τη διαπραγμάτευση του πακέτου τιμών: περιορισμός του ποσοστού παύσης καλλιέργειας σε 5 % και κατάργηση της έκτασης παύσης, της οποίας η διατήρηση υπήρξε ιδιαίτερα παράλογη στη σημερινή κατάσταση των αποθεμάτων δημητριακών που είναι ιδιαίτερα χαμηλή. Οι αγρότες διατηρούν φυσικά τη δυνατότητα να θέσουν μέρος της εκμετάλλευσής τους σε αγρανάπαυση σε εθελοντική βάση.
<P>
Κατά την τελευταία σύνοδο της ολομελείας, η Ομάδα μας κατέθεσε τροπολογία, που εγκρίθηκε από το Σώμα, με την οποία ζητούσε ακριβώς τον καθορισμό κατ'ανώτατο όριο 5 % του ποσοστού αγρανάπαυσης, διότι η Ευρωπαϊκή Ένωση, παρά τις συμφωνίες της GATT, πρέπει συγχρόνως να διατηρήσει την εξαγωγική της παράδοση και να ανακτήσει την εσωτερική της αγορά. Επιτρέψτε μου να θυμίσω τη σημασία των ευρωπαϊκών εισαγωγών σε προϊόντα υποκατάστατα των δημητριακών.
<P>
Ανέκαθεν η Ομάδα μας αντιτάχθηκε στην διαρθρωτική θεσμοποίηση της αγρανάπαυσης και διαπιστώνουμε ότι τα γεγονότα επιβεβαιώνουν τις αναλύσεις μας. Η Ομάδας μας υπερψήφισε την τροπολογία που κατέθεσε η Ομάδα των Πρασίνων, σε συνέχεια της παρέμβασης που έκανε προ ολίγου ο κ. Graefe zu Baringdorf με την οποία ζητείται η ανάπτυξη των οσπριοειδών στους βοσκότοπους που έχουν τεθεί σε αγρανάπαυση, καθό, τι πρόκειται για αγραναπαύσεις που έχουν αποφασισθεί σε εθελοντική βάση από τους αγρότες μας.
<P>
(Το Σώμα εγκρίνει την πρόταση ψηφίσματος)

<CHAPTER ID=3>
ΚΟΑ στον τομέα του λυκίσκου
<SPEAKER ID=13 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Meyer, εξ ονόματος της Επιτροπής Γεωργίας και Ανάπτυξης της Υπαίθρου (Α4-0228/97), σχετικά με την πρόταση κανονισμού του Συμβουλίου για την τροποποίηση του κανονισμού (ΕΟΚ) αριθ. 1696/71 για την κοινή οργάνωση αγοράς στον τομέα του λυκίσκου (COM(97)0098 - C4-0184/97-97/0066(CNS)).

<SPEAKER ID=14 NAME="Funk">
Κύριε πρόεδρε, αγαπητέ κ. επίτροπε, αγαπητοί συνάδελφοι, για όσους άντεξαν μέχρι σήμερα Παρασκευή θα ήθελα να παρουσιάσω σύντομα την έκθεση του συνάδελφου κ. Xaver Mayer. Θέμα έχει τη μεταρρύθμιση του καθεστώτος της αγοράς λυκίσκου. Κατ'αρχή θα ήθελα να εκφράσω τις ευχαριστίες μου για τη συναίνεσή σας για το κατεπείγον και να επισημάνω ότι η γρήγορη ψηφοφορία παρέχει στην Επιτροπή και το Συμβούλιο τη δυνατότητα γρήγορης μεταβίβασης στους ενδιαφερόμενους παραγωγής λυκίσκου των νεωτερισμών και κυρίως λήψης των επειγόντων αποφασιστικών ενισχύσεων.
<P>
Ο λυκίσκος αποτελεί παγκοσμίως μια απολύτως απαραίτητη πρώτη ύλη για την παραγωγή μπύρας. Η μπύρα μάλιστα αποτελεί σε ορισμένες χώρες βασικό είδος διατροφής. Τα περιεχόμενα στο λυκίσκο στοιχεία ευθύνονται για τη στυφή γεύση, τη δημιουργία αφρού, τη διατήρηση και το χαρακτηριστικό άρωμα. Εκτός του κυρίου αυτού σκοπού χρήσης ο λυκίσκος χρησιμοποιείται λόγω της καταπραϋντικής επίδρασης των στοιχείων που περιέχει και στην εναλλακτική ιατρική. Θα τον συνιστούσα ως φυσικό καταπραϋντικό.
<P>
Στην Ευρωπαϊκή Ένωση φυτεύθηκαν το 1996 28000 εκτάρια περίπου με λυκίσκο, στις υπόλοιπες χώρες της Ευρώπης περίπου 24000 εκτάρια. Αντίθετα στις ΗΠΑ φυτεύθηκαν 18000, στην Αυστραλία 1000, στη Νέα Ζηλανδία 350 και στην Τσεχία 9300 εκτάρια με λυκίσκο. Η αγορά λυκίσκου ελευθερώθηκε τελείως και υπόκειται στο ελεύθερο παιχνίδι προσφοράς και ζήτησης. Ωρισμένοι λίγοι εμπορικοί οίκοι κυριαρχούν τις αγορές διάθεσης του προϊόντος. Προκειμένου ν'αντιδράσουμε στις ακραίες αποκλίσεις τιμών το μεγαλύτερο τμήμα της παραγόμενης στην Ευρωπαϊκή Ένωση ποσότητας συγκομιδής καθορίζεται με πολυετείς συμβάσεις διανομής. Η τεχνική πρόοδος καθώς και η εξέλιξη των τάσεων οδήγησαν τα προηγούμενα χρόνια στο να ζητεί το εμπόριο λυκίσκου κατά πλειοψηφία είδη με υψηλή περιεκτικότητα σε οξύ άλφα, ενώ άλλα είδη δεν είναι εμπορικά διαπραγματεύσιμα. Ταυτόχρονα η αγορά λυκίσκου χαρακτηρίζεται παγκόσμια από μεγάλα πλεονάσματα, ενώ η παραγωγή οξέος άλφα εκτιμάται για το 1996 σε περίπου 9000 τόννους παγκόσμια έναντι ετήσιων αναγκών της παραγωγής ζύθου ύψους 8000 τόννων. Η καλλιέργεια λυκίσκου απαιτεί πολλά κεφάλαια. Σε 20000 ECU ανά εκτάριο ανέρχονται οι δαπάνες μόνο για τις εγκαταστάσεις ικριωμάτων στα οποία περιπλέκονται προς τα πάνω οι όμορφοι βλαστοί του λυκίσκου. Η αναγκαία μεταρρύθμιση προς νέα είδη πρέπει για το λόγο αυτό να υποστηριχθεί επειγόντως. Πρέπει να μειώσουμε κατ'αρχήν τις επιφάνειες λυκίσκου καθώς και τα διαρθρωτικά πλεονάσματα.
<P>
Πρέπει δεύτερο, να καταργήσουμε παλιά είδη και να τ'αντικαταστήσουμε με νέα που είναι ευκολότερα εμπορεύσιμα. Και τέλος η Επιτροπή προτείνει τη χορήγηση ετήσιας κατ'αποκοπή βοήθειας ύψους 450 ECU ανά εκτάριο καθώς και τη δυνατότητα παρακράτησης έως και 20 % της ενίσχυσης στον παραγωγό για την εφαρμογή ειδικών μέτρων, την οποία και θα διαχειρίζονται οι κοινότητες παραγωγών.
<P>
Τρίτον προτείνει την επιτάχυνση της δυνατότητας αναπροσαρμογής των ειδών. Οι τροπολογίες του κ. Mayer επικεντρώνονται στην πρόσκαιρη αγρανάπαυση, από την οποία δε δημιουργήθηκαν για το ΕΓΤΠΕ πρόσθετες δαπάνες. Η δυνατότητα αυτή θα έπρεπε να εξαρτηθεί από τις εξής προϋποθέσεις: Συντήρηση, επαναχρησιμοποιήσιμες εγκαταστάσεις για λυκίσκο, συνεχές πράσινο για τη βελτίωση της γονιμότητας του εδάφους, παραίτηση από την επέκταση των καλλιεργησίμων εκτάσεων για λυκίσκο στις λοιπές επιφάνειες της επιχείρησης. Το μέρος της ενίσχυσης που χρησιμοποιείται για κοινοτικούς σκοπούς θα πρέπει ν'αυξηθεί από 20 % στο 40 %. Ταυτόχρονα θα έπρεπε να προβλεφθεί η συσσώρευση του μεριδίου αυτού για πέντε χρόνια κατ'ανώτατο όριο.
<P>
Η μελλοντική υποχρεωτική παρακράτηση του 5 % της ενίσχυσης στον παραγωγό δεν πέτυχε και γι αυτό θα έπρεπε να διαγραφεί από την πρόταση. Θα έπρεπε νάναι δυνατή η χρησιμοποίηση της ενίσχυσης για τη λήψη μέτρων στον τομέα της επιμέλειας της αγοράς της σταθεροποίησης της αγοράς, της ποιοτικής πιστοποίησης καθώς και για συγκεκριμένη έρευνα προς επίτευξη οικολογικής παραγωγής και την επίτρεψη φιλικών προς το περιβάλλον ζιζανιοκτόνων: Το ύψος της ενίσχυσης στους παραγωγούς δε θα έπρεπε να ληφθεί από την ιστορική πίστωση των περασμένων δέκα ετών, αλλά από τα τρία τελευταία χρόνια, δεδομένου ότι ορισμένα πράγματα μεταβλήθηκαν: οι δαπάνες καλλιέργειας αυξήθηκαν, οι απαραίτητες αναπροσαρμογές των ειδών είναι ακριβές, οι εξιδικευμένες πιστώσεις για την αναπροσαρμογή αυτή καταργούνται ενώ ταυτόχρονα χειροτερεύουν διαρκώς οι αγοραίες τιμές για το λυκίσκο.
<P>
Εάν χορηγηθεί μια μόνο ενίσχυση, κ. επίτροπε, τότε θα έπρεπε να καθορισθεί στα 500 ECU ανά εκτάριο, που αποτελεί ένα μικρό συγκριτικά ποσό - μίλησα για 28000 εκτάρια. Φυσικά και η Επιτροπή θα έπρεπε να εγκρίνει τις τροπολογίες του Κοινοβουλίου. Η καλλιέργεια λυκίσκου έχει σε ορισμένα κράτη μέλη της ΕΕ μακρά παράδοση. Για το λόγο αυτό θα έπρεπε να βοηθήσουμε ώστε να είναι εξασφαλισμένη η παραγωγή και για το μέλλον, ώστε, δοθείσης ευκαιρίας να μπορέσουμε αφού κάνουμε τη δουλειά μας να ευχηθούμε «εις υγείαν» με μια καλή μπύρα.

<SPEAKER ID=15 LANGUAGE="IT" NAME="Marinucci">
Κύριε Πρόεδρε, όταν συζητούμε για την υγεία των Ευρωπαίων, δεν μπορούμε να μην εκφράσουμε την ανησυχία μας για τον αλκοολισμό που προκαλεί πολύ περισσότερα θύματα από το κάπνισμα. Γνωρίζουμε ότι η θνησιμότητα εξαιτίας του αλκοολισμού είναι η πιο υψηλή στην Ευρώπη και ότι ο αλκοολισμός αποτελεί την πιο επικίνδυνη συνήθεια για τους ευρωπαίους πολίτες, κυρίως για όσους οδηγούν σε κατάσταση μέθης θέτοντας σε κίνδυνο τη ζωή τους και τη ζωή των άλλων. Μεταξύ των αλκολούχων ποτών η μπίρα είναι το πιο επικίνδυνο διότι όποιος την καταναλώνει δεν αντιλαμβάνεται ότι πίνει ένα αλκολούχο ποτό.
<P>
Πρέπει να ασχολούμαστε με την υγεία των πολιτών όχι μόνο όταν μιλάμε για την παραγωγή ορισμένων προϊόντων, αλλά και όταν η Ευρωπαϊκή Ένωση αναλαμβάνει να φέρει σε πέρας και άλλες δράσεις, όπως παραδείγματος χάρη τις εκστρατείες πληροφόρησης και ευαισθητοποίησης. Βρίσκω σωστό το ότι σήμερα δεν εμφανίζεται μία πολυάριθμη ομάδα συναδέλφων που να ανησυχεί περισσότερο για την υγεία παρά για τους παραγωγούς. Είναι σωστό, το επαναλαμβάνω, αλλά με εκπλήσσει κάπως διότι φανταζόμουν ότι θα υπήρχε μεγαλύτερη συνέπεια και σταθερότερη και όχι ευκαιριακή ανησυχία, μακάρι μάλιστα εάν επρόκειτο για προϊόν του νότου παρά για προϊόν του βορρά, αλλά με ικανοποιεί αυτή η διαπίστωση.
<P>
Με ικανοποιεί το γεγονός ότι οι συνάδελφοι αντιλαμβάνονται πλήρως ότι μιλάμε για μία παραγωγή και όχι για την υγεία και ότι επιφυλάσσονται να μιλήσουν σχετικά όταν η συζήτηση θα είναι για την υγεία, την παιδεία και την κατάρτιση. Οι αντιφάσεις όμως δεν λείπουν, αγαπητοί συνάδελφοι. Παραδείγματος χάρη, ενώ τα Κράτη υιοθετούν μέτρα ελέγχου για την οδήγηση σε κατάσταση μέθης και δρομολογούν ακριβότατες εκστρατείες ευαισθητοποίησης, η τροπολογία αριθ. 5 στο άρθρο 1 του παρόντος μέτρου προβλέπει αντίθετα επενδύσεις για την προώθηση της παραγωγής και τη διαφήμιση. Μου φαίνεται κάπως υπερβολικό! Θα δεχόμουν ευχαρίστως την ιδέα να ενταχθεί σε ένα μέτρο όπως αυτό που συζητούμε κάποια ενάντια ρύθμιση, αλλά το σωστό θα ήταν να μην ασχοληθούμε με αυτό το ζήτημα. Εφόσον όμως στο εν λόγω μέτρο γίνεται πολύ σκόπιμα λόγος για ρυθμίσεις με στόχο την προστασία του περιβάλλοντος και τη μείωση των φυτοφαρμάκων, τη βελτίωση της ποιότητας και την ανάγκη προστασίας ενός ευρωπαϊκού προϊόντος, συμφωνώ απολύτως με την έκθεση έστω κι αν είναι βέβαιο πως θα ακουσθούν αντίθετες φωνές.

<SPEAKER ID=16 LANGUAGE="FR" NAME="Barthet-Mayer">
Κύριε Πρόεδρε, ο κανονισμός για τον λυκίσκο το 1971 που προέβλεπε τη χορήγηση ενίσχυσης ανά εκτάριο και πρόγραμμα αλλαγής της καλλιεργούμενης ποικιλίας, αποτέλεσε πέρυσι αντικείμενο πρότασης της Επιτροπής όσον αφορά τέσσερα σημεία.
<P>
Από την πλευρά μας, συντασσόμεθα με μία ετήσια ομοιόμορφη ενίσχυση χωρίς διακρίσεις μεταξύ των καλλιεργούμενων ποικιλιών και με τη συνέχιση της αλλαγής της καλλιεργούμενης ποικιλίας χωρίς περιορισμούς όσον αφορά την έκταση ή τον χρόνο, με την προϋπόθεση ότι αυτό δεν επηρεάζει την ποιότητα. Είμαστε επίσης σύμφωνοι με τη δυνατότητα κατακράτησης μέχρι ποσοστού 20 % της καταβαλλόμενης στους παραγωγούς ενίσχυσης για τη μελέτη και τη θέση σε εφαρμογή ειδικών μέτρων που αφορούν τον τομέα. Στο σημείο αυτό, δεν συμμεριζόμαστε την άποψη του κ. Mayer, να αυξηθεί η εν λόγω κατακράτηση, εκτός εάν διαπιστώνεται κατάσταση πλεονασμάτων που δικαιολογείται από την ύπαρξη αποθεμάτων ή ποσοτήτων που δεν πωλήθηκαν.
<P>
Επίσης, συμφωνούμε ότι είναι απαραίτητο οι παραγωγοί που τυγχάνουν μέλη εγκεκριμένων ενώσεων να μπορούν να εμπορεύονται οι ίδιοι τα προϊόντα τους χωρίς μείωση της τιμής.
<P>
Η πρόταση, στο σύνολό της, είναι ενδιαφέρουσα καθότι επιδιώκει περισσότερη ευελιξία στη διαδικασία και μειώνει τις δημοσιονομικές συνέπειες. Τέλος, η πρόταση του εισηγητή να οριστεί το ποσό της ενίσχυσης στα 500 Ecu ανά εκτάριο φαίνεται να αποτελεί ένα καλό συμβιβασμό μεταξύ της πρότασης της Επιτροπής και των αιτημάτων περί διπλασιασμού σχεδόν των πριμοδοτήσεων που ζητούν ορισμένα κράτη μέλη.

<SPEAKER ID=17 NAME="Van Miert">
Κύριε Πρόεδρε, το όφελος που έχει ένα μέλος της Επιτροπής όταν μπορεί να ακούει την Παρασκευή ορισμένες εκθέσεις που έχουν εκπονηθεί από συναδέλφους και να προβάλει τις απόψεις της Επιτροπής είναι ότι μπορεί να μαθαίνει διαρκώς νέα πράγματα. Έτσι, σήμερα έμαθα πάρα πολλά σχετικά με τις θεραπευτικές ικανότητες της βύνης. Πιστεύω ότι θα πρέπει να εμβαθύνω στο θέμα, ιδιαίτερα μετά την παρέμβαση ορισμένων άλλων συναδέλφων στο Κοινοβούλιο. Κατά τα άλλα, δέχομαι ευχαρίστως την πρότασή σας να πιούμε ένα ποτήρι καλή μπύρα.
<P>
Θα ήθελα να ευχαριστήσω τον εισηγητή και ιδιαιτέρως τον κ. Funk που αντικαθιστά τον κ. Mayer, για την έξοχη έκθεση που εκπόνησε καθώς και την Επιτροπή Γεωργίας για την εποικοδομητική στάση που τήρησε.
<P>
Διαπιστώνω με ικανοποίηση την εν γένει θετική αντιμετώπιση της πρότασης που υποβάλαμε για την αναδιάταξη της αγοράς βύνης, ο στόχος της οποίας της οποίας είναι να διευκολυνθεί η προσαρμογή του τομέα στις απαιτήσεις της αγοράς. Αξιοποιήσαμε την ευκαιρία που παρουσιάστηκε για την απλοποίηση της νομοθεσίας και την προσφορά ενός ευρύτερου πεδίου εργασίας και περισσότερης ευελιξίας στις ομάδες παραγωγών, όπως τόνισε μόλις πριν από λίγο ο τελευταίος ομιλητής. Βρέθηκαν λύσεις για διάφορα προβλήματα για τα οποία επικρατούσε αρχικά διαφορά απόψεων, πρέπει όμως να ομολογήσω ότι υπάρχουν ορισμένες τροπολογίες του Κοινοβουλίου με τις οποίες η Επιτροπή δεν μπορεί να συμφωνήσει. Πρόκειται εκτός άλλων για το αίτημα που αφορά την καθιέρωση της προσωρινής παύσης από την καλλιέργεια και αναφέρομαι στις τροπολογίες αριθ. 2 και 13. Επίσης, η πρόταση για την παρακράτηση 40 % των ενισχύσεων, και αυτό αναφέρεται στις τροπολογίες 3 έως 10 και 12 και την αύξηση των ενισχύσεων έως 500 ECU ανά εκτάριο, και αναφέρομαι στις τροπολογίες 1 και 11. Συνεπώς, αντιλαμβάνομαι ότι ορισμένοι συνάδελφοι στο Κοινοβούλιο θα ήθελαν πάρα πολύ την αύξηση των ενισχύσεων, ωστόσο η Επιτροπή εξακολουθεί να πιστεύει ότι τα 450 ECU ανά εκτάριο είναι πραγματικά ένα αξιόλογο ποσό, δεν θα έλεγα γενναιόδωρο, αλλά πραγματικά αξιόλογο.
<P>
Οι τροπολογίες που μπορώ να αποδεχθώ εξ ονόματος του συναδέλφου Fischler είναι οι τροπολογίες 4 έως και 8 σχετικά με τα ειδικά μέτρα τα οποία πρέπει να ληφθούν στην περίπτωση της παρακράτησης ενός μέρους των ενισχύσεων και οι τροπολογίες 3 και 12 σχετικά με την κατάργηση της υποχρεωτικής παρακράτησης του 5 % των ενισχύσεων για τη μετατόπιση σε άλλα είδη.
<P>
Κυρίες και κύριοι, ελπίζω ότι κατ'αυτό τον τρόπο μπόρεσα να αποδείξω ότι η Επιτροπή επιθυμεί να ανταποκριθεί στις ανησυχίες που εκφράσθηκαν στο Σώμα, ενώ από την άλλη πλευρά θα ήθελα να ζητήσω την κατανόησή σας για ορισμένες τροπολογίες οι οποίες δεν μπορούν να γίνουν δεκτές από την Επιτροπή.

<SPEAKER ID=18 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφρία.

<SPEAKER ID=19 LANGUAGE="DE" NAME="Posselt">
Κύριε πρόεδρε, θα ήθελα ν'απαντήσω με συντομία στην Ιταλίδα συνάδελφο που συνέδεσε το σημαντικό αυτό θέμα με τον αλκοολισμό. Έχω τη γνώμη ότι ο αλκοολισμός αποτελεί πράγματι κίνδυνο, υπάρχει όμως λιγότερο εκεί όπου υπάρχει λογική κατανάλωση κρασιού ή μπύρας, που ν'ανταποκρίνεται στις παραδόσεις της εκάστοτε χώρας. Η δήλωση αυτή ακριβώς αποτελεί αντεπιχείρημα για κάθε συγκεντρωτισμό και ισοπέδωση στην Ευρώπη. Στη Βαυαρία η μπύρα πίνεται μετρημένα. Για το λόγο αυτό η κανάτα με την οποία πίνεται ονομάζεται και μέτρο. Θα ήθελα να προσκαλέσω τη συνάδελφο να πάμε μαζί κάποτε στη μονή Andechs όπου παρασκευάζεται μια από τις καλύτερες μπύρες της Βαυαρίας για να δει πόσο υγιεινή είναι για το σώμα και την ψυχή!
<P>
(Χειροκροτήματα)

<SPEAKER ID=20 NAME="Blot">
Η παροχή ενισχύσεων στους παραγωγούς λυκίσκου είναι αναγκαία. Πράγματι, οι αμερικανοί διαπραγματευτές ασκούν σημαντική επίδραση στην κατάσταση της διεθνούς αγοράς. Δεδομένου ότι η αγορά δεν διαθέτει φυσική ισορροπία, είναι αναγκαίο να χορηγηθεί ενίσχυση στους παραγωγούς. Εκφράζουμε τη λύπη μας για το γεγονός ότι η εν λόγω ενίσχυση είναι μέτρια σε σχέση με αυτή που θα ήταν αναγκαία για την καλύτερη αντίσταση στην αμερικανική πίεση.
<P>
Η Επιτροπή προτείνει τέσσερις τροποποιήσεις: 1) η ενίσχυση που διαφοροποιείται ανά ποικιλία ενισχύεται με κατ'αποκοπή ετήσια ενίσχυση; 2) τα μέλη των αναγνωρισμένων ομάδων παραγωγών θα έχουν τη δυνατότητα να διαθέτουν οι ίδιοι στην αγορά το σύνολο ή μέρος της παραγωγής τους χωρίς να τους επιβάλλεται ως ποινή η μείωση της καταβαλλόμενης σε αυτούς ενίσχυσης; 3) οι παραγωγοί θα έχουν τη δυνατότητα να αλλάζουν την καλλιεργούμενη ποικιλία επί μονίμου βάσεως; 4) ποσοστό 20 % της καταβαλλόμενης ενίσχυσης θα μπορεί να διατίθεται σε ειδικά μέτρα. Η ενίσχυση ορίζεται σε 450 Ecu ανά εκτάριο.
<P>
Συμφωνούμε με τις προτάσεις αυτές παρότι το ύψος της ίδιας της ενίσχυσης μας φαίνεται ανεπαρκές.
<P>
Κατά συνέπεια θα ψηφίσουμε την έκθεση, παρότι δεν μας ικανοποιεί απόλυτα.

<SPEAKER ID=21 NAME="Wibe">
 - (SV) Καταψηφίζω αυτήν την έκθεση, καθώς θεωρώ ότι η κοινή αγροτική πολιτική πρέπει να μεταρρυθμιστεί εκ βάθρων. Η σημερινή λεπτομερώς ρυθμισμένη αγροτική πολιτική είναι γραφειοκρατική, αναποτελεσματική και από πλευράς της πολιτικής της κατανομής απορριπτέα. Ελπίζω, και θα κάνω τα πάντα για να τεθεί σε ισχύ το 1999 μια δραστική μεταρρύθμιση της αγροτικής πολιτικής.
<P>
Στην πρόταση της έκθεσης που έχει υποβληθεί προτείνεται να διατεθούν 12, 5 εκατομμύρια ecu για δαπάνες στον τομέα του λυκίσκου, για το 1997. Θεωρώ ότι αυτό είναι απαράδεκτο. Θέλω να προωθήσω με σθένος εδώ στο Ευρωκοινοβούλιο ένα έργο διαμόρφωσης κοινής γνώμης για την κατάργηση του σημερινού άρρωστου συστήματος αγροτικών επιδοτήσεων.

<SPEAKER ID=22 NAME="Πρόεδρος">
Σας ευχαριστώ, κύριε Posselt. Βεβαίως η κ. Marinucci δεν ήθελε να ασκήσει πολεμική εναντίον σας ούτε εναντίον των άλλων συναδέλφων που αγαπάτε πολύ τη μπιρα.
<P>
(Τo Σώμα εγκρίνει την πρόταση ψηφίσματος)

<CHAPTER ID=4>
Πράσινη Βίβλος για την πολιτική ανταγωνισμού
<SPEAKER ID=23 NAME="Πρόεδρος">
Η ημερήσια διαταξη προβλέπει τη συζήτηση της έκθεσης της κ. Thyssen, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, (Α4-0242/97) σχετικά με την Πράσινη Βίβλο της Επιτροπής για τους κάθετους περιορισμούς στην πολιτική ανταγωνισμού της Ευρωπαϊκής Ένωσης (COM(96)0721 - C4-0053/97).

<SPEAKER ID=24 NAME="Thyssen">
Πρόεδρε, η Ευρωπαϊκή Κοινότητα υποστηρίζει την οικονομία της αγοράς στην οποία επικρατεί ελεύθερος ανταγωνισμός. Με το πρόγραμμα δράσης για την ολοκλήρωση της ενιαίας αγοράς και την καθιέρωση του Ευρώ θα εξουδετερωθεί πλήρως η λειτουργία των εθνικών μέτρων και συνόρων ως μέσα για τον παρεμποδισμό, τον περιορισμό ή τη στρέβλωση του ανταγωνισμού. Συνεχής πρόθεση της πολιτικής που ασκήθηκε έναντι των καρτέλ ήταν να μην δοθεί σε ορισμένους η δυνατότητα να στρεβλώνουν τον ανταγωνισμό, ιδιαιτέρως με τη σύναψη ορισμένων συμφωνιών μεταξύ επιχειρήσεων. Παρά το γεγονός ότι σχεδόν όλοι επιδοκιμάζουν την πολιτική που εφαρμόστηκε μέχρι σήμερα όσον αφορά τις κάθετες συμφωνίες, η ίδια στάση τηρείται και σε σχέση με την παρουσίαση του Πράσινου Βιβλίου καθώς και για το γεγονός ότι η σοβαρή ανάλυση που γίνεται ενθαρρύνει τους ενδιαφερόμενους να γνωστοποιήσουν τις θέσεις τους. Η στιγμή είναι κατάλληλη για διάφορους λόγους. Επίτροπε, και εμείς επιδοκιμάζουμε αυτό τον τρόπο εργασίας γι'αυτό και καταβάλαμε κάθε δυνατή προσπάθεια να τηρήσουμε την προθεσμία που θέσατε για να εκφράσουμε τις απόψεις μας σε σχέση με το Πράσινο Βιβλίο. Αυτό δεν έγινε μόνο με βάση ένα θεωρητικό πλαίσιο εργασίας αλλά και με βάση πολλές επαφές που έχουμε με τον τομέα καθώς και με τις άριστες σχέσεις που έχουμε με τις υπηρεσίες της Γενικής Διεύθυνσης ΙV, τις οποίες θα ήθελα για άλλη μία φορά να ευχαριστήσω.
<P>
Θα ήθελα επίσης να ευχαριστήσω τους συναδέλφους του Κοινοβουλίου για τις εποικοδομητικές επαφές που είχα πάντοτε μαζί τους. Πρόεδρε, το γεγονός ότι δεν έχουν κατατεθεί τροπολογίες οι οποίες θίγουν τα θεμέλια της έκθεσης της Οικονομικής Επιτροπής αποτελεί απόδειξη του ότι η έκθεση αυτή επιδοκιμάζεται από τη μεγάλη πλειοψηφία των μελών του Σώματος. Ελπίζω, λοιπόν, Επίτροπε, ότι θα μπορέσετε να λάβετε υπόψη σας την αιτιολογική έκθεση και το ψήφισμα που θα εγκρίνουμε αργότερα.
<P>
Ο κεντρικός άξονας της έκθεσης έχει ως εξής: κατά πρώτον, προτείνουμε να παραμείνουμε στα πλαίσια του άρθρου 85 της Συνθήκης. Ένας από τους λόγους που το κάνουμε αυτό είναι ότι αυτός είναι ο μοναδικός τρόπος για να μπορέσουμε να θέσουμε σε εφαρμογή μια συγκεκριμένη πολιτική σε σχετικά σύντομο χρονικό διάστημα.
<P>
Κατά δεύτερον, καλούμε την Επιτροπή να λάβει πολύ σοβαρά υπόψη το αίτημα που προβάλλεται από όλες τις πλευρές για την εξασφάλιση της καλύτερης δυνατής νομικής κάλυψης. Δεν πρόκειται απλώς για μια θεμιτή προσδοκία των επιχειρήσεων. Πρόκειται και για μια προϋπόθεση για τη δημιουργία ενός ευνοϊκού κλίματος επενδύσεων. Όποιος γνωρίζει την κατάσταση που επικρατεί στην αγορά, γνωρίζει καλύτερα από οποιονδήποτε άλλον ότι οι κάθετες συμφωνίες συμβαδίζουν με σημαντικές επενδύσεις σε είδος και σε σχέσεις. Το ενδιαφέρον μου για τη νομική ασφάλεια με φέρνει στο τρίτο σημείο που θα ήθελα να αναφερθώ. Η προσέγγιση του θέματος με βάση το μερίδιο της αγοράς αντιμετωπίζεται με ιδιαίτερη επιφυλακτικότητα από τους επιχειρηματικούς κύκλους. Κατά τη γνώμη μας, η άποψη αυτή στηρίζεται σε ορισμένα επιχειρήματα. Γι'αυτό και έχουμε την άποψη ότι η προσέγγιση που στηρίζεται στο μερίδιο της αγοράς μπορεί να γίνει αποδεκτή μόνο στο βαθμό που είναι απολύτως απαραίτητη για την αποτελεσματικότητα της πολιτικής. Σ'αυτά θα πρέπει να προστεθεί και η προϋπόθεση ότι η Επιτροπή θα θεσπίσει σαφείς προσανατολισμούς μετά τη διεξαγωγή διαβουλεύσεων με τους ενδιαφερόμενους τομείς. Ακόμη και τότε, η κατάσταση δημιουργεί προβλήματα όσον αφορά τις επιχειρήσεις για τις οποίες δεν υπάρχουν αξιόπιστα στατιστικά δεδομένα ή για τις οποίες είναι εξαιρετικά δύσκολο να δοθεί ένας σαφής ορισμός της αγοράς.
<P>
Κατά τέταρτον, είμαστε υπέρμαχοι μιας ολοκληρωμένης πολιτικής ιδιαιτέρως έναντι των μικρομεσαίων επιχειρήσεων. Έχουμε δηλώσει επανειλημμένα ότι δεν επαρκεί να τονίζουμε διαρκώς την ανεκτίμητη κοινωνικοοικονομική αξία των μικρομεσαίων επιχειρήσεων. Αντίθετα, αυτό θα πρέπει να ληφθεί υπόψη σε όλους τους σχετικούς πολιτικούς τομείς, πράγμα που ισχύει οπωσδήποτε για την πολιτική ανταγωνισμού. Από την άποψη αυτή υποστηρίζουμε απόλυτα την επιθυμία της Επιτροπής να τεθεί σύντομα σε εφαρμογή η νέα δήλωση που δημοσιεύθηκε τον Ιανουάριο. Επιπλέον, θα θέλαμε να καλέσουμε την Επιτροπή να εξετάσει τρία συγκεκριμένα σημεία και να αντλήσει τα κατάλληλα πολιτικά συμπεράσματα.
<P>
Κατά πρώτον, πρέπει να γίνει κατανοητό ότι οι οριζόντιες συμφωνίες μεταξύ ΜΜΕ εξυπηρετούν κυρίως την ενίσχυση της ισχύος τους και τις διευκολύνουν να επιβιώσουν κάτω από συνθήκες εντεινόμενου ανταγωνισμού.
<P>
Κατά δεύτερον, θα ήταν σκόπιμο τα ιδιαίτερα οικονομικά πλεονεκτήματα που προσφέρουν οι συμφωνίες των πρατηρίων καυσίμων και των ζυθοποιίων να είναι ανάλογες με τις υποχρεώσεις απορρόφησης.
<P>
Κατά τρίτον, το αίτημα για την αύξηση της ευελιξίας δεν επιτρέπεται να γίνει χωρίς άλλο δεκτό σε περίπτωση που, κάτω από συνθήκες ανισότητας, τα περισσότερα πλεονεκτήματα ευελιξίας που διαθέτει μία πλευρά περιορίζουν τα περιθώρια της επιτυχούς δραστηριοποίησης μιας άλλης. Αυτό θα μπορούσε να συμβεί σε περίπτωση που οι υποχρεώσεις απορρόφησης στις συμβάσεις των ζυθοποιίων θα καθορίζονταν με βάση τα είδη μπύρας και όχι με βάση τις επωνυμίες.
<P>
Πρόεδρε, Επίτροπε, ολοκληρώνω. Δεν είχαμε την πρόθεση να αναφερθούμε στις συγκεκριμένες επιλογές που προτάθηκαν, ωστόσο πρέπει να βγάλουμε ορισμένα συμπεράσματα προς την κατεύθυνση αυτή. Παράλληλα με το de minimis , με το οποίο συμφωνούμε όλοι, το Κοινοβούλιο τάσσεται υπέρ της εξακολούθησης του συστήματος των ομαδικών απαλλαγών με παράλληλη αύξηση της ευελιξίας με υπεύθυνο τρόπο και με την όσο το δυνατό μεγαλύτερη διεύρυνση του πεδίου εφαρμογής. Με το τελευταίο εννοώ ότι αυτό που επιθυμούμε είναι η εφαρμογή του συστήματος των ομαδικών απαλλαγών σε όλες τις επιχειρήσεις των ενδιαφερόμενων τομέων, ανεξαρτήτως μεριδίου αγοράς. Αυτό σημαίνει ότι πρέπει να αποφευχθεί η δημιουργία μιας γκρίζας ζώνης για τις επιχειρήσεις με μερίδιο μεταξύ 10 % και 20 % και ότι δεν πρέπει να αποκλεισθούν οι επιχειρήσεις με μερίδιο άνω του 40 %. Ωστόσο, στο βαθμό που η αύξηση της ευελιξίας προϋποθέτει ουσιαστικά την καλύτερη επίβλεψη, το μερίδιο αγοράς θα μπορούσε να χρησιμοποιηθεί αλλά μόνο ως διαδικαστικό κριτήριο διάκρισης. Δεν θέλουμε να προχωρήσουμε περισσότερο από τη δυνατότητα της απόρριψης μιας ex tunc υποψίας συμμόρφωσης.
<P>
Τέλος, Πρόεδρε, και ολοκληρώνω, υπάρχει το θέμα της επίσπευσης των διοικητικών διαδικασιών και θα ήθελα βεβαίως πάρα πολύ να γνωρίζω την αντίδραση του Επιτρόπου στο περιεχόμενο της έκθεσης. Σας ευχαριστώ, Πρόεδρε, σας ευχαριστώ κύριε Επίτροπε και θα ήθελα να ευχαριστήσω και άλλη μία φορά εσάς, Πρόεδρε, για το πρόσθετο λεπτό που μου χαρίσατε.

<SPEAKER ID=25 LANGUAGE="DE" NAME="Ettl">
Κύριε πρόεδρε, κ. επίτροπε, η κοινοτική πολιτική ανταγωνισμού στον τομέα των κάθετων περιορισμών του ανταγωνισμού, δηλαδή στην περίπτωση αποκλειστικών συμφωνιών μεταξύ παραγωγών, εμπόρων διανομής και ιδίως αποκλειστικής διανομής, αποκλειστικής αγοράς, franchising και αυτοδιανομής, αποτελεί φυσικά το σημείο αποκρυστάλλωσης μιας πραγματιστικής αλλά και κατ'αντίθεση κάπως ακαδημαϊκής θεωρίας, λέγω ενσυνείδητα ακαδημαϊκής θεωρίας, μιας ξεπερασμένης πολιτικής ανταγωνισμού.
<P>
Στη δεύτερη περίπτωση, και για τη φιλελεύθερη αυτή πρωτοβουλία δεν μπορούμε παρά να εκφράσουμε τη λύπη μας, από τη μια μεριά εξορκίζουμε μεν τις ελευθερίες της αγοράς, αποσιωπούμε όμως σκόπιμα τις πραγματικές συνθήκες της αγοράς μερικές φορές και εις βάρος των εργαζόμενων και των καταναλωτών, δεδομένου ότι βρίσκονται ως μη δικτυωμένοι επιμέρους παράγοντες κατά μεγάλο μέρος χωρίς πραγματική λαβή σε οικονομικό ανταγωνισμό με άνισα ισχυρότερους για να μην πούμε μονοπωλητές. Για το λόγο αυτόν ζητούμε για τον τομέα των κάθετων περιορισμών στον ανταγωνισμό επιπλέον του κριτηρίου της αγοραίας συμμετοχής και γενικές ρήτρες, που να διευκολύνουν ένα σφαιρικό τρόπο οικονομικής θεώρησης δικτύων διανομής.
<P>
Επισημαίνω ιδίως το πρόβλημα των ισχυρών συγκεντρώσεων στο εμπόριο τροφίμων με τις οποίες δημιουργούνται νέοι φραγμοί στην πρόσβαση στην αγορά διανομής. Λυπηρό είναι ακόμη ότι η έννοια της αγοραίας συμμετοχής της Επιτροπής στις επιλογές 3 και 4 όπως παρουσιάσθηκε για τους άμεσα θιγόμενους, αλλά και για τους εκπρόσωπους των συμφερόντων των καταναλωτών, είναι λίγο ελκυστική. Εκείνοι και εμείς φοβούνται εξ ίσου ότι ακριβώς στον τομέα των κάθετων περιορισμών στον ανταγωνισμό λόγω των προβλημάτων των δικτύων που υφίστανται τον ανταγωνισμό και δημιουργούν φραγμούς στην πρόσβαση στην αγορά, η αγοραία συμμετοχή είναι δύσκολα διαπιστώσιμη.
<P>
Η επέκταση του κανονισμού για την ομαδική διάθεση παραδείγματος χάρη την επιλεκτική διάθεση και μερική αποκλειστική προμήθεια προορίζεται να καταστήσει δυνατή στους επιχειρηματίες μια ευέλικτη διαμόρφωση των συμβάσεων. Τελειώνοντας θα ήθελα μόνο να διαπιστώσω πόσο αναγκαίος ήταν και είναι στον τομέα αυτόν από την αρχή ο κοινωνικός διάλογος προκειμένου να κινητοποιηθούν όλα τα ενδιαφερόμενα συμβαλλόμενα μέρη, όπου αυτό θα έπρεπε να γίνει κυρίως σε συμφωνία με τα συμφέροντα των καταναλωτών και τις οργανώσεις προστασίας των καταναλωτών.

<SPEAKER ID=26 LANGUAGE="SV" NAME="Carlsson">
Κύριε Πρόεδρε, μια ουσιαστική προϋπόθεση για μια αποτελεσματική ενιαία αγορά είναι η κοινή πολιτική για τον ανταγωνισμό και το απολύτως επείγον έργο της επίβλεψης που επιτελεί η Επιτροπή. Είναι επίσης σημαντικό να ενσωματώνουν καλύτερα τα κράτη μέλη, κατά την διαμόρφωση εθνικής νομοθεσίας για τον ανταγωνισμό, το κοινοτικό δίκαιο. Ωστόσο το καθήκον της Επιτροπής είναι επίσης το να φροντίζει ώστε να έχουμε τα καλύτερα εργαλεία για την πολιτική για τον ανταγωνισμό. Τώρα που η αναθεώρηση είναι επίκαιρη, θέλω να προβάλω την σημασία που έχει να είναι το κοινοτικό δίκαιο αρκετά ευέλικτο, ώστε να είναι δυνατή μια, σε λογικό βαθμό, εθνική προσαρμογή για την μεγαλύτερη δυνατή κοινή σταθερή βάση. Γι&#x02BC;αυτό είμαι μεταξύ άλλων επιφυλακτικός απέναντι στα ακριβή όρια των ποσοστών αγοράς, καθώς αυτά μπορούν να έχουν διαφορετικές, από πλευράς ανταγωνισμού, επιπτώσεις σε διαφορετικά μεγάλες χώρες.
<P>
Κατά την περίοδο 1991-1994, επί συντηρητικής διακυβέρνησης της Σουηδίας, εισήχθη ένα σχεδόν ακριβές αντίγραφο της νομοθεσίας για τον ανταγωνισμό της ΕΕ, με μία προσθήκη περί ομαδικής εξαίρεσης αλυσίδων. Η Πράσινη Βίβλος της Επιτροπής μας δίνει επίσης μια θαυμάσια ευκαιρία να αναθεωρήσουμε τις ομαδικές εξαιρέσεις και να τους δώσουμε ίσως έναν νέο ορισμό ή μια νέα έκταση. Πρέπει να είναι δυνατή η εθελοντική συνεργασία για μικρές και μεσαίες επιχειρήσεις. Για να επιτηρηθούν αυτές οι συνεργασίες πρέπει να εστιάσουμε στις επιπτώσεις που έχει αυτή η συνεργασία στην αγορά, συνεχίζοντας φυσικά την καταχώρηση στην μαύρη λίστα της εξαναγκαστικής συνεργασίας στις τιμές και την κατανομή της αγοράς.
<P>
Οι κάθετες συμφωνίες έχουν συχνά τον χαρακτήρα μιας μακροπρόθεσμης σύμπραξης για την διαχείρηση, την χρηματοδότηση και την εκπαίδευση. Γι&#x02BC;αυτό μπορεί να είναι καλές και μια σχεδόν απαραίτητη στήριξη για πολλούς νέους επιχειρηματίες οι οποίοι δεν θα μπορούσαν αλλιώς να ξεκινήσουν την δική τους επιχείρηση. Σε πολλές περιπτώσεις αυτές οι μορφές επιχειρήσεων μπορεί να καταστήσουν δυνατή την αύξηση του ανταγωνισμού και την πολυμορφία στην αγορά.
<P>
Η Πράσινη Βίβλος είναι ένα ευπρόσδεκτο έγγραφο όταν χρειάζεται να δημιουργηθεί ένας προσαρμοσμένος στην πραγματικότητα και σύγχρονος κανονισμός. Η διανομή τροποποιείται με τους νέους τρόπους ζωής και, πέραν των άλλων, μέσω της τεχνολογίας της πληροφόρησης η οποία δεν επιφέρει μόνον νέους οδούς πληροφόρησης, αλλά επίσης νέα εμπορικά πρότυπα.
<P>
Ο εκσυγχρονισμένος κανονισμός - δεν πρόκειται φυσικά για κάτι νέο, αλλά για μια αναθεώρηση σε κάτι που είχε επί μακρόν πολύ επιτυχία σε μεγάλο βαθμό - πρέπει να είναι κατανοητός και να αποσκοπεί στην ανταγωνιστική ουδετερότητα, την νομική ασφάλεια καθώς επίσης και να επιτρέπει την συνέχιση της ανάπτυξης και αποδοτικότητας της διανομής.
<P>
Η κ. Thyssen εξεπόνησε ένα θαυμάσιο έργο - στην πραγματικότητα δεν υπάρχουν πολλά να προσθέσω. Θέλω όμως να αδράξω την ευκαιρία και να επιστήσω την προσοχή του Επιτρόπου σε πολλούς άλλους από αυτούς τους περιορισμούς του ανταγωνισμού στο εμπόριο, π.χ. ότι αναπτύσσονται τώρα απαγορεύσεις κατά των υπεραγορών, αλλά επίσης ότι πολλές χώρες χρησιμοποιούν το μονοπώλιο τους στον σχεδιασμό της αγοράς για να μειώσουν ακριβώς και να εμποδίσουν την ανάδυση ενός αυξημένου ανταγωνισμού στα κανάλια της διανομής.

<SPEAKER ID=27 LANGUAGE="DE" NAME="Wolf">
Κύριε πρόεδρε, αγαπητοί συνάδελφοι, υπάρχουν στην κοινοβουλευτική ζωή προφανώς και συναντήσεις τρίτου τύπου, δηλαδή το ότι οι Πράσινοι και οι Σοσιαλιστές υποστηρίζουν από κοινού την πραγματική ελευθερία στην αγορά και οι φιλελεύθεροι λένε με φιλελεύθερα επιχειρήματα: Αντε, ας την αφήσουμε καλύτερα να λειτουργεί, εάν υπάρχουν πραγματικές δομές ισχύος ολιγοπωλιακής φύσης, τότε αυτό έτσι γίνεται. Δεν μπορούμε να κάνουμε τίποτα. Τότε καλύτερα να μην κάνουμε τίποτα.
<P>
Γι αυτό ακριβώς πρόκειται. Πρέπει να επιτύχουμε με ευέλικτες ρυθμίσεις - μηχανικοί αριθμοί δε βοηθούν εδώ, γιατί παραβιάζονται - πρώτον την ενίσχυση της θέσης των καταναλωτών στην αγορά και δεύτερον τη μεταχείριση του πολυσχιδούς πλέγματος κάθετης συγκέντρωσης και συμμετοχής κατά τρόπο που να είναι παρόλα ταύτα δυνατός ο θεμιτός ανταγωνισμός. Προς τούτο χρειαζόμαστε ρυθμίσεις με ευέλικτη μορφή. Στο μέτρο αυτό μπορούμε να υποστηρίξουμε την τροπολογία που εξήγησε εδώ ο κ. Ettl.

<SPEAKER ID=28 LANGUAGE="NL" NAME="Blokland">
Κύριε Πρόεδρε, στο φάκελο για τους κάθετους περιορισμούς στην πολιτική ανταγωνισμού υπάρχει ένας ανταγωνισμός όσον αφορά την προτεραιότητα μεταξύ των αρχών της νομικής ασφάλειας, της αποτελεσματικότητας και της ευελιξίας.
<P>
Στον τομέα της διανομής, οι μικρομεσαίες επιχειρήσεις έχουν ένα ιδιαίτερο χαρακτήρα. Η υπερβολική απελευθέρωση της αγοράς πλήττει σύντομα τις μικροεπιχειρήσεις. Από την άλλη πλευρά, δεν θα ήταν καλό να υπάρχουν υπερβολικά περιθώρια για τη σύναψη κάθετων συμφωνιών, γιατί στην περίπτωση αυτή οι μικροεπιχειρήσεις θα μπορούσαν να καταστούν πιόνια στο παιχνίδι που κατευθύνουν οι μεγάλοι προμηθευτές και παραγωγοί.
<P>
Αυτό που έχει ιδιαίτερη σημασία για τις μικρομεσαίες επιχειρήσεις είναι η νομική ασφάλεια. Η Γενική Διεύθυνση IV της Επιτροπής οφείλει να φανεί αντάξια των καθηκόντων της. Στην περίπτωση αυτή η πολιτική ανταγωνισμού προάγει τις επενδύσεις και τη δημιουργία απασχόλησης χωρίς να θίγει τον καταναλωτή.
<P>
Στο σημείο αυτό, μία προσέγγιση που στηρίζεται αποκλειστικά στο μερίδιο της αγοράς είναι λιγότερο αποτελεσματική. Το μέγεθος της αγοράς που πρέπει να ληφθεί υπόψη διαφέρει ανά περίπτωση. Για το λόγο αυτό θα πρέπει να χρησιμοποιούνται σαφή κριτήρια. Η πρόταση του εισηγητή για την καθιέρωση ενός ορίου διασαφηνίζει την κατάσταση για τις μικρομεσαίες επιχειρήσεις και διασφαλίζει ταυτόχρονα την τήρηση των όρων ανταγωνισμού. Παράλληλα, διευκολύνει τη σύσταση οριζόντιων δικτύων τα οποία εξυπηρετούν την καλή λειτουργία ενός ανταγωνιστικού τομέα διανομής.
<P>
Έχω ένα ερώτημα που θα ήθελα να υποβάλω στον Επίτροπο Van Miert και που αφορά την άποψή του όσον αφορά τη νομοθεσία για τη χωροταξία και τις ώρες λειτουργίας. Σύμφωνα με το Πράσινο Βιβλίο, πρόκειται για όρια προσχώρησης. Κατά την άποψή μου, πρέπει να διατηρηθεί η δυνατότητα θέσπισης κανόνων σε εθνικό, περιφερειακό ή τοπικό επίπεδο. Οι κοινωνικές και θρησκευτικές παραδόσεις ορισμένων κοινοτήτων δικαιολογούν την άσκηση μιας πολιτικής η οποία επιτρέπει, για παράδειγμα, να διατηρούνται κλειστά τα καταστήματα την Κυριακή. Η ανάπαυση, η δυνατότητα περισυλλογής και η ψυχαγωγία συγκαταλέγονται στις βασικές ανάγκες ενός ανθρώπου. Δεν είναι λοιπόν δυνατό να χαρακτηρίζουμε ως εμπόδια για την προσχώρηση νομοθετικούς κανόνες οι οποίοι προσφέρουν αυτές τις δυνατότητες. Είμαι περίεργος να μάθω κατά πόσον ο Επίτροπος Van Miert μπορεί να ενσωματώσει στην προσέγγισή του την άποψη αυτή.
<P>
Τέλος, θα ήθελα να εκφράσω την υποστήριξή μου προς τις διορθωτικές τροπολογίες του εισηγητή.

<SPEAKER ID=29 LANGUAGE="FR" NAME="Blot">
Κύριε Πρόεδρε, αγαπητοί μου συνάδελφοι, η έκθεση της κ. Thyssen αποτελεί συνέχεια του Πράσινου Βιβλίου της Επιτροπής σχετικά με την πολιτική ανταγωνισμού της Κοινότητας και τους κάθετους περιορισμούς.
<P>
Το θέμα αυτό αφορά ιδιαίτερα, όπως επισημαίνεται εξάλλου στην παράγραφο 13 της έκθεσης, τις συμβάσεις προμήθειας ζύθου και τις συμβάσεις των πρατηρίων βενζίνης που μέχρι σήμερα χαίρουν καθεστώτος απαλλαγών.
<P>
Ο κανονισμός 1984-83 προέβλεπε, στις εξαιρέσεις ανά κατηγορία, όσον αφορά τις συμφωνίες αποκλειστικών αγορών, ειδικές διατάξεις για τους δύο αυτούς τομείς. Είναι γνωστό, ότι στις δύο αυτές περιπτώσεις, ο προμηθευτής παρέχει στον μεταπωλητή ορισμένα οικονομικά ή χρηματοοικονομικά πλεονεκτήματα και ο εισηγητής ζητεί να υπάρξει ισορροπία, κατά κάποιο τρόπο, μεταξύ των πλεονεκτημάτων που παρέχονται και των συμφερόντων των άλλων εταίρων.
<P>
Φαίνεται, λοιπόν, ότι οι συμβάσεις αυτές είναι αναγκαίες για την εύρυθμη λειτουργία των οικονομικών αυτών τομέων και ότι, εξάλλου η ακρίβεια του νομικού πλαισίου αποτελεί προφανώς απαραίτητη προϋπόθεση ώστε οι επιχειρηματίες να μπορούν να δραστηριοποιούνται σε καλές συνθήκες.
<P>
Ο κανονισμός δεν καθορίζει τα προβλεπόμενα πλεονεκτήματα και ο εισηγητής περιορίζεται συνεπώς να ζητήσει την εξισορρόπησή τους, όμως το κείμενο δεν είναι εχθρικό όσον αφορά τις τομεακές εξαιρέσεις στους κανόνες που αφορούν τα μερίδια της αγοράς.
<P>
Εξάλλου, είναι βέβαιο, ότ η βίαιη εφαρμογή ενός κριτηρίου μέρους της αγοράς δεν θα ανταποκρίνεται στην πραγματική φύση της αγοράς, από την άποψη της διάρθρωσής της. Για το λόγο αυτό η τροπολογία 2 που πρότεινε η κ. Thyssen, είναι κατά τη γνώμη μου ευπρόσδεκτη προκειμένου να ενισχυθεί η πτυχή αυτή της έκθεσης, καθώς και η τροπολογία 4 που αναφέρεται στις περιπτώσεις 1 και 2 και η τροπολογία 7.
<P>
Σε γενικές γραμμές, συμφωνούμε με τις γενικές κατευθύνσεις της έκθεσης την οποία και θα ψηφίσουμε.

<SPEAKER ID=30 LANGUAGE="DE" NAME="Lukas">
Κύριε πρόεδρε, αξιότιμοι συνάδελφοι, στη σαφέστατη αυτή έκθεση δεν μπορεί να προστεθεί πράγματι τίποτε. Θα ήθελα όμως να εξετάσω μόνον ένα ζήτημα που έθιξε ήδη και ο κ. Blokland. Η εισηγήτρια επικρίνει δικαίως το ότι τα ωράρια λειτουργίας και τα χωροταξικά μέτρα στην Πράσινη Βίβλο χαρακτηρίζονται φραγμοί στην πρόσβαση. Το περιθώριο για περιφερειακές πολιτικές επιλογές πρέπει να διατηρηθεί εδώ πάση θυσία. Η σύγκριση στην έκθεση του Ιδρύματος McKinsey-Global-Institute με τις εξελίξεις στις ΗΠΑ δεν είναι πειστική στη συνάρτηση αυτήν. Οι αμερικανικές συνθήκες δεν είναι μεταβιβάσιμες στις συχνά αναπτυγμένες δια μέσω αιώνων διαρθρώσεις ορισμένων ευρωπαϊκών κρατών. Οι προσπάθειες για φιλελεύθερα ωράρια λειτουργίας έδειξαν μερικές φορές ότι ούτε οι επιχειρηματίες ούτε οι εργαζόμενοι ούτε οι καταναλωτές θέλησαν να εγκαταλείψουν παραδόσεις και ότι δε σημειώθηκε απολύτως καμία αύξηση των πωλήσεων και ακόμη λιγότερο δημιουργήθηκαν νέες θέσεις εργασίας.
<P>
Τυχόν περιορισμός του δικαιώματος επιλογής του τόπου εγκατάστασης επιχειρήσεων για περιβαλλοντικούς λόγους αποτελεί σημαντικό συστατικό στοιχείο της δημοτικής πολιτικής και θα πρέπει να χρησιμεύσει στη διατήρηση του προφίλ των αρμονικά αναπτυγμένων πόλεων. Η δημιουργία νέων υπεραγορών στην περιφέρεια μικρότερων πόλεων συνετέλεσε συχνά στο ότι παράλληλα με τη δημιουργία νέων θέσεων εργασίας στις παρυφές της πόλης άρχισε ο μαρασμός της ζωής στο κέντρο της και η μείωση θέσεων εργασίας στο city. Για το λόγο αυτό φαίνεται λογικό το δικαίωμα συναπόφασης των εμπόρων παραδείγματος χάρη μέσω του εκλεγμένου δημοτικού συμβουλίου στις πόλεις για τον καταμερισμό των νέων τόπων εγκατάστασης υπεραγορών και δεν είναι δυνατό να χαρακτηρίζεται φραγμός στην πρόσβαση.

<SPEAKER ID=31 NAME="Van Miert">
Σας ευχαριστώ κύριε Πρόεδρε, κατ'αρχάς θα ήθελα να ευχαριστήσω θερμά την κ. Thyssen και να τη συγχαρώ για την έκθεση που εκπόνησε, καθώς και όλους εκείνους που συνεργάστηκαν για την κατάρτισή της δεδομένου ότι είναι φανερό ότι το θέμα αντιμετωπίστηκε και εξετάστηκε με ιδιαίτερη σοβαρότητα. Παράλληλα με τις σχέσεις που υπάρχουν μεταξύ Επιτροπής και Κοινοβουλίου, συνιστά διανοητική απόλαυση να μπορούμε να συνεργαστούμε κατ'αυτό τον τρόπο και να συζητάμε για περίπλοκες αλλά ιδιαίτερα σημαντικές υποθέσεις που αφορούν ένα σημαντικό μέρος της οικονομικής ζωής μας. Γι'αυτό θα ήθελα να ευχαριστήσω ιδιαιτέρως την κ. Thyssen και για τα καλά της σχόλια για τις υπηρεσίες μας. Αυτό με χαροποιεί ιδιαιτέρως δεδομένου ότι δεν συμβαίνει πολλές φορές.
<P>
Ίσως να ήταν σκόπιμο να πω κατ'αρχάς κάτι που αφορά μια μικρή πρόταση του Πράσινου Βιβλίου η οποία έχει παραποιηθεί κάπως και που αφορά τις ώρες λειτουργίας και όλα όσα σχετίζονται με το θέμα αυτό. Η Επιτροπή δεν έχει την πρόθεση να ασχοληθεί με το θέμα. Πρόκειται για υποθέσεις που ρυθμίζονται σε εθνικό επίπεδο. Εμείς διαπιστώσαμε απλώς μια τάση που παρατηρείται σε ορισμένα κράτη μέλη και την επιδοκιμάσαμε. Ταυτόχρονα όμως, και αυτό αναφέρεται στο Πράσινο Βιβλίο, δηλώσαμε ότι αυτού του είδους οι τάσεις δεν επιτρέπεται να αποβούν σε βάρος άλλων θεμάτων όπως είναι για παράδειγμα τα κοινωνικά. Συνεπώς, η διατύπωση της πρότασης είναι ολοκληρωμένη και θα ήθελα να σας παρακαλέσω να τη διαβάσετε με αυτό τον τρόπο και να μην αφαιρείτε από τα συμφραζόμενα μία μόνο πτυχή.
<P>
Έρχομαι τώρα στην ουσία του θέματος. Πρόκειται πραγματικά για ένα πάρα πολύ σημαντικό θέμα επειδή συζητάμε για πολλές εκατοντάδες χιλιάδες, ίσως και για εκατομμύρια θέσεις εργασίας στην Ευρωπαϊκή Ένωση. Αναφερόμαστε στον τομέα της διανομής, που αφορά όλους και το θέμα σχετίζεται με τους κανόνες συμπεριφοράς στον τομέα; με αυτό που επιτρέπεται και αυτό που δεν επιτρέπεται. Με περιπτώσεις που ορισμένοι εκμεταλλεύονται τη θέση ισχύος που κατέχουν σε βάρος κυρίως μικρότερων επιχειρήσεων και σε περιπτώσεις που αυτό δεν συμβαίνει. Αυτό είναι το θέμα. Δεν θα υπεισέλθω περισσότερο στην ουσία της προβληματικής, θα ήθελα όμως να αναφέρω ότι οι κάθετες συμφωνίες μπορούν να χρησιμοποιηθούν τόσο για την προαγωγή όσο και για τη στρέβλωση του ανταγωνισμού, αναλόγως με το πλαίσιο στο οποίο συνάπτονται. Όμως, θα ήθελα να αναφερθώ ιδιαιτέρως σε ορισμένες παρατηρήσεις οι οποίες περιλαμβάνονται στην έκθεση, εκφράζοντας κατ'αρχάς την ικανοποίησή μου για το γεγονός ότι, όπως αποδείχθηκε μόλις πριν από λίγο για άλλη μία φορά από τις παρεμβάσεις, στην ουσία όλοι όσοι ασχολήθηκαν με το θέμα συμφωνούν με το πλαίσιο ανάλυσης του Πράσινου Βιβλίου και επικροτούν το γεγονός ότι η Επιτροπή επιθυμεί να τηρήσει κριτική στάση επί του θέματος, με αποτέλεσμα να ζητεί να πληροφορηθεί την άποψη όλων όσων σχετίζονται με την υπόθεση αυτή, έτσι ώστε να μπορέσουμε να καταλήξουμε από κοινού σε συγκεκριμένα συμπεράσματα μετά από μία μακρά αλλά εμπεριστατωμένη συζήτηση. Είναι φυσικό ότι ορισμένα από τα συμπεράσματα αυτά θα είναι επίμαχα, αυτό δεν είναι δυνατό να αποφευχθεί, αυτό που θέλουμε όμως είναι οι τροποποιημένοι κανόνες με βάση το άρθρο 85 - και αυτό τόνισε μόλις πριν από λίγο η κ. Thyssen δεδομένου ότι πρέπει να ενεργούμε στο πλαίσιο της Συνθήκης - να ανταποκρίνονται στην πραγματικότητα της αγοράς. Το λέω αυτό επειδή μία από τις κριτικές που ασκήθηκε ορθώς στη σημερινή πολιτική είναι ότι εδώ και περισσότερο από τριάντα χρόνια ο χαρακτήρας της ήταν κάπως νομικιστικός. Αυτό που λεγόταν ήταν ότι οι υποθέσεις εξετάζονται περισσότερο με βάση κείμενα χωρίς να λαμβάνεται υπόψη η κατάσταση που επικρατεί πραγματικά στην αγορά. Θέλουμε λοιπόν να ενεργήσουμε με καλύτερο τρόπο. Από την άποψη αυτή θα ήθελα να εκφράσω την επιδοκιμασία μου με τα όσα αναφέρονται στο σημείο 2 της πρότασης ψηφίσματος που αφορούν συγκεκριμένα την εφαρμογή του άρθρου 85. Αυτό που κάπως με ενοχλεί, κυρία εισηγήτρια, είναι ότι στο σημείο 15, όπως νομίζω, γίνεται ένας υπαινιγμός ότι όλες οι κάθετες συμφωνίες θα πρέπει να εξαιρεθούν από το πλαίσιο του άρθρου 85. Επιτρέψτε μου να σας παρακαλέσω να εξετάσετε άλλη μία φορά τα κείμενα αυτά, δεδομένου ότι διαβάζοντάς τα έχω την εντύπωση ότι υπάρχει μία μικρή αντίφαση. Αυτή είναι απλώς μία παρατήρηση που θα ήθελα να κάνω. Είναι αλήθεια ότι μπορεί να χαραχθεί μία νέα πολιτική και να εφαρμοσθεί με βάση το άρθρο 85 παράγραφος 1 στην περίπτωση των κάθετων συμφωνιών, εκτός άλλων με μία μετατόπιση, το είπα ήδη, από μία περισσότερο νομική σε μία περισσότερο οικονομική προσέγγιση. Λόγω του περιορισμένου χρόνου που έχω στη διάθεσή μου θα ήθελα να αναφερθώ σε ένα από τα κατά πάσα πιθανότητα σημαντικότερα σημεία που εξετάζονται στα πλαίσια του όλου θέματος. Όλοι είναι υπέρμαχοι της αύξησης της ευελιξίας και του περιορισμού της γραφειοκρατίας. Και εμείς το θέλουμε αυτό και επιθυμούμε να συγκεντρώσουμε τις προσπάθειές μας στις σημαντικότερες περιπτώσεις προσφέροντας ταυτόχρονα νομική ασφάλεια. Αυτός είναι και ο λόγος που, όπως πιστεύω, η διατήρηση της δυνατότητας ομαδικών εξαιρέσεων είναι μια πάρα πολύ καλή τεχνική για την προώθηση της κατάστασης και, όπως αντιλαμβάνομαι, αυτή είναι και η επιθυμία του Κοινοβουλίου. Θα καταβάλουμε κάθε δυνατή προσπάθεια να διατηρήσουμε το μέσο αυτό. Ωστόσο, στην περίπτωση αυτή δημιουργείται το ερώτημα από ποιο σημείο και μετά μία κάθετη συμφωνία απειλεί να διαταράξει τη λειτουργία της αγοράς και του ανταγωνισμού. Πιστεύω ότι είναι κάπως αυθαίρετο να τεθεί ένα συγκεκριμένο όριο, αυτό όμως πρέπει να γίνει. Ωστόσο, δεν μπορούμε να υποθέσουμε, και επί του σημείου αυτού οι απόψεις μας διαφέρουν, ότι όλες οι περιπτώσεις εμπίπτουν στις ομαδικές εξαιρέσεις. Για παράδειγμα, πιστεύουμε ότι αυτό συμβαίνει σε περίπτωση που κάποιος διαθέτει ένα μερίδιο αγοράς της τάξης του 40 %, ποσοστό ιδιαίτερα υψηλό - άλλωστε ποιος κατέχει ένα μερίδιο αγοράς 40 %; Δεν υπάρχουν πολλές επιχειρήσεις που είναι τόσο μεγάλες, έτσι ώστε να είναι απαραίτητο να εξετάζεται μεμονωμένα η κάθε περίπτωση και μάλιστα όσο το δυνατόν συντομότερα - επ'αυτού συμφωνούμε - αλλά επί του σημείου αυτού πρέπει να τηρείται στάση επαγρύπνησης. Αυτή είναι και η πρόθεσή μας.
<P>
Το πρόβλημα που αντιμετωπίζουμε υιοθετώντας την αρχή αυτή - και γνωρίζω ότι επ'αυτού οι απόψεις διαφέρουν - είναι πως μπορούμε ταυτόχρονα να προσφέρουμε επαρκή νομική ασφάλεια. Γνωρίζω ότι επί του σημείου αυτού υπάρχει μια κάποια αντίφαση. Πρέπει όμως να επιλέξουμε την άσκηση μιας αποτελεσματικής πολιτικής η οποία μας επιτρέπει να δρούμε με αποτελεσματικό τρόπο κυρίως στις περιπτώσεις που απειλούνται μικρότερες επιχειρήσεις και να μην εφαρμόζουμε μία περίπλοκη διαδικασία για να άρουμε το πλεονέκτημα της ομαδικής εξαίρεσης. Αυτός είναι και ο λόγος που, μέχρι νεωτέρων, έχω την τάση να πιστεύω ότι, ενώ για τις περιπτώσεις μεγάλων επιχειρήσεων που καταλαμβάνουν ένα σημαντικό μερίδιο της αγοράς καθορίσαμε ως ενδεικτικό ποσοστό το 40 % λόγω του ότι αυτό ήταν απαραίτητο, είναι πραγματικά αναγκαίο να εξετάσουμε περαιτέρω την κατάσταση.
<P>
Στη συνέχεια όμως, και συμφωνώ μαζί σας κυρία, ελπίζω ότι θα μπορέσουμε να το κάνουμε αυτό με αποτελεσματικό και ταχύ τρόπο και θα ήθελα όπως και εσείς να τονίσω ότι για το σκοπό αυτό χρειαζόμαστε περισσότερους ανθρώπους. Δεν είναι δυνατό να βρισκόμαστε αντιμέτωποι με μία ταχέως αναπτυσσόμενη πολιτική ανταγωνισμού σε όλους τους τομείς και να συνεχίσουμε το έργο αυτό με τον ίδιο αριθμό ανθρώπων. Αυτό δεν γίνεται. Εκτιμώ ιδιαιτέρως που συνεκτιμήσατε το σημείο αυτό στην έκθεσή σας. Ελπίζω ότι η Επιτροπή Προϋπολογισμών του Κοινοβουλίου θα το μελετήσει με σοβαρότητα και θα αντλήσει τα κατάλληλα συμπεράσματα.
<P>
Πιστεύω ότι έχω υπερβεί κατά πολύ το χρόνο που είχα στη διάθεσή μου. Λυπούμαι πραγματικά γιατί η κ. Thyssen έθιξε πολλές άλλες πτυχές στην έκθεσή της και ορθώς και θα ήθελα να προτείνω να συνεχίσουμε το διάλογο με εσάς και τα μέλη της Επιτροπής τα οποία ενδιαφέρονται ιδιαιτέρως για το θέμα. Αυτό αφορά βεβαίως το σημείο που έχετε συμπεριλάβει στην έκθεσή σας για τη συνέχεια της συζήτησης προκειμένου να ενημερωθείτε ποια θα είναι τα συμπεράσματα και ποιες είναι οι αντιδράσεις που λάβαμε ήδη. Είμαι στη διάθεσή σας, μετά τις θερινές διακοπές, να προσέλθω στην επιτροπή τη στιγμή που το επιθυμείτε για να συζητήσουμε περαιτέρω τα θέματα αυτά. Θα ήθελα για άλλη μια φορά να σας ευχαριστήσω και να σας συγχαρώ.

<SPEAKER ID=32 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.

<SPEAKER ID=33 NAME="Kirsten Jensen">
Οι δανοί σοσιαλοδημοκράτες ψήφισαν σήμερα υπέρ της έκθεσης της κ. Thyssen, αλλά κατά ορισμένων μερών της έκθεσης αυτής. Η πολιτική ανταγωνισμού της ΕΕ έχει ως στόχο των προώθηση του ανταγωνισμού και της ολοκλήρωσης της αγοράς. Οι κάθετοι περιορισμοί μπορούν να επηρεάσουν τα δύο αυτά σημεία τόσο θετικά όσο και αρνητικά. Οι δανοί σοσιαλοδημοκράτες τάσσονται κατά μιας γενικής απαλλαγής ομάδων από την επιλεκτική διανομή όσον αφορά την εφαρμογή των κανόνων ανταγωνισμού. Συνεπώς, ψηφίζουμε κατά του σημείου 12 της έκθεσης.
<P>
Οι δανοί σοσιαλοδημοκράτες δεν θα εγκωμιάσουν την Επιτροπή για τη λύση Ι που προτείνει στο Πράσινο Βιβλίο. Δεν κρίνουμε ότι η λύση αυτή ανταποκρίνεται επαρκώς στην κριτική που ασκήθηκε κατά της ισχύουσας ρύθμισης για τους κάθετους περιορισμούς. Στο σημείο 14 της έκθεσης εγκωμιάζεται η Επιτροπή για την λύση Ι που προτείνει. Συνεπώς, ψηφίζουμε κατά του σημείου αυτού. Οι δανοί σοσιαλοδημοκράτες τάσσονται κατά της καθιέρωσης ενός κριτηρίου που να βασίζεται σε μερίδια της αγοράς για την αξιολόγηση του κατά πόσο η απαλλαγή από την εφαρμογή των κανόνων ανταγωνισμού είναι σωστή. Ο συνυπολογισμός των μεριδίων της αγοράς αποτελεί αβέβαιη μέθοδο, επειδή το αποτέλεσμα θα είναι διαφορετικό, ανεξάρτητα από τον τρόπο χρησιμοποίησης της μεθόδου.

<SPEAKER ID=34 NAME="Lindqvist">
 - (SV) Η Πράσινη Βίβλος της Επιτροπής είναι ένα υπόβαθρο συζήτησης που σκιαγραφεί διάφορες εναλλακτικές δυνατότητες. Η τελική πρόταση πρέπει να περιέχει κανόνες που καθιστούν δυνατή την συνέχιση της δραστηριότητας για αλυσσίδες καταστημάτων τροφίμων, όπως η ICA, χωρίς επιδεινώσεις.
<P>
Το Σώμα εγκρίνει την πρόταση ψηφίσματος)

<CHAPTER ID=5>
Συμμετοχή της Ρουμανίας, της Τσεχικής
Δημοκρατίας και της Ουγγαρίας στα προγράμματα 
κατάρτισης, νεολαίας και εκπαίδευσης
<SPEAKER ID=35 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. Leperre-Verrier, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης (Α4-0247/97) σχετικά με τις προτάσειςαπόφασηςόσον αφορά
<P>
Ι.τη θέση της Κοινότητας στο πλαίσιο του Συμβουλίου Σύνδεσης για τη συμμετοχή της Ρουμανίας στα κοινοτικά προγράμματα στους τομείς της κατάρτισης, της νεολαίας και της εκπαίδευσης (COM(97)0014 - C4-0161/97-97/0021(CNS))ΙΙ τη θέση της Κοινότητας στο πλαίσιο του Συμβουλίου Σύνδεσης για τη συμμετοχή της Τσεχικής Δημοκρατίας στα κοινοτικά προγράμματα στους τομείς της κατάρτισης, της νεολαίας και της εκπαίδευσης (COM(97)0013 - C40162/97-97/0024(CNS))
<P>
ΙΙΙ.τη θέση της Κοινότητας στο πλαίσιο του Συμβουλίου Σύνδεσης για τη συμμετοχή της Ουγγαρίας στα κοινοτικά προγράμματα στους τομείς της κατάρτισης, της νεολαίας και της εκαπαίδευσης (COM(97)0012 - C4-0163/97-97/0018(CNS)).
<SPEAKER ID=36 NAME="Leperre-Verrier">
Κύριε Πρόεδρε, κύριε Επίτροπε, αγαπητοί μου συνάδελφοι, η παρούσα περίοδος συνόδου αφιερώθηκε σε μεγάλο βαθμό στο πρόβλημα της διεύρυνσης. Ολοκληρώνουμε σήμερα το πρωί με μία πιο πρακτική άσκηση, δεδομένου ότι πρόκειται για τη γνωμοδότηση του Κοινοβουλίου μας σχετικά με τη συμμετοχή ορισμένων ΧΚΑΕ και συγκεκριμένα της Ουγγαρίας, της Τσεχικής Δημοκρατίας και της Ρουμανίας στα κοινοτικά προγράμματα στους τομείς της κατάρτισης, της εκπαίδευσης και της νεότητας.
<P>
Στο πλαίσιο της προενταξιακής στρατηγικής, πρόκειται συνεπώς για ένα πρώτο βήμα, ίσως όχι ασήμαντο, αλλά υψηλής συμβολικότητας μιας διακηρυγμένης βούλησης ανοίγματος. Πράγματι, έπειτα από την υπογραφή κατά τη διάρκεια του 1996 των πρόσθετων πρωτοκόλλων με 5 ΕΚΑΧ, τα Συμβούλια Σύνδεσης καθόρισαν τους όρους συμμετοχής των χωρών αυτών στα κοινοτικά προγράμματα. Εξέφρασαν τη βούληση το τρίπτυχο «εκπαίδευση, νεότητα, κατάρτιση» να γίνει ο πρώτος κρίκος αλυσίδας κοινών δράσεων.
<P>
Δεν μπορούμε παρά να εκφράσουμε την ικανοποίησή μας, διότι η εκπαίδευση και η κατάρτιση αποτελούν ουσιώδη στοιχεία στην προσέγγιση των λαών. Εξάλλου, ανταλλαγές στον τομέα αυτό πραγματοποιούνται ήδη δεδομένου ότι τα τρία σχετικά προγράμματα μπορούν και υποστηρίζουν δράσεις στις οποίες εντάσσονται χώρες της Κεντρικής και Ανατολικής Ευρώπης. Επίσης, το πρόγραμμα Tempus, που θεσπίστηκε το 1990 στο πλαίσιο του προγράμματος Phare, έθεσε τις βάσεις συνεργασίας στον τομέα της τριτοβάθμιας εκπαίδευσης.
<P>
Σύμφωνα με την εν λόγω συμφωνία, η Ουγγαρία, η Τσεχική Δημοκρατία και η Ρουμανία θα μπορούν να συμμετέχουν στο σύνολο των δράσεων που εμπίπτουν στο πλαίσιο των τριών προγραμμάτων. Ωστόσο, προκειμένου οι προτεινόμενες δράσεις να είναι επιλέξιμες θα πρέπει να αφορούν ένα ελάχιστο αριθμό εταίρων της Ευρωπαϊκής Ένωσης.
<P>
Εξάλλου, εφόσον οι τρεις αυτές χώρες συνδεθούν σε συνέχεια της συμμετοχής στους στο πρόγραμμα, εναπόκειται σ'αυτές να συστήσουν τις αναγκαίες εθνικές δομές για τη συμμετοχή τους. Στο οικονομικό επίπεδο, οι ενδιαφερόμενες χώρες καλούνται να συμβάλουν στον προϋπολογισμό των προγραμμάτων αυτών (οι αναγκαίες πιστώσεις της χρήσης 1997 έχουν ήδη δεσμευθεί) τους έχει προσφερθεί όμως η δυνατότητα να χρησιμοποιήσουν κατ'ανώτατο ποσοστό 10 % την προικοδότηση του προγράμματος Phare. Τέλος, να επισημανθεί ότι το ποσό των ενισχύσεων που χορηγούνται στις εν λόγω χώρες δεν θα πρέπει να υπερβαίνει το επίπεδο της δικής τους χρηματοοικονομικής συμμετοχής.
<P>
Πρόκειται, συνεπώς, για σαφή συμφωνία συμμετοχής που έχει συναφθεί μεταξύ εταίρων και όχι για μία σύμβαση παροχής βοήθειας. Το στοιχείο αυτό είναι σημαντικό, διότι οι ΧΚΑΕ πολλές φορές έχουν την αίσθηση ότι βρίσκονται σε κατάσταση όπου δέχονται βοήθεια στη σχέση τους με την Ευρωπαϊκή Ένωση. Συνεπώς, οι προϋποθέσεις συμμετοχής της Ουγγαρίας, της Τσεχικής Δημοκρατίας και της Ρουμανίας φαίνεται πως πληρούνται: οι χώρες αυτές έχουν γνωστοποιήσει τη βούλησή τους και έχουν συγκεντρώσει τα αναγκαία χρήματα.
<P>
Παραμένουν ορισμένα ζητήματα. Είναι κυρίως τρία. Καταρχήν, μεταξύ της υπογραφής των πρωτοκόλλων σύνδεσης και της παρούσας κατάστασης, η κατάσταση έχει αλλάξει τελείως. Θα μπορούσα ίσως να πω ότι μεταξύ της στιγμής που ορίστηκα εισηγητής και της σημερινής συζήτησης, τα μέτρια αποτελέσματα, για να μην πω η αποτυχία της Διακυβερνητικής να καθυστέρησαν κάπως τη διαδικασία της διεύρυνσης. Κατά τον ίδιο τρόπο, η επιλογή των χωρών που παρέμειναν σ'αυτή την πρώτη φάση των διαπραγματεύσεων μοιάζει κάπως αυθαίρετη, κύριε Επίτροπε.
<P>
Δεύτερον, θα έπρεπε ίσως να διερωτηθούμε σχετικά με την επιλεγείσα μέθοδο. Το να εντάξουμε τις ΧΚΑΕ στα κοινοτικά μας προγράμματα είναι, βέβαια, καλό πράγμα. Θα πρέπει όμως επίσης να διαθέτουμε και τα μέσα! Ο προϋπολογισμός του προγράμματος Socrates είναι εμφανώς ανεπαρκής. Πρέπει, άρα, να σταματήσει αυτή η υποκρισία που συνίσταται στην πομπώδη ανακοίνωση συμφωνιών σύνδεσης, ενώ παγώνονται οι απαραίτητες αυξήσεις στον προϋπολογισμό...
<P>
Από την άποψη αυτή, δεν θα'πρεπε το αίσθημα στέρησης που αισθάνονται ορισμένοι νέοι στην Ευρωπαϊκή Ένωση λόγω της μη δυνατότητάς τους να συμμετέχουν στις δράσεις των εν λόγω προγραμμάτων ελλείψει επαρκούς χρηματοδότησής τους, να διαδοθεί και στους νέους των χωρών αυτών. Το φάρμακο θα ήταν τότε χειρότερο από τον πόνο!
<P>
Το τρίτο ερώτημά μου αφορά τις ίδιες τις ΧΚΑΕ και τις ανάγκες τους στον τομέα της εκπαίδευσης και της κατάρτισης. Πώς να είναι βέβαιοι ότι τα προγράμματα αυτά θα συντελέσουν στην προσαρμογή του εκπαιδευτικού τους συστήματος και στο σεβασμό των δικαιωμάτων των παιδιών και των νέων;
<P>
Τα ποικίλα αυτά θέματα κατηύθυναν τις εργασίες μας: οδήγησαν την Επιτροπή Πολιτισμού, Νεόητας, Παιδείας και Μέσων Ενημέρωσης να ψηφίσει ορισμένες τροπολογίες μετά τις γνωμοδοτήσεις της Επιτροπής Απασχόλησης των Κοινωνικών Υποθέσεων και της Επιτροπής Προϋπολογισμών. Θα ήθελα να ευχαριστήσω την κ. Glase και τους συναδέλφους της Επιτροπής Προϋπολογισμών για τη συμβολή τους.
<P>
Βέβαια, οι τροπολογίες αυτές έχουν μόνο ενδεικτική αξία, αυτό το γνωρίζουμε, θα ήθελα όμως, κύριε Επίτροπε, να γνωρίζω τη θέση σας, αφενός όσον αφορά την ανάγκη εκ των προτέρων αύξησης του προϋπολογισμού του προγράμματος Socrates και αφετέρου τον τρόπο με τον οποίο θα αξιολογείται η δράση των εν λόγω προγραμμάτων στις ενδιαφερόμενες χώρες.
<P>
Κύριε Επίτροπε, αντιλαμβάνεσθε βέβαια ότι οι απαντήσεις που θα μας δοθούν θα είναι καθοριστικές για τη συνέχιση της διαδικασίας, αφενός, προς άλλες χώρες (σήμερα γίνεται λόγος για την Κύπρο, για την Πολωνία και για τη Σλοβακία), αλλά και για άλλα προγράμματα. Ίσως σήμερα να είμαστε οι πρωτοπόροι. Αυτό όμως δεν σημαίνει ότι θα πρέπει να υποστούμε πρώτοι και τις δυσμενείς συνέπειες!

<SPEAKER ID=37 LANGUAGE="DE" NAME="Ettl">
Κύριε πρόεδρε, κύριε επίτροπε, η συζήτηση που διεξάγουμε σήμερα, συμφωνεί σχεδόν απόλυτα με την Agenda 2000 και μας αναγκάζει πανηγυρικά να προτιμήσουμε ή το ένα ή το άλλο μέτρο. Η συμμετοχή των χωρών ΚΑΕ, της Ουγγαρίας, της Ρουμανίας και της Τσεχικής Δημοκρατίας στα εκπαιδευτικά και επαγγελματικά προγράμματα της ΕΕ αποτελεί σημαντικό διαρθρωτικό βήμα προς την εμβάθυνση των σχέσεων και την προετοιμασία της ένταξης στην ΕΕ.
<P>
Μια κοινωνικά υπεύθυνη διεύρυνση προς Ανατολάς πρέπει ευθύς εξ αρχής να προωθήσει εκπαιδευτικά και επαγγελματικά προγράμματα. Αυτό είναι το Α και το Ω. Αυτό δεν είναι δυνατό να το τονίζουμε αρκετά συχνά. Προς τούτο είναι αναγκαία η επαρκής και αξιόπιστη προικοδότηση των προγραμμάτων ΣΩΚΡΑΤΗΣ, LEONARDO ή «Οι νέοι για την Ευρώπη». Επ'αυτού δεν μπορούν να υπάρξουν παρερμηνείες. Προς τούτο πρέπει επί τέλους να εκπληρωθούν, και αυτό θα ήθελα να το υπογραμμίσω, όλες οι τυπικές προϋποθέσεις εκ μέρους της ΕΕ ή του Συμβουλίου, και αυτό δεν έχει συμβεί έως σήμερα.
<P>
Σημαντική επίσης είναι η διαμόρφωση των προγραμμάτων. Δραστηριότητες στα πλαίσια προγραμμάτων για την προώθηση της γνώσης ξένων γλωσσών, δηλαδή του διαλόγου Ανατολής-Δύσης με τη χρησιμοποίηση των τρεχουσών επίσημων κοινοτικών γλωσσών όπως το προβλέπει η Επιτροπή στις προτάσεις της για την εφαρμογή των εκπαιδευτικών και επαγγελματικών προγραμμάτων, θα πρέπει και χρειάζεται να ενισχύονται και να προωθούνται. Προς τούτο πρέπει να προσθέσουμε κάτι ακόμη σε ιδέες και θα μπορούσαμε ν'αποδεσμεύσουμε και ν'αξιοποιήσουμε πολύ περισσότερους πόρους στις χώρες ΚΑΕ και στην ΕΕ, εάν επί πλέον των επίσημων γλωσσών συμπεριληφθούν στο διάλογο αυτόν και εκείνες των μελλοντικών κρατών μελών, αφού άλλωστε αυτές έχουν ήδη εν μέρει στην ΕΕ το χαρακτήρα της γλώσσας της περιφέρειας και διατηρούνται ζωντανές από τις μειονότητες. Αυτό εξ άλλου αποτελεί αίτημα της Επιτροπής Κοινωνικών Υποθέσεων και Απασχόλησης.
<P>
Στη σφαιρική έννοια της ενσωμάτωσης, παραδείγματος χάρη έναντι των λιγότερο διαδεδομένων γλωσσών, εντάσσεται παραδείγματος χάρη και η εξέταση γλωσσών όπως η ρουμανική, η γλώσσα των ρόμα και σίντι που ομιλείται σε πολλά κράτη της ΕΕ. Εν τελική αναλύσει αυτό θ'αποτελούσε συμβολή στην αύξηση της σημασίας των ολιγότερο διαδεδομένων γλωσσών για τη διατήρηση της ευρωπαϊκής πολιτιστικής ποικιλίας, βασικής προϋπόθεσης για τη μακροπρόθεσμη, πνευματική ανταγωνιστικότητα της Ευρώπης. Δεν επιτρέπεται να βλέπουμε τη διεύρυνση προς Ανατολάς μόνον από οικονομικής σκοπιάς, δεδομένου ότι η συμμετοχή των χωρών ΚΑΕ στα εκαπαιδευτικά και επαγγελματικά προγράμματα της ΕΕ αποτελεί ουσιαστικό μέρος της στρατηγικής της προς Ανατολάς διεύρυνσης. Οι γλώσσες και οι πολιτιστικές πλευρές γενικά αποτελούν σημαντικό συστατικό στοιχείο της δημοκρατικής και κοινωνικής ενσωμάτωσης, τουλάχιστον δε τόσο σπουδαίο όσο και όλες οι οικονομικές πλευρές.

<SPEAKER ID=38 LANGUAGE="DE" NAME="Elchlepp">
Κύριε πρόεδρε, κύριε επίτροπε, οι ανταλλαγές αποτελούν πάντοτε την καλύτερη συνδετική ύλη για την ανάπτυξη και τη συνοχή της Ευρώπης και για το λόγο αυτόν η πολιτική μου ομάδα εκφράζει την ικανοποίησή της για τη σχεδιαζόμενη ισότιμη συμμετοχή της Ουγγαρίας, της Δημοκρατίας της Τσεχίας και της Ρουμανίας στα εκπαιδευτικά προγράμματα των Κοινοτήτων. Ελπίζουμε ιδιαίτερα ότι και η Πολωνία και άλλοι θα έχουν πολύ γρήγορα την ευκαιρία να τσουγκρίσουν εκεί το ποτήρι τους.
<P>
Εκφράζω την ικανοποίησή μου που ο τομέας της εκπαίδευσης καταλαμβάνει ούτως ειπείν πρωτοποριακή θέση στη στρατηγική της σταδιακής προσέγγισης των κρατών της Κεντρικής και Ανατολικής Ευρώπης. Θα ήθελα να τονίσω και πάλι ρητά ότι δεν επιτρέπεται να υποτιμάται η πνευματικοπολιτική σημασία μιας τέτοιας ανταλλαγής μεταξύ νέων για τη διαρκή συμβίωση γειτνίασης των χωρών σε Ανατολή και Δύση και αντίστροφα. Η Ευρώπη είναι ακόμη γεμάτη φόβους και προκαταλήψεις που θα πρέπει να εξαλειφθούν.
<P>
Τα προγράμματα αυτά όμως θα πρέπει να συμβάλουν τα μέγιστα στην οικονομική και από άποψη προσόντων ενσωμάτωση των χωρών αυτών στην Ευρωπαϊκή Ένωση μέσω αδελφοποιήσεων σχολείων και επιχειρήσεων. Εδώ πραγματοποιείται μια γνήσια μεταβίβαση γνώσεων που δε θα πρέπει να υποτιμάται.
<P>
Είμαι όμως υποχρεωμένος να προσθέσω εδώ δύο ακόμη επικριτικές παρατηρήσεις: Υπάρχει σήμερα στο ΣΩΚΡΑΤΗΣ μια κοινωνικοπολιτική λανθασμένη κατάσταση. Επ'αυτού θα πρέπει να μιλήσουμε σύντομα κατά την αναθεώρηση των προγραμμάτων. Πρέπει να συνοδεύσουμε το πρόγραμμα κριτικά. Πρέπει κατά το νέο ξεκίνημά του να ρωτήσουμε στη συνέχεια εάν πράγματι συμμετέχουν σε αυτό ευρέα στρώματα του πληθυσμού ώστε να μην κάνει χρήση του προγράμματος μόνο η νέα άνω τάξη στις χώρες αυτές που είχε εδώ και καιρό τη δυνατότητα κινητικότητας.
<P>
Και τελειώνοντας θα ήθελα να επαναλάβω τις επικρίσεις που αναφέρθηκαν ήδη: Το ΣΩΚΡΑΤΗΣ υποχρηματοδοτείται απελπιστικά. Το ΣΩΚΡΑΤΗΣ, η ναυαρχίδα των ευρωπαϊκών εκπαιδευτικών προγραμμάτων αρμενίζει τη στιγμή αυτή με ξεφούσκωτα τα πανιά. Προειδοποιώ ότι εάν δε δοθεί επαρκής χρηματοδότηση θα μειωθούν οι ανταλλαγές μεταξύ των δυτικοευρωπαϊκών κρατών και δε θα δοθούν νέες ωθήσεις για τις ανταλλαγές με την Κεντρική και την Ανατολική Ευρώπη. Παρακαλώ επειγόντως το Συμβούλιο να αναλογισθεί πώς θα ανακατανεμηθούν οι ποστώσεις χωρίς επίσης να εξαιρεθούν τα διαρθρωτικά ταμεία προκειμένου να αυξηθούν σημαντικά οι πιστώσεις για το ΣΩΚΡΑΤΗΣ και τα άλλα προγράμματα εκπαιδευτικών ανταλλαγών.

<SPEAKER ID=39 LANGUAGE="DE" NAME="Berend">
Κύριε πρόεδρε, αγαπητοί συνάδελφοι, μπορώ να συμφωνήσω με όσα είπε ο κ. Elchlepp. Πράγματι η αποδοχή της έκθεσης αυτής στην επιτροπή ήταν μέχρι την τελευταία στιγμή αμφισβητούμενη για να μην πω ότι κοντεύαμε να την απορρίψουμε. Όχι διότι εκπονήθηκε άσχημα από τη συντάκτρια, αντίθετα η έκθεση είναι καλή. Όχι διότι θέλουμε ν'αρνηθούμε στην Ουγγαρία, Τσεχία και τη Ρουμανία την πρόσβαση στα ευρωπαϊκά εκπαιδευτικά προγράμματα. Ανοησίες! Όχι διότι δε δίνουμε καμία σημασία στις αποφάσεις των συμβουλίων σύνδεσης. Όχι, αντίθετα! Εκφράζουμε την ικανοποίησή μας για το πρώτο αυτό στάδιο της διαδικασίας διεύρυνσης μέσω των εκπαιδευτικών προγραμμάτων.
<P>
Θα θέλαμε πράγματι να στείλουμε μια πρόσκληση σινιάλο στις προαναφερόμενες χώρες. Και προς τη Ρουμανία, διότι η χώρα αυτή δεν αναφέρθηκε, ως γνωστό, την Τετάρτη ρητά στην Agenda 2000. Γνωρίζουμε καλά την αξία της συμμετοχής στα κοινοτικά προγράμματα, όταν έχουν πράγματι αποτέλεσμα, όταν δημιουργείται με αυτά κινητικότητα, όταν εντατικοποιούνται στην πράξη η γλωσσική εκπαίδευση καθώς και η εκπαιδευτική συνεργασία. Αυτό όμως απειλεί να μείνει απλή ρητορεία, κενά λόγια. Τίποτα περισότερο από λόγια του αέρα, τίποτα περισσότερο από μια πολιτική χειρονομία που σε τελική ανάλυση καταλήγει σε απογοήτευση και απάτη.
<P>
Μπορούμε μεν να διευρύνουμε ένα ήδη τώρα πολύ χαμηλά προικοδοτημένο ταμείο ως προς τον τομέα εφαρμογής του, αυτό όμως θα αποβεί μπούμεραγκ για τα νυν 15 κράτη της ΕΕ. Διότι ήδη από τώρα η απογοήτευση πολλών νέων στα κράτη μέλη μας είναι μεγάλη. Εμείς ως βουλευτές δεχόμαστε κάθε βδομάδα παράπονα ότι κανονικά υποβληθείσες προτάσεις για προγράμματα απορρίφθηκαν λόγω έλλειψης πιστώσεων. Αυτό θα οδηγούσε όχι μόνο στις νέες χώρες σε απογοήτευση αλλά θα επιδείνωνε ιδιαίτερα την οικονομική κατάσταση στις τωρινές 15 χώρες της ΕΕ.
<P>
Θα υπήρχε βέβαια περισσότερη απογοήτευση από απόλαυση και στις δύο πλευρές. Το Κοινοβούλιο επέστησε επανειλημμένα την προσοχή και ζήτησε ανάλογη αύξηση των πιστώσεων, όπως το έκανε αναλαμβάνοντας σχετική πρωτοβουλία η κ. Pack, από το Κόμμα του Ευρωπαϊκού Λαϊκού Κομματος. Το αποτέλεσμα είναι γνωστό. Αν πούμε τώρα όχι στη διεύρυνση αυτή, τότε ο μουτζούρης θα λάχει χωρίς να το καταλάβουμε στο Κοινοβούλιο. Αυτό δε γίνεται!
<P>
Θα μπορούσαμε τώρα - αλλά δεν το κάνουμε - να χρησιμοποιήσουμε τα τρία αυτά κράτη ως ομήρους για να ασκήσουμε πίεση σε Επιτροπή και Συμβούλιο. Τα προγράμματα πρέπει να είναι ανοικτά στις χώρες ΚΑΕ. Πρέπει όμως να είναι ανάλογα στηριγμένα και οικονομικά. Ο συμβιβασμός που βρέθηκε το τελευταίο λεπτό δε μας αφήνει, μάρτυς μου ο Θεός, να θριαμβολογήσουμε. Μας επιτρέπει όμως να καταλήξουμε σε θετική ψήφο υπό την προειδοποίηση ότι θα υπάρξει αύξηση των πιστώσεων όπως ανακοινώθηκε. Για να γίνουμε κατανοητοί δεν πρόκειται για παράκληση ούτε για επιθυμία προς την κατεύθυνση του Συμβουλίου, αλλά για προϋπόθεση που πρέπει να εκπληρωθεί προκειμένου να μπορέσει εκ μέρους του Κοινοβουλίου να υπάρξει η συμμετοχή αυτή των τριών χωρών.

<SPEAKER ID=40 LANGUAGE="NL" NAME="Boogerd-Quaak">
Πρόεδρε, συνάδελφοι, όταν πριν από τρία χρόνια είχα αναλάβει την εισήγηση του προγράμματος LEONARDO, »άνοιξα» το πρόγραμμα αυτό με μεγάλη ικανοποίηση για να δοθεί πρόσβαση σε ορισμένες συνδεδεμένες χώρες στην Ανατολή, στη Μάλτα και την Κύπρο. Αυτό συνέβη τότε που οι προϋπολογισμοί των προγραμμάτων LEONARDO, SOCRATES και Νεολαία για την Ευρώπη ήταν περιορισμένοι.
<P>
Το Κοινοβούλιο προσπάθησε επανειλημμένα να διαθέσει περισσότερα κονδύλια σ'αυτά τα τρία προγράμματα αλλά προσέκρουσε στην αντίδραση του Συμβουλίου. Όπως ειπώθηκε σήμερα το πρωί από πολλούς άλλους συναδέλφους, τα προγράμματα αυτά θα διαδραματίσουν ένα εξαιρετικά σημαντικό ρόλο ιδιαιτέρως ενόψει της Agenda 2000.
<P>
Θα ήθελα όμως να επισημάνω κάτι που επεσήμανε ορθώς και με εξαιρετική σαφήνεια ο εισηγητής, που είναι συγκεκριμένα ότι δεν μπορούμε να συνεχίσουμε να προσθέτουμε νέες πτυχές στα προγράμματα και να χορηγούμε και σε άλλες χώρες πρόσβαση σ'αυτά, παρά το γεγονός ότι τα προγράμματα είναι ήδη υπερπλήρη. Είναι εξαιρετικά δυσάρεστο για τους πολίτες της Ευρώπης να καταβάλουν τεράστιες προσπάθειες προκειμένου να μπορέσουν να συμμετάσχουν σε ένα πρόγραμμα για να υποχρεωθούν στη συνέχεια να ακούσουν ότι μπορεί μεν να υπάρχει ένα έξοχο πρόγραμμα, ωστόσο δεν μπορούν να συμμετάσχουν σ'αυτό για δημοσιονομικούς λόγους. Πρόεδρε, Επίτροπε, συνάδελφοι, μπορώ να σας διαβεβαιώσω ότι εάν η κατάσταση αυτή συνεχιστεί και με τις χώρες που πρόκειται να προσχωρήσουν και τις χώρες με τις οποίες θα συνεργαστούμε για πρώτη φορά, δεν υπάρχει περίπτωση να καταλάβει κανείς κάτι από την εικόνα της Ευρώπης που προσπαθούμε να παρουσιάσουμε. Εάν υποχρεωθούν και οι χώρες αυτές να καταβάλουν πάρα πολύ σημαντικές προσπάθειες προκειμένου να μπορέσουν να συμμετάσχουν σε ένα πρόγραμμα και στη συνέχεια αποκλειστούν για δημοσιονομικούς λόγους, ο αντίκτυπος θα είναι εξαιρετικά δυσάρεστος.
<P>
Γνωρίζω ότι καταβάλλονται ιδιαίτερες προσπάθειες για την αύξηση του προϋπολογισμού του προγράμματος SOCRATES. Το ίδιο θα πρέπει να συμβεί στην ουσία και για το πρόγραμμα LEONARDO και αν αυτό δεν μπορεί να γίνει τώρα θα πρέπει να γίνει στα πλαίσια του προϋπολογισμού, γιατί τότε θα πρέπει κυρίως η Επιτροπή να αντισταθεί στο Συμβούλιο. Αυτή είναι και η πρόταση που θα ήθελα να υποβάλω σήμερα.

<SPEAKER ID=41 LANGUAGE="DE" NAME="Pack">
Κύριε πρόεδρε, οι συνάδελφοι μου είπαν ήδη ως γνωστό για το πώς έχει το ζήτημα. Έχουμε υποσχεθεί να εκπληρώσουμε όσα υποβάλαμε κατά την επιλογή των προγραμμάτων, δηλαδή το πολύ φυσικό άνοιγμα προς τις χώρες της Κεντρικής και της Ανατολικής Ευρώπης.
<P>
Εμείς ως Ευρωπαίοι βουλευτές το προτείναμε αυτό, όχι το Συμβούλιο ούτε η Επιτροπή. Κρατάμε το λόγο μας. Το Συμβούλιο το συζητά αλλά δεν κρατά το λόγο του. Διότι εάν το έκανε θα έπρεπε να μας δώσει χρήματα για το πράγμα αυτό. Δε μας τα δίνει. Επιβάλαμε το πρόγραμμα αυτό για 12 χώρες. Θα πρέπει τώρα ν'ανοιχτούμε, πιθανό μέχρι 25. Δεν είμαστε σε θέση να το κάνουμε. Κύριε πρόεδρε, αυτό είναι το πρόβλημα. Το πρόβλημα έγκειται τώρα στο ότι κατά τον ίδιο χρόνο διαπραγματευόμαστε με το Συμβούλιο για την αύξηση των πιστώσεων. Το Συμβούλιο μας διεμήνυσε πριν 14 μέρες ότι θα εγκρίνει μόνον 25 εκατομμύρια περισσότερο για τα επόμενα δύο χρόνια. Ζητήσαμε 100 εκατομμύρια ακόμη για τα επόμενα δύο χρόνια. Στην πραγματικότητα θα χρειαζόμασταν 163 εκατομμύρια για τα επόμενα δύο χρόνια προκειμένου να εκπληρώσουμε μόνον όσα περιέχονται στο τμήμα ΕΡΑΣΜΟΣ. Υπάρχουν βέβαια και πολλά ακόμη άλλα πράγματα, π.χ. οι αδελφοποιήσεις σχολείων, η επαγγελματική κατάρτιση - όλ'αυτά δεν καλύπτονται καθόλου από τις λίγες αυτές πιστώσεις. Θα πρέπει τώρα να συμμορφωθούμε με τους λόγους της δεκάρας του Συμβουλίου. Θα πρέπει να το κάνουμε χωρίς να έχουμε χρήματα στην τσέπη. Δεν ξέρω πώς. Όποιος γνωρίζει το παραμύθι «Τα καινούργια ρούχα του αυτοκράτορα», οφείλει να πει ότι ο αυτοκράτορας αυτός είναι γυμνός! Για το λόγο αυτό χρειαζόμαστε πράγματι περισσότερα χρήματα.
<P>
Θα ήθελα να υπενθυμίσω ένα πράγμα: Το Συμβούλιο είναι τόσο ξεδιάντροπο, ώστε να μας ζητά τη στιγμή αυτή με τη διαδικασία του κατεπείγοντος να επεκτείνουμε τα προγράμματα αυτά στην Κύπρο. Θα πρέπει το Σεπτέμβριο να συμπεριλάβουμε πολύ γρήγορα την Κύπρο. Αρνούμαι να το κάνω και ελπίζω ότι η Επιτροπή Προϋπολογισμών, συνάδελφε κ. Samland, είναι όπως κι εμείς εναντίον του να δεχτούμε το κατεπείγον αυτό. Ένα μόνον μπορώ να πω στο Συμβούλιο: Θα ήταν επείγον να μας δώσει επί τέλους τα χρήματα για να ανταποκριθούμε στο καθήκον αυτό.
<P>
Όλο το θέμα είναι για να ρίχνει στάχτη στα μάτια! Όσα κάνει εδώ το Συμβούλιο είναι μια χειρονομία, χωρίς όμως οιαδήποτε έμπρακτα μέτρα. Δεν κοστίζει στο Συμβούλιο τίποτ'άλλο εκτός από ομιλίες της δεκάρας! Αυτό είναι αναξιοπρεπές! Δε συμμετέχω σ'αυτό! Είμαι υπέρ του ανοίγματος των προγραμμάτων αυτών, αλλά και υπέρ του να μη δημιουργούμε εκεί μεγαλύτερη απογοήτευση απ'όση υφίσταται ήδη στις χώρες μας. Κύριε πρόεδρε, ελπίζω ότι τις επόμενες βδομάδες και μήνες θα το επιδιώξουμε αυτό κατά τον ίδιο τρόπο
<P>
(Διακοπή) Στρέφεται κατά του Συμβουλίου που μας παίρνει ομήρους και περιμένει από μας να πάρουμε σαν ομήρους τις χώρες της Κεντρικής και Ανατολικής Ευρώπης. Αυτό δεν το κάνουμε! Θέλουμε να το επιστρέψουμε στο Συμβούλιο.

<SPEAKER ID=42 LANGUAGE="PT" NAME="Vaz da Silva">
Κύριε Πρόεδρε, κύριε Επίτροπε, αγαπητοί συνάδελφοι, η θέση που υιοθέτησε η εισηγήτρια κ. Leperre-Verrier και άλλοι συνάδελφοι, ειδικότερα η κ. Doris Pack, που διηύθυνε όλη αυτή τη διαδικασία, να εξαρτηθεί η συμφωνία του Κοινοβουλίου από την ενίσχυση του προϋπολογισμού του ΣΩΚΡΑΤΗΣ, είναι πλήρως δικαιολογημένη.
<P>
Πρέπει να ληφθεί υπόψη η μοιραία επίπτωση που μπορεί να έχει στην επιτυχία της διεύρυνσης η κακή εκκίνηση της συνεργασίας στους τομείς της κατάρτισης και της εκπαίδευσης, που είναι ουσιώδεις για να ανοίξει ο δρόμος στους άλλους τομείς για τη διεύρυνση, που όλοι οι ευρωπαϊστές εύχονται τη επιτυχία της. Και αν η ενίσχυση του ΣΩΚΡΑΤΗΣ δεν ανέλθει τουλάχιστον σε 100 εκατ. ECU, η επέκταση στις χώρες της Κεντρικής και Ανατολικής Ευρώπης θα έχει περισσότερο αρνητικές παρά θετικές συνέπειες. Είπα ήδη προχθές σε αυτή την ολομέλεια ότι το Συμβούλιο δε μπορεί να δίνει με το ένα χέρι τα προγράμματα και να παίρνει με το άλλο χέρι τα μέσα.
<P>
Γι'αυτό, δεν θα επιμείνω, και θα επωφεληθώ μάλλον της ευκαιρίας για να τονίσω ότι, μεταξύ των στόχων του ΣΩΚΡΑΤΗΣ, περιλαμβάνονται δράσεις εκμάθησης γλωσσών, θεμελιώδεις για τη συνεννόηση μεταξύ των δέκα πέντε και των υποψηφίων για την προσχώρηση. Η διδασκαλία των γλωσσών, και γενικότερα μία πραγματική ευρωπαϊκή γλωσσική πολιτική, απαιτεί επείγουσα προσοχή από τα θεσμικά όργανα. 'Ενα τόσο θεμελιώδες ζήτημα, τόσο για τη διατήρηση των ταυτοτήτων όσο και για την ομαλοποίηση της διεθνούς επικοινωνίας και για την αποτελεσματικότητα των ευρωπαϊκών θεσμών, δεν μπορεί να αφεθεί στο βολονταρισμό ορισμένων κρατών μελών που μπορεί να μπουν στον πειρασμό να μετατρέψουν τα συμφέροντά τους σε κεκτημένα δικαιώματα μπροστά στο κενό μίας κοινοτικής πολιτικής πλαισίωσης.
<P>
Από την άλλη, είναι απαραίτητος ο συντονισμός μεταξύ των δομών όπου πραγματοποιείται ένας προβληματισμός σχετικά με την ευρωπαϊκή γλωσσική πολιτική, είτε εντός είτε εκτός των θεσμικών οργάνων. Ελπίζω η Επιτροπή Πολιτισμού να καταλάβει τη θέση της στη διοργανική ομάδα εργασίας για τις γλώσσες, της οποίας προεδρεύει ένας αντιπρόεδρος αυτού του Κοινοβουλίου. Κα ελπίζω, τέλος, η διάσκεψη «'Ενας αστερισμός γλωσσών στην Ευρώπη», που θα πραγματοποιηθεί σύντομα στο Λουξεμβούργο, να λάβει τη σημαντική συμβολή όλων των κοινοτικών γενικών διευθύνσεων που σχετίζονται με το θέμα, έτσι ώστε, κύριε Πρόεδρε, να έχουμε σύντομα μία ευρωπαϊκή πολιτική για τις γλώσσες με βάση μία διευρυμένη συναίνεση και στέρρεα επιστημονικά, πολιτικά και λειτουργικά κριτήρια.

<SPEAKER ID=43 LANGUAGE="DE" NAME="von Habsburg">
Κύριε πρόεδρε, μετά το θαυμάσιο φιλιππικό της κ. Pack μπορώ πράγματι να εξηγήσω κατά πρώτον ότι υποστηρίζω το θέμα εκατό τοις εκατό. Διότι έθεσε τα δάκτυλα ακριβώς επί των ήλων. Οι μεγαλύτεροι δημαγωγοί σ'εμας στην Ευρωπαϊκή Ένωση είναι οι κύριοι του Συμβουλίου! Είναι οι περισσότεροι υπεύθυνοι για την κατάσταση στην οποία βρισκόμαστε όχι μόνο λόγω της διάρθρωσης που μας έφερε ως γνωστόν ήδη συχνά και στην εξωτερική πολιτική σε απίθανες καταστάσεις, αλλά και διότι το Συμβούλιο δε σκέφτεται ποτέ τι κάνει και μας παραδίδει κάτι που δεν μπορούμε να εκπληρώσουμε.
<P>
Θα ήθελα να πω δυό λόγια για το πρόγραμμα αυτό. Πρώτον: Εάν εκβιάσουμε για τα χρήματα το Συμβούλιο πρέπει ν'ασχοληθούμε και με το ότι μεταξύ των κρατών αυτών υφίστανται μεγάλες διαφορές. Έχω συνέχεια την εντύπωση - ταξιδεύω ως γνωστό πολύ εκεί - ότι τα κράτη αυτά αντιμετωπίζονται όλα κατά τον ίδιο τρόπο. Αυτό δεν ευσταθεί. Πρέπει να δούμε και την ιστορία το παρελθόν των κρατών αυτών, το διδακτικό τους σύστημα προκειμένου να προσαρμοσθούμε ανάλογα. Δεύτερον θα ήθελα να συμφωνήσω με την Πορτογαλέζα προλαλήσασα. Είναι αναγκαίο να δώσουμε πολύ μεγάλο βάρος στη διδασκαλία γλωσσών. Τουλάχιστον οι εμπειρίες μου στην Ουγγαρία και στη Ρουμανία ήταν παντού οι ίδιες. Διδάσκονται μόνον τα αγγλικά ως γλώσσα, κατά περίπτωση και τα γαλλικά. Στο μέλλον θα υπάρξει πληθώρα αγγλόφωνων ατόμων, αυτό απαιτεί η οικονομία. Δεν επιτρέπεται να ξεχάσουμε ότι ο κομμουνισμός άρπαξε ως γνωστόν από τους νέους αυτούς τη γλώσσα. Οφείλουμε να φροντίσουμε να μάθουν γλώσσες που θα τους επιτρέψουν ένα μέλλον. Θα ήθελα εδώ να αναφέρω κατά πρώτον τα ισπανικά και τα πορτογαλικά. Διότι αυτοί είναι οι εταίροι μας. Θα ήθελα να πω ακόμη ότι συμφωνούμε μεν με αυτό, αλλά χωρίς να μας αρέσει!

<SPEAKER ID=44 LANGUAGE="DE" NAME="Rόbig">
Κύριε πρόεδρε, κύριε επίτροπε, σε λίγους μήνες θα γίνει στο Λουξεμβούργο η Σύνοδος Κορυφής για την Απασχόληση και ακριβώς εκεί πρέπει το θέμα υπ'αριθ. 1 να είναι η φροντίδα για την απασχόληση. Πιστεύω ότι προς τούτο η εκπαίδευση αποτελεί την ουσιωδέστερη βάση. Εάν τώρα μιλάμε στην Agenda 2000 για 11 νέες χώρες, πρέπει ν'αρχίσουμε κατά πρώτον από την εκπαίδευση. Είναι γι αυτές τις χώρες απολύτως απαραίτητο να συμφωνήσουν να μη συζητήσουν μεταξύ τους μόνο σε επίπεδο εμπειρογνωμόνων, αλλά εκτός από επιχειρήσεις, σχολεία, πανεπιστήμια να υπάρξει γενικός διάλογος. Κατά τη γνώμη μου τα εκπαιδευτικά προγράμματα είχαν θαυμάσια αποτελέσματα και μπορούν στο μέλλον να επιτύχουν περισσότερα.
<P>
Γνωρίζουμε ότι η συνεχής μάθηση θα αποκτήσει στο μέλλον σαφώς μεγαλύτερη βαρύτητα. Είναι σημαντικό να δίδεται στους ανθρώπους εκτός από την εμπειρία των πραγμάτων και κοινωνική εμπειρία και αυτογνωσία.
<P>
(Χειροκροτήματα)

<SPEAKER ID=45 NAME="Van Miert">
Κύριε Πρόεδρε, θα ήθελα να αρχίσω ευχαριστώντας θερμά την κ. Leperre-Verrier για την έκθεση που εκπόνησε καθώς και για τη θετική στάση που τηρεί. Θα ήθελα επίσης να δηλώσω ότι όχι μόνο κατανοώ αλλά και υποστηρίζω απόλυτα όλες τις παρεμβάσεις που έγιναν λόγω δυσαρέσκειας όσον αφορά τα χρηματοδοτικά προβλήματα, τα περιορισμένα κονδύλια που διατίθενται. Πιστεύω ότι η αγανάκτηση αυτή είναι δικαιολογημένη και ότι, αφ'ης στιγμής ευρισκόμαστε σε ένα προενταξιακό στάδιο, θα πρέπει να δίνεται ολοένα και περισσότερη προσοχή σ'αυτού του είδους τα πράγματα. Θα πρέπει να ασκηθούν περισσότερες πιέσεις για την επέκταση αυτού του είδους δράσεων, πράγμα που σημαίνει ότι θα πρέπει να υπάρξει και μέριμνα για την ανεύρεση των αναγκαίων χρηματοδοτικών πόρων. Παρεμπιπτόντως, θα ήθελα να δηλώσω ότι η Επιτροπή δεν αποδέχθηκε τη στάση του Συμβουλίου. Η συνάδελφός μου, κ. Cresson, κατέστησε σαφές ότι η Επιτροπή διαφωνεί με το Συμβούλιο επί του θέματος αυτού. Αυτή τη φορά δεν θα μπορέσουμε να καλύψουμε το ποσό που αναφέρατε, ας ελπίσουμε όμως ότι η Επιτροπή θα προσπαθήσει μαζί με το Κοινοβούλιο να επιτύχει τη διάθεση περισσοτέρων κονδυλίων.
<P>
Κυρίες και κύριοι, διαπιστώσατε ότι μετά από χρόνια, δεδομένου ότι σε τελευταία ανάλυση ασχολούμαστε με το θέμα ήδη τέσσερα χρόνια, η Επιτροπή και το Κοινοβούλιο επιμένουν ότι πρέπει να προχωρήσουμε με τρεις χώρες. Όπως ξέρετε το θέμα επείγει. Γιατί εάν δεν το κάνουμε τώρα, η υπόθεση θα αναβληθεί εκ νέου πράγμα που τη στιγμή αυτή θα είχε δυσμενή πολιτικό αντίκτυπο και θα ήταν δύσκολο να εξηγηθεί στους πολίτες των χωρών που έχουν θέσει υποψηφιότητα προσχώρησης στην Ένωση. Γι'αυτό λοιπόν θα ήθελα εξ ονόματος της Επιτροπής και εξ ονόματος των συναδέλφων να ευχαριστήσω το Κοινοβούλιο για το γεγονός ότι είναι διατεθειμένο να συνεργαστεί μαζί μας παρά την έντονη κριτική όσον αφορά το μέγεθος των πόρων, παρά την κριτική όσον αφορά ορισμένα άλλα στοιχεία της πολιτικής μας.
<P>
Όσον αφορά ορισμένες άλλες παρατηρήσεις που ορθώς υποβλήθηκαν από την εισηγήτρια κ. Leppere-Verrier, θα ήθελα να πω ότι κατανοώ την πρόταση που υπέβαλε για τη σύσταση ενός είδους επιτροπής καθοδήγησης , ωστόσο πιστεύουμε ότι ίσως να μην χρειάζεται να το κάνουμε αυτό. Υπάρχουν ήδη πάρα πολλές επιτροπές. Όπως γνωρίζετε, προσπαθούμε να περιορίσουμε τη συνεχή σύσταση νέων επιτροπών. Παίρνουμε όμως πάρα πολύ σοβαρά την άποψη της εισηγήτριας ότι τα προγράμματα αυτά πρέπει να υποβάλλονται στον κατάλληλο έλεγχο. Πιστεύω, κυρία μου, αλλά πρόκειται για κάτι για το οποίο θα μπορούσα να σας ενημερώσω και προσωπικα αν το επιθυμείτε, ότι η Επιτροπή έχει ήδη προβλέψει τη λήψη μιας σειράς μέτρων. Συνεπώς, πιστεύω ότι μπορούμε κατά βάση να ανταποκριθούμε στα αιτήματά σας, χωρίς να είναι απαραίτητο να προβούμε στη σύσταση μιας επιτροπής καθοδήγησης.
<P>
Κυρίες και κύριοι, έγινε επίσης λόγος για το θέμα των γλωσσών. Πιθανότατα θα γνωρίζετε ότι επιμένω να εργαζόμαστε σε όλες τις επίσημες γλώσσες, οι οποίες γίνονται πάντα σεβαστές. Καταλαβαίνω λοιπόν ορισμένους από εσάς οι οποίοι επισημαίνουν το σημείο αυτό και προτείνουν να μη λησμονήσουμε το ενδιαφέρον των ανθρώπων αυτών να εργάζονται και να ομιλούν στη γλώσσα την οποία έχουν συνηθίσει και που αποτελεί έκφραση του πολιτισμού τους. Από την άλλη πλευρά, πιστεύω ότι, όσο οι χώρες αυτές δεν έχουν γίνει ακόμη μέλος της Ευρωπαϊκής Ένωσης, πρέπει να συνεχίσουμε να εργαζόμαστε με βάση τις έντεκα επίσημες γλώσσες.
<P>
Κυρίες και κύριοι, θα ήθελα να ολοκληρώσω στο σημείο αυτό και να σας ζητήσω συγνώμη για το γεγονός ότι, λόγω του περιορισμένου χρόνου που έχω στη διάθεσή μου, δεν μπορώ να υπεισέλθω σε ορισμένα άλλα θέματα τα οποία ορθώς εθίγησαν. Θα ήθελα για άλλη μία φορά να σας ευχαριστήσω για τη θετική σας στάση επί του θέματος αυτού, παρά τη δικαιολογημένη κριτική που ασκήσατε, την οποία μπορώ να σας διαβεβαιώσω ότι συμμερίζεται κατά ένα μεγάλο μέρος και η Επιτροπή.

<SPEAKER ID=46 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Προχωρούμε στην ψηφοφορία.

<SPEAKER ID=47 NAME="Ryynδnen">
(FI ) Η Επιτροπή μας ανακοίνωσε πρόσφατα ότι αρχίζει ο προενταξιακός διάλογος με την Ουγγαρία και την Τσεχική Δημοκρατία. Η τρίτη χώρα αντικείμενο των προτάσεων αποφάσεων του Συμβουλίου, η Ρουμανία, αναμένεται να ενσωματωθεί στο διάλογο αυτό αργότερα.
<P>
Κατά το διάστημα της προετοιμασίας για την ένταξη, οι χώρες αυτές έχουν την ανάγκη μιας πολύμορφης συνεργασίας και ενισχυτικών δράσεων. Η παροχή υποστήριξης στην εκπαίδευση και δυνατοτήτων για συμμετοχή τόσο στα κοινοτικά προγράμματα κατάρτισης όσο και στα προγράμματα για τη νεολαία αποτελεί, οπωσδήποτε, ένα από τα αποτελεσματικότερα μέσα για τη διευκόλυνση της προετοιμασίας και τη στήριξη της ανάπτυξης στις υποψήφιες χώρες. Γι' αυτό και η απόφαση του Συμβουλίου περί εξασφάλισης πρόσβασης για τις εν λόγω χώρες στα προγράμματα Socrates, Leonardo και «Ευρώπη για τη Νεολαία» είναι ιδιαίτερα εποικοδομητική και, ως εκ τούτου, πρέπει να υποστηριχθεί.
<P>
Παρόλο αυτό, ορισμένα ερωτήματα εγείρονται κατά τη φάση, τουλάχιστον, αυτή εν σχέσει με τη χρηματοδότηση ιδίως σε ό, τι αφορά το πρόγραμμα Socrates. Δεδομένης της μεγάλης σημασίας του προγράμματος αυτού για τις υποψήφιες χώρες, η πλειονότητα των βουλευτών του Ευρωπαϊκού Κοινοβουλίου έχει εγκρίνει γι' αυτό μια συμπληρωματική χρηματοδότηση ύψους 100 εκατ. Ecu. Η συμπληρωματική αυτή χρηματοδότηση αποτελεί προϋπόθεση για την έγκριση της πρότασης περί διεύρυνσης του προγράμματος. Οι χώρες της Κεντρικής και Ανατολικής Ευρώπης μπορούν να καταβάλουν τα μερίδια τους σε ό, τι αφορά τη χρηματοδότηση από τους πόρους του προγράμματος Phare. Συνεπώς, από αυτήν, τουλάχιστον, την άποψη δεν έχουμε να αντιμετωπίσουμε προβλήματα.
<P>
Πιστεύω ότι το Συμβούλιο οφείλει να εντοπίσει, όσο το δυνατόν συντομότερα, τα θέματα προτεραιότητας. Το απαραίτητο για τη συμπληρωματική χρηματοδότηση του προγράμματος Socrates ποσό είναι ασήμαντο σε σχέση με το συνολικό προϋπολογισμό αλλά ιδιαίτερα σημαντικό για την ευρωπαϊκή νεολαία τόσο στα κράτη μέλη όσο και στις υποψήφιες προς ένταξη στην Ευρωπαϊκή Ένωση χώρες. Δεν έχουμε τα περιθώρια να τους απογοητεύσουμε διαλύοντας ένα κατά κοινή ομολογία επιτυχές πρόγραμμα και στερώντας εκ των προτέρων τη δυνατότητα από τους ενισχύοντες να συμβάλλουν στις κοινές προσπάθειες που αποβλέπουν στην επιτάχυνση της ανάπτυξης προς όφελος όλων.
<P>
Θεωρώ ιδιαίτερα σημαντικό να συνεργάζονται επί ίσοις όροις οι χώρες της Κεντρικής και Ανατολικής Ευρώπης με τα νυν κράτη μέλη στα πλαίσια των προγραμμάτων αυτών. Η σχέση μεταξύ Ένωσης και υποψηφίων προς ένταξη χωρών πρέπει να είναι εταιρική, όχι βοήθειας.
<P>
Ελπίζω να χρησιμοποιηθούν τα προγράμματα αυτά για την ανάπτυξη των συστημάτων εκπαίδευσης προκειμένου, αφενός, να αντιμετωπισθούν καλύτερα οι ανάγκες που δημιουργούνται λόγω των τεχνολογικών εξελίξεων στον τομέα της πληροφορικής και, αφετέρου, να βελτιωθούν γενικά οι συνθήκες διαβίωσης των παιδιών και των νέων. Στην πραγματικότητα κάθε χώρα έχει την ανάγκη δικού της προγράμματος, το οποίο θα καθιστούσε ευκολότερη την επίτευξη των εκάστοτε στόχων. Η δραστηριότητα του ευρισκομένου στο Τορίνο Ευρωπαϊκού Ιδρύματος Κατάρτισης πρέπει να ενισχυθεί.
<P>
Συμφωνώ με την απαίτηση της εισηγήριας να ανατεθεί στην επιτροπή καθοδήγησης να προβεί σε λεπτομερή ανάλυση σχετικά με τις δρομολογηθείσες δράσεις και τις επιδράσεις αυτών όσον αφορά τόσο τα διάφορα εκπαιδευτικά συστήματα όσο και - ιδίως - τη βελτίωση των συνθηκών διαβίωσης των νέων. Δεδομένου ότι οι στόχοι είναι ιδιαίτερα φιλόδοξοι και ευρείς, τα μέτρα τα οποία θα ληφθούν θα πρέπει να είναι επιλεγμένα για εκάστη περίπτωση ξεχωριστά και αρκούντως αποτελεσματικά.
<P>
(Μέσω διαδοχικών ψηφοφοριών, το Σώμα εγκρίνει τα τρία ψηφίσματα νομοθετικού περιεχομένου)

<CHAPTER ID=6>
Ανάπτυξη και διαρθρωτικές παρεμβάσεις στη Γαλλία
στο πλαίσιο των στόχων 1 και 2
<SPEAKER ID=48 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0203/97) του κ. Castagnθde, εξ ονόματος της Επιτροπής Περιφερειακής Πολιτικής, σχετικά με τα αναπτυξιακά προβλήματα και τις διαρθρωτικές παρεμβάσεις στη Γαλλία στο πλαίσιο των στόχων 1 και 2 (C4-0038/96 - C4-0039/96 - C4-0040/96 - C4-0041/96 - C4-0042/96 - C4-0043/96 - C4-0044/96 - C4-0045/96 - C4-0046/96 - C4-0023/96).
<P>
Το λόγο έχει ο κ. Castagnθde.

<SPEAKER ID=49 NAME="Castagnθde">
Κύριε Πρόεδρε, αγαπητοί συνάδελφοι, η έκθεση αυτή σχετικά με τις διαρθρωτικές παρεμβάσεις στη Γαλλία αποτελεί μία νέα ευκαιρία να υπογραμμισθεί ο μείζων ρόλος της κοινοτικής παρέμβασης υπέρ της οικονομικής και κοινωνικής συνοχής. Σε γενικές γραμμές και στο πλαίσιο της Ευρωπαϊκής Ένωσης, η Γαλλία είναι δυνατόν να θεωρηθεί ως μία πλούσια χώρα. Ωστόσο, μεταξύ των 26 περιφερειών της υπάρχουν έντονες αναπτυξιακές ανισότητες. Στην περιοχή του Παρισιού, το ΑΕΠ ανά κάτοικο ισούται με το 165 % του μέσου κοινοτικού όρου, μία άλλη όμως γαλλική περιοχή, η Γουαδελούπη, έχει καταταγεί από την εκτελεστική επιτροπή στις πλέον φτωχές περιοχές της Ευρώπης.
<P>
Η Γαλλία, εξάλλου, έχει σοβαρά πληγεί από τη μείωση ορισμένων βιομηχανικών δραστηριοτήτων, ενώ ένα μεγάλο τμήμα του εδάφους της αποτελείται από αγροτικές περιοχές με ασταθή οικονομία. Σε γενικές γραμμές, το ποσοστό ανεργίας παραμένει ιδιαίτερα ανησυχητικό.
<P>
Κατά τη διάρκεια των τελευταίων ετών, η κοινοτική δράση συνέτεινε τα μέγιστα στη μετρίαση των ανισοτήτων αυτών. Η Γαλλία ωφελείται ευρέως από τα Διαρθρωτικά Ταμεία λαμβάνοντας περίπου 10 % του συνόλου των πιστώσεων για την περίοδο 1994/1999. Έξι περιφέρειες, τα τέσσερα υπερπόντια διαμερίσματα, το γαλλικό Hainaut και η Κορσική, λαμβάνουν πιστώσεις στο πλαίσιο του στόχου 1; είκοσι από τις εικοσιδύο μητροπολιτικές περιφέρειες λαμβάνουν πιστώσεις του στόχου 2; δεκαεννέα περιφέρειες ωφελούνται από τις παρεμβάσεις υπέρ των αγροτικών περιοχών που παρουσιάζουν αναπτυξιακή καθυστέρηση. Στις εν λόγω παρεμβάσεις προστίθενται αυτές των οριζόντιων στόχων και των προγραμμάτων κοινοτικής πρωτοβουλίας.
<P>
Χωρίς να υπεισέλθουμε σε λεπτομέρειες, είναι σαφές ότι οι παρεμβάσεις αυτές έπαιξαν καθοριστικό ρόλο, για παράδειγμα, στην έξοδο των υπερπόντιων διαμερισμάτων από την οικονομική απομόνωση, στην εξάλειψη των συνεπειών της βιομηχανικής παρακμής στη Βορειανατολική Γαλλία, στην επανενεργοποίηση πολυάριθμων αγροτικών περιοχών. Ο απολογισμός αυτός παρ'ό, τι έντονα θετικός, εννοείται ότι παρουσιάζει ορισμένες ατέλειες όσον αφορά την κοινοτική παρέμβαση, ενώ η κτηθείσα εμπειρία βοηθά στη χάραξη κατευθυντήριων γραμμών για τα μελλοντικά προγράμματα.
<P>
Στο κεφάλαιο των ατελειών του υπάρχοντος μηχανισμού, θα σταθούμε κυρίως στις καθυστερήσεις της εκτέλεσης των κοινοτικών πιστώσεων, την πολυπλοκότητα και την ακαμψία των διαδικασιών, ορισμένες ασάφειες που αφορούν τη θέση σε εφαρμογή της αρχής της προσθετικότητας, τις ατέλειες στην αξιολόγηση των δράσεων, ειδικότερα όσον αφορά τη δημιουργία θέσεων εργασίας.
<P>
Σε ό, τι αφορά τους επιδιωκόμενους στόχους, ορισμένοι ενδιαφέρουν ουσιωδώς τις εθνικές αρχές. Αναφερόμαστε ιδιαίτερα στην αναγκαία εμβάθυνση της εταιρικής σχέσης η οποία, στην περίπτωση της Γαλλίας, θα πρέπει να περιλάβει ευρύτερη συμμετοχή όλων των τοπικών - περιφερειακών παραγόντων, καθώς και άλλων τοπικών ενώσεων, οικονομικών και κοινωνικών παραγόντων - στον καθορισμό και την εφαρμογή της περιφερειακής πολιτικής.
<P>
Αλλοι στόχοι αφορούν αμεσότερα τις κοινοτικές αρχές και θα πρέπει να συζητηθούν στο πλαίσιο του ανοικτού προβληματισμού για την «Agenda 2000». Από την άποψη αυτή, θα μπορούσαμε να δεχθούμε ευμενώς το σχέδιο για μεγαλύτερη γεωγραφική συγκέντρωση ορισμένων κοινοτικών παρεμβάσεων υπέρ των λιγότερο ευνοημένων περιοχών. Για παράδειγμα, αναφέρουμε τις απομακρυσμένες περιοχές της Γαλλίας.
<P>
Βρίσκουμε επίσης ιδιαίτερα ενδιαφέρουσα την ιδέα ενίσχυσης των παρεμβάσεων υπέρ των αστικών περιοχών που βρίσκονται σε κρίση, με την προϋπόθεση ωστόσο, ότι οι παρεμβάσεις αυτές δεν θα υπόκεινται στο κριτήριο του ΑΕΠ ανά κάτοικο. Η ανεργία και ο αποκλεισμός δεν μαστίζουν μόνο τις πλέον φτωχές περιοχές. Η προσπάθεια για συνοχή δεν μπορεί να είναι αποκλειστικά περιφερειακή, πρέπει επίσης να αποτελεί κοινωνικό στόχο. Η κοινοτική δράση μπορεί και πρέπει να είναι υποδειγματική ακόμη και στις μεγάλες αστικές ζώνες.
<P>
Αντίθετα, εκφράζουμε τη λύπη μας που η Επιτροπή προφανώς δεν έχει μέχρι στιγμής μελετήσει την ιδέα να δοθεί εντονότερος τοπικός χαρακτήρας στα μέσα υπέρ της απασχόλησης, που φαίνεται πως θα εξακολουθήσουν να συνδέονται με οριζόντιο στόχο. Παρ'όλα αυτά, έχουμε την εντύπωση ότι η δράση για την απασχόληση θα ήταν αποτελεσματικότερη εάν είχε εντονότερο τοπικό χαρακτήρα, όπου οι τοπικοί παράγοντες θα αναλαμβάνουν περισσότερες πρωτοβουλίες και υπευθυνότητες.
<P>
Εν κατακλείδι, θα επιμείνουμε στο ουσιαστικό ενδιαφέρον της διατήρησης, σε κοινοτικό επίπεδο, μιας έντονης δράσης υπέρ της οικονομικής και κοινωνικής συνοχής. Η Ευρώπη, χάρη στα Διαρθρωτικά Ταμεία, αποδεικνύει ότι δεν είναι απλά ένας χώρος ελεύθερων ανταλλαγών αλλά και ένα πεδίο αλληλεγγύης.
<P>
Κατά συνέπεια, εκφράζουμε την ικανοποίησή μας, με τη διαπίστωση ότι η Agenda 2000 στοχεύει στη διεύρυνση, στην εμβάθυνση της πολιτικής συνοχής. Αυτό που πρέπει να προσεχθεί είναι η δικαιολογημένη υποστήριξη των νέων μελών να μην θίξει την αναγκαία συνέχιση των προσπαθειών που γίνονται για τη συνοχή της Ένωσης στη μορφή που έχει σήμερα.

<SPEAKER ID=50 LANGUAGE="FR" NAME="Lindeperg">
Κύριε Πρόεδρε, θα ήθελα καταρχήν να ευχαριστήσω τον συνάδελφό μου Bernard Castagnθde για τη δεκτικότητα την οποία επέδειξε κατά τη διάρκεια της επεξεργασίας της έκθεσής του. Πράγματι, δέχτηκε, έπειτα από συζήτηση στο πλαίσιο της επιτροπής, όλες τις τροπολογίες που παρουσίασα εξ ονόματος της Ομάδας μου. Οι εν λόγω τροπολογίες εγκρίθηκαν και κατά συνέπεια είμαστε απόλυτα ικανοποιημένοι από την έκθεση, με τη μορφή που υποβάλλεται σήμερα σε ψηφοφορία.
<P>
Θα περιοριστώ λοιπόν, στη συζήτηση αυτή, να θυμίσω τα κύρια σημεία που κατά τη γνώμη μας αξίζει να υπογραμμιστούν. Είναι σε όλους γνωστή ότι η περιφερειακή πολιτική βρίσκεται σε κρίσιμο σημείο. Οι εκθέσεις σχετικά με τις διαρθρωτικές παρεμβάσεις στα κράτη μέλη αποκτούν συνεπώς ιδιαίτερη σημασία. Στο πλαίσιο αυτό, έχοντας επίγνωση της μέγιστης σημασίας της κοινωνικής συνοχής, μας διακατέχει η επιθυμία να τη δούμε να λειτουργεί καλύτερα με περισσότερη διαφάνεια και αποτελεσματικότητα.
<P>
Ως εκ τούτου, έχουμε την τάση, να τονίζουμε τα κενά, τις δυσκολίες, για να τις εξαλείψουμε με τον καλύτερο τρόπο. Αποτελεί, βέβαια, τον κύριο στόχο αυτού του είδους των εκθέσεων, είναι όμως επίσης αναγκαίο να αναφερθούμε με έμφαση στις θετικές πτυχές της περιφερειακής πολιτικής: ο συνάδελφός μου Castagnθde αναφέρθηκε πριν από λίγο σ'αυτές, κατά την ομιλία του. Θετικές πτυχές όσον αφορά τον αντίκτυπο στην οικονομική και κοινωνική συνοχή, στην ανάπτυξη, στην εκπαίδευση, στην απασχόληση, αλλά επίσης και επεξεργασία μιας συνολικής και συνεκτικής θεώρησης με σκοπό την ισόρροπη ανάπτυξη των διαμερισμάτων σε επίπεδο ομάδων περιοχών που έχουν κοινά προβλήματα.
<P>
Οι διαρθρωτικές πολιτικές εξασφαλίζουν μία συνολική συνοχή, που μεριμνά για προτεραιότητες που καθορίζονται από κοινού - απασχόληση, σεβασμός στο περιβάλλον -, και λειτουργούν σαν τροχοπέδη στις τοπικές πρωτοβουλίες. Πρέπει το θυμίζουμε συνέχεια, και χαίρομαι που αυτό γίνεται στην έκθεση, διότι διαφορετικά αφήνουμε ελεύθερο το πεδίο στα επιχειρήματα αυτών που υποστηρίζουν την επανεθνικοποίηση των ενισχύσεων, που είναι όλο και περισσότεροι στη Γαλλία. Στηριζόμενοι στη διαπίστωση της υποχρησιμοποίησης των κονδυλίων, αφήνουν να εννοηθεί το κύκλωμα χρηματοδότησης ΠαρίσιΒρυξέλλες-Περιοχές, είναι πράγματι πολύπλοκο ενώ θα ήταν πολύ πιο απλό για κάθε κράτος να χρηματοδοτεί άμεσα τις ενισχύσεις προς τις περιοχές. Έτσι θα τελειώναμε με μία από τις πολιτικές που επιτρέπουν την καλύτερη εξοικείωση του πολίτη με την ευρωπαϊκή ιδέα. Πρέπει να πολεμήσουμε αυτή την εκτροπή, θυμίζοντας τις θετικές πτυχές και επιχειρώντας, όπως κάνει η έκθεση, να προτείνουμε βελτιώσεις στη λειτουργία.
<P>
Η ανεπαρκής εκτέλεση των πιστώσεων είναι σίγουρα ένα υπαρκτό πρόβλημα. Όμως, από το να βγάζουμε βιαστικά συμπεράσματα ότι το ύψος της χρηματοδότησης είναι πολύ υψηλό για τις ανάγκες, καλύτερα θα ήταν να διερωτηθούμε για τους λόγους δυσλειτουργίας του μηχανισμού. Ειπώθηκαν πολλά για την πολυπλοκότητα των διαδικασιών και δεν θα σταθώ σ'αυτό. Αντί να κατηγορούμε συστηματικά την τεχνοκρατία των Βρυξελλών, δεν θα'ταν καλύτερα να κοιτάξουμε τα δικά μας; Η υπερβολική συγκέντρωση αλά γαλλικά, η εξαιρετικά αυταρχική κηδεμονία του SGAR και των νομαρχών, που πολύ συχνά οδηγούν σε περιθωριοποίηση των τοπικών ενώσεων και άλλων τοπικών παραγόντων δεν είναι άραγε οι πρώτοι υπεύθυνοι; Ανεπαρκής ενημέρωση, έλλειψη διαφάνειας στην επιλογή των φακέλων, δημοκρατικό έλλειμμα σε όλα τα επίπεδα λήψης αποφάσεων, δυσχέρειες στη συγκέντρωση των συγχρηματοδοτήσεων, αυτά είναι τα εμπόδια της σωστής χρησιμοποίησης των ευρωπαϊκών πιστώσεων.
<P>
Τι να πούμε τότε για την υπέρμετρη δυσκαμψία και τη βραδύτητα των χρηματοοικονομικών κυκλωμάτων, όταν ξέρουμε ότι ο προϋπολογισμός του γαλλικού κράτους χρησιμεύει για διοικητικό υποκατάστατο και γενικά δεν δείχνει να επείγεται για την προώθηση των κονδυλίων προς τον τελικό τους αποδέκτη, περιάγοντάς τον σε επικίνδυνη κατάσταση; Τις καταστάσεις αυτές, ορισμένες επιχειρήσεις που ανήκουν στον τρίτο κυρίως τομέα, δεν είναι σε θέση να τις επωμισθούν διότι δεν διαθέτουν επαρκή ίδια κεφάλαια. Για το λόγο αυτό και εξαιτίας της δυσκολίας εξεύρεσης συγχρηματοδοτήσεων, ο τομέας αυτός της κοινωνικής οικονομίας σχεδόν είναι αποκλεισμένος από την πρόσβαση στα διαρθρωτικά ταμεία και είναι πραγματικά κρίμα να στερείται της αναγνωρισμένης τεχνογνωσίας του στον τομέα της κατάρτισης και της απασχόλησης.
<P>
Ολοκληρώνοντας, κύριε Πρόεδρε, αγαπητοί συνάδελφοι, θα εκφράσω την ικανοποίησή μου για τη σταθμισμένη αυτή έκθεση που βεβαίως υπογραμμίζει τις ευθύνες που βαρύνουν την Επιτροπή, παράλληλα όμως είναι καυστική όσον αφορά τις ευθύνες του γαλλικού κράτους και της διοίκησής του που, κατά τη γνώμη μου, είναι πολύ πιο καθοριστικές για τις δυσκολίες που επισημάνθηκαν.

<SPEAKER ID=51 LANGUAGE="FR" NAME="Decourriθre">
Κύριε Πρόεδρε, κύριε Επίτροπε, οι συνάδελφοί μας εξέθεσαν με έξοχο τρόπο τα προβλήματα ανάπτυξης και τις διαρθρωτικές παρεμβάσεις στη Γαλλία, βάσει των στόχων 1 και 2 καθώς και τα μέσα διόρθωσης των ανεπαρκειών. Ευχαριστώ επίσης την κ. Lindeperg που επισήμανε τα εσωτερικά προβλήματα της Γαλλίας, ειδικότερα όσον αφορά το συγκεντρωτικό κράτος. Θα ήθελα από την πλευρά μου να κάνω δύο παρατηρήσεις. Πρώτη παρατήρηση: η εξέταση των διαρθρωτικών παρεμβάσεων στη Γαλλία και ειδικότερα η ακρόαση διαφόρων υπευθύνων των περιφερειών αποκάλυψαν την ύπαρξη ορισμένων δυσλειτουργιών, ακαμψιών και καθυστερήσεων στη χρησιμοποίηση των κοινοτικών πιστώσεων τις οποίες είναι γνωστό πόσο χρειαζόμαστε για τις επιλέξιμες των στόχων 1 και 2 περιοχές της Γαλλίας.
<P>
Παραθέτω προς τούτο δύο παραδείγματα. Την αυστηρότητα των κριτηρίων που εφαρμόζονται στις ΜΜΕ, καθιστώντας μη επιλέξιμα πολυάριθμα σχέδια που ωστόσο θα μπορούσαν να δημιουργήσουν μεγάλο αριθμό θέσεων εργασίας. Επισημαίνουμε επίσης τις δυσκολίες που αντιμετωπίζουν οι φορείς των σχεδίων προκειμένου να τηρήσουν την αρχή της προσθετικότητας, θέμα για το οποίο καλώ εξάλλου την Επιτροπή να το μελετήσει και να υποβάλει προτάσεις. Τέλος, θα θυμίσω ότι κατά πάσα πιθανότητα το ύψος της κοινοτικής συμμετοχής για το μετά το 1989 χρονικό διάστημα θα εξαρτηθεί από το ύψος των δεσμεύσεων που θα έχουν αναληφθεί στις 31 Δεκεμβρίου 1999.
<P>
Δεύτερη παρατήρηση: στο πλαίσιο της συζήτησης σχετικά με την αποκεντρωμένη διαχείριση των διαρθρωτικών ταμείων που ανοίγεται με την Agenda 2000, θα πρέπει, όπως ζήτησα και στην Επιτροπή, να βρεθεί ένα διοικητικό πλαίσιο για τη δράση των διαρθρωτικών ταμείων στις περιπτώσεις χορήγησης πιστώσεων σε περιοχές που δεν διαθέτουν διοικητική οντότητα ούτε ίδιες δημοσιονομικές αρχές.
<P>
Στη συνέχεια των παρατηρήσεων αυτών, θα ήθελα να επιστήσω την προσοχή σε δύο σημεία ως προς τα οποία η έκθεση αποδεικνύεται λίγο άτολμη. Ατολμία καταρχήν, όσον αφορά την εμπλοκή των μελών του Ευρωπαϊκού Κοινοβουλίου που εκλέγονται στην ενδιαφερόμενη περιοχή στις επιτροπές παρακολούθησης και αξιολόγησης. Ατολμία επίσης όσον αφορά το μέλλον. Θεωρώ, πράγματι, απαραίτητο να συζητηθεί μία μεταβατική φάση για τις περιοχές που είναι σήμερα επιλέξιμες για τα διαρθρωτικά ταμεία δεν θα είναι όμως πλέον το 1999. Ως προς αυτό, η Επιτροπή μας έδωσε διευκρινήσεις και η κ. Επίτροπος εξήγησε, κατά τη διάρκεια συνεδρίασης στην οποία συμμετείχα, ότι η μεταβατική περίοδος θα ορίζεται σύμφωνα με χρονοδιάγραμμα το οποίο βρίσκω ιδιαίτερα ενδιαφέρον.
<P>
Πέραν των δύο αυτών σημείων επί των οποίων η Ομάδα PPE προτίθεται να καταθέσει νέες τροπολογίες κατά τη σύνοδο της ολομέλειας, εκφράζουμε την ικανοποίησή μας για το αίτημα που επιτέλους υποβλήθηκε στις αρμόδιες αρχές να μεριμνούν για την επαρκή ανάρτηση πινάκων, ανακοινώσεων, την έκδοση ενημερωτικών φυλλαδίων σχετικά με τη βοήθεια της Ευρώπης, κάτι που θα μας φέρει κοντά στους πολίτες. Βλέποντας σήμερα τα ποσά που διατίθενται στα διαρθρωτικά ταμεία και τον αριθμό των σημαντικών σχεδίων, αντιλαμβανόμαστε ότι η διαφήμιση σχετικά με τα σχέδια αυτά πρέπει να αποτελεί διαφήμιση για την Ευρώπη, έτσι ώστε να ευαισθητοποιούνται οι πολίτες στο γεγονός ότι τα σχέδια χρηματοδοτούνται από την ευρωπαϊκή προσπάθεια. Κατά συνέπεια θα ψηφίσουμε την έκθεση Castagnθde.

<SPEAKER ID=52 LANGUAGE="FR" NAME="Scarbonchi">
Κύριε Πρόεδρε, ο Πρόεδρος της Ευρωπαϊκής Επιτροπής κ. Santer, κατά την παρουσίαση της Agenda 2000 στις 16 Ιουλίου, κατέστησε σαφές ότι τα κριτήρια επιλεξιμότητας όσον αφορά το στόχο 1 θα εφαρμοστούν με αυστηρότητα το 1999, εν ονόματι της δημοσιονομικής προσπάθειας που γίνεται για τη διεύρυνση της Ευρωπαϊκής Ένωσης προς νέα μέλη. Δεν υπάρχει αμφιβολία ότι η εν λόγω αναδιανομή των ευρωπαϊκών ενισχύσεων θα γίνει εις βάρος των περιοχών που ωφελούνται σήμερα, μεταξύ των οποίων και η Κορσική.
<P>
Η εν λόγω ανακοίνωση προκάλεσε αίσθηση και σύγχυση σε ένα νησί που αντιμετωπίζει σοβαρά διαρθρωτικά και οικονομικά προβλήματα και διατηρεί ιδιαίτερους δεσμούς με την Ευρώπη. Είναι βέβαιο ότι η μείωση των ευρωπαϊκών πιστώσεων θα'πρεπε να γίνει σταδιακά από το 2002 ώς το 2004. Επίσης, δεν θα διατεθούν δύο υπάρχουσες γραμμές του προϋπολογισμού σχετικά με το στόχο 1. Η καταπολέμηση της ανεργίας και η παροχή ενισχύσεων σε περιοχές που βρίσκονται σε βιομηχανική ή γεωργική παρακμή. Εκτός αυτού υπάρχει το σοβαρό θέμα του καθορισμού της έννοιας της αγροτικής περιοχής στο μελλοντικό στόχο 2.
<P>
Όμως, αντί να διεξάγουμε έναν αγώνα οπισθοφυλακής, έντιμο βέβαια, θα'πρεπε να δεσμευτούμε με αποφασιστικότητα προκειμένου να ληφθούν οριστικά υπόψη οι προφανείς ανισότητες και τα μειονεκτήματα των νησιωτικών περιοχών της Ευρώπης κατά την εμβάθυνση του νησιωτικού χαρακτήρα, ειδικότερα της μεσογειακής νήσου, της οποίας η θεσμική αναγνώριση έγινε πραγματικότητα κατά τη σύνοδο κορυφής του Αμστερνταμ, στις 16 Ιουνίου.
<P>
Αυτό είναι το πλαίσιο μέσα στο οποίο θα πρέπει στο εξής να αντιμετωπίζεται το μέλλον των διαρθρωτικών, οικονομικών και κοινωνικών σχέσεων μεταξύ της Κορσικής και της Ευρωπαϊκής Ένωσης. Τη στιγμή κατά την οποία - και τούτο αποτελεί τεράστια ελπίδα - η Κορσική φαίνεται να βγαίνει από έναν εφιάλτη βίας και οικονομικής διάλυσης, έχει περισσότερο από ποτέ ανάγκή την Ευρωπαϊκή Ένωση για την ανάπτυξή της, όπως και η Ευρώπη δεν μπορεί να εννοηθεί χωρίς την Κορσική, περιοχή - κλειδί για τη μεσογειακή της πολιτική.

<SPEAKER ID=53 NAME="Van Miert">
Κύριε Πρόεδρε, θα ήθελα κατ'αρχάς να συγχαρώ τον εισηγητή κ. Bernard Castagnθde για την εκπόνηση της παρούσας έκθεσης στην οποία το Ευρωπαϊκό Κοινοβούλιο εξετάζει τα αναπτυξιακά θέματα και τα διαρθρωτικά μέτρα στη Γαλλία.
<P>
Το πλεονέκτημα που προσφέρει η έκθεση και παρεμπιπτόντως το συνεπακόλουθο σχέδιο ψηφίσματος είναι ότι εφιστάται η προσοχή στα ιδιαίτερα προβλήματα που αντιμετωπίζονται στις γαλλικές περιφέρειες. Πρόκειται για περιφέρειες που αντιμετωπίζουν προβλήματα επειδή είναι απομακρυσμένες, όπως συμβαίνει με τα υπερπόντια εδάφη, ή λόγω του νησιωτικού τους χαρακτήρα, όπως συμβαίνει στην Κορσική. Περιφέρειες που αντιμετωπίζουν προβλήματα επειδή η αποβιομηχάνιση κατέφερε σοβαρό πλήγμα σε περισσότερους από πενήντα τομείς της αγοράς εργασίας και περιοχές της υπαίθρου οι οποίες εγκαταλείπονται από τον πληθυσμό τους.
<P>
Κυρίες και κύριοι, η Επιτροπή πιστεύει επίσης ότι οι περιφέρειες αυτές αντιμετωπίζουν ιδιαίτερα προβλήματα τα οποία πρέπει να λυθούν. Για το λόγο αυτό, προσπαθεί ήδη από το 1989 στα συνδυασμένα έγγραφα προγραμματισμού και στα προγράμματα που εκτελούνται στα πλαίσια κοινοτικών πρωτοβουλιών να συνεκτιμήσει την προβληματική αυτή. Όσον αφορά δε τη βοήθεια που χορηγείται από τα διαρθρωτικά ταμεία, θα ήθελα να αναφερθώ σύντομα σε τέσσερα σημεία.
<P>
Κατ'αρχάς, ο εισηγητής επισημαίνει ότι η μεταφορά πιστώσεων στους ενδιαφερόμενους από τις εθνικές αρχές καθυστερεί συχνά. Στο σχέδιο ψηφίσματος αναφέρεται ότι οι καθυστερήσεις αυτές επηρεάζουν αρνητικά αυτούς που έχουν αναλάβει την εκτέλεση των προγραμμάτων και δημιουργούν προβλήματα για την ταχεία υλοποίηση αυτών. Παρεμπιπτόντως, το θέμα αυτό επισημάνθηκε σε ορισμένες παρεμβάσεις. Συμφωνώ με αυτή τη διαπίστωση. Η μεταφορά πιστώσεων από το Παρίσι στις περιφέρειες αυτές διαρκεί τέσσερις έως έξι μήνες, ενώ το τελευταίο διάστημα βλέπουμε μια κάποια βελτίωση. Φαίνεται όμως ότι το άρθρο 21 του κανονισμού σχετικά με το συντονισμό των διαρθρωτικών ταμείων, το οποίο προβλέπει μια προθεσμία τριών μηνών το πολύ, εξακολουθεί να μη γίνεται σεβαστό. Η Επιτροπή θα επιστήσει την προσοχή της γαλλικής κυβέρνησης επί του θέματος αυτού και θα την καλέσει να λάβει μέτρα για να επιταχύνει τη μεταφορά των ευρωπαϊκών πιστώσεων. Στη συνέχεια επισημάνθηκε το πρόγραμμα της μετεγκατάστασης επιχειρήσεων μεταξύ των διαφόρων κρατών μελών αλλά και μεταξύ περιφερειών σε ένα κράτος μέλος, ένα πρόβλημα που προσλαμβάνει σιγά σιγά σημαντικές διαστάσεις. Ακούω για παράδειγμα συχνά παράπονα από τη Γερμανία, από τη Δυτική Γερμανία όπου υπάρχουν επιχειρήσεις που εγκαθίστανται στα νέα ομόσπονδα κρατίδια , μετακομίζοντας μερικές δεκάδες χιλιόμετρα παραπέρα με αφορμή τις ενισχύσεις που τους χορηγούνται. Το ίδιο πρόβλημα παρουσιάζεται και στο Βέλγιο, όπου υπάρχουν επιχειρήσεις που μετακομίζουν από μία περιοχή σε άλλη, πράξη η οποία πιστεύεται ότι έχει σχέση με τις περιφερειακές ενισχύσεις που χορηγούνται σ'αυτές τις περιπτώσεις. Το φαινόμενο αυτό παρατηρείται και στη Γαλλία και προσλαμβάνει βεβαίως διασυνοριακό χαρακτήρα. Παρεμπιπτόντως, το Συμβούλιο των Υπουργών Βιομηχανίας κάλεσε κατά την τελευταία του συνεδρίαση την Επιτροπή να εξετάσει περαιτέρω το θέμα. Κυρίες και κύριοι, μπορώ να σας διαβεβαιώσω ότι είμαστε απασχολημένοι με την υπόθεση αυτή εξετάζοντάς την και από την άποψη των περιφερειακών ταμείων και από τις εθνικές περιφερειακές ενισχύσεις που μπορούν να χορηγηθούν, τουλάχιστον προκειμένου να προσπαθήσουμε να αναπτύξουμε ιδέες για την αποφυγή αυτών των δυσμενών εξελίξεων. Κατά τα άλλα, πρέπει βεβαίως να δεχθούμε τη λογική της περιφερειακής πολιτικής, πράγμα που σημαίνει ότι πρέπει να χορηγείται βοήθεια σε μειονεκτούσες περιφέρειες, είτε μέσω των διαρθρωτικών ταμείων, είτε μέσω κονδυλίων από τον εθνικό προϋπολογισμό. Είναι μια λογική την οποία βεβαίως πρέπει να αποδεχθούμε. Και αυτό μπορεί βεβαίως να έχει ως αποτέλεσμα τη μετεγκατάσταση ορισμένων επιχειρήσεων από μία περιοχή σε μία άλλη, ανεξαρτήτως από την ίδια οικονομική λογική που ωθεί τις επιχειρήσεις να συγκεντρώσουν τις δραστηριότητές τους σε μια ορισμένη περιοχή.
<P>
Ένα τρίτο σημείο σχετικά με το οποίο θα ήθελα να πω κάτι αφορά την εξαιρετική ακαμψία των αρχών σύμφωνα με τις οποίες ορίζεται κατά πόσον επιτρέπεται να χορηγηθούν ενισχύσεις. Θα ήθελα όμως να επισημάνω ότι οι αρχές αυτές για τα διάφορα ταμεία και για τους έξι στόχους περιγράφονται ορισμένες φορές με ιδιαίτερη ακρίβεια στους κανονισμούς των διαρθρωτικών ταμείων. Συνεπώς, η Επιτροπή είναι υποχρεωμένη να επιβλέψει την τήρηση των αρχών αυτών. Ωστόσο, η Επιτροπή δεν μπορεί να κάνει πολλά πράγματα σε περίπτωση που το Συμβούλιο μας επιβάλλει αυτή την άκαμπτη στάση.
<P>
Από την άλλη πλευρά, οι περιφερειακές αρχές θεσπίζουν μέτρα για την υλοποίηση των στόχων των διαρθρωτικών ταμείων, στα πλαίσια των οποίων καθιερώνονται συχνά κανόνες που έχουν ακόμη περισσότερο περιοριστικό χαρακτήρα από αυτούς που αναφέρονται στα γενικά έγγραφα προγραμματισμού. Κατ'αυτόν τον τρόπο δημιουργείται βεβαίως η εντύπωση ότι η ακαμψία αυτή οφείλεται στη δράση της Κοινότητας, ενώ η επιδείνωση της κατάστασης οφείλεται σε τοπικές ενέργειες.
<P>
Είναι βέβαιο ότι, ενόψει της περαιτέρω συζήτησης που πρόκειται να διεξάγουμε με αφορμή το έγγραφο Agenda 2000, θα εξετάσουμε τι άλλο μπορεί να συμβεί. Γνωρίζω ότι η συνάδελφός Wulf-Mathies ενδιαφέρεται ιδιαιτέρως για την προβληματική αυτή και ότι είναι οπωσδήποτε στη διάθεσή σας για την περαιτέρω συζήτηση του θέματος.
<P>
Θα ήθελα να ολοκληρώσω αναφερόμενος στο τελευταίο σημείο που αφορά τη χορήγηση ενισχύσεων από τα διαρθρωτικά ταμεία μετά το 1999. Παρέπεμψα ήδη στο έγγραφο που κατέθεσε αυτή την εβδομάδα ο Πρόεδρος της Επιτροπής κ. Santer. Όπως ανάφεραν και οι περισσότεροι ομιλητές, πιστεύω ότι πρόκειται για μια ισορροπημένη προσέγγιση, στα πλαίσια της οποίας επιχειρούμε να διασφαλίσουμε την ουσία της περιφερειακής πολιτικής, συμπεριλαμβανομένων των δυνατοτήτων παρέμβασης, αλλά έχουμε ως στόχο την καλύτερη συγκέντρωση των δράσεων. Δηλαδή, επιδιώκουμε τη μείωση του αριθμού των στόχων, επιθυμούμε να περιορίσουμε τη συνεπαγόμενη γραφειοκρατία και πολλά άλλα. Είμαι όμως σίγουρος ότι θα αφιερώσετε ακόμη πολλές ώρες στη συζήτηση του εγγράφου, εκτός άλλων από την άποψη των διαρθρωτικών ταμείων και των περιφερειακών ενισχύσεων. Για το λόγο αυτό πιστεύω ότι μπορώ σήμερα να σταματήσω στο σημείο αυτό, Πρόεδρε.

<SPEAKER ID=54 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Προχωρούμε στην ψηφοφορία.

<SPEAKER ID=55 NAME="Blot">
Η έκθεση επιμένει στην αύξηση των πιστώσεων σε πολλούς τομείς. Εκφράζουμε την ικανοποίησή μας γι'αυτό, λυπούμεθα ωστόσο που η Γαλλία αναλογικά και συνολικά λαμβάνει πολύ λιγότερες ενισχύσεις ανά κάτοικο σε σχέση με την πλειονότητα των άλλων κρατών μελών της Ευρωπαϊκής Ένωσης.
<P>
Πιστεύουμε πως θα πρέπει να ενισχυθεί κατά προτεραιότητα η βοήθεια που παρέχεται για την αναζωογόνηση των αγροτικών περιοχών. Η συγκέντρωση των πληθυσμών στις πόλεις δεν είναι βέβαια επιθυμητή για την ποιότητα της ζωής. Εξάλλου, οι μοντέρνες τεχνικές επικοινωνίας επιτρέπουν, πολύ περισσότερο απ'ό, τι τον προηγούμενο αιώνα, τη διατήρηση και την ανάπτυξη οικονομικών δραστηριοτήτων σε αγροτικές περιοχές.
<P>
Κατακρίνω τον εισηγητή, όχι μόνο διότι δεν έλαβε υπόψη του αυτούς τους προσανατολισμούς, αλλά και γιατί ζητάει να διατεθούν στο μέλλον περισσότερες πιστώσεις στις αστικές περιοχές. Οι αστικές περιοχές που διέρχονται κρίση αξίζει να βοηθηθούν, όμως για μια ακόμη φορά, πρέπει να αποφύγουμε τη συγκέντρωση του πληθυσμού στις εν λόγω περιοχές.
<P>
Θα απόσχω για το λόγο αυτό, εγκρίνοντας ωστόσο την αύξηση των πιστώσεων.

<SPEAKER ID=56 LANGUAGE="FR" NAME="Grossetκte">
Δεδομένου, ότι εκλέγομαι σε μία περιοχή που εμπίπτει στο στόχο 2, δεν μπορώ παρά να συνταχθώ με τον προβληματισμό που αναπτύσσεται στην έκθεση του κ. Castagnθde σχετικά με τα προβλήματα ανάπτυξης και τις διαρθρωτικές παρεμβάσεις στη Γαλλία στο πλαίσιο των στόχων 1 και 2. Κατά συνέπεια ψήφισα υπέρ του εν λόγω ψηφίσματος.
<P>
Προσωπικά, είχα συχνά την ευκαιρία να αντιμετωπίσω συγκεκριμένα προβλήματα που συνδέονται με τη θέση σε εφαρμογή των διαρθρωτικών ταμείων στην περιοχή μου: έλλειψη ενημέρωσης, διαφάνειας, πολυπλοκότητα και ακαμψία των διαδικασιών κλπ....
<P>
Με βάση τη δική μου επιτόπια εμπειρία, εκφράζω την ικανοποίησή μου διαπιστώνοντας ότι το εν λόγω ψήφισμα υπογραμμίζει τον πρωταρχικό ρόλο που μπορεί να διαδραματίσει η κοινοτική περιφερειακή πολιτική ώστε οι πολίτες να εξοικειωθούν με την ευρωπαϊκή ιδέα. Από την άποψη αυτή, θεωρώ απαραίτητο να φροντίσουμε ώστε με την κατάλληλη σήμανση να υποδηλώνεται το μερίδιο της συμμετοχής της Κοινότητας στην υλοποίηση κάθε σχεδίου.
<P>
Εξάλλου, συντάσσομαι με την ιδέα να ενισχύονται περισσότερο οι περιοχές που πλήττονται λόγω μεταφορών του τόπου άσκησης βιομηχανικών δραστηριοτήτων που έχουν δραματικές επιπτώσεις στην απασχόληση. Θα μου επιτρέψετε να επιμείνω στο σημείο αυτό στην περίπτωση της βιομηχανίας όπλων, από την οποία η περιοχή μου εξαρτάται σε μεγάλο βαθμό.
<P>
Εύχομαι επίσης στο μέλλον, οι ενισχύσεις που χορηγούνται από τα διαρθρωτικά ταμεία να μην οδηγούν πλέον σε διακοινοτικές ή διαπεριφερειακές μεταφορές τόπου άσκησης βιομηχανικών δραστηριοτήτων, οι οποίες αντίκεινται απόλυτα στους στόχους που επιδιώκονται με την περιφερειακή κοινοτική πολιτική.
<P>
Τέλος, συμφωνώ απόλυτα με τις τροπολογίες που κατέθεσε ο κ. Francis Decourriθre, εξ ονόματος της Ομάδας του PPE, που αφορούν κυρίως την εμπλοκή των ευρωπαίων βουλευτών των επιλέξιμων περιοχών στις διάφορες αποφάσεις της διαδικασίας λήψης αποφάσεων: στην παρακολούθηση, την αξιολόγηση και τη συνεννόηση.
<P>
Η περιφερειακή πολιτική της Ευρωπαϊκής Ένωσης αποτελεί απαραίτητο μέσο και στήριξη που είναι αναγκαίο να βελτιωθεί. Είμαι πεπεισμένη ότι σ'αυτό θα συμβάλει το εν λόγω ψήφισμα του Ευρωπαϊκού Κοινοβουλίου.

<SPEAKER ID=57 NAME="Wibe">
 - (SV) Χωρίς να αμφισβητήσω καθόλου την αντικειμενικότητα του εισηγητή θεωρώ ότι είναι αμφισβητήσιμο σε επίπεδο αρχών να προέρχεται ο εισηγητής του Κοινοβουλίου από την ίδια χώρα, η βοήθεια προς την οποία θα αξιολογηθεί. Για λόγους αρχής το Κοινοβούλιο πρέπει πάντοτε να επιδιώκει να ορίζει έναν εισηγητή ο οποίος επ&#x02BC;ουδενί έχει κάποιο συμφέρον στο θέμα που θα εξεταστεί.
<P>
(Το Σώμα εγκρίνει το ψήφισμα νομοθετικού περιεχομένου)

<CHAPTER ID=7>
Συνδρομή στην Αρμενία, τη Γεωργία και, ενδεχομένως, στο Τατζικιστάν
<SPEAKER ID=58 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0212/97) του κ. Kittelman, εξ ονόματος της Επιτροπής Εξωτερικών Οικονομικών Σχέσεων, σχετικά με την πρόταση απόφασης του Συμβουλίου που αφορά τη χορήγηση έκτακτης χρηματοδοτικής συνδρομής στην Αρμενία, τη Γεωργία και, υπό ορισμένες προϋποθέσεις, στο Τατζικιστάν (COM(97)0024 - C4-0099/97-97/0028(CNS)).
<P>
Το λόγο έχει ο κ. Kittelman.

<SPEAKER ID=59 NAME="Kittelmann">
Κύριε πρόεδρε, αξιότιμοι συνάδελφοι, αναμφισβήτητη είναι η ετοιμότητά μας να χορηγήσουμε στις χώρες της Κεντρικής και της Ανατολικής Ευρώπης κάθε είδους δυνατή οικονομική βοήθεια. Οι συμφωνίες σύνδεσης με τη Γεωργία και την Αρμενία πρέπει - και αυτό είναι το νόημα της σχεδιαζόμενης βοήθειας - να στηρίζονται και οικονομικά.
<P>
Γνωρίζουμε ότι παρά τον οικονομικό αποπροσανατολισμό που είναι συνάρτηση της διάλυσης του ανατολικού συνασπισμού - συχνά λησμονείται ότι αυτό ήταν ήδη έτσι προηγουμένως - οι εν λόγω χώρες δημιούργησαν σε πολλούς τομείς εκπληκτικά καλές οικονομικές προϋποθέσεις. Εκτός από το οικονομικό πρόγραμμα εμφανίζονται συνέχεια και εσωτερικές δυσκολίες, όπως και στη Γεωργία και την Αρμενία, που επηρεάζουν αρνητικά την υποδομή. Είναι ικανοποιητικό, τουλάχιστον σχετικά ικανοποιητικό, ότι στην Αρμενία και τη Γεωργία μπόρεσαν να ξεπεραστούν πολλές από τις δυσκολίες αυτές.
<P>
Για να πάρουν την οικονομική βοήθεια οι λήπτριες χώρες οφείλουν από την πλευρά τους να εκπληρώσουν συγκεκριμένες προϋποθέσεις. Αφ'ενός να υπάρχει συμφωνία με τις διεθνείς οικονομικές αρχές, ιδίως το ΔΝΤ για τη διάθεση των πιστώσεων. Έχει σημασία να είναι δυνατή η κάλυψη των υπολειπόμενων οικονομικών αναγκών από κοινοτική βοήθεια. Η Αρμενία καθιέρωσε το 1994 σταθεροποιητικά μέτρα και διαρθρωτικές μεταρρυθμίσεις. Ο πληθωρισμός και το δημοσιονομικό έλλειμμα μπόρεσαν να μειωθούν με μια αυστηρή και συνεπή δημοσιονομική πολιτική. Η Γεωργία πέτυχε σχετική σταθεροποίηση της οικονομίας καθώς και συνεχή και σταθερή πολιτική τιμών. Και εδώ επίσης παρατηρείται σαφής πρόοδος. Για το λόγο αυτόν η Επιτροπή Εξωτερικών Οικονομικών Σχέσεων υποστηρίζει τα μέτρα της Επιτροπής. Η Ευρωπαϊκή Ένωση καλείται κατά τη γνώμη μας να συμβάλει και άλλο.
<P>
Δυστυχώς δε διαφαίνονται τη στιγμή αυτή παρόμοιες εξελίξεις όπως στη Γεωργία και την Αρμενία όσον αφορά το Τατζικιστάν. Το Τατζικιστάν άρχισε πριν λίγο καιρό την εφαρμογή οικονομικών σταθεροποιητικών μέτρων. Εδώ δεν ολοκληρώθηκαν ακόμη οι διαπραγματεύσεις με τα διεθνή οικονομικά ιδρύματα. Για το λόγο αυτόν κατά τη γνώμη μου πρέπει να προκριθεί ο διαχωρισμός της οικονομικής βοήθειας προς την Αρμενία και τη Γεωργία αφενός και το Τατζικιστάν αφ'ετέρου. Από την άλλη δεν μπορεί να υπάρχει αμφιβολία για το ότι ενισχύσεις μπορούν και πρέπει να χορηγούνται κατά βάση μόλις υπάρξουν οι απαραίτητες προϋποθέσεις.
<P>
Με τις χορηγηθείσες πιστώσεις που πρέπει να εξασφαλισθούν από το Συμβούλιο και το Ευρωπαϊκό Κοινοβούλιο, η Γεωργία και η Αρμενία μπορούν όχι μόνο να μειώσουν την επιβάρυνση εκ των τόκων για την ειδική οικονομική βοήθεια, αλλά και να χρησιμοποιήσουν τις πιστώσεις αυτές για την εξόφληση των χρεών. Παρακαλούμε για το λόγο αυτό να γίνει αποδεκτή η έκθεση και οι υποβληθείσες τροπολογίες. Ο πρόεδρος της Επιτροπής Προϋπολογισμών με παρακάλεσε όμως ως εισηγητή να συζητήσουμε σήμερα την έκθεση σύμφωνα με το άρθρο 131, αλλά να μην την εγκρίνουμε ακόμη, διότι η Επιτροπή Προϋπολογισμών - δεν ξέρω εάν βρίσκεται στην αίθουσα ο πρόεδρος της Επιτροπής Προϋπολογισμών - θα το αιτιολογήσει αυτό με συντομία. Εάν προσφέρεται το θέμα, θα έπρεπε να φέρουμε αντίρρηση στην Επιτροπή Προϋπολογισμών τότε μόνον όταν συνηγορούν προς τούτο ιδιαίτερα επιχειρήματα. Αυτά δεν τα βλέπω. Συντάσσομαι με το αίτημα της Επιτροπής Προϋπολογισμών και θα ήθελα να την παρακαλέσω για τη συναίνεσή της.

<SPEAKER ID=60 LANGUAGE="FR" NAME="Fabre-Aubrespy">
Κύριε Πρόεδρε, είμαι συντάκτης γνωμοδότησης της Επιτροπής Προϋπολογισμών, εφόσον όμως ζητεί να παρέμβει ο Πρόεδρος του παραχωρώ φυσικά τη σειρά μου.

<SPEAKER ID=61 NAME="Πρόεδρος">
Κύριε Fabre-Aubrespy, θα δώσω το λόγο στον κ. Samland τη στιγμή που το ορίζει ο Κανονισμός. Τώρα, καλώ εσάς να λάβετε το λόγο, ως εισηγητής της γνωμοδότησης της Επιτροπής Προϋπολογισμών.

<SPEAKER ID=62 NAME="Fabre-Aubrespy">
Κύριε Πρόεδρε, υπάρχουν περιπτώσεις κατά τις οποίες ο Κανονισμός πρέπει να παραχωρεί τη θέση του στην φιλοφροσύνη. Αυτή την έννοια είχε η πρόταση που έκανα. Φυσικά, εφόσον η συζήτηση πρέπει να γίνει, θα γίνει και στη συνέχεια θα διεξαχθεί ψηφοφορία.
<P>
Η Επιτροπή Προϋπολογισμών εξέδωσε, ομόφωνα πλην μιας αποχής, ευνοϊκή γνωμοδότηση όσον αφορά την έκθεση του κ. Kittelmann. Ο κ. Kittelmann παρέθεσε με άριστο τρόπο τους λόγους της χορήγησης έκτακτης χρηματοδοτικής συνδρομής υπέρ της Αρμενίας, της Γεωργίας και, υπό ορισμένες προϋποθέσεις του Ταντζικιστάν.
<P>
Η Επιτροπή Προϋπολογισμών, στην έγγραφη γνωμοδότησή της που αποτελεί μέρος της εν λόγω έκθεσης, πρότεινε δύο τροπολογίες, εκ των οποίων η μία αποσκοπεί, σύμφωνα με την τρέχουσα πρακτική, να εγγράφονται στις νομοθετικές πράξεις οι δημοσιονομικές διατάξεις, ενώ η άλλη, επιμένει στον εξαιρετικό χαρακτήρα του συνδυασμού της συνιστώσας «δάνεια» με τη συνιστώσα «μη επιστρεπτέες ενισχύσεις». Αυτά είναι τα δύο σημεία στα οποία ήθελα πραγματικά να σταθώ. Η εν λόγω διαδικασία πρέπει να προσλάβει εξαιρετικό χαρακτήρα και να μην αποτελέσει προηγούμενο.
<P>
Η Επιτροπή Προϋπολογισμών υποστήριξε, σχεδόν ομόφωνα, όπως ήδη ανέφερα, την ιδέα του συνδυαμού αυτού, ευχόμενη ταυτόχρονα να τονισθεί ο εξαιρετικός χαρακτήρας του, λαμβανομένου υπόψη του γεγονότος ότι αποδίδει ιδιαίτερη σημασία στις σχέσεις της με τις ενδιαφερόμενες χώρες. Στο θέμα αυτό αναφέρθηκε εξάλλου ο εισηγητής πριν από λίγο.
<P>
Στα ερωτήματα που υποβάλλονται στη γνωμοδότηση προς την Επιτροπή, η Επιτροπή Προϋπολογισμών έλαβε, ως επί το πλείστον, θετικές απαντήσεις όσον αφορά ειδικότερα την προβλεπόμενη χρηματοδότηση ύψους 95 εκατ. Ecu.
<P>
Αυτά είχα, κύριε Πρόεδρε, να πω εξ ονόματος της Επιτροπής Προϋπολογισμών.

<SPEAKER ID=63 LANGUAGE="DE" NAME="Schroedter">
Κύριε πρόεδρε, ίσως να πάρω και τα συνοπτικά πρακτικά από τους κυρίους! Αγαπητοί συνάδελφοι που αντέχετε ακόμη, κάναμε σα να ήταν η βοήθεια για ώρα ανάγκης πραγματική βοήθεια. Στην πράξη συμβαίνει να υποστηρίζονται οι χώρες προκειμένου να καταστούν φερέγγυοι για το ΔΝΤ, με τη βοήθεια για ώρα ανάγκης, όμως δε λύνεται το πρόβλημα των χρεών τους. Με τη βοήθεια του κοινοτικού δανεισμού δανείζονται χρήματα από τις ιδιωτικές τράπεζες με ευνοϊκές προϋποθέσεις. Οι εγγυητές γι αυτό είναι οι Ευρωπαίοι φορολογούμενοι. Οι λήπτριες χώρες υποχρεώνονται όμως τότε να επιστρέψουν τα χρήματα στις ιδιωτικές τράπεζες. Αυτό σημαίνει ότι με τη βοήθεια της ΕΕ δημιουργούνται για τις χώρες αυτές χρέη στις ιδιωτικές τράπεζες.
<P>
Αυτό το ονομάζουμε υποστήριξη για οικονομικές μεταρρυθμίσεις στις χώρες αυτές. Πιστεύω ότι πρόκειται για οικονομικές μεταρρυθμίσεις στις χώρες αυτές. Πιστεύω ότι πρόκειται για πρόβλημα επί του οποίου θα έπρεπε κατά βάση να λάβουμε θέση. Γενικά το θεωρώ καλό που αναβάλλεται η έκθεση, διότι τότε θα υπήρχε και μια πιθανότητα να μην συμπεριληφθεί ενδεχομένως το Τατζικιστάν αλλά σίγουρα και μάλιστα διότι πρέπει να δώσουμε κάποιο σημάδι. Το Τατζικιστάν επιτέλεσε γιγαντιαία πρόοδο προς την ειρήνη που κανείς δε θα περίμενε και πιστεύω ότι προς την κατεύθυνση αυτή θα έπρεπε να δώσουμε κάποιο σημάδι και να μην αποκλείσουμε το Τατζικιστάν.

<SPEAKER ID=64 NAME="Πρόεδρος">
Αξιότιμοι κύριοι βουλευτές, το άρθρο 19 του Κανονισμού παρέχει στον Πρόεδρο τη δικαιοδοσία να διοργανώνει τις εργασίες της Ολομέλειας. Δεν έχω αυταπάτες, είναι μια εξουσία εφήμερη, η οποία επιπλέον υποβάλλεται πάντοτε στην αυστηρή επαγρύπνηση των αξιότιμων κυρίων βουλευτών. Σήμερα όμως ξεκίνησα χρησιμοποιώντας αυτήν την εξουσία για να φτάσουμε ως το τέλος της συζήτησης, και τώρα επίσης, παραχωρώντας το λόγο στον κ. van der Waal ο οποίος, όπως άκουσα, πραγματοποιεί την τελευταία παρέμβασή του αυτής της θητείας . Θα ήθελα να του πω πόσο εκτιμάμε τη συνεισφορά του σε κάτι που είναι βασικό για το θεσμικό μας όργανο: τη δημοκρατική συνύπαρξη· και σήμερα, χρησιμοποιώντας τις εξουσίες μου, κύριε van der Waal, σας παραδίδω το σφυρί και σας παραχωρώ όσο χρόνο θέλετε. Έχετε το λόγο.
<P>
(Χειροκροτήματα)

<SPEAKER ID=65 LANGUAGE="NL" NAME="Van der Waal">
Κύριε Πρόεδρε, σας ευχαριστώ πολύ για τη γενναιοδωρία σας. Όλοι πρέπει να κάνουμε ότι μπορούμε με το χρόνο που έχουμε στη διάθεσή μας. Εκτιμώ ιδιαιτέρως το γεγονός ότι σήμερα το πρωί μου δώσατε τη δυνατότητα να υπερβώ κατά κάποιο τρόπο τα δύο λεπτά που δικαιούμουν επισήμως. Το κάνω αυτό με μεγάλη ικανοποίηση επειδή πρόκειται για την έκθεση που παρουσίασε μόλις πριν από λίγο ο συνάδελφος Kittelmann, στον οποίο τρέφω ιδιαίτερη εκτίμηση.
<P>
Κατά την εξέταση των συμφωνιών εταιρικής σχέσης και συνεργασίας με τη Γεωργία και την Αρμενία σε κάποιο προηγούμενο στάδιο του τρέχοντος έτους, εκφράσαμε την ελπίδα ότι η σύσφιξη των σχέσεων με τις υπερκαυκάσιες δημοκρατίες θα προωθούσε τις οικονομικές και πολιτικές μεταρρυθμίσεις στις χώρες αυτές. Το ίδιο μπορεί να συμβεί και με την πρόταση που έχει κατατεθεί εκ μέρους της Επιτροπής σχετικά με τη χορήγηση χρηματοδοτικής βοήθειας στην Αρμενία, στη Γεωργία και, εφόσον αυτό είναι δυνατό και στο Τατζικιστάν. Όντως, η χρηματοδοτική βοήθεια αποσκοπεί να επιτρέψει στις ενδιαφερόμενες χώρες να ανταποκριθούν στις υποχρεώσεις πληρωμής που έχουν αναλάβει.
<P>
Η Επιτροπή και ο συνάδελφος Kittelmann επεσήμαναν τις καταστροφικές συνέπειες της διάλυσης της Σοβιετικής Ένωσης και των πρώην σοβιετικών δημοκρατιών. Η αποσύνθεση της σοβιετικής οικονομίας είχε ως αποτέλεσμα την καθήλωση των πληρωμών και των συναλλαγών, τη μείωση της παραγωγής, τις καθυστερήσεις πληρωμών και την πρόκληση υπερπληθωρισμού. Παράλληλα, εσωτερικές διενέξεις και ο καταστροφικός σεισμός στην Αρμενία το 1988 κατέστρεψαν τις υποδομές. Ενόψει της κατάστασης αυτής, η πρόταση να χορηγηθεί έκτακτη οικονομική βοήθεια στην Αρμενία και τη Γεωργία είναι εντελώς δικαιολογημένη.
<P>
Παρ'όλα αυτά, η έκθεση Kittelmann περιλαμβάνει ορισμένες ορθές παρατηρήσεις που αφορούν την πρόταση της Επιτροπής. Κατά πρώτον, πρέπει να γίνει μία διάκριση μεταξύ, αφενός, μεταξύ της Αρμενίας και της Γεωργίας και, αφετέρου, του Τατζικιστάν. Τα τελευταία χρόνια, η Αρμενία και η Γεωργία έδειξαν ότι ενδιαφέρονται πραγματικά για τη μεταρρύθμιση των οικονομιών τους. Με την κατάρτιση φιλόδοξων προγραμμάτων σταθεροποίησης, οι χώρες αυτές κατόρθωσαν να περιορίσουν σε σημαντικό βαθμό τα νομισματικά και δημοσιονομικά προβλήματα που αντιμετώπιζαν. Αντίθετα, το Τατζικιστάν άρχισε μόλις πριν από λίγο με τη θέσπιση μέτρων για τη σταθεροποίηση της οικονομίας.
<P>
Ακόμη σημαντικότερο είναι το γεγονός ότι το ΔΝΤ έχει ήδη συνάψει με την Αρμενία και τη Γεωργία συμφωνίες stand-by, ενώ οι διαπραγματεύσεις με το Τατζικιστάν δεν έχουν ολοκληρωθεί ακόμη. Εκτός αυτού, το Τατζικιστάν δεν μπορεί ακόμα να εγγυηθεί ότι θα ανταποκριθεί στις υποχρεώσεις πληρωμών που θα αναλάβει έναντι της Ευρωπαϊκής Ένωσης. Συνεπώς, θα δημιουργούσαμε ένα λανθασμένο προηγούμενο εάν συμπεριλαμβάναμε ήδη το Τατζικιστάν ως δυνητικό παραλήπτη βοήθειας στην πρόταση για τη χορήγηση έκτακτης οικονομικής ενίσχυσης. Για το θέμα αυτό θα πρέπει να ληφθεί ειδική απόφαση όταν η χώρα αυτή θα πληροί τις απαραίτητες προϋποθέσεις.
<P>
Μία δεύτερη παρατήρηση επί της πρότασης της Επιτροπής αφορά τις δωρεές που συμπεριλαμβάνονται στο πακέτο. Η πρόταση να χορηγηθεί βοήθεια ύψους 170 εκατ. ECU με τη μορφή μακροπρόθεσμου δανείου, με ένα συντελεστή δωρεάς 50 εκατ. ECU δεν πρόκειται να λύσει την προβληματική του χρέους των ενδιαφερομένων χωρών παρά μόνο εν μέρει. Επιπλέον, είναι αμφίβολο κατά πόσο τα προβλήματα μπορούν να αντιμετωπιστούν με τον κατάλληλο τρόπο με τη χορήγηση νέων δανείων. Κατ'αυτό τον τρόπο η Αρμενία και η Γεωργία θα αντιμετωπίσουν ακόμη περισσότερες δυσκολίες για να αποπληρώσουν το χρέος τους. Για το λόγο αυτό συμφωνούμε με το συνάδελφο Kittelmann ότι η χρηματοδοτική βοήθεια θα πρέπει στο μέτρο του δυνατού να προσλάβει τη μορφή δωρεών.
<P>
Το Συμβούλιο ECOFIN συμπεριέλαβε ένα σημαντικό τμήμα των σημείων που αναφέρθηκαν στην κατ'αρχήν απόφαση για τη χρηματοδοτική βοήθεια που ελήφθη το Φεβρουάριο. Συμφωνούμε με τη στάση αυτή. Πρέπει να τονιστεί ότι πρόκειται για «έκτακτη» χρηματοδοτική βοήθεια. Εν ολίγοις, πρόκειται για μια εξαίρεση η οποία δεν πρόκειται να γίνει χωρίς άλλο στην περίπτωση άλλων χωρών. Ακριβώς λόγω του εξαιρετικού χαρακτήρα της ρύθμισης αυτής, το Συμβούλιο και η Επιτροπή θα πρέπει να δώσουν ιδιαίτερη σημασία στην αξιολόγηση των αποτελεσμάτων που θα επιτευχθούν με τη χορήγηση χρηματοδοτικής βοήθειας. Για την περίπτωση του Τατζικιστάν θα υποβληθεί αναμφίβολα εν ευθέτω χρόνω μία ιδιαίτερη πρόταση εκ μέρους της Επιτροπής.
<P>
Κύριε Πρόεδρε, θα ήθελα για άλλη μία φορά να σας ευχαριστήσω θερμά για το χρόνο που θέσατε στη διάθεσή μου για αυτή την τελευταία παρέμβαση. Πρόκειται για μια στιγμή που έχει ιδιαίτερη σημασία για εμένα, όχι μόνο επειδή πρόκειται για το τελευταίο θέμα που θα εξετασθεί πριν από τις θερινές διακοπές, αλλά επειδή πρόκειται και για την τελευταία παρέμβαση στην οποία μπορώ να προβώ. Σας ευχαριστώ θερμά. Ευχαριστώ θερμά το Προεδρείο, τους συναδέλφους και όλες τις υπηρεσίες του Κοινοβουλίου για τη συμπαράσταση που μου προσέφεραν τα τελευταία δεκατρία χρόνια. Θα ήθελα επίσης να διαβιβάσω τις καλύτερες ευχές μου στην Επιτροπή, μέσω του κ. Van Miert που παρευρίσκεται στην αίθουσα. Χαίρομαι ιδιαιτέρως που μπορώ να διαβιβάσω τις ευχές μου στον κ. Van Miert, επειδή έχω τις καλύτερες εντυπώσεις από την περίοδο που ήταν Επίτροπος Μεταφορών. Κύριε Πρόεδρε, σας ευχαριστώ πολύ, εύχομαι ότι καλύτερο στο Ευρωπαϊκό Κοινοβούλιο και στους συναδέλφους και θα ήθελα για άλλη μία φορά να σας ευχαριστήσω για τα όσα μου προσφέρατε.
<P>
(Χειροκροτήματα)

<SPEAKER ID=66 NAME="Πρόεδρος">
Ευχαριστώ πολύ, κύριε van der Waal.
<P>
Το λόγο έχει τώρα ο κ. Habsburg-Lothringen για δύο λεπτά.

<SPEAKER ID=67 LANGUAGE="DE" NAME="Habsburg-Lothringen">
Κύριε πρόεδρε, ανήκω στα νεώτερα μέλη του Σώματος. Βρίσκομαι εδώ μόλις από τον περασμένο Νοέμβριο. Για το λόγο αυτόν αποτελεί για μένα ιδιαίτερα μεγάλη τιμή, που μου επιτρέπεται να μιλήσω μετά τον κ. van der Waal, διότι παρατήρησα ο ίδιος στον πολύ σύντομο χρόνο πόσο απίστευτος υποστηρικτής και στυλοβάτης υπήρξε πάντα για το Κοινοβούλιο, ιδίως όταν επρόκειτο για ζητήματα αξιών ή οικογένειας. Και για μένα οι χριστιανικές επιθυμίες αποτελούν πραγματικές επιθυμίες και εδώ υπήρξε ένας από τους πιο σημαντικούς στυλοβάτες στο Κοινοβούλιο. Γι αυτό θα ήθελα να του εκφράσω τις ιδιαίτερες ευχαριστίες μου!
<P>
(Χειροκροτήματα) Όσον αφορά την έκθεση βλέπω φυσικά με ανάμικτα αισθήματα ότι σήμερα δε θα γίνει ψηφοφορία για την οικονομική βοήθεια για την Αρμενία, τη Γεωργία και το Τατζικιστάν, όπως άκουσα. Μου φαίνεται εξαιρετικά σημαντικό να υποστηριχτούν οι χώρες αυτές, επιπρόσθετα των οικονομικών πλευρών που ανέφερε ήδη ο κ. Kittelmann, αλλά και για πολιτικούς λόγους.
<P>
Πιστεύω ότι οι τρεις χώρες αποτελούν φυσικότατους πολιτικούς εταίρους της Ευρώπης, βρίσκονται όμως και οι τρεις σε μια πολύ δύσκολη, εκτεθειμένη θέση. Είναι δυνατό και οι τρεις να επηρεαστούν σοβαρά από τη Ρωσία και είναι εκτεθειμένες περισσότερο στην επιρροή της απ'όσο θέλουμε. Δεν πρέπει να ξεχνούμε ότι η Ρωσία απέδειξε ότι αφ'ενός είναι επεκτατικό κράτος και από την άλλη δε φθάνει απαραίτητα στο ύψος των δημοκρατικών μας προτύπων.
<P>
Ιδίως η Γεωργία αποδείχθηκε δυστυχώς πολλές φορές άθυρμα της Μόσχας. Δεν επιτρέπεται να ξεχνούμε ότι ο νυν πρόεδρός της Σεβαρνάτζε, βρίσκεται στην εξουσία μόνο διότι παραμέρισε με τη βοήθεια της Ρωσίας τον δημοκρατικά εκλεγμένο πρόεδρο Γκαμσαχουρντία. Παρόλα ταύτα η Γεωργία παρουσίασε και πολλά στοιχεία προς την κατεύθυνση της αυτοτέλειας. Για το λόγο αυτόν ελπίζω πολύ ότι θα καταλήξουμε στην υποστήριξη των τριών αυτών χωρών, διότι έτσι μπορούμε ως Ευρωπαίοι να δώσουμε γνήσια σημάδια.

<SPEAKER ID=68 NAME="Van Miert">
Κύριε Πρόεδρε, ελπίζω ότι ο εισηγητής δεν θα μου θυμώσει που θα εκμεταλλευθώ την ευκαιρία για να συγχαρώ και εκ μέρους μου τον κ. van der Waal, αν και δεν γνωρίζω εάν θα πρέπει να τον συγχαρώ που εγκαταλείπει το Κοινοβούλιο ή εάν θα πρέπει να του ευχηθώ να περάσει όσο γίνεται πιο καλά. Αυτό που θέλω οπωσδήποτε να πω, κυρίες και κύριοι, είναι πόσο εκτίμησα μαζί με άλλους συναδέλφους τη συνεργασία που είχα όλα αυτά τα χρόνια με τον κ. van der Waal. Πρόκειται για ένα εξαίρετο μέλος του Κοινοβουλίου, που διαθέτει πολλές γνώσεις επί των θεμάτων με τα οποία ασχολείται και που έχει την ικανότητα να συνεργάζεται με άλλους με ευχάριστο τρόπο. Με τον ίδιο τρόπο που και αυτός έχει τις καλύτερες αναμνήσεις - και τον ευχαριστώ γι'αυτό - από τα χρόνια που συνεργαστήκαμε στον τομέα των μεταφορών, θα ήθελα και εγώ να πω ότι δεν θα ξεχάσω ποτέ πόσο στενή, ακριβής και θετική ήταν η συνεργασία μας επί πάρα πολλών θεμάτων που αφορούσαν τον ίδιο τομέα. Σκέφτομαι ιδιαιτέρως την προβληματική των εσωτερικών πλωτών μεταφορών, με τις οποίες ο κ. van der Waal ασχολήθηκε επανειλημμένα και με εξαιρετική επίγνωση του θέματος. Θα ήθελα λοιπόν να τον ευχαριστήσω θερμά και είμαι σίγουρος ότι οι ευχαριστίες αυτές αντιπροσωπεύουν και πολλούς άλλους συναδέλφους της Επιτροπής που συνεργάστηκαν όλο αυτό τον καιρό μαζί σας.
<P>
Κυρίες και κύριοι, έρχομαι τώρα στο θέμα μας. Όσον αφορά την ίδια την έκθεση, θα ήθελα και εγώ να ευχαριστήσω με τη σειρά μου τον κ. Kittelmann για την ποιότητά της, ωστόσο είμαι υποχρεωμένος να διαπιστώσω ότι αισθάνομαι μία κάποια έκπληξη για το γεγονός ότι δεν πρόκειται σήμερα να διεξαχθεί ψηφοφορία. Θα θέλαμε και αναμέναμε βεβαίως ότι αυτό θα συνέβαινε. Τέλος πάντων, πρόκειται για μια μικρή έκπληξη η οποία είναι κάπως αρνητική για εμάς, επειδή είχαμε την ελπίδα ότι θα μπορούσαμε σήμερα ήδη να απευθύνουμε ένα θετικό μήνυμα, όχι μόνο με την εξέταση της έκθεσης, αλλά και με τη διεξαγωγή ψηφοφορίας. Κατανοώ ορισμένες παρατηρήσεις που έγιναν επί του σημείου αυτού, ωστόσο είναι κάτι που ήθελα να πω. Η υποστήριξη των προσπαθειών για τη σταθεροποίηση και τη μεταρρύθμιση που καταβάλλουν οι προαναφερθείσες χώρες στα πλαίσια ενός φιλόδοξου προγράμματος του ΔΝΤ, προϋποθέτει ότι πρέπει και εμείς να μπορούμε να πάρουμε μία σαφή θέση. Αυτό γιατί η χρηματοδοτική ενίσχυση που θα χορηγήσουμε, κυρίες και κύριοι, θα συμβάλει πραγματικά στην κάλυψη των αναγκών που έχουν οι χώρες αυτές όσον αφορά την εισαγωγή ξένου συναλλάγματος και θα ενισχύσει, συνεπώς, τις προσπάθειες για τη συνέχεια της σταθεροποιητικής και μεταρρυθμιστικής πολιτικής. Επιπλέον, κατ'αυτό τον τρόπο διευκολύνεται η κάλυψη των υπόλοιπων οικονομικών υποχρεώσεων των χωρών αυτών έναντι της Ευρωπαϊκής Ένωσης. Εκτός αυτού, η βοήθεια που χορηγούμε πρέπει να αποτελέσει ώθηση και για άλλους δυνητικούς χορηγούς, οι οποίοι αναμένουν στην ουσία να διασαφηνίσει η Ευρωπαϊκή Επιτροπή την πολιτική που πρόκειται να ακολουθήσει επί του σημείου αυτού. Συνεπώς, αυτός είναι και ο λόγος για τον οποίο θα θέλαμε να διεξαχθεί ψηφοφορία στο Κοινοβούλιο πριν από τις θερινές διακοπές. Παρεμπιπτόντως, για τη χορήγηση βοήθειας έχουν τεθεί αυστηροί όροι. Τα κονδύλια θα διατεθούν αποκλειστικά σε χώρες που έχουν καλύψει ή μπορούν να καλύψουν τις οικονομικές εκκρεμότητες που έχουν έναντι της Ευρωπαϊκής Κοινότητας και που εφαρμόζουν με ικανοποιητικό τρόπο τα προγράμματα προσαρμογής και μεταρρύθμισης στα πλαίσια των συμφωνιών που έχουν συνάψει με το Διεθνές Νομισματικό Ταμείο και την Παγκόσμια Τράπεζα. Πρόκειται συνεπώς για τη χορήγηση έκτακτης βοήθειας η οποία δεν μπορεί να θεωρηθεί ότι αποτελεί προηγούμενο για τη χορήγηση ανάλογης βοήθειας σε άλλα νέα ανεξάρτητα κράτη.
<P>
Η Επιτροπή αισθάνεται βεβαίως ικανοποίηση για το γεγονός ότι η πρότασή της υποστηρίζεται εν γένει από τις κοινοβουλευτικές επιτροπές οι οποίες την εξέτασαν. Από την άποψη αυτή, η Επιτροπή μπορεί να συμφωνήσει με τη σημαντικότερη τροπολογία που κατατέθηκε από την Επιτροπή Εξωτερικών Οικονομικών Σχέσεων, η οποία αφορά τη διαγραφή του Τατζικιστάν από την πρόταση, δεδομένου ότι η επιτροπή σας τάσσεται σαφώς υπέρ της χορήγησης ανάλογης βοήθειας στο Τατζικιστάν τη στιγμή που θα πληρούνται οι απαραίτητες προϋποθέσεις. Αυτό σημαίνει, όταν θα έχει επιτευχθεί συμφωνία με το ΔΝΤ.
<P>
Ένα σημείο με το οποίο δεν μπορεί να συμφωνήσει η Επιτροπή, κυρίες και κύριοι, είναι η τροπολογία που έχει ως στόχο να παρεμποδίσει τον περαιτέρω συνδυασμό δανείων και δωρεών στα πλαίσια επιχειρήσεων παροχής βοήθειας. Στο παρελθόν, παρόμοιοι συνδυασμοί δανείων και δωρεών αποδείχθηκαν παρά πολύ χρήσιμοι και το ίδιο θα μπορέσει να συμβεί και στο μέλλον, υπό τον όρο ότι η οικονομική κατάσταση στις χώρες στις οποίες χορηγείται βοήθεια είναι η κατάλληλη. Συνεπώς, η Επιτροπή θα ήθελε για το λόγο αυτό να διατηρήσει τη δυνατότητα αυτή. Θα ήθελα να επαναλάβω ότι πιστεύω ότι κατά βάση συμφωνούμε σε μεγάλο βαθμό και ότι ελπίζω ότι θα μπορέσουμε να ρυθμίσουμε το θέμα αυτό όσον το δυνατό συντομότερα.

<SPEAKER ID=69 NAME="Πρόεδρος">
Η συζήτηση έληξε.
<P>
Προχωρούμε στην ψηφοφορία.
<P>
Μου ζητά το λόγο ο κ. Samland, Πρόεδρος της Επιτροπής Προϋπολογισμών.

<SPEAKER ID=70 NAME="Samland">
Κύριε πρόεδρε, δεν υπάρχει στο θέμα διαφωνία. Υπήρξε και υπάρχει ακόμη - και για το λόγο αυτό με εκπλήττει, που εκπλήττεται ο επίτροπος - πράγματι διαφωνία για το θέμα αυτό μεταξύ των δύο μερών της επί του προϋπολογισμού αρχής. Θελήσαμε όμως να τη λύσουμε τον Ιούλιο. Τότε όμως το ένα μέρος της επί του προϋπολογισμού αρχής, το Συμβούλιο, ανέβαλε για το Σεπτέμβριο τη διορία ανίχνευσης, τον τριμερή διάλογο και τη διαβούλευση. Τώρα έχουμε δυσκολίες. Δεν το θέλαμε αυτό, αλλά θέλαμε να επιλυθεί η υπόθεση τον Ιούλιο. Η δυσκολία έγκειται στο ότι η διορία για τη διαβούλευση βρίσκεται μόλις στις αρχές Σεπτεμβρίου. Η κατάσταση αυτή προκύπτει συνεπώς από την αναβολή, το ότι δηλαδή ζητούμε να μη γίνει η ψηφοφορία σήμερα σύμφωνα με το άρθρο 131. Δεν πρόκειται για διαφωνία στο θέμα. Είμαι σίγουρος - και γι αυτό ευγνωμονώ τον εισηγητή που το επεσήμανε - ότι θα μπορέσουμε να αποφασίσουμε για την έκθεση αυτή με μεγάλη πλειοψηφία το Σεπτέμβριο κατά την εβδομάδα συνόδου. Πρόκειται απλά για τη διαμάχη με το Συμβούλιο.

<SPEAKER ID=71 NAME="Πρόεδρος">
Σύμφωνα με τον Κανονισμό, θα πρέπει τώρα να δώσω το λόγο σε έναν ομιλητή υπέρ και σε έναν κατά της αίτησης αναβολής της ψηφοφορίας που υπέβαλε ο κ. Samland.
<P>
Έχετε το λόγο, κ. Kittelman.

<SPEAKER ID=72 NAME="Kittelmann">
Κύριε πρόεδρε, είπα ήδη ότι υποστηρίζω το αίτημα. Θα ήμουν ευγνώμων εάν σε τέτοιες συζητήσεις, στις οποίες προέχει η επεξήγηση, ο πρόεδρος είχε από την αρχή την ευκαιρία να το αιτιολογήσει, έτσι θα μπορούσε καθένας να το καταλάβει κατά τη συζήτηση. Παρακαλώ όμως όλους τους συναδέλφους να υποστηρίξουν το αίτημα αυτό της Επιτροπής Προϋπολογισμών.

<SPEAKER ID=73 LANGUAGE="FR" NAME="Fabre-Aubrespy">
Κύριε Πρόεδρε, θα ήθελα να κάνω δύο παρατηρήσεις. Η πρώτη είναι πως πιστεύω ότι ο Πρόεδρος κ. Samland εννοεί στην πραγματικότητα αναπομπή σε επιτροπή, δεδομένου ότι η συζήτηση δεν είναι δυνατόν να αναβληθεί: η συζήτηση έγινε και δεν μπορούμε να αναβάλουμε απλά την ψηφοφορία. Κατά συνέπεια θεωρώ ότι πρέπει να γίνει μάλλον επίκληση του άρθρου 129.
<P>
Επιπλέον και κυρίως έχω ερωτηματικά σχετικά με ό, τι είπε ή, για να είμαι πιο ακριβής, πιστεύω ότι θα έπρεπε να κάνει μία διευκρίνηση στο Σώμα: οι διαφωνίες μεταξύ των δύο σκελών της δημοσιονομικής αρχής δεν αφορούν ακριβώς την έκθεση Kittelmann αλλά τις πιστώσεις, άλλες πτυχές, ιδιαίτερα τις πτυχές που συνδέονται με την έρευνα, αν δεν κάνω λάθως. Θα πρέπει άραγε να λάβει χώρα αυτός ο τριμερής διάλογος προκειμένου να ψηφίσουμε; Μήπως, αναβάλλοντας τη συζήτηση, θα δώσουμε ένα αρνητικό σήμα στις χώρες οι οποίες, όπως προανέφερε ο κ. Habsburg, περιμένουν με ανυπομονησία τη βοήθεια της Ευρώπης;

<SPEAKER ID=74 NAME="Πρόεδρος">
Υποβάλλω σε ψηφοφορία την αίτηση του κ. Samland.
<P>
(Το Σώμα εγκρίνει την αναβολή της ψηφοφορίας)

<CHAPTER ID=8>
Διακοπή της συνόδου
<SPEAKER ID=75 NAME="Πρόεδρος">
Αξιότιμοι κύριοι βουλευτές, επιτρέψτε μου κατ' αρχήν να ευχηθώ, σε όλους τους συνεργάτες και τις συνεργάτιδές μας, στις καμπίνες, να μπορέσουν να ξεκουράσουν το λαιμό τους, στους κλητήρες μας, να μπορέσουν να καθίσουν αναπαυτικά, και σε όλους τους συνεργάτες μας του Προεδρείου, να μπορέσουν να ξεκουραστούν από αυτήν τη σκλαβιά που αντιπροσωπεύει το να βοηθά κανείς στην καλή λειτουργία του Κοινοβουλίου.
<P>
Όμως, αξιότιμοι κύριοι βουλευτές, αυτήν την εβδομάδα την ξεκινήσαμε με οδύνη. Ο Πρόεδρος του Κοινοβουλίου, με κατηγορηματικό τρόπο και με την ηρεμία που τον χαρακτηρίζει, κατήγγειλε τη δολοφονία ενός νέου 29 ετών ο οποίος το μόνο έγκλημα που διέπραξε ήταν να πιστεύει στη δημοκρατία και οι εκλογείς να πιστεύουν σε αυτόν. Τα τελευταία μας λόγια πρέπει να είναι στη μνήμη του, επιτρέψτε μου όμως να σας πω ότι αυτήν την εβδομάδα άκουσα κάποιες δηλώσεις της μητέρας του Miguel Αngel Blanco, όπου, υπερνικώντας τον πόνο -δεν ξέρω πώς το κατάφερε- είπε ότι θα θεωρούσε χρήσιμη αυτήν τη θυσία αν μας έφερνε πιο κοντά ή μας οδηγούσε στην ειρήνη.
<P>
Είναι για μας ευθύνη να το πραγματοποιήσουμε. Να συνεχίσουμε να αγωνιζόμαστε στη δημοκρατία για τη δημοκρατική ειρήνη.
<P>
Κηρύσσω τη διακοπή της συνόδου.
<P>
(Η συνεδρίαση λήγει στις 12.15 π.μ.)

