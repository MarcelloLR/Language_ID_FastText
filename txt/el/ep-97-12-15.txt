<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί στις 4 Δεκεμβρίου 1997.

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά της συνεδρίασης της 4ης Δεκεμβρίου 1997 έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="ES" NAME="Galeote Quecedo">
Κύριε Πρόεδρε, την περασμένη Παρασκευή, το Ευρωπαϊκό Συμβούλιο του Λουξεμβούργου ενέκρινε ομόφωνα ένα ψήφισμα καταδίκης και απόρριψης της τρομοκρατικής ομάδας ΕΤΑ, και την επόμενη ημέρα, με πολυπληθείς διαδηλώσεις, ο λαός των Βάσκων βγήκε στους δρόμους ζητώντας αυτό που εμείς προσφέρουμε στις χώρες της Ανατολικής Ευρώπης που χτυπούν την πόρτα μας: ειρήνη, ελευθερία και δημοκρατία.
<P>
Σας ζητώ, κύριε Πρόεδρε, εξ ονόματος αυτού του Κοινοβουλίου, να προβείτε σε μια δημόσια δήλωση αλληλεγγύης προς τις επιθυμίες του λαού των Βάσκων και προς τον πόνο της οικογενείας του Josι Luis Caso, ο οποίος δολοφονήθηκε επειδή είχε εκλεχθεί δημοκρατικά για να εκπροσωπεί και άλλους Βάσκους σαν εκείνον.

<SPEAKER ID=4 LANGUAGE="ES" NAME="Puerta">
Κύριε Πρόεδρε, θα ήθελα να συμφωνήσω με τα λόγια του κυρίου Galeote και να πω πως θεωρούμε την δολοφονία του Josι Luis Caso, ενός ταπεινού τοπικού συμβούλου, λόγω του τρόπου ζωής του και του τρόπου με τον οποίο εκπροσωπούσε τους συμπολίτες του σε μια μικρή κοινότητα της Χώρας των Βάσκων, της Renterνa, ως μια δολοφονική πράξη κατά της δημοκρατίας της Ισπανίας, κατά των βασκικών δημοκρατικών θεσμών και κατά αυτής της ευρωπαϊκής δημοκρατίας που όλοι μαζί οικοδομούμε.
<P>
Χαιρόμαστε που το Ευρωπαϊκό Συμβούλιο του Λουξεμβούργου εκφράσθηκε με τόση σαφήνεια και γνωρίζουμε, κύριε Πρόεδρε, πως εσείς έχετε ήδη εκφράσει την λύπη αυτού του Κοινοβουλίου και πως θα προσφέρετε όση αλληλεγγύη είναι δυνατή προς την οικογένεια του θύματος.
<P>
Πιστεύω πως αύριο θα έχουμε την ευκαιρία να δεχτούμε στο Κοινοβούλιο την οικογένεια του συμβούλου Miguel Αngel Blanco, ο οποίος δολοφονήθηκε στην Ermua, και πως ο Αντιπρόεδρος κ. Cot θα διεξαγάγει μια ενημερωτική συνεδρίαση αλληλεγγύης προς όλα τα θύματα της τρομοκρατίας στην Ισπανία και την Ευρώπη. Μέσα σε αυτό το πνεύμα, η ομάδα μου θέλει να εκφράσει την πλήρη αλληλεγγύη και δέσμευσή της να εργαστεί σκληρά για να μην υπάρξουν ξανά τέτοια συμβάντα στο μέλλον.

<SPEAKER ID=5 LANGUAGE="ES" NAME="Medina Ortega">
Κύριε Πρόεδρε, θέλω να συμφωνήσω με τους συναδέλφους μου που μίλησαν πριν από εμένα και να πω, εξ ονόματος των Ισπανών σοσιαλιστών, πως η δολοφονία του τοπικού συμβούλου Caso είναι μια δολοφονία η οποία πλήττει τις δημοκρατικές αρχές, την προσπάθεια του ισπανικού λαού να δημιουργήσει μια σταθερή και βιώσιμη δημοκρατία, και που, σαφώς, είναι μια επιπλέον εκδήλωση του ολοκληρωτισμού που μερικές φορές υφέρπει στις ευρωπαϊκές κοινωνίες μας.
<P>
Ευχαριστώ τον κύριο Πρόεδρο για τα συλλυπητήριά του, χαίρομαι για τη δήλωση του Ευρωπαϊκού Συμβουλίου του Λουξεμβούργου και ελπίζω πως αυτό το Κοινοβούλιο και τα θεσμικά όργανα θα συνεχίσουν να στηρίζουν τις προσπάθειες που καταβάλει ο ισπανικός λαός για να ζήσει ειρηνικά και δημοκρατικά.

<SPEAKER ID=6 NAME="Πρόεδρος">
Ευχαριστώ, κύριε Medina. Πιστεύω, κυρίες και κύριοι βουλευτές, πως οι τρεις βουλευτές οι οποίοι παρενέβησαν εκφράζουν τα συναισθήματα αυτής της Συνέλευσης. Συναισθήματα που και εγώ ο ίδιος επίσης είχα όταν το Ευρωπαϊκό Συμβούλιο έκανε αυτήν τη δήλωση. Παράλληλα, θέλω να θυμήσω, όπως έκανε ο κ. Puerta, ότι αύριο στις 18.00 θα λάβει χώρα μια εκδήλωση ανοιχτή για όλα τα μέλη αυτής της Συνέλευσης για να εκφράσουμε την αλληλεγγύη μας προς όλα τα θύματα των τρομοκρατικών πράξεων -είτε στην Ισπανία είτε στην Ευρώπη γενικά- και την ισχυρή βούληση και δέσμευση αυτής της Συνέλευσης να καταπολεμήσει οποιαδήποτε μορφή τρομοκρατίας οπουδήποτε και αν αυτή εκδηλώνεται.

<SPEAKER ID=7 NAME="Παπακυριαζής">
Κύριε Πρόεδρε, μεθαύριο Τετάρτη θα ζήσουμε όλοι την εξαιρετικά σημαντική στιγμή της απονομής του βραβείου Ζαχάρωφ. Ιδιαίτερα σημαντικό φέτος, 10η χρονιά, που αρχίζει η πεντηκονταετηρίδα για τα ανθρώπινα δικαιώματα.
<P>
Το 1995 τιμήθηκε με το βραβείο Ζαχάρωφ η Λεϊλά Ζάνα, η κουρδικής καταγωγής συνάδελφός μας στο τουρκικό κοινοβούλιο, για τους ασυμβίβαστους αγώνες για τους οποίους διώχθηκε σκληρά και φυλακίσθηκε από την τουρκική κυβέρνηση. Θυμόμαστε, κύριε Πρόεδρε, σ'αυτήν την αίθουσα, στις 12 Ιανουαρίου του 1996, την ομιλία της Ζάνα την οποία μας διάβασε ο σύζυγός της γιατί η ίδια δεν ήταν μαζί μας, που κατέληγε με την έκκληση «ζητώ τη βοήθεια του Ευρωπαϊκού Κοινοβουλίου για να τεθεί τέλος στην τραγωδία του λαού μου».
<P>
Σήμερα, δυό χρόνια μετά, η Λεϊλά Ζάνα εξακολουθεί να είναι φυλακισμένη στην Τουρκία, παρά το γεγονός ότι έχει αναδειχθεί στην παγκόσμια κοινωνία ως σύμβολο που αγωνίζεται ειρηνικά για την επίλυση του Κουρδικού και την επιβίωση ενός ολόκληρου λαού.
<P>
Κύριε Πρόεδρε, σήμερα που είναι σε κάποια επικαιρότητα πάλι η προσέγγιση της Τουρκίας με την Ευρωπαϊκή 'Ενωση, πιστεύω ότι το Ευρωπαϊκό Κοινοβούλιο θα πρέπει, με συνέπεια στις αρχές του, να ζητήσει, να αξιώσει τώρα από την τουρκική κυβέρνηση την άμεση αποφυλάκιση της συναδέλφου μας βουλευτού κ. Ζάνα, την οποία εμείς εδώ τιμήσαμε με το βραβείο Ζαχάρωφ.

<SPEAKER ID=8 NAME="Πρόεδρος">
Ευχαριστώ, κύριε Παπακυριαζή. Εγώ, εν πάση περιπτώσει, θυμίζω σε όλους σας πως ο καλύτερος τρόπος για να τιμήσουμε την απονομή του βραβείου Ζαχάρωφ είναι να παρευρεθούμε όλοι μαζί στην ολομέλεια της επόμενης Τετάρτης, στις 12.00, για να απονείμουμε το βραβείο στην Salima Ghezali, της οποίας ο αγώνας συνεχίζει εκείνον της Λέιλα Ζάνα.

<SPEAKER ID=9 LANGUAGE="EN" NAME="McMillan-Scott">
Κύριε Πρόεδρε, μία παρατήρηση επί της εφαρμογής του κανονισμού: όπως γνωρίζετε, πρόφατα οι Ηνωμένες Πολιτείες επέβαλαν προφανώς απαγόρευση στην εισαγωγή βοείου κρέατος στις Ηνωμένες Πολιτείες. Δεν έχει επιβεβαιωθεί επισήμως, αλλά πιστεύω ότι αληθεύει. Αυτό συνοδεύεται από άλλες φήμες για το βόειο και αρνίσιο κρέας, και πιστεύω ότι η Επιτροπή πρέπει να κάνει μια δήλωση στο Σώμα, ιδιαίτερα μετά από την συνεδρίαση του Συμβουλίου αύριο. Αναριωτιέμαι αν μπορείτε να θέσετε το αίτημα αυτό την εβδομάδα αυτή.

<SPEAKER ID=10 NAME="Πρόεδρος">
Συζητήθηκε στην Διάσκεψη των Προέδρων. Καθώς πρόκειται περισσότερο για φήμες παρά για γεγονότα, αποφασίσθηκε να γίνει δήλωση τον Ιανουάριο όταν θα έχουμε όλα τα έγγραφα και την δήλωση από την Επιτροπή.

<SPEAKER ID=11 LANGUAGE="EN" NAME="Hallam">
Κύριε Πρόεδρε, μια παρατήρηση επί της εφαρμογής του Κανονισμού. Μπορεί να υπάρχουν φήμες για το βόειο κρέας στην Ευρώπη, όμως στην εκλογική μου περιφέρεια, όπου υπάρχει μεγάλος αριθμός εκτροφέων βοειδών, έχει δημιουργηθεί μια πραγματική κρίση. Η αγορά έχει κατακλυσθεί από εισαγωγές από άλλες ευρωπαϊκές χώρες οι οποίες δεν έχουν τα ίδια πρότυπα υγιεινής όπως έχουμε στο Ηνωμένο Βσίλειο. Δεν είναι λοιπόν φήμες, είναι ένα πραγματικό πρόβλημα.
<P>
(Ψίθυροι)

<SPEAKER ID=12 LANGUAGE="DE" NAME="Roth-Behrendt">
Κύριε Πρόεδρε, χωρίς να θέλω να υπεισέλθω στο περιεχόμενο της συζήτησης, γιατί μετά θα πρέπει να γίνω λίγο περισσότερο καυστικός, επιτρέψτε μου μόνο να επισημάνω ότι, σήμερα το απόγευμα, άκουσα από την κυρία Bonino, πως ξεκινά με το δεδομένο ότι αύριο το βράδυ μετά την συνεδρίαση της Επιτροπής θα προβεί σε δήλωση. Σύμφωνα με την ημερήσια διάταξη, αυτή η δήλωση θα λάβει χώρα αύριο το βράδυ στις 21.00 ώρα με συζήτηση στην συνέχεια εδώ σε αυτή την αίθουσα συνεδρίασης. Αυτό υπέθετα μέχρι πριν από δύο λεπτά και άλλωστε αυτό υποθέτει και η κυρία Bonino.

<SPEAKER ID=13 NAME="Πρόεδρος">
Ξέρετε πως αυτό απαιτεί τροποποίηση της ημερήσιας διάταξης κατά κανονιστικό τρόπο πράγμα που, προφανώς, δεν έχει γίνει μέχρι τώρα.
<P>
Με συγχωρείτε, διορθώνω το λάθος μου. Προβλέπεται όντως στην ημερήσια διάταξη, για τις 21.00, μια δήλωση της Επιτροπής σχετικά με τα προϊόντα βοείου κρέατος τα οποία ενδεχομένως να παρουσιάζουν κίνδυνο για την δημόσια υγεία, ακολουθούμενη από συζήτηση. Επομένως, διορθώνω. Είναι εγγεγραμμένη στην ημερήσια διάταξη -έχετε δίκιο κυρία Roth-Behrendt- και θα συζητηθεί αύριο.

<SPEAKER ID=14 LANGUAGE="EN" NAME="De Vries">
Κύριε Πρόεδρε, μία παρατήρηση επί της εφαρμογής του Κανονισμού. Θα επισήμαινα ακριβώς το ίδιο.Είναι σωστό να πραγματοποιηθεί η συζήτηση αυτή στις 9 το βράδυ της Τρίτης, όπως συμφωνήθηκε.

<SPEAKER ID=15 NAME="Banotti">
) Κύριε Πρόεδρε, έχω σοκαρισθεί από όσα είπε ο κύριος Hallam. Μίλησε προσβλητικά για τις συνήθειες υγιεινής της χώρας μου αφού σταματούν παρανόμως στο λιμάνι τους Ιρλανδούς αγρότες. Θά ήθελα να πω στο κύριο Hallam: έχει περάσει πολύς καιρός από τότε που είχαμε γουρούνια στο σαλόνι.
<P>
(Γέλια)

<SPEAKER ID=16 LANGUAGE="EN" NAME="Macartney">
Κύριε Πρόεδρε, αντί να ξεκινήσουμε μια μακρά συζήτηση, θα μπορούσαμε να συμφωνήσουμε να συζητηθούν αύριο στις 9 μ.μ. όλα τα σημεία, συμπεριλαμβανομένου του αρνίσιου, του βόειου και μοσχαρίσιου κρέατος; Αυτός πιστεύω ότι ήταν και ο στόχος της Διάσκεψης των Προέδρων όταν το συμπεριέλαβε στην ημερήσια διάταξη.

<SPEAKER ID=17 NAME="Πρόεδρος">
Εξαρτάται από τον κ. Επίτροπο και από την δήλωση του, φυσικά.

<SPEAKER ID=18 LANGUAGE="FR" NAME="Berthu">
Κύριε Πρόεδρε, πρόκειται πράγματι αύριο στις 9 μ.μ. να γίνει μια δήλωση εκ μέρους της Επιτροπής σχετικά με τα παράγωγα βοείου κρέατος, τα οποία ενδέχεται να παρουσιάζουν κίνδυνο για την υγεία. Εμένα όμως αυτό που μου προκαλεί δυσάρεστη έκπληξη, κύριε Πρόεδρε, είναι το γεγονός ότι τη δήλωση αυτή θα ακολουθήσει μια συζήτηση, όχι όμως και τοποθέτηση του Ευρωπαϊκού Κοινοβουλίου. Δεν θα ληφθεί απόφαση ούτε θα διεξαχθεί ψηφοφορία. Αλλωστε δεν θα υπάρξει ψήφισμα ούτε ψηφοφορία όσον αφορά τη σήμανση των γενετικά μεταλλαγμένων οργανισμών, για τους οποίους θα μιλήσουμε την Παρασκευή το πρωί.
<P>
Πιστεύω ότι τα κίνητρα αυτής της δήλωσης της Επιτροπής είναι ιδιαίτερα σοβαρά. Αναμφίβολα πρόκειται για μια απαγόρευση εισαγωγής στις Ηνωμένες Πολιτείες. Αναμφίβολα πρόκειται για μια τροποποίηση της απαγόρευσης χρήσης των επικίνδυνων παραγώγων, η οποία, θεωρητικά, θα τίθετο σε ισχύ από την 1η Ιανουαρίου. Με λίγα λόγια, πρόκειται για θέματα ιδιαίτερα σημαντικά, και θα ήταν αδιανόητο να μην πάρει σαφή θέση το Ευρωπαϊκό Κοινοβούλιο έγκαιρα, δηλαδή άμεσα, και όχι σε έναν ή δύο μήνες, τη στιγμή που δεν θα μπορεί πια παρά να λυπάται για ό, τι θα έχει ήδη συμβεί.

<SPEAKER ID=19 NAME="Πρόεδρος">
Κύριε Berthu, ήσασταν παρών όπως κι εγώ στη Διάσκεψη των Προέδρων, όπου λήφθηκε η απόφαση να μην προβλεφθούν ψηφίσματα. Κρίθηκε σκόπιμο να υπάρξει συζήτηση, ωστόσο θεωρήθηκε ότι δεν θα ήταν επαρκή τα στοιχεία ώστε να εκδοθεί ψήφισμα, χωρίς να έχουν γνωμοδοτήσει οι αρμόδιες επιτροπές πάνω στο θέμα αυτό. Αυτή η εξήγηση δόθηκε από τη Διάσκεψη των Προέδρων. Ήσασταν κι εσείς παρών. Ήθελα να δώσω αυτή την πληροφορία στη Συνέλευση.

<SPEAKER ID=20 LANGUAGE="EN" NAME="Sturdy">
Κύριε Πρόεδρε, πρώτα θα ήθελα να συμφωνήσω με όσα αναφέρατε για την ημερομηνία αυτή με την Αμερική, αλλά ίσως θα μπορούσα να σας βοηθήσω λίγάκι σχετικά με την φθηνή πολιτική δήλωση του κ. Hallam. Θα έπρεπε να γνωρίζει ότι το βρετανικό βόειο κρέας έχει απαγορευθεί στις Ηνωμένες Πολιτείες για πολλά χρόνια και ότι η κυβέρνησή του προκαλεί προβλήματα στην βιομηχανία βοείου κρέατος αρνούμενη να επαναπροσδιορίσει την "πράσινη στερλίνα».

<SPEAKER ID=21 NAME="Πρόεδρος">
Κύριε Sturdy, δεν είναι εδώ ο κατάλληλος χώρος για να συζητήσουμε τα εσωτερικά προβλήματα κάποιου κράτους μέλους.

<SPEAKER ID=22 NAME="Πρόεδρος">
Κυρία Roth-Behrendt, σας παρακαλώ, έχουμε μια πολύ φορτωμένη ημερήσια διάταξη, ας μην χάνουμε τώρα χρόνο με αλληλοκατηγορίες.

<SPEAKER ID=23 LANGUAGE="DE" NAME="Roth-Behrendt">
Κύριε Πρόεδρε, δεν έχω σκοπό να εισέλθω στη συζήτηση. Θα ήθελα μόνο να πω κάτι επί της διαδικασίας και να συγχαρώ την Διάσκεψη των Προέδρων για την σοφία της. Τον προηγούμενο μήνα, τον Νοέμβριο, λάβαμε μία ευρεία απόφαση στην οποία δεν υπήρχαν σχεδόν καθόλου κενά. Δεν το θεωρώ σκόπιμο να το ξανακάνουμε αυτόν τον μήνα. Παρακαλώ όμως τους συναδέλφους, οι οποίοι παρ΄όλα αυτά το θεωρούν αναγκαίο, να σκεφτούν, ότι ήδη από τον Φεβρουάριο συζητάμε για την επόμενη έκθεση της Επιτροπής - την πρώτη από τις εξαμηνιαίες εκθέσεις - και ότι πάλι θα συντάξουμε ένα ψήφισμα. Αυτό σημαίνει, ότι σε ένα χρονικό διάστημα τριών μηνών, θα έχουμε πάλι αποφάσεις για τη ΣΕΒ. Πιστεύω, ότι φτάνει αυτή η διασκέδαση, ούτως ώστε αύριο να μπορούμε να έχουμε την μεγάλη πολυτέλεια να γίνει μία συζήτηση, η οποία θα μας εξασφαλίζει τις αναγκαίες πληροφορίες. Έτσι, μπορούμε να μεταθέσουμε για τον Φεβρουάριο την επεξεργασία ενός ψηφίσματος για την εξέταση της θεμελιωμένης έκθεσης της επιτροπής.

<SPEAKER ID=24 NAME="Gallagher">
Κύριε Πρόεδρε, θα ήθελα να πω στο κύριο Hallam ότι η κυβέρνηση της χώρας του ακολούθησε...

<SPEAKER ID=25 NAME="Πρόεδρος">
Όχι κύριε Gallagher, δεν θα υπάρξει περαιτέρω συζήτηση για το θέμα αυτό.

<SPEAKER ID=26 LANGUAGE="DE" NAME="Posselt">
Κύριε Πρόεδρε, είχα δηλωθεί για να μιλήσω από την αρχή. Συγγνώμη που δεν θα εκφέρω γνώμη για τα βρετανικά βοδινά κρέατα. Δεν θα ήθελα επίσης να συμφωνήσω με τις ευχές της κυρίας Roth-Behrendt προς τη Διάσκεψη των Προέδρων, αλλά το αντίθετο! Αύριο θα έπρεπε να λάβει χώρα μία συνεδρίαση της Επιτροπής Εξωτερικών Οικονομικών Σχέσεων με τον επίτροπο Brittan. Αυτό θα ήταν αυτή την εβδομάδα εξαιρετικά αναγκαίο, εξ αιτίας του κύκλου θεμάτων. Τώρα πρέπει να την διεξαγάγουμε σαν άτυπη συνεδρίαση χωρίς διερμηνεία. Ήθελα απλώς να διαμαρτυρηθώ για το ότι, ενώ κάθε ομάδα εργασίας και κάθε διακομματική ομάδα μπορεί να συνεδριάζει εδώ κάτω από λογικές συνθήκες, δεν μπορεί μία Επιτροπή, η οποία πρέπει να συζητήσει κάτι σημαντικό, το οποίο πρέπει να συζητηθεί αυτή την εβδομάδα! Παρακαλώ να τελειώσει αυτή η ερμηνεία.

<SPEAKER ID=27 NAME="Πρόεδρος">
Κύριε Posselt, γνωρίζετε πως πρόκειται για μια απόφαση της Διάσκεψης των Προέδρων. Η απόφαση για την διεξαγωγή των συνεδριάσεων των επιτροπών στις Βρυξέλες εξηγήθηκε στην Διάσκεψη των Προέδρων της Επιτροπής και σε όλες και σε κάθε μια από τις επιτροπές.
<P>
Αν πιστεύετε πως πρέπει να αλλαχθεί, απευθυνθείτε στην Διάσκεψη των Προέδρων, αλλά αυτή δεν είναι η κατάλληλη στιγμή ούτε αυτό ο κατάλληλος τόπος για να αλλαχθεί.

<SPEAKER ID=28 LANGUAGE="NL" NAME="Van Bladel">
Κύριε Πρόεδρε, βάσει του άρθρου 22, παράγραφος 5, ζητώ από το Προεδρείο να διαθέσει το ταχύτερο δυνατόν τα απαραίτητα μέσα στους συνεργάτες μας στο τμήμα αποστολών, οι οποίοι δεν μπορούν να κάνουν τη δουλεία τους όπως πρέπει. Και οι οδηγοί που βρίσκονται σε αυτή την παγωμένη γωνία στον χώρο εισόδου, μήπως μπορούν να αποκτήσουν καλύτερο τόπο αναμονής; Εμείς εγκατασταθήκαμε σιγά-σιγά μια χαρά· θεωρώ ότι το ίδιο πρέπει να ισχύσει και για τους συνεργάτες μας.
<P>
(Χειροκροτήματα)

<SPEAKER ID=29 NAME="Provan">
Κύριε Πρόεδρε, υφίσταστε συχνά πολύ δημοσιότητα σε αυτές τις περιπτώσεις και πιστεύω ότι είναι σωστό μόνο σε ορισμένες περιπτώσεις να δέχεσθε κάποιες φιλοφρονήσεις. Θα ήθελα να σας ζητήσω να διαβιβάσετε τις ευχαριστίες μας σε όλες τις υπηρεσίες που σχετίζονται με τα νέα μας γραφεία στις Βρυξέλλες για τον τρόπο που αυτό πραγματοποιήθηκε. Υπάρχουν ορισμένες μικρές δυσκολίες αλλά, συνολικά η επιχείρηση αυτή έγινε με εξαιρετική αποτελεσματικότητα. Παρακαλώ να το διαβιβάστε σε όλους όσους αφορά.
<P>
(Χειροκροτήματα)

<SPEAKER ID=30 NAME="Πρόεδρος">
Ευχαριστώ, κύριε Provan. Μπορώ να πω στην κυρία van Bladel ότι ο Γενικός Γραμματέας αναζητά μια καλύτερη θέση για τους οδηγούς στο νέο κτίριο. Ευχαριστώ για τις επισημάνσεις σας: είχαμε μια ομάδα η οποία εργάσθηκε πολύ καλά και πρέπει να συγχαρούμε τον Γενικό Γραμματέα που παρείχε την ομάδα για την πολύ επιτυχή επιχείρηση.

<SPEAKER ID=31 LANGUAGE="FR" NAME="Fabre-Aubrespy">
Κύριε Πρόεδρε, πράγματι ζήτησα τον λόγο σχετικά με τη διαδικασία, τη στιγμή ακριβώς που θέσατε αυτό το πρώτο θέμα στην ημερήσια διάταξη.
<P>
Θα ήθελα να κάνω μια παρατήρηση σχετικά με τη σελίδα 5 των πρακτικών της συνεδρίασης της 4ης Δεκεμβρίου, και συγκεκριμένα σχετικά με την απάντηση στην παρέμβασή μου που βασιζόταν στο άρθρο 48 του Κανονισμού.
<P>
Στην παρέμβαση αυτή, υπενθύμισα ότι στις 19 Νοεμβρίου είχα καταθέσει μια γραπτή δήλωση όσον αφορά στην νομιμότητα και τη διαφάνεια των διαδικασιών που διέπουν τις λειτουργικές και επενδυτικές μας δαπάνες, έτσι ώστε να εγγραφεί στον κατάλογο. Είχα την ελπίδα ότι το σύνολο των βουλευτών θα μπορούσαν να αποφανθούν σε όλα τα θέματα και σε όλες τις φήμες γύρω από τα γεγονότα. Μου είχατε απαντήσει, κύριε Πρόεδρε, ότι είχατε παραπεμψει το θέμα στην Επιτροπή Κανονισμού. Μου γράψατε σε επιστολή σας της 3ης Δεκεμβρίου ότι παραπέμψατε το θέμα την ίδια μέρα στην Επιτροπή Κανονισμού.
<P>
Η Επιτροπή Κανονισμού, κύριε Πρόεδρε, συσκέφθηκε στις 8 και 9 Δεκεμβρίου. Δεν είχε λάβει ακόμη αυτή την επιστολή. Σήμερα μάλιστα, 15 Δεκεμβρίου, δεν έχει παραπεμφθεί ακόμη από σας εντολή πάνω στο θέμα αυτό. Θα ήθελα να σας ρωτήσω τους λόγους αυτής της καθυστέρησης. Θα ήθελα να μάθω γιατί το περιβάλλον σας, γιατί οι υπηρεσίες σας, γιατί οι συνάδελφοί σας δυσανασχετούν προκειμένου να προχωρήσουν τη διαδικασία αυτή, η οποία ξέρετε πόσο σημαντική είναι για την εικόνα του Κοινοβουλίου μας.

<SPEAKER ID=32 NAME="Πρόεδρος">
Κύριε Fabre-Aubrespy, υπέγραψα την ανάθεση εντολής διερεύνησης στην Επιτροπή Κανονισμού μόλις μπόρεσα, λόγω των μετακινήσεών μου στη Μεγάλη Βρετανία. Εστάλη σήμερα, μόλις γράφτηκε η αλληλογραφία, γιατί, όπως ξέρετε, υπάρχουν κάποιες διαδικασίες όσον αφορά στην εσωτερική αλληλογραφία.Την υπέγραψα λοιπόν. Ξέρετε ότι υπάρχουν τυπικές διαδικασίες που προσπαθούμε να απλοποιήσουμε, οι οποίες όμως είναι κάπως αργές. Μείνετε ήσυχος, η ανάθεση εντολής διερεύνησης έφυγε προς την Επιτροπή Κανονισμού και θα τη λάβει σήμερα κιόλας.
<P>
(Εγκρίνονται τα συνοπτικά πρακτικά)

<CHAPTER ID=3>
Διάταξη των εργασιών
<SPEAKER ID=33 NAME="Πρόεδρος">
Προχωρούμε στην συνέχιση του καθορισμού της διάταξης των εργασιών.
<P>
Το τελικό σχέδιο της ημερήσιας διάταξης, που κατάρτισε η Διάσκεψη των Προέδρων, σύμφωνα με το άρθρο 95 του Κανονισμού, έχει διανεμηθεί, στο οποίο έχουν ενσωματωθεί οι ακόλουθες τροποποιήσεις:
<P>
Δευτέρα έως Πέμπτη: δεν υπάρχουν τροποποιήσεις
<P>
Παρασκευή:

<SPEAKER ID=34 NAME="Πρόεδρος">
Με τη σύμφωνη γνώμη της Επιτροπής Γεωργίας και Ανάπτυξης της Υπαίθρου, η κυρία Redondo Jimιnez, ζητά η έκθεσή της για τον έλεγχο της Pseudomonas solanacearum (Smith) Smith να αντιμετωπισθεί σύμφωνα με την διαδικασία χωρίς συζήτηση.
<P>
Τον λόγο έχει ο κ. Colino Salamanca, πρόεδρος της Επιτροπής Γεωργίας και Ανάπτυξης της Υπαίθρου.

<SPEAKER ID=35 NAME="Colino Salamanca">
Κύριε Πρόεδρε, στην εν λόγω έκθεση βρίσκεται η ομόφωνη έγκριση των τροπολογιών στην επιτροπή. Δεν υπάρχει κανένα πρόβλημα. Συνεπώς, μπορεί να γίνει δεκτή η αίτηση.

<SPEAKER ID=36 NAME="Πρόεδρος">
Θέτω σε ψηφοφορία την αίτηση της κυρίας Redondo Jimιnez.
<P>
(Το Σώμα εγκρίνει την αίτηση)

<SPEAKER ID=37 NAME="Πρόεδρος">
Επομένως, η ψηφοφορία αυτής της έκθεσης θα διεξαχθεί την Τρίτη στις 12 το μεσημέρι.

<SPEAKER ID=38 NAME="Πρόεδρος">
Έλαβα από τον κύριο Ford και άλλους 28 υπογράφοντες μια αίτηση για την εγγραφή στην ημερήσια διάταξη μια δήλωσης της Επιτροπής σχετικά με την απόφαση της UEFA να μην επιτρέψει στους νικητές του κυπέλλου Coca Cola να συμμετάσχουν στους αγώνες για ευρωπαϊκά κύπελλα.
<P>
Δεδομένου του φόρτου της ημερήσιας διάταξης αυτής της περιόδου συνόδου, αυτή η δήλωση δεν θα μπορούσε να συμπεριληφθεί -στην περίπτωση που αποφασισθεί η εγγραφή της- παρά μόνο στο τέλος της συνεδρίασης της Παρασκευής.
<P>
Τον λόγο έχει ο κ. Ford για να υποβάλει την αίτηση τροποποίησης.

<SPEAKER ID=39 NAME="Ford">
Κύριε Πρόεδρε, αυτό είναι πλήρως αποδεκτό στο τέλος των εργασιών την Παρασκευή το πρωί, αν συμφωνεί το Σώμα.

<SPEAKER ID=40 NAME="Πρόεδρος">
Θέλει να παρέμβει κανείς υπέρ της αίτησης; Κατά; Όχι.
<P>
Προχωρούμε στην ψηφοφορία.
<P>
(Το Σώμα εγκρίνει την αίτηση)

<SPEAKER ID=41 NAME="Πρόεδρος">
Εγκρίνεται η διάταξη των εργασιών όπως τροποποιήθηκε.

<CHAPTER ID=4>
Πράσινο Βιβλίο  "Σύμπραξη για μια νέα οργάνωση της εργασίας»
<SPEAKER ID=42 NAME="Πρόεδρος">
Η ημερήσια διάταξη προβλέπει την συζήτηση της έκθεσης (Α4-0313/97) του κυρίου Andersson, εξ ονόματος της Επιτροπής Απασχόλησης και Κοινωνικών Θεμάτων, σχετικά με το Πράσινο Βιβλίο της Επιτροπής "Σύμπραξη για μια νέα οργάνωση της εργασίας».

<SPEAKER ID=43 NAME="Andersson">
 - (SV) Κύριε Πρόεδρε, θέλω να αρχίσω ευχαριστώντας την Επιτροπή για μία απολύτως θαυμάσια Πράσινη Βίβλο. Θέλω επίσης επί τη ευκαιρία να ευχαριστήσω τους συναδέλφους μου της επιτροπής του Κοινοβουλίου για μια θαυμάσια συνεργασία στην επιτροπή κατά την επεξεργασία της έκθεσης.
<P>
Όσον αφορά τις τροποποιήσεις της οργάνωσης εργασίας μπορούμε να διαπιστώσουμε ότι υστερούμε σε σχέση με τις ΗΠΑ και την Ιαπωνία. Αυτή είναι μία διαπίστωση και όχι μια εκτίμηση. Εννοώ βέβαια ότι εμείς, όταν θα τροποποιήσουμε την οργάνωση της εργασίας στην Ευρώπη, θα διαλέξουμε το δικό μας πρότυπο, το οποίο βασίζεται μεταξύ άλλων στο κοινωνικό πρότυπο, και δεν θα αντιγράψουμε πρότυπα από τις ΗΠΑ και την Ιαπωνία.
<P>
Περαιτέρω, θέλω να πω λίγα λόγια για την λέξη ευελιξία. Είναι μία λέξη γεμάτη ταμπού. Για εμένα η ευελιξία σχετίζεται με την ασφάλεια. Ποτέ δεν θα μπορέσει να δημιουργηθεί μια ευέλικτη οργάνωση εργασίας, αν δεν υπάρχει ταυτόχρονα ένα καλά αναπτυγμένο εργατικό δίκαιο, μια ενεργή πολιτική της αγοράς εργασίας, δικαίωμα συνεχούς κατάρτισης για τους εργαζόμενους κ.λ.π.
<P>
Δεν πρόκειται για ένα πρότυπο όταν θα δημιουργήσουμε νέες οργανώσεις εργασίας στην Ευρώπη, αλλά για πολλά πρότυπα. Είναι διαφορετικά για διαφορετικούς κλάδους και διαφορετικές επιχειρήσεις. Αυτό που είναι κοινό και σημαντικό είναι να εμπλακούν οι εταίροι της αγοράς εργασίας σε επίπεδο κλάδου και επιχειρήσεως. Πέραν αυτού, όμως, δεν θα εμπλακούμε - εδώ απευθύνομαι στην Ομάδα του ΕΛΚ και στην τροπολογία υπ. αριθμ. 4 - στο πως οργανώνονται οι εταίροι της αγοράς εργασίας. Είναι σημαντικό να συμπεριλαμβάνονται οι μικρές και οι μεσαίες επιχειρήσεις. Πέραν αυτού όμως δεν θα αποφασίσουμε εμείς αλλά οι ίδιοι οι εργοδότες για το πώς θα εκπροσωπούνται οι μικρές και οι μεσαίες επιχειρήσεις στις εργοδοτικές οργανώσεις.
<P>
Οι αλλαγές στην οργάνωση της εργασίας θίγουν μια πληθώρα πολιτικών τομέων, μεταξύ άλλων τον τομέα της φορολογίας. Από πλευράς Επιτροπής συνιστούμε τώρα, όπως κάναμε και νωρίτερα, μια φορολογική μείωση η οποία συνεπάγεται μειωμένη φορολόγηση της εργασίας και αυξημένη φορολόγηση της ενέργειας, του περιβάλλοντος και του κεφαλαίου. Ως εκ τούτου, λέμε επίσης όχι στην τροπολογία της Ομάδας ΕΕυρ η οποία αφορά μια γενική φορολογική μείωση. Θέλουμε μια φορολογική αντιστροφή, όχι γενική φορολογική πίεση.
<P>
Ο άλλος πολιτικός τομέας που θίγεται είναι το ζήτημα του εργατικού δικαίου. Την προηγούμενη φορά εγκρίθηκε εδώ στο Σώμα μια συμφωνία περί μερικής απασχόλησης. Ωστόσο, αυτό δεν είναι αρκετό, αλλά εξίσου σημαντικό είναι να υπάρξουν τροποποιήσεις και ασφάλεια όσον αφορά τις άτυπες μορφές εργασίας. Γι' αυτό θέλω να ρωτήσω την Επιτροπή πότε σκοπεύει να επανέλθει στην ρύθμιση και την ασφάλεια όσον αφορά τις άτυπες μορφές εργασίας. Έχουμε επίσης προτάσεις για ελάχιστους κανόνες όσον αφορά την πληροφόρηση, την διαβούλευση και την συμμετοχή. Ποιά είναι η θέση της Επιτροπής αναφορικά με τους δεσμευτικούς ελάχιστους κανόνες σ' αυτούς τους σημαντικούς τομείς;
<P>
Ο τρίτος πολιτικός τομέας που θα θίξω είναι ο χρόνος εργασίας. Αυτό είναι βασικά ένα ζήτημα των εταίρων της αγοράς εργασίας αλλά η κοινωνία θα δώσει τους βασικούς κανόνες και θα δημιουργήσει κίνητρα για μείωση του χρόνου εργασίας. Έχουμε υποβάλει παλαιότερα προτάσεις γι' αυτό στην έκθεση Rocard. Τώρα επανερχόμαστε σ' αυτό: πότε θα παρουσιάσει η Επιτροπή δικές της προτάσεις για την μείωση του χρόνου εργασίας; Πότε θα έχουμε την καταγραφή, για την οποία έχουν δοθεί υποσχέσεις τόσες φορές, όσον αφορά την κατάσταση στην Ευρώπη αναφορικά με την μείωση του χρόνου εργασίας;
<P>
Τέταρτον, η κατάρτιση είναι κάτι σημαντικό όσον αφορά την αλλαγή της οργάνωσης της εργασίας. Αυτή η κατάσταση όμως είναι ζοφερή. Γνωρίζουμε ότι μόνο ένας στους τρεις εργαζόμενους έχει πρόσβαση σε κατάρτιση. Στις μικρές και μεσαίες επιχειρήσεις η κατάσταση είναι ακόμη χειρότερη. Εκεί είναι μόνο ένας στους δέκα εργαζόμενους. Πρέπει να ενισχύσουμε τις μικρές και μεσαίες επιχειρήσεις αλλά δεν μπορούμε, όπως προτείνουν οι Πράσινοι, να παρέμβουμε ενισχύοντας ορισμένες μορφές ιδιοκτησίας. Εγώ είμαι θερμός οπαδός των επιχειρήσεων που ανήκουν στους εργαζόμενους, αλλά δεν μπορούμε να παρέμβουμε ενισχύοντας ορισμένες μορφές ιδιοκτησίας. Αντιθέτως, θα πρέπει να ενισχύσουμε τις μικρές και μεσαίες επιχειρήσεις.
<P>
Η αλλαγή της οργάνωσης της εργασίας είναι ένα μακροπρόθεσμο εγχείρημα. Σημαντικό επίσης είναι να καταστούν συμμέτοχοι οι εργαζόμενοι. Όσον αφορά τους κινδύνους για την υγεία πολλά μπορούν να γίνουν για τη βελτίωση της υγείας και της ασφάλειας. Ωστόσο, υπάρχει επίσης και ένας κίνδυνος. Υπάρχουν επίσης παραδείγματα όπου αλλαγές στην οργάνωση είχαν ως αποτέλεσμα επιδείνωση, και είναι λογικό να αναλαμβάνουν σε μεγαλύτερο βαθμό τις δαπάνες για το περιβάλλον εργασίας οι εργοδότες. Γι' αυτό λέμε όχι στην πρόταση της Ομάδας ΕΕυρ η οποία αποδυναμώνει την τοποθέτηση που έκανε η Επιτροπή.
<P>
Περαιτέρω, θέλω να αναφερθώ στον τομέα της ισότητας. Αυτό που λέει η Επιτροπή είναι θετικό. Αυτό που έχει πεί η Επιτροπή για τα Δικαιώματα της Γυναάικας είναι επίσης θετικό, και εγώ επίσης υποστηρίζω την τροπολογία που προέρχεται από την Ομάδα του ΕΛΚ όσον αφορά τις πτυχές της ισότητας και την ευθύνη για την οικογένεια τόσο για τους άνδρες όσο και για τις γυναίκες.
<P>
Τέλος, θέλω να ευχαριστήσω την Επιτροπή για μία καλή Πράσινη Βίβλο, και θέλω να ευχαριστήσω τους συναδέλφους μου στην επιτροπή για την επικοδομητική συνεργασία τόσο στο παλίσιο της επιτροπής μας όσο και, ας ελπίσουμε τώρα όταν επεξεργαζόμαστε το θέμα, στο Σώμα.

<SPEAKER ID=44 NAME="Hughes">
Κύριε Πρόεδρε, θα συγχαρώ τον Jan Andersson για την εξαίρετη έκθεση του και την Επιτροπή γιατί η Λευκή Βίβλος ασχολήθηκε με τα σημαντικότερα θέματα σχετικά με την μελλοντική οργάνωση της εργασίας.
<P>
Θα ήθελα να επισημάνω σύντομα τρία σημεία. Πρώτα, όπως και ο ίδιος ο εισηγητής ανέφερε, πρέπει τώρα να μετατρέψουμε την συνολική ανάλυση σε πρακτική δράση στα πλαίσια του νέου κοινωνικού προγράμματος δράσης. Παραδείγματος χάριν, πρέπει να αναζητήσουμε επειγόντως ή ένα πλαίσιο συμφωνίας για τα απαραίτητα μέσα για την διαχείρiση του χρόνου εργασίας, ή την δράση για τις συμβάσεις άτυπης εργασίας, πέρα από τις συμβάσεις μερικής απασχόλησης. Το δεύτερο σημείο είναι ότι οι δράσεις αυτές θα χρειασθούν χρήση της διαπραγματευτικής και της νομοθετικής οδού, σύμφωνα με το νέο Κοινωνικό κεφάλαιο. Πρέπει συνεπώς να έχουμε πλήρη συμφωνία των θεσμικών οργάνων για την δημιουργία μηχανισμών και χρονοδιαγραμμάτων τα οποία θα εξασφαλίσουν ότι ενεργούμε δραστήρια. Εσείς, κύριε Πρόεδρε, θέσατε το ζήτημα του τριμερούς διαλόγου. Ελπίζω ότι όταν φτάσει στην ατζέντα του τριμερούς διαλόγου, η Επιτροπή θα το αντιμετωπίσει σοβαρά και ότι θα σημειωθεί πρόοδος κατά την βρετανική προεδρία.
<P>
Το τρίτο και τελευταίο σημείο το οποίο θα ήθελα να θίξω είναι ότι χρειάζεται μια νέα συνεννόηση ανάμεσα στα κράτη μέλη και το Συμβούλιο ως προς το ότι εκκρεμούν πολύ σημαντικά κοινωνικά ζητήματα, τα οποία μπορούν μόνο και πρέπει αντιμετωπισθούν σε εθνικό επίπεδο, όπως για παράδειγμα η κινητικότητα στον τομέα της απασχόλησης, μια άλλη σημαντική πλευρά της Πράσινης Βίβλου. Πρέπει να σταματήσει το μπλοκάρισμα των δύο τριών τελευταίων ετών στην κοινωνική σφαίρα και να υπάρξουν και πάλι εξελίξεις. Στην αντίθετη περίπτωση φοβούμαι πραγματικά ότι η εσωτερική αγορά που όλες οι χώρες θεωρούν αποφασιστικής σημασίας, θα παρουσιάσει αυξανόμενη και μαζική αποδιοργάνωση. Πρέπει να αποκαταστήσουμε την ισορροπία.

<SPEAKER ID=45 LANGUAGE="NL" NAME="Chanterie">
Κύριε Πρόεδρε, κυρία Επίτροπε, αξιότιμοι συνάδελφοι, όποιος παρακολουθεί από κοντά ή από μακρυά τη διαφοροποίηση των συμβάσεων εργασίας και των καταστατικών εργασίας, την κινητικότητα των θέσεων εργασίας και το ευέλικτο ωράριο εργασίας, διαπιστώνει ότι το εργασιακό καθεστώς υφίσταται ριζικές αλλαγές. Οι ισχύοντες κανόνες εργασίας πρέπει να αναπροσαρμοσθούν εξ αιτίας των δραστικών μετατοπίσεων τόσο στον οικονομικό όσο και στον κοινωνικό τομέα. Όποιος δεν το λαμβάνει υπόψη, κινδυνεύει να ξεπερασθεί από τα γεγονότα.
<P>
Η ευρωπαϊκή ευθύνη για τον τομέα δεν είναι όμως απλή υπόθεση. Ποιοί συμμετέχουν στις διαπραγματεύσεις; Ποιοί συμμετέχουν στις εταιρικές σχέσεις; Πρόκειται για απλή ανταλλαγή απόψεων χωρίς δέσμευση ή για διαβούλευση για τη σύναψη συμφωνίας; Τί περιλαμβάνει η εργατική διοργάνωση; Εδώ μιλάμε για θέματα όπως η ασφάλεια και η υγεία στους χώρους εργασίας και το ωράριο εργασίας. Μιλάμε για τις αμοιβές, τους όρους εργασίας γενικά, τις ασφαλίσεις για εργατικά ατυχήματα και τις επαγγελματικές ασθένειες. Και τί γίνεται με την εκπαίδευση, την επαγγελματική κατάρτιση, την πολιτική για την αγορά εργασίας, την πολιτική για ορισμένες στοχοθετημένες ομάδες; Όλα αυτά αποτελούν στοιχεία της πολιτικής στον τομέα της εργασίας που ναι μεν αναφέρονται στη Λευκή Βίβλο, αλλά δεν είναι πάντα σαφές τί ρόλο πρέπει να παίξει εδώ η Ευρώπη.
<P>
Είμαστε της άποψης ότι η Ευρώπη πρέπει να ασκήσει νομοθετικά καθήκοντα ώστε να ρυθμισθούν κάπως οι μεγάλες ανισότητες που πάντα υπάρχουν ανάμεσα στα κράτη μέλη, ώστε να επιτευχθεί κάποια εναρμόνιση. Σε αυτό το πνεύμα, υποστηρίζω τις προτάσεις που έκαναν ο εισηγητής και τώρα μόλις ο κ. Hughes για το επόμενο κοινωνικό πρόγραμμα δράσης.
<P>
Κι ασφαλώς, δεν πρέπει να παραμεληθούν μερικές βασικές αρχές. Κι εδώ συμφωνούμε με τον εισηγητή ότι πρέπει να ληφθούν υπόψη τόσο οι δυνατότητες οικονομικής ανάπτυξης - και να προωθηθεί η τελευταία - όσο και οι δυνατότητες για τους εργαζόμενους να διατηρήσουν την εργασία τους, καθώς και οι δυνατότητες να διατηρηθεί η κοινωνική ασφάλεια. Αυτή η ισορροπία αποτελεί το ευρωπαϊκό κοινωνικό πρότυπο. Κι αυτό το ευρωπαϊκό κοινωνικό πρότυπο θέλουμε να διασφαλίσουμε και στη νέα διοργάνωση της εργασίας, αναπροσαρμοσμένο και βελτιωμένο όπου χρειάζεται. Είναι σαφές ότι δεν κατανοούμε ότι το κέρδος του μέν αποβαίνει εις βάρος του δε.
<P>
Εξ ονόματος της ομάδας μου, ευχαριστώ τον εισηγητή για την έκθεσή του. Τον ευχαριστούμε επίσης, διότι συμφώνησε με τις περισσότερες τροπολογίες μας. Τώρα μόλις έμαθα ότι ο εισηγητής συμφωνεί ακόμα με μια τροπολογία την οποία υποβάλουμε εδώ ξανά, με θέμα τις επιπτώσεις της οργάνωσης εργασίας για την οικογένεια. Είμαστε της άποψης ότι δεν έχει νόημα να ενθαρρύνουμε την ανάπτυξη και την ανταγωνιστικότητα και να αυξάνουμε την απασχόληση και την προοπτική εργασίας, εάν η νέα τάξη των πραγμάτων καταστρέφει τις οικογένειες.
<P>
Εφιστώ και πάλι την προσοχή του εισηγητή κ. Andersson στον ρόλο των ΜΜΕ και τη διαβούλευση σε επίπεδο κοινωνικών εταίρων, όπου πρέπει να γίνει δυνατή η εκπροσώπηση των ΜΜΕ. Σε αυτό το πνεύμα, προτιθέμεθα να υποστηρίξουμε αύριο την έκθεση.

<SPEAKER ID=46 LANGUAGE="EN" NAME="Crowley">
Θα ήθελα όπως και οι συνάδελφοί μου να συγχαρώ τον κύριο Andersson για την έκθεση του παρά τις ανησυχίες που έχω για ορισμένα σημεία. Οι σοβαρότερες αλλαγές στον χώρο εργασίας και ως προς την εργασία, είναι οι τεχνολογικές αλλαγές. Πρέπει να εξετάσουμε πως μπορούμε καλύτερα να προσαρμόσουμε και να επανεκπαιδεύσουμε τους υπαλλήλους προκειμένου να εξασφαλίσουμε ότι θα επωφεληθούν τα μέγιστα και θα έχουν τα μέγιστα πλεονεκτήματα από τις νέες μορφές εργασίας. Στο σημείο αυτό υπάρχουν ευπρόσδεκτες πρωτοβουλίες από την έκθεση Andresson και την Πράσινη Βίβλο της Επιτροπής.
<P>
Ωστόσο, υπάρχουν ανωμαλίες στην έκθεση που πρέπει να επισημανθούν. Για παράδειγμα, η πρόταση για φορολόγηση του κεφαλαίου. Αν δεν επενδυθούν κεφάλαια για νέα μηχανήματα, για εκπαίδευση, για νέες εγκαταστάσεις, για καινούργιο εξοπλισμό κλπ. πως μπορεί να απασχοληθεί περισσότερο προσωπικό; Αν δεν υπάρχει ευελιξία ως προς τις μορφές εργασίας για τους ανθρώπους που επιθυμούν να συμβιβάσουν οικογένεια και εργασία, τότε αρνούμαστε στους ανθρώπους και ιδιαίτερα στις γυναίκες την ευκαιρία να εργασθούν. Συνεπώς, θα ζητήσω από την Επιτροπή, όταν θα παραλάβει την έκθεση από το Κοινοβούλιο, να εξετάσει προσεκτικά τα αποτελέσματα για κάθε χώρα ξεχωριστά.

<SPEAKER ID=47 LANGUAGE="NL" NAME="Boogerd-Quaak">
Κύριε Πρόεδρε, αγαπητοί συνάδελφοι, ευχαριστώ κι εγώ τον κ. Andersson για την εξαιρετική έκθεσή του. Πιστεύω ότι η έκθεση ακολουθεί το ρεύμα της εποχής μας. Εξ αιτίας της παγκοσμιοποίησης της οικονομίας, της πληροφορικής που μπήκε πια στην κοινωνία μας και των δημοσιογραφικών εξελίξεων, μας περιμένουν τεράστιες μετατοπίσεις στις μορφές εργασίας. Για να ανταποκριθούμε σε αυτές τις εξελίξεις, απαιτούνται πολιτικά μέτρα υποστήριξης. Αναφέρω τα συστήματά μας των κοινωνικών ασφαλίσεων, ιδίως τα συστήματα συνταξιοδότησης. Όπως έχουν τα πράγματα τώρα, υπάρχουν σε πολλές χώρες ακόμη προβλήματα με τη μεταφορά της σταθερής αξίας των συντάξεων. Με άλλα λόγια: σε πολλές χώρες υπάρχει ακόμη το φαινόμενο του "ρήγματος» στις συντάξεις. Στη Γερμανία, για παράδειγμα, υπάρχουν ακόμα μεγάλες προθεσμίες αναμονής, κι αυτό δεν είναι καθόλου καλό για τον μετασχηματισμό σε αυτόν τον τομέα.
<P>
Επίσης υπάρχει το θέμα των συστημάτων εκπαίδευσης. Σωστά παρατηρεί ο εισηγητής ότι θα χρειασθεί να καταρτιζόμεθα εφ' όρου ζωής οπότε θα χρειασθούμε και τις ανάλογες δυνατότητες συνεχούς κατάρτισης. Παρατηρεί όμως ακόμη, σχετικά με μια τροπολογία των χριστιανοδημοκρατών, ότι δεν πρέπει να ανακατευθούμε με τις μικρομεσαίες επιχειρήσεις. Μελετώντας τα στατιστικά στοιχεία, διαπιστώνει κανείς ότι ιδίως οι μικρομεσαίες επιχειρήσεις, δεν έχουν τα μέσα για να επενδύουν σε επιμορφώσεις εφ' όρου ζωής. Κι όμως, θεωρώ βασικό να συμμετέχουν οι ΜΜΕ στον κοινωνικό διάλογο για την ανανέωση της οργάνωσης εργασίας· επομένως, η ομάδα μου θα υποστηρίξει την εν λόγω τροπολογία των χριστιανοδημοκρατών.
<P>
Τέλος, κύριε Πρόεδρε, εφιστώ την προσοχή στην άτυπη μορφή εργασίας. Θα πρέπει να εξελιχθούμε προς ένα σύστημα στο οποίο οι άνθρωποι θα μπορούν να επιλέγουν το ωράριο εργασίας τους, τη μερική απασχόληση, την εργασία ως εργαζόμενοι ή ως ανεξάρτητοι επαγγελματίες. Και τα συστήματα κοινωνικών ασφαλίσεων πρέπει να αναπροσαρμοσθούν ανάλογα. Ελπίζω να το πράξει η Επιτροπή κατά την περαιτέρω επεξεργασία των προτάσεών της.

<SPEAKER ID=48 LANGUAGE="FI" NAME="Ojala">
Αξιότιμε κύριε Πρόεδρε, αρχικά θα ήθελα να συγχαρώ τον εισηγητή της έκθεσης Jan Anderson, ο οποίος έχει καταφέρει να συνκεντρώσει σ'αυτήν την έκθεση τις κριτικές επισημάνσεις, οι οποίες παρουσιάστηκαν για το Πράσινο Βιβλίο που έχει συντάξει η Επιτροπή στην συζήτηση που διενεργήθηκε στο πλαίσιο της Επιτροπής Απασχόλησης και Κοινωνικών Υποθέσεων.
<P>
Η άποψη που παρουσιάζεται στο Πράσινο Βιβλίο της Επιτροπής, κατά την οποία η αναδιοργάνωση της απασχόλησης θα θέσει σε αμφισβήτηση όλη τη βάση της εργασιακής νομοθεσίας και των σχέσεων στην αγορά εργασίας, είναι, κατά την ταπεινή γνώμη μου, πολύ περίεργη. Η εργασιακή νομοθεσία δεν περιορίζει, τουλάχιστον σε μας στην Φινλανδία, τις αναπτυξιακές δράσεις και την αναπτυξιακή πολιτική, οι οποίες αναφέρονται στο Πράσινο Βιβλίο. Περί αυτού εχουμε πολλά λειτουργικά παραδείγματα. Είναι τελείως εφικτό να πραγματοποιούνται νέες και ευέλικτες λύσεις σχετικά με την οργάνωση της εργασίας, μέσα στα πλαίσια της υπάρχουσας νομοθεσίας.
<P>
Όπως διεπίστωσε εδώ ο συνάδελφος κ. Anderson, η ευελιξία μαζί με την ασφάλεια αποτελούν εξαιρετικά σημαντικούς παράγοντες. Αποτελεί μεγάλη απερισκεψία να στοχεύουμε σε μια κατάσταση, όπου οι αναπτυξιακές δράσεις ξεκινούν με την κατάργηση της εργασιακής νομοθεσίας και των συμβάσεων. Η αναδιοργάνωση της εργασίας δεν μπορεί να γίνει μέσω παρόμοιων αλλαγών της εργασιακής νομοθεσίας, με τις οποίες το μόνο που πετυχαίνεται είναι η αύξηση μιάς ανεξέλεγκτης ευελιξίας. Η εργασιακή νομοθεσία είναι απαραίτητη μέσα στις συνεχείς αλλαγές στον τομέα της απασχόλησης, προκειμένου να ανταποκριθεί στην ανάγκη του κόσμου για ασφάλεια. Χωρίς το αίσθημα της ασφάλειας και της εγγύησης είναι δύσκολο εγχείρημα να πειστούν οι εργαζόμενοι να εμπλακούν στην αναπτυξιακή διαδικασία. Ως εκ τούτου, όπως συνεχίζεται η συζήτηση και οι δράσεις για την αναδιοργάνωση της εργασίας, είναι εξαιρετικά σημαντικό να τονίζεται πολύ περισσότερο απ'ό, τι μέχρι τώρα, η αρχή της προστασίας των εργαζόμενων.
<P>
Ακριβώς όπως και με την Επιτροπή για τα Δικαιώματα της Γυναίκας, έχω και εγώ μεγάλη ανησυχία σχετικά με το ποιά θα είναι η θέση ειδικά της γυναίκας στις μεταβαλλόμενες συνθήκες στον τομέα της απασχόλησης. Υπάρχει μεγάλος κίνδυνος να διαμορφωθούν δύο κατηγοριών εργαζόμενοι: αυτοί που έχουν μόνιμη εργασία και αυτοί που έχουν άτυπη εργασία. Ο κίνδυνος είναι οι γυναίκες να παραμείνουν στην δεύτερη κατηγορία.

<SPEAKER ID=49 LANGUAGE="SV" NAME="Schφrling">
Κύριε Πρόεδρε, θέλω να αρχίσω ευχαριστώντας τον κ. Andersson γι' αυτό που νομίζω ότι είναι μία από πολλές και διάφορες πλευρές, καλή και σημαντική έκθεση. Σύμφωνα με την Πράσινη Βίβλο της Επιτροπής χρειάζονται νέες μορφές οργάνωσης της εργασίας για να μπορέσει να αυξηθεί η ανταγωνιστικότητα των επιχειρήσεων της Ένωσης. Αυτό απαιτεί κατόπιν να έχουμε πιο ευέλικτους εργαζόμενους. Ταυτόχρονα, λέγεται ότι το θέμα του ευέλικτου εργατικού δυναμικού θα πρέπει να συνδυαστεί με την ασφάλεια για τους εργαζόμενους. Νομίζω ότι αυτό όσο και να το τονίσουμε ποτέ δεν θα είναι αρκετά, κάτι που ο κ. Andersson προσπάθησε επίσης να κάνει στην έκθεση.
<P>
Δεν πρέπει επομένως να καταστούν η παραγωγικότητα και η ευελιξία οι κυρίαρχοι στόχοι, αλλά πρέπει να συμβαδίζουν με την κοινωνική ασφάλεια και τις εγγυήσεις για τα δικαιώματα των εργαζομένων καθώς και τον στόχο δημιουργίας περισσοτέρων θέσεων εργασίας. Εδώ νομίζω όμως ότι ο κ. Andersson θα μπορούσε να ήταν λίγο πιο σαφής όσον αφορά τη μείωση του χρόνου εργασίας, καθώς λέγεται μόνον ότι θα διερευνηθεί περαιτέρω αν η μείωσητου χρόνου εργασίας μπορεί να είναι ένας τρόπος. Νομίζω ότι αυτό το έχουμε ήδη κάνει υπεραρκετά. Τώρα απομένει λοιπόν μόνο το αίτημα μιας γενικής μείωσης του χρόνου εργασίας.
<P>
Όσον αφορά τη δική μας τροπολογία υπ. αριθ. 6, αναφέρεται στην Πράσινη Βίβλο επίσης ότι η επιρροή και η συμμετοχή είναι σημαντικά θέματα για μια νέα οργάνωση της εργασίας. Γι' αυτό νομίζω ότι είναι σημαντικό να ενισχύσουμε και να διευκολύνουμε τις επιχειρήσεις που ανήκουν στους εργαζόμενους. Φυσικά είναι μια πολιτική απόφαση και ένα μέτρο πολιτικής τακτικής, αλλά δεν παρεμβαίνουμε βέβαια για να δημιουργήσουμε επιχειρήσεις, αλλά διευκολύνουμε και ενισχύουμε επιχειρήσεις. Νομίζω ότι αυτό πρέπει να το κάνουμε αν θέλουμε να έχουμε μια τέτοια εξέλιξη, με συμμετοχή και επίβλεψη.

<SPEAKER ID=50 LANGUAGE="FR" NAME="Sainjon">
Κύριε Πρόεδρε, επιθυμώ να συγχαρώ τον κύριο Andersson για την εξαιρετική του έκθεση που συνδέει πολύ καθαρά την καινοτομία, την κατάρτιση και την αναδιοργάνωση της εργασίας, έχοντας ως μέγιστο στόχο την απασχόληση.
<P>
Πράγματι, ζούμε αυτή τη στιγμή μια τεράστια τεχνολογική επανάσταση, κυρίως με το Internet, ανάλογη με την βιομηχανική επανάσταση που γνώρισε η Ευρώπη κατά το δεύτερο ήμισυ του 19ου αιώνα. Η ιστορία το αποδεικνύει, δεν υπάρχει επανάσταση τέτοιου μεγέθους που να μην ακολουθείται από μια γενική αλλαγή της οργάνωσης της εργασίας και των συνθηκών διαβίωσης.
<P>
Η κοινωνία της αμφίδρομης επικοινωνίας η οποία λειτουργεί 24 ώρες το 24ωρο και το άνοιγμά της στον κόσμο του μέλλοντος θα αλλάξουν εντελώς τις συνήθειες και τα κλασικά ωράρια εργασίας. Είμαι πεπεισμένος ότι οι αλλαγές αυτές θα δώσουν μεγαλύτερη ευελιξία στην οργάνωση της δουλειάς και θα επιτρέψουν τη μείωση του χρόνου εργασίας σε ετήσια βάση.
<P>
Η καινοτομία, η κατάρτιση και η αναδιοργάνωση της εργασίας ήταν τα τρία θεμέλια της Διάσκεψης Κορυφής για την απασχόληση που συνήλθε στο Λουξεμβούργο. Μένει να πραγματοποιηθούν οι αποφάσεις που ακόμα είναι στο πεδίο του δυνητικού.
<P>
Πρώτον, η καινοτομία που χρηματοδοτήθηκε από τα δάνεια της ΕΤΕ. Η βοήθεια προς τις ευρωπαϊκές ΜΜΕ είναι σημαντική, κυρίως όσον αφορά στην παρουσίασή τους από το Ιnternet, ώστε να μπορέσουν να προσχωρήσουν στο ηλεκτρονικό εμπόριο. Κατόπιν το θέμα της κατάρτισης που συμβαδίζει με την τεχνολογική πρόκληση: θα πρέπει να ενισχυθούν τα προγράμματα ADAPT και LEONARDO, όπως επίσης και ο στόχος 4, που πάει προς την ίδια κατεύθυνση. Τέλος η αναδιοργάνωση της εργασίας που είναι αρμοδιότητα των κρατών μελών. Η Γαλλία προσπαθεί και θα κερδίσει το στοίχημα αυτό, με την προϋπόθεση να μην περιορίσει την αρχή των 35 ωρών στο ξεπερασμένο σχήμα των ωραρίων της εβδομαδιαίας απασχόλησης.
<P>
Τέλος, κύριε Πρόεδρε, ας συνδέσουμε το τρίπτυχο καινοτομία, κατάρτιση και αναδιοργάνωση της εργασίας με τη μείωση του φόρτου εργασίας, και είναι βέβαιο ότι θα επωφεληθούμε απο την παγκοσμιοποίηση, ευνοώντας την επένδυση στην Ευρώπη για να κερδίσουμε τη μάχη της απασχόλησης.

<SPEAKER ID=51 LANGUAGE="DE" NAME="Weiler">
Κύριε Πρόεδρε, αγαπητές κυρίες και κύριοι συνάδελφοι θα ήθελα και εγώ να συμφωνήσω με τα συγχαρητήρια για την καλή έκθεση, η οποία είναι σημαντική αλλά και πολύ πολύπλοκη. Θα ήθελα επίσης να ευχαριστήσω την Επιτροπή, γιατί με την έκθεσή της κατενόησε και τόνισε ακόμη μία φορά την συναίνεση αυτού του Σώματος, αφού δίνει την ίδια σημασία στην ευελιξία και στην κοινωνική ασφάλεια όπως στην ισχυροποίηση της ικανότητας ανταγωνισμού και στην απασχόληση. Είναι σημαντικό για μας, γιατί εμείς θέλουμε να υπερασπίσουμε και να επεκτείνουμε αυτό το ευρωπαϊκό πρότυπο κοινωνίας, το οποίο βασίζεται στην αλληλεγγύη και την συναίνεση. Πέρα από αυτό, βρίσκω ενδιαφέρον ότι η επιτροπή πρότεινε πολλά πρότυπα και προτάσεις. Αυτό όμως που για μένα λείπει είναι ένα σχέδιο δράσης. Και εδώ δεν είμαι μόνος μου, γιατί αυτό το σχέδιο δράσης ζητήθηκε και από άλλους ομιλητές εδώ στο Σώμα. Υπάρχει ένα πολύ μεγάλο κενό μεταξύ της γνώσης και των αναγκαίων ενεργειών.
<P>
Θα ήθελα πάνω σε αυτό να υπογραμμίσω ορισμένα σημεία. Πρώτον - ειπώθηκαν ήδη - την μετεκπαίδευση και την επιμόρφωση. Θέλουμε να βοηθήσουμε τις ΜΜΕ να αξασφαλίσουν και να ανεβάσουν την ποιότητα, γιατί ξέρουμε, ότι δεν είναι πάντα σε θέση να δημιουργήσουν τις αναγκαίες προϋποθέσεις, ούτε από τεχνικής απόψεως ούτε από απόψεως προσωπικού. Θα ήθελα εξ άλλου να αναφέρω - κάτι που επί μέρους ξεχάστηκε - ότι χρειαζόμαστε επιμόρφωση για θέματα διαχείρισης. Δεύτερο σημείο: η ισότητα ευκαιριών για τις γυναίκες. Εδώ έχουν γίνει ορισμένες παραλείψεις στην Πράσινη Βίβλο της Επιτροπής. Μας είχατε συνηθίσει στο παρελθόν με καλύτερα, και σας παρακαλώ να διαβάσετε επιμελώς την τοποθέτηση της Επιτροπής για τα Δικαιώματα της Γυναίκας, η οποία είναι προσαρτημένη στην έκθεση και την οποία υποστηρίζουμε όλοι.
<P>
Τρίτο σημείο: ο εκσυγχρονισμός της οργάνωσης εργασίας. Σε αυτό ανήκει μία ισχυρότερη συμμετοχή των εργαζομένων, περισσότερη σύμπραξη και συναπόφαση και τίποτα λιγότερο. Τελειώνοντας ας τονισθεί, ότι η Πράσινη Βίβλος συνέλαβε πολλές ιδέες του Ευρωπαϊκού Κοινοβουλίου από τα τελευταία χρόνια. Τώρα είμαστε ευχαρίστως πρόθυμοι από κοινού με την Επιτροπή και το Συμβούλιο να προχωρήσουμε στην πρακτική εφαρμογή.

<SPEAKER ID=52 NAME="Santini">
) Κύριε Πρόεδρε, λυπάμαι αλλά δεν θα συμφωνήσω με το έγγραφο αυτό ως έχει, όπως δεν συμφωνώ άλλωστε με τα κείμενα της Πράσινης Βίβλου. Και στα δύο κείμενα πρόκειται για προϋποθέσεις με τις οποίες συμφωνούμε και είναι κοινώς αποδεκτές, όπως η ασφάλεια των εργαζομένων, η κοινωνική προστασία, ίδιες δυνατότητες για γυναίκες και για άτομα με ειδικές ανάγκες, χώρο για τους ξένους εργάτες και ακόμη συμμετοχή των εργατών, εισαγωγή στις νέες τεχνολογίες, όταν όμως βεβαιώνουμε ότι η μείωση του ωραρίου εγγυάται μεγαλύτερο ανταγωνισμό, καλύτερες συνθήκες εργασίας, αύξηση της απασχόλησης χωρίς αυτό να έχει αντίκτυπο στην παραγωγή, είναι σαν να λέμε ότι όλα είναι αντίθετα με όλα.
<P>
Στην έκθεση δεν λαμβάνεται καθόλου υπ'όψη το σήμα κινδύνου των καταναλωτών, για τους οποίους αντίθετα οι 35 ώρες την εβδομάδα σημαίνουν μεγαλύτερο κόστος λιγότερη παραγωγικότητα, πάγωμα των επενδύσεων, κίνδυνο επιβίωσης για τις πιο αδύναμες επιχειρήσεις, δηλαδή, σε τελευταία ανάλυση, κίνδυνο απώλειας θέσεων εργασίας. Δεν το πιστεύετε; Φτάνει να δείτε την εμπειρία της Γερμανίας, όπου, κατόπιν της εφαρμογής του 3 ωρου επανέρχονται στα προηγούμενα.

<SPEAKER ID=53 LANGUAGE="DE" NAME="Menrad">
Κύριε Πρόεδρε, χαιρετίζω ακόμη μία φορά εκ μέρους της ομάδας του Ευρωπαϊκού Λαϊκού Κόμματος την Πράσινη Βίβλο της Επιτροπής και συγχαίρω τον κύριο Andersson για την αντικειμενική και ισορροπημένη έκθεση του. Στόχος είναι η βελτίωση της ικανότητας ανταγωνισμού της ευρωπαϊκής οικονομίας και, επομένως, και η βελτίωση της απασχόλησης. Στην κατατεθειμένη Πράσινη Βίβλο και στην έκθεση αναφέρονται καινούργιες απόψεις. Όσον αφορά την συζήτηση για τα μέρη εγκατάστασης αυτό σημαίνει, ότι δεν πρέπει να την διεξαγάγουμε μόνο σαν συζήτηση εξόδων. Η Ευρώπη δεν μπορεί να ανταγωνιστεί τον κόσμο μέσω των αμοιβών αλλά τελικά μόνο μέσω της παραγωγικότητας. Αυτό προϋποθέτει προ πάντων την αύξηση των κινήτρων και τους συνδεόμενους με αυτό νέους τρόπους αμοιβής, αλλαγές στην οργάνωση εργασίας, βελτίωση των προσόντων και δια βίου μάθηση.
<P>
Χάρηκα πολύ για το ότι ο κύριος Andersson αναφέρει στην παράγραφο 19 την υποστήριξη της συμμετοχής των εργαζομένων στα κέρδη. Εδώ θα ήθελα να προχωρήσω ένα βήμα παρακάτω και να δημιουργήσω μια σύνδεση για περισσότερη κινητικότητα στην πολιτική αμοιβών. Στο τέλος θέλω ακόμη να αναφερθώ σε ένα πολυσυζητημένο θέμα. Φυσικά και αποφασίζει η διεύθυνση για την εισαγωγή καινούργιων μορφών οργάνωσης. Συμφωνώ όμως με την έκθεση της Επιτροπής Απασχόλησης και Κοινωνικών Υποθέσεων, που ζητά μια συμμετοχή των εργαζομένων στις αποφάσεις. Για αυτό υπάρχουν τρεις λόγοι: Πρώτον, ομαδική εργασία ενάντια στην θέληση των εργαζομένων δεν μπορεί να λειτουργήσει καλά. Δεύτερον, δεν επιτρέπεται η εισαγωγή νέων τεχνολογιών και τρόπων οργάνωσης υπό την μορφή αιφνιδιασμού, αλλά μόνο με έγκαιρη πληροφόρηση και διαβούλευση με τους εργαζομένους. Τρίτον, εάν η διεύθυνση αξιοποιεί τις εμπειρίες των εργαζομένων από τον μέχρι τώρα χώρο εργασίας, τότε αυτό βελτιώνει επίσης την παραγωγικότητα της επιχείρησης. Για αυτό ο τίτλος της πράσινης βίβλου είναι για μένα πρόγραμμα: Σύμπραξη για μια νέα οργάνωση εργασίας. Οι επιχειρήσεις μας χρειάζονται καλύτερες μορφές οργάνωσης της εργασίας, πράγμα που θα αυξήσει την απασχόληση, και αυτές πρέπει να διαμορφωθούν με σύμπραξη.
<P>
Με αυτή την έννοια θα υπερψηφίσουμε την έκθεση Andersson.

<SPEAKER ID=54 LANGUAGE="DA" NAME="Dybkjζr">
Κύριε Πρόεδρε, θα ήθελα κι εγώ να ευχαριστήσω τον εισηγητή για την εξαίρετη έκθεσή του. Υπάρχουν πολλά μείζονα θέματα στην ατζέντα της Ευρώπης στα επόμενα χρόνια. Η διεύρυνση είναι το μεγαλύτερο, αλλά μεταξύ των μεγάλων θεμάτων συμπεριλαμβάνεται και η υλοποίηση της πλήρους απασχόλησης. Αυτό θα το πετύχουμε, όπως γράφει ο εισηγητής, με το δικό μας, ευρωπαϊκό τρόπο, ο οποίος προϋποθέτει, μεταξύ άλλων, να δοθεί βαρύτητα προπαντός στην αειφόρο ανάπτυξη, στην ισότητα και στην ισοτιμία. Αειφόρος ανάπτυξη σημαίνει ότι πρέπει να γίνει μια μετατροπή της φορολόγησης του εργατικού δυναμικού σε φορολόγηση της ρύπανσης και της εκμετάλλευσης των πόρων. Χωρίς μια τέτοια μετατροπή κληροδοτούμε έναν απλήρωτο λογαριασμό στους απόγονούς μας. Ισότητα, μεταξύ άλλων, σημαίνει ότι θα υπάρχουν ίσες ευκαιρίες για άντρες και γυναίκες και σε σχέση με τη μέλλουσα γενιά, με άλλα λόγια τα παιδιά μας. Κι εδώ πρέπει οι άντρες ως ηγέτες, συνεργάτες και πατέρες να δείξουν έμπρακτα μεγαλύτερη κατανόηση και να καταβάλουν μεγαλύτερη προσπάθεια απ' ό, τι σήμερα. Όχι μόνο για χάρη των γυναικών, αλλά και των παιδιών: τα παιδιά στην πραγματικότητα χαίρονται να έχουν έναν πατέρα που δεν απουσιάζει. Και, τέλος, η ισοτιμία, την οποία συνδέω με τα άτομα με ειδικές ανάγκες, στα οποία πρέπει να παρέχουμε γνήσιες ευκαιρίες για συμμετοχή στην εργασία. Αν καταφέρουμε να συνδυάσουμε τούτες τις τρεις λέξεις, θα έχουμε θέσει τα θεμέλια για να χαράξουμε το δικό μας δρόμο στην Ευρώπη.

<SPEAKER ID=55 NAME="Θεωνάς">
Κύριε Πρόεδρε, η Πράσινη Βίβλος της Επιτροπής δεν πρωτοτυπεί. Όπως συμβαίνει με όλες τις πολιτικές της 'Ενωσης, και η πολιτική σχετικά με την οργάνωση της εργασίας υποτάσσεται στα συμφέροντα και τις απαιτήσεις του κεφαλαίου.
<P>
Υπάρχει ανησυχία γιατί ο ρυθμός μεταρρύθμισης της αγοράς εργασίας στην Ευρώπη υστερεί σε σχέση με τις Ηνωμένες Πολιτείες και την Ιαπωνία, πράγμα που ερμηνεύεται σαν απαίτηση για ουσιαστική γενίκευση της μερικής απασχόλησης και ανατροπή βασικών δικαιωμάτων και κατακτήσεων των εργαζομένων.
<P>
Δυστυχώς, προς την ίδια περίπου κατεύθυνση κινείται και η έκθεση του συναδέλφου Andersson, παρά ορισμένες σημαντικές ιδέες που περιέχει. Οι εργαζόμενοι, κύριε Πρόεδρε, ανησυχούν όχι για τον ρυθμό, αλλά για την κατεύθυνση αυτών των μεταρρυθμίσεων. Αγωνίζονται και απαιτούν γενική μείωση των ωρών εργασίας χωρίς μείωση αποδοχών, με πρώτο ουσιαστικό βήμα το 35ωρο με πενθήμερη και επτάωρη εργασία και ουσιαστική προστασία, μισθολογική, εργασιακή, ασφαλιστική, όσων αναγκάζονται να εργάζονται με μορφές μερικής ή άτυπης απασχόλησης. Μόνον σε μία τέτοια κατεύθυνση, η οργάνωση της εργασίας θα μπορούσε να συμβαδίζει με τις απαιτήσεις και τις προσδοκίες των εργαζομένων.

<SPEAKER ID=56 LANGUAGE="DA" NAME="Blak">
Κύριε Πρόεδρε, αυτή η έκθεση αποτελεί πράγματι εξαιρετικό δείγμα δουλειάς. Η ρύθμιση της αγοράς εργασίας του μέλλοντος είναι τεράστιο έργο, όμως η εν λόγω έκθεση καλύπτει πολύ καλά τις πολυάριθμες δυνατότητες καθώς και τους κινδύνους που ενέχονται στη νέα οργάνωση της εργασίας. Μια περισσότερο ευέλικτη αγορά εργασίας μπορεί να είναι πλεονέκτημα τόσο για τους εργοδότες όσο και για τους εργαζομένους. Ο εργαζόμενος θα έχει μια πιο διεγερτική και ενδιαφέρουσα δουλειά καθώς και κάπως περισσότερες απρόβλεπτες αποδοχές. Ο εργοδότης θα έχει ευέλικτους συνεργάτες, που θα είναι πρόθυμοι να κάνουν "κάτι παραπάνω» για την επιχείρηση. Εμείς οι Ευρωπαίοι θα έχουμε ανταγωνιστικές επιχειρήσεις εφάμιλλες αυτών στις ΗΠΑ και την Ιαπωνία... βλέπω πως δακρύζετε από τη συγκίνηση! Κι όμως! Πρέπει να προσέξουμε ώστε οι ασθενέστεροι εργαζόμενοι, όπως οι γυναίκες, να μην βγουν χαμένοι στην αγορά εργασίας του μέλλοντος. Υπάρχουν βάσιμοι φόβοι ότι ενώ οι ισχυροί και πιο ευπροσάρμοστοι θα κατανοήσουν πώς να χρησιμοποιήσουν τις νέες προκλήσεις και ευκαιρίες προς όφελός τους, οι ασθενέστεροι, όπως για παράδειγμα οι πλημμελώς καταρτισμένοι, θα αντιμετωπίσουν ακόμη περισσότερες δυσκολίες να αντεπεξέλθουν. Πιστεύω ότι ο εισηγήτης αγγίζει την ουσία όταν προειδοποιεί πως στο μέλλον θα καταλήξουμε να έχουμε δύο τάξεις. Μια κατώτερη κοινωνική τάξη αποτελούμενη από ανειδίκευτους, απροστάτευτους και ως επί το πλείστον γυναικείου φύλου εργαζομένους, οι οποίοι κατά κανόνα θα εργάζονται στο σπίτι. Από την άλλη πλευρά, θα έχουμε μια άρτια εκπαιδευμένη ανώτερη τάξη, που θα νέμεται όλα τα οφέλη των νέων τεχνολογιών. Η πράσινη βίβλος της Επιτροπής δεν εστιάζεται επαρκώς ούτε και στις επιπτώσεις της ισότητας, όταν οι εργαζόμενοι θα είναι πλέον περισσότερο ευέλικτοι όσον αφορά το ωράριο εργασίας. Οι περισσότερες οικογένειες έχουν ρυθμίσει τη ζωή τους κατά τρόπο ώστε η γυναίκα να δείχνει ευελιξία ως προς την οικογένεια, δουλεύοντας λόγου χάρη με μειωμένο ωράριο, ενώ ο άντρας να δείχνει ευελιξία ως προς την επαγγελματική του θέση, με το να παίρνει δουλειά για το σπίτι, κ.ο.κ. Αυτό το πρότυπο πρέπει να χρησιμοποιηθεί αν θέλουμε να δώσουμε και στις γυναίκες την ευκαιρία να επωφεληθούν από τις νέες δυνατότητες που προσφέρει η αγορά εργασίας.

<SPEAKER ID=57 LANGUAGE="SV" NAME="Carlsson">
Κύριε Πρόεδρε, η αγορά εργασίας αλλάζει με γρήγορους ρυθμούς σήμερα, κάτι που οφείλεται στην παγκοσμιοποίηση και τη νέα τεχνολογία. Η επιδίωξή μας έπρεπε τότε να είναι: μακρυά από τη συλλογικότητα και τις μεγάλες κλίμακες πρός όφελος των ατομικών συμφωνιών και των εύκολα μετατρέψιμων οργανώσεων.
<P>
Η καλογραμμένη έκθεση του κ. Andersson διαπιστώνει ότι η Ευρώπη υστερεί σε σχέση με ανταγωνιστές όπως οι ΗΠΑ και η Ιαπωνία. Πιστεύω ότι οι άκαμπτοι κανονισμοί δημιουργούν ιεραρχίες και συγκεντρωτισμό, και ότι ο ρυθμός ανανέωσης είναι συνακόλουθος. Θεωρώ ότι η αλλαγή που βλέπουμε σήμερα πρέπει να ληφθεί υπόψη και να γίνει αποδεκτή. Οι συζητήσεις μας εδώ πρέπει να έχουν ως βάση τους την αγορά εργασίας του αύριο.
<P>
Η άποψή μου είναι ότι προσπάθειες, σε επίπεδο ΕΕ ή σε εθνικό επίπεδο, να γίνουν παρεμβάσεις στην οργάνωση των επιχειρήσεων ή στον, με άλλο τρόπο, περιορισμό της ελευθερίας των κινήσεών τους θα αντιστρατευθούν τον ίδιο τους τον σκοπό, δηλ. τη δημιουργία νέων θέσεων εργασίας και την αύξηση της απασχόλησης.
<P>
Ο εκσυγχρονισμός της οργάνωσης της εργασίας στις επιχειρήσεις είναι ένα ζήτημα ανταγωνισμού και επιβίωσης και συνεπάγεται, φυσικά, συμμετοχή και διάθεση αλλαγής. Για να υποστηριχθεί αυτό θεωρώ ότι το συμπέρασμα θα έπρεπε να είναι ότι χρειάζονται λιγότερες, και όχι περισσότερες, ρυθμίσεις στις αγορές εργασίας της Ευρώπης. Φοβούμαι ότι η στάση στην Πράσινη Βίβλο και στη έκθεση Andersson δεν διευκολύνει τον εκσυγχρονισμό και την επιχειρηματική πρωτοβουλία.

<SPEAKER ID=58 LANGUAGE="SV" NAME="Olsson">
Κύριε Πρόεδρε, θέλω να συγχαρώ τον εισηγητή για την έκθεση. Συμφωνώ μαζί σου Jan Andersson, στα περισσότερα, αλλά θέλω να βοηθήσω να δούμε λίγο μακρύτερα. Όταν μιλάμε για νέα οργάνωση της εργασίας, δεν πρέπει να τη συνδέουμε μόνον με την υπάρχουσα δραστηριότητα, αλλά πρέπει να σκεφτούμε νέες μορφές εργασίας. Οι παραδοσιακές δραστηριότητες, δηλαδή η παραγωγή προϊόντων και ο σημερινός δημόσιος τομέας, σβήνουν. Φυσικά, πρέπει να ρίξουμε περισσότερο βάρος στην εξυπηρέτηση και τις υπηρεσίες, τη γνώση και την πληροφόρηση καθώς και στο να παραγάγουμε βιώματα, δηλαδή σε εκείνους τους τομείς οι οποίοι είναι, τόσο κοινωνικά όσο και περιβαλλοντικά, θετικοί για τους ανθρώπους και για τον περιβάλλοντα κόσμο.
<P>
Από αυτήν την άποψη είμαι πολύ χαρούμενος που ο κ. Andersson θέτει το θέμα της φορολογικής αντιστροφής, ότι θα μειώσουμε τον φόρο επί της εργασίας. Είναι παράλογο, όπως είναι στην Ευρώπη, να έχουμε την μεγαλύτερη φορολογική επιβάρυνση στον πόρο που θέλουμε πιο πολύ να χρησιμοποιήσουμε. Αντ' αυτού μπορούμε να αυξήσουμε τον φόρο στο περιβάλλον. Πιστεύω όμως ότι θα ήταν πλεονέκτημα - σ' αυτό το σημείο έχουμε ίσως διαφορετικές απόψεις - αν μπορούσαμε να μειώσουμε λίγο περισσότερο τους φόρους αντί να τους αυξήσουμε. Αλλιώς δεν πρόκειται ποτέ να φτάσουμε τις ΗΠΑ και την Ιαπωνία.

<SPEAKER ID=59 NAME="Gradin">
 - (SV) Κύριε Πρόεδρε, επιτρέψτε μου να αρχίσω συγχαίροντας τον κ. Jan Andersson για μια θαυμάσια έκθεση για την Πράσινη Βίβλο για μια νέα οργάνωση της εργασίας.
<P>
Ο βασικός σκοπός της Πράσινης Βίβλου ήταν η προώθηση της συζήτησης για το πώς θα βελτιώσουμε την απασχόληση και την ανταγωνιστικότητα μέσω καλύτερης οργάνωσης της εργασίας, υψηλής ικανότητας και καλής ποιότητας, ενώ ταυτόχρονα θέλουμε να εγγυηθούμε την κοινωνική ασφάλεια. Η Πράσινη Βίβλος της Επιτροπής είχε πολύ θετική απήχηση. Η Επιτροπή χαιρετίζει επίσης τη στήριξη που αυτό το Σώμα παρέχει στην Πράσινη Βίβλο, και θα λάβουμε υπόψη τις προτάσεις και τις απόψεις που το Κοινοβούλιο παρουσιάζει στην έκθεσή του.
<P>
Η Επιτροπή θα δώσει συνέχεια στην Πράσινη Βίβλο κατά την διάρκεια του επόμενου έτους. Ο σκοπός είναι να δημιουργηθεί ένα ευρωπαϊκό δίκτυο, όπου τα κράτη μέλη θα μπορούν να ανταλλάσουν εμπειρίες σ' αυτόν τον τομέα. Ακριβώς σήμερα συναντούνται οι Υπουργοί Απασχόλησης και οι Υπουργοί Κοινωνικών Υποθέσεων. Τον προηγούμενο μήνα διεξήχθη η Διάσκεψη Κορυφής για την Απασχόληση στο Λουξεμβούργο. Προσδοκούμε ότι το Συμβούλιο Υπουργών θα δώσει σήμερα την τυπική έγκρισή του για τις κατευθυντήριες γραμμές για την πολιτική της απασχόλησης που παρουσίασε η Επιτροπή στην συνάντηση υψηλού επιπέδου.
<P>
Οι κατευθυντήριες γραμμές που καταθέσαμε βασίζονται σε τέσσερις βασικούς πυλώνες: δυνατότητα απασχόλησης, επιχειρηματικό πνεύμα, ικανότητα προσαρμογής και ισότητα μεταξύ γυναικών και ανδρών. Αυτές οι κατευθυντήριες γραμμές αντανακλώνται επίσης στην Πράσινη Βίβλο, πέραν των άλλων όσον αφορά την ικανότητα προσαρμογής. Θέλω να υπενθυμίσω εδώ ότι το Ευρωπαϊκό Συμβούλιο κάλεσε τον προηγούμενο μήνα τους εταίρους της αγοράς εργασίας να διαπραγματευθούν τη συμφωνία για τον εκσυγχρονισμό ακριβώς της οργάνωσης της εργασίας. Τέτοιες διαπραγματεύσεις πρέπει να διεξαχθούν σε όλα τα κατάλληλα επίπεδα, σε τοπικό, περιφερειακό και εθνικό επίπεδο, και εκτός αυτού σε επίπεδο επιχείρησης καθώς και να είναι υπερκλαδικές. Αυτό ισχύει φυσικά και για το ζήτημα του χρόνου εργασίας, το οποίο έθεσε ο εισηγητής.
<P>
Προϋποθέτω ότι είμαστε σύμφωνοι για το ότι το κέντρο βάρους πρέπει να είναι οι εταίροι της αγοράς εργασίας, ή, με μια άλλη λέξη, η εταιρική σχέση. Αυτό είναι το κυρίαρχο θέμα αν θέλουμε να εκσυγχρονίσουμε τον τομέα της εργασίας.

<SPEAKER ID=60 NAME="Πρόεδρος">
Η συζήτηση έληξε.
<P>
Η ψηφοφορία θα πραγματοποιηθεί αύριο στις 12.00το μεσημέρι.

<CHAPTER ID=5>
Σωματεμπορία γυναικών
<SPEAKER ID=61 NAME="Πρόεδρος">
Η ημερήσια διάταξη προβλέπει συζήτηση επί της έκθεσης Waddington (A4-0372/97) εξ ονόματος της Επιτροπής για τα Δικαιώματα της Γυναίκας σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο όσον αφορά τη σωματεμπορία γυναικών με σκοπό τη σεξουαλική εκμετάλλευση (COM(96)0567 - C4-0638/96).

<SPEAKER ID=62 NAME="Waddington">
Κύριε Πρόεδρε, η σωματεμπορία γυναικών με σκοπό την σεξουαλική εκμετάλλευση είναι ένα αυξανόμενο παγκόσμιο εμπόριο το οποίο αφορά γυναίκες από τις φτωχότερες χώρες οι οποίες αναγκάζονται σε σεξουαλική δουλεία στην ΕΕ ή αλλού.
<P>
Αναφέρθηκαν δύο παραδείγματα τον προηγούμενο μήνα. Πρώτον, η περίπτωση εκατό γυναικών από την Βραζιλία, ηλικίας 18 έως 25, τις οποίες έπεισαν να έλθουν στο Λονδίνο για να εργασθούν ως τροφοί, υπηρέτριες και χορεύτριες. Όταν έφτασαν στο Ηνωμένο Βασίλειο, τις ανάγκασαν να εργασθούν ως πόρνες, έξι ως επτά μέρες την εβδομάδα, δώδεκα ώρες την μέρα. Τα διαβατήρια και τις εισπράξεις τους τα κρατούσαν οι σωματέμποροι.
<P>
Δεύτερο, μια έρευνα η οποία δημοσιεύτηκε τον προηγούμενο μήνα, αποκάλυψε ότι δεκάδες χιλιάδες γυναικών στην Ρωσία, την Ουκρανία, την Λιθουνία και την Λευκορωσία εξαπατούνται από επικερδείς προσφορές να εργασθούν ως au pair και σερβιτόρες στην Ευρωπαϊκή Ένωση, και παγιδεύονται στην πορνεία. Ο πρώην σοβιετικός συνασπισμός είναι η κύρια πηγή σωματεμπορίας γυναικών και παιδιών με σκοπό την σεξουαλική εκμετάλλευση.
<P>
Η έκθεση της Επιτροπής για τα Δικαιώματα της Γυναίκας συνιστά μια σειρά από μέτρα για την προστασία των γυναικών και την καταπολέμηση της σωματεμπορίας. Προτείνει εκστρατείες πληροφόρησης στις χώρες προέλευσης, οι οποίες θα προειδοποιήσουν τις γυναίκες για τον κίνδυνο να πέσουν στα χέρια οργανώσεων τύπου μαφίας που ευθύνονται για την σωματεμπορία. Καλεί τα κράτη μέλη να παρέχουν μεγαλύτερη προστασία και υποστήριξη στα θύματα, αφού τα θύματα και οι οικογένειές τους διατρέχουν εξαιρετικά μεγάλο κίνδυνο βίας και εκφοβισμού. Υπογραμμίζει τη σημασία αποτελεσματικών κυρώσεων κατά των οργανώσεων και των ατόμων που εμπλέκονται στη σωματεμπορία. Προτείνει μια σειρά από κοινοτικά προγράμματα τα οποία συμπεριλαμβάνουν το STOP και το DAPHNE τα οποία θα μπορούσαν να αναπτυχθούν και να χρησιμοποιηθούν πιό αποτελεσματικά στην καταπολέμηση της σωματεμπορίας των γυναικών, στην υποστήριξη των θυμάτων και να να τους δώσουν την δυνατότητα να ξανακτίσουν την ζωή τους. Προτείνει οι μη-κυβερνητικές οργανώσεις οι οποίες συμπαρίστανται στα θύματα, να έχουν την μέγιστη πρόσβαση στα κοινοτικά προγράμματα ώστε να μπορούν να βοηθήσουν τα πιθανά θύματα και όσους έχουν υποστεί σεξουαλική εκμετάλλευση και έχουν οδηγηθεί στην πορνεία. Παρακινεί ώστε να τονισθεί η ισότητα των φύλων και η ανάγκη να καταπολεμηθεί η σωματεμπορία στις χώρες προέλευσης στα αναπτυξιακά προγράμματα της ΕΕ και στις διαπραγματεύσεις για τη διεύρυνση, αφού η φτώχεια των γυναικών, η έλλειψη δύναμης και ευκαιριών για τις γυναίκες στις χώρες αυτές, είναι οι κύριοι τροφοδότες του εμπορίου αυτού.
<P>
Το Κοινοβούλιο θα πρέπει να συγχαρεί την Επίτροπο Gradin για το έργο της να πείσει τα κράτη μέλη να ξεκινήσουν να συνεργάζονται για την καταπολέμηση αυτού της σωματεμπορίας των γυναικών.
<P>
Υποστηρίζοντας την έκθεση αυτή, θα υποστηρίξουμε περαιτέρω την δράση κατά της εκμετάλλευσης των ευπαθών γυναικών των οποίων τα ανθρώπινα δικαιώματα παραβιάζονται και θα μπορέσουμε να λάβουμε περαιτέρω μέτρα υποστήριξης των θυμάτων σεξουαλικής δουλείας ώστε να ξανακτίσουν την ζωή τους.
<P>
Ελπίζω ότι η έκθεση αυτή θα υιοθετηθεί ομόφωνα από το Κοινοβούλιο, όπως συνέβη και στην Επιτροπή για τα Δικαιώματα της Γυναίκας, γιατί με τον τρόπο αυτό το έργο της Επιτρόπου Gradin θα έχει ορμή και δύναμη, και θα μπορέσουμε πραγματικά να πούμε ότι η Ευρωπαϊκή Ένωση κάνει κάθε δυνατό βήμα να αποφύγει την εξαπάτηση των γυναικών και την παραβίαση των ανθρωπίνων δικαιωμάτων τους.

<SPEAKER ID=63 NAME="Colombo Svevo">
Κύριε Πρόεδρε, σχετικά με την έκθεση αυτή, εμείς ζητήσαμε τη διαδικασία "Hughes», που συνδέει αυτή την έκθεση με την έκθεση που έχει εγκριθεί ομόφωνα, σχετικά με τη σωματεμπορία ανθρώπων. Η Επιτροπή Πολιτικών Ελευθεριών ενισχύει κατά κύριο λόγο την ενιαία δράση σχετικά με τη σωματεμπορία ανθρώπων σε όλες της τις εκδοχές, οι οποίες έχουν άμεση σχέση τόσο με την παράνομη μετανάστευση, όσο και με το οργανωμένο έγκλημα.
<P>
Η σωματεμπορία των γυναικών και των παιδιών, εμείς τη ζούμε καθημερινά, όπως και την τοποθέτηση του Διευθυντή της EUROPOL, που μας επιβεβαιώνει ότι η σωματεμπορία αυτή συνδέεται ή τουλάχιστον αντικαθιστά άλλα εμπόρια γιατί είναι περισσότερο κερδοφόρα και λιγότερο επικίνδυνη. Όλα αυτά αποδεικνύουν την αναγκαιότητα μιας ενιαίας δράσης. Θεωρούμε λοιπόν αναγκαίο να ενισχύσουμε μέτρα, τα οποία άλλωστε συναντάμε σε όλα τα έγγραφα της Επιτροπής και του Συμβουλίου, είτε πρόκειται για τον καθορισμό του εγκλήματος, είτε για την νομοθετική συνεργασία, είτε για την εκπαίδευση των συνοριακών οργάνων και των οργάνων της αστυνομίας, είτε για τη συνεργασία μεταξύ των φορέων της αστυνομίας. Οπωσδήποτε, η ανάθεση στο τμήμα δίωξης ναρκωτικών που είναι της ίδιας αρμοδιότητας ενισχύει την κατεύθυνσή μας στο θέμα αυτό.
<P>
Το να υποστηριχθεί αυτό, όπως συμβαίνει με την Επιτροπή Πολιτικών Ελευθεριών, όπως προκύπτει επίσης με το πρόγραμμα της Επιτρόπου κυρίας Gradin, δεν σημαίνει βέβαια ότι παραμελούμε τα θύματα, σημαίνει μόνο ότι λύνουμε εν μέρει το πρόβλημα, σημαίνει επίσης ότι κάνουμε πρόβλεψη και καταπολέμηση με τρόπο σοβαρό, έτσι ώστε να δικαιολογηθούν οι περαιτέρω βοήθειες που επιθυμούμε να παρέχουμε στα θύματα.
<P>
Η έκθεση που παρουσίασε η κ. Waddington, ακολουθώντας την εξέλιξη όλων αυτών των δράσεων που προέκυψαν στην Ευρωπαϊκή Ένωση και επισημαίνοντας με τρόπο πιο σαφή τη σεξουαλική εκμετάλλευση, δίνει έμφαση κυρίως στα θύματα, δηλαδή μας υπενθυμίζει ότι τα θύματα ενός εμπορίου με σκοπό την εκπόρνευση υφίστανται μια παραβίαση των ανθρωπίνων δικαιωμάτων τους και θα πρέπει να τα αντιμετωπίσουμε ως τέτοια. Για τον λόγο αυτό η σύνδεση μεταξύ της καταγγελίας των λαθρεμπόρων και της βοήθειας, έτσι όπως και η επισήμανση της έγκρισης που είναι τόσο δύσκολο να γίνει σαφής σε τέτοιες περιπτώσεις, θεωρούνται λιγότερο σημαντικές στην έκθεση αυτή σε σχέση με την παραβίαση ενός θεμελιώδους ανθρώπινου δικαιώματος. Για τον λόγο αυτό δικαιολογούνται οι βοήθειες προς τα θύματα και η προσωρινή άδεια παραμονής που ήδη προβλέπεται στην πρώτη έκθεση, έχει περιληφθεί εισαχθεί ήδη στη δήλωση των υπουργών με μια σειρά από επιπρόσθετα μέτρα.
<P>
Η έκθεση της κ. Waddington προσθέτει κάτι παραπάνω, συγκεκριμένα δύο παρατηρήσεις: η πρώτη, έχει να κάνει με την πληροφόρηση σχετικά με μια σειρά δυνατοτήτων βοήθειας -το άσυλο, τη μόνιμη άδεια παραμονής ή άδεια εργασίας που μπορούν να παρασχεθούν σε όποιον πάσει θύμα αυτού του λαθρεμπορίου. Δεν πρόκειται - προσέξτε - για μια αυτόματη παροχή, αλλά μόνο για μια γνωμοδότηση που έχει να κάνει δηλαδή με τις επιλογές που μπορούν να κάνουν τα κράτη στο χώρο αυτό· η δεύτερη παρατήρηση αφορά την πρόθεση να δοθεί περισσότερη σημασία στη ζημιά παρά στην παροχή συνεργασίας.
<P>
Πιστεύω ότι η συνεργασία αυτή, που δίχως άλλο είναι ένα βήμα μπροστά σε σχέση με τις προηγούμενες εκθέσεις, είναι μια χρήσιμη σκέψη ακόμη και για τα κράτη που αυτή τη στιγμή νομοθετούν. Η Ιταλία, παραδείγματος χάρη, στο νέο νόμο σχετικά με τη μετανάστευση συζητά για άδειες παραμονής για λόγους κοινωνικής προστασίας. Το Βέλγιο, όπου ο θεσμός αυτός ισχύει ήδη, δεν είχε μεγάλη ανταπόκριση. Ωστόσο επεσήμανε ότι οι καθυστερήσεις όσον αφορά τις διαδικασίες ασύλου δίνουν τη δυνατότητα σε πολλούς εγκληματίες να εκμεταλλεύονται τις γυναίκες εκπορνεύοντάς τες.
<P>
Θεωρώ λοιπόν ότι απαιτούνται ισορροπία και μεγάλη σοβαρότητα. Κανείς μας δεν επιθυμεί να εισαγάγει μέσα που εύκολα διαστρέφονται, ωστόσο η ανικανότητά μας να διαχειριστούμε δύσκολες καταστάσεις δεν θα πρέπει να μας εμποδίζει να υπερασπιστούμε τα θύματα. Μου φαίνεται ότι αυτή η ισορροπία είναι το χαρακτηριστικό αυτής της έκθεσης της κ. Waddington, και την ευχαριστούμε. Προσθέτω επίσης τα ευχαριστήριά μου στην Επίτροπο, κυρία Gradin, γιατί λίγοι θέτουν τα προβλήματα όπως εκείνη, που χάρη στη σοβαρότητά της επέτυχε μια τόσο θετική και σαφή διατύπωση του θέματος.

<SPEAKER ID=64 LANGUAGE="NL" NAME="Van Lancker">
Κύριε Πρόεδρε, συγχαίρω θερμά την Susan Waddington και την Maria Colombo Svevo με την εξαιρετική τους έκθεση, αλλά και την Επίτροπο κ. Gradin για την αφοσίωσή της στην μάχη κατά της σωματεμπορίας γυναικών.
<P>
Από τότε που συντάχθηκε η προηγούμενη έκθεση, τα Ηνωμένη Έθνη αλλα κυρίως η Ευρωπαϊκή Ένωση έκαναν πραγματική προσπάθεια να καταπιασθούν με το ζήτημα της σωματεμπορίας γυναικών. Ωστόσο, παρόλες τις ευρωπαϊκές συμφωνίες, τα κράτη μέλη δεν κατόρθωσαν ακόμη να καταπολεμήσουν αποτελεσματικά τη σωματεμπορία γυναικών. Κατά τη γνώμη μου, υπάρχουν δύο λόγοι για αυτό. Πρώτον και κυρίως, το θέμα είναι εξαιρετικά πολύπλοκο. Δεύτερον, η σωματεμπορία γυναικών αντιμετωπίζεται κατά τρόπο λανθασμένο. Ας αρχίσω με τη δεύτερη πτυχή, στην οποία και η Maria Colombo Svevo έκανε μόλις τώρα μια αναφορά.
<P>
Οι χώρες καταπολεμούν τη σωματεμπορία γυναικών μάλλον σαν αγώνα κατά της παράνομης μετανάστευσης παρά σαν αγώνα κατά της πιο ιταμής παραβίασης ανθρωπίνων δικαιωμάτων. Ναι μεν, είναι καλό το ότι σε μερικές χώρες υπάρχουν τώρα μορφές προσωρινής προστασίας των θυμάτων, αλλά η συμπαράσταση στα θύματα είναι ακόμη πολύ επιλεκτική. Υπάρχει μόνο για τις γυναίκες που υπέβαλαν μήνυση, για την περίοδο των δικαστικών αγωγών που μπορούν να καταλήξουν στην κατάδικη των εμπόρων. Ζητούμε προστασία για όλα τα θύματα, ζητούμε να δοθεί σε όλα τα θύματα η ευκαιρία μιας νέας ζωής.
<P>
Αλλη πτυχή του θέματος είναι η σύνθετη πλοκή του. Η σωματεμπορία γυναικών με σκοπότη σεξουαλική εκμετάλλευση, καλύπτει τη βίαιη πορνεία, τις κοπέλες au pair, τα προξενικά γραφεία, τα γραφεία εύρεσης εργασίας. Έχει τα πλοκάμια του στο εμπόριο ναρκωτικών και στην παραοικονομία. Εφόσον οι χώρες δεν αντιμετωπίζουν τη σωματεμπορία γυναικών κατά παρόμοιο τρόπο, δεν την ποινικοποιούν κατά παρόμοιο τρόπο, δεν την τιμωρούν με ίδιες ποινές προστίμων και φυλάκισης, δεν κατάσχονται κατά παρόμοιο τρόπο τα κέρδη και οι περιουσίες, εφόσον δεν υπάρχει αποτελεσματική διεθνής συνεργασία των αστυνομικών και δικαστικών αρχών, δεν θα μπορέσουμε να καταπολεμήσουμε αποτελεσματικά τη σωματεμπορία γυναικών.
<P>
Τέλος, κυρία Επίτροπε, κάνατε μια ογκώδη εργασία για το θέμα της σωματεμπορίας γυναικών στην Ευρωπαϊκή Ένωση. Το Κοινοβούλιο σας υποστηρίζει απόλυτα. Το πρόβλημα όμως είναι ότι οι συμφωνίες στο Συμβούλιο των Υπουργών δεν είναι δεσμευτικές και υποχρεωτικές. Ευχόμαστε, η ανακοίνωση της Επιτροπής και η έκθεση του Κοινοβουλίου να καταλήξουν, την ώρα της αξιολόγησης της κατάστασης το έτος 1999, σε μια ευρωπαϊκή σύμβαση για το δουλεμπόριο, και μόνον τότε θα μπορέσουμε να καταπολεμήσουμε αποτελεσματικά τη σωματεμπορία γυναικών.

<SPEAKER ID=65 NAME="Banotti">
 Κύριε Πρόεδρε, θα ήθελα όπως και οι άλλοι συνάδελφοι να εκφράσω τον θαυμασμό μου στην Επίτροπο Gradin και στην κυρία Waddington για την εξαιρετική έκθεσή της. Θα ήθελα επίσης να είμαι λίγο εθνικίστρια και να πω ότι χαίρομαι ιδιαίτερα γιατί κατά την ιρλανδική προεδρία το ζήτημα το οποίο συζητάμε σήμερα, βάρυνε στην πολιτική ατζέντα υπό την προεδρία Norah Owen, ο οποίος ασκούσε την Προεδρία τότε.
<P>
Η παράνομη διακίνηση 500.000 γυναικών στην Ευρωπαϊκή Κοινότητα είναι συγκλονιστικό στοιχείο. Όταν η Επίτροπος Gradin έθεσε το ζήτημα και το έθεσε ως μια από τις προτεραιότητες κατά την θητεία της, υπήρχε θυμηδία και σκεπτικισμός για την έκταση του προβλήματος αυτού. Συνεπώς, είναι πολύ καλή μέρα σήμερα που συζητούμε την εξαιρετική έκθεση και συνολική έκθεση της κυρίας Waddington.
<P>
Ο ευρωπαϊκός αγώνας κατά της παράνομης διακίνησης είναι σοβαρό ζήτημα αλλά είναι επίσης ουσιαστικό ζήτημα ως προς τα δικαιώματα των γυναικών. Η επικέντρωση στην σωματεμπορία μόνο ως έγκλημα συνεπάγεται περιθωριοποίηση της υποστήριξης και των υπηρεσιών στα θύματα της σωματεμπορίας. Πολλές από τις διαδιακασίες για την παροχή ασύλου στις χώρες μας, ιδιαίτερα στην δική μου τώρα, μοιάζουν ιδιαίτερα χρονοβόρες. Διατρέχουμε τον κίνδυνο να προσθέσουμε επιπλέον ταλαιπωρία για όλες αυτές τις γυναίκες που μπλέκονται στα δίκτυα της σωματεμπορίας μέσω της προσφοράς εργασιακών ευκαιριών στην ΕΕ ως au pair, ως οικιακοί βοηθοί ή ως σερβιτόρες. Σε άλλες γίνονται γνωριμίες με σκοπό το γάμο. Μερικές γυναίκες γνωρίζουν ότι θα εργασθούν πόρνες, άλλες όχι. Φθάνουν στην νέα χώρα συχνά παράνομα, χωρίς χαρτιά και παγιδεύονται εν συνεχεία. Τα κέρδη τους τα παίρνουν οι παράνομοι διακινητές, είναι ανίκανες να μιλήσουν την γλώσσα και καταπιέζονται από τον φόβο και την μυστικότητα που περιβάλλει το θέμα αυτό.

<SPEAKER ID=66 LANGUAGE="NL" NAME="Larive">
Κύριε Πρόεδρε, όλα τα μέτρα καταπολέμησης της σωματεμπορίας γυναικών παραμένουν αναποτελεσματικά, και θυμίζουν τον πίθο των Δαναϊδων, εφόσον δεν γίνεται εντατική εκστρατεία για τη βελτίωση της θέσης των γυναικών στις χώρες προέλευσής τους. Στα πλαίσια της ευρωπαϊκής και της εθνικής πολιτικής για τις αναπτυσσόμενες χώρες, πρέπει να υποστηριχθούν περισσότερα προγράμματα για γυναίκες. Στις συμφωνίες με τρίτες χώρες, πρέπει να εφαρμόζονται αυστηρά οι διατάξεις για τα ανθρώπινα δικαιώματα. Στις διαπραγματεύσεις με τις υποψήφιες χώρες της Κεντρικής και Ανατολικής Ευρώπης, πρέπει να δοθεί έμφαση στην πολιτική των ίσων ευκαιριών. Αλλιώς δεν κάνουμε τίποτα. Τα δικαιώματα της γυναίκας αποτελούν ανθρώπινα δικαιώματα. Διότι η ρίζα του κακού βρίσκεται στις άνισες συνθήκες εξουσίας και ευημερίας για άνδρες και γυναίκες.
<P>
Με αυτή την παρατήρηση, κύριε Πρόεδρε, οι φιλελεύθεροι κρίνουν την έκθεση Waddington πολύ καλή. Για τους φιλελεύθερους, το βάρος πρέπει να πέσει στα ακόλουθα θέματα: Πρώτον, εφαρμογή των άρθρων Κ.1 και Κ.3 με την κοινή δράση σε επίπεδο ΕΕ των αστυνομικών και δικαστικών αρχών, καθώς και οικονομική επέκταση των προγραμμάτων STOP και DAPHNE, τόσο για παιδιά όσο και για γυναίκες.
<P>
Δεύτερον, πολύ περισσότερη έμφαση στον ρόλο των μη κυβερνητικών οργανώσεων στην ενημέρωση, την πρόληψη, την προστασία και κατόπιν την επανένταξη των γυναικών στη χώρα προέλευσής τους.
<P>
Και, τρίτον, βοήθεια προς τις αστυνομικές και τις δικαστικές αρχές στις εν λόγω τρίτες χώρες για την εκπαίδευση του προσωπικού τους και τον εξοπλισμό τους - και μπορούμε κάλλιστα να χρησιμοποιήσουμε για αυτόν τον σκοπό τα υπάρχοντα ευρωπαϊκά προγράμματα. Χρειάζεται συντονισμός και συνεργασία σε ευρωπαϊκό επίπεδο για την προστασία των θυμάτων, τη δίωξη και τιμωρία των δραστών, την ενημέρωση για παράδειγμα μέσω των πρεσβείων ΕΕ σε τρίτες χώρες, για την ενίσχυση του ρόλου των ΜΚΟ και την υποστήριξη των τοπικών γυναικείων οργανώσεων. Η σωματεμπορία γυναικών μας ατιμάζει. Αποτελεί δουλεία και, όπως είπαμε, ένα σημαντικό μέρος του οργανωμένου εγκλήματος.
<P>
Κατά την ολλανδική προεδρία, διοργανώθηκε τον Απρίλιο 1997 μια πολύ καλή διάσκεψη με θέμα τη σωματεμπορία γυναικών, και έγιναν εκεί συγκινητικές συμφωνίες. Τώρα πρόκειται να δώσουμε σε αυτές σάρκα και οστά. Όλοι μαζί, ΕΕ και κράτη μέλη, να δείξουν την πολιτική βούληση να υλοποιήσουν τα μέτρα γρήγορα, αποτελεσματικά και απλόχερα. Η βούληση δεν λείπει στο Κοινοβούλιο και στην Επίτροπο κ. Gradin.

<SPEAKER ID=67 LANGUAGE="SV" NAME="Eriksson">
Κύριε Πρόεδρε, δεν συνηθίζω, σύμφωνα με έναν αρκετά τυπικό σουηδικό τρόπο, να είμαι ιδιαίτερα ενθουσιώδης όταν πρόκειται να συγχαρώ για τις εκθέσεις. Τώρα που το κάνω αυτό, και συγχαίρω τόσο τον κ. Waddington όσο και την κ. Gradin για τις πολύ μεστές εργασίες τους, αποδεικνύω έτσι ότι πραγματικά είναι με όλη την καρδιά μου. Σας συγχαίρω!
<P>
Νομίζω ότι είναι απολύτως σωστό, όπως κάνει και ο κ. Waddington, να συγκρίνουμε αυτή τη σωματεμπορία των γυναικών με το δουλεμπόριο του παρελθόντος. Όσο δεν θεωρούσε κανείς ότι τα άτομα που μετέφεραν με πλοία από τις αφρικανικές χώρες σε χώρες σ' όλον τον κόσμο είχαν κάποια ανθρώπινη αξία, μπορούσε να ασχοληθεί με το δουλεμπόριο των περασμένων εποχών. Γι' αυτό νομίζω, ακόμη και αν τα στοιχεία είναι μεστά, ότι κάποια πράγματα λείπουν από την ανακοίνωση της Επιτροπής και την έκθεση Waddington, συγκεκριμένα η "πλευρά της ζήτησης».
<P>
Όταν αναφέρθηκα τον Σεπτέμβριο στην πιθανότητα ποινικοποίησης των πελατών των ιερόδουλων, ένα μεγάλο τμήμα αυτού του Σώματος κάγχασε. Αλλά παρ' όλα αυτά νομίζω ότι πρέπει να κάνουμε έκκληση σε όλους τους υπεύθυνους άνδρες που δεν αγοράζουν ανήλικους και που δεν αγοράζουν ιερόδουλες είτε τις έχουν εξαναγκάσει είτε είναι εθελοντικά. Πρέπει να έχουμε την στήριξή τους. Όπως είπα νομίζω ότι πρέπει να πληροφορήσουμε τους άνδρες και να τους έχουμε μαζί μας σ' αυτόν τον αγώνα κατά της νέας δουλείας.

<SPEAKER ID=68 NAME="Van Dijk">
Κύριε Πρόεδρε, δεν πρέπει να συγχαρούμε μόνον την κ. Gradin - αν και είναι άξια των συγχαρητηρίων μας - αλλά και όλους όσοι αγωνίστηκαν για να εγγραφεί το θέμα της σωματεμπορίας γυναικών επιτέλους στην ατζέντα της Ευρωπαϊκής Ένωσης. Κι ασφαλώς η παρούσα ανακοίνωση της Επιτρόπου κ. Gradin συνέβαλε σημαντικά σε αυτό, όπως συνέβαλαν άλλωστε μερικές πρόσφατες προεδρίες.
<P>
Εισακούσθηκε λοιπόν η επιθυμία όχι μόνον του Κοινοβουλίου, αλλά και της κοινωνίας για μια διεθνή αντιμετώπιση της σωματεμπορίας γυναικών. Οπωσδήποτε δεν είναι εύκολο, διότι η σημερινή Συνθήκη μας δίνει εξαιρετικά λίγες δυνατότητες για κάτι τέτοιο, και ούτε η νέα Συνθήκη, η Συνθήκη του Αμστερνταμ, δεν διαθέτει αρκετά μέσα ώστε να διασφαλίσει μια συνολική ευρωπαϊκή εκστρατεία. Κι όμως, μια συνολική αντιμετώπιση είναι απαραίτητη· δεν χρειάζεται μόνο μια συνεργασία των αστυνομικών και δικαστικών αρχών, αλλά και η προστασία των θυμάτων για να μπορέσει να ασκηθεί δίωξη κατά των δραστών.
<P>
Εδώ οι ΜΚΟ παίζουν όπως είπαμε κρίσιμο ρόλο, διότι βρίσκονται σε πολύ καλύτερη θέση για να κερδίσουν την εμπιστοσύνη των γυναικών που βρέθηκαν σε εντελώς ξένο περιβάλλον. Τα προγράμματα DAPHNE και STOP αντικατοπτρίζουν κατά βάθος την ανάγκη μιας ολοκληρωμένης αντιμετώπισης και πρέπει να χαιρετίσουμε την ύπαρξή τους. Δεν μπορούμε όμως να χαρούμε για το γεγονός ότι το Ευρωπαϊκό Κοινοβούλιο φάνηκε εξαιρετικά φειδωλό ως προς τις πιστώσεις γι' αυτά τα δύο πρόγραμματα για το επόμενο χρόνο.
<P>
Χρειάζονται όμως και άλλα. Στα κράτη μέλη πρέπει να ληφθούν περισσότερα μέτρα για την προστασία των θυμάτων, διότι μια προσωρινή άδεια παραμονής συχνά δεν φτάνει για να κερδίσουν την εμπιστοσύνη. Κατά βάθος, αυτή η παραβίαση ανθρωπίνων δικαιωμάτων πρέπει να σταθεί αφορμή για μια πιο απλόχερη διαχείριση αδειών παραμονής για τα θύματα της σωματεμπορίας γυναικών.

<SPEAKER ID=69 LANGUAGE="FR" NAME="Leperre-Verrier">
Κύριε Πρόεδρε, θα ήθελα καταρχήν να συγχαρώ τον εισηγητή μας, όπως και την κυρία Επίτροπο για την ποιότητα της δουλειάς τους σε ένα θέμα τόσο λεπτό.
<P>
Το θέμα απαιτούσε πράγματι ιδιαίτερη προσοχή, και σημαντικά μέτρα έπρεπε να ληφθούν για να επιλυθεί αυτό το πρόβλημα που αποτελεί μια πραγματική μάστιγα. Ούτε όσον αφορά τη μορφή, ούτε όσον αφορά το περιεχόμενο, δεν έχω να προσθέσω τίποτε. Θα υπογραμμίσω περισσότερο την αναγκαιότητα να καταπολεμήσουμε τις ρίζες αυτού του κακού που θίγει τις πιο στερημένες γυναίκες.
<P>
Οι ρίζες του κακού, υπενθύμισε πολύ σωστά η εισηγήτριά μας, τοποθετούνται στις δυσαναλογίες μεταξύ των οικονομικών καταστάσεων των πλούσιων και των φτωχών χωρών, στην ανισότητα των οικονομικών πόρων μεταξύ αντρών και γυναικών. Η φτώχεια, η ανεργία εξηγούν την επιταχυνόμενη ανάπτυξη αυτού του εμπορίου που προσελκύει τις γυναίκες, που είναι θύματά του, κάνοντάς τες να ελπίζουν σε ένα καλύτερο μέλλον. Πάνω σ'αυτό λοιπόν το πεδίο θα πρέπει να συγκεντρώσουμε περισσότερο τις δράσεις μας.
<P>
Θα ήθελα επίσης να αναφερθώ στην κατάσταση των χωρών ΑΚΕ όπου αυτό το φαινόμενο απέκτησε μια πολύ σημαντική διάσταση. Ας ελπίσουμε απλά ότι το άνοιγμα της Ευρωπαϊκής Ένωσης σ'αυτές τις χώρες θα δώσει τη δυνατότητα μεγαλύτερου ελέγχου του προβλήματος, εφόσον οι γυναίκες που κατάγονται από τις χώρες αυτές και οι οποίες εμπλέκονται στο εμπόριο αυτό είναι νέες, μορφωμένες και θα έπρεπε ως εκ τούτου να έχουν τη δυνατότητα να ενταχθούν στην επαγγελματική ζωή. Αντίθετα, οι γυναίκες που κατάγονται από αναπτυσσόμενες χώρες είναι λιγότερο μορφωμένες και, ως εκ τούτου, έχουν λιγότερες προοπτικές για το μέλλον. Το πρόβλημα λοιπόν τίθεται με περισσότερη οξύτητα για τις χώρες της Αφρικής και της Λατινικής Αμερικής. Οι γυναίκες που κατάγονται από τις χώρες αυτές καταφεύγουν σε διάφορα τεχνάσματα για να αποκτήσουν ένα μόνιμη άδεια που να τους επιτρέπει να εγκατασταθούν στην Ένωση.
<P>
Τέλος, θα έλεγα ότι δεν έχω καμία αμφιβολία ως προς την αποτελεσματικότητα των μέτρων που μας προτάθηκαν, πιστεύω ωστόσο ότι θα πρέπει να πολλαπλασιάσουμε τις προσπάθειές μας για την ανάκαμψη της οικονομίας των φτωχών χωρών. Είναι ο μόνος τρόπος για να δοθεί ένα τέλος σ'αυτή την ανήθικη εκμετάλλευση της δυστυχίας.

<SPEAKER ID=70 LANGUAGE="FR" NAME="Antony">
Κύριε Πρόεδρε, η έκθεση της κυρίας Waddington σχετικά με τη σωματεμπορία των γυναικών με σκοπό την σεξουαλική εκμετάλλευση, έχει την πλήρη συγκατάθεσή μας. Παρουσιάζει ωστόσο μερικά κενά στην ανάλυση του φαινομένου όσον αφορά την εκτίμηση των αιτιών.
<P>
Πρώτον, έχοντας υπ'όψη τη σημερινή εξέλιξη της ομοφυλοφιλίας, η σωματεμπορία των γυναικών δεν διακρίνεται από τη σωματεμπορία των αντρών ή των ανθρώπων που έχουν κάνει αλλαγή φύλου -με ανάλογο σκοπό, αν μου επιτρέπετε - και ακόμη χειρότερα από την πιο φρικτή η σωματεμπορία των παιδιών, όπως άλλωστε αποκαλύφθηκε από τα φρικτά εγκλήματα που διαπράχθηκαν στο Βέλγιο από τον Dutroux και τους κομπάρσους του.
<P>
Τα εμπόρια αυτά αποτελούν βέβαια το όνειδος της Ευρώπης μας που, όντας ολοένα και λιγότερο χριστιανική, σέβεται όλο και λιγότερο την ανθρώπινη αξιοπρέπεια. Ωστόσο, ας μην ξεχνάμε ότι η πρακτική των ισλαμικών θεσμών, αν όχι η πρακτική του χαρεμιού, τουλάχιστον η πρακτική της πολυγαμίας και της ιδιοκτησίας πολλών συντρόφων, όπως εκθιάζεται από τον Μωάμεθ στο Κοράνι, συνεχίζει να είναι ένας σημαντικός παράγοντας της συνέχισης της δουλείας σε πολλές χώρες της Αφρικής και της Ασίας.
<P>
Πώς όμως να μην παρατηρήσουμε επίσης - τη στιγμή που η τελευταία αυστηρή έρευνα της αστυνόμευσης της σκέψης καταδιώκει τα πάντα, αντί να τα αντικρούει, παραδείγματος χάρη τα βιβλία του μαρξιστή καθηγητή Garaudy - ότι εκτίθενται σε χιλιάδες αντίτυπα στα περίπτερα και στα βιβλιοπωλεία, περιοδικά, βιβλία και εφημερίδες που εξυμνούν, εγκωμιάζουν, περιγράφουν όλα τα είδη της σεξουαλικής διαστροφής και του σαδισμού προσελκύοντας τον κόσμο σ'αυτά; Πώς να αρνηθούμε αυτή την πραγματικότητα όταν διαπιστώνουμε ότι στη Γαλλία, παραδείγματος χάρη, ο αριθμός των φόνων παιδιών που συνοδεύονται από βασανιστήρια σεξουαλικού σαδισμού εικοσαπλασιάστηκε μετά τη δεκαετία του εβδομήντα, όπου η κάθε ενέργεια της παρακμής και της φρίκης αφέθηκαν ελεύθερες;
<P>
Πώς θα μπορούσατε να αρνηθείτε εδώ, εφόσον πιστεύετε στον κίνδυνο της ελεύθερης επιρροής ορισμένων ιστορικών θέσεων, ότι η ελευθερία που παραχωρείται στη σαδιστική πορνογραφία θα παρέμενε επίσης χωρίς επιρροή;
<P>
Μήπως ήρθε η στιγμή να ξαναβάλουμε τα πράγματα στη θέση τους; Για την επιστήμη, την ιστορία, τη φιλοσοφία, την αναζήτηση της αλήθειας μέσα από την ελευθερία και την αντιπαράθεση, και αντίθετα για όσους εκθειάζουν ολοένα και περισσότερο το σαδισμό, δύο αιώνες μετά τον Μαρκίσιο Ντε Σαντ, να απαγορεύσουμε και να καταπολεμήσουμε τη φρικτή τους βιομηχανία;
<P>
Πώς όμως να υπερασπιστούμε τα παιδιά όταν τόσο συχνά κινδυνεύει η ζωή τους, από τη σύλληψή τους κιόλας, από το έγκλημα της άμβλωσης;

<SPEAKER ID=71 NAME="Καραμάνου">
Κύριε Πρόεδρε, θα ήθελα πραγματικά κι εγώ να συγχαρώ τόσο την κυρία Waddington όσο και προσωπικά την Επίτροπο κυρία Gradin που έχουν το σθένος να θέτουν τον δάκτυλον επί των τύπων των ήλων ενός από τα πιο καυτά προβλήματα της εποχής μας, αυτού της εμπορίας ψυχών και σωμάτων, κυρίως γυναικών και παιδιών, πρόβλημα που, βοηθούσης και της τεχνολογίας, εξελίσσεται σε σύγχρονη μάστιγα.
<P>
Οι πεντακόσιες χιλιάδες διακινούμενες γυναίκες στην Ευρωπαϊκή 'Ενωση και τα εκατομμύρια στην Ασία πιστοποιούν με τραγικό τρόπο ότι η επιδίωξη του εύκολου κέρδους έχει αναχθεί σε ύψιστη αξία, ενώ η ιδεολογία της αγοράς και ο νόμος της προσφοράς και της ζήτησης έχουν μετατρέψει σε εμπόρευμα τον ίδιο τον άνθρωπο. Στο σημείο αυτό θα ήθελα να τονίσω κάτι που αποσιωπάται στις επίσημες εκθέσεις; δουλεμπόριο γυναικών και παιδιών με σκοπό τη σεξουαλική τους εκμετάλλευση δεν θα μπορούσε να επισυμβεί, εάν δεν υπήρχε ζήτηση για τέτοιου τύπου υπηρεσίες; εάν δεν υπήρχαν οι ευυπόληπτοι πελάτες καταναλωτές; αν, τελικά, οι πατριαρχικές αξίες και δομές, που κατανέμουν άνισα τα δικαιώματα, τους πόρους και την εξουσία ανάμεσα στα δύο φύλα, δεν καθόριζαν δυστυχώς ακόμη το κοινωνικοοικονομικό μας σύστημα.
<P>
Αυτό δεν πρέπει να το ξεχνάμε όταν αναφερόμαστε στις αιτίες του φαινομένου: φτώχεια, περιθωριοποίηση, προβλήματα μετανάστευσης, ασύλου κλπ. αλλά, κυρίως, δεν θα πρέπει να το ξεχνάμε όταν αναζητούμε τα μέσα αποτελεσματικής αντιμετώπισης του φαινομένου. Είναι ανάγκη να αναλάβουμε άμεσα δράση που θα έχει χαρακτήρα προληπτικό, αποτρεπτικό και κατασταλτικό. Χρειαζόμαστε πολιτική βούληση και ενίσχυση των ήδη διατεθειμένων κονδυλίων για χρηματοδότηση δράσεων που θα στοχεύουν στη διεθνή συνεργασία, στην ενίσχυση των υπηρεσιών της EUROPOL, μέτρα για την προστασία και την κοινωνική επανένταξη των θυμάτων. Προ παντός, όμως, χρειαζόμαστε ενίσχυση της πολιτικής των ίσων ευκαιριών ανάμεσα στα δύο φύλα. Χρειάζεται, ακόμη, να υπενθυμίσουμε στα κράτη μέλη να εφαρμόσουν την κοινή δράση, που εγκρίθηκε στις 24/2/1997, και να υλοποιήσουν τις δεσμεύσεις που έχουν αναλάβει στη Διάσκεψη της Χάγης, στις 24/4/97, με συγκεκριμένες ενέργειες που θα εμπλέκουν τόσο τις αρμόδιες αρχές όσο και τις γυναικείες οργανώσεις για την αποτελεσματική αντιμετώπιση του φαινομένου.

<SPEAKER ID=72 LANGUAGE="DE" NAME="Mann, Thomas">
Κύριε Πρόεδρε, οι γυναίκες παρασύρονται με την υπόσχεση ότι θα αποκτήσουν χρήματα στην Ευρωπαϊκή Ένωση. Προσλαμβάνονται για τα τετράγωνα διασκέδασης, τα οποία κάθε άλλο παρά διασκέδαση είναι. Δελεάζονται με αμφίβολες σχέσεις εργασίας και με εικονικούς γάμους. Γυναίκες από την Ασία, την Αφρική, την Νότια Αμερική και από τα κράτη κεντρικής και ανατολικής Ευρώπης. Συμμορίες εισαγωγέων που δρούν όλο και τελειότερα, κάνουν τις γυναίκες πειθήνιες με την απειλή και την άσκηση βίας, τις εκμεταλεύονται, τις εξαναγκάζουν στην πορνεία και τις κρατούν αιχμάλωτες. Αυτό είναι η καθημερινότητα για περισσότερες από 500.000 γυναίκες ετησίως. Η Επιτροπή, για την καταπολέμηση της σωματεμπορίας γυναικών με σκοπό της σεξουαλικής εκμετάλευσης προτείνει μία συνολική ευρωπαϊκή προσέγγιση, κυρία Gnadin, την οποία εμείς στο Ευρωπαϊκό Κοινοβούλιο υποστηρίζουμε εξ ολοκλήρου. Αυτή βεβαίως πρέπει να γίνει συγκεκριμένη και να συμπεριλαμβάνει την NRO. Η Sue Waddington στην ενδιαφέρουσα και έξοχα διερευνητική έκθεση της ζήτησε να χειριστούμε τα πράγματα από την απόψη των θυμάτων. Αυτό το δέχομαι ευχαρίστως.
<P>
Κατ' αρχάς χρειαζόμαστε μία εκστρατεία πληροφόρησης για να αποτρέψουμε και να διαδόσουμε τις παρασκηνιακές γνώσεις: τους στόχους των λεγόμενων στρατολόγων, την δομή των συστημάτων τους και τις δολοπλοκίες τους. Τα θύματα χρειάζονται βοήθεια για να έχουν το θάρρος να καταγγείλουν τα ονόματα των δραστών. Στα ιδρύματα γυναικών χρειάζονται ένα σίγουρο καταφύγιο και τουλάχιστον ένα ληξιπρόθεσμο δικαίωμα παραμονής, για να μπορούν μετά να γυρίσουν στην πατρίδα τους, και πρέπει να προετοιμαστούν για να μπορέσουν να επιβληθούν εκεί παρ΄ όλη την φτώχεια και την διάκριση.
<P>
Κυνικό αλλά αληθινό: η σωματεμπορία ανθρώπων είναι μία από τις αναπτυσσόμενες αγορές στην Ευρώπη. Σχεδόν χωρίς σύνορα είναι διαθέσιμη αυτή η αγορά χωρίς μεγάλους κινδύνους. Αυτό το διεθνές έγκλημα πρέπει να εξαλειφθεί με το κλείσιμο αυτών των οίκων που είναι αποδεδειγμένη η σωματεμπορία, με κατάσχεση των κερδών που προέρχονται από αξιόποινες πράξεις, με υψηλές ποινές και φύλαξη ασφάλειας, με αφαίρεση των πολιτικών δικαιωμάτων. Τα κράτη μέλη πρέπει τελικά να ενεργοποιηθούν και μέσω ρητρών στις συμφωνίες με τρίτες χώρες να απαγορεύσουν τη σωματεμπορία, στο όνομα των χιλιάδων γυναικών που υποφέρουν.

<SPEAKER ID=73 LANGUAGE="FI" NAME="Antilla">
Αξιότιμε κύριε Πρόεδρε, ευχαριστώ τον εισηγητή για μία εξαιρετική έκθεση. Το εμπόριο της ανθρώπινης σάρκας εξασκείται και ως μέρος του οργανωμένου εγκλήματος το οποίο είναι ευρέως διαδεδομένο και υφίσταται και στις πρώην ανατολικές χώρες. Γι' αυτό το φαινόμενο υπάρχουν πρόσφατα παραδείγματα και σε μας, στη Φινλανδία.
<P>
Ιδιαίτερα προβληματικό είναι το γεγονός πως όλο και πιο νέοι άνθρωποι, ακόμα και παιδιά γίνονται αντικείμενο εκμετάλλευσης, ως επί το πλείστον επειδή αποτελεί τον μόνο τρόπο να συντηρούν τον εαυτό τους. Το ζήτημα είναι πως παρουσιάζεται έλλειψη στη βασική ασφάλεια των πολιτών και παραμέληση της παιδικής προστασίας.
<P>
Συμφωνώ με την άποψη του εισηγητή της έκθεσης ότι το πρόβλημα πρέπει να αντιμετωπίζεται και από την άποψη των θυμάτων. Συζητάμε για παραβιάσεις των βασικών ανθρώπινων δικαιωμάτων στις οποίες υποβάλλονται γυναίκες και παιδιά τις οποίες δεν πρέπει να επιτρέψουμε να συμβούν, ούτε καν να τις δεχθούμε.
<P>
Την προσεχή άνοιξη η Ευρωπαϊκή Ένωση θα ξεκινήσει τις διαπραγματεύσεις ένταξης με τις χώρες της Ανατολικής Ευρώπης. Σε αυτές τις διαπραγματεύσεις ένταξης θα πρέπει να τεθεί και αυτό το θέμα του δουλεμπορίου γυναικών και παιδιών. Τα θέματα της ισότητας των δύο φύλλων και των δικαιωμάτων των γυναικών και των παιδιών επιβάλλεται να αποσαφηνιστούν στις διαπραγματεύσεις ένταξης.
<P>
Ούτε μπορούμε και να αγνοήσουμε τη δική μας ευθύνη ως γυναίκες, για τον ίδιο τον εαυτό μας και για τα παιδιά μας. Δεν πρέπει να δεχθούμε να γινόμαστε οι ίδιες αντικείμενα του εμπορίου γυναικών, διότι ο κάθε άνθρωπος θα έπρεπε να είχε τη δυνατότητα να συντηρεί τον εαυτό του με την εργασία και με τις επιχειρηματικές δραστηριότητές του.

<SPEAKER ID=74 LANGUAGE="DE" NAME="Grφner">
Κύριε Πρόεδρε, η σοσιαλοδημοκρατική ομάδα μπορεί στο τέλος της συζήτησης να συμφωνήσει με τον έπαινο για την επίτροπο Gnadin και την κυρία Waddington. Ακούσαμε ότι τα θύματα της σωματεμπορίας είναι κατά κύριο λόγο γυναίκες. Σύμφωνα με υπολογισμούς μη κυβερνητικών οργανώσεων δελεάζονται ή μεταφέρονται κάθε χρόνο 500.000 γυναίκες στις χώρες της Ευρωπαϊκής Ένωσης με υποθετικά συμβόλαια εργασίας και εκεί εξαναγκάζονται στην πορνεία η σε γάμο. Οι περισσότερες από αυτές έρχονται από την Κεντρική και Ανατολική Ευρώπη, ιδιαίτερα από την Ρωσία, την Πολωνία ή από τις χώρες της Βαλτικής. Εκεί η οικονομική ανέχεια είναι ιδιαίτερα μεγάλη και οι γυναίκες δεν έχουν συχνά άλλη διέξοδο για να συντηρήσουν τις οικογένειές τους και γίνονται έτσι μαριονέττες αμφίβολων υποκινητών, οι οποίοι τους υπόσχονται εισόδημα και ευημερία στην δυτική Ευρώπη.
<P>
Τρομακτικά είναι τα στοιχεία της ομοσπονδιακής εγκληματολογικής υπηρεσίας στην Γερμανία, η οποία τον τελευταίο χρόνο κατέγραψε 10.000 γυναίκες θύματα. Η ομοσπονδιακή εγκληματολογική υπηρεσία διαπίστωσε ότι σε ένα χρόνο σημειώθηκε αύξηση κατά 43 %, και είμαι σίγουρος, ότι ο πραγματικός αριθμός είναι πολύ υψηλότερος.
<P>
Με την έκθεση για τη σωματεμπορία ακολουθήσαμε στην Επιτροπή για τα Δικαιώματα της Γυναίκας ένα δρόμο, ο οποίος μας οδηγεί έξω από την ζώνη ταμπού. Η ανακοίνωση της κυρίας Gnadin που είναι αρμόδια για τη σωματεμπορία γυναικών, των προγραμμάτων STOP και DAPHNE είναι μία σημαντική παραπέρα εξέλιξη. Λαμβανομένης υπ΄όψη της σοβαρότητας και του επείγοντος της αύξησης αυτής της σύγχρονης μορφής δουλείας, αυτό είναι μόνο μία σταγόνα νερό στην έρημο, και οι υπουργοί εσωτερικών και δικαιοσύνης πρέπει να ενεργήσουν σε εθνικό επίπεδο το γρηγορότερο δυνατόν. Πρέπει από κοινού με την Europol, με την Επιτροπή και με μη κυβερνητικές οργανώσεις να αναπτύξουν αποτελεσματικές στρατηγικές. Συγκεκριμένα με αφορμή την έκθεση της κυρίας Waddington απαιτούμε μια σειρά από αποτελεσματικά μέτρα στόν τομέα της προστασίας θυμάτων, συνεργασία με τα κράτη μέλη και πληροφορίες. Σημαντικό μου φαίνεται επίσης να δώσουμε στα θύματα ένα περιορισμένο δικαίωμα παραμονής, για να τους χορηγήσουμε ένα νόμιμο καθεστώς, τουλάχιστον μέχρι το πέρας της ποινικής διαδικασίας εναντίον των εγκληματιών. Διαφορετικά η μη προστασία των θυμάτων είναι η καλύτερη προστασία των δραστών. Με αυτή την απόφαση μπορεί να καταφέρουμε να επιβάλουμε φραγμό στο σύγρονο δουλεμπόριο.

<SPEAKER ID=75 NAME="Gradin">
 - (SV) Κύριε Πρόεδρε, επιτρέψτε μου να αρχίσω συγχαίροντας την κ. Waddington για μία πολύ καλή και ισορροπημένη έκθεση. Ευχαριστώ επίσης για όλα τα φιλικά λόγια προς εμένα.
<P>
Το δουλεμπόριο νεαρών γυναικών που λαμβάνει χώρα στην Ευρώπη σήμερα αποτελεί όνειδος για την ήπειρό μας. Είναι μία τραγωδία για όλες τις νεαρές γυναίκες που μπλέκονται άσχημα. Δυστυχώς είναι πολύ επικερδές για το οργανωμένο έγκλημα. Όπως τονίζει η κ. Waddington για να επιτύχουμε στην καταπολέμηση του δουλεμπορίου απαιτούνται ουσιαστικές ενέργειες σε πολλούς διαφορετικούς τομείς. Γι' αυτό και εγώ επίσης τόνισα, στην πρότασή μου για το σχέδιο δράσης, τόσο την ανάγκη επικέντρωσης στα ανθρώπινα δικαιώματα καθώς και στην μέριμνα για τα θύματα, όσο και στην ανάγκη να δράσουμε σε πολλούς τομείς.
<P>
Μετά την μεγάλη Διάσκεψη στην Βιέννη το καλοκαίρι του 1996 και το σχέδιο δράσης που εγκρίθηκε από την Επιτροπή πέρισυ τον Νοέμβριο, το θέμα έχει πραγματικά εδραιωθεί στην πολιτική ημερήσια διάταξη. Η Ολλανδική Προεδρία διοργάνωσε την περασμένη άνοιξη μια μεγάλη Διάσκεψη Υπουργών στην Χάγη. Η Διάσκεψη ενέκρινε κατευθυντήριες γραμμές, οι οποίες απευθύνονται άμεσα προς τα κράτη μέλη. Κατ' αυτόν τον τρόπο υπήρξε μια συγκεκριμένη συνέχεια στο σχέδιο δράσης της Επιτροπής.
<P>
Οι Υπουργοί Εσωτερικών και Δικαιοσύνης ενήργησαν επίσης ταχέως και έδωσαν συνέχεια τόσο στο σχέδιο δράσης για το δουλεμπόριο γυναικών όσο και στην Διάσκεψη της Στοκχόλμης για την σεξουαλική εκμετάλλευση των παιδιών. Πολλά από τα μέτρα είναι κοινά για αυτούς τους τομείς. Το προηγούμενο φθινόπωρο το Συμβούλιο Υπουργών αποφάσισε να τροποποιήσει την εντολή της Ευρωπαϊκής Μονάδας για τα Ναρκωτικά ώστε να ασχολείται πλέον και με το πρόβλημα του δουλεμπορίου. Το Συμβούλιο Υπουργών αποφάσισε επίσης να θεωρείται το δουλεμπόριο ως εγκληματική πράξη και να τιμωρούνται οι δράστες. Ωστόσο αυτό δεν πρόκειται να ισχύσει μέχρις ότου τα κράτη μέλη τροποποιήσουν τις νομοθεσίες τους προς αυτήν την κατεύθυνση.
<P>
Όπως έχουν τα πράγματα σήμερα η λαθραία εισαγωγή ναρκωτικών είναι πολύ επικερδής, αλλά είναι επίσης επικίνδυνη. Αν συλληφθεί κανείς, όχι σπάνια η ποινή είναι 10-12 χρόνια. Και η λαθραία εισαγωγή νεαρών γυναικών είναι στο μέγιστο βαθμό επικερδής, αλλά οι κίνδυνοι είναι μικροί. Αν συλληφθεί κανείς η ποινή δεν είναι περισσότερο από 1 ή 2 χρόνια. Η ερώτησή μου προς το Σώμα είναι: Είναι αυτό λογικό;
<P>
Το Συμβούλιο Υπουργών έλαβε επίσης αποφάσεις για το πρόγραμμα Stop, που είναι τα αρχικά του Sexual Trafficking of Persons . Είναι ένα πολυετές πρόγραμμα το οποίο παρέχει εκπαίδευση, ενημέρωση και ανταλλαγές εμπειριών για αστυνομικούς, δικαστές, εισαγγελείς, τελωνειακούς υπαλλήλους και υπαλλήλους μεταναστευτικών υπηρεσιών, καθώς και άλλους που έρχονται σε επαφή με τα θύματα του δουλεμπορίου. Κατά τα προηγούμενα έτη είχαμε, υπό το πρόγραμμα Stop, μία έντονη δραστηριότητα. Ξεκίνησαν κύκλοι μαθημάτων για στήριξη των θυμάτων, για την ανάπτυξη προληπτικών μέτρων, για στατιστική και μελέτες. Το δίκτυο των γυναικών αστυνομικών στην Ευρώπη συνέταξε έναν κώδικα συμπεριφοράς για τους αστυνομικούς όταν πρόκειται για γυναίκες που έχουν κακοποιηθεί και βιαστεί. Το δίκτυο των γυναικών δικαστών διοργάνωσε πρόσφατα μία Διάσκεψη στη Ρώμη, και αυτή επίσης με ενίσχυση από το πρόγραμμα Stop.
<P>
Η Προεδρία του Λουξεμβούργου διοργάνωσε τον Νοέμβριο, εντός του πλαισίου του προγράμματος Stop, ένα σεμινάριο εμπειρογνωμόνων. Αυτό είναι η αρχή ενός κοινού προγράμματος μεταξύ ΗΠΑ και ΕΕ όσον αφορά το δουλεμπόριο γυναικών. Το επόμενο έτος θα προωθήσουμε ένα κοινό πρόγραμμα προληπτικών μέτρων στην Ουκρανία και την Πολωνία. Οι ΗΠΑ θα συνεργαστούν με τον ΙΟΜ, δηλαδή τη Διεθνή Οργάνωση Μετανάστευσης και εμείς στην ΕΕ με την εθελοντική οργάνωση La Strada. Το σκεπτικό είναι όταν έχουμε τελειώσει να αξιολογήσουμε από κοινού μεθόδους και αποτελέσματα.
<P>
Αξίζει να επισημάνουμε ότι το ενδιαφέρον αυξάνεtaι τώρα και εκτός Ευρωπαϊκής Ένωσης. Ο Πρόεδρος των ΗΠΑ και η Πρώτη Κυρία του έχουν εμπλακεί ενεργά στο θέμα. Επίσης η αμερικανίδα Υπουργός Εξωτερικών κ. Μadeleine Albright έδωσε εντολή στο αμερικανικό υπουργείο εξωτερικών να δώσει στον αγώνα κατά του δουλεμπορίου εξίσου υψηλή προτεραιότητα όπως στο εμπόριο ναρκωτικών. Το φθινόπωρο διεξήχθη επίσης η πρώτη Διάσκεψη στη Ρωσία, όπου εκπρόσωποι αρχών και εθελοντικών οργανώσεων συγκεντρώθηκαν στη Μόσχα για να συζητήσουν το δουλεμπόριο νεαρών γυναικών.
<P>
Κύριε Πρόεδρε, το πρόγραμμα Daphne ξεκίνησε κατά τη διάρκεια του τρέχοντος έτους χάρη στις πρωτοβουλίες του Ευρωπαϊκού Κοινοβουλίου. Απευθύνεται σε εθελοντικές οργανώσεις που εργάζονται με παιδιά, νέους και γυναίκες που έχουν υποστεί βία. Στο σχέδιο δράσης της Επιτροπής παρουσιάζω τις ενέργειες που καταβάλλουν οι εθελοντικές οργανώσεις για τις γυναίκες που έχουν υποστεί διάφορες μορφές βίας. Η εμπειρία μου μου λέει ότι οι γυναίκες που έχουν υποστεί βία προτιμούν να απευθυνθούν πρώτα σε μία γυναικεία οργάνωση παρά σε μία υπηρεσία. Φαίνεται επίσης ότι η πρωτοβουλία Daphne έχει γίνει δεκτή με πολύ μεγάλο ενδιαφέρον. Έχουν υποβληθεί πολλές καλές αιτήσεις, αλλά παρ' όλα αυτά δεν μπορέσαμε να δώσουμε ενίσχυση σε περισσότερα από 40-50 προγράμματα. Καλά είναι τα τρία εκατομμύρια Εcu, αλλά δεν φτάνουν για πολλά. Το μεγάλο ενδιαφέρον δείχνει σαφέστατα ότι υπάρχει ανάγκη παρεμβάσεων από τις εθελοντικές οργανώσεις σ' αυτόν τον τομέα.
<P>
Επιτρέψτε μου να δώσω μερικά συγκεκριμένα παραδείγματα του προγράμματος Daphne. Έχουμε ένα που αποσκοπεί στο να αυξήσει την συνειδητοποίηση στην αστυνομία, για το πως να αντιμετωπίζονται οι γυναίκες που έχουν βιαστεί. Έχουμε ένα άλλο πρόγραμμα που αφορά τα θύματα του δουλεμπορίου στην Αυστρία, κυρίως από τη Λατινική Αμερική και την Ανατολική Ευρώπη. Στο πρόγραμμα εμπλέκονται οργανώσεις και υπηρεσίες μεταξύ άλλων στην Ιταλία, την Πολωνία και την Δημοκρατία του Αγίου Δομίνικου. Ένας σκοπός του προγράμματος είναι να ενημερώσει τις γυναίκες για τα δικαιώματα και τις δυνατότητες που έχουν, και να συστήσει δίκτυα ενίσχυσης αυτών των γυναικών σε περιφερειακό, ευρωπαϊκό και διεθνές επίπεδο. Ένα τρίτο πρόγραμμα αφορά τη σεξουαλική εκμετάλλευση των μεταναστριών. Εδώ συνεργάζονται η Ιταλία, η Ισπανία και η Μεγάλη Βρεττανία. Όλα τα κράτη μέλη της Ένωσης εμπλέκονται σε ένα ή περισσότερα προγράμματα. Καταφέραμε η κατανομή να είναι έτσι, ώστε το ήμισυ περίπου των πόρων του προγράμματος να πηγαίνει σε προγράμματα για γυναίκες και το ήμισυ για παιδιά. Φυσικά ελπίζουμε ότι θα μας δοθεί η δυνατότητα να συνεχίσουμε με το πρόγραμμα Daphne και το επόμενο έτος επίσης.
<P>
Επιτρέψτε μου εδώ να αναφέρω κάποια πράγματα και για ορισμένα άλλα από τα πολυετή προγράμματά μας που αφορούν αυτόν τον τομέα. Έχουμε το πρόγραμμα Sherlock που αφορά την εκπαίδευση και ανταλλαγή εμπειριών στον τομέα της μετανάστευσης, πέραν των άλλων όσον αφορά την εύρεση πλαστών εγγράφων. Το πρόγραμμα Grotius αφορά την πληροφόρηση και ανταλλαγή στον νομικό τομέα, και το πρόγραμμα Oisin αφορά την αυξημένη συνεργασία στον αστυνομικό τομέα.
<P>
Η κ. Waddington ζητά στην έκθεσή της μία αναφορά συνέχειας από πλευράς Επιτροπής. Ακούστηκαν επίσης αιτήματα για μία σύμβαση. Μπορώ να πληροφορήσω το Σώμα ότι η Επιτροπή σχεδιάζει ήδη μία συνέχεια, την οποία ελπίζω να μπορώ να εκθέσω εδώ σ' ένα χρόνο. Πρέπει να κάνουμε τότε ότι μπορούμε για να παραμείνει αυτό το ζήτημα στην ημερήσια διάταξη. Το Ευρωπαϊκό Κοινοβούλιο με τη σημερινή συζήτησή του προσρφερε την σημαντική συνεισφορά του για την οποία ευχαριστώ.

<SPEAKER ID=76 NAME="Πρόεδρος">
Η συζήτηση έληξε.
<P>
Η ψηφοφορία θα πραγματοποιηθεί αύριο στις 12.00 το μεσημέρι..

<CHAPTER ID=6>
Εκπομπή αερίων από κινητήρες εσωτερικής καύσης
<SPEAKER ID=77 NAME="Πρόεδρος">
Η ημερήσια διάταξη προβλέπει συζήτηση επί της έκθεσης του κ. Kenneth D. Collins (A4-0413/97) εξ ονόματος της αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το εγκριθέν από την Επιτροπή Συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου περί προσεγγίσεως των νομοθεσιών των κρατών μελών σχετικά με προς λήψη μέτρα κατά της εκπομπής αερίων και σωματιδιακών ρύπων προερχομένων από κινητήρες εσωτερικής καύσης που τοποθετούνται σε μη οδικά κινητά μηχανήματα (C4-0627/97-95/0209(COD))

<SPEAKER ID=78 NAME="Collins, Kenneth">
Κύριε Πρόεδρε, πρέπει να πω ότι μερικές φορές τα ζητήματα τα οποία εξετάζουμε στην αίθουσα αυτή είναι τόσο ενδιαφέροντα που οι βουλευτές έρχονται από χιλιόμετρα μακριά προκειμένου να συμμετάσχουν στην συζήτηση. Όπως βλέπετε, πολύ σπάνια η αίθουσα παρουσιάζει αυτό τον δείκτη συμμετοχής που παρουσιάζει σήμερα. Πιστεύω ότι οι διερμηνείς είναι περισσότεροι από τα μέλη. Ακόμη και ο εξώστης είναι άδειος. Όλοι φεύγουν.
<P>
Αυτό είναι το συμπέρασμα του συμβιβασμού, όχι μόνο για μη οδικά κινητά οχήματα, όπως τονίσατε και εσείς κύριε Πρόεδρε, για την εξάλειψη των αέριων ρύπων από τα οχήματα αυτά. Το ζήτημα αυτό συμπεριλαμβάνει το πακέτο του πετρελαίου αυτοκινήτων το οποίο βρίσκεται τώρα στην δεύτερη ανάγνωση, και το οποίο εξετάζει συνολικά τον σχεδιασμό μηχανών και την τεχνολογία καυσίμων προκειμένου να μειωθούν οι εκπομπές των αυτοκινήτων κλπ. Αυτό δεν αφορά τα αυτοκίνητα, αφορά στην πραγματικότητα τα μη οδικά οχήματα, και πολλοί άνθρωποι δεν γνωρίζουν τι είναι αυτό. Πρόκειται για ελκυστήρες, θεριστικές μηχανές, εκσκαφείς, μπουλντόζες κλπ και το ζήτημα είναι ότι συμμετέχουν σε σημαντικό βαθμό στη ρύπανση και χωρίς την οδηγία αυτή δεν θα υπάρξει ρύθμιση.
<P>
Η οδηγία αυτή θα επιτρέψει στις χώρες της Ευρωπαϊκής Ένωσης να ηγηθούν στην κατασκευή και στην εμπορία των νέων μηχανών που έχουν σχεδιασθεί για τον σκοπό αυτό προκειμένου να μειωθεί η εκπομπή αεριών ρύπων. Θα δοθεί συνεπώς στην ευρωπαϊκή βιομηχανία ένα φοβερό πλεονέκτημα στην παγκόσμια αγορά- αν υποθέσουμε φυσικά ότι η ευρωπαϊκή βιομαχανία εκμεταλλευθεί την ευκαιρία. Αλλά είναι σημαντικό και συνεπώς καλοδεχούμενο.
<P>
Η οδηγία ήταν αντικείμενο συμβιβασμού ανάμεσα σε εμάς και το Συμβούλιο. Η αρχική πρόταση της Επιτροπής εγκρίθηκε από το Σώμα χωρίς τροποποίηση. Αυτό δεν είναι συνηθισμένο, και πρέπει να πω ότι δεν οφείλεται μόνο στο ότι ήταν εξαιρετικά τεχνικό. Πραγματικά είχε την έγκριση μας. Όμως, ύστερα έφτασε στο Συμβούλιο, το οποίο επέφερε σημαντικές αλλαγές στην κοινή θέση. Αλλαξε η διαδικασία με την οποία θα εφαρμόσει τα μέτρα η Επιτροπή.
<P>
Επιτρέψτε μου να απευθυνθώ την στιγμή αυτή, κύριε Πρόεδρε, στο θεωρείο γιατί στο Σώμα αφιερώνουμε πολύ χρόνο για αυτό που λέγεται επιτροπολογία. Για οποίον βρίσκεται εκτός και πρέπει να πω και για σημαντικό αριθμό εντός του Σώματος, δεν σημαίνει πολλά. Η επιτροπολογία αφορά τον τρόπο με τον οποίο λαμβάνονται οι αποφάσεις που προκύπτουν απο τις οδηγίες και έχουμε μια επιλογή: είτε μπορούμε να τις δημοσιοποιήσουμε ώστε το κοινό να μπορεί να διαπιστώσει τι είναι οι αποφάσεις αυτές και να τις κατανοήσει, είτε μπορούμε να πάρουμε τις αποφάσεις αυτές πίσω από κλειστές πόρτες, ώστε, εσείς, το κοινό να μην ακούτε όσα λέγονται, ώστε εσείς το κοινό να μη κατανοείτε τις αποφάσεις που λαμβάνονται και όλα να είναι καλυμμένα. Έτσι καταλήξαμε σε συμβιβασμό για το ζήτημα αυτό και κατά τον συμβιβασμό κατορθώσαμε να αλλάξουμε την κοινή θέση του Συμβουλίου ως προς αυτό. Πιστεύω ότι με τον τρόπο αυτό ενισχύσαμε την δημοκρατία.
<P>
Εξασφαλίσαμε επίσης αναφορά στο modus vivendi. Το modus vivendi έγκειται στην πρροσέγγιση μας με την Επιτροπή όσον αφορά τις αποφάσεις αυτές και δεν θεωρούμε ότι το modus vivendi με την σημερινή του μορφή λειτουργεί σωστά. Θα επιθυμούσαμε να δούμε να βελτιώνεται και είμαι πολύ χαρούμενος που η Επιτροπή έκανε μια δήλωση η οποία θα δημοσιευθεί στην Επίσημη Εφημερίδα, στην οποία αναφέρει ότι θα ενημερώνει πλήρως το Ευρωπαϊκό Κοινοβούλιο για την εφαρμογή των μέτρων που προβλέπονται στις οδηγίες. Η Επιτροπή ανέλαβε επίσης την υποχρέωση να προταθεί νέα μορφή modus vivendi στα μέσα του 1998.
<P>
Με άλλα λόγια, το πλήθος το οποίο συγκεντρώθηκε σήμερα εδώ για να ακούσει την εξαιρετικά ενδιαφέρουσα συζήτηση για τους αέριους ρύπους που εκπέμπονται από μη οδικά κινητά οχήματα μπορεί να είνα ικανοποιημένο. Όλοι στο Σώμα, όλοι όσοι καταλαμβάνουν τα έδρανα μπορεί να χαίρονται που καταλήξαμε για το ζήτημα αυτό, αυτά είναι καλά νέα για το περιβάλλον, είναι καλά νέα για την διαφάνεια και είναι καλά νέα για την δημοκρατία.

<SPEAKER ID=79 NAME="Gradin">
 - (SV) Κύριε Πρόεδρε, επιτρέψτε μου να αρχίσω εκφράζοντας την ικανοποίηση της Επιτροπής για το αποτέλεσμα της διαδικασίας συνδιαλλαγής όσον αφορά αυτό το πολύ σημαντικό νομοθετικό ζήτημα. Θα ήθελα να υπευνθυμίσω ότι αυτή η πρόταση οδηγίας αφορά έναν τομέα που ποτέ πριν δεν είχε ρυθμιστεί. Οι ρύποι από κινητήρες κινούμενων μηχανών για χρήση εκτός οδικού δικτύου είχε υποτιμηθεί παλαιότερα. Πραγματικά, το μερίδιό τους στους ρύπους των μεταφορών είναι σημαντικά υψηλότερο απ' ό, τι πιστεύαμε πριν. Γι' αυτό η χρήση λιγότερο ρυπογόνων κινητήρων σε τέτοιες μηχανές θα παίξει ένα σημαντικό ρόλο όσον αφορά την μείωση των ρύπων της ατμόσφαιρας στις πόλεις μας, και αυτό με ένα λογικό κόστος.
<P>
Η πρώτη επεξεργασία του Ευρωπαϊκού Κοινοβουλίου έγινε χωρίς έκθεση, ενώ οι προτάσεις τροπολογιών στην δεύτερη επεξεργασία αφορούσαν πλήρως το θέμα του συστήματος των επιτροπών και την εφαρμογή του modus vivendi , για το οποίο μιλήσαμε μόλις προηγουμένως. Έχω επίγνωση ότι το θέμα της επιτροπολογίας συνεπάγονταν ένα πρόβλημα για το Κοινοβούλιο. Η Επιτροπή έχει αναλάβει να υποβάλει μία πρόταση αναθεώρησης της απόφασης για την επιτροπολογία του 1987. Περαιτέρω η Επιτροπή ανέλαβε, κατόπιν άμεσης επιθυμίας του Κοινοβουλίου, να το κάνει αυτό ήδη στις αρχές του Ιουνίου 1998. Αυτή η δέσμευση προκύπτει από μία επιστολή της 11ης Νοεμβρίου 1997 από τον Πρόεδρο της Επιτροπής κ. Santer προς τον Πρόεδρο του Ευρωπαϊκού Κοινοβουλίου Gil - Robles. Αυτό είχε ως αποτέλεσμα να μπορέσουν να απομακρυνθούν τα εμπόδια όσον αφορά την διαδικασία συνδιαλλαγής σ' αυτό το θέμα. Μπορώ επίσης εκ μέρους της Επιτροπής να ανακοινώσω ότι θα ξεκινήσουμε άτυπες επαφές με τα άλλα εμπλεκόμενα θεσμικά όργανα στην αρχή ήδη του επόμενου έτους, για να προετοιμάσουμε το έδαφος για μια νέα πρόταση.
<P>
Επιτρέψτε μου τέλος να εκφράσω την ικανοποίηση της Επιτροπής για την επίτευξη εκ μέρους του Κοινοβουλίου και του Συμβουλίου Υπουργών μιας εποικοδομητικής συμφωνίας όσον αφορά την πρόταση οδηγίας. Μόλις τεθεί σε ισχύ αυτή η οδηγία θα συνεπάγεται ένα ουσιαστικό βήμα προς τα μπρος για τη βελτίωση του περιβάλλοντος, τόσο όσον αφορά την ποιότητα του αέρα όσο και την δημόσια υγεία.

<SPEAKER ID=80 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=7>
Προστασία των καταναλωτών σε θέματα τιμών
<SPEAKER ID=81 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης της κ. Oomen-Ruijten (A4-0414/97), εξ ονόματος της Αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, επί του κοινού σχεδίου που ενέκρινε η επιτροπή συνδιαλλαγής για οδηγία του Ευρωπαϊκού Κοινοβουλίου και του Συμβουλίου σχετικά με την προστασία των καταναλωτών όσον αφορά την ένδειξη των τιμών των προϊόντων που προσφέρονται στους καταναλωτές (C4-0643/97-95/0148(COD)).

<SPEAKER ID=82 NAME="Oomen-Ruijten">
Κύριε Πρόεδρε, σαν εισηγήτρια έμεινα ικανοποιημένη με τα αποτελέσματα της διαδικασίας συνδιαλλαγής. Οι διαπραγματεύσεις με το Συμβούλιο πήγαν πολύ καλά και χρωστάμε ευγνωμοσύνη ειδικά στην λουξεμβούργια υπουργό κ. Jacobs, η οποία σε μια κρίσιμη στιγμή έκοψε το γόρδιο δεσμό και παρακίνησε τους άλλους να δεχθούν τουλάχιστον τις τελευταίες τροπολογίες του Κοινοβουλίου. Καταφέραμε, νομίζω, να διεκπεραιωθεί ο φάκελος σε εύλογο χρονικό διάστημα.
<P>
Κύριε Πρόεδρε, μια σύντομη ανασκόπηση. Η υπό συζήτηση οδηγία έχει πολύ μακρύ ιστορικό. Χρόνια τώρα, ήδη από το 1979, έγιναν προσπάθειες για κάποια ρύθμιση των ενδείξεων τιμών πάνω στα προϊόντα. Επιχειρήθηκε μια σειρά από πολύπλοκες διατάξεις. Υπήρχε ένα υποχρεωτικό σύστημα, υπήρχε ένα σύστημα εθελοντικών εγγραφών. Οι ενδείξεις μπορούσαν να γίνουν σε ευρωπαϊκό επίπεδο ή σε εθνικό επίπεδο. Το αποτέλεσμα ήταν τέτοιος λαβύρινθος αναγραφών τιμών στα προϊόντα, που οι καταναλωτές χάνονταν· ακόμη και οι προμηθευτές δεν ήξεραν πια τί έπρεπε ακριβώς να κάνουν. Κι όμως, σκοπός ήταν τόσο για τον καταναλωτή όσο και για των πωλητή, να υπάρξει σαφήνεια στον τρόπο αναγραφής τιμών, ώστε να γίνεται εύκολα η σύγκριση.
<P>
Τον Δεκέμβριο του 1994, η Επιτροπή υπέβαλε μια αίτηση να δοθεί στην περίπλοκη ρύθμιση μια επιπλέον μεταβατική περίοδος. Οπότε, εμείς στην Επιτροπή Περιβάλλοντος, Δημόσιας Υγείας και Προστασίας των Καταναλωτών δεν αργήσαμε να διαπιστώσουμε - διαπίστωση που επιβεβαιώθηκε κατόπιν από το Κοινοβούλιο - ότι δεν γινόταν να συνεχίσουμε έτσι και ότι χρειαζόμαστε κάτι εντελώς καινούργιο, μια νέα πρόταση για ένα απλό και ξεκάθαρο σύστημα το οποίο να ισχύσει κατ' αρχήν για όλα τα προϊόντα, ώστε να μπορεί ο καταναλωτής κατά την επιλογή της αγοράς του να κάνει μια σωστή σύγκριση τιμών.
<P>
Το 1995, η Επιτροπή ακολούθησε τις συστάσεις του Κοινοβουλίου σε μια νέα πρόταση. Αυτή η πρόταση περιλαμβάνει, εκτός από την υποχρεωτική αναγραφή τιμής πώλησης, και την ένδειξη αυτής της τιμής ανά ορισμένη ποσότητα - ανά κιλό ή ανά λίτρο. Επισημαίνω ότι, εφόσον εξ αιτίας του είδους ή του προορισμού του προϊόντος, η ένδειξη της τιμής ανά ορισμένη ποσότητα δεν έχει νόημα ή δεν παρέχει καμία χρήσιμη πληροφόρηση για τον καταναλωτή, μπορούν να προβλεφθούν εξαιρέσεις του γενικού κανόνα. Μπορούν επίσης σε εθνικό επίπεδο να γίνουν εξαιρέσεις για ορισμένα προϊόντα· για ένα μπουκάλι κρασί 3/4 λίτρου για παράδειγμα, δεν χρειάζεται να αναγράφεται οπωσδήποτε η τιμή ανά λίτρο.
<P>
Ορισμένοι τομείς μπορούν να εξαιρεθούν εντελώς από την υποχρεωτική αναγραφή τιμών. Στις διαβουλεύσεις με το Συμβούλιο, συμφωνήσαμε ότι τα ίδια τα κράτη μέλη μπορούν, βάσει όμως δεδομένων κριτηρίων, να ορίσουν ποιούς τομείς μπορούν να εξαιρεθούν. Έχουμε υπόψη τα κέντρα εστίασης, τα νοσοκομεία, τους αυτόματες πωλητές, και τα λοιπά.
<P>
Κατά τις διαπραγματεύσεις, το Συμβούλιο υιοθέτησε το μεγαλύτερο μέρος των τροπολογιών του Κοινοβουλίου. Ορισμένες τροπολογίες τεχνικού ή γλωσσικού χαρακτήρα υιοθετήθηκαν αμέσως. Ασφαλώς υπήρξαν και σημεία όπου οι απόψεις απέκλιναν. Ένα από τα σημαντικότερα ήταν η εξαίρεση που μέχρι την τελευταία στιγμή ήθελε να κάνει το Συμβούλιο για τις μικρές επιχειρήσεις. Δεν είμασταν σύμφωνοι. Δεχόμαστε όμως μια μεταβατική περίοδο για τις μικρές επιχειρήσεις και είχαμε προβλέψει μια μακρόχρονη προθεσμία. Όμως το θέμα συνέχισε να δημιουργεί προβλήματα και τελικά ταχθήκαμε υπέρ μιας συμβιβαστικής λύσης: μετά από τρία χρόνια, η Επιτροπή θα υποβάλει μια έκθεση για την κατάσταση στις μικρές επιχειρήσεις. Και μόνον τότε, όταν θα έχουμε λάβει την έκθεση, θα δούμε αν πρέπει να εκπληρούν κι αυτές τις ίδιες υποχρεώσεις, ακόμα και τα πολύ μικρά μαγαζάκια, ή αν μπορεί να γίνει εξαίρεση για το μαγαζάκι της γωνίας.
<P>
Το Κοινοβούλιο επέμεινε σταθερά στην αρχή ότι πρέπει να αποκτήσουμε ένα απλό, ξεκάθαρο και κατανοητό σύστημα με όσο γίνεται λιγότερες εξαιρέσεις. Για αυτόν τον λόγο, απαλείψαμε πολλά άχρηστα στοιχεία από το κείμενο του Συμβουλίου. Πιστεύω ότι το τελικό κείμενο για το οποίο συμφωνήσαμε, είναι ξεκάθαρο.
<P>
Επίσης, περιλαμβάνουμε μια επιπλέον διάταξη σχετικά με το εύρω, πράγμα που δεν είχαν προβλέψει το Συμβούλιο και η Επιτροπή. Δεν υπάρχουν ακόμα σαφείς διατάξεις στο θέμα αυτό· η Επιτροπή δεν υπέβαλε ακόμη την πρότασή της. Θεωρώ σωστό που αναφέρεται κάτι γι' αυτό στο κείμενο που υποβλήθηκε τώρα στο Κοινοβούλιο. Κύριε Πρόεδρε, νομίζω ότι πετύχαμε ένα καλό αποτέλεσμα, μια θεμελιωμένη εργασία νομοθεσίας για θέματα καταναλωτών.

<SPEAKER ID=83 LANGUAGE="EN" NAME="Whitehead">
Κύριε Πρόεδρε, συχνά συζητάμε πόσο επιτυγχάνει το Κοινοβούλιο ως προς την επέκταση της συναπόφασης. Θα ήταν σημαντικότερο να συζητήσουμε πως χρησιμοποιούμε την συναπόφαση, όταν την έχουμε. Θα ήθελα να χαιρετήσω τις τρεις Χάριτες της έκθεσης αυτής: την κυρία Fontaine, την υπουργό κυρία Jacobs και την εισηγήτρια. Οι διαπραγματεύσεις, αντιπροσωπεύοντας τα τρία στοιχεία της Ευρωπαϊκής Ένωσης, οδήγησαν στην εξαιρετική λειτουργία της συναπόφασης. Έχουμε τώρα ένα απλό και σαφή τρόπο να μεταβούμε από τη διπλή τιμολόγηση στην τιμολόγηση της μονάδας μέτρησης. Μπορούμε να προετοιμάσουμε το δρόμο του ευρώ και όταν και όπως καθιερωθεί στα κράτη μέλη.
<P>
Ανταποκριθήκαμε στις ανησυχίες αυτών που νοιώθουν ότι οι παραδοσιακές μετρήσεις μπορεί να εξαλειφθούν- και σαφώς δεν θα εξαλειφθούν- στα διάφορα κράτη μέλη μέλη και στους μικρούς καταστηματάρχες που αισθάνονται ότι εξαναγκάζονται σε ένα σύστημα για το οποίο δεν έχουν προετοιμασθεί. Τώρα θα έχουν μια πενταετή περίοδο για να προετοιμασθούν. Είναι σωστό και πρέπον και χαίρομαι που φτάσαμε στο σημείο αυτό.

<SPEAKER ID=84 LANGUAGE="NL" NAME="Thyssen">
Κύριε Πρόεδρε, από μια σύγκριση του κοινού σχεδίου οδηγίας με την αρχική πρόταση, προκύπτουν τρεις διαφορές, οι οποίες καθιστούν το αποτέλεσμα της διαδικασίας συνδιαλλαγής έξοχο· συγχαίρω θερμά τη συνάδελφο κ. Oomen για την υπομονή και την επιμονή της και για το αποτέλεσμα που πέτυχε. Πρώτον, καθορίστηκαν καλύτερα η λιανική τιμή και η τιμή ανά μονάδα μέτρησης, εφόσον αποσαφηνίστηκε ότι ο ΦΠΑ και άλλοι φόροι συμπεριλαμβάνονται στην τιμή.
<P>
Δεύτερον, βρέθηκε αποδεκτή λύση για τη μεταβατική περίοδο του εύρω· όταν η παρούσα οδηγία θα τεθεί σε ισχύ, θα βρισκόμαστε ήδη μέσα σε αυτήν. Δεν καταφέραμε μεν να γίνει δεκτό το αίτημά μας να ορισθεί ένα ανώτατο όριο τριών υποχρεωτικά αναγραφομένων τιμών, αλλά δημιουργήσαμε τουλάχιστον περιθώρια για τα κράτη μέλη να περιορίσουν τον αριθμό των υποχρεωτικά τιμών. Βασιζόμαστε στο κοινό νου των κρατών μελών να αποφύγουν ακραίες καταστάσεις με τέσσερεις ίσως και με οκτώ τιμές ανά προϊόν.
<P>
Τρίτον, κύριε Πρόεδρε, πρέπει να δοθεί στα μικρά καταστήματα κάθε ευκαιρία. Τα κράτη μέλη μπορούν να παραχωρήσουν απαλλαγή σε μικρές επιχειρήσεις για τις οποίες η εφαρμογή της υποχρεωτικής αναγραφής τιμών ανά μονάδα, θα αποτελούσε υπερβολικό γραφειοκρατικό βάρος για προϊόντα που δεν πωλούνται με το κομμάτι. Ελπίζω τα κράτη μέλη να χειρισθούν θετικά αυτό το περιθώριο, διότι αποτελεί κατά βάθος απόδειξη μιας μικρής ατέλειας της οδηγίας. Ελπίζουμε να χρησιμοποιηθεί η διάταξη αποδοτικά και θετικά, μέχρι να αποκτήσουμε σε έξι χρόνια μια νέα ρύθμιση. Ποιός ξέρει, μέχρι τότε το πρόβλημα μπορεί με την εξέλιξη της τεχνολογίας να έχει λυθεί στην κυριολεξία αυτόματα.

<SPEAKER ID=85 LANGUAGE="FI" NAME="Hautala">
Αξιότιμε κύριε Πρόεδρε, συγχαίρω την κυρία Oomen-Ruijten για μια εξαιρετικά καλή εργασία, που για άλλη μια φορά έχει γίνει με την βοήθειά της σ'αυτήν την συνδιαλλαγή. Εδώ συζητάμε πραγματικά για μιά ουσιαστική πληροφόρηση του καταναλωτή. Συζητάμε μεταξύ άλλων για το ότι ο καταναλωτής, καθώς ψωνίζει, μπορεί πραγματικά να συγκρίνει τις τιμές των διάφορων προϊόντων.
<P>
Πιστεύω πως εδώ έχουμε επίσης πετύχει ένα καλό αποτέλεσμα, με την έννοια ότι οι χώρες μέλη έχουν το δικαίωμα να κάνουν ακόμα καλύτερες σημάνσεις απ' ό, τι απαιτεί η οδηγία, σύμφωνα με το άρθρο 10. Κατ' αυτή την έννοια, όταν θα εγκριθεί κάποτε η παρούσα οδηγία, σε καμμία χώρα δεν θα χρειαστεί τουλάχιστον να οπισθοχωρήσουν.
<P>
Η παραχώρηση κάποιων εξαιρέσεων και διευκολύνσεων είναι σήγουρα αποδεκτή. Θα ήταν αρκετά παράξενο, εάν αυτές οι απαιτήσεις για τις σημάνσεις των τιμών αφορούσαν για παράδειγμα τις δημοπρασίες. Μπορώ πραγματικά να συστήσω ένθερμα την έγκριση του αποτελέσματος αυτής της συνδιαλλαγής.

<SPEAKER ID=86 LANGUAGE="FR" NAME="Souchet">
Κύριε Πρόεδρε, κατά τη διάρκεια της προηγούμενης ανάγνωσης του κειμένου σχετικά με την αναγραφή των τιμών των προϊόντων που διατίθενται στους καταναλωτές, το Ευρωπαϊκό Κοινοβούλιο είχε εγκρίνει εικοσιδύο τροπολογίες, επιμαίνοντας κυρίως στην αναγκαιότητα πρόβλεψης μιας μεγαλύτερης περιόδου προσαρμογής, για την εφαρμογή του μέτρου από τα μικρά καταστήματα λιανικού εμπορίου.
<P>
Το Συμβούλιο αποδέχτηκε επτά απ'αυτές στο πλαίσιο της επιτροπής συνδιαλλαγής. Κατά τη διάρκεια των συναντήσεων για την επίτευξη συμβιβασμού, άλλες πέντε τροπολογίες εγκρίθηκαν. Σε συνολικό επίπεδο, το αποτέλεσμα είναι μάλλον ικανοποιητικό εφόσον, αντίθετα από την αρχική πρόταση, η τιμή της μονάδας δεν θα πρέπει πλέον να αναγράφεται εάν είναι ανάλογη με την τιμή της πώλησης.
<P>
Στην περίπτωση, παραδείγματος χάρη, του κρασιού ποιότητας που διατίθεται στο εμπόριο, από τη Γαλλία, σε φιάλες του 0, 75 λίτρου, είναι προφανές ότι αυτή η ιδιαιτερότητα δεν θα έπρεπε να καθιστά υποχρεωτική την αναγραφή της τιμής ανά λίτρο. Η υποχρέωση αυτή δεν θα προσέθετε παρά μόνο μια επιπλέον επιβάρυνση, χωρίς να προσφέρει κάτι θετικό στον καταναλωτή. Επίσης είναι απαραίτητο να μπορέσει το μικρό λιανικό εμπόριο να απαλλαγεί από την υποχρέωση να αναγράφει τις τιμές των προϊόντων πώλησης, και αυτό κατά τη μεταβατική περίοδο.
<P>
Επιθυμώ να υπενθυμίσω επίσης ότι το εξωφρενικό κόστος που θα επωμισθεί ήδη το σύνολο του λιανικού εμπορίου και συγκεκριμένα το μικρό εμπόριο, λόγω της υποχρέωσης της διπλής αναγραφής των τιμών σε τοπικό νόμισμα και σε εύρω. Το σημαντικό πρόσθετο κόστος που θα προκαλέσει η μετάβαση στο ενιαίο νόμισμα θα υποχρεώσει ορισμένους εμπόρους να αναβάλουν κάποιες επενδύσεις απαραίτητες για την εμπορική τους δραστηριότητα, ώστε να αντεπεξέλθουν στην υποχρέωση αυτή.
<P>
Για ορισμένους, το κόστος της διπλής αναγραφής των τιμών θα είναι δυσανάλογο σε σχέση με το περιθώριο κέρδους τους και υπάρχει κίνδυνος να απειληθεί η βιωσιμότητά τους. Δεν είναι τρόπος αυτός να ενθαρρυνθεί η απασχόληση. Είναι λοιπόν απόλυτα απαραίτητο να προσέξουμε να μην πολλαπλασιαστούν οι υποχρεώσεις που θα επιβαρύνουν τους εμπόρους μας. Η παρούσα διάταξη θα υποχρεώσει τους εμπόρους να αναγράφουν την πραγματική τιμή πώλησης του προϊόντος, όπως επίσης και την τιμή πώλησης της μονάδας, εκτός από τα προϊόντα που θα πωλούνται χύμα. Ευτυχώς που η "μεταβατική περίοδος» επεκτάθηκε στους εικοσιτέσσερις μήνες και που η Επιτροπή θα πρέπει να παρουσιάσει μια έκθεση και να κάνει μια πρόταση όσον αφορά στο ειδικό πλαίσιο του μικρεμπορίου.
<P>
Τέλος, κύριε Πρόεδρε, η ομάδα μας θα ψηφίσει υπέρ της νομοθετικής απόφασης σχετικά με την οδηγία αυτή, ωστόσο όμως, επιθυμεί να επιστήσει την προσοχή στη δύσκολη κατάσταση που απειλεί το μικρεμπόριο λιανικής, εφόσον υπάρχει η διπλή δέσμευση να εφαρμοστεί η παρούσα οδηγία στο τέλος της μεταβατικής περιόδου, και να πραγματοποιηθεί η διπλή αναγραφή τιμών για τις χώρες που αφορά το ενιαίο νόμισμα. Μόνο στην περίπτωση που παρέχεται κάποια επιπλέον εξυπηρέτηση στον καταναλωτή, δικαιολογούνται κάποιες δεσμεύσεις.

<SPEAKER ID=87 LANGUAGE="EN" NAME="Fitzsimons">
Κύριε Πρόεδρε, η εισαγωγή του ενιαίου ευρωπαϊκού νομίσματος στη Ευρωπαϊκή Ένωση είναι ένα ζήτημα που απέχει μόνο δώδεκα μήνες. Οι επιπτώσεις και οι συνέπειες της ΟΝΕ για τον καταναλωτή πρέπει να αναλυθούν προσεκτικά και να υπάρξει παρακολούθηση. Τα νομίσματα και τα κέρματα ευρώ δεν θα βρίσκονται στις τσέπες των καταναλωτών πριν από το 2002. Ωστόσο, η Επίτροπος για ζητήματα καταναλωτών, κυρία Bonino, μαζί με τις εθνικές κυβερνήσεις πρέπει να δημιοργήσει συνολικές πολιτικές πληροφόρησης ειδικά στην τιμολόγηση των προϊόντων σε ευρώ και στο εθνικό νόμισμα του κράτους μέλους στην πορεία για το ευρώ.
<P>
Ουσιαστικά, οι εκστρατείες διπλής τιμολόγησης στην Ευρώπη σε όλα τα μεγάλα σουπερμάρκετ και πρατήρια πώλησης πρέπει να ξεκινήσουν τώρα. Οι τιμές των προϊόντων πρέπει να παρουσιάζονται σε ευρώ και στο νόμισμα της χώρας. Αυτό θα έχει την επιθυμητή και άμεση επίδραση στην εκτίμηση από τον καταναλωτή της τιμής του προϊόντος σε ευρώ, έτσι ώστε όταν αυτό κυκλοφορεί ως νόμισμα, οι καταναλώτες να είναι σε θέση να προσαρμοσθούν στο νέο νομισματικό καθεστώς με κατανόηση και εμπιστοσύνη.

<SPEAKER ID=88 NAME="Gradin">
Κύριε Πρόεδρε, πρώτα θέλω να εκφράσω την ικανοποίηση της Επιτροπής για την επίτευξη ενός συμβιβασμού για την οδηγία για την προστασία των καταναλωτών όσον αφορά την αναγραφή της τιμής των εμπορευμάτων. Θέλω να συγχαρώ το Κοινοβούλιο και το Συμβούλιο για τις προσπάθειές τους στην εξεύρεση ενός συμβιβασμού.
<P>
Οι οδηγίες για την αναγραφή των τιμών που εγκρίθηκαν το 1979, 1988 και 1995 συνεπάγονταν προόδους όσον αφορά την ενημέρωση των καταναλωτών σε σχέση με τις τιμές. Ωστόσο, το σύστημα δεν διασφάλιζε ικανοποιητική ενημέρωση σε σχέση με τις τιμές και εκτός αυτού ήταν πολύ περίπλοκο στην εφαρμογή του. Γι' αυτό είναι σημαντικό να λάβουν οι καταναλωτές, μέσω αυτής της πρότασης, μια πλήρη και ανοιχτή ενημέρωση. Με το να αναφέρεται η τιμή σύγκρισης και η τιμή πώλησης, θα μπορεί ο καταναλωτής να συγκρίνει διάφορα προϊόντα. Αυτό καθιστά δυνατόν το να μπορεί να λάβει μια καλά τεκμηριωμένη απόφαση στη βάση μιας απλής σύγκρισης τιμών.
<P>
Ο συμβιβασμός που επετεύχθη δεν συνεπάγεται κάποια οριστική λύση για τις μικρές επιχειρήσεις λιανεμπορίου. Για κάποιες απ' αυτές η απαίτηση σήμανσης με τιμές σύγκρισης θα συνεπάγονταν μια μεγάλη επιβάρυνση. Εδώ τα κράτη μέλη έχουν την δυνατότητα να παραβλέψουν, κατά τη διάρκεια μιας μεταβατικής περιόδου, την απαίτηση σήμασνης με τιμές σύγκρισης.
<P>
Η Επιτροπή από την πλευρά της θα παραδώσει, τρία χρόνια μετά την λήξη της μεταβατικής περιόδου, έκθεση για την εφαρμογή αυτής της οδηγίας στο Ευρωπαϊκό Κοινοβούλιο και το Συμβούλιο Υπουργών. Η έκθεση θα προτείνει ειδικά διατάξεις για τις μικρές επιχειρήσεις λιανεμπορίου. Το Ευρωπαϊκό Κοινοβούλιο και το Συμβούλιο, έχοντας ως βάση την έκθεση, θα προβούν σε αξιόλογηση εντός τριών ετών και θα λάβουν αποφάσεις. Κατά τη διάρκεια αυτής της περιόδου, μέχρι τη λήξη της μεταβατικής περιόδου, αυτή η οδηγία θα δώσει σίγουρα τη δυνατότητα στους ευρωπαίους καταναλωτές να έχουν πλήρη ενημέρωση σε σχέση με τις τιμές από τις περισσότερες επιχειρήσεις λιανεμπορίου.

<SPEAKER ID=89 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=8>
Ταχυδρομικές υπηρεσίες
<SPEAKER ID=90 NAME="Πρόεδρος">
Η ημερήσια διάταξη προβλέπει την κοινή συζήτηση επί έξι προφορικών ερωτήσεων προς την Επιτροπή, σχετικά με την ανάπτυξη των ταχυδρομικών υπηρεσιών στην Ευρωπαϊκή 'Ενωση και τα καταληκτικά τέλη, των βουλευτών:
<P>
Ferber, εξ ονόματος της Ομάδας ΕΛΚ (Β4-0911/97 - Ο-0144/97), -Wijsenbeek, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών (Β4-0914/97 - Ο-0155/97), -Schmidbauer και Simpson, εξ ονόματος της Ομάδας του Ευρωπαϊκού Σοσιαλιστικού Κόμματος (Β4-1004/97 - Ο-0165/97), -Donnay, εξ ονόματος της Ομάδας 'Ενωση για την Ευρώπη (Β4-1005/97 - Ο-0169/97), -Scarbonchi, εξ ονόματος της Ευρωπαϊκής Ριζοσπαστικής Συμμαχίας (Β4-1007/97 - Ο-0171/97), -Moreau, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών (Β4-1008/97 - Ο-0173/97).
<SPEAKER ID=91 LANGUAGE="DE" NAME="Ferber">
Κύριε Πρόεδρε, κύριε Επίτροπε, αγαπητοί κύριοι και κυρίες συνάδελφοι, δεν έχει περάσει πολύς καιρός από τότε που συζητήσαμε εδώ στο Στρασβούργο την οδηγία της ανάπτυξης των ταχυδρομικών υπηρεσιών στην Κοινότητα. Υπέβαλα τότε εξ ονόματος της ομάδας του Ευρωπαϊκού Λαϊκού Κόμματος δύο τροπολογίες, οι οποίες ασχολούνταν με την προβληματική των καταληκτικών τελών. Δυστυχώς το Σώμα - θα έλεγα με μη έξυπνο τρόπο - δεν ακολούθησε τις προτάσεις μας.
<P>
Ο στόχος μας πρέπει να είναι, κι εδώ συμφωνώ σίγουρα με τον Επίτροπο, να μπορεί να επιστρέψει ο ανταγωνισμός εντός της Ευρωπαϊκής Ένωσης, αυτό σημαίνει ότι επίσης ισχύουν οι κανόνες ανταγωνισμού. Όμως αυτό δεν είναι δυνατό όταν μία παγκόσμια συμφωνία, δηλαδή η παγκόσμια συμφωνία ταχυδρομείων, χρησιμοποιείται για το θέμα των καταληκτικών τελών. Η βάση αυτής της συμφωνίας είναι το να βρίσκονται σε ισορροπία το εισερχόμενο και το εξερχόμενο ταχυδρομείο, ούτως ώστε εντός του κράτους να επέρχεται μία εξίσωση.
<P>
Αυτή την κατάσταση δεν την έχουμε πλέον μέσα στην Ευρωπαϊκή Ένωση. Εσωτερική αγορά σημαίνει επίσης, κι αυτό το καθορίσαμε σε όλες τις άλλες ελευθερώσεις έτσι ώστε για την παροχή υπηρεσιών να πρέπει να αποδοθούν τέλη, τα οποία να καλύπτουν τα έξοδα, είτε είναι στην εσωτερική αγορά ηλεκτρισμού στα δικαιώματα δικτύων, είτε είναι στον τομέα των τηλεπικοινωνιών ή στην προβληματική του φορέα διασύνδεσης. Μόνο στον τομέα των ταχυδρομείων οφείλουν και στην συνέχεια να εξαιρούνται ο ανταγωνισμός και η εσωτερική αγορά μέσω μίας ανόητης ρύθμισης. Γι αυτό ρωτάμε την Επιτροπή σαν ομάδα του Ευρωπαϊκού Λαϊκού Κόμματος: θα ασχοληθείτε με αυτό το πρόβλημα π.χ. κατά την γνωστοποίηση που ανακοινώθηκε σχετικά με την εφαρμογή των κανόνων ανταγωνισμού στον ταχυδρομικό τομέα; Θα ασχοληθείτε με αυτό το ζήτημα κατά την επόμενη οδηγία για τα ταχυδρομεία, και εδώ είμαστε μέσα στο θέμα, όπου θα πρόκειται για την πρόσβαση στα δίκτυα; Είσαστε μήπως γνώστες του τι σημαίνει να πρέπει να παρέχετε υπηρεσίες πέρα από κάθε υπολογισμό και συγχρόνως να εμπλέκεσθε σε διαδικασίες ανταγωνισμού με ανταγωνιστές, οι οποίοι δεν έχουν αυτές τις υποχρεώσεις; Έτσι δεν μπορεί να λειτουργήσει ο εφοδιασμός των ταχυδρομείων στην Ευρώπη.
<P>
Κύριε Πρόεδρε, εάν δεν καταφέρουμε να λύσουμε αυτή την προβληματική κατάσταση, θέτουμε σε κίνδυνο όχι μόνο πολλές θέσεις εργασίας, αλλά και την ταχυδρομική διανομή, για την οποία συμφωνήσαμε εδώ στο Κοινοβούλιο.

<SPEAKER ID=92 LANGUAGE="EN" NAME="Simpson">
Κύριε Πρόεδρε, παρά το γεγονός ότι τον Οκτώβριο το Κοινοβούλιο συμφώνησε στην κοινή θέση για τις ταχυδρομικές υπηρεσίες με το Συμβούλιο, το ζήτημα των ταχυδρομίων παραμένει και βρίσκεται και πάλι στο προσκήνιο των διαβουλέυσεων του Κοινοβουλίου.
<P>
Αν κρίνω από την πρώτη ανάγνωση που έκανα στη δήλωση της Επιτροπής, τότε το ζήτημα των ταχυδρομικών υπηρεσιών θα κυριαρχήσει και το 1998. Παρόλο που η σημερινή συζήτηση είναι για ένα συγκεκριμένο ζήτημα, τα καταληκτικά τέλη, θα ήθελα με την ευκαιρία αυτή να προειδοποιήσω την κυβέρνηση για το άρθρο 8(3) της ανακοίνωσης η οποία έρχεται σε αντίθεση όχι μόνο με τις θέσεις του Κοινοβουλίου αλλά και με την κοινή θέση η οποία υιοθετήθηκε στην οδηγία, και θα πρέπει να εγκαταλειφθεί.
<P>
Κατά την διάρκεια της συζήτησης της οδηγίας, το ζήτημα των καταληκτικών τελών, προκάλεσε μεγάλη ανησυχία. Ήταν πράγματι επιθυμία μου, όπως είπε και ο κύριος Ferber, να εξασφαλίσουμε όπως είπε ο εισηγητής ότι το πρόβλημα αυτό θα αντιμετωπισθεί στα πλαίσια της οδηγίας. Ωστόσο, λόγω των διαφωνιών του Συμβουλίου και προκειμένου να υπάρξει μια συμφωνία για την οδηγία συνολικά, απόφασίστηκε να εγκαταλείψει το Κοινοβούλιο τις τροπολογίες για το συγκεκριμένο θέμα. Φυσικά, αυτό δεν λύνει το πρόβλημα το οποίο αντιμετώπισαν ορισμένα κράτη μέλη, ιδιαίτερα η Γερμανία, που δεν καλύπτει το κόστος παράδοσης αλληλογραφίας από έξω. Αυτό θα συμφωνούσαμε ότι μπορεί να θέσει σε κίνδυνο την κανονική λειτουργία της κοινής αγοράς και θέτει το ζήτημα της οικονομικής βιωσιμότητας των εθνικών ταχυδρομικών υπήρεσιών
<P>
Θέτει επίσης το ζήτημα του στόχου που ανέφερε η Επιτροπή στην ανακοίνωση της η οποία αναφέρει ότι οι ταχυδρομικοί φορείς θα πρέπει να πληρώνονται ανάλογα με το κόστος.
<P>
Πρέπει να αντιμετωπισθεί τοζήτημα των καταληκτικών τελών. Ελλείψει πολυμερούς συμφωνίας για το ζήτημα αυτό, η Επιτροπή έχει την ευθύνη δράσης. Συνεπώς καλούμε την Επιτροπή να παρουσιάσει πρόταση το συντομότερο δυνατό η οποία θα αναγνωρίζει ότι οι φορείς καθολικών υπηρεσιών θα καθορίζουν τα καταληκτικά τέλη ανάλογα με το κόστος τους.
<P>
Αναγνωρίζω ότι α υτό είναι ένα τεχνικό και δύσκολο ζήτημα αλλά η αδράνεια δεν είναι προς το συμφέρον των ευρωπαϊκών ταχυδρομικών υπηρεσιών. Μ ε την εφαρμογή της οδηγία ς αυτής, είναι πια καιρός να δράσουμε για το ζήτημα αυτό.

<SPEAKER ID=93 LANGUAGE="FR" NAME="Schaffner">
Κύριε Πρόεδρε, δεν είμαι ο Jacques Donnay, όπως μπορείτε να διαπιστώσετε, πιστεύω όμως ότι έχει προβλήματα μετακίνησης, γι' αυτό θα παρέμβω εγώ στη θέση του.
<P>
Κύριε Πρόεδρε, κύριε Επίτροπε, κατά την πρόσφατη έγκριση της οδηγίας σχετικά με τις ταχυδρομικές υπηρεσίες, είχαμε συμφωνήσει πάνω στην αρχή ότι τα καταληκτικά τέλη θα έπρεπε να βασίζονται πάνω στα πραγματικά κόστη του ταχυδρομείου διανομής. Παρ'όλα αυτά οι διάφοροι ευρωπαϊκοί εταίροι είναι διαρκώς αντιμέτωποι με την πρακτική της προώθησης αλληλογραφίας, που μπορεί να συγκριθεί με λαθραλιεία ή ακόμη και με πειρατεία ή με ένοπλη ληστεία σε βάρος των ταχυδρομείων που δεν επιζητούν να καταπατήσουν τους κανόνες των διεθνών συμφωνιών.
<P>
Δεν μπορούμε να αγνοήσουμε το γεγονός ότι ορισμένες χώρες επεξεργάζονται έναν όγκο διεθνούς αλληλογραφίας δυσανάλογα υψηλό σε σχέση με την εσωτερική αλληλογραφία άλλων χωρών, που αντιστοιχεί στο 5 % για τη Γαλλία, στο 6 % για τη Γερμανία και στο 7 % για την Ιταλία, που ανέρχεται στο 12 % για τη Μεγάλη Βρετανία και το 25 % για την Ολλανδία. Οι αριθμοί αυτοί αποδεικνύουν καθαρά ότι ορισμένα ταχυδρομεία επιστρέφουν σ'αυτά την τοπική αλληλογραφία άλλων χωρών και οργανώνουν κατ'αυτόν τον τρόπο απαράδεκτες και παράνομες υπεξαιρέσεις που ακολουθείται από τη μεταφορά του χώρου κατάθεσης της αλληλογραφίας. Το μόνο αντίδοτο στην απειλή που δημιουργεί η πρακτική αυτή στην ισορροπία της πρόσφατης ευρωπαϊκής οδηγίας για τις ταχυδρομικές υπηρεσίες θα ήταν να καθιερωθεί μια ορθή αμοιβή των παρεχομένων υπηρεσιών ούτως ώστε να καθοριστούν κατεπειγόντως τα καταληκτικά τέλη με βάση το κόστος της αλληλογραφίας διανομής. Έτσι η πρακτική αυτή δεν θα απέφερε οφέλη σε αυτούς που θα την εφάρμοζαν.
<P>
Έρχομαι λοιπόν στην ερώτηση προς την Επιτροπή, κύριε Επίτροπε. Εκτιμά άραγε η Επιτροπή ότι συμβιβάζεται με τους περί ανταγωνισμού κανόνες που προβλέπει η Συνθήκη, το ταχυδρομείο ενός κράτους μέλους προορισμού να χρεώνει στο κράτος μέλος αποστολής τα τέλη του ταχυδρομείου που προέρχεται από αυτό, σε τιμή που καλύπτει το κόστος διανομής, υπό τον έλεγχο της εθνικής ρυθμιστικής αρχής;

<SPEAKER ID=94 LANGUAGE="FR" NAME="Scarbonchi">
Κύριε Πρόεδρε, το ψήφισμα που κατέθεσα με τον συνάδελφο Michel Dary εξ ονόματος της ομάδας της Ευρωπαϊκής Ριζοσπαστικής Συμμαχίας, έχει σκοπό να επανορθώσει τις καταχρήσεις που διαπράττονται από ορισμένα κράτη μέλη της Ευρωπαϊκής Ένωσης.
<P>
Πράγματι, επωφελούμενες ιδιαίτερα ανταγωνιστικών τιμολογίων ορισμένες ταχυδρομικές υπηρεσίες ασκούν δυσανάλογο αθέμιτο ανταγωνισμό, προκαλώντας την προώθηση της αλληλογραφίας, έχοντας ως στόχο την τοπική αλληλογραφία και μετατρέποντάς την σε διεθνή αλληλογραφία, με τη μεταφορά της παράδοσής της ή με την παραγωγή της σε άλλες χώρες. Η πιο κερδοφόρα ταχυδρομική υπηρεσία αυτού του συστήματος είναι η ταχυδρομική υπηρεσία της Ολλανδίας, KPN, που πραγματοποίησε κέρδη της τάξης του 1 δισεκατομμυρίου δολαρίων το 1996, χάρη σ'αυτή την πρακτική της προώθησης αλληλογραφίας. Η πρακτική αυτή δεν συμβαδίζει ούτε με το πνεύμα, ούτε με το γράμμα της οδηγίας που εγκρίθηκε την 1η Δεκεμβρίου 1997, όπου ο σεβασμός των κοινών κανόνων δίνει τη δυνατότητα αρμονικής εξέλιξης της ταχυδρομικής υπηρεσίας όπως επίσης και της ποιότητάς της.
<P>
Για τους λόγους αυτούς, η απόφασή μας καλεί την Επιτροπή να διερευνήσει την αθέμιτη αυτή πρακτική και να τιμωρήσει τους υπεύθυνους. Ζητούμε από την Επιτροπή να εξαρτήσει τις βοήθειες στις τρίτες χώρες, στο πλαίσιο του προγράμματος PHARE και TACIS, έτσι ώστε να αναδιοργανωθούν οι ταχυδρομικές υπηρεσίες, να υιοθετήσουν οι χώρες αυτές ένα σύστημα καταληκτικών τελών, σύμφωνα με τις διατάξεις της οδηγίας.
<P>
Τέλος, εν απουσία συμφωνίας μεταξύ των φορέων, όσον αφορά τα καταληκτικά τέλη, θα ήταν σκόπιμο τα κράτη μέλη να είναι σε θέση να επιτρέψουν στις εταιρείες παροχής διεθνών υπηρεσιών, να τιμολογήσουν άμεσα τις παροχές τους για την επεξεργασία και τη διανομή της διασυνοριακής αλληλογραφίας, με βάση τα πραγματικά κόστη.
<P>
Με τον κύριο Donnay, καταθέσαμε τέσσερις τροπολογίες στην απόφαση της ομάδας του Ευρωπαϊκού Σοσιαλιστικού Κόμματος του κ. Simpson, της ομάδας του Ευρωπαϊκού Λαϊκού Κόμματος και των Πράσινων. Εάν εγκριθούν ομόφωνα, πιστεύουμε ότι θα έχουμε μεγαλύτερη δύναμη για να λύσουμε επιτέλους αυτό το πρόβλημα.

<SPEAKER ID=95 LANGUAGE="FR" NAME="Moreau">
Κύριε Πρόεδρε, όσον αφορά τα καταληκτικά τέλη, είναι απαραίτητο να καταλήξουμε σε μια λύση που να δώσει τέλος στην αθέμιτη πρακτική προώθησης αλληλογραφίας, σεβόμενοι το πνεύμα της οδηγίας, κυρίως όσον αφορά τις αρχές της διεθνούς παροχής υπηρεσιών.
<P>
Ύστερα θα ήθελα να θίξω ένα άλλο θέμα που έχει να κάνει με τις ταχυδρομικές υπηρεσίες. Σύμφωνα με πληροφορίες η Επιτροπή είναι έτοιμη να συζητήσει μια ανακοίνωση πάνω στο θέμα αυτό και τούτο τη στιγμή που το Ευρωπαϊκό Κοινοβούλιο ψήφισε τον περασμένο Δεκέμβριο μια οδηγία που είχε ήδη εγκριθεί από το Συμβούλιο, μετά από αλλεπάλληλες συζητήσεις. Η ανακοίνωση αυτή έχει ως στόχο τη διαίρεση της ταχυδρομικής υπηρεσίας και το ευρύ άνοιγμά της απέναντι στον ανταγωνισμό, κάτι το οποίο δεν αντιστοιχεί στις κατευθύνσεις που καθορίζει η οδηγία. Πράγματι, οι κατευθύνσεις αυτές δεν εγκρίνονται από την Επιτροπή, και θυμάμαι την έντονη αντίδρασή σας, κύριε Επίτροπε. Ωστόσο εγκρίθηκαν από το Ευρωπαϊκό Κοινοβούλιο.
<P>
Το να τις αμφισβητηθούν οι διατάξεις που έχουν εγκριθεί από το Ευρωπαϊκό Κοινοβούλιο μέ την ανακοίνωση αυτή θα ήταν μια περίεργη αντίληψη της δημοκρατίας. Πρόκειται για διατάξεις, και το διαπιστώνω με ικανοποίηση, οι οποίες συγκρατούν τις απορρυθμιστικές τάσεις της Επιτροπής. Η ένωση των ευρωπαϊκών φορέων εξέφρασε την ανησυχία της για το θέμα αυτό, προειδοποιώντας ότι το γεγονός αυτό θα έθετε σε κίνδυνο την ποιότητα της υπηρεσίας και τη βιωσιμότητα μιας παγκόσμιας υπηρεσίας που παρέχεται με ομοιόμορφη τιμολόγηση παντού σε εθνικό έδαφος. Η Επιτροπή δεν δύναται να αντικρούει ή να εκτρέπει τα θέματα που είναι υπό συζήτηση στο Ευρωπαϊκό Κοινοβούλιο.
<P>
Η ομάδα μου ζητά, όπως το είχε κάνει και το Ευρωπαϊκό Κοινοβούλιο κάποτε, να ματαιώσει η Επιτροπή την ανακοίνωσή της, η οποία θέτει σε κίνδυνο τις ταχυδρομικές υπηρεσίες και θίγει το Ευρωπαϊκό Κοινοβούλιο. Θα ήμουν ιδιαίτερα ευτυχής, κύριε Επίτροπε, αν αποσαφηνίζατε τις προθέσεις της Επιτροπής, σχετικά με την ανακοίνωση αυτή.

<SPEAKER ID=96 LANGUAGE="DE" NAME="Bangemann">
- (DE) Κύριε Πρόεδρε, πρώτα πρέπει να ευχαριστήσω για τις ερωτήσεις. Δίνουν την ευκαιρία σε μένα και στην Επιτροπή να αναπτύξουμε την θέση μας, κάτι που είναι αναγκαίο, για να αποφύγουμε παρεξηγήσεις. Χάρηκα ιδιαίτερα για την ερώτηση του κυρίου Ferber, την οποία θέλω να εξάρω, γιατί μου ευχήθηκε για τα γενέθλια μου. Οι άλλοι ομιλητές δεν το έκαναν.
<P>
(Παρέμβαση από την κυρία Moreau) Ναι, ίσως του χρόνου, αλλά παρόλα αυτά ευχαριστώ πολύ! Οι δυσκολίες τις οποίες έχουμε στα καταληκτικά τέλη είναι παντού, - ιδιαίτερα στον κύκλο εκείνων που συζητούν εδώ -, γνωστές. Τα τιμολόγια έχουν καθοριστεί σε διεθνές επίπεδο ενιαία και στις περισσότερες βιομηχανικές χώρες δεν καλύπτουν τα έξοδα διανομής. Αυτό είναι το πρόβλημα απλά διατυπωμένο. Από αυτό πηγάζουν πολλές διαφωνίες, επίσης ότι αφορά και την ποιότητα των υπηρεσιών, γιατί αυτές οι διεθνείς δεσμεύσεις δεν είναι συνδεδεμένες με την ποιότητα των υπηρεσιών. Ισχύουν εντελώς ανεξάρτητα από αυτό το πολύ σημαντικό κριτήριο.
<P>
Με τα τωρινά καταληκτικά τέλη, που βασίζονται στο από το 1989 ισχύον σύστημα CEPT, δεν καλύπτονται τα πραγματικά προκύπτοντα έξοδα και μάλιστα κατά πολύ. Το καταληκτικό τέλος για μία κανονική επιστολή της πρώτης βαθμίδας βάρους βρίσκεται κατά μέσο όρο στο 45 % του εσωτερικού τιμολογίου, ενώ μπορούμε να ξεκινήσουμε με δεδομένο ότι τα πραγματικά έξοδα διανομής, σε αυτή την κατηγορία βρίσκονται στο 80 % του εσωτερικού τιμολογίου. Είναι αδιαμφισβήτητο, και δεν αμφισβητείται ούτε από την Επιτροπή, ότι έχουμε μπροστά μας ένα δύσκολο πρόβλημα.
<P>
Το πρόβλημα συνίσταται νομικά - ήδη στην τελευταία συζήτηση επεδίωξα κατανόηση γι αυτό και αυτό οδήγησε στο ότι το Κοινοβούλιο δεν αποδέχθηκε μερικές τροπολογίες - στο ότι το τωρινό σύστημα των καταληκτικών τελών, το οποίο βασίζεται σε διεθνείς συμφωνίες, δεν βρίσκεται σε αρμονία με τούς κανόνες ανταγωνισμού της συμφωνίας, γιατί αυτά τα τιμολόγια καταληκτικών τελών δεν συσχετίζονται με τα έξοδα. Αυτό είναι τώρα ένας φαύλος κύκλος, γιατί εάν ήταν σε συσχετισμό με τα έξοδα, θα ήταν σε αρμονία και με τους κανόνες ανταγωνισμού. Αλλά εάν συσχετιστούν με τα έξοδα, τότε πρεπει να αλλάξουν οι διεθνείς κανόνες. Βρισκόμαστε λοιπόν σε μία διαφωνία και, επιτρέψτε μου να σας επισημάνω, αυτό είναι συνέπεια των αποφάσεων του Κοινοβουλίου για τις γενικές υπηρεσίες και για τις κρατημένες υπηρεσίες. Σύμφωνα με τις αποφάσεις του Κοινοβουλίου και του Συμβουλίου υπάρχει σε αυτούς τους τομείς μία σαφής αρμοδιότητα των χωρών μελών και όχι πρωτίστως της Επιτροπής. Οι χώρες μέλη και οι ανεξάρτητες ρυθμιστικές αρχές πρέπει να προσέξουν να ρυθμιστούν αυτά τα πράγματα.
<P>
Αλλά δεν μείναμε άπρακτοι. Ένα είναι σαφές: σε μία τέτοια κατάσταση δεν μπορεί κανείς να κάνει πίσω και να πει, ας το τακτοποιήσουν οι άλλοι. Γι' αυτό παρακαλέσαμε τις συμμετέχουσες ταχυδρομικές υπηρεσίες να μας παρουσιάσουν μία συμφωνία για καλύτερα καταληκτικά τέλη, φυσικά εντός της Ένωσης, και όχι στα πλαίσια των διεθνών κανονισμών. Αυτή η ονομαζόμενη συμφωνία REIMS, η οποία δεν έχει καμία σχέση με την τοποθεσία Reims, αλλά είναι μία από αυτές τις ωραίες συντομογραφίες για τις δραστηριότητες της Ένωσης, ήταν η πρώτη αυτών των συμφωνιών, και ήταν μη ικανοποιητική. Αυτή την στιγμή εξετάζουμε την δεύτερη, η οποία τροποποιήθηκε σύμφωνα με τις ιδέες που εκφράσαμε εκεί.
<P>
Ποιά θα είναι η έκβαση αυτής της εξέτασης, δεν μπορει κανείς να πει, αλλά είναι δυνατόν να βρεθεί μία σύμμετρη σχέση μεταξύ της ποιότητας παροχής υπηρεσιών και εξόδων από την μιά πλευρά καθώς και της τελικής αμοιβής. Γι' αυτό αγωνιζόμαστε αυτόν τον καιρό. Φυσικά θέλουμε να κατορθώσουμε τον έλεγχο των εξόδων και την μείωση των τωρινών πολύ υψηλών εξόδων μερικών ταχυδρομείων. Εάν δεν το καταφέρουμε, και το λέω άλλη μια φορά με όλη την έμφαση - η κυρία Moreau το επισήμανε, ότι σε αυτή την ερώτηση ήμουν πολύ σαφής, και πρέπει να είμαι πάντα, για να υπάρχει προειδοποίηση από λάθη -, εάν δεν κατεβάσουμε τα υψηλά έξοδα, αλλά απλώς τα προσθέσουμε στα καταληκτικά τέλη θα εκσφεντονιστούν οι ίδιες οι ταχυδρομικές υπηρεσίες έξω από τον ανταγωνισμό, γιατί αυτό δεν θα το πληρώνει κανείς πλέον. Με άλλα λόγια: αυτό το οποίο είναι αναγκαίο σημαίνει μαζί με μία τέτοια συμφωνία, η οποία βρίσκεται σε αρμονία με τους κανόνες ανταγωνισμού, μια βελτίωση των ταχυδρομικών υπηρεσιών, τόσο όσον αφορά τα έξοδα όσο και την ποιότητα.
<P>
Μερικά μέλη του Σώματος, τα οποία ενδιαφέρονται για τα ταχυδρομεία, είναι πολύ βαρήκοα. Ναι, τώρα πρέπει να το πω, ακόμη και αν ο φίλος μου Florus Wijsenbeek δεν είναι παρών, αυτός είναι πολύ οξύκοος, αλλά μερικοί είναι πολύ βαρήκοοι. Κυρία Moreau, εάν οι ταχυδρομικές υπηρεσίες δεν καταφέρουν να ασκήσουν μία λογική πολιτική, μέσω της οποίας θα περιορίσουν τα έξοδά τους και θα βελτιώσουν την ποιότητά τους, ιδιαίτερα οι αποκλειστικές υπηρεσίες, τότε δεν θα χρησιμεύσει σε τίποτα αυτή η αποκλειστικότητα! Είναι ένα άδειο περίβλημα, που δεν γεμίζει, γιατί δεν υπάρχει κανείς πελάτης. Αυτή ακριβώς είναι η ουσία.
<P>
Γι αυτό χαιρετίζω τις ερωτήσεις. Το προσπαθούμε τώρα με το REIMS II, εάν δεν κατορθωθεί πρέπει να βρούμε μία καινούργια προσέγγιση. Θέλουμε να συμβάλουμε στη λύση, εμείς, η Επιτροπή, είμαι σίγουρος και το Κοινοβούλιο, αλλά τότε πρέπει να θέσουμε από κοινού τις ταχυδρομικές διευθύνσεις κάτω από μία θεραπευτική πίεση. Δυστυχώς δεν καταφέραμε να τους θέσουμε κάτω από αυτή την θεραπευτική πίεση του ανταγωνισμού, σε κάθε περίπτωση όχι τόσο αρκετά όσο το είχα φανταστεί. Καλώς, τώρα όμως πρέπει να το δοκιμάσουμε με αυτόν τον τρόπο. Αυτά για τις ερωτήσεις.
<P>
Τώρα στην κυρία Moreau.
<P>
(Φωνές) Ναι, θα έρθω και σε σας. Αυτό δεν παίζει σήμερα κανένα ρόλο, γιατί οι ερωτήσεις αναφέρονται στην προβληματική των καταληκτικών τελών και όχι στην κοινή θέση. Η κοινή θέση θα γίνει πιθανώς αύριο αποδεκτή από την Επιτροπή. Το κείμενο συζητήθηκε τώρα μεταξύ των διάφορων υπηρεσιών, και μπορεί να υποθέσει κανείς ότι αύριο θα υπάρξει για αυτό μία πλειοψηφία. Πάνω σε αυτό θα ήθελα να πω κάτι ακόμα, όχι σχετικά με τις λεπτομέρειες, αλλά γενικά για τον ρόλο που θα παίξει αυτή η κοινή θέση.
<P>
Πρώτον: φυσικά θα ήταν εντελώς ανόητη, εάν θα περιείχε κάτι άλλο εκτός από την οδηγία, την οποία ψηφίσαμε. Αυτό δεν είναι το θέμα. Αυτή η κοινή θέση προσαρμόστηκε στο τελευταίο ψήφισμα του Κοινοβουλίου, ώστε να μην υπάρχει καμία αντίθεση μεταξύ της οδηγίας και της κοινής θέσης.
<P>
Δεύτερον: Αυτή η κοινή θέση είναι χρήσιμη για τους συμμετέχοντες, γιατί εκθέτει με ποιά αξιώματα η Επιτροπή θα εφαρμόσει τους κανόνες ανταγωνισμού, ιδιαίτερα στα ταχυδρομεία αποκλειστικών υπηρεσιών, γιατί πάνω σε αυτό δεν πρέπει να υπάρξει καμία παρεξήγηση. Εκτος αυτού πάνω σε αυτό υπάρχουν και δικαστικές αποφάσεις. Αυτονόητα ισχύουν οι κανόνες ανταγωνισμού και για τα ταχυδρομεία, και ιδιαίτερα εκεί, όπου εμφανίζεται είτε σαν μονοπώλιο, είτε σαν διεύθυνση σε αποκλειστική υπηρεσία. Αλλά για να ξέρει το ταχυδρομείο πως θα εφαρμόσει η Επιτροπή αυτούς τους κανόνες, διασαφηνίζουμε με μία κοινή θέση, με ποιούς κανόνες θέλουμε να το κάνουμε.
<P>
Τελικά, κάνουμε περισσότερα από όσα πρέπει. Θα μπορούσαμε να πάρουμε τις αποφάσεις μας για τους κανόνες ανταγωνισμού στα ξαφνικά. Αυτό φυσικά θα προκαλούσε κάθε φορά ξεφωνητά και θα έθετε την εύλογη ερώτηση: ποιές είναι τελικά οι γενικές σας εξουσίες; Πως θέλετε γενικά να το χειριστείτε; Ή παίρνετε τις αποφάσεις σας μία φορά έτσι και μία αλλοιώς;
<P>
. Για το λόγο αυτό, κυρία Moreau, θαυμάζω το ενδιαφέρον σας σχετικά με το θέμα αυτό, όπως και τη δύναμη της δέσμευσής σας. Ωστόσο καλό θα ήταν να σκεφτείτε πριν ασκήσετε κριτική, η οποία άλλωστε δεν απευθύνεται σ'εμένα αλλά στο συνάδελφό μου, κύριο Van Miert. Είμαι διαρκώς ο αποδιοπομπαίος τράγος. Παρ'όλα αυτά, συμφωνώ με τον κ. Van Miert. Το κείμενο του κ. Van Miert θα παρουσιαστεί με τη συγκατάθεσή μου. Προσφέρει την εγγύηση στις ταχυδρομικές υπηρεσίες ότι η Επιτροπή δεν κάνει κάτι το απαράδεκτο, κάτι το απρόσμενο. Για το λόγο αυτό το αίτημά σας δεν δικαιολογείται ως προς το περιεχόμενο. Όσο για τη μορφή, δεν μπορείτε να υποχρεώσετε την Επιτροπή να μην κάνει κάτι που είναι στη δικαιοδοσία της. Μπορείτε να υποχρεώσετε την Επιτροπή να κάνει κάτι που είναι αναγκαίο, δεν μπορείτε όμως να την υποχρεώσετε να μην το κάνει.
<SPEAKER ID=97 LANGUAGE="DE" NAME="Schmidbauer">
Κύριε Πρόεδρε, αγαπητοί κύριοι και κυρίες συνάδελφοι, ένα παλιό γερμανικό παιδικό τραγούδι λέει: Πάω, πάω, πάω με το ταχυδρομείο. Πάω με το σαλιγκαροταχυδρομείο, που δεν μου κοστίζει τίποτα στο ταμείο. Όσον αφορά την ταχύτητα, με την οποία σε ευρωπαϊκό επίπεδο έγινε η επεξεργασία της νομοθεσίας για τις ταχυδρομικές υπηρεσίες, αυτό μου θυμίζει πολύ τό σαλιγκαροταχυδρομείο. Η πρόοδος έγινε πράγματι σε ρυθμό σαλιγκαριού. Αυτά όλα θα ήταν αποδεκτά, εάν η επεξεργασία της οδηγίας είχε γίνει σύμφωνα με την φράση, "το καλό πράγμα αργεί να γίνει». Δεν έγινε όμως καλή και υπάρχουν ακόμα σημαντικά προβλήματα. Κατ΄ αρχάς, η απόφαση του Συμβουλίου ειναι τόσο ασαφώς διατυπωμένη, ούτως ώστε κάθε κράτος μέλος μπορεί να διαβάσει αυτό που θέλει. Εξάλλου αιωρείται στο Κοινοβούλιο απειλητικά η γνωστοποίηση της Επιτροπής. Από όσο γνωρίζω, η προκείμενη γνωστοποίηση κάνει τις αρχές της οδηγίας πεπαλαιωμένες, και ως εκ τούτου την θεωρώ αρκετά περιττή.
<P>
Το κεφάλαιο για τα καταληκτικά τέλη της διασυνοριακής αλληλογραφίας δεν λύθηκε με την οδηγία για τις ταχυδρομικές υπηρεσίες. Μέχρι τώρα υπήρχε ο ισχυρισμός, πως οι ταχυδρομικές αρχές θα διαπραγματεύονταν και πως θα μπορούσαν να λύσουν το πρόβλημα οι ίδιες χωρίς νομοθεσία. Εκεί μείναμε, δεν λύθηκε ακόμη τίποτα. Γι' αυτό, η ομάδα του Ευρωπαϊκού Σοσιαλιστικού Κόμματος απαιτεί από την Επιτροπή μία πρόταση οδηγίας. Δεν μπορεί να είναι στο νόημα του υγιούς ανταγωνισμού, όταν από μία χώρα, η οποία μέσω της ευνοϊκής υποδομής και θέσης της μπορεί να προσφέρει φθηνά ταχυδρομικά τέλη, αποστέλλονται επιστολές, και από την άλλη χώρα με την πολυέξοδη διανομή, λόγω προσωπικού, να αξιώνονται μεγαλύτερα έξοδα - και τώρα το είπατε ο ίδιος κύριε Bangemann, ότι τα έξοδα καλύπτονται μόνο κατά 80 % -, χωρίς να γίνεται μία ανάλογη επανόρθωση εξόδων.
<P>
Αυτό δελεάζει χρήστες ταχυδρομείων να μεταφέρουν μαζικά τις επιστολές τους σε χώρες με φθηνά ταχυδρομικά τέλη, ενώ η πραγματική χώρα αφετηρίας μένει απ΄έξω και επιβαρύνεται με τα έξοδα. Αυτό το Remailing είναι μία πάρα πολύ αθέμιτη πρακτική ανταγωνισμού και πρέπει να σταματήσει. Δεν φτάνει να ανατρέχουμε στην παγκόσμια ταχυδρομική συμφωνία. Μάλιστα στο άρθρο 13 της οδηγίας για τις ταχυδρομικές υπηρεσίες υπάρχει μία παράγραφος σε ό, τι αφορά το θέμα αυτό, αλλά εκεί στα κράτη μέλη, παραθέτω κατά λέξη: "συνιστάται να φροντίσουν, στις συμφωνίες τους σχετικά με τα καταληκτικά τέλη στις διασυνοριακές ενδοκοινοτικές ταχυδρομικές υπηρεσίες να προσεχθούν οι παρακάτω αρχές». Μετά περιγράφονται οι αρχές.
<P>
Με την προτροπή μίας πιθανής συμφωνίας μόνο δεν μπορεί να λειτουργήσει η εσωτερική αγορά. Επίσης, και όταν θα έλθει το REIMS II αυτό δεν αρκεί. Χρειαζόμαστε σαφήνεια και νομική ασφάλεια για όλους τους συμμετέχοντες και είναι καθήκον της Επιτροπής να φροντίσει για μία λειτουργική εσωτερική αγορά. Γι αυτό περιμένουμε μία πρόταση οδηγίας και δεν θέλουμε να περιμένουμε πολύ. Κατά την επεξεργασία της οδηγίας η Επιτροπή δεν θα πρέπει σε καμία περίπτωση να προσανατολιστεί προς το σαλιγκαροταχυδρομείο.

<SPEAKER ID=98 LANGUAGE="SV" NAME="Stenmarck">
Κύριε Πρόεδρε, ο προβληματισμός γύρω από τα καταληκτικά τέλη για την διεθνή ταχυδρομική υπηρεσία, και η απόφασή μας πρόσφατα για τις ταχυδρομικές υπηρεσίες των κρατών μελών της ΕΕ, καθώς και για την παγκόσμια ταχυδρομική ένωση ως θεσμού, βασίζεται σε μια άποψη για την ταχυδρομική διανομή ως ένα κρατικό μονοπωλιακό φαινόμενο, μιά άποψη που τείνει να είναι όλο και περισσότερο ξεπερασμένη. Ιδιώτες διανομείς, ηλεκτρονικό ταχυδρομείο και τηλεομοιότυπα αντικαθιστούν όλο και περισσότερο τα υπερφορτωμένα παραδοσιακά ταχυδρομεία.
<P>
Όπως και ο κ. Ferber έτσι και εγώ θέλω να χαροποιήσω τον Επίτροπο κ. Bangemann και να επαινέσω την οξυδέρκειά του στον προβληματισμό και να τονίσω την ανάγκη να συνεχιστεί ο αγώνας για μια περισσότερο απελευθερωμένη και ουδέτερη από πλευράς ανταγωνισμού αγορά των ταχυδρομικών υπηρεσιών. Ο συνάδελφος της Ομάδας μου κ. Ferber έθεσε μια ιδιαίτερα σημαντική και ενδιαφέρουσα ερώτηση για τα καταληκτικά τέλη, έτσι δεν θα επανέλθω σ' αυτήν ακριβώς την οπτική γωνία. Η συμπληρωματική ερώτηση που θα ήθελα να θέσω αφορά την κατάσταση των ιδιωτικών ταχυδρομικών εταιρειών σε σχέση με την προσεχή ευρωπαϊκή νομοθεσία, κάτι που νομίζω ότι εμείς στο Ευρωπαϊκό Κοινοβούλιο έχουμε συζητήσει υπερβολικά λίγο.
<P>
Επιτρέψτε μου, με βάση αυτό, να ρωτήσω τον Επίτροπο κ. Bangemann τα εξής: Θεωρείτε ότι το σημερινό σύστημα με τα καταληκτικά τέλη στρεβλώνει κατά κάποιον τρόπο τον ανταγωνισμό για τις ιδιωτικές εταιρείες που θέλουν να δραστηριοποιηθούν στον τομέα των διεθνών ταχυδρομικών υπηρεσιών; Ποιά θεωρείτε ότι είναι η κατάσταση και η δυνατότητα των ταχυδρομικών εταιρειών να λειτουργήσουν στην ευρωπαϊκή αγορά έπειτα από την δική μας, δηλαδή της ΕΕ, απόφαση προσφάτως;

<SPEAKER ID=99 LANGUAGE="DE" NAME="Wolf">
Κύριε Πρόεδρε, κύριε Επίτροπε, αγαπητοί κύριοι και κυρίες και συνάδελφοι, το Remailing ειναι μία πρακτική του ανταγωνισμού συμπίεσης τιμών. Είναι τελικά από παλιά γνωστό, ότι κατά κανόνα δεν μπορεί κανείς να εξαλείψει τον ανταγωνισμό συμπίεσης τιμών συγκεντρώνοντας τους συμμετέχοντες σε ένα τραπέζι και αφήνοντάς τους να κλείσουν μία συμφωνία κυρίων, γιατί αυτό μετά δεν λειτουργεί. Για να εξαλείψουμε τον ανταγωνισμό συμπίεσης τιμών χρειαζόμαστε μία ρύθμιση. Για να επιτύχουμε υγιή ανταγωνισμό χρειαζόμαστε δεσμευτικούς κανονισμούς και αυτοί οι κανονισμοί σε μία εσωτερική αγορά πρέπει να προχωρούν πέρα απ' ό, τι έχουμε, ας το πούμε έτσι, στον παλιό τύπο της διεθνούς ταχυδρομικής συμφωνίας. Ως εκ τούτου εδώ υπάρχει η αναγκαιότητα μίας οδηγίας. Υπάρχει η αναγκαιότητα της ρύθμισης. Κύριε Bangemann, και εγώ το βρίσκω καθησυχαστικό, όταν λέτε ότι η κοινή θέση σας οφείλει να κάνει την οδηγία χειροπιαστή και πραγματοποιήσιμη, αλλά γιατί τότε δεν λαμβάνεται η οδηγία σαν βάση για να αποσαφηνιστεί η ερμηνεία των κανόνων ανταγωνισμού για αυτόν τον τομέα; Αυτό δεν είναι για μένα σαφές στην απάντησή σας.

<SPEAKER ID=100 LANGUAGE="NL" NAME="Van Dam">
Κύριε Πρόεδρε, πρόσφατα το Συμβούλιο και το Κοινοβούλιο έλαβαν την άφρονα απόφαση να αναβάλουν μέχρι το έτος 2003 την ελευθέρωση των διασυνοριακών ταχυδρομικών αποστολών. Τώρα που οι ταχυδρομικές υπηρεσίες παραμένουν απαλλαγμένες από την υποχρέωση να λειτουργούν ανταγωνιστικά και αποτελεσματικά, η νομοθεσία πρέπει να προσανατολισθεί προς την προστασία των καταναλωτών από κατάχρηση εξουσίας εκ μέρους των ταχυδρομικών υπηρεσιών. Προφανώς, οι περισσότερες ταχυδρομικές υπηρεσίες έχουν διαφορετική αντίληψη. Υπό την πίεση ιδίως των γερμανικών και γαλλικών ταχυδρομικών υπηρεσιών, αθέτησαν την αρχική ρύθμιση για τις διασυνοριακές ταχυδρομικές αποστολές, την λεγόμενη συμφωνία Reims I, και διαπραγματεύθηκαν μια νέα συμφωνία, τη Reims II. Σε αντίθεση με την πρώτη συμφωνία Reims, θα αυξηθούν οι τιμές για τις διασυνοριακές ταχυδρομικές αποστολές χωρίς να αντισταθμίζεται αυτό από μια βελτίωση των παρεχομένων υπηρεσιών. Επιπλέον, οι τιμές που θα επιβληθούν βασίζονται στις εσωτερικές τιμές, οπότε η συμφωνία Reims II ωφελεί την ταχυδρομική υπηρεσία με την ανώτερη εσωτερική τιμή. Η συμφωνία Reims II αφαιρεί από τις ταχυδρομικές υπηρεσίες κάθε κίνητρο να εργάζονται σύμφωνα με τους κανόνες της αγοράς. Αυτό καθιστά τη συμφωνία για μένα απαράδεκτη. Η συμπάθειά μου στρέφεται προς τις πέντε ταχυδρομικές υπηρεσίες που δεν θέλουν να υπογράψουν τη συμφωνία Reims II.
<P>
Εν τούτοις, το Κοινοβούλιο δείχνει περισσότερη κατανόηση για τη θέση των μονοπωλιακών ταχυδρομικών υπηρεσιών, παρά για τους καταναλωτές. Στο σχέδιο ψηφίσματος των ομάδων του ΕΛΚ, του ΕΣΚ, των Φιλελευθέρων και των Πρασίνων προτείνεται, τώρα που η συμφωνία Reims II δεν υπογράφηκε από όλους τους ενδιαφερομένους, να μπορούν οι ταχυδρομικές υπηρεσίες να καθορίζουν τις τιμές τους σύμφωνα με το κόστος τους. Στο κείμενο δεν βρίσκω καμία αναφορά για κάποιες ελάχιστες προδιαγραφές για τις παρεχόμενες υπηρεσίες. Επίσης, αγνοούν ότι μερικές ταχυδρομικές υπηρεσίες δεν γνωρίζουν καν το κόστος τους, οπότε δεν μπορούν να καθορίσουν σωστές τιμές.
<P>
Ζητώ από την Επιτροπή να μην δεχθεί τη συμφωνία Reims II. Μέχρι να απελευθερωθούν οι διασυνοριακές ταχυδρομικές αποστολές, οι τιμές πρέπει να καθορίζονται βάσει της πρώτης συμφωνίας Reims, διότι κατ' αυτήν, η αύξηση τιμών συνδυάζεται με τη βελτίωση των παρεχομένων υπηρεσιών. Επιπλέον, οι επιχειρήσεις σε άλλο κράτος μέλος, συμπεριλαμβανομένων των ταχυδρομικών υπηρεσιών, πρέπει να τυγχάνουν της ίδιας μεταχείρισης με τις εντός του κράτους μέλους επιχειρήσεις που προσφέρουν μεγάλες ποσότητες ταχυδρομικών αποστολών. Ευχαρίστως να ακούσω τις απόψεις του Επιτρόπου και τον διαβεβαιώνω ότι δεν έχουν όλοι εδώ κακήν ακοή.

<SPEAKER ID=101 LANGUAGE="FR" NAME="Moreau">
Ζητώ συγγνώμη, κύριε Επίτροπε που δεν σας απευθύνομαι στη γλώσσα σας. Δεν είμαι σε θέση να το κάνω.
<P>
Δεν θα σας δημιουργήσει έκπληξη το γεγονός ότι δεν συμμερίζομαι τη στρατευμένη σας άποψη όσον αφορά τη συνεχή μείωση του κόστους, η οποία, κατά τη γνώμη μου, έχει δραματικές επιπτώσεις για την απασχόληση και τις συνθήκες διαβίωσης και δεν αποφέρει πραγματικό όφελος στους καταναλωτές.
<P>
Θα ήθελα απλά να σας ζητήσω, κύριε Επίτροπε να το σκεφτείτε, ακόμα κι όταν κάποιος διαφωνεί μαζί σας, αυτό δεν σημαίνει ότι δεν σκέφτεται!

<SPEAKER ID=102 LANGUAGE="DE" NAME="Bangemann">
Κυρία Moreau, είναι ακριβώς αυτό που έλεγα: πρώτα θα πρέπει να σκεφτείτε, ύστερα αν δεν συμφωνείτε, το δέχομαι...
<P>
Είμαι εναντίον του μονοπωλίου, σε γενικές γραμμές. Δεν έχω το μονοπώλιο της αλήθειας για τις απόψεις μου: είναι φανερό, είμαι εναντίον του μονοπωλίου, εντελώς εναντίον, ακόμα κι εναντίον μου.
<P>
- Κύριε Πρόεδρε, μπορώ να πώ στον κύριο Van Dam ότι συμφωνώ απόλυτα με όσα είπε. Ακριβώς εκεί γκειται το πρόβλημα στο ότι εμείς, η Επιτροπή, δεν πετύχαμε, μπορώ να πώ από την άλλη την κυρία Schmidbauer να το καταστήσουμε αυτό σαφές. Δεν υποστηρίζω ότι έχουμε πάντοτε δίκιο, αλλά στην περίπτωση αυτή προσπαθήσαμε πραγματικά, τόσο στο Κοινοβούλιο όσο και στο Συμβούλιο, να αγωνιστούμε με αυτοθυσία για να μπορέσει να βρεθεί ένα χρονοδιάγραμμα φιλελευθεροποίησης, το οποίο κατόπιν, όπως είναι φυσικό θα είχε συμβάλει μέσω του ανταγωνισμού πολύ περισσότερο και με πολύ καλύτερο τρόπο σε αυτό που επιδιώκουμε, δηλαδή ένα ταχυδρομείο ικανό να λειτουργήσει ανταγωνιστικά. Αυτό όμς δεν πραγματοποιήθηκε - δεν χρειάζεται να επαναλάβω τώρα - γιατί αυτό για το οποίο διαμαρτηρηθήκατε, το απορρίψατε ο ίδιος ο κύριος Ferbe το είχε ζητήσει. Ναί, κυρία Schmidbauer κάτι τέτοιο δεν το ξεχνάω! Ανήκω στους ανθρώπους που σκέφτονται πολύ καλά ποιό πράγμα υποστηρίζουν, και όταν το υποστηρίξουν, τότε αναλαμβάνουν ύστερα και την ευθύνη γι' αυτό. Εσείς τότε δεν υποστηρίξατε τις τροπολογίες αυτές. Τώρα λέτε ότι τις χρειαζόμαστε. Λοιπόν, αυτό κάπου δεν είναι σωστό, και δεν έχει και μεγάλη σχέση με το ταχυδρομείο της χελώνας - που είναι μια συμπαθητική εικόνα. Ακριβώς αυτό είναι το πρόβλημα, ότι σήμερα σε πολλές περιπτώσεις έχουμε να κάνουμε με ταχυδρομείο χελώνας. Και λέγοντας αυτά φθάνω στην ενιαία αγορά. Κύριε Wolf, σας χαιρετώ στο στρατόοπεδο των αποφασισμένων υπερασπιστών της ενιαίας αγοράς. Δεν δίνετε συχνά το παρών εκεί. Ναί, δεν έχει εμφανιστεί πολλές φορές εκεί, αλλά είναι καλό να έρχεται. Πάντα ο πανηγυρισμός είναι μεγαλύτερος για έναν αμαρτωλό που μετανιώνει παρά για έναν αφοσιωμένο πιστό. Μόνο που αυτό ακριβώς είναι το πρόβλημα, ότι αν είχαμε την ενιαία αγορά, θα την χρησιμοποιούσαμε ακόμη περισσότερο ως όργανο ενάντια στις κοιμισμένες διοικήσεις των ταχυδρομείων. Γιατί είναι απόλυτα σαφές ότι το ταχυδρομείο των Κάτω Χωρών, για παράδειγμα, αποχώρησε από τη ν REIMS II. Γιατί; Πολύ απλά, γιατί είναι ανταγωνιστικό. Αλλωστε το remailing κατά κύριο λόγο γίνεται μέσω της Ολλανδίας. Ας μην κοροϊδευόμαστε σχετικά μ' αυτό. Αλλωστε δεν μπορεί ν' απαγορευτεί σύμφωνα με τις ρυθμίσεις της ενιαίας αγοράς. Αυτό θέλω να το πώ κι εδώ. Γιατί σύμφωνα με τους κανόνες της ενιαίας αγοράς, δεν μπορώ να υπαγορεύσω σε καμία επιχείρηση που πρέπει να εγκαταστήσει την έδρα της και ποιές δραστηριότητες μπορεί να αναλάβει μέσα ή έξω απότ ην χώρα της. Αυτό δεν γίνεται! Αν θέλουμε να εφαρμόσουμε κανόνες ενιαίας αγοράς et nature τότε θα φθάσουμε σε μία, αν το θέλετε, εκ των υστέρων ομολογία ανταγωνισμού, πράγμα όμως το οποίο δεν θα μας ωφελήσει σε τίποτα, επειδή χάρη στην απόφαση σας, κυρία Schmidbauer βρισκόμαστε σε μία κατάσταση, στην οποία τώρα ακόμη οι υπηρεσίες που έχουν διατηρηθεί εξακολουθούν να είναι υπεύθυνες για περισσότερο καιρόν από ότι θα έπρεπε για το ότι πολλοί άνθρωποι δεν μπορούν να αντιμετωπίσουν τον ανταγωνισμό.
<P>
Τώρα, η Επιτροπή κάνει απεγνωσμένες προσπάθειες να σώσει αυτήν την κατάσταση. Γι' αυτό είπαμε στον κόσμο να μας προτείνει κάτι, και αυτό είναι, τώρα το REIMS II. Αυτό τώρα το εξετάζουμε. Αν δεν πετύχει, πρέπει να αφήσουμε τη λύση στις χώρες μέλη. Γιατί και στο σημείο αυτό, η Επιτροπή έχει εξαντλήσει πια τις δυνατότητες της. Οι διατηρούμενες υπηρεσίες δεν μας επιτρέπουν πλέον να επέμβουμε στον τομέα αυτόν ειμή μόνο με το πνεύμα του ελέγχου του ανταγωνισμού. και αυτό μερικές φορές μπορεί να είναι πολύ οδυνηρό. Λοιπόν, όπως είπαμε: η Επιτροπή με κανένα τρόπο δεν θέλει τώρα να αντιστρέψει τα πράγματα και να πεί. Γιατί πήρατε τέτοια απόφαση; Τώρα πρέπει να υποστίτε τις συνέπειες! Αφού προσπαθούμε να απαλύνουμε τις συνέπειες!
<P>
Όμως, ένα πράγμα δεν μπορώ φυσικά, να το αφήσω να λέγεται έτσι, ότι δηλαδή εμείς ήμασταν, τάχα, που δεν προωθήσαμε αρκετά γρήγορα το θέμα. Εμείς κάναμε το κατά δύναμιν. Αρχικά, είχαμε την πλειοψηφία στο Συμβούλιο. Μετά την χάσαμε ξαφνικά, επειδή ένα κράτος μέλος θεώρησε το Ταχυδρομείο τόσο σημαντικό, ώστε κίνησε γη και ουρανό για να μεταβάλει τις πλειοψηφίες. Σ' αυτό το κράτος μέλος, μπορεί μεν να περικοπούν οι δαπάνες για τις Ένοπλες Δυνάμεις, όχι όμως εκείνες για τις ταχυδρομικές υπηρεσίες. Απ' αυτό μπορεί κανίς να δει πόσο δραματική είναι η κατάσταση.

<SPEAKER ID=103 NAME="Πρόεδρος">
Επί του θέματος αυτού έχω λάβει τρεις προτάσεις ψηφίσματος, σύμφωνα με το άρθρο 40, παράγραφος 5 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 12 το μεσημέρι.

<CHAPTER ID=9>
Αγορές στους τομείς του ύδατος, της ενέργειας, των μεταφορών και των τηλεπικοινωνιών
<SPEAKER ID=104 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Langen (A4-0398/97), εξ ονόματος της Αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, επί του κοινού σχεδίου που ενέκρινε η επιτροπή συνδιαλλαγής για την Οδηγία 97/ /CE του Ευρωπαϊκού Κοινοβουλόυ και του Συμβουλίου που τροποποιεί την Οδηγία 93/38/ΕΟΚ περί συντονισμού των διαδικασιών σύναψης συμβάσεων στους τομείς του ύδατος, της ενέργειας, των μεταφορών και των τηλεπικοινωνιών (C4-0619/97-95/0080(COD)).

<SPEAKER ID=105 NAME="Langen">
Κύριε Πρόεδρε, κύριε Επίτροπε, αξιότιμοι κυρίες και κύριοι λιγοστοί συνάδελφοι που είστε ακόμα εδώ, το καλό πράγμα αργεί να γίνει. Συζητήσαμε δυόμισυ χρόνια σχετικά με την προσαρμογή της ευρωπαϊκής οδηγίας των δημόσιων συμβάσεων στην τελευταία συμφωνία του ΠΟΕ, και τώρα στο τέλος της διαδικασίας συνδιαλλαγής καταλήξαμε σε μία συναινετική ρύθμιση. Θα ήθελα να ευχαριστήσω όλους όσοι συνέβαλαν σε αυτό, ιδιαίτερα τον συνάδελφο Tappin, ο οποίος ακολούθησε αυτή τη διαδικασία πολύ εποικοδομητικά και συναποφάσισε. Γι' αυτό θα ήθελα σήμερα το βράδυ να αναφέρω μόνο τα κυριότερα στοιχεία. Θα μπορούσαμε να τα έχουμε όλα αυτά πολύ γρηγορότερα, κύριε Επίτροπε, εάν η Επιτροπή ή ένα μέρος της Επιτροπής ήταν περισσότερο ευέλικτη, γιατί το Κοινοβούλιο ήταν εξ αρχής της γνώμης ότι η προσαρμογή των οδηγιών στη συμφωνία του παγκόσμιου εμπορίου πρέπει να προχωρήσει μόνο τόσο, όσο είναι υποχρεωτικά αναγκαίο.
<P>
Εμείς θέλουμε μία αναθεώρηση σε σημαντικά σημεία, γιατί το πρώτο σχέδιο - κάτι που είναι μοναδικό στην ιστορία του Κοινοβουλίου - απορρίφθηκε εντελώς μόνο με μία αντίθετη ψήφο, επειδή η Επιτροπή ήθελε να ρυθμίσει πράγματα, τα οποία δεν συμπεριλαμβάνονται στη συμφωνία για το διεθνές εμπόριο. Αυτή ήταν η αιτία για την καθυστέρηση, για τον μακρύ χρόνο διαβουλεύσεων και τελικά η Επιτροπή κατέθεσε μία καινούργια πρόταση. Δεν ήταν εντελώς καινούργια, αλλά τα σπουδαιότερα στοιχεία ήταν επεξεργασμένα, έτσι όπως τα πρότεινε το Κοινοβούλιο.
<P>
Σήμερα μπορούμε συνολικά να σημειώσουμε μία επιτυχία. Συμφωνήσαμε σε μία γραμμή, και τα σημαντικότερα πράγματα, που μέχρι το τέλος ήταν διαφιλονικούμενα, ρυθμίστηκαν ως επι το πλείστον συναινετικά. Εδώ αναφέρομαι ιδιαίτερα στις ρυθμίσεις για τον τεχνικό διάλογο, ένα θέμα που μας απασχόλησε από την αρχή μέχρι το τέλος. Η Επιτροπή παραδέχτηκε στο τέλος - επίσης και το Συμβούλιο κατά τη διαδικασία συνδιαλλαγής - σε ό, τι αφορά τον τεχνικό διάλογο, να συμφωνήσουμε σε μία λογική ρύθμιση, όπου ο τεχνικός διάλογος, δηλαδή η σύσκεψη πριν από την ανάθεση των έργων θα παραμένει πάντα δυνατός, μόνον εάν δεν αποκλείεται ρητώς ο ανταγωνισμός.
<P>
Αυτή η λύση καθιστά δυνατές τις συνολικές προσφορές οι οποίες είναι τεχνολογικά αξιόλογες και σημαντικές για το μέλλον, τις οποίες πιθανόν να μπορούν να προσφέρουν μόνο μεμονωμένες εταιρείες, όπως στον τομέα των συγκοινωνιών ή της ενέργειας και για αυτό μπορούμε να είμαστε γενικά ευχαριστημένοι. Η Επιτροπή τελικά έλαβε υπόψη της αυτή την απαίτηση. Στο τέλος, είχαμε μόνο μία φιλονικία μεταξύ του Κοινοβουλίου, της Επιτροπής και του Συμβουλίου, και αυτό ήταν το θέμα του κατά πόσο οι απαιτήσεις της ονομαζόμενης οδηγίας τομέων ισχύει ισοδύναμα για ιδιωτικές και για δημόσιες αγορές.
<P>
Το θέμα έγινε αντικείμενο μακρών φιλονικιών σε όλα τα επίπεδα της ευρωπαϊκής λήψης αποφάσεων και σε τελική ανάλυση το Κοινοβούλιο συναίνεσε, έτσι ώστε να μπορούμε να συμφωνήσουμε κατά την διαδικασία συνδιαλλαγής με δύο συμπληρωματικές εξηγήσεις, τις οποίες σίγουρα θα σχολιάσει παρακάτω ο κύριος Bangemann.
<P>
Απο τις πέντε συστάσεις του Κοινοβουλίου έγιναν αποδεκτές οι δύο, πρώτον η τροποποίηση σε ό, τι αφορά τις μικρές και μεσαίες επιχειρήσεις, μία επιθυμία του συναδέλφου Tappin, που αφορά το υλικό εκπαίδευσης και πληροφόρησης, και η άλλη τροποποίηση που οποία επιτρέπει τον τεχνολογικό διάλογο, εφ΄ όσον δεν αποκλείεται ο ανταγωνισμός. Οι τροποποιήσεις 3, 4, και 5 για την διάκριση μεταξύ δημοσίων και ιδιωτικών αγορών, είναι η βάση ενός συμβιβαστικού κειμένου, για το άρθρο 1 της κατατεθειμένης πρότασης οδηγίας, και δύο εξηγήσεων, οι οποίες δημοσιεύονται στην Επίσημη Εφημερίδα. Αυτές αναφέρουν, ότι η υποχρέωση για την γνωστοποίηση των πλεονεκτημάτων της επιτυχούς προσφοράς και του ονόματος αυτού που έκανε την επιτυχή προσφορά δεν πρεπει να θίγει τα επιχειρηματικά συμφέροντα των επιχειρήσεων. Πρέπει λοιπόν να διαφυλάσσεται η εμπιστευτικότητα των τεχνικών πληροφοριών.
<P>
Το δεύτερο σημείο είναι το θέμα του κατά πόσο μπορούν να μειωθούν στο ελάχιστο οι απαιτήσεις στατιστικής. Επίσης και αυτό το παραδέχτηκε η Επιτροπή.
<P>
Θα ήθελα στο τέλος να ευχαριστήσω όλους εκείνους που συνόδευσαν εποικοδομητικά και κριτικά αυτή τη διαδικασία διαβουλεύσεων και σήμερα μπορούμε να πούμε - υποθέτω πως αυτό θα το υποστηρίξει και ο συνάδελφος Tappin -, ότι με την πρόταση βρέθηκε τελικά ένας λογικός συμβιβασμός στην επιτροπή συνδιαλλαγής - έστω και μετά από πολύ χρόνο -, τον οποίο υποστήριξαν και οι δύο πλευρές. Εμείς μπορούμε να ζήσουμε με αυτό, και αυτός ο συμβιβασμός εκληρώνει τις υποχρεώσεις μας πρός την συμφωνία του ΠΟΕ, όσον αφορά τις κρατικές προμήθειες, παντελώς. Ετσι μπορεί μία νέα αγορά όγκου 350 δισ. ECU να είναι ωφέλιμη για μας και για άλλους.

<SPEAKER ID=106 LANGUAGE="EN" NAME="Tappin">
Κύριε Πρόεδρε, θα ήθελα να συγχαρώ τον συνάδελφο Δρ. Langen γιατί οδήγησε την ομάδα συνδιαλλαγής σε τόσο επιτυχή κατάληξη. Πάντα πίστευα ότι οι δημόσιες συμβάσεις είναι ενδιαφέρουσες και αν κρίνω από τη συμμετοχή υπάρχουν και άλλοι που πιστεύουν το ίδιο.
<P>
Η συνολική συζήτηση για τις δημόσιες συμβάσεις έχει αλλάξει ουσιαστικά λόγω της προόδου που σημειώθηκε από την στιγμή που η Επιτροπή έθεσε τις προτάσεις της στο Κοινοβούλιο. Τότε, το χάσμα ανάμεσα στις θέσεις του Κοινοβουλίου και του Συμβουλίου ήταν ουσιαστικό. Είμαι περήφανος που οι συμφωνίες της Επιτροπής Συνδιαλλαγής αντανακλούν τις αρχές που έθεσε το Κοινοβούλιο στην πρώτη ανάγνωση και καλωσορίζω την προθυμία της Επιτροπής να συνεργαστεί.
<P>
Επιθυμία μας ήταν αρχικά να υπάρξει σωστή πολιτική για της δημόσιες συμβάσεις προς όφελος των ανθρώπων που εκπροσωπούμε. Καθώς είναι προϊόν συμβιβασμού, το τελικό προϊόν μπορεί να μην είναι ακριβώς αυτό που επιθυμούμε ως άτομα, ή ως επιτροπή, πρέπει όμως να πούμε ότι κανείς δεν λυπάται για το αποτέλεσμα.
<P>
Στην έκθεση αυτή ασχοληθήκαμε με ζητήματα τα οποία βρίσκονται στην καρδιά των δημόσιων προμηθειών: πρώτον, την διάκριση δημόσιου και ιδιωτικού τομέα. Δεύτερον, τις ερωτήσεις του τεχνικού διαλόγου στις οποίες αναφέρθηκε ο κ. Langen. Τρίτον, την παροχή πληροφοριών και τελικά το ζήτημα της εμπιστευτικότητας.
<P>
Τα ζητήματα αυτά θα παρουσιασθούν και πάλι μπροστά μας στο άμεσο μέλλον. Πρώτον, όταν η οδηγία οργανισμών κοινής ωφέλειας 93/98 έλθει για αναθεώρηση τον επόμενο χρόνο, αλλά και όταν λάβουμε την απάντηση της Επιτροπής για την Πράσινη Βίβλο, όταν έλθει ενώπιον του Κοινοβουλίου το 1998.
<P>
Ελπίζω ότι εμείς στο Κοινοβούλιο θα συνεχίσουμε να εργαζόμαστε μαζί τόσο αποτελεσματικά όπως στην έκθεση Langen και ότι θα καταλήξουμε σε καλό συμπέρασμα. Ελπίζω επίσης ό τι η Επιτροπή και το Συμβούλιο θα συνεχίσουν να λαμβάνουν πολύ σοβαρά υπόψη τους τις απόψεις του Κοινοβουλίου για τις δημόσιες συμβάσεις, ειδικά όταν δεν επιχειρηματολογούμε εμείς. Στην περίπτωση αυτή αναφέρομαι στις διαπραγματεύσεις σε επίπεδο ΣΔΣ και ΠΟΕ.
<P>
Ένα από τα κυρίαρχα θέματα της έκθεσης αυτής είναι το ζήτημα της αμοιβαιότητας, το να βρίσκεται κανείς και να παίζει μέσα στο γήπεδο. Παρόλο που η έκθεση Langen ασχολήθηκε με τις δημόσιες συμβάσεις στο εσωτερικό της Ευρωπαϊκής Ένωσης, ήταν σαφές, ακόμη και σε όσους είχαν μικρότερη τάση να ακούσουν, ότι το παγκόσμιο περιβάλλον είναι τόσο σημαντικό για τις επιχειρήσεις στην ΕΕ όπως είναι και ο εσωτερικός κα νονισμός. Δεν μπορούν να διαχωρισθούν οι συνέπιες του ενός στην ανταγωνιστικότητα του άλλου.
<P>
Δεν είναι η κατάλληλη στυγμή να συνεχίσουμε την συζήτηση αυτή αλλά είμαι βέβαιος ότι μιλώ εξ ονόματος πολλών συναδέλφων λέγοντας ότι αναμένουμε με ανυπομονησία μια νέα σειρά συζητήσεων, κυρίως για την καθιέρωση της διαφάνειας και τον δημοκρατικό έλεγχο - δύο λέξεις κλειδιά του Κοινοβουλίου σχετικά με το ζήτημα των συμβάσεων. Αν μπορούμε να το πραγματοποιήσουμε αυτό, θα έχουμε προχωρήσει πολύ για τη δημιουργία ενός συστήματος κανονισμών το οποίο συμβαδίζει με τις ευχές που εκφράσθηκαν σε κάθε στάδιο της έκθεσης αυτής και θα επιτρέψουν στο χρήστη να ασκήσει τις δραστηριότητες της επιχείρησης χωρίς να παρεμποδίζεται από την γραφειοκρατία και την περιοριστική νομοθεσία. Αυτός ήταν ο στόχος μας. Αν τα επιτύχουμε όλα αυτά θα είμαστε ακόμη πιό περήφανοι.
<P>
Εν τω μεταξύ, ευχαριστώ και συγχαίρω, ιδιαίτερα τον κ. Langen και τους άλλους συναδέλφους οι οποίοι δραστηριοποιήθηκαν τόσο πολύ στην έκθεση αυτή.

<SPEAKER ID=107 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, τον Ιούνιο του 1996, η Συνέλευσή μας απέρριψε με μεγάλη πλειοψηφία το σχέδιο οδηγίας, ελευθερώνοντας τον κώδικα των προμηθειών του δημοσίου που πρότεινε η Επιτροπή για τους τομείς του ύδατος, της ενέργειας, των μεταφορών και των τηλεπικοινωνιών, γιατί το θεωρούσε υπερβολικά φιλελεύθερο και θεωρούσε επίσης ότι άνοιγε χωρίς ανταπόδοση τις πόρτες της Ευρώπης στις αμερικάνικες βιομηχανίες. Είναι προφανές ότι αυτό το κείμενο ευνοούσε ιδιαίτερα τις υπερατλαντικές επιχειρήσεις και αν είχε εγκριθεί ως έχει, υπενθυμίζω ότι θα είχε υλοποιηθεί άμεσα, χωρίς κοινοβουλευτικό έλεγχο στα περισσότερα κράτη μας, διότι έχει να κάνει με νομοθετικό θέμα.
<P>
Την εποχή εκείνη, το κείμενο αυτό ήταν υπερβολικό, συγκεκριμένα όσον αφορά την εξέλιψη των ισχυουσών αδειών του δημοσίου, σε πολλούς οργανισμούς τοπικής αυτοδιοίκησης, στις χώρες της Ένωσης. Επίσης, ας υπενθυμίσουμε ότι το σχέδιο οδηγίας προέβλεπε ότι μια ομάδα - ή ένα τμήμα της - που θα καλείτο να μελετήσει την υλοποίηση μιας προμήθειας, δεν θα είχε κατόπιν τη δυνατότητα να προβεί σε διαγωνισμό εκτίμησης των προσφορών για την υλοποίησή τους.
<P>
Την κατάλληλη στιγμή, ο κύριος Langen, και θέλουμε να τον συγχαρούμε γι αυτό, απέρριψε σημείο προς σημείο αυτό το σχέδιο οδηγίας που παρέδιδε χωρίς αμοιβαιότητα την ευρωπαϊκή αγορά στις ξένες επιχειρήσεις. Από τότε πολλά έχουν συμβεί και θα πρέπει τώρα να αποφανθούμε πάνω στην έκθεση της αντιπροσωπείας στην επιτροπή συνδιαλλαγής.
<P>
(Ο Πρόεδρος καλεί τον ομιλητή να ολοκληρώσει) Ένα λεπτό ακόμα, κύριε Πρόεδρε, γιατί νόμιζα ότι είχα δύο λεπτά στη διάθεσή μου. ·Οχι, λοιπόν, ολοκληρώνω.
<P>
Η ανάγνωση των τροπολογιών και των δύο αυτών δηλώσεων που θα εκδοθούν στην Επίσημη Εφημερίδα μας καθησυχάζει, κύριε Πρόεδρε, και η ομάδα μας θα υποστηρίξει πλήρως την εξαιρετική έκθεση του κυρίου Langen.
<P>
Λυπάμαι ιδιαίτερα που δεν μου παραχωρήσατε ένα λεπτό παραπάνω, γιατί εφόσον είχαμε κερδίσει δύο λεπτά από την παρέμβαση του κ. Porto, που θα απουσιάζει αύριο, πιστεύω ότι θα μπορούσατε να δείξετε περισσότερη κατανόηση.

<SPEAKER ID=108 NAME="Bangemann">
Κύριε Πρόεδρε, πιστεύω πως μπορώ να είμαι σύντομος. Ακούσατε όλοι σας, ότι δίκαια επαινέθηκε ο κύριος Langen. Μερικές φορές όμως επαινέθηκε άδικα, αλλά αυτή την φορά είναι πρράγματι αλήθεια, ότι συνέβαλε σε έναν πολύ λογικό συμβιβασμό. Εάν η Επιτροπή έκανε το ίδιο και αυτή στο τέλος, αυτό δείχνει σίγουρα ότι είμαστε έτοιμοι σε μία τέτοια διαδικασία να πετύχουμε ένα αποτέλεσμα. Εάν αυτό στην αρχή μερικές φορές φαίνεται ίσως διαφορετικό, τότε αυτό οφείλεται στο ότι πολλές διαφορετικές υπηρεσίες της Επιτροπής, για διαφόρους λόγους, προσπαθούν κατ΄αρχήν να δημιουργήσουν μία ιδανική θέση για την Επιτροπή. Το ότι αυτό μερικές φορές δεν είναι εφικτό, το ξέρουμε επίσης.
<P>
Μου επιτρέπετε να σας ευχαριστήσω ακόμη μία φορά, κύριε Langen, και εύχομαι στο Κοινοβούλιο την ίδια επιτυχία και στο μέλλον σε τέτοιες διαδικασίες συνδιαλλαγής όπως και σε αυτήν εδώ!

<SPEAKER ID=109 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
(Η συνεδρίαση λήγει στις 20.15)

