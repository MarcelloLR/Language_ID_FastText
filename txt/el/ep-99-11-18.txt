<CHAPTER ID=0>

<SPEAKER ID=1 NAME="Doyle">
Κυρία Πρόεδρε, θα ήθελα να σας ζητήσω να διαμαρτυρηθείτε έντονα εκ μέρους όλων μας, για τη βάναυση και κτηνώδη δημόσια εκτέλεση την Τρίτη, μίας μητέρας επτά παιδιών από το καθεστώς των Τaliban στην Kabul. Δεν θα πω τίποτα περισσότερο, ωστόσο αισθάνομαι απoτροπιασμό - όλοι θα πρέπει να αισθανόμαστε αποτροπιασμό - γι' αυτή τη βαναυσότητα.
<P>
Σας παρακαλώ να διαμαρτυρηθείτε εκ μέρους όλων μας.
<P>
(Ζωηρά χειροκροτήματα)

<SPEAKER ID=2 NAME="Πρόεδρος">
Αγαπητή συνάδελφε, και εγώ διάβασα αυτήν την πληροφορία και πρέπει να σας πω ότι ένιωσα βαθιά αγανάκτηση και αναστάτωση. Νομίζω πως τα χειροκροτήματά σας δείχνουν καθαρά ότι όλοι είναι σύμφωνοι να μεταφέρω την αγανάκτηση του θεσμικού μας οργάνου στο Αφγανιστάν.

<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=3 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=4 NAME="Kauppi">
Αξιότιμη κυρία Πρόεδρε, προσωπικά έχω πρόβλημα με τα χθεσινά συνοπτικά πρακτικά καθώς αναγράφομαι ως κύριος. Προέβην σε αιτιολόγηση ψήφου επί της έκθεσης της κυρίας Aviles Perea αναφορικά με το πρόγραμμα Δάφνη και στα συνοπτικά πρακτικά με έχουν σημειώσει ως "κύριο" Kauppi. Θα προτιμούσα λοιπόν εκεί το "κυρία" .

<SPEAKER ID=5 NAME="Πρόεδρος">
Ακούστε, με έχουν καταθορυβήσει αρκετά όλα αυτά τα λάθη, που προφανώς είναι λάθη τύπου αλλά δεν είναι καθόλου φυσιολογικά, και θα φροντίσουμε να τα διορθώσουμε όλα.

<SPEAKER ID=6 LANGUAGE="FR" NAME="Dell' Alba">
Κυρία Πρόεδρε, στη σελίδα 20 των συνοπτικών πρακτικών, αναφέρεται ότι υποστήριξα τον κ. Dupuis. Είμαστε συνάδελφοι και συχνά συμφωνούμε. Το θέμα όμως δεν ήταν αυτό. Με τις παρεμβάσεις εκείνες, ο κ. Dupuis και εγώ θέλαμε να αμφισβητήσουμε την αίτηση του προέδρου Barσn περί εφαρμογής του άρθρου 112. Συνεπώς, η δική μου πρόταση απευθυνόταν στο Προεδρείο για να εξετάσει το παραδεκτό της συγκεκριμένης αίτησης και να μας ενημερώσει σήμερα το πρωί πώς έχουν τα πράγματα σχετικά με το παραδεκτό αυτής της αίτησης.

<SPEAKER ID=7 NAME="Πρόεδρος">
Πολύ καλά, κύριε Dell' Alba. Αυτός ακριβώς είναι ο ρόλος μου.

<SPEAKER ID=8 NAME="Corbett">
Κυρία Πρόεδρε, τα συνοπτικά πρακτικά της χθεσινής συνεδρίασης στα αγγλικά φαίνεται επίσης να υποδηλώνουν ότι επρόκειτο για τα συνοπτικά πρακτικά της Πέμπτης 17 Δεκεμβρίου. Είμαι σίγουρος ότι το Κοινοβούλιο δεν μπορεί να καταγράφει τα συνοπτικά πρακτικά της σημερινής συνεδρίασης, προτού πραγματοποιηθούν όντως οι συζητήσεις και οι ψηφοφορίες. Ελπίζω να διορθωθούν.

<SPEAKER ID=9 NAME="Πρόεδρος">
Όχι, σας διαβεβαιώνω αμέσως. Δεν ισχύει, πρόκειται για λάθος.

<SPEAKER ID=10 NAME="ΜcCartin">
Κυρία Πρόεδρε, θα ήθελα να αναφερθώ στη συμπάθεια την οποία εκφράσατε προς τον λαό της Γαλλίας, ο οποίος πλήττεται από σοβαρές πλημμύρες. Ήταν πολύ σωστό που θέσατε το θέμα χθες το πρωί. Ωστόσο, δεν εκφράσατε μόνο τη συμπάθειά σας, ζητήσατε επίσης από την Επιτροπή να παράσχει βοήθεια. Κάποιες φορές, στο Κοινοβούλιο, δεν γνωρίζει η δεξιά τι ποιεί η αριστερά. Δύο χρόνια πριν αναιρέσαμε τη δυνατότητα παροχής βοήθειας προς τους ανθρώπους που αντιμετωπίζουν παρόμοιες καταστάσεις εντός της Ευρωπαϊκής Ένωσης. Εκφράσαμε την ίδια συμπάθεια και για τους Έλληνες και ζητήσαμε την ίδια βοήθεια, ωστόσο δεν υπάρχουν χρήματα διαθέσιμα. Θα πρέπει λοιπόν στο μέλλον, είτε να υπάρχουν τα χρήματα και οι όροι υπό τους οποίους θα καταβάλλονται είτε να σταματήσουμε να ζητάμε βοήθεια από την Επιτροπή. Στους Έλληνες δώσαμε ένα ολοστρόγγυλο μηδενικό. Το ίδιο προσφέρουμε τώρα και στον λαό της Γαλλίας.

<SPEAKER ID=11 NAME="Πρόεδρος">
Σας ευχαριστώ, κύριε McCartin. Είχα εξάλλου και χθες την ευκαιρία να επισημάνω αυτό το πρόβλημα κατά την έναρξη της συνεδρίασης.

<SPEAKER ID=12 LANGUAGE="NL" NAME="Vander Taelen">
Κύριε Πρόεδρε, θα ήθελα να θέσω ένα διαδικαστικό ζήτημα. Διέλαθε της προσοχής μου ότι περάσαμε από τα διαδικαστικά ζητήματα στη συζήτηση της πρότασης. Θα ήθελα να θέσω υπόψη σας ένα μικρό ζήτημα το οποίο μπορεί να μην φαίνεται και τόσο σημαντικό, πάντως εγώ θα ήθελα να το αναφέρω: εννοώ αυτή την αλόγιστη σπατάλη χαρτιού στο κτίριό μας, η οποία με εξοργίζει όλο και περισσότερο κάθε μέρα. Λέμε συχνά ότι πολλά λόγια πηγαίνουν χαμένα, ωστόσο, όχι μόνο λόγια αλλά και απίστευτες ποσότητες χαρτιού πηγαίνουν χαμένες, χωρίς να υπάρχει η παραμικρή μορφή ανακύκλωσης. Στο αντίπαλο Κοινοβούλιο, αυτό των Βρυξελλών, διαθέτουμε τουλάχιστον χαρτοκιβώτια όπου μπορούμε να τοποθετούμε τις τεράστιες ποσότητες χαρτιού που δεν χρειαζόμαστε πια. Παρά την υπερσύγχρονη και περίπλοκη διαρρύθμιση του κτιρίου αυτού, δεν έχω δει μέχρι τώρα το παραμικρό που να μοιάζει με αυτά τα τόσο εύχρηστα και οικονομικά χαρτοκιβώτια, που μπορούν να βοηθήσουν τόσο πολύ στην ανακύκλωση του χαρτιού. Θα σας παρακαλούσα να καταβάλετε κάποια προσπάθεια για να αντιμετωπιστεί το πρόβλημα. Νομίζω ότι ο προϋπολογισμός μας επιτρέπει να δοθούν σε όλους τους βουλευτές χαρτοκιβώτια για να τοποθετούν τα άχρηστα χαρτιά τους προς ανακύκλωση.

<SPEAKER ID=13 NAME="Πρόεδρος">
Σας ευχαριστώ, αγαπητέ συνάδελφε, για αυτή την παρέμβαση που, πράγματι, δεν εντάσσεται στο πλαίσιο των συνοπτικών πρακτικών. Δεν πειράζει όμως. Είναι μια παρέμβαση απολύτως βάσιμη και θα διαβιβάσω το αίτημά σας, σήμερα κιόλας, στο Σώμα των Κοσμητόρων, για να δούμε αν μπορούμε να βρούμε ικανοποιητικές λύσεις στο πρόβλημα που θέσατε.
<P>
(Εγκρίνονται τα συνοπτικά πρακτικά)
<P>

<CHAPTER ID=2>
Απόφαση κατεπείγοντος
<SPEAKER ID=14 LANGUAGE="FR" NAME="Lienemann">
Κυρία Πρόεδρε, περίμενα να εγκριθούν τα συνοπτικά πρακτικά για να απαντήσω στο συνάδελφό μου. Όλοι σας θα έχετε παρατηρήσει ότι κάθε κάλαθος απορριμμάτων φέρει και αναγραφή της χρήσης του, ώστε να υπάρχει κάλαθος για το χαρτί και το χαρτόνι. Ήδη υπάρχει λοιπόν επιλεκτική διαλογή στο Κοινοβούλιό μας στο Στρασβούργο.
<P>
(Χειροκροτήματα)
<P>
Έκθεση (Α5-0066/1999) του κ. Napolitano, εξ ονόματος της Επιτροπής Συνταγματικών Υποθέσεων, σχετικά με τις τροποποιήσεις του Κανονισμού ως αποτέλεσμα της διοργανικής συμφωνίας της 25ης Μαΐου 1999 όσον αφορά τις εσωτερικές έρευνες που πραγματοποιούνται από Ευρωπαϊκή Υπηρεσία Καταπολέμησης της Απάτης (OLAF)
<P>
Πρόεδρος. Η Ομάδα του Κόμματος των Ευρωπαίων Σοσιαλιστών και η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών μού υπέβαλαν, σύμφωνα με το άρθρο 112 του Κανονισμού, αίτηση εφαρμογής της διαδικασίας κατεπείγοντος. Το κατεπείγον αιτιολογείται από το γεγονός ότι είναι επιτακτική ανάγκη να τηρηθούν οι διοργανικές δεσμεύσεις για την OLAF, οι οποίες ήδη ανελήφθησαν από τα άλλα ενδιαφερόμενα θεσμικά όργανα.

<SPEAKER ID=15 LANGUAGE="ES" NAME="Barσn Crespo">
Kυρία Πρόεδρε, χθες διατύπωσα, εξ ονόματος της Ομάδας μου και της Ομάδας των Φιλελευθέρων και με τη ρητή στήριξη στη Συνέλευση της Ομάδας ΡΡΕ-DΕ, αίτηση συζήτησης κατεπείγοντος και έγκρισης της διοργανικής συμφωνίας για την OLAF, συμφωνία η οποία επικυρώθηκε κατά την προηγούμενη κοινοβουλευτική περίοδο, προβλεπόταν από την ημερήσια διάταξη του Οκτωβρίου και σχετικά με την οποία η Ομάδα μου και, νομίζω, και οι υπόλοιπες ομάδες επιχειρήσαμε να διασκεδάσουμε τις θεμιτές αμφιβολίες που ενδεχομένως είχαν μερικοί συνάδελφοί μας. Ήρθε πλέον η ώρα να αναλάβουμε τις ευθύνες μας εφόσον το Κοινοβούλιο υπέγραψε, επικύρωσε, στήριξε και διαπραγματεύτηκε τη συμφωνία αυτήν. Διατύπωσα την αίτησή μου επικαλούμενος την παράγραφο 2 του άρθρου 112 του Κανονισμού και σε σχέση με την παράγραφο 1 του άρθρου 60, διότι δεν πρόκειται για νομοθετικό ζήτημα. Είναι θεσμικό ζήτημα εφόσον πρόκειται για διοργανική συμφωνία.
<P>
Κυρία Πρόεδρε, σας παρακαλώ να μου παραχωρήσετε ακόμη ένα λεπτό, διότι παρέλειψα να ζητήσω το λόγο επί προσωπικού ζητήματος. Χθες έγινα στόχος επίθεσης από πλευράς ενός βουλευτή, του κ. Dupuis, ο οποίος χαρακτήρισε τους υπογράφοντες την αίτηση "συνενόχους του κ. Barσn Crespo" . Κατόπιν μου έκανε την τιμή να με συγκρίνει με έναν από τους αγαπημένους του ήρωες. Είπε ότι εγώ είμαι σταλινικός. Πιστεύω, κυρία Πρόεδρε, ότι όλοι σε αυτό το Σώμα οφείλουμε αλληλοσεβασμό και αλληλοεκτίμηση, και ότι δεν πρέπει να συγχέεται η ελευθερία έκφρασης με τις συστηματικές προσβολές και το πολιτικό νταηλίκι.
<P>
(Χειροκροτήματα)
<P>
Κι εγώ, που προσπαθώ να σέβομαι τους συναδέλφους μου, ζητώ την ίδια μεταχείριση. Το μόνο που δεν έκανε ο κ. Dupuis ήταν να μας χαρακτηρίσει "φορείς αναθεωρητικών αποκλίσεων" , ακολουθώντας την καλύτερη σταλινική παράδοση. Μόνο αυτό έλειψε.

<SPEAKER ID=16 NAME="Πρόεδρος">
Ευχαριστώ, κύριε Barσn Crespo. Πιστεύω ότι ο κ. Dupuis θα έχει την ευκαιρία να σας απαντήσει, αφού έχει εγγραφεί για να παρέμβει κατά της αίτησης αυτής.
<P>
Ο κ. Barσn Crespo μάς παρουσίασε την αίτηση. Ο κ. Poettering μού ζητεί το λόγο υπέρ της αίτησης.

<SPEAKER ID=17 LANGUAGE="DE" NAME="Poettering">
Κυρία Πρόεδρε, αυτό χρειάζεται κάποιες διευκρινίσεις. Κατ' αρχάς μπορώ να πω ότι ο συνάδελφος κύριος Barσn Crespo, τον οποίο χαρακτηρίζω όχι ως συνένοχο αλλά ως σεβαστό συνάδελφο, παρά τις πολιτικές διαφορές μας, μετέφερε τα πράγματα σωστά, στο βαθμό που εγώ του είχα εξηγήσει προφορικά ότι και εμείς, η Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών, επιθυμούμε να διεξαχθεί η ψηφοφορία επί της έκθεσης Napolitano.
<P>
Τη δήλωση αυτή την έκανα προφορικά στο συνάδελφο Barσn Crespo, δεν υπέγραψα όμως την αίτηση, γιατί πριν ακριβώς από την αξίωσή του να υπογράψω την αίτηση, είχα μια συζήτηση με εκπρόσωπο του Γραφείου σας. Εμείς, ως Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών είπαμε ότι μπορούμε και θέλουμε να συνεργαστούμε, εάν τα προβλήματα στην έκθεση Napolitano επιλυθούν ώς ένα βαθμό, και βρίσκονται ίσα ίσα στο όριο, ώστε να μπορούμε να ψηφίσουμε μαζί σας, παρόλο που με κανέναν τρόπο δεν είμαστε πραγματικά ευχαριστημένοι. Είχαμε πει ότι το Νοέμβριο θέλουμε να κλείσουμε αυτό το δυσεπίλυτο θέμα. Θα κρατήσουμε απερίφραστα το λόγο μας. Όμως αποτελεί βεβαίως ευθύνη του Προεδρείου αυτού του Κοινοβουλίου να είναι οι διαδικασίες απολύτως εντάξει. Θεωρούμε ως δεδομένο ότι η διαδικασία κατεπείγοντος θα μπορέσει να διεξαχθεί κανονικά. Πάνω σε αυτή τη βάση υποστηρίζουμε να γίνει η ψηφοφορία την Πέμπτη, δηλαδή σήμερα, έτσι ώστε να μπορέσουμε να θέσουμε τέρμα στο δυσεπίλυτο αυτό θέμα. Περιμένουμε όμως επίσης να είναι και τυπικά όλα εντάξει.
<P>
(Χειροκροτήματα)

<SPEAKER ID=18 NAME="Πρόεδρος">
Ευχαριστώ, κύριε Poettering. Ναι, πιστεύω ότι, αν η ψηφοφορία διεξαγόταν αύριο Παρασκευή, θα δυσκολευόμασταν να συγκεντρώσουμε τις 314 ψήφους. Αν και · Ποτέ δεν ξέρεις!

<SPEAKER ID=19 LANGUAGE="FR" NAME="Dupuis">
Κυρία Πρόεδρε, νομίζω πως ο κ. Voggenhuber θέλει να μιλήσει κατά της πρότασης αυτής. Εγώ παρεμβαίνω σχετικά με το παραδεκτό αυτής της αίτησης, στο βαθμό που το άρθρο 112 παραπέμπει στο άρθρο 60, το οποίο αφορά τις προτάσεις της Επιτροπής και τα έγγραφα νομοθετικού περιεχομένου. Ο κ. Barσn Crespo έχει μια πολύ εξελικτική αντίληψη του Κανονισμού μας. Χθες, μιλούσε για το άρθρο 60, σήμερα μιλάει για το 61, που είναι συνταγματικού χαρακτήρα. Το ακροατήριο μπορεί να διαπιστώσει πόσο γόνιμες είναι οι νύχτες στο Στρασβούργο και πώς μπορούν να κάνουν να εξελιχθεί το εσωτερικό μας δίκαιο.
<P>
Στις αιτιολογικές σκέψεις της έκθεσης του κ. Napolitano, υπάρχει ρητή αναφορά στο άρθρο 199 της Συνθήκης του Αμστερνταμ, και το συγκεκριμένο άρθρο αφορά ρητώς τον Κανονισμό του Κοινοβουλίου μας. Συνεπώς, αυτό αποτελεί πρόσθετη απόδειξη ότι η διαδικασία που ζήτησε χθες ο κ. Barσn Crespo δεν έχει καμία σχέση με το άρθρο 112. Σας ζητώ λοιπόν, κυρία Πρόεδρε, να μην τη θέσετε σε ψηφοφορία και να κρίνετε μη παραδεκτή αυτή την αίτηση του κ. Barσn Crespo.

<SPEAKER ID=20 NAME="Πρόεδρος">
Πολύ καλά, σας ευχαριστώ, κύριε Dupuis.
<P>
Ο κ. Dupuis μόλις παρενέβη ως προς το θέμα του παραδεκτού αυτής της αίτησης. Κύριε Dupuis, δεν θα σας εκπλήξει το ότι πέρασα ένα μέρος της νύχτας μελετώντας το θέμα. Και κατέληξα στο συμπέρασμα ότι η αίτηση είναι απολύτως παραδεκτή από την άποψη του Κανονισμού. Σας ακούσαμε λοιπόν. Τώρα, το λόγο έχει ο κ. Voggenhuber, κατά της αίτησης.

<SPEAKER ID=21 LANGUAGE="DE" NAME="Voggenhuber">
Kυρία Πρόεδρε, λυπάμαι που πρέπει, εκ των υστέρων τελικά, να αντιταχθώ στην άποψή σας. αΕχω απολύτως διαφορετική άποψη. Το άρθρο 112 κάνει σαφέστατα λόγο για συζήτηση μιας πρότασης, επί της οποίας απαιτείται η γνωμοδότηση του Κοινοβουλίου. Είναι ξεκάθαρο ότι εδώ πρόκειται για τροποποίηση του Κανονισμού. Δεν πρόκειται ούτε για τη διοργανική συμφωνία. Αυτή δεν αποτελεί αντικείμενο της τροπολογίας Napolitano. Πρόκειται πολύ περισσότερο για μια τροποποίηση του Κανονισμού, και το γεγονός ότι αυτή δεν εμπίπτει από καθαρά τυπική άποψη στο άρθρο 112 είναι ολοφάνερο.
<P>
Το θέμα έχει μεγάλη πολιτική σημασία γιατί ο Κανονισμός αυτού του Σώματος πρέπει να προστατευτεί από το ενδεχόμενο να τροποποιηθεί ad hoc και περιστασιακά. Και το γεγονός ότι η τροποποίηση αυτή δεν υπάγεται στο άρθρο 112 είναι ένας τρόπος προστασίας του Κανονισμού. Αυτό προφανώς ισχύει σε όλα τα εθνικά κοινοβούλια, το ότι δηλαδή οι κανονισμοί δεν μπορούν να τροποποιούνται έτσι απλά, από μια διάθεση της στιγμής.
<P>
Η διαδικασία που οδηγεί σε αυτή τη συζήτηση και σε αυτή την απόφαση - και στην Επιτροπή Συνταγματικών Υποθέσεων - εμφανίζει πληθώρα παραβιάσεων του Κανονισμού. Χαρακτηρίστηκαν μη παραδεκτές αιτήσεις, οι οποίες, σύμφωνα με τον Κανονισμό, σαφώς επιτρέπονται. Παραλείφθηκε να οριστούν προθεσμίες για την κατάθεση τροπολογιών. Οι μεγάλες ομάδες προσπάθησαν να περάσουν την αίτηση αυτή μέσω πολλαπλής σκόπιμης παράβλεψης του Κανονισμού. Το γεγονός αυτό μου προκαλεί τόσο μεγάλη έκπληξη επειδή το EΛΚ, με την άρνηση της ειδικής πλειοψηφίας κατά την τελευταία ψηφοφορία στο Σώμα αυτό, προκάλεσε μια συζήτηση, η οποία έδειξε σε πολλούς βουλευτές ότι αυτή η διοργανική συμφωνία εμπεριέχει μια καταστρατήγηση των δικαιωμάτων του Κοινοβουλίου, μια σοβαρή καταστρατήγηση της ελεύθερης εντολής, έναν περιορισμό του συνταγματικού ρόλου αυτού του Σώματος.
<P>
Ήταν απολύτως δικαιολογημένο από την πλευρά του EΛΚ να αναπέμψει την έκθεση αυτή για άλλη μια φορά στην επιτροπή. Γι' αυτό και είναι ακατανόητο το γεγονός ότι τώρα, δεδομένων των σοβαρών συνταγματικών προβλημάτων που εμφανίζει η έκθεση, επιλέγεται μια τέτοια διαδικασία, η οποία δεν εμπεριέχεται μέσα στον Κανονισμό.
<P>
(Χειροκροτήματα) Κανένας σε αυτό το Σώμα - για να το ξεκαθαρίσουμε κάποτε - δεν αντιτίθεται σε μια διεύρυνση της καταπολέμησης της απάτης, συμπεριλαμβανομένης και της διεύρυνσης των αρμοδιοτήτων της OLAF σε αυτό το Σώμα. Αλλά το γεγονός ότι το Συμβούλιο ξεπέρασε κατά πολύ το στόχο αυτό, υπέσκαψε τη θέση που πήρε το Κοινοβούλιο και αμφισβητεί ανοιχτά την ελεύθερη εντολή, και ακόμη ότι μπορούν να διεξαχθούν έρευνες εναντίον ελεύθερων βουλευτών αυτού του Σώματος βάσει ασαφών νομικών όρων - "σοβαρές περιπτώσεις" -, βάσει ενός πειθαρχικού δικαίου, το οποίο δεν υπάρχει, όλα αυτά δικαίως θορύβησαν αυτό το Σώμα.
<P>
(Χειροκροτήματα)Παρακαλώ να φροντίσετε, κυρία Πρόεδρε, ώστε αυτή η συζήτηση να μην κλείσει τώρα βιαίως και με παραβίαση του Κανονισμού.
<P>
(Χειροκροτήματα)

<SPEAKER ID=22 NAME="Πρόεδρος">
Αγαπητοί μου συνάδελφοι, τα πράγματα φαίνονται αρκετά ξεκάθαρα, όσο μπορούν να είναι ξεκάθαρα. Το άρθρο 112 του Κανονισμού μας παραπέμπει στο άρθρο 60, παράγραφος 1: "Το κατεπείγον μιας συζητήσεως επί προτάσεως για την οποία απαιτείται η γνωμοδότηση του Κοινοβουλίου, σύμφωνα με το άρθρο 60, παράγραφος 1 ·" . Και το άρθρο 60, παράγραφος 1, ορίζει σαφέστατα: "προτάσεις της Επιτροπής ή άλλα έγγραφα νομοθετικού χαρακτήρα" .
<P>
Εκεί που τίθεται το πρόβλημα ερμηνείας είναι στο θέμα της φύσης της έκθεσης του κ. Napolitano. Από την πλευρά μου, θεωρώ - και αυτό ακριβώς, για άλλη μία φορά, καθοδήγησε τον προβληματισμό μου, αλλά θα ρωτήσω και τον κ. Napolitano αν συμφωνεί μαζί μου - ότι το αντικείμενο της έκθεσης Napolitano είναι η εφαρμογή ενός κειμένου νομοθετικού χαρακτήρα, αφού πρόκειται για τον κανονισμό του Ευρωπαϊκού Κοινοβουλίου και του Συμβουλίου όσον αφορά τις έρευνες που διεξάγονται από την OLAF. Λαμβάνοντας υπόψη ότι η έκθεση του κ. Napolitano αφορά ένα κείμενο νομοθετικού χαρακτήρα, είμαι της άποψης ότι είμαστε μέσα στο πλαίσιο του άρθρου 60, παράγραφος 1, στο οποίο παραπέμπει το άρθρο 112 του Κανονισμού. Ελπίζω να ήμουν αρκετά σαφής.
<P>
Κύριε Napolitano, θα μπορούσατε να μου πείτε αν συμμερίζεστε τη γνώμη μου;

<SPEAKER ID=23 LANGUAGE="IT" NAME="Napolitano">
Κυρία Πρόεδρε, εγώ συμφωνώ απολύτως με τον δικό σας ορισμό της εντολής που δόθηκε στην Επιτροπή Συνταγματικών Υποθέσεων, μιας εντολής ακριβέστατης και πολύ περιορισμένης. Το ζητούμενο είναι, πολύ απλά, να ενσωματωθεί στον Κανονισμό μας η διοργανική συμφωνία και, συνεπώς, συμφωνώ με όσα είπατε για το χαρακτήρα της έκθεσης.

<CHAPTER ID=3>
Ημερήσια διάταξη
<SPEAKER ID=24 NAME="Πρόεδρος">
Αγαπητοί μου συνάδελφοι, δεν θα περάσουμε όλο το πρωινό να συζητάμε γι' αυτό το θέμα.
<P>
Ακούσαμε τον κ. Barσn Crespo που παρουσίασε την αίτησή του, τον κ. Poettering που παρενέβη υπέρ της αίτησης αυτής. Τώρα θα ήθελα να ξέρω αν κάποιος συνάδελφος θα ήθελε να παρέμβει κατά της αίτησης αυτής.
<P>
Σε αντίθετη περίπτωση, θα τη θέσω απευθείας σε ψηφοφορία.
<P>
(Το Σώμα εγκρίνει την αίτηση κατεπείγοντος)
<P>
Το εν λόγω θέμα θα εγγραφεί συνεπώς ως πρώτο σημείο της σημερινής ημερήσιας διάταξης.

<SPEAKER ID=25 LANGUAGE="DE" NAME="Schulz">
Kυρία Πρόεδρε, λυπάμαι, αλλά πρέπει να ζητήσω την προσοχή σας για λίγο. Αλλη μια φορά στο θέμα της ημερήσιας διάταξης: με την απόφαση που λάβαμε τώρα, να θέσουμε δηλαδή την έκθεση Napolitano στην ημερήσια διάταξη, προκύπτει για την Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων ένα πρόβλημα. Στην ημερήσια διάταξη έχουμε την έκθεση του κυρίου Pirker για το Eurodac, μια έκθεση που είναι εξαιρετικά αμφισβητούμενη και που προκάλεσε χθες το βράδυ αντιπαραθέσεις στους κόλπους της Σοσιαλιστικής Ομάδας, οι οποίες είχαν ως αποτέλεσμα να παρακαλέσω χθες το βράδυ τον εισηγητή, τον κύριο Pirker, να συμφωνήσει να αναβληθεί η ψηφοφορία για τη σύνοδο των Βρυξελλών. Εκείνος δεν συμφώνησε, για λόγους απόλυτα κατανοητούς. Με την απόφαση την οποία έλαβε πλέον η Ολομέλεια, να θέσει δηλαδή την έκθεση Napolitano στην ημερήσια διάταξη, γίνεται όμως καταφανές ότι δεν μπορούμε ούτε να ολοκληρώσουμε τη συζήτηση για την έκθεση Pirker ούτε - κατά συνέπεια - να ψηφίσουμε επ' αυτής σήμερα.
<P>
Κάτι τέτοιο θα σήμαινε ότι για μια τόσο σημαντική έκθεση θα έπρεπε να ψηφίσουμε α) με εξαιρετικές αντιθέσεις, και β) με μια πολύ περιορισμένη παρουσία βουλευτών. Αυτό δεν αρμόζει στο αντικείμενο της έκθεσης. Γι' αυτό το λόγο, κυρία Πρόεδρε, θα σας παρακαλούσα να υποστηρίξετε το αίτημά μου για την ψηφοφορία, ώστε να διαγράψουμε την έκθεση αυτή από την ημερήσια διάταξη λόγω των συγκεκριμένων συνθηκών και να την αναβάλουμε για τη σύνοδο του Δεκεμβρίου στις Βρυξέλλες.
<P>
(Αναταραχή)

<SPEAKER ID=26 NAME="Πρόεδρος">
Αγαπητοί συνάδελφοι, πιστεύω πως πρέπει να ακούσουμε τον εισηγητή της έκθεσης για τη θέσπιση του συστήματος Eurodac, τον κ. Pirker, που μου ζήτησε το λόγο.

<SPEAKER ID=27 LANGUAGE="DE" NAME="Pirker">
Κυρία Πρόεδρε, ας διασαφηνίσουμε καταρχάς το εξής: συζητάμε για την έκθεση για το Eurodac, δηλαδή για ένα σύστημα ελέγχου της ευθύνης των κρατών μελών στην εξέταση αίτησης ασύλου και στον αγώνα κατά της κατάχρησης του ασύλου, ήδη εδώ και ένα σχεδόν χρόνο, και φέτος την άνοιξη είδαμε τους Σοσιαλδημοκράτες με τους Πράσινους και κάποιους άλλους να αλλάζουν την τελευταία στιγμή γνώμη, και ενώ προηγουμένως ήταν υπέρ της θέσπισης του συστήματος, να τάσσονται εναντίον της θέσπισης του Eurodac, που τότε είχε τη μορφή της σύμβασης και του πρωτοκόλλου. Αυτό ήταν αχαρακτήριστο, ήταν αναίδεια, γιατί χρειαζόμαστε λύσεις. Τώρα το φθινόπωρο ανοίξαμε τη συζήτηση εξετάζοντας έναν κανονισμό του Συμβουλίου. Συζητήσαμε το θέμα επί μακρόν και διεξοδικά στην επιτροπή, και εκεί καταλήξαμε σε πλήρη συμφωνία με τους Σοσιαλδημοκράτες και τους υπόλοιπους, με εξαίρεση τους Πράσινους, οι οποίοι ήθελαν να καταπολεμήσουν το σύστημα στο σύνολό του, ως προς το ότι χρειαζόμαστε το Eurodac. Κατά την ψηφοφορία στην επιτροπή δεν υπήρξαν τροπολογίες, περισσότερο υπήρξε η πλήρης συμφωνία με τους Σοσιαλδημοκράτες, και με τους Φιλελεύθερους, και με όλους τους υπόλοιπους, ότι το Eurodac πρέπει να τεθεί σε ισχύ. Πρέπει να διεξαγάγουμε τη συζήτηση και να την φέρουμε σε μία κατάληξη.
<P>
(Χειροκροτήματα) Αυτό σημαίνει ότι αν ξανασυμβεί εκείνο που συνέβη την άνοιξη, δηλαδή να αλλάξουν ξαφνικά και για ανεξήγητους λόγους γνώμη οι Σοσιαλδημοκράτες και να ψηφίσουν ξαφνικά κατά του Eurodac, ότι τότε θα φέρουν την πλήρη ευθύνη για το γεγονός ότι θα εξακολουθούμε να μην έχουμε ένα οργανωμένο ευρωπαϊκό σύστημα στον τομέα του ασύλου ούτε ένα σύστημα για την καταπολέμηση της κατάχρησης του ασύλου. Φέρουν τη μοναδική πολιτική ευθύνη γι' αυτό.
<P>
(Χειροκροτήματα)Αν τώρα το θέμα είναι να συζητήσουμε την έκθεση, τότε θα παρακαλέσω να προνοήσετε ώστε να συζητήσουμε σήμερα, και σήμερα να διεξαγάγουμε και την ψηφοφορία για την έκθεση αυτή. Αυτός πρέπει να είναι ο στόχος μας. Υπάρχει μία και μοναδική εξαίρεση: αν ενάντια σε όλες τις προσδοκίες μας δεν συμβεί αυτό, και αν έχουμε ως μοναδική εναλλακτική λύση να ψηφίσουμε αύριο και όχι νωρίτερα, τότε θα ήταν αναγκαίο να επιτρέψουμε να ψηφίσει γι' αυτό η Ολομέλεια. Σας παρακαλώ όμως να φροντίσετε ώστε να συζητήσουμε σήμερα, και σήμερα να ψηφίσουμε, γιατί το ζητούμενο είναι να μη χάνουμε χρόνο. Χρειαζόμαστε ένα σύστημα για μια κοινή διαδικασία χορήγησης ασύλου και για την καταπολέμηση της κατάχρησης του ασύλου στην Ευρώπη, και δεν έχω κανενός είδος κατανόηση για κομματικά παιχνιδάκια που αποβαίνουν εις βάρος αυτής της προβληματικής.
<P>
(Χειροκροτήματα)

<SPEAKER ID=28 NAME="Πρόεδρος">
Κατάλαβα πολύ καλά τι είπατε, κύριε Pirker. Νομίζω πως ο κ. Watson, που είναι ο πρόεδρος της ενδιαφερόμενης επιτροπής, θέλει να μας πει δυο λόγια.

<SPEAKER ID=29 NAME="Watson">
- (ΕΝ) Η συγκεκριμένη πρόταση για τον κανονισμό του Συμβουλίου είναι σημαντική. Η επιτροπή μου εργάσθηκε πολύ σκληρά για να προετοιμάσει την απάντηση του Κοινοβουλίου σε αυτή την πρόταση εντός της προθεσμίας την οποία είχε θέσει το Συμβούλιο, και εγκαίρως, προκειμένου να την συζητήσει το Συμβούλιο στις 2 Δεκεμβρίου. Εάν έχουμε τον χρόνο να συζητήσουμε τη συγκεκριμένη έκθεση σήμερα το πρωί, τότε πρέπει να ψηφίσουμε το μεσημέρι. Αυτό θα δώσει τη δυνατότητα στο Κοινοβούλιο να υποβάλει εγκαίρως την απάντησή του για να την συζητήσει το Συμβούλιο.
<P>
Ωστόσο, εάν δεν μπορούμε να συζητήσουμε επ' αυτής σήμερα το πρωί, εάν υπάρχει μεγάλος αριθμός αγορητών για την έκθεση Napolitano και την έκθεση Γιαννάκου, τότε θα υποστηρίξω την πρόταση του κ. Pirker να μην προχωρήσουμε σε ψηφοφορία για το θέμα αύριο. Είναι υπερβολικά σημαντικό θέμα για να ψηφίσουμε για αυτό την Παρασκευή, μολονότι προσωπικά θα είμαι εδώ αύριο. Δεν είμαι σίγουρος εάν εκείνοι, οι οποίοι απ' ότι αντιλαμβάνομαι έχουν πρόβλημα με την έκθεση, όπως η γαλλική αντιπροσωπεία της Ομάδας του Κόμματος των Ευρωπαίων Σοσιαλιστών, θα είναι επίσης εδώ αύριο - θα μπορούσαμε ίσως να τους ρωτήσουμε.
<P>
Εντούτοις, εάν δεν είναι δυνατόν να ψηφίσουμε για την έκθεση σήμερα, θα μπορούσαμε μήπως να ζητήσουμε από τις υπηρεσίες του Κοινοβουλίου εάν είναι δυνατό να διεξαγάγουμε τη συζήτηση απόψε το βράδυ και την ψηφοφορία την Τετάρτη της περιόδου συνόδου του Δεκεμβρίου; Το γεγονός αυτό θα μας επέτρεπε να παρουσιάσουμε τα αποτελέσματα στο Συμβούλιο το αργότερο μέχρι την Πέμπτη. Μήπως θα ήταν δυνατόν επίσης να ζητήσουμε τη συνδρομή του Επιτρόπου, την παρέμβασή του στο Συμβούλιο για το συγκεκριμένο θέμα;

<SPEAKER ID=30 NAME="Πρόεδρος">
Κύριε Watson, πράγματι μου διευκρίνισαν ότι υπάρχει κίνδυνος, με αυτό τον καταμερισμό του χρόνου, να οδηγηθούμε στην κατάσταση αυτή, δηλαδή να μην μπορέσουμε να ψηφίσουμε αυτή την έκθεση σήμερα. Και αύριο το πρωί, πολλές άλλες αντιπροσωπείες εκτός από αυτές που αναφέρατε κινδυνεύουν να αντιμετωπίσουν προβλήματα. Εξάλλου, δεν νομίζω ότι οφείλονται σ' αυτήν ή την άλλη αντιπροσωπεία και ήθελα να το διευκρινίσω.

<SPEAKER ID=31 LANGUAGE="FR" NAME="Vitorino">
Κυρία Πρόεδρε, η Επιτροπή θα ήθελε να τονίσει τη σημασία του μέσου που υποβάλλουμε στο Κοινοβούλιο. Θα θέλαμε λοιπόν να έχουμε την ευρύτερη δυνατή πολιτική βάση υπέρ αυτού του μέσου. Από την πλευρά της Επιτροπής και όσον αφορά το χρονοδιάγραμμα, για να μπορέσει αυτό το θέμα να εξεταστεί από το Συμβούλιο της 2ας και 3ης Δεκεμβρίου, το Κοινοβούλιο θα έπρεπε να το ψηφίσει σήμερα. Σε αντίθετη περίπτωση, θα πρέπει να διαπραγματευτούμε εκ νέου με το Συμβούλιο όλο το χρονοδιάγραμμα και δεν μπορώ να σας πω ποιο θα είναι το αποτέλεσμα αυτής της διαπραγμάτευσης. Αυτή είναι άλλωστε και η πιο ενοχλητική πλευρά των εργασιών στην Ένωση: δεν μπορούμε ποτέ να προβλέψουμε το αποτέλεσμα μιας διαπραγμάτευσης με το Συμβούλιο.

<SPEAKER ID=32 NAME="Πρόεδρος">
Κύριε Επίτροπε, αν ψηφίσουμε αυτή την έκθεση την 1η Δεκεμβρίου, θα είμαστε ακόμη μέσα στα χρονικά πλαίσια;

<SPEAKER ID=33 LANGUAGE="FR" NAME="Vitorino">
Ειλικρινά, η άποψή μου είναι, κυρία Πρόεδρε, ότι δεν θα είναι δυνατόν, σε περίπτωση που η ψηφοφορία γίνει την 1η Δεκεμβρίου, να εγγραφεί το θέμα στο Συμβούλιο της 2ας Δεκεμβρίου. Ειλικρινά, αλλά θα ήθελα να υπογραμμίσω ότι δεν είχα καμία σαφή διαπραγμάτευση με το Συμβούλιο στο θέμα αυτό. Είναι απλώς μια πρόβλεψη.

<SPEAKER ID=34 LANGUAGE="DE" NAME="Pirker">
Κυρία Πρόεδρε, μόλις ακούσαμε και τον κύριο Επίτροπο. Αυτό αποδεικνύει σε μένα και σε όλους μας ότι πρέπει να διεξαγάγουμε την ψηφοφορία σήμερα. Χρειαζόμαστε το Eurodac. Είχαμε το Τάμπερε, είχαμε μια σαφή δήλωση από την πλευρά του Συμβουλίου, είχαμε πάντοτε την πλήρη υποστήριξη του κυρίου Επιτρόπου. Δεν μπορούμε να επιτρέψουμε στον εαυτό μας, δεν μπορούμε και ως Κοινοβούλιο απέναντι στην κοινή γνώμη, να εξακολουθούμε εδώ να δημιουργούμε εν γνώσει μας καθυστερήσεις. Χρειαζόμαστε το σύστημα. Γι' αυτό και θα έπρεπε να αλλάξουμε την ημερήσια διάταξη έτσι ώστε να γίνει η ψηφοφορία σήμερα, γιατί διαφορετικά θα σημειωθούν ανεπίτρεπτες καθυστερήσεις. Ως εκ τούτου σας παρακαλώ να επιτρέψετε να ψηφίσουμε για το αν η ψηφοφορία θα γίνει σήμερα ή αν θα υπάρξει αναβολή. Χρειαζόμαστε την ψηφοφορία σήμερα!
<P>
(Χειροκροτήματα)

<SPEAKER ID=35 NAME="La Prιsidente">
Κύριε Pirker, νομίζω ότι το καλύτερο θα ήταν, όντως, να προχωρήσουμε χωρίς καθυστέρηση στην έκθεση. Όσο πιο γρήγορα προχωρήσουμε, τόσο περισσότερες ελπίδες θα έχουμε όχι μόνο να συζητήσουμε την έκθεση αλλά και να την ψηφίσουμε σήμερα το πρωί. Έλαβα πολύ ξεκάθαρα το μήνυμα του Επιτρόπου.
<P>
Κυρία Γιαννάκου, απευθύνομαι σε εσάς: θα δεχόσασταν να προτείνω στο Σώμα - εάν βεβαίως συμφωνήσει - να αλλάξει τη σειρά και να εξετάσει την έκθεση Pirker αμέσως πριν από τη δική σας;

<SPEAKER ID=36 NAME="Γιαννάκου-Κουτσίκου">
Κύριε Πρόεδρε, το δέχομαι, ελπίζοντας βέβαια ότι θα προλάβουμε να εξετάσουμε και τη δική μου έκθεση σήμερα το πρωί.

<SPEAKER ID=37 NAME="Πρόεδρος">
Κυρία Γιαννάκου, σας ευχαριστώ θερμά. Είναι πολύ γενναιόδωρο εκ μέρους σας. Απευθύνομαι στο Σώμα: συμφωνείτε να συζητήσουμε την έκθεση του κ. Pirker ακριβώς πριν από την έκθεση της κ. Γιαννάκου;
<P>
(Το Σώμα παρέχει σύμφωνη γνώμη)

<CHAPTER ID=4>
Εσωτερικές έρευνες από τον OLAF
<SPEAKER ID=38 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0066/1999) του κ. Napolitano, εξ ονόματος της Επιτροπής Συνταγματικών Υποθέσεων, σχετικά με τις τροποποιήσεις του Κανονισμού ως αποτέλεσμα της διοργανικής συμφωνίας της 25ης Μαΐου 1999 όσον αφορά τις εσωτερικές έρευνες που διεξάγονται από την Ευρωπαϊκή Υπηρεσία Καταπολέμησης της Απάτης (OLAF)

<SPEAKER ID=39 LANGUAGE="IT" NAME="Cappato">
Κύριε Πρόεδρε, θα ήθελα μόνο να υπενθυμίσω ότι το άρθρο 115 του Κανονισμού, που ήδη επικαλέστηκε για την έκθεση Napolitano, προβλέπει ότι "εκτός από τις περιπτώσεις κατεπείγοντος που προβλέπονται στα άρθρα 50 και 112, δεν είναι δυνατόν να αρχίσει συζήτηση και ψηφοφορία επί κειμένου παρά μόνον αν το κείμενο αυτό έχει διανεμηθεί τουλάχιστον ένα εικοσιτετράωρο νωρίτερα" . Θα ήθελα λοιπόν να επισημάνω ότι οι τελευταίες τροπολογίες επί της έκθεσης Γιαννάκου-Κουτσίκου διανεμήθηκαν χθες το βράδυ. Η τελευταία τροπολογία που μεταφράστηκε, η τροπολογία αριθ. 20 στη γαλλική απόδοση, διανεμήθηκε χθες το βράδυ στις 21.52. Συνεπώς, σύμφωνα με τους όρους του Κανονισμού δεν έχει περάσει το απαραίτητο εικοσιτετράωρο ούτε για τη συζήτηση ούτε για την ψηφοφορία. Θα ήθελα λοιπόν να ρωτήσω τον Πρόεδρο αν και αυτή τη φορά σκοπεύουμε να εφαρμόσουμε μια εντελώς "εξωκανονιστική" διαδικασία κατεπείγοντος, γιατί στην περίπτωση αυτή μπορούμε να πετάξουμε τον Κανονισμό και να αποφασίσουμε ότι όλα μπορούν να γίνουν κατεπείγοντα, αρκεί να αποφασιστεί ότι είναι κατεπείγοντα. Νομίζω ότι δεν υπήρξαν καν προτάσεις για το κατεπείγον αυτής της έκθεσης. Θα ήθελα λοιπόν να καταλάβω αν αυτή η συζήτηση και η ψηφοφορία θα γίνουν ακριβώς όπως η συζήτηση για την έκθεση Napolitano, κατά παράβαση του Κανονισμού μας: αυτό είναι το πρόβλημα.

<SPEAKER ID=40 NAME="Πρόεδρος">
Σας ευχαριστώ, κύριε Cappato, για την παρατήρησή σας επί της εφαρμογής του Κανονισμού, αν και το θέμα έχει ήδη συζητηθεί και έχει ήδη ληφθεί απόφαση. Δεν νομίζω ότι μπορούμε να ξαναρχίσουμε τη συζήτηση για την τήρηση ή όχι του Κανονισμού.

<SPEAKER ID=41 LANGUAGE="IT" NAME="Napolitano">
Κύριε Πρόεδρε, ελπίζω ότι οι ελάχιστοι συνάδελφοι που έχουν μείνει στην αίθουσα θα μπορέσουν να δώσουν λίγη προσοχή στην έκθεση αυτή. Για να πω την αλήθεια, μου προξενεί θλίψη το γεγονός ότι, παρόλο που πολλοί θεωρούν το πρόβλημα αρκετά λεπτό, στη συνέχεια δεν παρακολουθούν με κανέναν τρόπο τη συζήτηση, ούτε καν όσα πρόκειται να πω εξ ονόματος της Επιτροπής Συνταγματικών Υποθέσεων.
<P>
Αυτά που πρόκειται να πω έχουν κάποια σημασία, κύριοι συνάδελφοι, αφού στο κείμενο που δεν συγκέντρωσε την απαραίτητη ειδική πλειοψηφία στην Ολομέλεια, στην περίοδο συνόδου του Οκτωβρίου, έγιναν τροποποιήσεις με πρωτοβουλία της μεγαλύτερης πολιτικής ομάδας, που τότε εξέφραζε επιφυλάξεις και έθετε απαιτήσεις για περισσότερες διευκρινίσεις.
<P>
Η Επιτροπή Συνταγματικών Υποθέσεων πράγματι ενέκρινε τρεις τροπολογίες του κ. Mιndez de Vigo με τις οποίες, για τους σκοπούς της εφαρμογής της διοργανικής συμφωνίας στο Κοινοβούλιο, ανατίθεται συγκεκριμένος ρόλος στον Πρόεδρο του Κοινοβουλίου, στον οποίο θα απευθύνονται οι πληροφορίες οι σχετικές με τους βουλευτές. Η επιτροπή ενέκρινε επίσης μια τροπολογία των κυρίων Nassauer και Brok, που ορίζει - διαβάζω ακριβώς την επιστολή της τροπολογίας, που γίνεται το νέο άρθρο 4 του μοντέλου απόφασης - ότι "πρέπει να παραμείνουν αμετάβλητες οι διατάξεις που αφορούν τη βουλευτική ασυλία και το δικαίωμα του βουλευτή να μην καταθέτει";.
<P>
Έτσι ενισχύθηκε περαιτέρω η εγγύηση, που ήδη υπάρχει σε πολλά σημεία του κειμένου, του πλήρους σεβασμού του πρωτοκόλλου περί προνομίων και ασυλιών - από το οποίο θα ήθελα να αναφέρω κυρίως το άρθρο 10, που είναι πολύ ακριβές και αναλυτικό - καθώς και των συναφών διατάξεων του άρθρου 6 του Κανονισμού το οποίο, κατ' εφαρμογήν των κατευθυντήριων γραμμών που περιέχονται στο άρθρο του πρωτοκόλλου που ήδη ανέφερα, ρυθμίζει με ακόμη μεγαλύτερη ακρίβεια τις ασυλίες του βουλευτή.
<P>
Επιτρέψτε μου λοιπόν να πω στους συναδέλφους που είχαν εκφράσει αμφιβολίες και ανησυχίες ότι, χάρη σε αυτές τις τροπολογίες πρωτοβουλίας των συναδέλφων του Ευρωπαϊκού Λαϊκού Κόμματος, μπορούν να ψηφίσουν χωρίς ενδοιασμούς υπέρ του κειμένου αυτού.
<P>
Θα ήθελα όμως, αμέσως τώρα, να υπενθυμίσω και να επαναλάβω ποια ήταν η εντολή που δόθηκε στην Επιτροπή Συνταγματικών Υποθέσεων - το υπενθύμισε και η Πρόεδρος Fontaine - και ποιο το αντικείμενο της απόφασης που πρέπει να λάβει το Κοινοβούλιο. Η εντολή ήταν και παραμένει μόνο αυτή, το θέμα για το οποίο πρέπει να αποφασίσουμε είναι μόνο αυτό: να ενσωματωθεί στον Κανονισμό μας, δηλαδή στην εσωτερική μας τάξη, η διοργανική συμφωνία για να μπορέσει να εφαρμοστεί στο Κοινοβούλιο, βάσει γνωμοδότησης της Επιτροπής Ελέγχου του Προϋπολογισμού· να τροποποιηθεί ο Κανονισμός με την εισαγωγή του νέου άρθρου 9α και όχι να τροποποιηθεί η διοργανική συμφωνία. Το θυμίζω ιδίως στους συναδέλφους που δεν ήταν μέλη του προηγούμενου Κοινοβουλίου. Η προσωπική μου θέση παραμένει η ίδια: στις 6 Μαΐου του περασμένου έτους, το Κοινοβούλιο έδωσε εντολή στον Πρόεδρό του να προσυπογράψει αυτή τη διοργανική συμφωνία, η οποία υπεγράφη στις 25 Μαΐου.
<P>
Σέβομαι τις απόψεις αυτών - νεοεκλεγμένων ή παλιών βουλευτών του Κοινοβουλίου - που εκφράζουν επιφυλάξεις και ανησυχίες για τη συμφωνία αυτή, εγώ ωστόσο όφειλα να κρίνω μη παραδεκτές στην επιτροπή εκείνες τις τροπολογίες που προσπαθούσαν να μεταβάλουν τη διοργανική συμφωνία που εμείς υποχρεούμαστε απλώς να εφαρμόσουμε. Αυτό που εσείς ίσως θεωρείτε ανησυχητικό, αυτό που θα διαβάσετε, δεν είναι απόφαση του Κοινοβουλίου, είναι το μοντέλο απόφασης που αποτελεί αναπόσπαστο τμήμα της διοργανικής συμφωνίας, το οποίο ήδη δημοσιεύτηκε - με τα ίδια και απαράλλακτα λόγια - στην Επίσημη Εφημερίδα της 31ης Μαΐου παρελθόντος. Εμείς περιοριστήκαμε να εισαγάγουμε τεχνικές προσαρμογές για να επιτρέψουμε την ορθή εφαρμογή του στο Κοινοβούλιό μας.
<P>
Και ολοκληρώνω υπενθυμίζοντας, κύριοι συνάδελφοι, ότι, αν η εμπειρία της εφαρμογής αυτής της διοργανικής συμφωνίας δείξει ότι ορισμένες από τις πτυχές της πρέπει να ξανασυζητηθούν με τα άλλα θεσμικά όργανα, αυτό μπορεί κάλλιστα να γίνει στο μέλλον. Σήμερα, όμως, εκτιμώ πως έχουμε υποχρέωση να μην αποσύρουμε την υπογραφή με την οποία επικυρώσαμε τη δέσμευσή μας να εφαρμόσουμε αυτή τη διοργανική συμφωνία.
<P>
(Χειροκροτήματα)

<SPEAKER ID=42 LANGUAGE="DE" NAME="Bφsch">
Κύριε Πρόεδρε, σχετικά με τη νέα πρόταση στην έκθεση Napolitano πρέπει να δοθεί απάντηση σε δύο ερωτήματα. Πρώτο ερώτημα: η πρόταση βρίσκεται σε συμφωνία με τις διατάξεις του Κανονισμού της OLAF του Κοινοβουλίου και του Συμβουλίου της 25ης Μαΐου 1999; Δεύτερο ερώτημα: η πρόταση συνάδει με τη διοργανική συμφωνία μεταξύ Κοινοβουλίου, Συμβουλίου και Επιτροπής;
<P>
Η απάντηση στο πρώτο ερώτημα είναι ένα σαφέστατο ναι. Η πρόταση βρίσκεται σε συμφωνία με τον Κανονισμό της OLAF. Η απάντηση στο δεύτερο ερώτημα δεν είναι τόσο απλή. Σκοπός της συμφωνίας ήταν να βρεθεί μια λύση και για το επονομαζόμενο πρόβλημα whistle-blower, για το ερώτημα δηλαδή του τι κάνει ένας υπάλληλος όταν λαμβάνει γνώση μιας απάτης ή έχει στοιχεία που αποκαλύπτουν διαφθορά, δεν θέλει όμως - για όποιους λόγους κι αν συμβαίνει αυτό - να εμπιστευθεί τους προϊσταμένους του. Είπαμε ότι στην περίπτωση αυτή θα πρέπει να μπορεί να απευθυνθεί απευθείας στην OLAF. Η προκείμενη πρόταση αποκλείει τη δυνατότητα αυτή για τους βουλευτές αυτού του Σώματος. Αυτό εξηγείται, γιατί οι βουλευτές προστατεύονται με ιδιαίτερο τρόπο μέσω του πρωτοκόλλου περί προνομίων και ασυλιών κατά την εκτέλεση των καθηκόντων τους. Η προστασία αυτή είναι περισσότερο διευρυμένη από την προστασία, για παράδειγμα, που απολαμβάνουν μέσω αυτού του πρωτοκόλλου τα μέλη της Επιτροπής της Ευρωπαϊκής Ένωσης.
<P>
Η ανησυχία μου είναι απλώς μήπως με την πρόταση, σύμφωνα με την οποία οι υπάλληλοι πρέπει να απευθύνονται απευθείας στον Πρόεδρο του Κοινοβουλίου, δημιουργούμε περισσότερα προβλήματα από εκείνα που επιλύουμε. Δηλαδή, μπορούμε ήδη να προβλέψουμε ότι ο Τύπος θα αρχίσει τότε να ερωτά τακτικά: Πόσες και ποιες περιπτώσεις υπάρχουν; Αν δεν υπάρχουν, θα πουν ότι έχουν εκφοβίσει τους υπαλλήλους τους σε τέτοιο βαθμό, ώστε κανείς πια δεν τολμά να μιλήσει. Αν υπάρχουν κάποιες, τότε θα προσπαθήσουν να βγάλουν καθεμιά από τις περιπτώσεις αυτές στο φως της δημοσιότητας. Γι' αυτό και θα θεωρούσα προτιμότερο να χρησιμοποιήσουμε την πρωταρχική πρόταση της Επιτροπής Ελέγχου του Προϋπολογισμού στην γνωμοδότησή της για την Επιτροπή Συνταγματικών Υποθέσεων, όπου όλο αυτό το σύμπλεγμα των ερωτημάτων αφήνεται κατά μέρος και ρυθμίζονται μόνο τα δικαιώματα και τα καθήκοντα των μελών. Με αυτόν τον τρόπο θα εξοικονομούσαμε χρόνο, ώστε να ξανασκεφτούμε τα υπόλοιπα ζητήματα με την ησυχία μας.
<P>
Παρ' όλα αυτά όμως πιστεύω ότι, κάτω από τις δεδομένες δύσκολες συνθήκες, ο συνάδελφος Napolitano συνέταξε μια πολύ καλή έκθεση, και ευχαρίστως θα την υποστηρίξω σήμερα το μεσημέρι στην ψηφοφορία.

<SPEAKER ID=43 LANGUAGE="ES" NAME="Mιndez de Vigo">
Κύριε Πρόεδρε, κρατώ τις τελευταίες λέξεις του συντάκτη γνωμοδότησης, του κ. Bφsch. Νομίζω πως έχει δίκιο, ότι αυτό είναι ένα ζήτημα που είχε δύσκολη εφαρμογή στον Κανονισμό μας και το οποίο, τελικά, επιλύθηκε ικανοποιητικά. Φυσικά, υπήρχαν ενδεχομένως και άλλες δυνατότητες αλλά στο Κοινοβούλιο αυτό είχαμε ένα κυρίως μέλημα: να εκπληρωθούν οι στόχοι που είχαμε θέσει. Δηλαδή, να καταπολεμηθεί η απάτη, η διαφθορά και κάθε παράνομη δραστηριότητα που βλάπτει τα συμφέροντα των Κοινοτήτων.
<P>
Εμείς όμως είμαστε ένα πολιτικό θεσμικό όργανο, και οι πολιτικοί -το γνωρίζουμε καλά- υφιστάμεθα κάθε είδους επιρροές. Καταβάλαμε προσπάθειες ώστε ένας πολιτικός, υγιής και συγκεκριμένος στόχος να μην μπορεί ούτε να ερμηνευθεί ούτε να χρησιμοποιηθεί εσφαλμένα. Αυτή η συζήτηση που διεξαγάγαμε στην Επιτροπή Θεσμικών Θεμάτων σχετικά με τον τρόπο με τον οποίο οποιαδήποτε πιθανή παράνομη δραστηριότητα θα γνωστοποιείται στην Ευρωπαϊκή Υπηρεσία Καταπολέμησης της Απάτης (OLAF), νομίζω ότι μας οδήγησε στην εξεύρεση της ενδεδειγμένου τρόπου, διότι ένα πολιτικό όργανο πρέπει να διαθέτει ένα φίλτρο που να εξετάζει εάν πράγματι οι πληροφορίες αυτές είναι βάσιμες ή όχι και εάν καταστρατηγούν ή όχι το άσυλο ή το απαραβίαστο του λόγου που έχουν οι βουλευτές.
<P>
Συνεπώς, κύριε Πρόεδρε, πιστεύω ότι με τις τροπολογίες που καταθέσαμε στην Επιτροπή Θεσμικών Θεμάτων επιτυγχάνουμε το στόχο της προσαρμογής μιας απόφασης των τριών θεσμικών οργάνων στα ιδιαίτερα χαρακτηριστικά του δικού μας.
<P>
Επιτρέψτε μου να συγχαρώ εδώ ιδιαιτέρως δύο πρόσωπα. Το ένα είναι η πρόεδρος της Επιτροπής Ελέγχου του Προϋπολογισμού, η κ. Theato, που είναι τρόπον τινα η μητέρα της ΟLAF και όλης αυτής της ρύθμισης. το άλλο πρόσωπο, που το θεωρώ πατέρα της παρούσας ρύθμισης, είναι ο κ. Napolitano, ο οποίος επέδειξε ιδιαίτερη μετριοπάθεια, ευφυΐα και, κυρίως, πολύ θάρρος απέναντι σε μία δύσκολη λύση.

<SPEAKER ID=44 NAME="Corbett">
Κύριε Πρόεδρε, η συντριπτική πλειοψηφία της Ομάδας μου υποστηρίζει πλήρως τη συγκεκριμένη έκθεση, την οποία θεωρούμε ως βασικό θεμέλιο για την αποκατάσταση της αξιοπιστίας της Ευρωπαϊκής Ένωσης αναφορικά με το πώς ερευνά και αντιμετωπίζει τις καταγγελίες για απάτη. Εάν μη τι άλλο, θα αποδείξει ενδεχομένως ότι πολλές τέτοιου είδους καταγγελίες είναι συχνά, αλλά όχι πάντοτε δυστυχώς, αστήρικτες. Με την έκθεση αυτή τίθεται σε ισχύ για το Κοινοβούλιο ένα νομικό κείμενο στο οποίο είχε συμφωνήσει το προηγούμενο Κοινοβούλιο και το κείμενο είχε εγκριθεί καταρχήν στην ολομέλεια, όταν εξουσιοδοτήσαμε τον Πρόεδρό μας να το υπογράψει. Υπογράφηκε από όλα τα θεσμικά όργανα και ισχύει πλέον για το καθένα από αυτά, εκτός, μέχρι σήμερα, από το Κοινοβούλιο.
<P>
Στους κόλπους του Κοινοβουλίου, η πρόταση υποστηρίχθηκε ομόφωνα από την Επιτροπή Συνταγματικών Υποθέσεων την πρώτη φορά που συζητήθηκε, και κατά την πρώτη συζήτηση στην ολομέλεια, όλες οι μείζονες πολιτικές ομάδες εξέφρασαν την υποστήριξή τους προς την πρόταση. Την τελευταία στιγμή υπήρξαν ορισμένες δυσκολίες και το θέμα επανεξετάσθηκε στην Επιτροπή Συνταγματικών Υποθέσεων, ωστόσο θεωρώ ότι οι δυσκολίες και οι ανησυχίες που ανέκυψαν έχουν αντιμετωπισθεί επαρκώς. Επιτρέψτε μου να σας υπενθυμίσω ότι οι διατάξεις οι οποίες θα ισχύουν για τους βουλευτές θα εφαρμόζονται, και παραθέτω αυτούσιο το κείμενο, "με την επιφύλαξη των οικείων διατάξεων των συνθηκών για την ίδρυση των Ευρωπαϊκών Κοινοτήτων, και ιδίως του πρωτοκόλλου περί προνομίων και ασυλιών" . Υπάρχει επίσης ειδική αναφορά στο προοίμιο του πρωτοκόλλου περί προνομίων και ασυλιών, καθώς και αναφορά στο γεγονός ότι το σχετικό άρθρο μπορεί να θεσπισθεί για τους βουλευτές του Ευρωπαϊκού Κοινοβουλίου με την επιφύλαξη των απαιτήσεων εμπιστευτικότητας.
<P>
Η θέση μας ως βουλευτών του Ευρωπαϊκού Κοινοβουλίου έχει προστατευτικό χαρακτήρα ως προς αυτό το σημείο, και οι βουλευτές, οι οποίοι φοβούνταν πραγματικά ότι το συγκεκριμένο θα μπορούσε να αποτελέσει κάποιου είδους χάρτα των αδιακρίτων ή κάποιο νέο δικαίωμα των υπαλλήλων να αναφέρουν εμπιστευτικά στους βουλευτές του Ευρωπαϊκού Κοινοβουλίου απερίσκεπτες καταγγελίες, μπορούν να είναι ήσυχοι ότι αυτό δεν θα συμβεί. Οι αναφορές θα διαβιβάζονται στην Ευρωπαϊκή Υπηρεσία Καταπολέμησης της Απάτης, θα ερευνώνται δεόντως και θα προστατεύουν τη θέση των βουλευτών. Εάν δεν καταφέρουμε να εγκρίνουμε σήμερα την έκθεση θα βρισκόμαστε στην αδικαιολόγητη κατάσταση μόνον οι βουλευτές του Κοινοβουλίου να είναι υπεράνω του νόμου στο συγκεκριμένο θέμα: ένα νομικό κείμενο που ισχύει στο Συμβούλιο ανεξαιρέτως για πολιτικούς και υπαλλήλους, που ισχύει στην Επιτροπή επίσης για πολιτικούς και υπαλλήλους, θα ίσχυε στο Κοινοβούλιο μόνο για τους υπαλλήλους μας και όχι για τους βουλευτές του Ευρωπαϊκού Κοινοβουλίου. Τούτο θα ήταν εντελώς απαράδεκτο και θα κατέστρεφε την αξιοπιστία του Κοινοβουλίου. Είναι βασικό να εγκρίνουμε σήμερα την έκθεση.

<SPEAKER ID=45 NAME="Duff">
Κύριε Πρόεδρε, πρέπει να δηλώσω ότι σέβομαι πλήρως την ειλικρίνεια και το πάθος όσων αντιτίθενται στην έκθεση. Έχουν ανακύψει σοβαρά πολιτισμικά προβλήματα εντός του Κοινοβουλίου κατά τη συζήτηση των σχετικών θεμάτων. Η Ομάδα μου εξέτασε πολύ προσεκτικά το θέμα και καταλήξαμε στο συμπέρασμα ότι πρόκειται για την τεχνική θέση σε εφαρμογή της συμφωνίας την οποία υπέγραψε το Κοινοβούλιο για τη βουλευτική ασυλία, και τα προνόμια δεν θα αίρονται χωρίς τη δέουσα διαδικασία. Όλες οι επισημάνσεις που εκφράζονται στις διάφορες τροπολογίες έχουν ήδη καλυφθεί με λογικό τρόπο. Η συγκατάθεση του Κοινοβουλίου σε αυτή τη συμφωνία έχει ήδη αργοπορήσει πέντε μήνες, και το κοινό πολύ απλά δεν θα εκτιμούσε μία περαιτέρω άρνηση για πρόοδο και για δημιουργία ενός αυστηρού αλλά δίκαιου καθεστώτος για το Κοινοβούλιο, όπως και για τα άλλα όργανα.

<SPEAKER ID=46 LANGUAGE="DE" NAME="Voggenhuber">
Κύριε Πρόεδρε, κυρίες και κύριοι, αν αποφασίσουμε για αυτόν τον Κανονισμό, τότε θα διευκολύνουμε την καταπολέμηση της απάτης και θα συμπεριληφθεί και το Κοινοβούλιο στις σχετικές διατάξεις. Αυτό είναι σωστό, γι' αυτό αγωνιστήκαμε. Εκείνο για το οποίο δεν αγωνιστήκαμε και εναντίον του οποίου κατηγορηματικά αντιτασσόμαστε, και όπου βλέπουμε να τίθεται σε τεράστιο κίνδυνο η θέση του Κοινοβουλίου και η ελεύθερη εντολή, είναι ότι εδώ μπορούν να διεξάγονται έρευνες εναντίον ελεύθερα εκλεγμένων βουλευτών, όχι μόνο σε περίπτωση που υπάρχουν υποψίες εναντίον τους, αλλά και σε περίπτωση απλών εικασιών, όταν εδώ θεσπίζεται ένα σύστημα εξαναγκασμού προς κατάδοση, όταν εδώ δεν πρόκειται για την απάτη και τη διαφθορά, αλλά για μια γενική εξουσιοδότηση - διαβάζω - "επέμβασης σε σοβαρές περιπτώσεις που συνδέονται με την άσκηση επαγγελματικών δραστηριοτήτων".
<P>
Σκεφθείτε, παρακαλώ, ότι μπορούν να διεξάγονται έρευνες εναντίον βουλευτών λόγω σοβαρών περιπτώσεων κατά την άσκηση των επαγγελματικών τους δραστηριοτήτων - ένας απόλυτα επινοημένος, ακαθόριστος νομικός όρος, ο οποίος έρχεται σε αντίθεση με τις συνταγματικές παραδόσεις και των δεκαπέντε κρατών μελών - ότι μπορούν να διεξάγονται έρευνες όταν οι βουλευτές παραβαίνουν καθήκοντα ανάλογα με εκείνα που επιβάλει το πειθαρχικό δίκαιο των υπαλλήλων - ένα δίκαιο, το οποίο δεν έχουμε, και ανάλογα καθήκοντα τα οποία δεν υφίστανται! Πρόκειται για μια γενική εξουσιοδότηση σε μια υπηρεσία, η οποία όχι απλώς αφήνει έκθετους τους βουλευτές σε κάθε κατάδοση, αλλά εισάγει ένα σύστημα χαφιεδισμού και πολιτικής υποκίνησης, το οποίο εξευτελίζει την ελεύθερη εντολή και το ελεύθερο Κοινοβούλιο. Αυτό δεν έχει καμιά σχέση με την καταπολέμηση της απάτης. Εδώ το Συμβούλιο επιτέθηκε και έβλαψε τη θέση του Κοινοβουλίου στην καρδιά της.

<SPEAKER ID=47 LANGUAGE="DE" NAME="Brok">
Kύριε Πρόεδρε, συνάδελφοι, στην πορεία μέχρι σήμερα το πρωί σημειώθηκαν μια σειρά από διαδικαστικά λάθη, τα οποία ελπίζω να μην αποβούν εις βάρος του Κοινοβουλίου σε ενδεχόμενες διαδικασίες. Στον κύριο Corbett θέλω να πω το εξής: ένας βουλευτής της Ευρώπης δεν ετέθη ποτέ υπεράνω του νόμου, κι ούτε θα συμβεί κάτι τέτοιο, ακόμα και αν ο Κανονισμός αυτός δεν τροποποιηθεί έτσι. Υποκείμεθα πάντοτε στο νόμο όπως και στο ποινικό δίκαιο. Αυτό πρέπει να το έχουμε ξεκάθαρα στο νου μας, ανεξάρτητα από τις εσωτερικές μας ρυθμίσεις εδώ.
<P>
Το θέμα για το οποίο πρόκειται εδώ είναι η μέθοδος, σύμφωνα με την οποία θα διεξάγονται οι έλεγχοι, οι επιθεωρήσεις και οι έρευνες. Ως προς αυτό είμαι της άποψης ότι πρέπει να προσέξουμε ώστε να διασφαλίζεται η ελευθερία κάθε βουλευτή, συμπεριλαμβανομένου εκείνου που ανήκει σε μια μειοψηφία, από εξωτερικές και εσωτερικές πολιτικές πιέσεις, ώστε να μην καπελώνεται μέσω διαδικασιών, οι οποίες να τον εμπλέκουν τελικά σε τέτοιο βαθμό που να μην μπορεί πια να αμυνθεί. Αυτή είναι η κλασική αρχή της ανεξαρτησίας της εντολής, για την οποία έγιναν αγώνες που διήρκεσαν αιώνες, με κύριο σκοπό την προστασία από την εκτελεστική εξουσία. Μόνον έτσι ο βουλευτής είναι σε θέση να ασκήσει έλεγχο. Πρέπει να έχει το δικαίωμα να αρνείται να εμφανίζεται ως μάρτυρας, και μάλιστα χωρίς "ναι μεν αλλά". Μπορεί τώρα να το έχουμε, αλλά κατά την εφαρμογή του αναιρείται εν μέρει. Ο βουλευτής μόνο όταν έχει αυτό το δικαίωμα άρνησης να εμφανιστεί ως μάρτυρας μπορεί να κρατήσει για τον εαυτό του πληροφορίες, και μόνο τότε θα έρθουν άνθρωποι σε αυτόν και θα του πουν κάτι, όταν γνωρίζουν ότι εκείνος δεν είναι υποχρεωμένος να τους καταδώσει. Μόνο τότε θα μπορούμε να ασκούμε έλεγχο, στο πνεύμα του Κοινοβουλίου, εναντίον της εκτελεστικής εξουσίας, κι αυτό δεν θα έπρεπε να το καταστρέψουμε συμπεριλαμβάνοντας τους πάντες - είτε πρόκειται για υπαλλήλους, είτε για την εκτελεστική εξουσία, είτε για βουλευτές - σε ένα και το ίδιο άρθρο.
<P>
Όταν θα ψηφίσουμε επί του θέματος σήμερα και όταν θα έχουν εξατμιστεί τα νέφη της οργής, ίσως θα έπρεπε να βρούμε για άλλη μια φορά τη δύναμη να ελέγξουμε αν, διατηρώντας έναν σωστό στόχο, τη συμπερίληψη δηλαδή των βουλευτών σε μηχανισμούς ελέγχου, μπορούμε να διασφαλίσουμε αυτή την ανεξαρτησία της εντολής και να βρούμε ίσως κάποιες άλλες διατυπώσεις. Αυτό δεν μπορεί να γίνει μέσα στα νέφη της οργής αυτής της ώρας, και παρακαλώ τους συναδέλφους να το θυμηθούν όταν θα επανατεθεί το θέμα.

<SPEAKER ID=48 LANGUAGE="FR" NAME="Dupuis">
Κύριε Πρόεδρε, θα ήθελα απλώς να καταγραφεί στα πρακτικά ότι, πέρα από τις συνέπειες αυτής της σκανδαλώδους ερμηνείας του Κανονισμού, έχασα επίσης και το χρόνο αγόρευσής μου. Ήμουν εγγεγραμμένος, είχα πολλά να πω, αλλά μετά από αυτές τις σκανδαλώδεις μεθοδεύσεις, δεν μπορώ πλέον να παρέμβω.

<SPEAKER ID=49 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=5>
Θέσπιση του συστήματος  "Eurodac
<SPEAKER ID=50 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0059/1999) του κ. Pirker, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση κανονισμού του Συμβουλίου για τη θέσπιση του συστήματος "Εurodac" για την αντιπαραβολή των δακτυλικών αποτυπωμάτων των αιτούντων άσυλο και ορισμένων άλλων αλλοδαπών [COM(1999) 260 - C5­0082/1999 - 1999/0116(CNS)].

<SPEAKER ID=51 LANGUAGE="DE" NAME="Pirker">
Κύριε Πρόεδρε, ομιλώ εδώ όχι μόνον ως εισηγητής, αλλά και με την ιδιότητά μου ως εκπροσώπου του Ευρωπαϊκού Λαϊκού Κόμματος, κατ' αρχήν όμως ως εισηγητής.
<P>
Αξιότιμοι κυρίες και κύριοι, είχα απευθύνει νωρίτερα έκκληση σε όλους σας να συζητήσουμε και να ψηφίσουμε σήμερα για το Eurodac, γιατί το Eurodac είναι ένα σύστημα, το οποίο μας δίνει επιτέλους τη δυνατότητα να εφαρμόσουμε τη Σύμβαση του Δουβλίνου. Σε αυτή τη Σύμβαση του Δουβλίνου, η οποία συνάφθηκε το 1990, το θέμα είναι να προσδιορισθεί η ευθύνη του κράτους μέλους, το οποίο είναι αρμόδιο για την διεξαγωγή μιας διαδικασίας χορήγησης ασύλου. Αρμόδιο, σύμφωνα με τη Σύμβαση, είναι το κράτος, στο οποίο ένας πρόσφυγας βρισκόταν για πρώτη φορά σε ασφαλές έδαφος. Μόνο που ο έλεγχος δεν ήταν μέχρι τώρα δυνατός, γιατί δεν μπορούσε να διαπιστωθεί με ακρίβεια η ταυτότητα. Με το Eurodac θα έχουμε σχεδόν 10 χρόνια αργότερα ένα εργαλείο στο χέρι, με το οποίο γίνεται δυνατή η ακριβής διαπίστωση της ταυτότητας των αιτούντων άσυλο, αλλά και των παράνομων αλλοδαπών.
<P>
Ποιος είναι ο στόχος; Στόχος του Eurodac είναι να καταστήσει εφαρμόσιμη τη Σύμβαση του Δουβλίνου. Στόχος του Eurodac είναι να προσδιορίσει με ακρίβεια ποιο κράτος μέλος είναι αρμόδιο για την εξέταση της αίτησης παροχής ασύλου. Στόχος του Eurodac είναι να παρεμποδίσει την πολλαπλή υποβολή αιτήσεων ασύλου σε περισσότερα κράτη μέλη, και με τον τρόπο αυτό να θέσει τέλος και στις καταχρήσεις που αφορούν τις κοινωνικές παροχές, ενώ έμμεσα αυτό δρα υπέρ μιας κατανομής των βαρών. Και αυτό είναι κάτι σημαντικό.
<P>
Ως εκ τούτου, σύμφωνα με το Eurodac, κάθε κράτος μέλος θα υποχρεώνεται να λαμβάνει από όλους τους αιτούντες άσυλο, από όλους τους παράνομους αλλοδαπούς, οι οποίοι συλλαμβάνονται κατά την διάβαση των εξωτερικών συνόρων, τα δακτυλικά αποτυπώματα, με σκοπό την αντιπαραβολή τους, για να διαπιστωθεί αν έχει ήδη γίνει κάπου μια αίτηση ασύλου. Τα κράτη μέλη έχουν, εκτός αυτού, τη δυνατότητα να λαμβάνουν τα δακτυλικά αποτυπώματα παράνομων αλλοδαπών, οι οποίοι εντοπίζονται στο κράτος μέλος, με σκοπό την αντιπαραβολή.
<P>
Κατά τη συζήτηση που διεξαγάγαμε για πολλή ώρα, πολύ ομαλά και ρεαλιστικά προέκυψε και μια λύση. Υπήρξε κατά την ψηφοφορία στην επιτροπή για το σύστημα Eurodac μια πλήρης συμφωνία - μόνον η ομάδα των Πρασίνων ήταν κατά του συστήματος συνολικά και υπέβαλε τροπολογίες, οι οποίες προορίζονταν να καταστρέψουν συνολικά το σύστημα Eurodac. Αυτές απορρίφθηκαν. Υπήρχε επίσης πλήρης συμφωνία με τους Σοσιαλδημοκράτες σχετικά με το σύστημα, γεγονός που μας χαροποίησε. Υπήρξαν τροπολογίες, έτσι ώστε το όριο ηλικίας αυξήθηκε από τα 14 στα 18, και προβλέφθηκε μια πρόωρη διαγραφή όταν αποκτά κανείς άδεια παραμονής. Ως προς αυτό η πλειοψηφία τάχθηκε ενάντια στην άποψή μου ως εισηγητή.
<P>
Η έκθεση αξιολογήθηκε συνολικά ως θετική και ψηφίστηκε για να υποβληθεί στην Ολομέλεια. Δηλαδή, σύμφωνα με την γνώμη της επιτροπής και με την πλήρη υποστήριξη των Σοσιαλδημοκρατών, με τη θέσπιση του Eurodac υπάρχει στη διάθεσή μας ένα εργαλείο για μια οργανωμένη διαδικασία χορήγησης ασύλου στην Ευρώπη, όπως και ένα εργαλείο για την καταπολέμηση της κατάχρησης του ασύλου. Αυτά ως προς την ιδιότητά μου ως εισηγητή.
<P>
Με την ιδιότητά μου τώρα ως εκπροσώπου του ΕΛΚ, αντιτάσσομαι στο γεγονός ότι γίνονται διαρκώς προσπάθειες από πολιτικές Ομάδες να παρουσιαστεί το Eurodac ως ένα σύστημα, το οποίο ακριβώς δεν εξυπηρετεί αυτόν τον έλεγχο, αλλά μέσω αυτού οι αιτούντες άσυλο χαρακτηρίζονται ως εγκληματίες, επειδή λαμβάνονται δακτυλικά αποτυπώματα. Μα το ζήτημα δεν είναι να χαρακτηρίσουμε κανέναν ως εγκληματία, αλλά να αναλάβουν τα κράτη μέλη την ευθύνη, το καθήκον, να εκτελούν διαδικασίες χορήγησης ασύλου, και να προστατεύουν και τους νέους, στην περίπτωση που τα δακτυλικά αποτυπώματα λαμβάνονται από την ηλικία των 14 ετών. Γιατί μόνο αν γνωρίζουμε ότι έχουν αυτή την ηλικία θα υπάγονται αυτονόητα στη Σύμβαση των Ηνωμένων Εθνών για τα δικαιώματα των Παιδιών ή στη Σύμβαση της Χάγης και στις προστατευτικές διατάξεις των κρατών μελών. Επομένως η λήψη δακτυλικών αποτυπωμάτων και από τους νέους έχει προστατευτικό σκοπό και βρίσκεται σε απόλυτη αρμονία με όλες τις συμβάσεις που έχουμε.
<P>
Οι Πράσινοι είναι κατά του συστήματος αυτού και δεν είναι για μένα παρά αρνητές της πραγματικότητας που υποδύονται τους πραγματιστές! Θα φέρουν την πλήρη ευθύνη αν το σύστημα αυτό και μια οργανωμένη πολιτική ασύλου αποτύχουν για την Ευρώπη.
<P>
Επιτρέψτε μου να αναφερθώ σε κάτι ακόμα, που το θεωρώ εξόχως σημαντικό. Έλαβα από τον Υπουργό Schily - είναι Υπουργός Εσωτερικών στη Γερμανία και Σοσιαλδημοκράτης - την επείγουσα παράκληση και έκκληση να υποστηρίξω αυτό το σύστημα, επιστολή με την οποία τοποθετήθηκε εναντίον των ίδιων των Σοσιαλδημοκρατών εδώ στο Σώμα και εναντίον όλων των υπόλοιπων που προσπαθούν εδώ να μην αποδεχθούν το σύστημα αυτό. Είναι αξιοσημείωτο να απευθύνεται παράκληση σε έναν Χριστιανοδημοκράτη να κάνει κάτι κατά των αριστερών του Σώματος.
<P>
Χρειαζόμαστε το σύστημα Eurodac. Ο λόγος για τον οποίο το υποστηρίζω τόσο ένθερμα είναι ότι μας οδηγεί στην κατεύθυνση της πραγματοποίησης μιας κοινής πολιτικής ασύλου για την Ευρώπη, ένα θέμα στο οποίο τα κράτη μέλη έχουν σηκώσει τα χέρια ψηλά.
<P>
Θα έχουμε με αυτό και ένα σύστημα κατά της κατάχρησης του ασύλου, κατά της παράνομης μετανάστευσης. Σε περίπτωση που οι Σοσιαλδημοκράτες και οι Πράσινοι ψηφίσουν κατά του συστήματος αυτού, τότε θα φέρουν την πλήρη ευθύνη αν εξακολουθήσουν να υπάρχουν η κατάχρηση του ασύλου και η παράνομη μετανάστευση.
<P>
(Χειροκροτήματα)

<SPEAKER ID=52 LANGUAGE="DE" NAME="Schulz">
Κύριε Πρόεδρε, αξιότιμοι συνάδελφοι, υπάρχουν μέρες που βρίσκει κανείς το επάγγελμά του εύκολο, υπάρχουν μέρες που το βρίσκει δύσκολο. Σήμερα είναι για μένα μια τέτοια μέρα, όπου πρέπει να λυθούν μάλλον δύσκολα προβλήματα. Τα προβλήματα αυτά είναι δύο ειδών. Πρέπει να ρυθμιστεί ένα πολιτικό πρόβλημα, κι αυτό είναι το ερώτημα του πώς θα χειριστούμε το σύστημα των δακτυλικών αποτυπωμάτων για τους αιτούντες άσυλο, τους λαθρομετανάστες, όπως και εκείνους που βρίσκονται παράνομα σε ένα κράτος μέλος, όπως χαρακτηρίζονται από το Συμβούλιο και τις αρχές της Ευρωπαϊκής Ένωσης, και πώς θα χειριστούμε την πολεμική του συναδέλφου Pirker. Θα ξεκινήσω με το τελευταίο ερώτημα, γιατί εκτός των άλλων είναι, για ευνόητους λόγους, πιο διασκεδαστικό να έρχεται κανείς σε πολιτική αντιπαράθεση στο Κοινοβούλιο, από το να εξετάζει εις βάθος κατασκευάσματα από στεγνές παραγράφους.
<P>
Αν κάποιος είναι εδώ υπεύθυνος για το γεγονός ότι στο ζήτημα αυτό καταλήγουμε σε κάποια σύγκλιση απόψεων τόσο δύσκολα, τότε αυτός είναι ο κύριος εισηγητής. Εσείς, κύριε Pirker, προσπαθήσατε από την αρχή κιόλας με τις τροπολογίες σας να οξύνετε ακόμη περισσότερο τη συζήτηση για ένα ούτως ή άλλως ήδη άκρως αμφιλεγόμενο κατασκεύασμα, το οποίο μας είχε υποβάλει το Συμβούλιο. Δεν μπορεί κανείς να σας κατηγορήσει γι' αυτό, είναι το πολιτικό σας δικαίωμα, όμως θα πρέπει να λάβετε υπόψη σας ότι η αριστερά του Σώματος δεν βρίσκεται εδώ για να υποστηρίξει επιπλέον την επιχείρηση των περιορισμών, την οποία θέλετε να ασκήσετε ως συντηρητικός Αυστριακός!
<P>
(Χειροκροτήματα από την αριστερή πτέρυγα) Το δεύτερο σημείο, το οποίο θέλω να επισημάνω εδώ, είναι ότι, αφού φτάνετε στο σημείο να εκφράσετε εδώ τη λύπη σας για τους καημένους τους Σοσιαλδημοκράτες και τις αντιθέσεις μεταξύ αυτών και της γερμανικής κυβέρνησης, τότε θα έπρεπε να αφηγηθείτε τα γεγονότα με τη χρονολογική τους σειρά. Ο κύριος Schily σας έγραψε μια επιστολή, αυτήν την έγραψε και στον κύριο Nassauer και σε μένα. Ο κύριος Schily υπεισήλθε στην επιστολή του στις δυσκολίες, τις οποίες εμείς κυρίως θέσαμε ως θέματα σε αυτή τη διαδικασία διαβούλευσης, και τοποθετήθηκε ως προς αυτό από τη θέση του ως Γερμανού Υπουργού Εσωτερικών. Την επιστολή αυτή τη λάβαμε τις τελευταίες μέρες και προκάλεσε μια ζωηρή συζήτηση στην Ομάδα των Σοσιαλδημοκρατών, συζήτηση η οποία οδήγησε στο να σας παρακαλέσουμε να μας δώσετε λίγο παραπάνω χρόνο, για να μπορέσουμε να συζητήσουμε και να επιλύσουμε τη διαφωνία μας, ώστε να μπορέσουμε στη συνέχεια να επιχειρήσουμε να συνεργαστούμε μαζί σας με συναινετικό πνεύμα. Αυτό το συζήτησα μαζί σας χθες το βράδυ στις 22.00, η στάση σας όμως είναι φανερή και στο λόγο σας: εμείς έχουμε εδώ την πλειοψηφία, εμείς θα προωθήσουμε το θέμα, και όποιος δεν είναι μαζί μας είναι ένας αρνητής της πραγματικότητας που υποδύεται τον πραγματιστή - όπως τόσο όμορφα εκφραστήκατε!
<P>
Δεν είναι αυτός ο δρόμος μέσω του οποίου μπορούμε να ασκήσουμε εμείς στην Ευρωπαϊκή Ένωση μια ορθή πολιτική ασύλου! Γιατί η πολιτική αυτή πρέπει να χτιστεί πάνω σε πλατιά συναίνεση και όχι πάνω στον αποκλεισμό και στην αντιπαράθεση, όπως το θέλετε εσείς. Ποιο είναι το πρόβλημά μας; Το Συμβούλιο είπε - κάτι για το οποίο έχουμε μια κάποια κατανόηση στην Ομάδα μας - ότι χρειαζόμαστε στο σύστημα καταγραφής των αιτούντων άσυλο την διεύρυνση του συστήματος αυτού σε παραπέρα ομάδες στόχου, και εσείς χρησιμοποιήσατε αναμφισβήτητα καλά επιχειρήματα, τα οποία εκτιμούνται και από εμάς. Για παράδειγμα, η προστατευτική λειτουργία για τους ανηλίκους, τους οποίους φέρνουν παράνομα σε μια χώρα και οι οποίοι, για παράδειγμα, εξωθούνται στην πορνεία: το να δώσουμε σε αυτούς μια κάποια αστυνομική και κρατική προστασία μπορεί να εξεταστεί στο πλαίσιο ενός τέτοιου συστήματος δακτυλικών αποτυπωμάτων.
<P>
Το πρόβλημά μας έχει να κάνει με το κράτος δικαίου. Δεν θα έπρεπε να ξεχωρίσουμε εκείνον που ως πολιτικός πρόσφυγας διεκδικεί για τον εαυτό του ένα εναγώγιμο θεμελιώδες δικαίωμα, την προστασία δηλαδή από αυτή την δίωξη, από εκείνον, ο οποίος, για παράδειγμα, έρχεται σε μια χώρα παράνομα και ενάντια στο νόμο ή μεταφέρει παράνομα ανθρώπους στη χώρα ή και εκείνους που έχουν μεταφερθεί παράνομα στη χώρα παρά τη θέλησή τους; Δεν πρέπει να διαχωρίσουμε αυτές τις ομάδες ατόμων; Επειδή πιστεύουμε ότι δεν έχουμε ακόμα φτάσει στο τέλος αυτής της συζήτησης, και επειδή θέλαμε να μιλήσουμε άλλη μια φορά με τον υπουργό Schily για το θέμα, γι' αυτό σας παρακαλέσαμε να περιμένετε 14 μέρες. Όταν φωνάζετε εδώ ότι πέρασε ένας χρόνος, τότε, προς Θεού, οι 14 μέρες δεν είναι πια ζήτημα, κύριε Pirker!
<P>
(Χειροκροτήματα από την αριστερή πτέρυγα)Γι' αυτό πρέπει να σας πω ότι εσείς οξύνετε τη συζήτηση στο Σώμα αυτό με τη μέθοδό σας. Το εγχείρημά σας δεν θα σας βγει σε καλό! Σας λέω εκ των προτέρων - έχοντας εμπιστοσύνη στην ελευθεροφροσύνη της ομάδας των Φιλελευθέρων - ότι με τη στρατηγική αυτή, μακροπρόθεσμα, θα αποτύχετε παταγωδώς! Σήμερα σταθήκατε ακόμα τυχερός, μακροπρόθεσμα όμως η μέθοδος αυτή του αποκλεισμού δεν θα οδηγήσει στην επιτυχία. Δεν είμαστε κατά της βασικής φιλοσοφίας του Eurodac, αλλά θα επιθυμούσαμε να είχαμε περισσότερο χρόνο να συζητήσουμε. Εσείς δεν θελήσατε να μας τον δώσετε. Την ευθύνη για το αδιέξοδο την φέρετε αποκλειστικά εσείς!
<P>
(Χειροκροτήματα)

<SPEAKER ID=53 NAME="Watson">
Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών του Κοινοβουλίου εκφράζει ορισμένες ανησυχίες για το σχέδιο πρωτοκόλλου που παρουσιάζεται στο εν λόγω σχέδιο κανονισμού. Είναι υπαρκτός ο κίνδυνος να αμβλυνθεί η διάκριση μεταξύ των αιτούντων άσυλο και των άλλων τύπων μεταναστών. Είναι υπαρκτός ο κίνδυνος να μειωθεί ενδεχομένως η προστασία όσων την έχουν ανάγκη, προωθώντας κατά λάθος την περίπτωσή τους μέσω των συνηθισμένων διαδικασιών μετανάστευσης και όχι μέσω των διαδικασιών ασύλου. Υπάρχουν ορισμένα "γκρίζα νομικά σημεία" . Γίνεται αντιληπτό ότι η επέκταση του συστήματος Eurodac σε άτομα τα οποία δεν ζητούν άσυλο βρίσκεται εκτός δικαιοδοσίας, βάσει της Σύμβασης του Δουβλίνου επί παραδείγματι. Είναι υπαρκτός ο κίνδυνος το εν λόγω πρωτόκολλο, ο εν λόγω κανονισμός να μείνουν ανεφάρμοστα. Τα κράτη μέλη θα έχουν ανεπαρκή κίνητρα να λαμβάνουν τα δακτυλικά αποτυπώματα πολιτών τρίτων χωρών που θα βρίσκονται παράνομα στο έδαφός τους, εάν υπάρχει ο κίνδυνος να πρέπει στη συνέχεια να ευθύνονται γι' αυτούς.
<P>
Τέλος, υπάρχει κάποια έλλειψη σαφήνειας σε ορισμένους χρησιμοποιηθέντες όρους, όπως "παράνομη διάβαση των εξωτερικών συνόρων" , "όσοι βρίσκονται παράνομα στο έδαφος" και τα λοιπά. Ωστόσο, θεωρούμε ότι οι συζητήσεις σε αυτό το Σώμα, στην επιτροπή μας, υπήρξαν τέτοιες, ώστε εκπονήθηκε μία καλή έκθεση εδώ, με την υποστήριξη των περισσότερων πολιτικών ομάδων. Συγχαίρω τον εισηγητή γι' αυτό. Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών θα υποστηρίξει την έκθεση. Δεν θα υποστηρίξουμε τις τροπολογίες αριθ. 13 μέχρι αριθ. 20. Μολονότι συμμεριζόμαστε τις ανησυχίες για τη λήψη δακτυλικών αποτυπωμάτων, θεωρούμε ότι η προσπάθεια να αποτραπεί η δημιουργία κάποιας σχετικής βάσης δεδομένων, θα αποτύχει να αντεπεξέλθει με πραγματιστικούς όρους στις προκλήσεις που αντιμετωπίζουμε.
<P>
Επιτρέψτε μου να πω ένα πράγμα στον κ. Schulz, ο οποίος έθεσε θέμα γενναιοδωρίας. Τώρα είναι η στιγμή που πρέπει να επιδείξουμε ψυχραιμία και λογικά επιχειρήματα. Ο κ. Schulz δεν μπορεί να αρνηθεί ότι αποτελεί πρόκληση για την Ένωση ο αριθμός των ατόμων που βρίσκονται παράνομα στο έδαφός της. Πρέπει να βρούμε κάποιον τρόπο να αντιμετωπίσουμε αυτό το πρόβλημα, προστατεύοντας παράλληλα τις ατομικές ελευθερίες. Θεωρούμε ότι η συγκεκριμένη έκθεση το επιτυγχάνει, και για τον λόγο αυτό θα την υποστηρίξουμε ευχαρίστως.

<SPEAKER ID=54 LANGUAGE="NL" NAME="Sφrensen">
Αξιότιμε Επίτροπε Prodi, κύριε Πρόεδρε, συνάδελφοι, όσον αφορά το Eurodac και τις θέσεις των Πρασίνων και της Ευρωπαϊκής Ελεύθερης Συμμαχίας θα ήθελα να πω ότι χαίρομαι για τα σχόλια που έκαναν οι προλαλήσαντες μετά από την παρουσίαση του εισηγητή Pirker. Έγιναν πολλές παρατηρήσεις και παρεμβάσεις σχετικά με την απουσία της κοινωνικής και ανθρώπινης διάστασης από την έκθεση αυτή. Πολλοί αστυνομικοί και αστυνομικές υπηρεσίες θα καλωσορίσουν φυσικά αυτή την έκθεση γιατί τους απλοποιεί το έργο. Θα πρέπει να είμαστε ρεαλιστές και γι' αυτό δεν αρνούμαστε ότι υπάρχουν καταχρήσεις. Δεν θα ήθελα να κατηγορηθούν οι Πράσινοι για την οργανωμένη εγκληματικότητα στο σημερινό κόσμο γιατί λίγο ακόμη και θα μας καταστήσουν υπεύθυνους ότι τάχα δεν θέλουμε εμείς να την αντιμετωπίσουμε. Ουδέν αναληθέστερον.
<P>
Για να χτίσεις ένα σπίτι χρειάζεσαι γερά θεμέλια. Δεν νομίζω ότι η έκθεση αυτή προσφέρει τέτοια θεμέλια, θα μπορούσα μάλιστα να την χαρακτηρίσω ακόμα και απαράδεκτη. Οι τροπολογίες που έχουν υποβληθεί την καθιστούν ευκολότερα αποδεκτή και κάπως ηπιότερη. Δεν θα πρέπει ωστόσο να λησμονούμε ότι οι αιτούντες άσυλο είναι άτομα που αναζητούν την ασφάλεια, που αναζητούν μια στέγη πάνω από το κεφάλι τους και ένα τρόπο για να βγάζουν το ψωμί τους. Η πρόταση στηρίζεται στην υπόθεση ότι ο αιτών άσυλο είναι στην ουσία ύποπτος. Θεωρείται δεδομένο ότι κάνει κατάχρηση του δικαιώματος ασύλου. Απαράδεκτες αυτές οι καταχρήσεις, λέει η έκθεση. Οι αιτούντες άσυλο παρουσιάζονται εδώ σαν εγκληματίες. Ο αιτών άσυλο δεν είναι ωστόσο εγκληματίας. Του φορούν το μανδύα του εγκληματία τη στιγμή που ο ίδιος είναι το θύμα. Θύμα της κατάστασης στη χώρα προέλευσής του.
<P>
Όσον αφορά τώρα στις ελάχιστες προδιαγραφές. Η προτεινόμενη πολιτική ελέγχων μπορεί να γίνει αποδεκτή μόνον εφόσον ισχύουν σε όλα τα κράτη ελάχιστες προδιαγραφές σχετικά με την αντιμετώπιση των αιτούντων άσυλο. Μία αίτηση οφείλει να εξετάζεται παντού το ίδιο προσεκτικά και με ενιαίο τρόπο. Τη στιγμή αυτή οι διαφορές είναι σημαντικές. Και βέβαια ο καθένας επιλέγει να υποβάλει την αίτησή του εκεί όπου ελπίζει να εξεταστεί αυτή με τη δέουσα προσοχή και με ανθρώπινο τρόπο.
<P>
Όσον αφορά τέλος στα μέτρα προστασίας προσωπικών δεδομένων. Τα μέτρα αυτά δεν εφαρμόζονται στους πρόσφυγες. Οι διακρίσεις αυτές μπορούν να οδηγήσουν ακόμα και στην ποινικοποίησή τους. Στην πολιτική μας ομάδα των Πρασίνων διεξάγεται μία συζήτηση σχετικά με την αρχή της λήψης δακτυλικών αποτυπωμάτων γενικά. Κατά την έρευνα περιπτώσεων που σχετίζονται με το οργανωμένο έγκλημα είναι αναγκαίο να υπάρχει πλήρης σαφήνεια σχετικά με την ταυτότητα των υπόπτων προκειμένου να αντιμετωπιστούν οι εγκληματίες και υπέρ των θυμάτων των εγκλημάτων. Θα πρέπει να χρησιμοποιηθεί κάθε μέσο προκειμένου να αντιμετωπιστεί το οργανωμένο έγκλημα. Η λήψη των δακτυλικών αποτυπωμάτων βοηθά στο σκοπό αυτό. Οι αιτούντες άσυλο αναζητούν ασφάλεια και προστασία και δεν θέλουν γι' αυτό να κυκλοφορεί το όνομά τους δεξιά κι αριστερά σε όλη την Ευρώπη. Θα μπορούσε ίσως στο μέλλον να διοργανωθεί μία συζήτηση σχετικά με το ρόλο των δακτυλικών αποτυπωμάτων.

<SPEAKER ID=55 NAME="Frahm">
Κύριε Πρόεδρε, στην ομάδα μας θεωρούμε ότι το Eurodac αποτελεί τεράστιο άλμα σε σχέση με τη Σύμβαση του Δουβλίνου. Με το Eurodac προτείνεται ακόμη και οι παράνομοι μετανάστες, ηλικίας μόλις δεκατεσσάρων, να συμπεριληφθούν στο καθεστώς, ενώ η Σύμβαση του Δουβλίνου ασχολείται αποκλειστικά με τους αιτούντες άσυλο. Το Eurodac κατά τη γνώμη μας δεν αποτελεί απαραίτητη προϋπόθεση προκειμένου να λειτουργήσει η Σύμβαση του Δουβλίνου. Το μόνο που κάνει είναι να παράσχει αυξημένες δυνατότητες ελέγχου στις αρχές. Εδώ πρέπει να τονίσουμε ότι σε κάθε κράτος δικαίου πρέπει απαραιτήτως να παίρνουμε πολύ σοβαρά την ισορροπία ανάμεσα στον έλεγχο και τα δικαιώματα του ατόμου. Το θέμα είναι υψίστης σημασίας. Υπογραμμίζουμε λοιπόν πάραυτα ότι η ομάδα μας είναι κατά του Eurodac. Ελπίζουμε το Κοινοβούλιο άλλη μια φορά να αντιταχθεί με σθένος κατ' αυτής της κατά μέτωπο επίθεσης ενάντια στη σύμβαση του ΟΗΕ για τους πρόσφυγες, στη σύμβαση για τα δικαιώματα του παιδιού και στην νομική ασφάλεια των πολιτών τρίτων χωρών που βρίσκονται εντός της επικράτειας της Ένωσης.
<P>
Το να λαμβάνονται δακτυλικά αποτυπώματα ατόμων μόνο και μόνο επειδή δεν είναι πολίτες ενός κράτους μέλους καθιστά όλους τους αλλοδαπούς πολίτες σύσσωμα εγκληματίες. Το να ανακατεύουμε τους μετανάστες με τους αιτούντες άσυλο σε ένα μητρώο δακτυλικών αποτυπωμάτων αποτελεί παραβίαση της θεμελιώδους ιδέας της σύμβασης του ΟΗΕ για τους πρόσφυγες. Οι αιτούντες άσυλο έχουν δικαίωμα να ζητήσουν προστασία. Δεν είναι έγκλημα να ζητούν άσυλο. Η Σύμβαση του Δουβλίνου ασχολείται βέβαια μόνο με την πρώτη χώρα ασύλου.
<P>
Εάν υπάρχει ανάγκη να δημιουργηθεί ένα μητρώο δακτυλικών αποτυπωμάτων τότε επιθυμούμε οι αιτούντες άσυλο σε καμία περίπτωση να μην αναμιγνύονται ούτε με τους νόμιμους ούτε και με τους παράνομους μετανάστες, και προτείνουμε ένα τέτοιο σύστημα να παίρνει δακτυλικά αποτυπώματα μόνο από τα άτομα που έχουν καταδικαστεί για τη διάπραξη εγκληματικών πράξεων. Προτείνεται να παίρνονται και να καταχωρούνται στο μητρώο δακτυλικά αποτυπώματα ακόμη και δεκατετράχρονων. Είμαστε της άποψης πως αυτό αποτελεί παραβίαση της σύμβασης για τα δικαιώματα του παιδιού η οποία μας δεσμεύει να προστατεύουμε τα παιδιά και η οποία θέτει ένα γενικό όριο ηλικίας μεταξύ παιδιού και ενήλικα στα 18 έτη. Εάν είναι ανάγκη να δημιουργηθεί ένα μητρώο, τότε επιθυμούμε να λαμβάνονται δακτυλικά αποτυπώματα μόνο από άτομα που έχουν συμπληρώσει το 18ο έτος της ηλικίας τους. Δακτυλικά αποτυπώματα παίρνουμε από εγκληματίες, αλλά και οι εγκληματίες έχουν δικαίωμα στην προστασία. Είναι άκρως ασαφές στην πρόταση του Συμβουλίου βάσει ποιων κανόνων θα απαλείφονται πληροφορίες, ή βάσει ποιων κανόνων θα διαβιβάζονται.
<P>
Εάν είναι ανάγκη να δημιουργηθεί ένα μητρώο, τότε προτείνουμε ο κάθε καταχωρηθείς να απαλείφεται αφ' ης στιγμής λάβει άδεια παραμονής σε ένα κράτος μέλος. Επιτρέψτε μου να το επαναλάβω άλλη μια φορά: Είμαστε κατά του Eurodac. Τούτη εδώ την πρόταση τη θεωρούμε έναν από τους ακρογωνιαίους λίθους στην ανέγερση τείχους που περιβάλλει το οχυρό Ευρώπη. Αυτό το τείχος θέλουμε να γκρεμιστεί.

<SPEAKER ID=56 NAME="Krarup">
Επί της ουσίας συμφωνώ με τα όσα μόλις είπε η κ. Pernille Frahm και θέλω κι εγώ να στηρίξω την τροπολογία της, η οποία παρά τα προβλήματα αμβλύνει τούτη την καταστροφική νομοθετική πράξη που τώρα συζητάμε, παρεμπιπτόντως χωρίς ιδιαίτερη νομική επιρροή αφού πρόκειται για απλή ακρόαση. Έχω δύο σημεία όπου θέλω να αναφερθώ. Πρώτον έχω κάποιες ερωτήσεις για τον Επίτροπο. Προκύπτει από το πρωτόκολλο αριθ. 5 της Συνθήκης του Αμστερνταμ σχετικά με τη θέση της Δανίας, ότι το τμήμα IV της συνθήκης δεν ισχύει για τη Δανία, αλλά αυτό δεν προκύπτει από την πρόταση κανονισμού. Θα ήθελα να μου δοθούν εξηγήσεις επί τούτου και προτείνω να συμπεριληφθεί το θέμα αυτό στην πρόταση κανονισμού. Στη συνέχεια θα ήθελα να ρωτήσω τον Επίτροπο εάν αυτό πρέπει να το δούμε σε συνάρτηση με αυτό που πραγματεύεται το άρθρο 5 του προαναφερθέντος πρωτοκόλλου, τουτέστιν τη διεύρυνση των κανόνων της Σένγκεν. Σε τέτοια περίπτωση, υπάρχει καθορισμένη διαδικασία με την οποία η Δανία θα προσελκυσθεί στο σύστημα; Είναι αυτός ο κανόνας που θα ακολουθηθεί ή είναι άλλοι κανόνες; Και τέλος: Εάν είναι αυτός ο κανόνας ή είναι άλλοι, ποιες είναι οι συνέπειες μιας προσχώρησης της Δανίας; Μήπως τότε οι αποφάσεις των αρχών της ΕΕ, συμπεριλαμβανομένου και του Δικαστηρίου των ΕΚ, θα είναι δεσμευτικές και για τη Δανία;
<P>
Το δεύτερο σημείο είναι το σημαντικότερο. Είναι θεμελιώδες. Η εν λόγω πρόταση αποτελεί - όπως πολύ σωστά είπε η κ. Pernille Frahm - διεύρυνση του οχυρού Ευρώπη. Είναι ένας αποτελεσματικός αμυντικός μηχανισμός, και αυτό που εγκαθιδρύουμε είναι η πλήρης και συνεπέστατη στέρηση των νομικών δικαιωμάτων μιας μεγάλης ομάδας ανθρώπων, δηλαδή των αιτούντων άσυλο, καθώς και άλλων ομάδων αλλοδαπών, χωρίς να γίνεται καμία απολύτως διάκριση. Δεν περιέχεται κανείς από τους βασικότατους κανόνες ασφάλειας δικαίου ούτε στη διαδικασία καταχώρησης ούτε στην πρόσβαση και προώθηση αυτών των πληροφοριών, τις οποίες θα διαχειρίζονται τα κράτη μέλη και η Επιτροπή. Θέλω να πω ότι είναι το πιο καταπιεστικό σύστημα που έχει δει η Ευρώπη στον αιώνα μας, τουλάχιστον από πλευράς σκανδιναβικής νομικής παράδοσης δεν έχουμε ζήσει δα και τόσα λίγα. Κι αυτό που είναι ενδιαφέρον και ανησυχητικό είναι ότι η όλη ιστορία είναι συσκευασμένη με εκφράσεις που θα έκαναν ακόμη και τον μακαρίτη υπουργό προπαγάνδας, τον Γκέμπελς, να χλομιάσει από ζήλια. Κυρίες και κύριοι, σας θυμίζω πως τούτη η απόλυτη στέρηση νομικών δικαιωμάτων γίνεται βάσει διατάξεων της συνθήκης που πραγματεύονται και διαφημίζουν έναν χώρο ελευθερίας, ασφάλειας και δικαιοσύνης και εξασφαλίζουν την ελεύθερη κινητικότητα. Ναι καλά, διότι συμβαίνει ακριβώς το αντίθετο, και για να είμαστε απολύτως σίγουροι για τις κοσμητικές επεμβάσεις, στην έκθεση του κ. Pirker, δόθηκε βαρύτητα, ώστε να αντικατασταθεί ο όρος αλλοδαπός με τον όρο πολίτης τρίτης χώρας - αυτή είναι η μόνη πραγματική τροπολογία που υποβλήθηκε. Μήπως η αντικατάσταση έγινε επειδή ο όρος αλλοδαπός έχει αρνητικές αποχρώσεις; Δεν έχει και τόση σημασία ποια είναι η πραγματικότητα, σημασία έχει το περιτύλιγμα. Να το χαίρεστε.

<SPEAKER ID=57 LANGUAGE="NL" NAME="Vanhecke">
Κύριε Πρόεδρε, στη μικρή μου χώρα έχουν ζητήσει άσυλο 35.000-40.000 θεωρούμενοι πρόσφυγες εφέτος, πέρα από τις δεκάδες χιλιάδες πρόσφυγες των προηγουμένων ετών, των οποίων οι φάκελοι εξετάζονται ακόμη, και χωρίς μάλιστα να λάβουμε υπόψη τα άτομα που παραμένουν στη μικρή μου χώρα χωρίς άδεια παραμονής και ο αριθμός των οποίων υπολογίζεται σε 150.000, πράγμα που σημαίνει ότι θα πρέπει να λάβουμε πολύ σοβαρά το πρόβλημα που μας απασχολεί σήμερα.
<P>
Συμφωνούμε για τους λόγους αυτούς απολύτως με τη δημιουργία της Eurodac, της τράπεζας δεδομένων για δακτυλικά αποτυπώματα. Θα ψηφίσουμε υπέρ της έκθεσης Pirker και θα παρακαλούσα τον εισηγητή να θεωρήσει την κριτική που θα του ασκήσω στη συνέχεια ως δευτερεύοντα σχόλια σε μία καλή πρόταση, η οποία αποτελεί ένα βήμα προς τη σωστή κατεύθυνση. Διότι θα πρέπει να καταστεί σαφές επιτέλους ότι τα στοιχεία της Eurodac δεν θα πρέπει να αποσκοπούν απλώς στο να καθορίζεται ποια χώρα μέλος θα πρέπει να εξετάσει ένα συγκεκριμένο φάκελο ενός αιτούντος άσυλο, αλλά κυρίως συμβάλλουν στο να καταστεί στο μέλλον η απάτη σε θέματα ασύλου δυσχερέστερη ή και αδύνατη. Λυπούμαι, επομένως, που το Κοινοβούλιο απισχνάζει ακόμη περισσότερο, με τις τροπολογίες που υπέβαλε, τις ήδη ισχνές και περιορισμένες προτάσεις του Συμβουλίου.
<P>
Αδυνατώ απολύτως να καταλάβω πρώτα απ' όλα γιατί τόσο το Συμβούλιο όσο και το Κοινοβούλιο τηρούν απέναντι στους λαθρομετανάστες πολύ ηπιότερη στάση απ' ότι για τους κοινούς αιτούντες άσυλο. Το λέω αυτό διότι τα δακτυλικά αποτυπώματα των λαθρομεταναστών δεν χρειάζεται να φυλάσσονται για δέκα αλλά μόνο για δύο χρόνια, και ούτε επιτρέπεται η αμοιβαία σύγκρισή τους - διερωτώμαι γιατί - ενώ η χρήση τους επιτρέπεται αποκλειστικά για να γίνονται συγκρίσεις με νέες αιτήσεις ασύλου εντός της περιόδου των δύο ετών. Το γεγονός αυτό φοβούμαι ότι δείχνει πως ορισμένοι πιστεύουν ότι το σύστημα Eurodac θα πρέπει να χρησιμοποιείται, αν όχι αποκλειστικά, τουλάχιστον εν μέρει, για να εντοπίζεται κάθε φορά το υπεύθυνο κράτος μέλος το οποίο θα πρέπει να πληρώνει για μια συγκεκριμένη περίπτωση απάτης με μετανάστες ή λαθρομετανάστες, αντί να χρησιμοποιείται το σύστημα αυτό για να καταστούν απολύτως αδύνατες τέτοιας μορφής απάτες.
<P>
Τέλος, αδυνατώ απολύτως να καταλάβω γιατί το σύστημα αυτό θα διαχειρίζεται απ' ό,τι φαίνεται κάποια υπηρεσία της Ευρωπαϊκής Επιτροπής. Πιστεύω ότι το λογικότερο θα ήταν να ανατεθεί η διαχείρισή του σε έναν ευρωπαϊκό αστυνομικό οργανισμό όπως η Europol..

<SPEAKER ID=58 LANGUAGE="ES" NAME="Terrσn i Cusν">
Κύριε Πρόεδρε, θα ήθελα να σας ζητήσω να σημειώσετε ότι στο κτίριο αυτό υπάρχουν αίθουσες συνεδριάσεων χωρίς οθόνη. Και ενόσω διεξάγονται σύνοδος Ολομελείας και παράλληλες συνεδριάσεις, θα ήταν καλό να έχουν οθόνη όλες οι αίθουσες, εάν δεν είναι πολύ δύσκολο.
<P>
Κύριε Πρόεδρε, η Ομάδα μας έχει σημαντικές αμφιβολίες, λογικές αμφιβολίες, σχετικά με την έκθεση Eurodac που παρουσιάστηκε. Ήδη στο παρελθόν απορρίψαμε μια φορά έκθεση με την οποία επιδιωκόταν, με ελάχιστη διαφάνεια και μάλλον άγνωστους σκοπούς, να κρατούνται τα δακτυλικά αποτυπώματα των παράνομων μεταναστών που φθάνουν στην Ευρωπαϊκή Ένωση. Έχουμε μια νέα πρόταση, τη φορά αυτή από την Επιτροπή, η οποία παρουσιάζεται σημαντικά βελτιωμένη.
<P>
Στη νέα αυτή πρόταση αναφέρεται ότι τα δακτυλικά αποτυπώματα των παράνομων μεταναστών - διότι μιλάμε για την επέκταση του υφιστάμενου προγράμματος Eurodac στους λαθρομετανάστες - θα κρατούνται μονάχα για να εφαρμόζεται το Σύμφωνο του Δουβλίνου, δηλαδή, μόνον για να γίνεται γνωστό εάν οι μετανάστες αυτοί ζήτησαν άσυλο σε άλλο κράτος μέλος της Ευρωπαϊκής Ένωσης.
<P>
Δεν είμαστε αντίθετοι στην ιδέα αυτήν, κάθε άλλο. δεν είμαστε αντίθετοι στο να μπορεί να διευκρινίζεται εάν υπάρχει ένα κράτος μέλος υπεύθυνο για τη διαχείριση του φακέλου, εάν αποδεικνύεται ότι ένα άτομο έχει ζητήσει άσυλο. Διατηρούμε ωστόσο πολλές αμφιβολίες όσον αφορά αυτή τη μαζική συγκέντρωση -διότι πιστεύω ότι μπορεί να είναι μαζική- των δακτυλικών αποτυπωμάτων ατόμων που πέρασαν παράνομα τα σύνορα ή που βρίσκονται με παράνομο τρόπο σε ένα κράτος μέλος.
<P>
Ως εκ τούτου, πιστεύουμε ότι χρειάζεται ένα χρονικό διάστημα για να γίνει πραγματικότητα η προτεινόμενη επέκταση του συστήματος Eurodac.
<P>
Αυτό που θεωρούμε ξεκάθαρο είναι ότι δεν είναι αποδεκτό να εφαρμόζεται σε ανηλίκους. Και ως προς αυτό η στάση που θα κρατήσουμε θα είναι σθεναρή. Θα απαιτήσουμε να εφαρμοστεί το σύστημα αυτό μόνο σε ενήλικες, διότι για τους ανηλίκους απαιτούνται άλλες διατάξεις του νόμου, εάν δεν συνοδεύονται. Και εάν είναι με την οικογένειά τους, αυτή θα εντάσσεται στο σύστημα.

<SPEAKER ID=59 NAME="Πρόεδρος">
Ευχαριστώ, κυρία Terrσn i Cusν. Σημειώνουμε το αίτημά σας. Αναμφίβολα, ένα έξυπνο κτίριο πρέπει να αποδεικνύει την εξυπνάδα του παντού.

<SPEAKER ID=60 NAME="MacKenna">
Κύριε Πρόεδρε, θεωρώ ότι η συλλογή δακτυλικών αποτυπωμάτων από τους αιτούντες άσυλο αποτελεί καταρχήν απαράδεκτο γεγονός. Ουσιαστικά, είναι σαν να θεωρούμε εγκληματίες τα θύματα, τους ανθρώπους που αναζητούν άσυλο και καταφύγιο. Αντιθέτως, προτεραιότητά μας οφείλει να είναι η βελτίωση της κατάστασης των αιτούντων άσυλο στα κράτη μέλη. Στην πατρίδα μου, η κατάσταση των αιτούντων άσυλο είναι επί του παρόντος εντελώς απαράδεκτη. Μόλις αυτή την εβδομάδα, ο υπουργός Δικαιοσύνης ανακοίνωσε ότι θα ασκούνται ποινικές διώξεις εναντίον των οδηγών ταξί που μεταφέρουν λαθρομετανάστες.
<P>
Στην ουσία, αυτό που κάνουμε είναι να προωθούμε το συνολικό φαινόμενο της ξενοφοβίας και να θεωρούμε ως εγκληματίες άτομα που είναι ήδη θύματα. Η έκθεση επιζητά να ακούγεται το πρωτόκολλο λιγότερο απειλητικό, ωστόσο η αρχή παραμένει ακριβώς η ίδια. Θεωρούμε ως εγκληματίες τα θύματα. Η λήψη δακτυλικών αποτυπωμάτων εφαρμόζεται συνήθως στις περιπτώσεις των υπόπτων για τέλεση εγκληματικών πράξεων. Οι ύποπτοι για εγκληματικές πράξεις θα έχουν τουλάχιστον το πλεονέκτημα της νομικής αντιπροσώπευσης, θα γνωρίζουν τα δικαιώματά τους. Επί του προκειμένου όμως, οι άνθρωποι δεν θα γνωρίζουν τα δικαιώματά τους, δεν θα έχουν νομική αντιπροσώπευση. Το πρωτόκολλο δεν εξηγεί πού και πώς θα πραγματοποιείται η λήψη δακτυλικών αποτυπωμάτων. Θα πραγματοποιείται κατά την είσοδο στη χώρα, πριν από τη διάβαση των συνόρων; Εάν θα συμβαίνει αυτό, μήπως τούτο συνεπάγεται ότι θα μπορούν να σταματούν τον καθένα οπουδήποτε;
<P>
Τα παραπάνω ευθυγραμμίζονται ουσιαστικά με τη Σύμβαση του Δουβλίνου, η οποία δημιουργήθηκε μυστικά, κεκλεισμένων των θυρών, δυστυχώς στην πατρίδα μου - και λυπάμαι πολύ γι' αυτό. Κατ' ουσίαν προωθεί την όλη ιδέα της Ευρώπης-οχυρού, κρατώντας απέξω τους λεγόμενους ανεπιθύμητους, ενώ θα έπρεπε να εξετάζουμε γιατί οι άνθρωποι αναζητούν άσυλο, και όχι να τους θεωρούμε εγκληματίες. Μία από τις βελτιώσεις που επιδιώκεται εδώ αφορά την ηλικία. Η ιδέα της συλλογής δακτυλικών αποτυπωμάτων από δεκατετράχρονα παιδιά είναι εντελώς απαράδεκτη. Όμως, ακόμη και για την ηλικία των 18 ή 21 ετών είναι εντελώς απαράδεκτη, διότι αυτά τα άτομα δεν είναι εγκληματίες. Προϋποθέτουμε ότι είναι. Το όλο ζήτημα της αρχής του να θεωρούνται όλοι αθώοι μέχρι αποδείξεως της ενοχής τους φαίνεται να αναιρείται εδώ. Η στάση προς τους αιτούντες άσυλο εντός της Ευρωπαϊκής Ένωσης πρέπει να αλλάξει. Με αυτό που κάνουμε ενθαρρύνουμε την ξενοφοβία, η οποία αυξάνεται σε όλα τα κράτη μέλη της Ευρωπαϊκής Ένωσης. Είναι τραγικό.

<SPEAKER ID=61 LANGUAGE="FR" NAME="Krivine">
Κύριε Πρόεδρε, το σχέδιο Eurodac δείχνει το αληθινό πρόσωπο της φιλελεύθερης Ευρώπης. Ένα φρούριο καχυποψίας και αστυνομικής καταστολής που έχει υψωθεί κατά των κατατρεγμένων του πλανήτη.
<P>
Η ηλεκτρονική αρχειοθέτηση των δακτυλικών αποτυπωμάτων είναι ένα πλήγμα για την ατομική ελευθερία. Αντιμετωπίζει συστηματικά τους αιτούντες άσυλο ως ύποπτους. Θέτει υπό αμφισβήτηση το απαραβίαστο των εγγράφων που έχουν στην κατοχή τους οι οργανισμοί που είναι υπεύθυνοι για την εξέταση της αίτησής τους. Παραβιάζει τη νομική προστασία που δικαιούνται οι πρόσφυγες· με την εφαρμογή της μάλιστα στους νέους 14 ετών, παραβιάζει την παγκόσμια διακήρυξη για τα δικαιώματα του παιδιού και ιδίως το άρθρο της 10.
<P>
Ποιος, εδώ, θα τολμούσε να πάρει τα αποτυπώματα ενός παιδιού 14 ετών; Το σχέδιο Eurodac ανάγει σε εγκληματίες τους μετανάστες που δεν έχουν διαβατήριο, ή καθεστώς, συχνά λόγω των διαφορετικών νόμων μεταξύ των χωρών. Στην ουσία, παραβιάζει όλες τις διεθνείς συμβάσεις που προστατεύουν τα δικαιώματα του ανθρώπου. Με το σχέδιο αυτό, η Ευρώπη φρούριο θα είναι υπεύθυνη για τη μη συνδρομή των προσφύγων σε κίνδυνο. Τι το παράξενο για μια φιλελεύθερη Ευρώπη που εξοπλίζει τη δικτατορία της Αγκυρας με μαχητικά ελικόπτερα, ενώ ταυτόχρονα διώχνει τους κούρδους πρόσφυγες; Το Eurodac πρέπει επιτακτικά να απορριφθεί.

<SPEAKER ID=62 LANGUAGE="DE" NAME="Hager">
Κύριε Πρόεδρε, η έκθεση αυτή μου δίνει την ευκαιρία να πάρω θέση ως προς τις άδικες μομφές που εγείρονται περιστασιακά εναντίον ημών, των Φιλελευθέρων. Ο ισχυρισμός ότι στο θέμα του ασύλου παίρνουμε μια κεκαλυμμένη, περιοριστική θέση, μομφή που έγινε και στον κύριο εισηγητή, είναι απλώς εσφαλμένος. Η θέση μας είναι απολύτως σαφής. Παρ' όλο που δεν χρειάζεται να αναφερθεί, θέλω να πω σε όλους, οι οποίοι συμφωνούν με την κριτική αυτή χωρίς να γνωρίζουν τις συγκεκριμένες θέσεις: η πολιτική μας φυσικά και βασίζεται στη βάση της Σύμβασης της Γενεύης για τους πρόσφυγες. Φυσικά και θεωρούμε την προσωρινή προστασία των διωκομένων απολύτως αναγκαία. Όποιος χρειάζεται προστασία πρέπει να βρίσκει προστασία.
<P>
Εκείνο όμως που λέμε είναι ότι η αποτυχημένη μεταναστευτική πολιτική οδήγησε σε κοινωνικά προβλήματα στα κέντρα που υπάρχει συμφόρηση του πληθυσμού, απέναντι στα οποία δεν μπορούμε, ως σοβαροί πολιτικοί, να κλείσουμε τα μάτια. Η κριτική αυτή πρέπει βεβαίως να επιτρέπεται σε μια δημοκρατική δομή. Επειδή θεωρούμε ότι μια δίκαιη κατανομή των βαρών είναι σημαντική αποστολή της πολιτικής ασύλου, υποστηρίζουμε και όλα τα μέτρα που οδηγούν προς την κατεύθυνση αυτή, όπως και τη Σύμβαση του Δουβλίνου και το Eurodac. Για τους λόγους αυτούς θα εγκρίνουμε την έκθεση.

<SPEAKER ID=63 NAME="Evans, Robert J">
Ο εισηγητής αναφέρει στην εισαγωγή του ότι σκοπός είναι η εφαρμογή της Σύμβασης του Δουβλίνου και η ύπαρξη κάποιου συστήματος αντιπαραβολής των δακτυλικών αποτυπωμάτων. Η Ομάδα μου συμφωνεί καταρχήν με αυτό, ωστόσο επιθυμούμε ορισμένες διασφαλίσεις. Ο κ. Pirker αναφέρει επιπλέον ότι σκοπός είναι να εξασφαλισθεί ότι δεν θα υπάρχουν καταχρήσεις κοινωνικής φύσεως του συστήματος. Και πάλι, η Ομάδα μου θα μπορούσε να συμφωνήσει επί του προκειμένου, ωστόσο θέλουμε να είμαστε σίγουροι. Για τον λόγο αυτό, οι διασφαλίσεις είναι απαραίτητες, προκειμένου να εξασφαλισθεί ότι δεν θα υπάρξουν καταχρήσεις ούτε από τις αρχές.
<P>
Νομίζω ότι υπάρχουν ορισμένοι στη δεξιά πλευρά του Σώματος, οι οποίοι επιθυμούν να θολώσουν τα νερά και να απαλείψουν τη διάκριση μεταξύ των αιτούντων άσυλο και των παράνομων μεταναστών, των πολιτών τρίτων χωρών. Διστάζω να χρησιμοποιήσω τη λέξη "αλλοδαποί" , ή ακόμη τη λέξη η οποία χρησιμοποιήθηκε στη μετάφραση του αγγλικού κειμένου. Στα αγγλικά, η λέξη "aliens" σημαίνει τους εξωγήινους, τους ανθρώπους από άλλο πλανήτη, και για να είμαστε απολύτως ειλικρινείς δεν έχουμε και πολλά προβλήματα με αυτούς την παρούσα στιγμή. Φαίνεται ωστόσο, ότι υπάρχουν βουλευτές στο Σώμα, οι οποίοι δεν συμπαθούν καμία ομάδα ατόμων - και εάν υπήρχαν εξωγήινοι από κάποιον άλλο πλανήτη μάλλον θα τους συμπαθούσαν λίγο και εκείνους. Οι διασφαλίσεις και οι τροπολογίες, τις οποίες ζητάμε, έχουν σχεδιασθεί για να εξασφαλισθεί ότι οποιαδήποτε δεδομένα συλλέγονται θα τυγχάνουν της δέουσας επεξεργασίας, και όταν τα άτομα λαμβάνουν άσυλο ή αποκτούν καθεστώς νόμιμης παραμονής τα εν λόγω δεδομένα θα απαλείφονται. Ως προς το όριο ηλικίας, μερικές φορές είναι πολύ δύσκολο να προσδιορίσουμε την ηλικία ενός νέου ατόμου, όμως φαίνεται να καταλήγουμε στη συναίνεση ότι η ηλικία των 18 είναι ένας θεμιτός συμβιβασμός.
<P>
Η κυρία McKenna στον παθιασμένο λόγο της λίγα λεπτά πριν είπε ότι πρέπει να διασφαλίσουμε οι αιτούντες άσυλο και οι υπόλοιποι να μην αντιμετωπίζονται ως εγκληματίες. Ασφαλώς, επιθυμούμε να εξασφαλίσουμε ότι αυτό το νέο σύστημα θα χρησιμοποιείται προς αρωγή των πιο ευάλωτων πληθυσμών της κοινωνίας μας. Αποδέχομαι, και είμαι σίγουρος ότι όλοι πρέπει να το αποδεχθούμε, πως οι άνθρωποι δεν εγκαταλείπουν τα σπίτια τους και τις οικογένειές τους ούτε διασχίζουν τη μισή Ευρώπη, χιλιάδες μίλια μακριά, χωρίς καμία αιτία. Δεν το πράττουν από καπρίτσιο, το πράττουν λόγω σοβαρής αιτίας και πρέπει να αποδεχθούμε και να σεβασθούμε το γεγονός ότι χρειάζονται υποστήριξη, αρωγή και ενίσχυση. Ελπίζω - και είμαι σίγουρος ότι ο κ. Επίτροπος ακούει - ότι μπορούμε να εξασφαλίσουμε πως όταν εφαρμοσθεί πλήρως το εν λόγω σύστημα, θα χρησιμοποιείται θετικά, ανθρώπινα και με αρκετή κατανόηση, ώστε να βοηθήσει και να υποστηρίξει τους πιο ευάλωτους πληθυσμούς της κοινωνίας μας.

<SPEAKER ID=64 NAME="Vitorino">
Kαταρχάς θα ήθελα να πω στους αξιότιμους βουλευτές ότι σύμφωνα με την άποψη της Επιτροπής, ο κανονισμός Eurodac είναι αποφασιστικής σημασίας για την εφαρμογή της Σύμβασης του Δουβλίνου, η οποία προσδιορίζει ποιο κράτος μέλος είναι αρμόδιο για την εξέταση της αίτησης ασύλου που υποβάλλεται σε κάποιο από τα κράτη μέλη. Το Ευρωπαϊκό Συμβούλιο του Tampere ζήτησε οι εργασίες για το EURODAC να ολοκληρωθούν ταχέως, και η Επιτροπή θεωρεί ότι το Eurodac αποτελεί όντως μία σημαντική νομική πράξη.
<P>
Εάν οι κυβερνήσεις και οι πολίτες μπορούν να μας εμπιστεύονται για το ότι έχουμε θεσμοθετήσει αποτελεσματικές ρυθμίσεις σε ό,τι αφορά την απόφαση ποιο κράτος ευθύνεται για την εξέταση μιας αίτησης ασύλου και για την αντιμετώπιση του προβλήματος των πολλαπλών αιτήσεων ασύλου, τότε το έργο μας για την προώθηση υψηλών και δίκαιων προτύπων ασύλου θα διευκολυνθεί.
<P>
Μόλις εγκριθεί ο κανονισμός Eurodac, θα δεσμεύσει το Συμβούλιο να σημειώσει ανάλογη πρόοδο σε ό,τι αφορά άλλες νομικές πράξεις του τομέα ασύλου. Εγώ προσωπικά θα παρουσιάσω σύντομα μία πρόταση για τη νομική βάση του Ευρωπαϊκού Ταμείου Προσφύγων. Σύμφωνα με αυτή, θα παρέχεται οικονομική ενίσχυση από τον κοινοτικό προϋπολογισμό για την αποδοχή, ενσωμάτωση και τον εθελοντικό επαναπατρισμό προσφύγων, εκτοπισμένων ατόμων και αιτούντων άσυλο. Αποτελεί μία συναφή νομική πράξη για να δοθεί η ανθρωπιστική διάσταση στην πολιτική ασύλου της Ένωσης, όπως ζήτησε κάποιος βουλευτής του Σώματος λίγα λεπτά πριν.
<P>
Θα παρουσιάσω επίσης μία πρόταση για μία νομική πράξη των διαδικασιών χορήγησης ασύλου, αφού λάβουμε τη γνωμοδότηση του Κοινοβουλίου για το έγγραφο εργασίας μας αναφορικά με τα κοινά πρότυπα διαδικασιών χορήγησης ασύλου. Θα παρουσιάσω επίσης μία νέα πρόταση για την προσωρινή προστασία, η οποία θα πηγάζει από τις εμπειρίες μας κατά τη διάρκεια της κρίσης του Κοσσυφοπεδίου. Η πρόοδος στον κανονισμό Eurodac πρέπει να συνοδεύεται από πραγματική πρόοδο σε άλλους τομείς, ώστε να προσεγγίσουμε σταδιακά τον στόχο μας για τη δημιουργία ενός κοινού ευρωπαϊκού συστήματος ασύλου. Μία πρόταση η οποία προβλέπει τη συστηματική λήψη δακτυλικών αποτυπωμάτων των αιτούντων άσυλο και ορισμένων άλλων κατηγοριών πολιτών τρίτων χωρών, σαφώς εγείρει ευαίσθητα και δύσκολα ζητήματα. Χρειάζεται επομένως να διασφαλίσουμε τα υψηλότερα πρότυπα δικαιοσύνης και διαφάνειας για όλους εκείνους που θίγονται από τον κανονισμό. Ιδιαίτερα απαιτούνται τα αυστηρότερα πρότυπα για την προστασία των δεδομένων.
<P>
Όταν μετατρέψαμε τη Σύμβαση και το Πρωτόκολλο για το σύστημα Eurodac σε κοινοτικό κανονισμό, τα τροποποιήσαμε ώστε να ευθυγραμμίζονται πλήρως με την κοινοτική νομοθεσία για την προστασία των δεδομένων, συμπεριλαμβανομένου του νέου άρθρου 286 της Συνθήκης για τις ρυθμίσεις περί προστασίας των δεδομένων για τα κοινοτικά θεσμικά όργανα. Εναπόκειται στην αρμόδια αρχή που ορίζει το άρθρο 286 να διασφαλίζει την ενδεδειγμένη και ικανοποιητική χρήση αυτών των δεδομένων και την εφαρμογή των κοινοτικών κανόνων.
<P>
Καθιερώσαμε επίσης νέες διατάξεις για την παρακολούθηση και αξιολόγηση, σύμφωνα με τις οποίες η Επιτροπή θα ενημερώνει τακτικά το Κοινοβούλιο και το Συμβούλιο για τη λειτουργία του Eurodac στην πράξη.
<P>
Είμαι ευγνώμων προς την Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, και προς τον εισηγητή της κ. Pirker, για την έκθεση επί του κανονισμού Eurodac. Η έκθεση περιλαμβάνει ορισμένες χρήσιμες τροπολογίες, οι οποίες θεωρώ ότι θα μας βοηθήσουν να βελτιώσουμε το κείμενο του κανονισμού.
<P>
Η Επιτροπή μπορεί να αποδεχθεί την τροπολογία αριθ. 1 για την αποφυγή χρήσης του όρου "αλλοδαποί"; και την αντικατάστασή του από τον όρο "πολίτες τρίτων χωρών";, μολονότι θα πρέπει να διευκρινίσουμε ότι ο κανονισμός καλύπτει επίσης τους απάτριδες. Μπορούμε επίσης να αποδεχθούμε την τροπολογία αριθ. 2, τον τίτλο που εισαγάγει μία αναφορά στη Σύμβαση του Δουβλίνου. Μπορούμε επίσης να αποδεχθούμε καταρχήν την τροπολογία αριθ. 6, η οποία διευκρινίζει ότι τα δακτυλικά αποτυπώματα θεωρούνται ότι ταιριάζουν μόνον εάν είναι ταυτόσημα και όχι απλώς παρόμοια, και αποδεχόμαστε επίσης καταρχήν την τροπολογία αριθ. 12, η οποία αποσκοπεί να καταστήσει σαφές ότι, τα δεδομένα δεν πρέπει ποτέ να αποστέλλονται στη χώρα καταγωγής του αιτούντος άσυλο ή να χρησιμοποιηθούν εντός κάποιου κράτους μέλους για άσχετο σκοπό. Με την ευκαιρία αυτή θέλω να διαβεβαιώσω την κυρία Terrσn i Cusν ότι τα δακτυλικά αποτυπώματα των παράνομων μεταναστών χρησιμοποιούνται μόνο για τον συγκεκριμένο σκοπό της Σύμβασης του Δουβλίνου - που σημαίνει για ανάλυση - εάν έχουν ζητήσει άσυλο σε κάποιο άλλο κράτος μέλος.
<P>
Τα δύο θέματα μείζονος ενδιαφέροντος για το Κοινοβούλιο είναι το ελάχιστο όριο ηλικίας για τη λήψη δακτυλικών αποτυπωμάτων και οι κανόνες απάλειψης των δεδομένων από την κεντρική βάση δεδομένων.
<P>
Ως προς το ελάχιστο όριο ηλικίας, η άποψή μου είναι να εμμείνουμε στον συμβιβασμό για ελάχιστο όριο ηλικίας τα 14 έτη, το οποίο έχει συμφωνηθεί σε προηγούμενες διαπραγματεύσεις, αποδεχόμενοι ωστόσο την τροπολογία σας, η οποία αποσαφηνίζει ότι η λήψη δακτυλικών αποτυπωμάτων πρέπει να πραγματοποιείται συμφώνως προς την Ευρωπαϊκή Σύμβαση για τα Δικαιώματα του Ανθρώπου και τη Σύμβαση των Ηνωμένων Εθνών για τα Δικαιώματα του Παιδιού.
<P>
Τα μεταναστευτικά ρεύματα των πληθυσμών που ζητούν προστασία περιλαμβάνουν δυστυχώς και ανηλίκους. Χρειάζεται να διασφαλίσουμε ότι οι ρυθμίσεις μας για τον καθορισμό του υπεύθυνου κράτους για τις διαδικασίες ασύλου θα λαμβάνουν υπόψη τους αυτή την πραγματικότητα.
<P>
Επιπροσθέτως, το όριο ηλικίας των 14 ετών υπήρξε συμβιβαστική λύση, η οποία επετεύχθη έπειτα από δύσκολες διαπραγματεύσεις. Δεν επιθυμώ να ανοίξουμε εκ νέου τη συζήτηση και να διακινδυνεύσουμε να καταλήξουμε σε μία ακόμη λιγότερο αποδεκτή λύση.
<P>
Σε ό,τι αφορά τους κανόνες για την απάλειψη των δεδομένων, οι τροπολογίες που ενέκρινε η Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων προβλέπουν την απάλειψη των δεδομένων, μόλις εκείνοι που καλύπτονται από τον κανονισμό λάβουν κάποιο νομικό καθεστώς. Μπορώ να το αποδεχθώ σε σχέση με τα άτομα εκείνα που συλλαμβάνονται να διασχίζουν παράνομα τα εξωτερικά σύνορα της Ευρωπαϊκής Ένωσης ή από τα οποία λαμβάνονται δακτυλικά αποτυπώματα δυνάμει του άρθρου 8 του κανονισμού. Όντως, πρόθεση του συγκεκριμένου κειμένου είναι τα δεδομένα να απαλείφονται μόλις το ενδιαφερόμενο πρόσωπο λάβει κάποιο είδος άδειας παραμονής. Σε αυτό περιλαμβάνονται και όσοι έχουν αποκτήσει το καθεστώς του πρόσφυγα ή έχουν λάβει κάποια δευτερεύουσα μορφή προστασίας.
<P>
Δεν μπορώ να φθάσω τόσο μακριά σε ό,τι αφορά τα δεδομένα των αιτούντων άσυλο, αλλά μπορώ να αποδεχθώ ορισμένες από τις προτεινόμενες τροπολογίες. Εάν θα απαλείφουμε όλα τα δεδομένα για τους αιτούντες άσυλο μόλις λάβουν κάποιο είδος νομικού καθεστώτος, το Eurodac δεν θα καλύπτει πλέον τις περιπτώσεις εκείνες, όπου κάποιος αιτών άσυλο έχει λάβει άδεια παραμονής υπό κάποιο άλλο καθεστώς για μικρή χρονική περίοδο, και μόλις τελειώσει αυτή η περίοδος μεταβαίνει σε άλλο κράτος μέλος και ζητά εκεί άσυλο. Ωστόσο, μπορώ να αποδεχθώ την τροπολογία η οποία προβλέπει ότι τα δεδομένα για τους αιτούντες άσυλο πρέπει να απαλείφονται μόλις στο ενδιαφερόμενο πρόσωπο αναγνωρισθεί το καθεστώς του πρόσφυγα.
<P>
Ορισμένα κράτη μέλη θεωρούν ότι ανακύπτει πρόβλημα όταν άτομα που έχουν αναγνωρισθεί ως πρόσφυγες σε κάποιο κράτος μέλος ταξιδεύουν σε κάποιο άλλο κράτος μέλος και ζητούν άσυλο εκεί. Υποστήριξαν συνεπώς ότι τα δεδομένα για τους αναγνωρισμένους πρόσφυγες πρέπει να διατηρούνται στην κεντρική μονάδα, ώστε να συλλέγονται τα στατιστικά δεδομένα για να μετρηθεί η κλίμακα του φαινομένου.
<P>
Θεωρώ ότι θα πρέπει να ακολουθήσουμε διαφορετική προσέγγιση. Εάν τα άτομα που έχουν αναγνωρισθεί ως πρόσφυγες σε κάποιο κράτος μέλος ζητήσουν άσυλο σε κάποιο άλλο κράτος μέλος, αυτό πιθανώς να συμβαίνει επειδή οι πρόσφυγες δεν απολαύουν του δικαιώματος να κατοικούν σε κράτος μέλος διαφορετικό από εκείνο που τους αναγνώρισε το καθεστώς του πρόσφυγα. Θα πρέπει να επιδιώξουμε την αποκατάσταση του συγκεκριμένου σημείου, συμπεριλαμβάνοντας τους πρόσφυγες στο πεδίο εφαρμογής κάποιας νομικής πράξης, η οποία να προσδιορίζει τις περιστάσεις υπό τις οποίες κάποιος πολίτης τρίτης χώρας, ο οποίος διαμένει νόμιμα σε ένα κράτος μέλος μπορεί να κατοικήσει σε κάποιο άλλο κράτος μέλος. Συμφωνώ επομένως ότι πρέπει να καθορίσουμε τώρα να απαλείφονται τα δεδομένα των αναγνωρισμένων προσφύγων από το Eurodac.
<P>
Τέλος, ο κανονισμός δεν θα εφαρμοσθεί στη Δανία. Αυτό προκύπτει άμεσα από το πρωτόκολλο της Δανίας στη Συνθήκη. Η Επιτροπή δεν θεωρεί ότι το Eurodac αποτελεί μέτρο, το οποίο θεμελιώνεται στο κεκτημένο Schengen βάσει του άρθρου Β του πρωτοκόλλου της Δανίας. Αντιλαμβανόμαστε ότι, εντούτοις, η Δανία μπορεί να θέλει να συμμετάσχει στο σύστημα Eurodac, όμως μένει να δειχθεί ποιος νομικός τύπος θα μπορούσε να υιοθετηθεί στη προκειμένη περίπτωση.
<P>
Οι τροπολογίες τις οποίες προτείνω να αποδεχθείτε θα ενισχύσουν το κείμενο του κανονισμού και είμαι ιδιαίτερα ευγνώμων προς το Κοινοβούλιο για τη σημαντική συμβολή του.

<SPEAKER ID=65 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=6>
Σχέδιο δράσης για την καταπολέμηση των ναρκωτικών
<SPEAKER ID=66 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης (A5-0063/1999) της κ. Γιαννάκου-Κούτσικου, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, για την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών σχετικά με σχέδιο δράσης της Ευρωπαϊκής Ένωσης για την καταπολέμηση των ναρκωτικών (2000-2004) [COM(1999) 239 - C5-0093/1999 - 1999/2095(COS)].

<SPEAKER ID=67 NAME="Γιαννάκου-Κουτσίκου">
Κύριε Πρόεδρε, η παρούσα συζήτηση γίνεται επ' ευκαιρία της γνωμοδότησης του Κοινοβουλίου για το πρόγραμμα της Ευρωπαϊκής Επιτροπής που αφορά την καταπολέμηση των ναρκωτικών 2000-2004. Το πρόγραμμα αυτό δεν πρόκειται, ασφαλώς, να προσφέρει μαγική συνταγή λύσης στο πρόβλημα των ναρκωτικών. Η συζήτηση όμως που γίνεται σήμερα θα μπορούσε να ενισχύσει την επίγνωση του Σώματος σχετικά με την ογκούμενη απειλή που συνιστούν τα ναρκωτικά, με βάση πραγματικά και όχι φανταστικά στοιχεία, και να βοηθήσει στην επίτευξη βραχυπρόθεσμων αλλά και μακροπρόθεσμων βελτιώσεων της παρούσας κρίσιμης κατάστασης.
<P>
Λέω ευθύς αμέσως, κύριε Πρόεδρε, ότι εγκρίνουμε, συμφωνούμε με το πρόγραμμα της Επιτροπής, διατυπώνουμε όμως επιφυλάξεις, τις ίδιες που διατυπώνει η ίδια η Επιτροπή σχετικά με την ανυπαρξία αξιολόγησης των προγραμμάτων και με τη γενικότερη ανεπάρκεια σε σχέση με την πραγματική απειλή που υπάρχει. Κατά την τελευταία δεκαπενταετία, κύριε Πρόεδρε, τα ναρκωτικά δεν αποτελούν μόνο μια γενικότερη απειλή, δεν υπάρχει μόνο αύξηση των συνθετικών ναρκωτικών και εισαγωγής κοκαΐνης στην Ευρώπη, ενώ η ηρωίνη εξακολουθεί να παραμένει το μείζον πρόβλημα, τα ναρκωτικά αποτελούν πλέον συνειδητοποιημένη απειλή, που προέρχεται από τη σχέση του οργανωμένου εγκλήματος με την εμπορία ναρκωτικών, την εμπορία όπλων και πυρηνικών υλικών, καθώς και τη δημιουργία νέων εγκληματικών οργανώσεων που προέρχονται από τη Κεντρική και Ανατολική Ευρώπη.
<P>
Δυστυχώς, οι επικοινωνίες και η κοινωνία της πληροφορίας βοηθούν και το εμπόριο ναρκωτικών. Όπως έχει γίνει αντιληπτό, μία μονοσήμαντη λύση δεν μπορεί να δώσει απάντηση στο μεγάλο πρόβλημα. Σημασία έχει να αντιληφθούμε ότι, προσπαθώντας να υπηρετήσουμε την πρόληψη σε μακροπρόθεσμη βάση, θα πρέπει να ασκήσουμε πολιτικές όπως η καταστολή της εμπορίας ναρκωτικών, η θεραπεία, η αποκατάσταση των χρηστών ναρκωτικών, ώστε να βοηθήσουμε κάποτε την πρόληψη να πετύχει, ή να βοηθήσουμε τουλάχιστον να σταθεροποιηθεί η κατάσταση. Έτσι λοιπόν, η πρόταση της Επιτροπής Δημοσίων Ελευθεριών είναι πάρα πολύ σαφής. Διαπιστώνουμε ότι χρειάζεται ενισχυμένη πολιτική βούληση, κύριε Πρόεδρε, και ενισχυμένη πολιτική βούληση σημαίνει ότι θα κηρύξουμε τον πόλεμο στα ναρκωτικά και τους εμπόρους ναρκωτικών, και αυτό πρέπει να γίνει χωρίς συμβιβασμούς.
<P>
Δεύτερον, διαπιστώνουμε αδυναμία ουσιαστικού συντονισμού, και αυτό σημαίνει ότι η πορτογαλική Προεδρία πρέπει οπωσδήποτε να αναλάβει πρωτοβουλία ώστε να δημιουργηθεί ένα διαπυλωνικό συμβούλιο, που θα συνεδριάζει τουλάχιστον άπαξ του έτους για να συντονίζονται όλες οι δράσεις στο εσωτερικό της Ένωσης και αυτό να βοηθά στον διεθνή συντονισμό. Χρειάζεται πλήρης και σωστή εφαρμογή των αποφάσεων του Οργανισμού Ηνωμένων Εθνών και της Ειδικής Συνόδου και χρειάζεται, κύριε Πρόεδρε και κύριε Επίτροπε, μια ειδική ρήτρα εναντίον των ναρκωτικών, που θα περιλαμβάνεται σε όλες τις συμφωνίες με τρίτες χώρες, μία ρήτρα που θα έχει το ίδιο επίπεδο εκτίμησης και θα βρίσκεται στο ίδιο επίπεδο με τη ρήτρα για τα ανθρώπινα δικαιώματα. Αν δεν ενισχυθεί αυτή η πολιτική βούληση και αν δεν αναληφθούν παρόμοιες πρωτοβουλίες, αν δεν ασκηθεί μια γενικότερα σφαιρική πολιτική σε ευρωπαϊκό και παγκόσμιο επίπεδο, δεν μπορούμε να αναμένουμε αποτελέσματα. Η έξαρση των ναρκωτικών δεν μπορεί να δικαιολογηθεί απλώς και μόνο από τα σημερινά οικονομικά και κοινωνικά δεδομένα, ούτε από τα κακά πρότυπα μόνο των γονέων, ούτε από την τηλεόραση. Είναι πολύ πιο σύνθετο το πρόβλημα, πολύ πιο εκτεταμένο. Κάθε μονοσήμαντη λύση λοιπόν, ή κάθε λύση διοικητικού χαρακτήρα που δεν θα έβλεπε σε όλη του τη διάσταση το πραγματικό υγειονομικό πρόβλημα και τις ιατρικές πλευρές του θέματος, θα αποτελούσε ένα σοβαρό λάθος.
<P>
Το οργανωμένο έγκλημα, κύριε Πρόεδρε και κύριε Επίτροπε, σήμερα τρέχει με μεγαλύτερη ταχύτητα απ' ό,τι οι διώκτες του. Είναι ανάγκη λοιπόν να ενισχύσουμε ακριβώς σε πολιτικό επίπεδο την υπόθεση αυτή. Τα ναρκωτικά θα πρέπει να αποτελούν μια πολιτική που ενσωματώνεται σε κάθε πολιτική που ασκείται. Δεν είναι μόνο μια πολιτική για τους Υπουργούς Υγείας. Δεν είναι μόνο μια πολιτική για τους Υπουργούς Δικαιοσύνης. Είναι μείζον πολιτικό πρόβλημα, αν λάβετε υπόψη σας ότι αντιπροσωπεύει στην ουσία ή συνδέεται με το 80% της εγκληματικότητας διεθνώς, το δε 50% των συλλήψεων σε όλη την Ευρώπη συνδέεται αποκλειστικά με την εμπορία και διακίνηση ναρκωτικών.
<P>
Εάν δεν γίνει αντιληπτό από τη Σύνοδο Κορυφής - γιατί νομίζουμε ότι η Σύνοδος Κορυφής πρέπει να ασχοληθεί άμεσα με αυτό το ζήτημα - ότι αποτελεί το μείζον πολιτικό θέμα, με τεράστιες προεκτάσεις στο μέλλον και ότι η αδυναμία να το αντιμετωπίσουμε πολύπλευρα όπως πρέπει έχει αρχίσει να γίνεται όλο και περισσότερο εμφανής, με αποτέλεσμα να δημιουργούνται απογοητεύσεις και στο επίπεδο των λαών, τότε δεν πρόκειται, μέσα σε εύθετο χρόνο, να μπορέσουμε να σταθεροποιήσουμε την κατάσταση. Γιατί με τα ναρκωτικά, κύριε Πρόεδρε, θα ζήσουμε αρκετό χρόνο ακόμα μαζί. Σημασία έχει να βελτιώσουμε τις δείκτες, να βελτιώσουμε τα ζητήματα που έχουν σχέση με την δημόσια υγεία και να δώσουμε τη δυνατότητα σε μεγαλύτερο αριθμό πολιτών να συνειδητοποιήσει το μέγεθος της απειλής και να αντισταθεί.

<SPEAKER ID=68 LANGUAGE="NL" NAME="Corbey">
Κύριε Πρόεδρε, το σχέδιο δράσης για την καταπολέμηση των ναρκωτικών συζητήθηκε στην Επιτροπή Βιομηχανίας, Εξωτερικού Εμπορίου, Έρευνας και Ενέργειας. Θα ήθελα να υπογραμμίσω για άλλη μία φορά ότι αντιμετωπίστηκε πολύ θετικά από την επιτροπή μας. Η πρόληψη της χρήσης των ναρκωτικών είναι απαραίτητη και είναι πολύ σημαντικό να μειώσουμε τη ζήτηση για ναρκωτικά. Πολλοί εξάλλου στην επιτροπή μας θεωρούν ότι η καταπολέμηση της εξάρτησης από τα ναρκωτικά δεν μπορεί να πραγματοποιηθεί χωρίς σεβασμό για τους χρήστες, αν και δεν θεωρήσαμε ότι θα πρέπει να συζητήσουμε λεπτομερέστερα την πτυχή αυτή. Εμείς επικεντρωθήκαμε στα βασικά ζητήματα που απασχολούν την επιτροπή βιομηχανίας, δηλαδή στο εμπόριο και την έρευνα.
<P>
Όσον αφορά το εξωτερικό εμπόριο, η Επιτροπή Βιομηχανίας γνωρίζει ότι η εμπορική πολιτική μπορεί να συμβάλλει σε περιορισμένο μόνο βαθμό στην καταπολέμηση των ναρκωτικών. Η αντιμετώπιση της φτώχειας στις χώρες παραγωγούς αποτελεί ένα σημαντικό βήμα στην καταπολέμηση των ναρκωτικών. Τα εμπορικά μέσα είναι μεν χρήσιμα, θα πρέπει ωστόσο να συνοδεύονται και από άλλα προγράμματα στήριξης.
<P>
Η Επιτροπή Βιομηχανίας γνωρίζει επίσης φυσικά ότι τα ναρκωτικά αποτελούν ένα αμφιλεγόμενο ζήτημα στην Ευρωπαϊκή Ένωση και ειδικότερα στο Κοινοβούλιο. Στην πραγματικότητα δεν μπορούμε να μιλούμε για μία ευρωπαϊκή προσέγγιση του προβλήματος. Ακολουθούνται διαφορετικές προσεγγίσεις από τα κράτη μέλη, ενώ υπάρχει και μία πολυμερής στρατηγική στα πλαίσια του ΟΗΕ. Εξαιτίας ακριβώς αυτών των διαφορετικών προσεγγίσεων, η επιτροπή βιομηχανίας θεωρεί αναγκαία την πραγματοποίηση ανεξάρτητης έρευνας, για να μπορέσει να επιτευχθεί πρόοδος. Η έρευνα αυτή μπορεί να εντοπίσει τις στρατηγικές και τα προγράμματα που είχαν επιτυχία ή εκείνα που απέτυχαν. Με βάση τα συμπεράσματά της θα ήταν δυνατόν ίσως να γεφυρώσουμε τις διαφορές μας.
<P>
Μία από τις διαφορές μας αυτές αφορά το πώς αξιολογούμε την προσέγγιση που ακολουθείται στον ΟΗΕ. Η προσέγγιση αυτή χαρακτηρίζεται υπερβολικά κατασταλτική από πολλούς, ενώ άλλοι πιστεύουν ότι όσο πιο σκληρή πολιτική ακολουθείται τόσο καλύτερα. Η καταπολέμηση των ναρκωτικών είναι ένας πραγματικός πόλεμος. Η Επιτροπή Βιομηχανίας κατέληξε στο συμπέρασμα ότι οι γενικές αρχές της προσέγγισης του ΟΗΕ είναι αδιαμφισβήτητες, και ακόμη περισσότερο η πολιτική του. Γι' αυτό ζητά η επιτροπή μας μία σε βάθος αξιολόγηση της πολυμερούς πολιτικής του ΟΗΕ και των συνθηκών που αποτελούν τη βάση αυτής. Λυπούμαι που το συμπέρασμά μας αυτό δεν περιλαμβάνεται στην έκθεση της κ. Γιαννάκου.
<P>
Η Επιτροπή Βιομηχανίας θα ήθελε να εκφράσει τέλος την εκτίμησή της για το Παρατηρητήριο της Λισσαβώνας. Τα πορίσματα των ερευνών του Παρατηρητηρίου μπορούν να μας βοηθήσουν να αντιμετωπίσουμε το ζήτημα ευρύτερα, πέρα από τις εθνικές μας προτιμήσεις. Η επιτροπή βιομηχανίας ελπίζει να συνεχίσει και στο μέλλον το Παρατηρητήριο να αποτελεί τη βάση για την περαιτέρω οικοδόμηση της ευρωπαϊκής πολιτικής για την καταπολέμηση του προβλήματος των ναρκωτικών.

<SPEAKER ID=69 NAME="Πρόεδρος">
. Ευχαριστώ πολύ, κυρία Corbey.
<P>
Ο κ. Επίτροπος ζήτησε να λάβει το λόγο αυτή τη στιγμή διότι σήμερα το απόγευμα δεν θα μπορεί να παραστεί στη συζήτηση. Συνεπώς, κύριε Επίτροπε, έχετε το λόγο.

<SPEAKER ID=70 NAME="Vitorino">
Η Επιτροπή θα είναι βεβαίως παρούσα στην απογευματινή συζήτηση, όμως εγώ προσωπικά δεν θα παρευρίσκομαι σε αυτήν.
<P>
Παρά τις σημαντικές προσπάθειες για την πρόληψη της χρήσης ναρκωτικών ουσιών και της τοξικομανίας, το πρόβλημα των ναρκωτικών εξακολουθεί να δημιουργεί απειλές και προκλήσεις τις παραμονές του έτους 2000. Τα πιο σοβαρά προβλήματα υγείας προκαλούνται από τη χρήση οπιούχων ουσιών, και ιδιαιτέρως από την ηρωίνη, τις αμφεταμίνες και τη χρήση πολλαπλών ναρκωτικών ουσιών. Η κάνναβη παραμένει ακόμη η πιο κοινή παράνομη ναρκωτική ουσία στην Ένωση. Μολυσματικές ασθένειες όπως ο ιός ΗΙV και η ηπατίτιδα Β και C είναι πλέον πολύ διαδεδομένα μεταξύ των τοξικομανών που κάνουν ενδοφλέβια χρήση ναρκωτικών. Το οργανωμένο έγκλημα παίζει έναν όλο και αυξανόμενα κυριαρχικό ρόλο στην παραγωγή και διακίνηση των ναρκωτικών ουσιών. Οφείλουμε να ανταποκριθούμε σε αυτές τις προκλήσεις.
<P>
Θα ήθελα επίσης να εκφράσω την ειλικρινή ευγνωμοσύνη μου προς το Κοινοβούλιο, και ιδιαιτέρως προς την Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων και προς την εισηγήτρια κυρία Γιαννάκου-Κουτσίκου, για την ποιότητα της εργασίας τους και την ταχύτητα με την οποία ανταποκρίθηκαν στην ανακοίνωση της Επιτροπής για την καταπολέμηση των ναρκωτικών για την περίοδο 2000-2004. Αυτό θα επιτρέψει στο Ευρωπαϊκό Συμβούλιο του Ελσίνκι να υιοθετήσει μία αποτελεσματική στρατηγική για την καταπολέμηση αυτού του ανησυχητικού φαινομένου.
<P>
Οι βασικοί γενικοί στόχοι της στρατηγικής της Ευρωπαϊκής Ένωσης για την καταπολέμηση των ναρκωτικών τα επόμενα πέντε χρόνια μπορούν να συνοψισθούν ως εξής: να μειωθεί σημαντικά η συχνότητα χρήσης παράνομων ναρκωτικών ουσιών μεταξύ των νέων κάτω των 18, να μειωθεί ουσιαστικά ο αριθμός των θανάτων που σχετίζονται με τα ναρκωτικά, να αυξηθεί δραστικά ο αριθμός των τοξικομανών που απεξαρτητοποιούνται επιτυχώς και να μειωθεί σημαντικά ο αριθμός των σοβαρών αξιόποινων πράξεων που συνδέονται με τα ναρκωτικά, συμπεριλαμβανομένου του ξεπλύματος χρήματος και της παράνομης διακίνησης χημικών πρόδρομων ουσιών.
<P>
Στον τομέα μείωσης της ζήτησης, τα προληπτικά μέτρα και προγράμματα για παιδιά και νέους θα πρέπει, αντί να επικεντρώνονται αποκλειστικά στις παράνομες ναρκωτικές ουσίες, να αντιμετωπίζουν γενικότερα το θέμα της εξάρτησης, συμπεριλαμβάνοντας πτυχές για το αλκοόλ και το κάπνισμα. Η κατάρτιση των επαγγελματιών του κοινωνικού, υγειονομικού, εκπαιδευτικού τομέα, καθώς και εκείνου της επιβολής του νόμου, είναι απαραίτητη προϋπόθεση για αποτελεσματική δράση.
<P>
Στον τομέα μείωσης της προσφοράς, η εμφάνιση νέων συνθετικών ναρκωτικών ουσιών καθιστά επιβεβλημένη την εξεύρεση τρόπων ταχείας αντίδρασης στην εμφάνιση των νέων ουσιών και καταναλωτικών τάσεων. Η καθιέρωση εθελοντικών μηχανισμών παρακολούθησης των νέων χημικών ουσιών, οι οποίες χρησιμοποιούνται στην παράνομη παρασκευή συνθετικών ναρκωτικών ουσιών, καθώς και η ενίσχυση της συνεργασίας στον τομέα του εμπορίου θα συνιστούν τις βασικές προτεραιότητες του εν λόγω τομέα. Οι προσπάθειες για περιστολή του ξεπλύματος χρήματος πρέπει να ενταθούν μέσω της ταχείας υιοθέτησης και της επακόλουθης εφαρμογής της πρόσφατα προτεινόμενης τροπολογίας στην οδηγία περί νομιμοποίησης εσόδων από παράνομες δραστηριότητες. Ακολούθως προς το Ευρωπαϊκό Συμβούλιο του Tampere, πρέπει να δοθεί προτεραιότητα στην πρόληψη της νεανικής, αστικής και της σχετιζόμενης με τα ναρκωτικά εγκληματικότητας, καθώς και στην προοδευτική εναρμόνιση της νομοθεσίας της Ευρωπαϊκής Ένωσης για την παράνομη διακίνηση ναρκωτικών.
<P>
Κατά το παρελθόν, τα κράτη μέλη και η Επιτροπή δεν έδωσαν τη δέουσα προτεραιότητα στην αξιολόγηση των δράσεων κατά των ναρκωτικών. Τούτο πρέπει να αλλάξει. Η αξιολόγηση πρέπει να αποτελέσει αναπόσπαστο τμήμα της κοινοτικής προσέγγισης. Η Επιτροπή έχει ήδη ξεκινήσει αυτή την αξιολόγηση και ελπίζει να πράξει περισσότερα στο μέλλον. Το Παρατηρητήριο στη Λισσαβόνα μπορεί να συμβάλει εκδίδοντας κατευθυντήριες γραμμές για την αξιολόγηση των δράσεων που αποσκοπούν στη μείωση της προσφοράς και ζήτησης.
<P>
Η εφαρμογή πέντε εναρμονισμένων βασικών δεικτών - ζήτηση για αποτοξίνωση από τους τοξικομανείς, θάνατοι που σχετίζονται με ναρκωτικά, θνησιμότητα και αιτίες θανάτου μεταξύ των τοξικομανών, συχνότητα εμφάνισης μολυσματικών ασθενειών που συνδέονται με τα ναρκωτικά, συγκρισιμότητα των ερευνών για την τοξικομανία, συμπεριφορά και στάση του γενικού πληθυσμού απέναντι στα ναρκωτικά και τέλος, η συγκρισιμότητα των εκτιμήσεων διάδοσης του προβλήματος της τοξικομανίας - παίζουν σημαντικό ρόλο επί του προκειμένου.
<P>
Η υιοθέτηση της στρατηγικής της Ευρωπαϊκής Ένωσης για την καταπολέμηση των ναρκωτικών αναφορικά με τα πρώτα χρόνια της νέας χιλιετίας δεν σημαίνει το τέλος της συζήτησης. Όπως αντιλαμβάνομαι, η επερχόμενη Πορτογαλική Προεδρία θα εφαρμόσει τη στρατηγική της Ευρωπαϊκής Ένωσης για την καταπολέμηση των ναρκωτικών, με την παρουσίαση πιο συγκεκριμένων προτεραιοτήτων για τα έτη 2000-2004. Και εμείς επίσης θα έχουμε τη δυνατότητα να εργασθούμε από κοινού με τα ευρωπαϊκά θεσμικά όργανα για την οργάνωση μιας διοργανικής διάσκεψης με στόχο να συζητηθεί η εφαρμογή της στρατηγικής της Ευρωπαϊκής Ένωσης για την καταπολέμηση των ναρκωτικών, πιθανόν στις αρχές του επόμενου έτους. Ελπίζω ότι με την ευκαιρία αυτή θα μπορέσουμε να αξιολογήσουμε τη συγκρότηση ενός "διαπυλωνικού"; συμβουλίου, σύμφωνα με αυτό που πρότεινε η εισηγήτρια.
<P>
Η ανακοίνωση της Επιτροπής αντιπροσωπεύει, κατά την άποψή μου, μια καλή αφετηρία για μία συνολική, πολυκλαδική και ολοκληρωμένη ευρωπαϊκή στρατηγική για την καταπολέμηση των παράνομων ναρκωτικών ουσιών, σύμφωνα με την πολιτική που ενέκρινε η Γενική Συνέλευση των Ηνωμένων Εθνών το 1998.
<P>
Το Παρατηρητήριο στη Λισσαβόνα και η Europol στη Χάγη είναι δύο σημαντικά μέσα τα οποία μπορούν να συνεισφέρουν σημαντικά στη στρατηγική μας. Έχω συνεπώς την αυτοπεποίθηση ότι διαθέτουμε το δυναμικό και θα βρούμε την πολιτική βούληση να ανταποκριθούμε στις νέες προκλήσεις που θέτει η προοπτική της στρατηγικής της Ευρωπαϊκής Ένωσης για την καταπολέμηση των ναρκωτικών την περίοδο 2000-2004.

<SPEAKER ID=71 NAME="Πρόεδρος">
. Ευχαριστώ πολύ, κύριε Επίτροπε.
<P>
Διακόπτουμε τη συζήτηση στο σημείο αυτό ώστε να προχωρήσουμε στην Ώρα των ψηφοφοριών. Η συζήτηση θα επαναληφθεί στις 18.00.

<CHAPTER ID=7>
ΨΗΦΟΦΟΡIΕΣ
<SPEAKER ID=72 LANGUAGE="IT" NAME="Della Vedova">
Κυρία Πρόεδρε, θα ήθελα μόνο να υπενθυμίσω, σε σας και στους συναδέλφους, ότι οι παρόντες ριζοσπάστες βουλευτές - Della Vedova, Cappato, Dupuis, Dell' Alba και Turco - δεν θα συμμετάσχουν, αν και παρόντες, ούτε και σήμερα στις ψηφοφορίες. Πιστεύω πως ένα Κοινοβούλιο που δεν έχει το θάρρος να διορθώσει μια κατάσταση καταφανούς διάκρισης εις βάρος ορισμένων μελών και εκατομμυρίων ευρωπαίων πολιτών είναι ένα Κοινοβούλιο που δεν μπορεί να δώσει, όπως θα ήθελε και θα έπρεπε, μαθήματα δημοκρατίας σε πολλές χώρες που καταδικάσαμε ακόμη και σήμερα το πρωί.
<P>
Έκθεση (A5-0061/1999) της κ. Dόhrkop Dόhrkop, εξ ονόματος της Επιτροπής Προϋπολογισμών, σχετικά με το σχέδιο διορθωτικού και συμπληρωματικού προϋπολογισμού αριθ. 5/1999 στον προϋπολογισμό των Ευρωπαϊκών Κοινοτήτων για το οικονομικό έτος 1999 (C5-0257/1999)

<SPEAKER ID=73 LANGUAGE="DE" NAME="Schreyer">
Κυρία Πρόεδρε, αξιότιμη κυρία εισηγήτρια, κυρίες και κύριοι, η Επιτροπή χαιρετίζει με έμφαση την έκθεση της εισηγήτριας. Η Επιτροπή χαιρετίζει με έμφαση κυρίως την τροπολογία, η οποία έχει υποβληθεί από το Κοινοβούλιο, να μεταφερθούν 25 εκατομμύρια στη χρηματοδότηση σύμφωνα με την πρόταση της συνολικής μεταφοράς πιστώσεων. Η Επιτροπή εκφράζει τη λύπη της για το γεγονός ότι το Συμβούλιο δεν εξέφρασε ακόμη τη συμφωνία του με την πρόταση του Κοινοβουλίου. Γι' αυτό το λόγο προτρέπει το Συμβούλιο να υποστηρίξει και αυτήν την πρόταση για να εξομαλύνει το έδαφος ώστε μέσω της μεταφοράς και των μειώσεων δαπανών να μπορέσουν να διατεθούν αυτό το έτος 670 εκατομμύρια Ecu επιπλέον για επειγόντως αναγκαία εξωτερικά προγράμματα.
<P>
(Χειροκροτήματα)

<SPEAKER ID=74 NAME="Πρόεδρος">
Ευχαριστώ, κυρία Schreyer. Λυπάμαι που το Συμβούλιο δεν εκπροσωπείται.
<P>
(Το Σώμα εγκρίνει το ψήφισμα)
<P>

<P>
Έκθεση (A5-0066/1999) του κ. Napolitano, εξ ονόματος της Επιτροπής Συνταγματικών Υποθέσεων, σχετικά με τις τροποποιήσεις του Κανονισμού ως αποτέλεσμα της διοργανικής συμφωνίας της 25ης Μαΐου 1999 όσον αφορά τις εσωτερικές έρευνες που διεξάγονται από την Ευρωπαϊκή Υπηρεσία Καταπολέμησης της Απάτης (OLAF)
<P>
(Το Σώμα εγκρίνει την απόφαση)
<P>

<P>
Έκθεση (A5-0062/1999) του κ. Schwaiger, εξ ονόματος της Επιτροπής Βιομηχαίας, Εξωτερικού Εμπορίου, Έρευνας και Ενέργειας, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο που αφορά την προσέγγιση της ΕΕ για τον επονομαζόμενο Γύρο της Χιλιετίας του ΠΟΕ (COM(1999) 331 - C5-0155/19 - 1999/2149(COS))

<SPEAKER ID=75 NAME="Chichester">
Κυρία Πρόεδρε, πριν προχωρήσουμε στην ψηφοφορία επί της έκθεσης Schwaiger, μπορώ να κάνω μια διευκρίνηση; Ζητήσαμε από την πλευρά μας ψηφοφορία κατά τμήματα για την αιτιολογική σκέψη Γ, ωστόσο κοιτάζοντας τα έγγραφα της ψηφοφορίας, νομίζω ότι μάλλον έχει συμπεριληφθεί μία λέξη που δεν θα έπρεπε. Οι λέξεις στο αγγλικό κείμενο για τις οποίες θέλουμε να ψηφίσουμε χωριστά είναι οι "και κοινωνικά ισορροπημένο" : αυτές είναι οι χωριστές λέξεις. Ορισμένες εκδοχές υποδηλώνουν ότι θα πρέπει να ψηφίσουμε επίσης για τη λέξη "δίκαιο" , όμως αυτή θα έπρεπε να περιλαμβάνεται στο κύριο τμήμα του κειμένου. Ελπίζω να είναι σαφές.
<P>
Επί της τροπολογίας 11

<SPEAKER ID=76 LANGUAGE="DE" NAME="Schwaiger">
Κυρία Πρόεδρε, έχω την εντύπωση ότι θα έπρεπε καταρχάς να ψηφίσουμε για το τμήμα της φράσης: "·, ελεύθερο και δίκαιο παγκόσμιο εμπόριο" κ.λπ. Ισχύει; Το συμπεριλάβατε;

<SPEAKER ID=77 NAME="Πρόεδρος">
Κύριε Schwaiger, έχω αιτήσεις ψηφοφορίας κατά τμήματα, χωριστής ψηφοφορίας και μου ζήτησαν επίσης να απομονώσω τις λέξεις "δίκαιο" και "κοινωνικά ισορροπημένο" . Θα σεβαστώ λοιπόν την αίτηση που μου υπεβλήθη.

<SPEAKER ID=78 LANGUAGE="DE" NAME="Kreissl-Dφrfler">
Κυρία Πρόεδρε, το αίτημα αυτό είναι για μας, τους Πράσινους, ένα ουσιώδες αίτημα. Αν διαγραφεί το "δίκαιο και κοινωνικά ισορροπημένο", θα αναγκαστούμε δυστυχώς στην πλειοψηφία μας να ψηφίσουμε κατά της έκθεσης αυτής. Αν διαγραφεί αυτό θα έχει πάει χαμένο ένα βασικό στοιχείο που ήταν πολύ σημαντικό στο σύνολο των διαπραγματεύσεων, στο σύνολο της έκθεσης. Αυτό θέλω να διευκρινίσω για άλλη μια φορά.

<SPEAKER ID=79 LANGUAGE="NL" NAME="Maes">
Κυρία Πρόεδρε, θα ήθελα να σας παρακαλέσω να ψηφίσουμε πρώτα για το δεύτερο τμήμα, διότι από αυτό θα εξαρτηθεί - για όλους μας - εάν μπορούμε να ψηφίσουμε για το πρώτο τμήμα. Τότε μόνο θα γνωρίζουμε εάν μπορούμε να ψηφίσουμε για το πρώτο τμήμα από κοινού με τη μεγάλη Ομάδα που το πρότεινε.

<SPEAKER ID=80 NAME="Πρόεδρος">
Κυρία Maes, καταλαβαίνετε ότι είναι πολύ δύσκολο να ψηφίσουμε για την εισαγωγή λέξεων σε ένα κείμενο επί του οποίου δεν έχουμε ακόμη ψηφίσει. Πιστεύω πως πρέπει να είμαστε λογικοί και πολύ συνεπείς.

<SPEAKER ID=81 NAME="McNally">
Κύριε Πρόεδρε, θα ήθελα να διευκρινίσω ότι η Ομάδα του Ευρωπαϊκού Λαϊκού Κόμματος επιθυμεί να συμπεριληφθούν οι λέξεις "ελεύθερο, δίκαιο και κοινωνικά ισορροπημένο" . Τώρα ψηφίζουμε για την τροπολογία αριθ. 11, η οποία ζητά τη διαγραφή αυτών των λέξεων. Έχω αντιληφθεί σωστά; Συνεπώς, θα ψηφίσουμε κατά αυτής της τροπολογίας και υπέρ της αρχικής αιτιολογικής σκέψης.

<SPEAKER ID=82 LANGUAGE="DE" NAME="Mann, Erika">
Κυρία Πρόεδρε, συνάδελφοι, προς τι η τόση σύγχυση! Είναι ουσιώδες στοιχείο, είναι πραγματικά σημαντικό. Από την άποψη της λογικής της ψηφοφορίας η κυρία Maes έχει απόλυτο δίκιο. Αξιότιμε συνάδελφε Chichester, εκπλήσσομαι που θέλετε να σβηστεί ειδικά το σημείο "κοινωνικά ισορροπημένο". Ψηφίσαμε υπέρ αυτού με μεγάλη πλειοψηφία στην επιτροπή. Όμως, εντάξει, το μόνο που θέλω πραγματικά να δω να εξασφαλίζεται εδώ είναι μια πολύ καθαρή διαδικασία ψηφοφορίας. Γι' αυτό και παρακαλώ να εγκρίνετε το αίτημα της κυρίας Maes.

<SPEAKER ID=83 LANGUAGE="DE" NAME="Schwaiger">
Κυρία Πρόεδρε, κατά τη γνώμη μου πρόκειται για τρία επίθετα. Το ελεύθερο και δίκαιο παγκόσμιο εμπόριο είναι η βάση για τη διαπραγμάτευση στον ΠΟΕ - αυτό ήταν το πρωταρχικό μου κείμενο. Έπειτα εγκρίθηκε στην Επιτροπή Βιομηχανίας, Εξωτερικού Εμπορίου, Έρευνας και Ενέργειας μια τροπολογία, όπου προστέθηκαν οι λέξεις "κοινωνικά ισορροπημένο". Οι απόψεις διίστανται για το ποια επίθετα πρέπει να προστεθούν στο σημείο αυτό. Κατά τη γνώμη μου πρέπει οπωσδήποτε να προστεθούν τα "ελεύθερο και δίκαιο παγκόσμιο εμπόριο". Ως προς αυτό υπήρξε καθολική συμφωνία. Το αμφιλεγόμενο ερώτημα ήταν: "είναι κοινωνικά ισορροπημένο" ή "κοινωνικά αποδεκτό"; Θα έπρεπε λοιπόν να ψηφίσει κανείς επί του πρωταρχικού κειμένου, με την έννοια ότι θα έλεγε "ελεύθερο και δίκαιο παγκόσμιο εμπόριο", και στη συνέχεια να ψηφίσει ειδικά για το "κοινωνικά ισορροπημένο". Τότε θα καταλήγαμε σε κάποιο αποτέλεσμα ως προς το τρίτο σημείο.
<P>
Πρέπει πάντως να επισημάνω ότι το "ελεύθερο και δίκαιο παγκόσμιο εμπόριο" ήταν η βάση όλης της εργασίας μας, και ότι εν προκειμένω προστέθηκε επιπλέον ένα συμπλήρωμα, για το οποίο θα πρέπει τώρα να ψηφίσουμε.

<SPEAKER ID=84 LANGUAGE="FR" NAME="Wurtz">
Νομίζω ότι υπάρχει σύγχυση. Η τροπολογία δεν είναι το κείμενο που διαβάσατε, κυρία Πρόεδρε. Η εν λόγω τροπολογία συνίσταται στη διαγραφή των λέξεων. Πρέπει λοιπόν να αποφασίσουμε αν θα διαγραφούν ή όχι αυτές οι λέξεις. Αυτή είναι η τροπολογία. Και το δεύτερο τμήμα είναι η φράση που ακολουθεί και όχι η φράση που διαβάστηκε. Το αντικείμενο της ψηφοφορίας μας είναι συνεπώς αν θα διαγραφούν ή θα διατηρηθούν αυτές οι λέξεις.

<SPEAKER ID=85 NAME="Πρόεδρος">
Έτσι είναι, αλλά θα ψηφίσουμε για τη διαγραφή των δύο λέξεων τη μία μετά την άλλη. Σας προτείνω λοιπόν να ψηφίσουμε πρώτα για τη διαγραφή της λέξης "δίκαιο" .
<P>
(Διαμαρτυρίες)
<P>
Η διαγραφή αφορά μόνο τις λέξεις "κοινωνικά ισορροπημένο" ;

<SPEAKER ID=86 NAME="McNally">
Κύριε Πρόεδρε, μπορούμε να ψηφίσουμε μόνο για την τροπολογία που έχουμε μπροστά μας, και η τροπολογία ενώπιόν μας ζητά να διαγραφούν τέσσερις λέξεις. Θα καταψηφίσουμε αυτή την τροπολογία. Δεν είναι δυνατή καμία άλλη τροπολογία.

<SPEAKER ID=87 NAME="McNally">
Θα το εξηγήσω όσο πιο προσεκτικά μπορώ. Το αρχικό κείμενο αναφέρει, και αυτό είναι το αρχικό κείμενο όπως ψηφίστηκε στην επιτροπή: "Ενώ το ελεύθερο, δίκαιο και κοινωνικά ισορροπημένο παγκόσμιο εμπόριο πρέπει να αναπτυχθεί περαιτέρω και να παγιωθεί" κλπ. Η τροπολογία αριθ. 11 αναφέρει στο πρώτο τμήμα της: "Ενώ (διαγράφονται τέσσερεις λέξεις)" . Είμαστε έτοιμοι να ψηφίσουμε γι' αυτό. Είπα ότι θα το καταψηφίσουμε. Υπάρχει στη συνέχεια μία περαιτέρω τροποποίηση στην τροπολογία αριθ. 11, η οποία είναι σε δύο μέρη. Ωστόσο, θεωρώ ότι μπορούμε να ψηφίσουμε τώρα για το σύνολο της τροπολογίας αριθ. 11, η οποία διαγράφει τις τέσσερις λέξεις "ελεύθερο, δίκαιο και κοινωνικά ισορροπημένο" . Ουδείς συμφώνησε σε κάποια προφορική τροπολογία.

<SPEAKER ID=88 LANGUAGE="DE" NAME="Schwaiger">
Κυρία Πρόεδρε, θέλω να επαναλάβω για άλλη μια φορά: υπήρξε μια τροπολογία από την πλευρά του ΕΛΚ. Υπήρξε μια προφορική διευκρίνιση από την πλευρά του κυρίου Chichester, ότι θα ήθελε, αντίθετα προς την τροπολογία, να διατηρήσει σε κάθε περίπτωση τις λέξεις "ελεύθερο και δίκαιο" στο πρωταρχικό κείμενο και ότι θα έπρεπε να ψηφίσουμε επ' αυτού. Το τρίτο ερώτημα αφορά το "κοινωνικά ισορροπημένο", ναι ή όχι; Γι' αυτό θα έπρεπε να ψηφίσουμε. Διατύπωσα τώρα απλώς αυτά που μου είπε ο κύριος Chichester.

<SPEAKER ID=89 NAME="Chichester">
Κυρία Πρόεδρε, το αίτημά μου αφορούσε μια διευκρίνηση. Εάν θα ψηφίσουμε για το αρχικό κείμενο αυτής της παραγράφου, αφού ολοκληρωθεί η ψηφοφορία για την τροπολογία, τότε θέλω να προτείνω μία ψηφοφορία για τις λέξεις "και κοινωνικά ισορροπημένο"; ξεχωριστά από το υπόλοιπο κείμενο. Δεν προτείνω προφορική τροπολογία. Θα πρέπει να ψηφίσουμε πρώτα για την τροπολογία. Αναλόγως του αποτελέσματος, η παρατήρησή μου αφορά το γεγονός ότι εισηγούμαι ξεχωριστή ψηφοφορία για το αρχικό κείμενο. Συνεπώς, δεν προτείνω κάποια προφορική τροπολογία.

<SPEAKER ID=90 NAME="Πρόεδρος">
Νομίζω ότι τώρα είναι σαφές. Έχουμε μια τροπολογία 11 της Ομάδας του ΕΛΚ που αφορά τη διαγραφή λέξεων και θα θέσω σε ψηφοφορία αυτή την αίτηση. Κατά τη γνώμη μου, δεν είναι η κατάλληλη στιγμή, εν μέσω συνεδρίασης, να μπουν οι τελευταίες πινελιές σε μια προφορική τροπολογία. Βλέπω εξάλλου ότι ο κ. Chichester έχει τη σύνεση να μην το κάνει.

<SPEAKER ID=91 LANGUAGE="DE" NAME="Friedrich">
Κυρία Πρόεδρε, συνάδελφοι, ζήτησα το λόγο γιατί πιστεύω ότι μπορώ να προτείνω μια λύση που είναι πραγματικά σωστή. Πρόκειται για τρεις λέξεις: δίκαιο, ελεύθερο και κοινωνικά ανεκτό. Οι δύο λέξεις "δίκαιο" και "ελεύθερο" είναι όπως βλέπω επιθυμητές από τη μεγάλη πλειοψηφία. Αμφιλεγόμενη είναι μόνο η έννοια "κοινωνικά ισορροπημένο". Αυτό είναι και εκείνο που είπε πρώτο απ' όλα η κυρία Maes, έτσι ώστε το πιο απλό που μπορούμε να κάνουμε είναι να ψηφίσουμε για κάθε μία λέξη χωριστά, τότε θα έχουμε για κάθε μία από τις τρεις λέξεις τη γνώμη της πλειοψηφίας του Κοινοβουλίου. Το ίδιο το αίτημα είναι ασαφές.

<SPEAKER ID=92 NAME="Πρόεδρος">
Αγαπητοί μου συνάδελφοι, ζητώ την κατανόησή σας. Αυτό που είναι σημαντικό είναι ότι ξέρουμε καλά τι θέλουμε να ψηφίσουμε. Σε τέτοιες σημαντικές διαπραγματεύσεις όπως αυτές εδώ, το μήνυμά μας πρέπει να είναι πολύ σαφές και, αν συμφωνείτε, νομίζω ότι θα μπορούσαμε πράγματι να κάνουμε μια υποδιαίρεση ·
<P>
(Αναταραχή)

<SPEAKER ID=93 LANGUAGE="ES" NAME="Barσn Crespo">
Κυρία Πρόεδρε, από τον Κανονισμό μας δεν προβλέπεται η λειτουργία μιας παράλληλης αγοράς τροπολογιών. Η Ομάδα του Κόμματος των Ευρωπαίων Σοσιαλιστών είναι ριζικά αντίθετη·
<P>
(Χειροκροτήματα) ... στην πρακτική με την οποία, με τη δικαιολογία ότι επιδιώκεται η αποσαφήνιση ενός θέματος, υποβάλλεται με κεκαλυμμένο τρόπο μια προφορική τροπολογία. Για τις προφορικές τροπολογίες απαιτείται η έγκριση των Ομάδων, και η δική μας Ομάδα αντιτίθεται. Οι ψηφοφορίες δεν μπορεί να γίνονται κατά τα γούστα του καθενός.

<SPEAKER ID=94 NAME="Πρόεδρος">
Κύριε Barσn Crespo, αν κατάλαβα καλά, υπάρχει μια αίτηση προφορικής τροπολογίας. Οι συνάδελφοι δεν χρειάζεται καν να σηκωθούν, τα πράγματα είναι ξεκάθαρα. Η αίτηση προφορικής τροπολογίας απορρίπτεται. Το σημειώνουμε.
<P>
Θέτω σε ψηφοφορία την τροπολογία 11 του ΕΛΚ που συνίσταται στη διαγραφή των λέξεων που είπαμε.
<P>
Επί της τροπολογίας 25

<SPEAKER ID=95 LANGUAGE="PT" NAME="Cunha">
Κυρία Πρόεδρε, πρόκειται για την τροπολογία 25. Θα ήθελα να επισημάνω ότι το κείμενο της συγκεκριμένης τροπολογίας συμβαδίζει απολύτως με το κείμενο του εισηγητή, και συνεπώς, κατά τη γνώμη μου, θα έπρεπε να τεθεί σε ψηφοφορία ως προσθήκη. Και μιας και συμβαδίζει απολύτως με το αρχικό κείμενο, θα έπρεπε να ψηφίσουμε υπέρ.
<P>
Επί της τροπολογίας 18

<SPEAKER ID=96 NAME="McNally">
Κυρία Πρόεδρε, υπάρχει όντως ένα πολύ σοβαρό μεταφραστικό λάθος, διότι το αγγλικό κείμενο αναφέρει τα ακόλουθα: "Θεωρεί ότι η ΕΕ θα πρέπει να διασφαλίσει ότι οι κανόνες του ΠΟΕ που αφορούν τον γεωργικό τομέα δεν θα έχουν δυσμενή επίδραση στις οικονομίες των αναπτυσσόμενων χωρών και ότι η ασφάλεια στην προμήθεια ειδών διατροφής θα πρέπει να θεωρείται ως πτυχή πολλαπλής λειτουργικότητας της γεωργίας" . Θα διαπιστώσετε ότι η γαλλική απόδοση αναφέρει το αντίθετο! Αυτό πιθανόν συμβαίνει συχνότερα απ' ότι φανταζόμαστε, ευτυχώς όμως αυτή τη φορά εντοπίστηκε. Σας παρακαλώ να ψηφίσετε με βάση το αγγλικό πρωτότυπο.

<SPEAKER ID=97 NAME="Πρόεδρος">
Ασφαλώς, κυρία McNally. Έχω την εντύπωση ότι οι συνάδελφοι είναι πολύ προσεκτικοί. Πράγματι, συχνά μας επισημαίνουν προβλήματα αυτού του είδους, που φυσικά είναι πολύ λυπηρά.
<P>
Μετά την ψηφοφορία επί της παραγράφου 29

<SPEAKER ID=98 LANGUAGE="FR" NAME="Coϋteaux">
Για μια παρατήρηση επί της εφαρμογής του Κανονισμού, κυρία Πρόεδρε. Το άρθρο 117 προβλέπει είτε μιας γλώσσας είτε μιας άλλης. Η γαλλική απόδοση είναι κατάμεστη από αγγλικές εκφράσεις που καθιστούν ακατανόητο το κείμενο. Βέβαια, λοιπόν, αφού πρόκειται για μια διαδικασία όπως αυτή του Seattle, που είναι εντελώς αμερικανική, είναι φυσιολογικό η αυτοκρατορική γλώσσα να εισβάλλει παντού. Αν όμως θέλουμε να λέμε ότι χρησιμοποιούμε τη γαλλική γλώσσα, τότε ας σεβόμαστε το λεξιλόγιό της.

<SPEAKER ID=99 NAME="Πρόεδρος">
Κύριε Coϋteaux, νομίζω πως θα σας απογοητεύσω, γιατί θα θέσω σε ψηφοφορία το πρώτο τμήμα της παραγράφου 30 που αρχίζει από το "propose que tout projet d' accord" και καταλήγει στο "principes of corporate governance" . Λυπάμαι.
<P>
(Το Σώμα εγκρίνει το ψήφισμα)
<P>

<P>
Έκθεση (A5-0058/1999) των βουλευτών Δημητρακόπουλου και Leinen, εξ ονόματος της Επιτροπής Συνταγματικών Υποθέσεων, σχετικά με την προπαρασκευή της μεταρρύθμισης των Συνθηκών και την προσεχή Διακυβερνητική Διάσκεψη (C5-0143/99 - 1999/2135(COS))

<SPEAKER ID=100 LANGUAGE="FR" NAME="Berthu">
Κυρία Πρόεδρε, για να μην καθυστερήσω τις συζητήσεις, θα ήθελα να διατυπώσω μια γενική παρατήρηση σχετικά με το σύνολο των τροπολογιών μου.
<P>
Κατέθεσα πολλές τροπολογίες στα γαλλικά, τις υπέγραψα ο ίδιος. Συνειδητοποιώ όμως ότι η γαλλική απόδοση που διανεμήθηκε επισήμως δεν είναι ίδια με αυτή που έδωσα στις υπηρεσίες. Κάτι δεν πάει καλά. Το πρόβλημα δεν είναι μεταφραστικό. Υπάρχει κάπου, στις υπηρεσίες, ένας ανώνυμος αναθεωρητής που διορθώνει τις ιδέες των βουλευτών.
<P>
Θα ήθελα να επαναφέρουμε την απόδοση που υπέγραψα και προσκόμισα στις υπηρεσίες.
<P>
(Χειροκροτήματα)

<SPEAKER ID=101 NAME="Πρόεδρος">
Κύριε Berthu, δεν υπάρχει κανένας ανώνυμος και κακόβουλος διορθωτής. Στην πραγματικότητα, υπάρχουν όντως δύο από τις τροπολογίες σας που δεν ήταν καλά διατυπωμένες και θα τις διαβάσω, όταν φθάσει η στιγμή, για να μπορέσει το Σώμα να αποφασίσει εν πλήρει γνώσει του.
<P>
Είμαι πλήρως ενήμερη για αυτό το πρόβλημα και ζητούμε συγγνώμη.
<P>
Μετά την ψηφοφορία επί της τροπολογίας 70

<SPEAKER ID=102 NAME="Corbett">
Κυρία Πρόεδρε, για να εξοικονομήσουμε χρόνο, τώρα που η τροπολογία αριθ. 70 της Ομάδας Ένωση για την Ευρώπη των Εθνών απορρίφθηκε με συντριπτική πλειοψηφία, θα μπορούσατε να εφαρμόσετε τις διατάξεις του άρθρου 130, παράγραφος 7, το οποίο αναφέρει ότι ο Πρόεδρος μπορεί να αποφασίσει, μετά την έγκριση ή απόρριψη μιας συγκεκριμένης τροπολογίας, να θέσει σε ψηφοφορία άλλες τροπολογίες μαζί, με παρόμοιο περιεχόμενο ή παρόμοιους στόχους. Μπορείτε να ζητήσετε τη συναίνεση του Κοινοβουλίου πριν εφαρμόσετε αυτή τη διαδικασία. Μία τέτοια δέσμη τροπολογιών μπορεί να αναφέρεται σε διαφορετικά τμήματα του αρχικού κειμένου.
<P>
Η διαδικασία αυτή έχει συμπεριληφθεί στον Κανονισμό μας ακριβώς για τέτοιες περιστάσεις. Μπορούμε τώρα να ψηφίσουμε μαζί για τις υπόλοιπες τροπολογίες του κ. Berthu.

<SPEAKER ID=103 LANGUAGE="FR" NAME="Πρόεδρος">
Κύριε Corbett, το εξέτασα καλά το πρόβλημα. Πολύ ειλικρινά, δεν νομίζω ότι έχω το δικαίωμα να το κάνω, γιατί κάτι τέτοιο θα οδηγούσε σε ψηφοφορία επί όλων μαζί των τροπολογιών που ακολουθούν.
<P>
Από την άλλη πλευρά, ο κ. Berthu, που μου ζήτησε το λόγο, ίσως μας πει ότι αποσύρει τις τροπολογίες του, που θα ήταν το πιο απλό. Η απόφαση όμως είναι φυσικά δική του.
<P>
Μετά την ψηφοφορία επί της τροπολογίας 50
<P>
Berthu (UEN). (FR) Όχι, κυρία Πρόεδρε, δεν ζητήσαμε ψηφοφορίες με ονομαστική κλήση για να διευκολύνουμε τις διαδικασίες. Συνεπώς, διατηρώ τις τροπολογίες μου. Δεν υπάρχει κανένα κείμενο που να απαγορεύει σε βουλευτή να παρουσιάσει στην ολομέλεια τροπολογίες που θεωρεί πολιτικά σημαντικές, ακόμη κι αν απορρίφθηκαν στην επιτροπή. Έχω λοιπόν το δίκιο με το μέρος μου και τις διατηρώ.

<SPEAKER ID=104 NAME="Corbett">
Κυρία Πρόεδρε, είναι η τέταρτη φορά που μία τροπολογία της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών καταψηφίζεται από την ίδια την Ομάδα τους. Θα ήθελα να ζητήσω από την εν λόγω Ομάδα να ελέγχει στο μέλλον πόσοι μεμονωμένοι βουλευτές μπορούν να καταθέτουν τροπολογίες στην ολομέλεια - 15 διαφορετικοί βουλευτές της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών έχουν καταθέσει τροπολογίες σε αυτή την έκθεση - υποτίθεται εξ ονόματος της Ομάδας, προτού να αναλώνουν τον χρόνο μας στην ολομέλεια. 
<P>
(Ανάμικτες αντιδράσεις)
<P>
Επί της παραγράφου 17

<SPEAKER ID=105 NAME="Corbett">
Κυρία Πρόεδρε, προτού προχωρήσουμε στην τροπολογία αριθ. 5, θα ήθελα να επισημάνω ότι δεν έχουμε ολοκληρώσει πλήρως την ψηφοφορία για την παράγραφο 17. Η Ομάδα μου εξέφρασε το αίτημα να πραγματοποιήσουμε ψηφοφορία κατά τμήματα για τις τελευταίες λέξεις. Συμφωνώ ότι μία από τις τροπολογίες που εγκρίθηκε έχει πλέον τροποποιήσει αυτές τις τελευταίες λέξεις, ωστόσο θα θέλαμε παρόλα αυτά να ψηφίσουμε χωριστά για τις συγκεκριμένες τελευταίες λέξεις της παραγράφου.

<SPEAKER ID=106 LANGUAGE="ES" NAME="Mιndez de Vigo">
Κυρία Πρόεδρε, νομίζω ότι ο κ. Corbett, αντί να ασχολείται με τις τροπολογίες της Ομάδας του Ευρωπαϊκού Λαϊκού Κόμματος, θα έπρεπε να ενδιαφέρεται για τη αποσαφήνιση της θέσης των μελών της Ομάδας του. Είναι βέβαιο ότι θα βελτιωνόμασταν πολύ.

<SPEAKER ID=107 NAME="Πρόεδρος">
Αγαπητοί μου συνάδελφοι, μια τόσο προχωρημένη ώρα του πρωινού, σίγουρα χρειάζεται λίγο χιούμορ.
<P>
(Το Σώμα εγκρίνει το ψήφισμα)
<P>

<SPEAKER ID=108 LANGUAGE="DE" NAME="Schulz">
Κυρία Πρόεδρε, το είχαμε επισημάνει ήδη σήμερα το πρωί: η σημαντική έκθεση του κυρίου Pirker, σύμφωνα με αυτό που ψηφίσαμε τώρα, πρέπει, παρ' όλο που σήμερα το πρωί είχαμε προτείνει κάτι διαφορετικό, να ψηφιστεί είτε σήμερα το απόγευμα είτε αύριο το πρωί κατά την κανονική διαδικασία. Το ίδιο ισχύει και για την έκθεση της κυρίας Γιαννάκου. Πρόκειται για δύο εξαιρετικής σημασίας ζητήματα τα οποία δεν μπορούν, παρακαλώ, να αφεθούν στην κρίση κάποιων τυχαίων πλειοψηφιών.
<P>
Για τον λόγο αυτόν ζητώ την αναβολή της ψηφοφορίας των εκθέσεων Pirker και Γιαννάκου και της σχετικής συζήτησης για την Σύνοδο της 1ης Δεκεμβρίου στις Βρυξέλλες, και σας παρακαλώ να επιτρέψετε να γίνει ψηφοφορία επ' αυτού.
<P>
(Χειροκροτήματα)

<SPEAKER ID=109 NAME="Πρόεδρος">
Κύριε Schulz, ακούσαμε τι είπε ο Επίτροπος σήμερα το πρωί για την έκθεση Pirker. Απ' ό,τι ξέρω, σήμερα το βράδυ και φυσικά και αύριο, η προσέλευση των ευρωβουλευτών θα είναι πολύ μεγάλη, όπως μπορέσαμε να διαπιστώσουμε στο παρελθόν. Θα ρωτήσω τον κ. Pirker: θέλετε φυσικά να γίνει η ψηφοφορία σήμερα το βράδυ.

<SPEAKER ID=110 LANGUAGE="FR" NAME="Γιαννάκου-Κουτσίκου">
Κυρία Πρόεδρε, είναι το ίδιο και για τη δική μου έκθεση. Πρέπει να πάει στο Ελσίνκι. Πρέπει λοιπόν να ψηφιστεί αύριο οριστικά. Αυτόν ακριβώς το σκοπό ήθελε να πετύχει η επιτροπή με την επιτάχυνση των εργασιών της.

<SPEAKER ID=111 NAME="Πρόεδρος">
Κυρία Γιαννάκου-Κουτσίκου, δεν θα ψηφίσουμε αύριο, θα ψηφίσουμε σήμερα το βράδυ, αλλά επειδή η συζήτηση για την έκθεση της κ. Γιαννάκου-Κουτσίκου δεν έχει ακόμη ολοκληρωθεί, είναι κάπως διαφορετικά τα πράγματα.

<SPEAKER ID=112 LANGUAGE="DE" NAME="Pirker">
Κυρία Πρόεδρε, για την έκθεση του κυρίου Schulz συζητήσαμε και ψηφίσαμε σήμερα νωρίς το μεσημέρι. Υπήρξε δικαιολογημένα μια σαφής πλειοψηφία υπέρ του να διεξαγάγουμε σήμερα αυτήν την ψηφοφορία. Διαφορετικά δεν πρόκειται στις αρχές του νέου έτους να έχουμε το Eurodac. Αντιθέτως, η επόμενη συζήτηση θα διεξαχθεί κάποια στιγμή μέσα στο επόμενο έτος, και ίσως το Eurodac να έρθει ένα χρόνο αργότερα. Αυτό θα ήταν ανευθυνότητα από μέρους μας και γι' αυτό το λόγο υπήρξε μια σαφής απόφαση του Κοινοβουλίου να διεξαχθεί σήμερα η ψηφοφορία.
<P>
(Χειροκροτήματα)

<SPEAKER ID=113 NAME="Πρόεδρος">
Κύριε Pirker, σας διακόπτω για να σας κάνω μια πρόταση. Αφού έχουμε ξεπεράσει κατά πολύ το χρόνο μας, λίγο λιγότερο ή λίγο περισσότερο δεν πειράζει, άρα σας προτείνω να προχωρήσουμε αμέσως στην ψηφοφορία επί της Pirker. Αλλωστε δεν θα πάρει πολύ χρόνο. Βασιστείτε πάνω μου!
<P>
(Χειροκροτήματα)
<P>
Έκθεση (A5-0059/1999) του κ. Pirker, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση κανονισμού του Συμβουλίου που αφορά τη θέσπιση του συστήματος "Eurodac" για την αντιπαραβολή των δακτυλικών αποτυπωμάτων των αιτούντων άσυλο και ορισμένων άλλων αλλοδαπών (COM(1999) 260 - C5-0082/1999 - 1999/0116(CNS))
<P>
Επί της τροπολογίας 3

<SPEAKER ID=114 LANGUAGE="DE" NAME="Pirker">
Κυρία Πρόεδρε, ζητήσαμε εδώ ψηφοφορία κατά τμήματα, και συγκεκριμένα αφ' ενός για την τροποποίηση του ορίου ηλικίας από τα 14 στα 18, και επίσης σχετικά με τα υπόλοιπα, όπου πρόκειται για τον χαρακτηρισμό "πολίτες τρίτων χωρών". Παρακαλώ να ψηφίσουμε εδώ ξεχωριστά.

<SPEAKER ID=115 NAME="Πρόεδρος">
Θέτουμε σε ψηφοφορία την τροπολογία 3 της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, εκτός από τις λέξεις "υπήκοοι τρίτων χωρών" και "18 ετών" , και, ενδεχομένως, θα τις ξαναπροσθέσουμε.

<SPEAKER ID=116 LANGUAGE="DE" NAME="Schulz">
Κυρία Πρόεδρε, πρέπει τώρα να εργαστούμε με μεγάλη ακρίβεια, αλλιώς η έκθεση θα αποκτήσει πράγματι μια εντελώς διαφορετική σημασία. Αν κατάλαβα σωστά τον συνάδελφο Pirker, θέλει να απορρίψει τον χαρακτηρισμό "πολίτες τρίτων χωρών" και την ηλικία των 18 ετών. Σωστά; Θα τον παρακαλέσω να το εξηγήσει τώρα.

<SPEAKER ID=117 LANGUAGE="DE" NAME="Pirker">
Κυρία Πρόεδρε, μου επιτρέπετε να το εξηγήσω; Θέλω ο χαρακτηρισμός "πολίτες τρίτων χωρών" να παραμείνει στο κείμενο. Εξάλλου υπήρχε και προηγουμένως σε μια παράγραφο. Θέλω όμως να υπάρξει η δυνατότητα να διεξαχθεί ξεχωριστή ψηφοφορία για μια παράγραφο, η οποία αναφέρεται στην ηλικία. Γιατί εμείς υποστηρίξαμε τα 14 χρόνια, υπάρχουν όμως κι άλλες γνώμες, να διατηρηθεί δηλαδή η ηλικία των 18 ετών. Γι' αυτό το λόγο ζητώ μια ξεχωριστή ψηφοφορία.
<P>
(Το Σώμα εγκρίνει το ψήφισμα νομοθετικού χαρακτήρα)

<SPEAKER ID=118 NAME="McKenna">
Κύριε Πρόεδρε, προσπαθώ πριν ακόμη από την τελευταία ψηφοφορία να σας κάνω να με προσέξετε. Φαίνεται ότι πρέπει να κατέβω κάτω μέχρι πολύ μπροστά για να το επιτύχω. Είναι γελοίο. Ήθελα να το δηλώσω δημοσίως, διότι συνήθως, εάν κάνω κάποιο λάθος κατά την ψηφοφορία, το διορθώνω γραπτώς στη συνέχεια. Έκανα λάθος. Η ψήφος μου καταγράφηκε ως θετική απέναντι στο ψήφισμα για τη Διακυβερνητική Διάσκεψη. Ήμουν κατηγορηματικά εναντίον του. Θα ήθελα να το δηλώσω δημοσίως τώρα, παρά αύριο, διότι είναι θεμελιώδους σημασίας για μένα, καθώς προέρχομαι από μία ουδέτερη χώρα.
<P>
Είναι πολύ δύσκολο να κερδίσω την προσοχή σας. Όταν είστε εκεί πάνω, φαίνεται σαν να κοιτάζετε μόνο μπροστά και στο κέντρο. Είναι πολύ δύσκολο να αποσπάσουμε την προσοχή σας, γεγονός που αποβαίνει πολύ απογοητευτικό.

<SPEAKER ID=119 NAME="Πρόεδρος">
Ευχαριστώ πολύ, κυρία McKenna. Θα ενεργήσουμε όπως αρμόζει και σύμφωνα με την επιθυμία σας.
<P>

<P>
ΑΙΤΙΟΛΟΓΗΣΕΙΣ ΨΗΦΟΥ

<SPEAKER ID=120 LANGUAGE="DE" NAME="Rothley">
Κύριε Πρόεδρε, το αποτέλεσμα αυτό προκλήθηκε μετά από μια ολόκληρη σειρά από νομικές παραβιάσεις. Οι διατάξεις του Κανονισμού παραβιάστηκαν επανειλημμένως από τις υπηρεσίες και από την πλειοψηφία του Κοινοβουλίου. Πέραν αυτού, το αποτέλεσμα αποτελεί μελανή ημέρα για το Κοινοβούλιο, γιατί αυτό που αποφάσισε η πλειοψηφία του Κοινοβουλίου μετατρέπει το Κοινοβούλιο σε υπηρεσία και τους βουλευτές σε υπαλλήλους. Εγώ πάντως δεν θα επιτρέψω να γίνω από το ίδιο μου το Κοινοβούλιο υπάλληλος. Αν σκεφτώ και πέρα από αυτό, ότι οι βουλευτές, σύμφωνα με το κείμενο αυτό, θα υποχρεούνται να συνεργάζονται με την OLAF κατά την άσκηση των καθηκόντων της και ότι εκτός από αυτό θα υποχρεούνται στην κατάδοση, τότε μια τέτοια ρύθμιση χτυπά την ελεύθερη εντολή κατευθείαν στην καρδιά.
<P>
Θέλω μόνο να προαναγγείλω ότι μια τέτοια απόφαση, η οποία πλήττει τον κοινοβουλευτισμό, δεν μπορούμε φυσικά να την ανεχθούμε, και ότι εμείς - όχι μόνο εμείς, αλλά και πολλοί άλλοι - θα παραπέμψουμε το θέμα αυτό στο Ευρωπαϊκό Δικαστήριο.

<SPEAKER ID=121 LANGUAGE="FR" NAME="Bordes, Cauquil και Laguiller">
Δεν σκοπεύουμε να προσφέρουμε την υποστήριξή μας στην Ευρωπαϊκή Υπηρεσία Καταπολέμησης της Απάτης. Παρόλο που αυτή η υπηρεσία θεσπίστηκε υπό τον έλεγχο, ως πρόσχημα, των υπαλλήλων και των εκλεγμένων αντιπροσώπων των ευρωπαϊκών θεσμικών οργάνων, τόσο ο τρόπος ορισμού αυτής της υπηρεσίας όσο και η απουσία ένδειξης ως προς τον τρόπο ελέγχου αυτής της υπηρεσίας δεν μας εμπνέουν την παραμικρή εμπιστοσύνη.
<P>
Είμαστε υπέρμαχοι όχι μόνο της ολοκληρωτικής διαφάνειας στη λειτουργία όλων των ευρωπαϊκών θεσμικών οργάνων, αλλά και της εκλογής και του ανά πάσα στιγμή μετακλητού όχι μόνο όλων όσοι εκλέγονται σήμερα, αλλά και όλων εκείνων που έχουν κάποια ευθύνη σε οποιαδήποτε βαθμίδα, από τα χαμηλά έως τα υψηλά κλιμάκια, συμπεριλαμβανομένης της Επιτροπής των Βρυξελλών. Δεδομένου του μη δημοκρατικού χαρακτήρα των οργανισμών λήψης αποφάσεων της Ευρωπαϊκής Ένωσης, η θέσπιση της OLAF δίνει την εντύπωση ενός γελοίου μέτρου που προορίζεται να κάνει τάχα ότι ελέγχει ενώ κανένας πραγματικός και δημοκρατικός έλεγχος δεν υπάρχει.

<SPEAKER ID=122 NAME="Eriksson, Frahm, Herman Schmid, Seppδnen και Sjφstedt">
,γραπτώς. (SV) Αν είχαμε τη δυνατότητα να διαμορφώσουμε μόνοι μας τον κανονισμό εργασίας και τη διαθεσμική συμφωνία, θα προσπαθούσαμε να δημιουργήσουμε μία διοίκηση που να χαρακτηρίζεται από διαφάνεια και απλότητα, διότι αυτός είναι ο καλύτερος τρόπος να αποκαλυφθούν παρατυπίες και απάτες.
<P>
Θέλουμε, επίσης, να επισημάνουμε ότι το δικαίωμα της ελεύθερης κοινοποίησης για τους υπαλλήλους της δημόσιας διοίκησης στη Σουηδία, είναι, επίσης, ένας καλός τρόπος να παρεμποδιστεί ο αποπροσανατολισμός όσον αφορά παράνομες δραστηριότητες.
<P>
Έτσι όπως έχει διαμορφωθεί η κατάσταση, επιλέξαμε να υπερψηφίσουμε στην τελική ψηφοφορία την έκθεση στο σύνολό της, διότι η καταψήφισή της θα μπορούσε να ερμηνευτεί ως άρνησή μας να υπάρξει, γενικά, ρύθμιση του αγώνα ενάντια στις απάτες.

<SPEAKER ID=123 LANGUAGE="FR" NAME="Gollnisch">
Οι βουλευτές του Εθνικού Μετώπου στο Ευρωπαϊκό Κοινοβούλιο καταδικάζουν δριμύτατα τη διαφθορά, είτε προέρχεται από τους εκλεγμένους αντιπροσώπους, τους μονίμους υπαλλήλους ή τα μέλη των κυβερνήσεων. Καταδικάζουν επίσης τις απάτες ή τις υπεξαιρέσεις δημοσίου χρήματος, χρήματος που κλέβουμε από τους ευρωπαίους φορολογουμένους. Και κάτι ξέρουμε εμείς οι Γάλλοι, που πρέπει να ζούμε καθημερινά την αναβίωση υποθέσεων όπως η Εθνική Ένωση Αμοιβαιότητας Γάλλων Φοιτητών (MNEF), ο δήμος του Παρισιού, η Elf ή και η Gifco. Ο κατάλογος, δυστυχώς, μόνο εξαντλητικός δεν είναι.
<P>
Παρ' όλα αυτά θα ψηφίσουν κατά της έκθεσης Napolitano. Γιατί έχουν βαρεθεί την αυτομαστίγωση αυτού του Κοινοβουλίου, που εναλλάσσεται με τα μαθήματα ηθικής και μια αλαζονεία εξίσου δύσκολα ανεκτή. Γιατί πιστεύουν ότι, με την OLAF, θα προσλάβουμε μια νιοστή ομάδα υπαλλήλων, των οποίων το κόστος θα είναι μεγαλύτερο από το ποσό των απατών.
<P>
Γιατί εκτιμούν, κυρίως, ότι υπάρχει ήδη μια δομή ικανή να αναλάβει το ρόλο που θέλουμε να παίξει η OLAF. Η λύση είναι φυσικά να δώσουμε στο Ελεγκτικό Συνέδριο μια δικαιοδοτική εξουσία και τα ανθρώπινα και υλικά μέσα για να τη φέρει σε πέρας. Αυτό συμβαίνει σε πολλά εθνικά Ελεγκτικά Συνέδρια, όχι μόνο στη Γαλλία, αλλά και σε άλλα κράτη μέλη.
<P>
Είναι γεγονός ότι το Κοινοβούλιο αυτό δεν τρέφει μεγάλη εκτίμηση για το Ελεγκτικό Συνέδριο αφού αρνήθηκε να του δώσει αίθουσα συνεντεύξεων Τύπου, αίθουσα που παραχωρείται ωστόσο με προθυμία στις πιο φαιδρές ενώσεις, στις προσωπικότητες αμφίβολης αντιπροσωπευτικότητας ή και σε οποιοδήποτε άλλο μαντρόσκυλο της ενιαίας σκέψης αρκεί να γαβγίζει δυνατά. Στην υπόθεση αυτή, όπως και σε πολλές άλλες, το Κοινοβούλιο έχει γελοιοποιηθεί.

<SPEAKER ID=124 LANGUAGE="DE" NAME="Hager">
Το γεγονός ότι η καταπολέμηση της απάτης πρέπει να αντιμετωπιστεί με σοβαρότητα είναι, βάσει των περιστατικών του τελευταίου καιρού, αδιαμφισβήτητο, όπως και ότι τα συμφέροντα των πολιτών που εξαρτώνται από αυτήν χρειάζονται μια καλύτερη προστασία. Με αυτά τα δεδομένα, η OLAF πρέπει να μπορέσει επιτέλους να αναλάβει τα καθήκοντά της. Όσο σημαντικός και αν είναι για μας ο έλεγχος των ίδιων των θεσμικών οργάνων μέσω της OLAF, άλλο τόσο είναι αδύνατο για μας να ταυτιστούμε με τις "διατάξεις κατάδοσης" που προτείνονται στη διοργανική συμφωνία μεταξύ Επιτροπής, Συμβουλίου και Κοινοβουλίου, οι οποίες, εκτός των άλλων, θίγουν την ελεύθερη εντολή του κάθε βουλευτή. Όταν στο άρθρο 2 αναφέρεται ότι "κάθε υπάλληλος ή μέλος του λοιπού προσωπικού, που λαμβάνει γνώση στοιχείων, βάσει των οποίων εικάζεται η ύπαρξη ενδεχομένων περιπτώσεων παράνομης δραστηριότητας οι οποίες συνιστούν ενδεχομένως μια παραβίαση υποχρεούται να ενημερώσει", τότε αυτό εξαναγκάζει σε κατάδοση.
<P>
Η σχεδιασμένη μορφή ελέγχου μέσω της OLAF μπορεί βεβαίως να αποτελεί μια προσωρινή λύση. Η συγκατάθεσή μας εξυπηρετεί απλώς το να τεθεί επιτέλους σε λειτουργία ο απαραίτητος έλεγχος. Η συγκατάθεσή μας αυτή δεν σημαίνει ότι εγκρίνουμε τις μεθόδους στις οποίες ασκήθηκε κριτική, όμως, όπως σε κάθε συμβιβασμό, έτσι πρέπει και εδώ να γίνουν παραχωρήσεις ούτως ώστε να μην τεθεί υπό αμφισβήτηση ο ίδιος ο στόχος.

<SPEAKER ID=125 LANGUAGE="FR" NAME="Martinez">
Υπάρχει πράγματι διαφθορά. Διαφθορά της αριστεράς στην εξουσία και της δεξιάς στην κυβέρνηση. Τα ονόματα τα λένε όλα: Agusta στο Βέλγιο, Urba στη Γαλλία, Παλέρμο στην Ιταλία, πλασματικές θέσεις εργασίας στο Συνασπισμό για τη Δημοκρατία (RPR) στο Παρίσι, Εθνική Ένωση Αλληλοασφάλισης Γάλλων Φοιτητών (MNEF) ή Dominique Strauss-Kahn.
<P>
Επειδή όμως εμείς, στο Εθνικό Μέτωπο, δεν υποφέρουμε από την αγωνία που καταλαμβάνει τους δυνητικούς ενόχους των άλλων κομμάτων, απορρίπτουμε την επέκταση των αστυνομικών εξουσιών που παραχωρούνται στο παράρτημα της Επιτροπής των Βρυξελλών με την ονομασία OLAF.
<P>
Κατ' αρχάς, επειδή η OLAF παραβιάζει το διαχωρισμό των εξουσιών, θεμέλια της δυτικής δημοκρατίας, με τους υπαλλήλους άνευ νομιμότητας που ελέγχουν τους εκπροσώπους της ανώτατης εξουσίας.
<P>
Κατόπιν, επειδή η OLAF είναι ο κλέφτης που ελέγχει το χωροφύλακα, αφού η Ευρωπαϊκή Επιτροπή, στο επίκεντρο των υπονοιών διαφθοράς, θα ελέγχει στην πραγματικότητα, μέσω της OLAF, το Κοινοβούλιο που αυτό θα έπρεπε να είναι ο ελεγκτής και όχι ο ελεγχόμενος.
<P>
Τέλος, η OLAF δεν χτυπάει τη διαφθορά στη ρίζα της, που έγκειται στην κατάργηση των εθνικών συνόρων που επιτρέπει την ελεύθερη κυκλοφορία των χρημάτων από τα ναρκωτικά, τις απάτες και τα οικονομικά εγκλήματα.
<P>
Αν θέλουμε να καταπολεμήσουμε πραγματικά τα απλά συμπτώματα της διαφθοράς, με σεβασμό προς τα θεμέλια των κοινωνιών δικαίου, υπάρχουν μόνο δύο δρόμοι:
<P>
είτε ο τεχνικός δρόμος, με τη μετατροπή του Ευρωπαϊκού Ελεγκτικού Συνεδρίου σε δικαιοδοτικό όργανο και σε συνέδριο δημοσιονομικής πειθαρχίας·
<P>
είτε ο δημοκρατικός δρόμος, με τη δημιουργία εντός του Ευρωπαϊκού Κοινοβουλίου, όπως στη Μεγάλη Βρετανία και στις Ηνωμένες Πολιτείες, μιας υπηρεσίας αντίστοιχης με το βρετανικό National Accounting Office (NAO) ή το αμερικανικό General Accounting Office (GAO).
<P>
Πρόκειται για δύο αυτόνομα και ισχυρά όργανα ελέγχου, αλλά εντός του Κοινοβουλίου, που διαθέτουν έως και 5.000 συνεργάτες.
<P>
Έτσι, το όργανο εμπειρογνωμοσύνης υπάρχει, συνδέεται όμως με τους εκπροσώπους του λαού που μόνο αυτός έχει το δικαίωμα να ζητάει λογαριασμό για τη χρήση των χρημάτων από τους φόρους του.
<P>
Έκθεση Schwaiger (A5-0062/1999)

<SPEAKER ID=126 LANGUAGE="FR" NAME="Berthu">
Η προετοιμασία του επόμενου γύρου διεθνών εμπορικών διαπραγματεύσεων καθόλου δεν μας ικανοποιεί από άποψη διαδικασίας, για τουλάχιστον τρεις λόγους.
<P>
Πρώτον, βλέπουμε, βάσει μιας γνωστής διαδικασίας, την Ευρωπαϊκή Ένωση να αποδυναμώνεται από τις εσωτερικές συζητήσεις της, πριν ακόμη από την έναρξη των διαπραγματεύσεων. Για παράδειγμα, η τελική εντολή που δόθηκε από το Συμβούλιο, στις 22 Οκτωβρίου, δεν αναφέρει την υπεράσπιση της αρχής της κοινοτικής προτίμησης που είχε ωστόσο ληφθεί υπόψη από το Συμβούλιο Υπουργών Γεωργίας της 27ης Σεπτεμβρίου, αν και αυτό το τελευταίο ήταν μόνο κατά το ήμισυ ικανοποιητικό γιατί ξεχνούσε την αρχή της επισιτιστικής ανεξαρτησίας της Ευρώπης. Σε κάθε βήμα, κατεβαίνουμε κι ένα σκαλί. Θα μπορούσαμε να αναφέρουμε πάρα πολλά παραδείγματα. Έτσι, όσον αφορά το προτιμησιακό μας σύστημα εισαγωγών υπερπόντιων μπανανών, η Επιτροπή υπέβαλε προτάσεις που ικανοποιούν τις αμερικανικές διεκδικήσεις πριν ακόμη αρχίσει ο γύρος του Seattle. Σε όλους τους τομείς, θα έλεγε κανείς ότι οι εσωτερικές παραχωρήσεις μας, για την επίτευξη ενιαίας ευρωπαϊκής θέσης, που έχει εκ των προτέρων αναγνωριστεί ως ευκταία, μας οδηγούν να μειώνουμε τις απαιτήσεις μας πριν ακόμη αρχίσουμε τις συζητήσεις με τους ανταγωνιστές μας.
<P>
Δεύτερον, μια γενική διαπραγματευτική εντολή δόθηκε στην Επιτροπή για ένα ευρύ φάσμα θεμάτων, εκ των οποίων άλλα εμπίπτουν στο κοινοτικό πεδίο αρμοδιότητας ενώ άλλα, όπως οι υπηρεσίες ή οι επενδύσεις, εμπίπτουν σαφώς στο εθνικό πεδίο αρμοδιότητας. Βέβαια, πρόκειται για μια εντολή για τον προσανατολισμό των διαπραγματεύσεων και όχι για τη συνέχεια που θα δοθεί σε αυτές τις διαπραγματεύσεις. Ωστόσο, το Συμβούλιο έχει εγκλωβιστεί, χωρίς να το λέει καθαρά, σε μια κατάσταση που μπορεί να το οδηγήσει, αν κανείς δεν το σταματήσει, να δώσει πλήρη διαπραγματευτική εντολή στην Επιτροπή και έτσι, κατ' εφαρμογήν του νέου άρθρου 133, παράγραφος 5, της Συνθήκης του Αμστερνταμ, να αφαιρέσει από τα εθνικά κοινοβούλια την εξουσία τελευταίας επικύρωσης, πάντα φυσικά χωρίς να το λέει καθαρά. Είμαστε έτοιμοι να βυθιστούμε στην ομίχλη, χωρίς να ξέρουμε ακριβώς πότε θα περάσουμε το μοιραίο όριο. Yστερα θα λέμε ότι είναι πολύ αργά. Αυτές οι μέθοδοι είναι απολύτως αξιοκατάκριτες.
<P>
Τρίτον, διαπιστώνουμε ότι, παρά τις αιτήσεις μας, οι διαπραγματεύσεις του Σιάτλ θα ξεκινήσουν χωρίς να έχει γίνει σαφής, ακριβής και διαλογικός απολογισμός των συνεπειών του Γύρου της Ουρουγουάης. Και εδώ, θα προχωρήσουμε στα τυφλά. Βέβαια, η Επιτροπή υποχώρησε σε ένα σημείο, αφού θα προβεί σε αξιολόγηση του αντίκτυπου επί της βιωσιμότητας, δηλαδή για τις περιβαλλοντικές συνέπειες της απελευθέρωσης. Πολύ καλά. Αυτή όμως η μελέτη θα έπρεπε να γίνει και για πολλά άλλα θέματα, λόγου χάρη για τις επιπτώσεις της απελευθέρωσης, υπό τη σημερινή μορφή της, στη διαφύλαξη των πολιτιστικών και κοινωνικών μοντέλων.
<P>
Για αυτούς τους τρεις λόγους, δεν μπορούμε να εγκρίνουμε την έναρξη των διαπραγματεύσεων του Σιάτλ, υπό αυτές τις συνθήκες.

<SPEAKER ID=127 LANGUAGE="FR" NAME="Auroi">
Κύριε Πρόεδρε, η Ομάδα των Πρασίνων / Ευρωπαϊκή Ελεύθερη Συμμαχία αποφάσισε να απόσχει από αυτή την έκθεση την οποία βρήκε κάπως υποτονική.
<P>
Για μας, στόχος αυτής της έκθεσης ήταν να δώσει στον Επίτροπο Lamy ακριβή διαπραγματευτική εντολή για το γύρο που αρχίζει στο Σιάτλ. Αυτή, όμως, η ακριβής εντολή δεν είχε εδραιωθεί αρκετά. Θα περιμέναμε λοιπόν από το Κοινοβούλιο να είχε προτείνει στην Επιτροπή μια εξαιρετικά πολιτική συγγραφή υποχρεώσεων, αντί να συντάξει μια διπλωματική, ως επί το πλείστον, έκθεση, που εκφράζει λύπη, υπογραμμίζει, εκτιμά, αλλά δεν δίνει καμία εντολή. Το ύφος του κειμένου παραμένει λοιπόν υπερβολικά φιλελεύθερο για να μπορούμε να ταυτιστούμε με αυτό, πόσο μάλλον που καμία από τις τροπολογίες μας δεν έγινε αποδεκτή.
<P>
Η έκθεση αυτή, όπως τροποποιήθηκε, παρουσιάζει μεγάλες αδυναμίες όσον αφορά τις εμπορικές πτυχές των δικαιωμάτων πνευματικής ιδιοκτησίας (TRIPS). Σε τίποτα δεν συμφωνούμε ως προς το δικαίωμα πνευματικής ιδιοκτησίας που συνδέεται με το εμπόριο. Όσον αφορά την Πολυμερή Συμφωνία για τις Επενδύσεις, που είχε απορριφθεί από τον ΟΑΣΕ και που επανέρχεται, πρέπει να καταρτίσουμε έναν ενισχυμένο κώδικα συμπεριφοράς για τις επενδύσεις και να θεσπίσουμε αυστηρούς κανόνες στον τομέα αυτόν, και αυτό ισχύει επίσης για την επίλυση των διαφορών.
<P>
Ωστόσο, η έκθεση αυτή επιβεβαιώνει θεμελιώδεις αρχές, κατά τη γνώμη μας, ουσιώδεις όπως η αρχή της προφύλαξης, οι κανόνες για τις μεθόδους και τις διαδικασίες παραγωγής· δίνει ιδίως έμφαση στην επισήμανση των τροφίμων για να διασφαλιστεί η εφαρμογή της επισιτιστικής ασφάλειας, καθώς και στην ανάγκη ευνοϊκότερης τοποθέτησης έναντι των αναπτυσσόμενων χωρών.
<P>
Σε κάθε περίπτωση, θα παρακολουθήσουμε με μεγάλη προσοχή τον τρόπο με τον οποίο διαπραγματεύεται η Επιτροπή και, ακόμη κι αν η τροποποιημένη αυτή έκθεση συνεχίζει, κατά τη γνώμη μας, να είναι υπερβολικά φιλελεύθερη από άποψη ύφους, εμείς, οι Πράσινοι, θα γίνουμε οι πιο σφοδροί υπέρμαχοι αυτού του κειμένου αν ο Επίτροπος Lamy προχωρούσε βαθύτερα από τις συστάσεις που έγιναν εδώ.

<SPEAKER ID=128 NAME="Andersson, Fδrm, Hedkvist Petersen, Hulthιn, Schori
και Theorin">
,γραπτώς. (SV) Το ελεύθερο παγκόσμιο εμπόριο είναι απαραίτητο για τη διεύρυνση της ανάπτυξης σε παγκόσμιο επίπεδο και της συμβολής στη μείωση των διαφορών μεταξύ πλουσίων και φτωχών. Ωστόσο, μεγάλα τμήματα του φτωχού πληθυσμού των αναπτυσσόμενων χωρών δεν έχει αποκομίσει ακόμη κάποιο όφελος από το ελεύθερο παγκόσμιο εμπόριο. Συνεπώς, συμμεριζόμαστε την άποψη που εκφράζεται στο άρθρο Β, ότι σε ένα αναπτυγμένο σύστημα ελεύθερου παγκόσμιου εμπορίου πρέπει να δοθεί προτεραιότητα στα συμφέροντα και στα προβλήματα των αναπτυσσόμενων χωρών. Το σύστημα του ελεύθερου εμπορίου είναι καίριας σημασίας αν θέλουμε να μειώσουμε τη φτώχεια και να δημιουργήσουμε έναν δικαιότερο κόσμο. Γι' αυτόν τον λόγο, θεωρούμε ότι οι γενικότερες στρατηγικές και στόχοι του προσεχούς γύρου του ΠΟΕ που αναφέρονται στην έκθεση, είναι, σε σχέση με την ανακοίνωση της Επιτροπής ένα βήμα προς τη σωστή κατεύθυνση.
<P>
Για να υλοποιηθούν, όμως, οι στόχοι, θέλουμε να δώσουμε ιδιαίτερη έμφαση στο άρθρο Ι, δηλαδή, ότι η γεωργία πρέπει να είναι ένας από τους τομείς εκείνους των πολυμερών εμπορικών διαπραγματεύσεων όπου θα πρέπει να υπάρξει ένα άνοιγμα στο Σιάτλ. Θεωρούμε ότι αυτό το άρθρο πρέπει να αποτελεί μία πραγματικότητα και σε σχέση με τα άρθρα 5, 6 και 7. Δεν είναι δυνατόν να απορριφθούν εκ των προτέρων αιτήματα άλλων κρατών μελών του ΠΟΕ όσον αφορά μία αλλαγή της αγροτικής πολιτικής μας στον γύρο της χιλιετίας, για να μπορεί, πραγματικά, να γίνει αυτή η συμφωνία η αναπτυξιακή συμφωνία που θα συμβάλει στη μείωση των διαφορών μεταξύ των πλούσιων και των φτωχών χωρών του κόσμου.
<P>
Για να συμβάλουμε σ' αυτό πρέπει, επίσης, να μειωθούν οι προστατευτικοί δασμοί και να καταργηθούν οι επιδοτήσεις των εξαγωγών. Συνεπώς, ο γενικότερος στόχος του άρθρου 37 πρέπει να είναι η πλήρης κατάργηση των δασμών στα μη αγροτικά προϊόντα. Αυτή η εξέλιξη θα βοηθούσε περισσότερο τις αναπτυσσόμενες χώρες από το περιθωριακό προτιμησιακό καθεστώς που ισχύει σήμερα.
<P>
Ο ΠΟΕ θα πρέπει να στηρίξει το οικουμενικό έργο της προστασίας του περιβάλλοντος ενσωματώνοντας, π.χ., θεμελιώδεις αρχές της πολιτικής στον τομέα του περιβάλλοντος, όπως η αρχή της πρόνοιας. Γι' αυτόν τον λόγο, είναι σημαντικό στις διαπραγματεύσεις να δοθεί βαρύτητα στο άρθρο 10.

<SPEAKER ID=129 LANGUAGE="FR" NAME="Bordes, Cauquil και Laguiller">
Η ευρωπαϊκή αντιπροσωπεία στις διαπραγματεύσεις του ΠΟΕ εμφανίζεται ως υπερασπιστής των συμφερόντων της Ευρώπης. Δεν είναι παρά ο εκπρόσωπος των βιομηχάνων και των ισχυρότερων οικονομικών ομίλων της Ευρωπαϊκής Ένωσης, αντιπάλων των αμερικανικών ή ιαπωνικών τραστ στη συστηματική αιμορραγία του πλανήτη, με αποκλειστικό ενδιαφέρον όλων την αύξηση των κερδών τους εις βάρος των εργαζομένων των δικών τους χωρών και των λαών των φτωχών χωρών.
<P>
Υπογραμμίζοντας τα "θεμελιώδη δικαιώματα των εργαζομένων" και την "προστασία" τους, και ιδίως στις φτωχές χώρες, η έκθεση Schwaiger προσθέτει σε όλα τα άλλα μια δόση κυνισμού. Μα πού είναι η προστασία των εργαζομένων, ιδίως κατά του δράματος της ανεργίας, ακόμη και στις πλουσιότερες χώρες της Ευρωπαϊκής Ένωσης, ακριβώς εκείνες που είχαν σε μεγάλο βαθμό τα μέσα για να εξαλείψουν την ανεργία, αν κυριότερη μέριμνα των κυβερνήσεών τους δεν ήταν το κέρδος των μεγάλων επιχειρήσεων και ο πλουτισμός των ιδιοκτητών και μετόχων τους;
<P>
Όσο για το υποτιθέμενο ενδιαφέρον για τις συνθήκες εργασίας και τους απάνθρωπους μισθούς στις υπανάπτυκτες χώρες, είναι καθαρή υποκρισία. Πολλές πολυεθνικές που απασχολούν, στην Αφρική ή την Ασία, ένα σχεδόν μη αμειβόμενο εργατικό δυναμικό που δεν απολαύει καμίας κοινωνικής προστασίας, έχουν την έδρα τους στη Γαλλία, στη Γερμανία ή στην Αγγλία. Αντί να υποχρεώσουμε αυτές τις πολυεθνικές να σεβαστούν ένα ελάχιστο μέρος των κοινωνικών νόμων, θα περιοριστούμε να καλέσουμε μερικούς υπαλλήλους της ΔΟΕ ως παρατηρητές στις διαπραγματεύσεις του ΠΟΕ.
<P>
Δεν θα ψηφίσουμε ούτε θα τροποποιήσουμε την υποβληθείσα έκθεση, γιατί ακριβώς αυτή η καπιταλιστική οργάνωση της οικονομίας, με ή χωρίς ΠΟΕ, είναι εντελώς ανεπίδεκτη διορθώσεως.

<SPEAKER ID=130 LANGUAGE="FR" NAME="Caullery">
Ο γύρος της χιλιετίας, που θα αρχίσει προσεχώς στο πλαίσιο του Παγκόσμιου Οργανισμού Εμπορίου, του ΠΟΕ, πρέπει να είναι μια ευκαιρία για την Ευρώπη - αφού μας έχει επιβληθεί ο όρος να μιλήσουμε με μία μόνο φωνή - όχι μόνο να δείξει ότι είναι ενωμένη καθ' όλη τη διάρκεια των διαπραγματεύσεων, αλλά και να δείξει τη μεγαλύτερη δυνατή αποφασιστικότητα όσον αφορά τα αποτελέσματα, ιδίως για τη γεωργία και την πολιτιστική εξαίρεση.
<P>
Ωστόσο, αν και οι Δεκαπέντε ενέκριναν πρόσφατα μια κοινή διαπραγματευτική πολιτική ενόψει του νέου γύρου, που παρουσιάζεται ως φιλόδοξη, πρέπει να παραδεχτούμε ότι αυτή η βάση, που φαίνεται να είναι ο ελάχιστος κοινός παρονομαστής των κρατών μελών, αναγκαστικά θα ατροφήσει κατά τη διάρκεια των διαπραγματεύσεων.
<P>
Δεν υπάρχει καμία αμφιβολία ότι αυτό το συμβιβαστικό κείμενο που με κόπο επιτεύχθηκε θα γίνει, κατά τις διαπραγματεύσεις, αντικείμενο ισχυρών αμερικανικών πιέσεων, τη στιγμή που η Ένωση παρουσιάζει μια επιφανειακή μόνο ομοιογένεια και δεν διαθέτει κανένα νομικό οπλοστάσιο συγκρίσιμο με αυτό των Ηνωμένων Πολιτειών και ικανό, αν παρίστατο ανάγκη, να μεταπείσει την αμερικανική πλευρά.
<P>
Αν η οργάνωση ενός ελεύθερου και δικαιότερου παγκόσμιου εμπορίου πρέπει να ενθαρρυνθεί και να ενισχυθεί στο πλαίσιο ενός πολυμερούς εμπορικού συστήματος, πρέπει επίσης να διασφαλίζει ότι όλα τα έθνη - πλούσια και φτωχά - και στο νου μου έρχονται ιδίως οι αφρικανικές χώρες - θα μπορούν να επωφεληθούν από τα πλεονεκτήματα που υποτίθεται ότι θα φέρει αυτός ο γύρος διαπραγματεύσεων.
<P>
Παρόλο που πρέπει να περιμένουμε την ολοκλήρωση του γύρου των διαπραγματεύσεων για να μπορέσουμε να εκφέρουμε επί της ουσίας κρίση ως προς τα επιτευχθέντα αποτελέσματα, το γεγονός παραμένει, όσον αφορά το πλαίσιο, ότι το συνολικό αποτέλεσμα δεν θα μπορούσε να θεωρηθεί εντελώς αρνητικό, αν τα ευρωπαϊκά έθνη μπορούσαν να επιτύχουν περισσότερο περιοριστικές διεθνείς κανονιστικές διατάξεις στον τομέα του ανταγωνισμού. Η θέσπιση ελάχιστων κοινών προτύπων παγκοσμίως αποδεκτών, που θα έχουν ως στόχο να εμποδίσουν πρακτικές αντίθετες με τον ανταγωνισμό, θα αντιπροσώπευε ήδη σημαντική πρόοδο.
<P>
Η αρχική διαπραγματευτική θέση της Ευρωπαϊκής Ένωσης, φιλόδοξη από πλευράς στόχων, καλείται να μην βγει ενισχυμένη από έναν γύρο διαπραγματεύσεων που κινδυνεύει να διαιωνιστεί και να βαλτώσει, λόγω ιδίως της προβλέψιμης στάσης των Ηνωμένων Πολιτειών που δεν θα ησυχάσουν ώσπου να καταφέρουν να προκαλέσουν ρήγματα σε αυτή την εντολή που φέρει ο κ. Lamy και που αντιπροσωπεύει μια φαινομενική μόνο ενότητα που δύσκολα κρύβει τις αποκλίσεις συμφερόντων μεταξύ των Δεκαπέντε. Επιπλέον, το περιεχόμενο του τελικού ψηφίσματος που εγκρίθηκε σήμερα από το Ευρωπαϊκό Κοινοβούλιο περιέχει πάρα πολλά σημεία απαράδεκτα για τη Γαλλία.

<SPEAKER ID=131 LANGUAGE="FR" NAME="Dιsir">
Οι συζητήσεις που διεξήχθησαν στο Κοινοβούλιό μας για τον ΠΟΕ με την ευκαιρία της έκθεσης Schwaiger έδειξαν καθαρά ότι, για την Ευρώπη, οι διαπραγματεύσεις που πρόκειται να αρχίσουν αφορούν τουλάχιστον τόσο το μέλλον του κοινωνικού μοντέλου της όσο και του εμπορίου της. Ωσαύτως για τις χώρες του τρίτου κόσμου, το ζήτημα είναι να δούμε αν θα μπορούν να συνεχίσουν να ξεφεύγουν από την εξουσία των υπερπολυεθνικών που έχουν σχηματιστεί από υπερσυγχωνεύσεις και να έχουν τον έλεγχο της ανάπτυξής τους.
<P>
Γιατί το πρόβλημα δεν είναι να δούμε αν χρειάζονται κανόνες για το παγκόσμιο εμπόριο. Στο θέμα αυτό, όλοι θα συμφωνήσουν. Το ζήτημα είναι να δούμε αν οι κανόνες που προωθήθηκαν από τον ΠΟΕ από την ίδρυσή του επιτρέπουν μια δίκαιη και βιώσιμη ανάπτυξη για όλες τις περιοχές του κόσμου.
<P>
Θα κάνω δύο διαπιστώσεις:
<P>
Πρώτον, η απελευθέρωση που προωθήθηκε κατά τους προηγούμενους γύρους και η αύξηση του όγκου των συναλλαγών συνοδεύτηκαν από μια επιδείνωση των ανισοτήτων ανάπτυξης σε παγκόσμια κλίμακα. Το άλμα προς τα εμπρός των μεν έπρεπε να παρασύρει και τις άλλες χώρες, το αντίθετο όμως έγινε τελικά. Το μερίδιο της αφρικανικής ηπείρου στο παγκόσμιο εμπόριο είναι χαμηλότερο από 3%. Η φιλελεύθερη παγκοσμιοποίηση αποδείχτηκε ανίκανη να δώσει μια απάντηση στο πρόβλημα της ανάπτυξης και ακόμη περισσότερο να προωθήσει μια δίκαιη και βιώσιμη ανάπτυξη.
<P>
Γι' αυτόν ακριβώς το λόγο, ήταν απαραίτητο να κάνουμε έναν απολογισμό των κοινωνικών και περιβαλλοντικών επιπτώσεων των προηγούμενων γύρων προτού ριχτούμε σε ένα νέο κύμα απελευθέρωσης των πάντων. Η επιμονή στην άρνηση ενός τέτοιου απολογισμού οφείλεται στο γεγονός ότι θα ήταν αρνητικός. Ωστόσο, για την Ευρωπαϊκή Ένωση, η καθιέρωση μιας διάγνωσης κοινής με τις χώρες του τρίτου κόσμου θα μπορούσε να είχε αποτελέσει τη βάση της συμμαχίας που επιδιώκουμε να οικοδομήσουμε μαζί τους με την ευκαιρία αυτών των διαπραγματεύσεων.
<P>
Δεύτερον, το ΟΕΔ (Όργανο Επίλυσης Διαφορών), που δημιουργήθηκε εντός του ΠΟΕ, απαίτησε από την Ευρωπαϊκή Ένωση να παραιτηθεί από τους κανόνες της σε τόσο θεμελιώδεις τομείς όπως η υγειονομκή ασφάλεια και η ασφάλεια των τροφίμων ή ακόμη και από την πολιτική συνεργασίας της στην υπόθεση της μπανάνας των χωρών ΑΚΕ και των υπεραπόκεντρων περιφερειών. Το ζητούμενο είναι τώρα να δούμε αν μπορούμε να ανεχτούμε να καταλήξει το ΟΕΔ, λόγο στον λόγο, απόφαση στην απόφαση, διευθετώντας τα πάντα με το πρόσχημα της επίλυσης των εμπορικών διαφορών, να αναχθεί σε ένα είδος παγκόσμιου ανώτατου δικαστηρίου, που θα επιβάλλει τις απόψεις του σε όλους τους τομείς στις κυβερνήσεις και στα εκλεγμένα κοινοβούλια. Θα γινόμασταν τότε μάρτυρες μιας πραγματικής δημοκρατικής κατάσχεσης.
<P>
Γι' αυτόν το λόγο, κατά τη διάρκεια του γύρου της χιλιετίας, η Ευρώπη πρέπει να αναδείξει μια άλλη αντίληψη της οργάνωσης του εμπορίου και των παγκόσμιων οικονομικών συναλλαγών. Γι' αυτό, θα έπρεπε να επιβεβαιώσει τρεις βασικές αρχές:
<P>
Η πρώτη είναι ότι στόχος αυτού του γύρου πρέπει να είναι η μείωση των αναπτυξιακών ανισοτήτων μεταξύ του Βορρά και του Νότου. Γι' αυτό, οι κανόνες του πολυμερούς εμπορικού συστήματος πρέπει να λαμβάνουν υπόψη τις διαφορές από άποψη καταστάσεων και πόρων μεταξύ των χωρών. Οι ελεύθερες συναλλαγές καθαυτές είναι η ενίσχυση των ισχυρών και η αποδυνάμωση των αδυνάμων. Να γιατί δεν μπορούμε να δεχτούμε να τεθούν υπό αμφισβήτηση οι συμφωνίες Λομέ και η πολιτική μας συνεργασίας όπως την διαμορφώσαμε στις συμφωνίες Λομέ με τις χώρες ΑΚΕ, μεταξύ των οποίων συγκαταλέγονται 39 από τις φτωχότερες χώρες του κόσμου. Πρέπει αντίθετα να επαναβεβαιώσουμε τις δεσμεύσεις που ανελήφθησαν απέναντί τους στην πρόσφατη Συνέλευση Ίσης Εκπροσώπησης ΕΕ-ΑΚΕ. Η Ευρώπη πρέπει να πάει στο Seattle μεταφέροντας μια αντίληψη της παγκοσμιοποίησης αντίθετη με εκείνη ενός μονομερούς κόσμου που άρχεται από μία μόνο δύναμη. Πρέπει να προωθήσει μια αντίληψη που να βασίζεται σε έναν πολυπολικό κόσμο και να ενθαρρύνει τη δημιουργία οικονομικά και συγχρόνως πολιτικά ολοκληρωμένων περιφερειακών συνόλων, όπως το κάνουμε κι εμείς εδώ και 40 χρόνια. Πώς θα μπορούσαμε να αρνηθούμε στους άλλους ό,τι δώσαμε σε μας τους ίδιους, μετά τον πόλεμο, για να ανοικοδομήσουμε τη βιομηχανία μας, τη γεωργία μας, την οικονομία μας;
<P>
Η δεύτερη αρχή θα έπρεπε να είναι ο "περιορισμός" του ΠΟΕ σε έναν αυστηρά οριοθετημένο ρόλο και η διατήρηση εκτός του πεδίου του τομεακών αρμοδιοτήτων που δεν μπορούν να εμπίπτουν παρά μόνο στην κυριαρχία των κρατών και των οργάνων που πηγάζουν από τους πολίτες γιατί αφορούν την ίδια την ταυτότητα κάθε κοινωνίας. Οι δημόσιες και οι κοινωνικές υπηρεσίες όπως η Παιδεία ή η Υγεία, αλλά και αυτές όπου διακυβεύονται η ασφάλεια των χρηστών και το συλλογικό συμφέρον, όπως οι δημόσιες μεταφορές ή ο εναέριος έλεγχος, ο πολιτισμός και η καλλιτεχνική δημιουργία, όλα αυτά δεν μπορούν να συμπεριληφθούν σε μια εμπορική διαπραγμάτευση. Πρέπει να απορρίψουμε τον αγώνα δρόμου για την ολοκληρωτική εμπορευματοποίηση της κοινωνίας. Στις συμφωνίες για την πνευματική ιδιοκτησία, η Ευρώπη πρέπει να αρνηθεί την προστασία της ζωής με διπλώματα ευρεσιτεχνίας, πρέπει να διασφαλίσει τη διατήρηση παρεκκλίσεων από τους γενικούς κανόνες του εμπορίου για τα φάρμακα κατά του AIDS και των άλλων σοβαρών ασθενειών που έχει επισημάνει η ΠΟΥ.
<P>
Πρέπει τέλος να υπερασπίσουμε την αρχή ιεράρχησης των κανόνων. Τα θεμελιώδη ανθρώπινα δικαιώματα και η Οικουμενική Διακήρυξη του 1948, οι συμβάσεις της ΔΟΕ (Διεθνούς Οργάνωσης Εργασίας) ή οι αντίστοιχες για το περιβάλλον, είναι ουσιωδώς ανώτερες από τις διατάξεις που διέπουν το εμπόριο. Δεν πρέπει να μπορούμε να καταδικάζουμε ένα κράτος επειδή εφαρμόζει την αρχή της προφύλαξης, επειδή προστατεύει το περιβάλλον του ή επειδή αρνείται εισαγωγές που αποδεδειγμένα προέρχονται από την εργασία παιδιών. Πρέπει αντίθετα να μπορούμε να εφεσιβάλλουμε μια απόφαση του ΠΟΕ ενώπιον της ΔΟΕ ή ενώπιον των αρμόδιων οργανισμών των Ηνωμένων Εθνών. Πρέπει να επανεξετάσουμε τη διατάραξη της ισορροπίας που προκλήθηκε από το γεγονός ότι, μόνο οι πολυμερείς εμπορικές συμφωνίες κατέληξαν στη δημιουργία ενός οργανισμού δικαστικού τύπου, ενώ δεν συνέβη το ίδιο ούτε για τις συμβάσεις σχετικά με το περιβάλλον ούτε για αυτές της ΔΟΕ.
<P>
Ένα μέρος αυτών των ανησυχιών είχε ληφθεί υπόψη από τον εισηγητή μετά τις συζητήσεις της Επιτροπής Βιομηχανίας και Εξωτερικού Εμπορίου. Δυστυχώς, στη διάρκεια της συνόδου ολομελείας, ο εισηγητής και οι Ομάδες ΕΛΚ και ΦΙΛ εισήγαγαν στο κείμενο ορισμένες τροπολογίες που περιορίζουν τις κοινωνικές και περιβαλλοντικές απαιτήσεις του. Επιπλέον, λαμβανομένης υπόψη της αρνητικής συνέχειας που δόθηκε στις τροπολογίες που κατέθεσα με τους συναδέλφους μου της γαλλικής σοσιαλιστικής αντιπροσωπείας και τη Συνομοσπονδιακή Ομάδα της Ευρωπαϊκής Αριστεράς - Αριστεράς των Πρασίνων των Βορείων Χωρών και την Ομάδα των Πρασίνων/ΕΕΣ, απείχα, κυρία Πρόεδρε, από την ψηφοφορία επί της έκθεσης Schwaiger.
<P>
Πιστεύω όμως ότι ένα από τα σπουδαιότερα γεγονότα, στις παραμονές του νέου αυτού γύρου, που τον ξεχωρίζει από τους προηγούμενους είναι η εισβολή της κοινωνίας των πολιτών, των ΜΚΟ και της διεθνούς κοινής γνώμης στη συζήτηση. Πιστεύω πως πρέπει να χαιρόμαστε γιατί αυτή είναι η καλύτερη εγγύηση για το ότι αυτές οι διαπραγματεύσεις δεν θα μπορέσουν να απαλλαχθούν από αυτούς τους στόχους. Θα παραμείνουν, είμαι βέβαιος γι' αυτό, στο επίκεντρο των συζητήσεων του Ευρωπαϊκού Κοινοβουλίου καθ' όλη τη διάρκειά τους.

<SPEAKER ID=132 LANGUAGE="FR" NAME="Fruteau">
Ο νέος διαπραγματευτικός γύρος του Παγκόσμιου Οργανισμού Εμπορίου, που θα αρχίσει στο Seattle στις 30 Νοεμβρίου, θα έπρεπε να είναι μια ευκαιρία για τον καλύτερο έλεγχο της απελευθέρωσης των συναλλαγών. Πολύ αμφιβάλλω ότι είναι έτσι. Αυτή η αμφιβολία αφορά την ικανότητά μας - και την πραγματική μας βούληση - να μετατρέψουμε τον ΠΟΕ σε κανονιστικό όργανο, για να περάσουμε από μια παγκοσμιοποίηση που λίγοι θέλουν και πολλοί υφίστανται σε ένα πραγματικά νομοθετημένο παγκόσμιο εμπόριο που θα ωφελεί ολόκληρο τον πλανήτη.
<P>
Από αυτήν ακριβώς την αμφιβολία γεννιέται άλλωστε και η ανησυχία μου: ότι, αν δεν το καταφέρουμε αυτό, θα καταδικαστούμε να αθετήσουμε παλαιότατες δεσμεύσεις έναντι των αναπτυσσόμενων χωρών, και ιδίως έναντι των χωρών ΑΚΕ, με τις οποίες μας δένουν, εδώ και 20 χρόνια, οι συμβάσεις Λομέ. Με κίνδυνο να ταράξω την ήσυχη συνείδησή μας, θα ήθελα να υπενθυμίσω εδώ το παράδειγμα της μπανάνας, όπου οι πολυεθνικές (Del Monte, Dole και Chiquita), οι οποίες, με τη στήριξη των Ηνωμένων Πολιτειών, διοχετεύουν στην ευρωπαϊκή αγορά τις μπανάνες της δουλείας, που επιπλέον παράγονται κάτω από τουλάχιστον αμφίβολες συνθήκες επισιτιστικής ασφάλειας, κατόρθωσαν να μας γονατίσουν · ζήτημα στο οποίο είμαστε στο χείλος μιας άνευ όρων συνθηκολόγησης, εγκαταλείποντας στη χρεοκοπία εκατοντάδες χιλιάδες παραγωγών, όχι μόνο από τις χώρες ΑΚΕ, αλλά και τους κοινοτικούς παραγωγούς από τη Γουαδελούπη και τη Μαρτινίκα!
<P>
Και οι πρόσφατες δηλώσεις της Επιτροπής καθόλου δεν μπορούν να κατευνάσουν την ανησυχία μας: "πρέπει, δηλώνει, να θέσουμε ένα τέλος στον πόλεμο της μπανάνας γιατί δηλητηριάζει τις υπερατλαντικές σχέσεις και γιατί η Ένωση θα έστελνε αρνητικό μήνυμα στον κόσμο στο κατώφλι των νέων εμπορικών διαπραγματεύσεων" . Τέλος στον πόλεμο, ποιος θα μπορούσε να είναι αντίθετος; Κανείς, αλλά όχι με οποιοδήποτε τίμημα, όχι με μια άνευ όρων συνθηκολόγηση. Το ίδιο ισχύει και για το ρούμι, αφού συνάψαμε με τις ΗΠΑ μονομερή συμφωνία για την είσοδο των λευκών οινοπνευματωδών - και συνεπώς και για το ρούμι - που θα οδηγήσει αναπόφευκτα και βραχυπρόθεσμα στην οικονομική αποσταθεροποίηση όλης της Καραϊβικής! Χωρίς επαγρύπνηση, τι θα γίνει αύριο με τη ζάχαρη που αποτελεί καθοριστικό στοιχείο της οικονομικής ισορροπίας των χωρών ΑΚΕ όπως η νήσος του Μαυρικίου ή μιας ευρωπαϊκής περιφέρειας όπως η Ρεΰνιόν που γνωρίζω καλά;
<P>
Η πραγματικότητα, πολύ το φοβάμαι, είναι ότι, όποιες κι αν είναι οι υπέροχες δηλώσεις μας, συχνά διαποτισμένες από πατερναλισμό, είμαστε έτοιμοι να ξεγράψουμε την πολιτική μας απέναντι στις φτωχότερες χώρες και ιδίως απέναντι στις χώρες ΑΚΕ, εγκαταλείποντας στο πέρασμά μας τους δικούς μας παραγωγούς από τις υπεραπόκεντρες περιφέρειες. Και όμως, οι δεσμοί που μας δένουν με αυτές τις χώρες είναι πολύ παλιοί. Επιτρέψτε μου να το επιβεβαιώσω: δεν είναι αποκλειστικά αποτέλεσμα γενναιοδωρίας. Για πολλές από τις χώρες μας, που είναι στην πραγματικότητα πρώην αποικιοκρατικές δυνάμεις, πρόκειται για μια ισχυρότατη ηθική δέσμευση την οποία δεν επιτρέπεται να αθετήσουμε!
<P>
Γι' αυτό το λόγο, παρόλο που το ψήφισμα που τέθηκε σε ψηφοφορία σήμερα το πρωί είναι ένα κείμενο αποδεκτό από την άποψη των γενικών στόχων που είχαμε θέσει, ιδίως χάρη στις πολυάριθμες τροπολογίες που κατέθεσαν οι βουλευτές της ομάδας μου, δεν ψήφισα υπέρ αυτού του κειμένου, προκειμένου να σεβαστώ τις δεσμεύσεις που ανέλαβα ενώπιον των ψηφοφόρων των γαλλικών υπερπόντιων διαμερισμάτων.

<SPEAKER ID=133 NAME="Howitt">
 - (EN) Κατά τις εβδομάδες προετοιμασίας της συμφωνίας για το παρόν ψήφισμα, πολλοί βουλευτές του Ευρωπαϊκού Κοινοβουλίου επιδίωξαν να διασφαλίσουν ότι η στάση της Ευρώπης θα είναι τέτοια, ώστε να καταλήξει πραγματικά σε έναν "Γύρο για την Ανάπτυξη"; στον ΠΟΕ, ότι οι αναπτυσσόμενες χώρες θα έχουν τη δυνατότητα να αποτελέσουν ισότιμους εταίρους στη διαπραγματευτική διαδικασία, και επίσης να υπογραμμίσουν ότι τα πλεονεκτήματα του εμπορίου πρέπει να επικεντρωθούν στην καταπολέμηση της αυξανόμενης φτώχειας στον κόσμο μας. Η Ευρωπαϊκή Επιτροπή και το Συμβούλιο οφείλουν να προσέξουν δεόντως τις σαφείς προθέσεις μας για το εν λόγω θέμα.
<P>
Ως προς την επέκταση του ΠΟΕ για να συμπεριλάβει και τις επενδύσεις, επιδοκιμάζω το γεγονός ότι το Ευρωπαϊκό Κοινοβούλιο επανέλαβε τη σθεναρή θέση του, ότι τα λάθη της Πολυμερούς Συμφωνίας για τις Επενδύσεις δεν πρέπει να επαναληφθούν, ότι οι ευθύνες του επενδυτή, σύμφωνα με τις κατευθυντήριες γραμμές της Διεθνούς Οργάνωσης Εργασίας και του ΟΟΣΑ, πρέπει να τύχουν παράλληλης αντιμετώπισης με τα δικαιώματά του, καθώς και ότι το Ευρωπαϊκό Κοινοβούλιο αποφάσισε με σαφή πλειοψηφία τη θεσμοθέτηση ενός Ευρωπαϊκού Κώδικα Δεοντολογίας για τις πολυεθνικές επιχειρήσεις (τροπολογία 15).
<P>
Καταδικάζω την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών αυτού του Κοινοβουλίου, η οποία επεδίωξε να διαγράψει τις σκέψεις που αφορούν την ανάπτυξη από το προτεινόμενο μόνιμο Φόρουμ Εργασίας με την ΔΟΕ και επίσης επιδίωξε με απίστευτο τρόπο να διαγράψει από τους στόχους μας την επίτευξη " ενός δίκαιου και κοινωνικά ισορροπημένου";, καθώς και ελεύθερου εμπορίου. Χαίρομαι που απέτυχαν.
<P>
Ωστόσο, είναι σκανδαλώδες το γεγονός ότι ήταν πρόθυμοι να ψηφίσουν υπέρ της προστασίας των "αυστηρών νομικών απαιτήσεων";, τις οποίες εκπληρώνουν οι ευρωπαίοι γεωργοί, αλλά εναντίον του καταστροφικού ντάμπινγκ στα γεωργικά προϊόντα που εφαρμόζει η Ευρώπη απέναντι στους χωρικούς γεωργούς των αναπτυσσόμενων χωρών. Καλώ τους ευρωπαίους διαπραγματευτές να σεβασθούν το ψήφισμά μας υπέρ της αρχής της ασφάλειας των τροφίμων και να μην επιτρέψουν τυχόν δυσμενή αποτελέσματα για τις αναπτυσσόμενες χώρες κατά τις διαπραγματεύσεις για τη γεωργία.
<P>
Ο προστατευτισμός εκ μέρους της Ευρωπαϊκής Ένωσης εναντίον του αναπτυσσόμενου κόσμου είναι ηθικά απαράδεκτος και οικονομικά κοντόφθαλμος. Είναι καιρός να σταματήσει.

<SPEAKER ID=134 NAME="Martin, David W">
Ο Γύρος της Χιλιετίας του ΠΟΕ είναι μία ευκαιρία να αποκτήσουμε τον έλεγχο στη διαδικασία της παγκοσμιοποίησης. Η παγκοσμιοποίηση πρέπει να τύχει τέτοιας διαχείρισης, ώστε οι παγκόσμιες προκλήσεις να μετατραπούν σε παγκόσμια πρόοδο.
<P>
Απαιτούνται συγκεκριμένες ενέργειες υπέρ των αναπτυσσόμενων χωρών, ιδιαίτερα υπέρ των λιγότερο αναπτυγμένων χωρών, με τη χρησιμοποίηση των εταιρικών σχέσεων για τη μείωση των ανισοτήτων μεταξύ των πλούσιων και φτωχών χωρών.
<P>
Η επίτευξη μεγαλύτερης συνοχής μεταξύ του εμπορίου, της εργασίας, της περιβαλλοντικής προστασίας και της ευημερίας των ζώων, καθώς και άλλων διεθνώς αποδεκτών ρυθμίσεων και αρχών "διοίκησης των επιχειρήσεων" πρέπει να είναι δεσμευτική, μέσω της βελτιωμένης συνεργασίας μεταξύ του ΠΟΕ, της ΔΟΕ, των Ηνωμένων Εθνών, των πολυμερών συμφωνιών για το περιβάλλον και άλλων διεθνών οργανισμών.
<P>
Υποστηρίζω συνεπώς την άποψη ότι ο Γύρος της Χιλιετίας πρέπει να ολοκληρωθεί με συμφωνίες συνολικής δέσμης που να επιφέρουν αποτελέσματα παγκοσμίου ισχύος. Θα προτιμούσα τη μη επίτευξη συμφωνίας παρά μία άδικη συμφωνία.

<SPEAKER ID=135 NAME="Miranda">
Η σημασία των διαπραγματεύσεων που θα γίνουν στους κόλπους του Παγκοσμίου Οργανισμού Εμπορίου, οι οποίες θα ξεκινήσουν στις 30 Νοεμβρίου, έγκειται προφανώς στον καθορισμό μίας ημερήσιας διάταξης όπου έχουν συμπεριληφθεί εκτεταμένοι τομείς της ανθρώπινης δραστηριότητας: από τη γεωργία μέχρι το χώρο του πολιτισμού, από τις μεταφορές μέχρι την εκπαίδευση και την υγεία, από τα δικαιώματα πνευματικής ιδιοκτησίας και τις ονομασίες προέλευσης μέχρι τις ξένες επενδύσεις. Και όλοι οι παραπάνω τομείς είναι αναμεμειγμένοι στο ίδιο χωνευτήρι της παγκοσμιοποιημένης θεώρησης, λες και τα πάντα δεν είναι άλλο από απλά "εμπορεύματα" που αποτελούν αντικείμενο αγοραπωλησίας.
<P>
Και οι διαπραγματεύσεις αυτές αποκτούν ιδιαίτερη σημασία - όπως επίσης και εξαιρετική σοβαρότητα - διότι είναι εξίσου πασιφανής ο προσανατολισμός που προσδοκάται να δοθεί σε αυτές: πλήρης φιλελευθεροποίηση και απόλυτη επικυριαρχία επί του παγκοσμίου εμπορίου, συστηματική ιδιωτικοποίηση των κρατικών τομέων και των δημοσίων υπηρεσιών που διατηρούν ακόμη έναν τέτοιο χαρακτήρα, και απορρύθμιση και ελεύθερη συμμετοχή στις δημόσιες συμβάσεις.
<P>
Με άλλα λόγια, βρισκόμαστε μπροστά σε μία ξεκάθαρη νεοφιλελεύθερη προοπτική, στην οποία προσδοκάται όχι μόνο να δοθεί συνέχεια αλλά που, επιπλέον, γίνεται προσπάθεια παγίωσης και περαιτέρω ενίσχυσής της. Και είναι βέβαιο ότι ο προαναφερόμενος στόχος επιδιώκεται αναφορικά με ζητήματα εξαιρετικής σημασίας, όπως είναι η ασφάλεια των τροφίμων, οι δημόσιες υπηρεσίες ή η "πνευματική ιδιοκτησία" , ανελλιπώς προς την κατεύθυνση της άκριτης ελευθέρωσης των κινήσεων του χρηματιστικού κεφαλαίου και κατά παράβαση των κανόνων της ΔΟΕ και διεθνώς παραδεδεγμένων περιβαλλοντικών κανόνων, με ολέθριες συνέπειες στην πολιτιστική ταυτότητα των λαών, αλλά στην ίδια την αναπτυξιακή πορεία δεκάδων χωρών, και ειδικότερα των πιο φτωχών. Πρόκειται για εξελίξεις που, προφανώς, προκαλούν κινητικότητα στην κοινή γνώμη, η οποία εκφράζει δικαιολογημένες ανησυχίες, και που δείχνουν ότι πρέπει να ακολουθήσουμε άλλους δρόμους.
<P>
Κανείς δεν αμφισβητεί, βεβαίως, την αναγκαιότητα ρύθμισης των οικονομικών υποθέσεων σε παγκόσμια κλίμακα. Είναι όμως προφανές ότι, για να επιτύχουμε αυτό το σκοπό, υπάρχουν και άλλοι δρόμοι, εντελώς διαφορετικοί από αυτούς που ακολουθούμε ή που σχεδιάζουμε να ακολουθήσουμε. Το γεγονός αυτό θέτει στην ημερήσια διάταξη την ανάγκη μίας συμφωνίας για ανάπαυλα των διαπραγματεύσεων που αφορούν τις διεθνείς εμπορικές σχέσεις.
<P>
Και αυτό πέραν του ότι είναι απαραίτητο να διαπνέεται η προαναφερθείσα ρύθμιση από τις αρχές της συνεργασίας και της ανάπτυξης, να προβλέπει τη συμμόρφωση προς τους διεθνώς κατοχυρωμένους κοινωνικούς και περιβαλλοντικούς κανόνες, να σέβεται και να λαμβάνει υπόψη τη θέληση, τα συμφέροντα, τις ιδιομορφίες και τα διαφορετικά επίπεδα ανάπτυξης των ενδιαφερόμενων κρατών, να αποδέχεται και να ενθαρρύνει τη σύναψη προτιμησιακών συμφωνιών όπως είναι η Σύμβαση της Λομέ, να αρνείται τη μεταχείριση μιας σειράς δραστηριοτήτων του ανθρώπου, όπως είναι η εκπαίδευση και ο πολιτισμός, σαν απλά εμπορεύματα. Όπως επίσης, είναι απαραίτητη ανάγκη να κατοχυρωθεί απόλυτη διαφάνεια, να αποτραπεί η σύναψη νέων "ΠΣΕ" και να καταργηθούν οριστικά ορισμένες νομοθετικές διατάξεις - παράνομες δυνάμει των κανόνων του διεθνούς δικαίου - όπως είναι ο Νόμος Helms-Burton, που επιβάλλει τον αποκλεισμό της Κούβας.
<P>
Όμως είναι ολοφάνερο ότι το κείμενο αυτό δεν κινείται προς την παραπάνω κατεύθυνση. Και συνεπώς, είναι ευνόητο ότι καταψηφίζουμε την έκθεση Schwaiger.

<SPEAKER ID=136 LANGUAGE="NL" NAME="Mulder">
Στην έκθεση Schwaiger έγιναν δεκτές ορισμένες τροπολογίες σύμφωνα με τις οποίες καταδικάζονται οι επιδοτούμενες εξαγωγές γεωργικών προϊόντων από την ΕΕ προς τις αναπτυσσόμενες χώρες. Το VVD αναγνωρίζει ότι οι εξαγωγές αυτές έχουν σε ορισμένες περιπτώσεις αρνητικές συνέπειες για τις αναπτυσσόμενες χώρες.
<P>
Το πρόβλημα αυτό δεν μπορεί ωστόσο να αντιμετωπιστεί με μονομερή περιορισμό των εξαγωγών εκ μέρους των κρατών μελών της Ένωσης. Υπάρχουν και άλλες χώρες οι οποίες επιδοτούν τις εξαγωγές τους και μπορούν να καταλάβουν αμέσως τη θέση των χωρών μελών της ΕΕ, εφόσον αυτά σταματήσουν την επιδότηση των εξαγωγών τους.
<P>
Μία πολυμερής προσέγγιση του προβλήματος είναι απαραίτητη, ενώ τίποτα δεν εμποδίζει συγχρόνως τις αναπτυσσόμενες χώρες να ακολουθήσουν μία καλή γεωργική πολιτική, δηλαδή να περιορίσουν ή και να εμποδίσουν την εισαγωγή αυτών των φθηνών προϊόντων η οποία βλάπτει τη δική τους γεωργία, επιβάλλοντας εισαγωγικούς δασμούς.

<SPEAKER ID=137 LANGUAGE="FR" NAME="Souchet">
Όπως και όλοι οι συνάδελφοί μου, ψήφισα κατά της έκθεσης του κ. Schwaiger.
<P>
Όπως το είχε διευκρινίσει ο πρόεδρος Pasqua στη διάρκεια της γενικής συζήτησης που διεξήχθη στη σύνοδο ολομελείας στις αρχές του Οκτωβρίου και όπως πολύ σωστά το υπενθύμισε προ ολίγου ο συνάδελφός μου Georges Berthu, είναι απαραίτητο, προτού αρχίσουμε οποιονδήποτε νέο γύρο διαπραγματεύσεων, να κάνουμε έναν σαφή και ακριβή, αντικειμενικό και συνεπώς ανεξάρτητο και διαλογικό απολογισμό, προκειμένου να κατανοήσουμε τις συνέπειες των προηγούμενων συμφωνιών του Γύρου της Ουρουγουάης για την οικονομία, την κοινωνία, το περιβάλλον και την επισιτιστική ασφάλεια. Διαπιστώνουμε ότι, δυστυχώς, το Συμβούλιο έδωσε στην Επιτροπή διαπραγματευτική εντολή, για να μπορέσει να μεταβεί στο Seattle, που δεν περιέχει καμία αναφορά σε έναν τέτοιο απολογισμό. Κάτω από την πίεση, θα αναλάβουμε να κάνουμε μια μελέτη, που θα είναι ωστόσο εξαιρετικά ελλιπής, σχετικά με τη βιωσιμότητα, αλλά καμία για τη διαφύλαξη της οικονομικής και κοινωνικής μας ταυτότητας.
<P>
Αυτή η απουσία απολογισμού μπορεί να αναλυθεί σαν μια επιθυμία συγκάλυψης, στα μάτια των λαών των χωρών μελών του ΠΟΕ, της ιδιαίτερα αντιθετικής πραγματικότητας των συνεπειών της απορρύθμισης του παγκόσμιου εμπορίου. Η ευρωπαϊκή γεωργία γνώρισε, στη διάρκεια του Γύρου της Ουρουγουάης, τη μεγαλύτερη μείωση του ενεργού πληθυσμού που είχε γνωρίσει ποτέ, η οποία προκάλεσε έτσι μια πραγματική αποδιάρθρωση του αγροτικού κόσμου. Ορισμένες αναπτυσσόμενες χώρες αρχίζουν να υποφέρουν από το μετωπικό ανταγωνισμό με τον οποίο βρίσκονται αντιμέτωπα τα γεωργικά προϊόντα της ζώνης της Λατινικής Αμερικής και της αφρικανικής ζώνης. Στο βιομηχανικό τομέα, η συγκέντρωση ορισμένων φορέων προκαλεί δεσπόζουσες καταστάσεις σε ορισμένες αγορές και οι μικρομεσαίες επιχειρήσεις (και ιδίως εκείνες που συνθέτουν τον αγροτικό ιστό της χώρας μας) υφίστανται κατά μέτωπο τον αθέμιτο ανταγωνισμό που δημιουργεί η μετεγκατάσταση ορισμένων πολυεθνικών εταιρειών, και μάλιστα υπερεθνικών.
<P>
Αν και επιβεβαιώνουμε την ανάγκη προστασίας ενός συγκεκριμένου ευρωπαϊκού γεωργικού μοντέλου, αποφεύγουμε να το προσδιορίσουμε με ακρίβεια με την κοινοτική προτίμηση, την επισιτιστική ανεξαρτησία και την προστασία της δημόσιας υγείας. Είναι απαραίτητο να προσδιορίσουμε σύντομα ένα ευρωπαϊκό επισιτιστικό μοντέλο που να βασίζεται σε μια διαφοροποιημένη, παραδοσιακή και υγιεινή διατροφή από ευρωπαϊκά κυρίως γεωργικά προϊόντα. Είναι αναγκαίο να προασπίσουμε την αρχή της κοινοτικής προτίμησης και, συνεπώς, το σύστημα των επιστροφών στη εξαγωγή και για τα προϊόντα τα λεγόμενα "εκτός παραρτήματος 1" , δηλαδή τα τρόφιμα που προέρχονται από ευρωπαϊκά γεωργικά προϊόντα με τιμή αγοράς υψηλότερη από την τιμή διεθνούς αγοράς.
<P>
Μια υγιεινή διατροφή προϋποθέτει ότι πρέπει να εδραιωθεί ρητώς η υπεροχή της αρχής της προφύλαξης, στο πλαίσιο αυτών των διαπραγματεύσεων. Αυτή η διάσταση ενός δίκαιου εμπορίου που βασίζεται στην απουσία ποιοτικού, περιβαλλοντικού, κοινωνικού και φορολογικού ντάμπινγκ, αν και αναφέρεται στο επίπεδο των αρχών, δεν έχει εδραιωθεί, με όλες τις συναφείς συνέπειες, ως πρωταρχικός στόχος προς εκπλήρωση για τους ευρωπαίους διαπραγματευτές. Ακούγοντας την Επιτροπή, θα νόμιζε κανείς ότι πρωταρχικός στόχος των Ευρωπαίων είναι να προετοιμαστούν να κάνουν παραχωρήσεις. Κάτι που ήδη κάνει άλλωστε η Επιτροπή, πριν ακόμη αρχίσουν οι διαπραγματεύσεις, εις βάρος ζωτικών ευρωπαϊκών συμφερόντων.
<P>
Με ανησυχεί βαθιά αυτή η στάση της Ευρωπαϊκής Επιτροπής. Πράγματι, μετά τις διαπραγματεύσεις του Γύρου της Ουρουγουάης, είχαμε ορισμένες διενέξεις με τις αμερικανικές αρχές. Οι τρεις κυριότερες διενέξεις σχετικά με τον τομέα της μπανάνας, την παραγωγή και την ανάμιξη γενετικά τροποποιημένων οργανισμών, και τις εισαγωγές αμερικανικού βοείου κρέατος, όλες διαιτητεύθηκαν από την ίδια την Επιτροπή, εις βάρος των συμφερόντων των παραγωγών μπανανών της Ευρώπης και των ΑΚΕ, εις βάρος των συμφερόντων των ευρωπαίων καταναλωτών και φυσικά εις βάρος των συμφερόντων των κτηνοτρόφων μας και των γεωργών μας.
<P>
Η Επιτροπή ενήργησε και ενεργεί ως προς τα τρία αυτά θέματα σαν να ήθελε να μην υπάρχει καμία διαφορά μεταξύ της Ευρωπαϊκής Ένωσης και των Ηνωμένων Πολιτειών τη στιγμή που θα αρχίσουν οι διαπραγματεύσεις. Παίζει λοιπόν το παιχνίδι των Αμερικανών. Αντί να διακηρύσσει παντού την ανάγκη ευρωπαϊκών παραχωρήσεων, καλά θα έκανε η Επιτροπή να επιβεβαιώνει με σθένος την ανάγκη να διορθωθούν οι ελλείψεις και τα λάθη της συμφωνίας του Μαρακές, όσον αφορά τα θεμελιώδη κοινωνικά δικαιώματα, το περιβάλλον, τη δημόσια υγεία, προς όφελος όλων άλλωστε. Έτσι όμως θα ήταν σαν να αναγνώριζε η Επιτροπή ότι δεν διαπραγματεύτηκε καλά τις τελευταίες συμφωνίες της GATT και φυσικά κάτι τέτοιο είναι αδιανόητο. Η Επιτροπή προτιμά λοιπόν, είτε ο υπεύθυνος λέγεται κ. Brittan είτε κ. Lamy, να περιορίζει προκαταβολικά τις θέσεις μας σχετικά με την αρχή της προφύλαξης, την υγειονομική ασφάλεια και την προστασία του περιβάλλοντος, καθώς και τα οικονομικά συμφέροντα των αγροτικών περιοχών και, στο πλαίσιο της μπανάνας, να δίνει ελάχιστη προσοχή στις παραδοσιακές και προνομιούχες σχέσεις που διατηρούν οι χώρες μας, στο πλαίσιο διεθνών δεσμεύσεων, με τις χώρες ΑΚΕ. Προνομιούχες: μα σοβαρολογείτε;. Το επίθετο θα κάνει τον κ. Lamy να τιναχτεί από τη θέση του!·
<P>
Έκθεση Δημητρακόπουλου - Leinen (A5-0058/1999)

<SPEAKER ID=138 LANGUAGE="FR" NAME="Berthu">
Κύριε Πρόεδρε, στο πρώτο σχέδιο της έκθεσης Δημητρακόπουλου - Leinen σχετικά με τη μελλοντική Διακυβερνητική Διάσκεψη υπήρχε η ακόλουθη αιτιολογική σκέψη: "λαμβάνοντας υπόψη το ποσοστό αποχής από τις τελευταίες ευρωεκλογές που δείχνει την όλο και μεγαλύτερη δυσαρέσκεια των πολιτών από τη σημερινή λειτουργία της Ένωσης κτλ·" . Η Επιτροπή Θεσμικών Θεμάτων, αναμφίβολα τρομαγμένη από αυτή την ομολογία, έκρινε πιο συνετό, με συντριπτική πλειοψηφία, να διαγράψει αυτό το τμήμα της φράσης. Και μετά, η ομάδα μου δεν κατάφερε να την συμπεριλάβει και πάλι.
<P>
Θεωρώ ότι αυτή η λεπτομέρεια είναι σημαντική γιατί δείχνει καθαρά με ποιο πνεύμα συντάχθηκε η έκθεση. Αρνούμαστε να δούμε ότι όσο πιο ομοσπονδιακή γίνεται η Ευρώπη, τόσο περισσότερο απομακρύνεται από τους λαούς και τόσο λιγότερο ενδιαφέρον εμπνέει. Αφού ξεφορτώθηκε αυτό το ενοχλητικό σημείο και πολλά άλλα μαζί με αυτό, η Επιτροπή ένιωσε πιο άνετα για να προτείνει περισσότερο φεντεραλισμό, την επέκταση της ψηφοφορίας με πλειοψηφία στο Συμβούλιο και την συνταγματικοποίηση των Συνθηκών.
<P>
Πρόκειται για την ίδια στάση εκούσιας τύφλωσης που επικράτησε όταν έπρεπε να αντιμετωπιστεί η διεύρυνση. Κάνουμε λες και η επέκταση της ειδικής πλειοψηφίας, δηλαδή η επέκταση της εξουσίας εξαναγκασμού έναντι των μειονοτικών χωρών, θα έλυνε όλα τα προβλήματα. Μεγάλη πλάνη. Ήδη η ομογενοποίηση φτάνει στα όριά της στην Ευρώπη των Δεκαπέντε. Το βλέπουμε καλά με το εμπάργκο του βρετανικού βοείου κρέατος και δεν είναι ρεαλιστικό να πιστεύουμε ότι θα μπορέσουμε να προχωρήσουμε παραπέρα με περισσότερους περιορισμούς σε μια Ευρώπη με τριάντα μέλη.
<P>
Πριν από δύο χρόνια, το Συμβούλιο του Αμστερνταμ είχε ήδη συναντήσει αυτό το πρόβλημα και δεν είχε κατορθώσει να το λύσει. Ούτε η επόμενη Διακυβερνητική Διάσκεψη θα μπορέσει να κάνει κάτι παραπάνω αν συνεχίσει να δουλεύει στις ίδιες βάσεις.
<P>
Στην πραγματικότητα, χρειαζόμαστε μια Ευρώπη πιο ευέλικτη που να σέβεται περισσότερο τους λαούς της. Επισήμανα τις αρχές της σε μια άποψη της μειοψηφίας που επισυνάπτεται στην έκθεση Δημητρακόπουλου-Leinen και η Ομάδα Ένωση για την Ευρώπη των Εθνών ανέπτυξε τις συνέπειές της καταθέτοντας είκοσι μία τροπολογίες, που, δυστυχώς, όλες απορρίφθηκαν από την πλειοψηφία αυτού του Κοινοβουλίου. Αργά ή γρήγορα πάντως αυτό το Σώμα θα πρέπει να αναγνωρίσει το αδιέξοδο στο οποίο πέφτει υπερασπίζοντας μια μονολιθική Ευρώπη.

<SPEAKER ID=139 LANGUAGE="FR" NAME="Bordes, Cauquil">
 και Laguiller (GUE/NGL), γραπτώς. (FR) Εκτιμούμε ότι τα ευρωπαϊκά θεσμικά όργανα αντιπροσωπεύουν πολύ περισσότερο τα συμφέροντα του μεγάλου κεφαλαίου από αυτά των λαών εν γένει και ιδίως των φίλεργων πληθυσμών. Κατά συνέπεια, δεν παίρνουμε θέση ως προς τη διεύρυνση. Πεποίθησή μας είναι ότι το μέλλον ανήκει σε μια Ευρώπη χωρίς σύνορα μεταξύ λαών ενωμένων από το ένα στο άλλο άκρο της ηπείρου και απαλλαγμένη από την εκ των πραγμάτων εξουσία των βιομηχανικών και οικονομικών ομίλων, απαραίτητη προϋπόθεση για έναν πραγματικό έλεγχο των θεσμικών οργάνων από τους λαούς.

<SPEAKER ID=140 LANGUAGE="SV" NAME="Sacrιdeus">
Οι διατυπώσεις της έκθεσης όσον αφορά την αρχή της επικουρικότητας θα μπορούσαν να είναι πολύ πιο σαφείς. Γι' αυτόν τον λόγο, οι Σουηδοί χριστιανοδημοκράτες στην Επιτροπή Θεσμικών Θεμάτων του Ευρωπαϊκού Κοινοβουλίου ζητούν, υπό τη μορφή της πρότασης τροπολογίας 5, να προστεθεί στο τέλος του άρθρου 17 η εξής διατύπωση: "Πρέπει να αξιολογηθεί η εφαρμογή της αρχής της επικουρικότητας, όπως αυτή είναι διατυπωμένη στη Συνθήκη του Maastricht" .
<P>
Θεωρούμε ότι οι συνθήκες ωρίμασαν γι' αυτήν την αξιολόγηση, όπως και ότι το Ευρωπαϊκό Κοινοβούλιο θα έπρεπε να το εγγράψει αυτό στο ψήφισμά του και να δώσει, κατ' αυτόν τον τρόπο, έμφαση στη βούλησή του να αποκτήσει η αρχή της επικουρικότητας ένα σαφέστερο περιεχόμενο για τους πολίτες των κρατών μελών της ΕΕ.
<P>
Οι Σουηδοί χριστιανοδημοκράτες θεωρούν ότι η διεύρυνση προς Ανατολάς είναι το απολύτως σημαντικότερο θέμα της Ευρωπαϊκής Ένωσης και επιθυμούν να συνεισφέρουν για μία ταχεία και απρόσκοπτη διαδικασία όσον αφορά τα θέματα που σχετίζονται με τα θεσμικά όργανα, η οποία θα βασίζεται στη συμμετοχή των υποψηφίων χωρών.
<P>
Βρίσκουμε ότι είναι αξιοσημείωτη και, από δημοκρατικής σκοπιάς, μη ικανοποιητική η αντιμετώπιση αυτής της σημαντικής έκθεσης, συμπεριλαμβανομένων και των πολιτικών χειρισμών, αφού η σουηδική μετάφραση των προτάσεων τροπολογίας είχε ολοκληρωθεί την ίδια ημέρα που διεξάγεται η ψηφοφορία.

<SPEAKER ID=141 NAME="Αλυσανδράκης">
Τα θέματα που άφησε ανοικτά η Συνθήκη του Μάαστριχτ και μετέπειτα η Συνθήκη του Αμστερνταμ, παρά την εντολή που είχε, βρίσκονται και πάλι μπροστά μας κάτω από τη δαμόκλεια σπάθη της Διεύρυνσης. Ποιός όμως θα ωφεληθεί από την εμβάθυνση της ολοκλήρωσης της ΕΕ; Μήπως οι λαοί της Ευρώπης που κάθε μέρα που περνά βλέπουν τα δημοκρατικά και κοινωνικά τους δικαιώματα να συρρικνώνονται, τις δημοκρατικές κατακτήσεις τους να εκφυλίζονται κάτω από το σύνθημα της ανταγωνιστικότητας και της πίεσης να στηρίξουν ένα όλο και περισσότερο αυταρχικό οικοδόμημα; Φυσικά όχι.
<P>
Κάτω από την απειλή της καθυστέρησης της διεύρυνσης ή ακόμα και της διάλυσης της Ένωσης εις τα εξ ων συνετέθη, στην προσπάθεια κατάκτησης νέων αγορών και μοιράσματος της λείας εφόσον αυτή γίνει χωρίς κανόνες, το μονοπωλιακό κεφάλαιο προσπαθεί να ξεπεράσει τις εσωτερικές του αντιθέσεις, που ήταν και παραμένουν σημαντικές, προκειμένου να εξυπηρετήσει το κοινό συμφέρον της υπερεκμετάλλευσης των εργαζομένων και της αποκόμισης του μέγιστου κέρδους.
<P>
Τόσο οι προτάσεις των ονομαζόμενων σοφών, όσο και οι προτάσεις της Επιτροπής οδηγούν στην ίδια κατεύθυνση. Ακόμα μεγαλύτερη ανισότητα μεταξύ των λαών, μεταξύ των κρατών που απαρτίζουν την ΕΕ αλλά και των κρατών που είναι υποψήφια για την διεύρυνση. Τί άλλο μπορεί να σημαίνουν όλες οι προτάσεις που ακούγονται και γενικά συμπεριλαμβάνονται και στην έκθεση για αλλαγή των ψήφων στο Συμβούλιο, για αλλαγή του αριθμού ή των αρμοδιοτήτων των Επιτρόπων, για μείωση της λαϊκής εκπροσώπησης στο ΕΚ μετά την αύξηση του αριθμού των κρατών της ΕΕ, από την ενίσχυση της θέσης των πλούσιων χωρών της ΕΕ, την ενίσχυση της θέσης των μονοπωλιακών επιχειρήσεων που στην πλειοψηφία τους εδρεύουν σε αυτές, την προσπάθεια να ελαχιστοποιηθούν οι όποιες αντιστάσεις λαών ή ακόμα και χωρών στις αντιλαϊκές αποφάσεις της ΕΕ που θίγουν ή μπορεί να θίγουν ακόμα και εθνικά συμφέροντα;
<P>
Τι άλλο μπορεί να σημαίνει η προσπάθεια της γενίκευσης του κανόνα της πλειοψηφίας και η ουσιαστική, και ίσως και τυπική, κατάργηση του Βέτο, παρά τις αιτιάσεις που εσκεμμένα προβάλλονται προκειμένου να παραπλανήσουν, από τον περιορισμό της δυνατότητας παρέμβασης του λαϊκού παράγοντα, τουλάχιστον όταν αυτός αντιτίθεται στις επιλογές του κεφαλαίου σε "μικρότερες" χώρες;
<P>
Πώς μπορεί να ζητάνε οι λαοί της Ευρώπης την ενίσχυση του διεθνούς ρόλου της ΕΕ με τη δημιουργία μίας νέας πολιτικής και νομικής οντότητας και την προώθηση μιάς κοινής άμυνας και ασφάλειας,όταν η ΕΕ φέρει την ευθύνη, μαζί με το ΝΑΤΟ, για την πρώτη πολεμική πράξη μετά το 2ο παγκόσμιο πόλεμο, την επίθεση, κατά παράβαση κάθε έννοιας διεθνούς δικαίου ενάντια στη Γιουγκοσλαβία; Όλοι κατανοούν ότι ένα νόμισμα, στον καπιταλισμό, χρειάζεται ένα στρατό για να το υπερασπίσει και να το επιβάλει. Αυτό επιδιώκεται με τις προτάσεις για Κοινή Εξωτερική Πολιτική και Πολιτική Αμυνας, για δημιουργία ένοπλου βραχίονα της Ένωσης. Να υποστηρίξει με τα όπλα τα συμφέροντα των μονοπωλίων ενάντια στους λαούς στην ίδια την Ευρώπη και τις τρίτες χώρες. Αυτό απέδειξε η εκστρατεία ενάντια στη Γιουγκοσλαβία, που εκτός από παράνομη ήταν και αναίτια, τουλάχιστον για τις αιτίες που προβλήθηκαν, γιατί αποδείχτηκε περίτρανα, από τον ίδιο τον ΟΗΕ, ότι όσα προβλήθηκαν από κυβερνήσεις και ΜΜΕ ήταν ασύστολα ψέμματα.
<P>
Η πιο καλή απόδειξη όμως για το ποια ασφάλεια προωθείται είναι η ίδια η Συνθήκη του Αμστερνταμ, η ενσωμάτωση του κεκτημένου του Schengen, η δημιουργία κοινοτικής διωκτικής υπηρεσίας, το φακέλλωμα των πολιτών για τα πολιτικά φρονήματα, τις ιδεολογικές τους τοποθετήσεις, τη συνδικαλιστική τους δράση, ακόμα και τις ερωτικές τους σχέσεις.
<P>
Είμαστε ενάντιοι σε αυτή την ΕΕ, όργανο του ιμπεριαλισμού και του μεγάλου κεφαλαίου, είμαστε αντίθετοι στην οπισθοδρόμηση που αυτή προκαλεί στη δημοκρατία, με τον αυταρχισμό που την χαρακτηρίζει. Η ΕΕ δεν μπορεί να αλλάξει με διακυβερνητικές συνδιασκέψεις, πολύ περισσότερο δεν μπορεί να αλλάξει προς μία θετική κατεύθυνση για τους λαούς της Ευρώπης, με τις νέες αρνητικές θεσμικές αλλαγές που προτείνονται. Το αντιλαϊκό αντιδημοκρατικό και αυταρχικό αυτό οικοδόμημα, που υπάρχει για να εξυπηρετεί το μεγάλο κεφάλαιο, θα ανατρέψουν οι ίδιοι οι λαοί, με την αντίσταση, την παρέμβαση, την αλλαγή του συσχετισμού δυνάμεων. Για να φτιάξουν την Ευρώπη της ειρήνης και της συνεργασίας, της φιλίας και της ισότητας των λαών, της πραγματικής Δημοκρατίας και Ελευθερίας, της οικονομικής ευημερίας προς όφελος των εργαζομένων.

<SPEAKER ID=142 NAME="Andersson, Fδrm, Hedkvist Petersen
και Schori">
, γραπτώς. (SV) Θεωρούμε ότι η έκθεση αναφορικά με τις προετοιμασίες ενόψη της επόμενης Διακυβερνητικής Διάσκεψης είναι μία ευπρόσδεκτη πρωτοβουλία του Ευρωπαϊκού Κοινοβουλίου. Τα αιτήματα της έκθεσης είναι πολύ πιο προωθημένα από αυτά που το Ευρωπαϊκό Συμβούλιο θεωρεί ότι πρέπει να βρίσκονται στην ατζέντα της επόμενης διακυβερνητικής διάσκεψης. Και εμείς, επίσης, θεωρούμε ότι σε κάποια σημεία είναι πολύ προωθημένα.
<P>
Αρθρο 13 (για τη θεσμοθέτηση της ΕΕ και τον διαχωρισμό των κειμένων των Συνθηκών σε δύο σκέλη): Θέλουμε να επισημάνουμε και να αποσαφηνίσουμε ότι η μόνη αποδεκτή διαδικασία σε ό,τι αφορά το θεσμικό σκέλος είναι η αρχή της ομοφωνίας.
<P>
Αρθρο 14 (για την αναθεώρηση των Συνθηκών): Θεωρούμε ότι όταν γίνεται αναθεώρηση των Συνθηκών πρέπει να ισχύει η αρχή της ομοφωνίας σύμφωνα με το άρθρο 13α.
<P>
Αρθρο 17 (τελευταίο σκέλος): Θεωρούμε ότι η αρχή της ομοφωνίας πρέπει να ισχύει, όχι μόνο στο θεσμικό σκέλος, αλλά, επίσης, στους τομείς π.χ. της εξωτερικής πολιτικής και της πολιτικής της ασφάλειας.
<P>
Αρθρο 26, τελευταίο σκέλος, μπορεί να ερμηνευθεί ως αμοιβαίες στρατιωτικές εγγυήσεις, κάτι που θεωρούμε ότι είναι απαράδεκτο. Στην ΕΕ υπάρχουν κράτη μέλη που είναι ουδέτερα και αδέσμευτα, για τα οποία είναι αδιανόητον να δημιουργήσουν, εντός του πλαισίου της πολιτικής της ασφάλειας και της αμυντικής πολιτικής της Ένωσης, τα μέσα για αμοιβαίες στρατιωτικές εγγυήσεις. Εκτός αυτού, δεν θεωρούμε ότι απαιτείται τώρα ένα ακριβές και δεσμευτικό χρονοδιάγραμμα για την ΚΕΠΠΑ πέραν αυτών που αναφέρθηκαν στο έγγραφο της Κολωνίας.
<P>
Όσον αφορά το άρθρο 27, θεωρούμε ότι το γεγονός της ενσωμάτωσης των αποκαλουμένων καθηκόντων του Petersberg του εγγράφου της Κολωνίας (ανθρωπιστικές δράσεις και παρεμβάσεις διάσωσης, ειρηνευτικές δράσεις και δράσεις με ένοπλες δυνάμεις για τον χειρισμό κρίσεων, συμπεριλαμβανομένων μέτρων διατήρησης της ειρήνης) στα καθήκοντα της ΕΕ αποτελεί μεγάλη πρόοδο. Έτσι, καταδεικνύεται ότι η ΕΕ είναι, πρωτίστως, ένα πολιτικό, κοινωνικό και οικονομικό εγχείρημα, ακόμη και όταν πρόκειται για τον χειρισμό συγκρούσεων και κρίσεων. Τα καθήκοντα του Petersberg συνεπάγονται τη δυνατότητα να συμμετέχουν τα αδέσμευτα και ουδέτερα κράτη στον χειρισμό των συγκρούσεων και των κρίσεων και, επομένως, δεν υφίσταται λόγος πλήρους ενσωμάτωσης της ΔΕΕ στην Ευρωπαϊκή Ένωση.

<SPEAKER ID=143 LANGUAGE="DA" NAME="Blak">
Οι Δανοί σοσιαλδημοκράτες βουλευτές ψήφισαν σήμερα κατά της έκθεσης Δημητρακόπουλου - Leinen.
<P>
Η διεύρυνση της ΕΕ είναι μια ιστορική ευκαιρία για να δημιουργηθεί μια Ευρώπη που θα διέπεται από ειρήνη, σταθερότητα και συνεργασία. Είναι επίσης η μεγαλύτερη έως τώρα πρόκληση που έχει αντιμετωπίσει η ΕΕ. Μια τροποποίηση των συνθηκών είναι προϋπόθεση για να προετοιμαστεί η ΕΕ για την προσχώρηση των χωρών της Ανατολικής και Κεντρικής Ευρώπης. Αυτές τις ημέρες πριν από 10 χρόνια έπεσε το τείχος του Βερολίνου. Συμφωνούμε στο χρονοδιάγραμμα που προτείνεται, ώστε η διακυβερνητική διάσκεψη να ολοκληρωθεί στα τέλη του έτους 2000. Η προσχώρηση δεν πρέπει να αναβληθεί για τυπικούς λόγους, όπως λόγου χάρη η τροποποίηση των συνθηκών. Γι' αυτό πρέπει επίσης να είμαστε προσεκτικοί, ώστε να μην τεθούν εμπόδια ή κωλύματα οποιασδήποτε μορφής στην έγκαιρη ολοκλήρωση της διακυβερνητικής διάσκεψης και στην ψήφιση των αποτελεσμάτων από το κάθε κράτος μέλος,, βάσει των κανόνων που καθορίζει το σύνταγμα της κάθε χώρας.
<P>
Η έκθεση Δημητρακόπουλου - Leinen στοχεύει σε μια άκρως ριζική αναθεώρηση, την οποία δεν θεωρούμε εφικτή εντός των καθορισμένων χρονικών πλαισίων - γι' αυτό και την καταψηφίσαμε. Οι πολυάριθμες τροπολογίες και οι πολυάριθμες διαφορετικές γνώμες που εκφράστηκαν σήμερα κατά την ψηφοφορία καταδεικνύουν με μεγάλη σαφήνεια ποια προβλήματα θα επιφέρει μια ιδιαίτερα περιεκτική ημερήσια διάταξη.
<P>
Ως μέλη της Σοσιαλιστικής Ομάδας ψηφίσαμε, μαζί με τα άλλα μέλη του κόμματός μας, υπέρ και κατά ορισμένων τροπολογιών, διότι θα θέλαμε η ανάπτυξη της Ευρώπης να φέρει τη σφραγίδα ενός σοσιαλδημοκρατικού προσανατολισμού. Αυτό, ωστόσο, δεν αλλάζει τη γενική πεποίθηση που έχουμε σχηματίσει για την έκθεση. Υπάρχει μολαταύτα μια σειρά σημείων από τα οποία ρητώς διαχωρίζουμε τη θέση μας, όπως παραδείγματος χάριν οι πρωτοβουλίες που καταργούν τη θεμελιώδη αρχή, σύμφωνα με την οποία τα κράτη μέλη είναι αυτά που συνάπτουν και τροποποιούν συνθήκες με βάση τα αντίστοιχα συντάγματά τους. Πρέπει επίσης να διαχωρίσουμε ρητώς τη θέση μας από την αμυντική συμμαχία της ΕΕ. Αυτό δεν αποτελεί δουλειά της ΕΕ αλλά του ΝΑΤΟ.

<SPEAKER ID=144 NAME="Camre">
Καταψήφισα αυτό το ψήφισμα για λόγους που περιέχονται στην γνωμοδότηση της μειοψηφίας που διαβίβασε ο κ. Georges Berthu, της Ομάδας Ένωση για τη Ευρώπη των Εθνών. Η γνωμοδότηση του κ. Georges Berthu για τεχνικούς μόνο λόγους διαβιβάστηκε μόνο εξ ονόματος των Γάλλων μελών της Ομάδας Ένωση για τη Ευρώπη των Εθνών.
<P>
Παρ' όλα αυτά, η γνωμοδότηση της μειοψηφίας καλύπτει πλήρως τις απόψεις μου, γεγονός που θέλω να καταγραφεί στα πρακτικά και στη δημοσιότητα των εργασιών.

<SPEAKER ID=145 NAME="Eriksson, Frahm, Schmid, Seppδnen και Sjφstedt">
, γραπτώς. (SV) Η Διακυβερνητική Διάσκεψη είναι μία διάσκεψη των κυβερνήσεων των κρατών μελών. Τα Κοινοβούλια των κρατών μελών είναι αυτά που θα καθορίσουν αν θα εγκριθούν τα αποτελέσματά της.. επομένως, δεν μπορούμε να δεχτούμε να δοθεί στο Ευρωπαϊκό Κοινοβούλιο κάποιο δικαίωμα σε αποφάσεις επί θεμάτων που άπτονται των Συνθηκών.
<P>
Επίσης, είμαστε αντίθετοι με την πρόταση της έκθεσης να γίνει η ΕΕ πρόσωπο νομικού δικαίου. Παρομοίως, οι αντιλήψεις που εκφράζονται στην έκθεση για τη δημιουργία μίας στρατιωτικής ΕΕ τρομάζουν και είναι περιττές.
<P>
Πέραν των άλλων, οι πρόσφατες εκλογές του 1999 για το Ευρωπαϊκό Κοινοβούλιο κατέδειξαν ότι οι πολίτες της ΕΕ βρίσκονται πολύ μακριά από τις αντιλήψεις πολλών βουλευτών του Ευρωπαϊκού Κοινοβουλίου περί μίας ομόσπονδης ΕΕ. Οι πολίτες της ΕΕ εξακολουθούν να έχουν επικεντρωμένη την προσοχή τους στην πολιτική συζήτηση που λαμβάνει χώρα σε εθνικό επίπεδο. Οι συζητήσεις στην ΕΕ αφορούν μία μικρή πολιτική ελίτ. Συνεπώς, απορρίπτουμε τα βασικά στοιχεία του ψηφίσματος.

<SPEAKER ID=146 LANGUAGE="DE" NAME="Hager">
Οι προτάσεις της έκθεσης Δημητρακόπουλου-Leinen προβλέπουν, ενόψει της μεταρρύθμισης των Συνθηκών, στους κεντρικούς θεσμικούς τομείς τους μια επέκταση της ειδικής πλειοψηφικής απόφασης στο Συμβούλιο. Πέραν αυτού, πρέπει, σύμφωνα με την άποψη της έκθεσης, να τροποποιηθεί και το διεθνές δίκαιο, καθώς θα παρέχεται στο Κοινοβούλιο δικαίωμα σύμφωνης γνώμης στον τομέα της σύναψης μελλοντικών συνθηκών. Αυτά και πολλά άλλα προβληματικά σημεία αμφισβητούν το ρόλο των κρατών μελών της Ευρωπαϊκής Ένωσης ως "κυρίων των συνθηκών" κατά ουσιαστικό τρόπο. Γι' αυτό εμείς οι Φιλελεύθεροι απορρίπτουμε αυτήν την έκθεση.

<SPEAKER ID=147 LANGUAGE="PT" NAME="Marinho">
Η έκθεση που ενέκρινε η Επιτροπή Συνταγματικών Υποθέσεων, και που υποβάλλεται προς έγκριση στην παρούσα Ολομέλεια, δεν αξίζει κατά τη γνώμη μου μία θετική αξιολόγηση, δεδομένου ότι:
<P>
1 - προβάλλει απαιτήσεις για μεταρρυθμίσεις πέρα από αυτές που προβλέπονται στη Συνθήκη του Αμστερνταμ, με τρόπο τόσο ασαφή και γενικόλογο ώστε να μην μπορούμε να αντιληφθούμε τι σημαίνει αυτή η καινούρια "διευρυμένη" ημερήσια διάταξη. Συγκεκριμένα, διότι παραβλέπει κάποια θέματα προς μεταρρύθμιση που, κατά τη γνώμη μου, έχουν ουσιαστική σημασία και υπογραμμίστηκαν στις γνωμοδοτήσεις των άλλων επιτροπών του Κοινοβουλίου (αναμόρφωση του συστήματος των ιδίων πόρων, αναθεώρηση της κοινωνικής συνοχής, μεταρρύθμιση της ΚΓΠ, διεύρυνση των αρμοδιοτήτων του πρώτου πυλώνα όσον αφορά το χώρο ελευθερίας, ασφάλειας και δικαιοσύνης, αναθεώρηση του δικαιοδοτικού συστήματος, κ.ά.)·
<P>
2 - επικεντρώνει τη διαδικασία της μεταρρύθμισης σε μία ημερήσια διάταξη η οποία, ουσιαστικά, έχει να κάνει αποκλειστικά με την εξουσία λήψης αποφάσεων και τη συνεπαγόμενη νέα ισορροπία που θα διαμορφωθεί μεταξύ των κρατών μελών, συρρικνώνοντας, στο βωμό της ευθυδικίας, τη βαρύτητα των λιγότερο ανεπτυγμένων οικονομικά κρατών σε όφελος των κρατών με ισχυρότερη οικονομία, στα οποία προσδοκά να χαρίσει τους μηχανισμούς άσκησης ενισχυμένης επιρροής·
<P>
3 - συνεπεία τούτου, αποδέχεται, προσφέροντας συγχρόνως στην Επιτροπή πλήρη αρμοδιότητα ώστε να υποβάλει ανάλογη πρόταση, τον επαναπροσδιορισμό της βαρύτητας του κάθε κράτους μέλους, στα χνάρια της εξέλιξης που ήδη παρατηρείται όσον αφορά τη διοικητική και λειτουργική οργάνωση του εκτελεστικού κοινοτικού οργάνου, μία εξέλιξη που θέτει υπό αίρεση την ιδρυτική και ιστορική αρχή που διαπνέει το ευρωπαϊκό σχέδιο, η οποία ανέκαθεν διατράνωνε, και επιτυχώς, τη μη αναλογικότητα μεταξύ πληθυσμού και στάθμιση των ψήφων·
<P>
4 - στέκοντας με συνέπεια στις θέσεις που υποστήριζα πάντα σε αυτό το Κοινοβούλιο, επ' ευκαιρία των μεταρρυθμίσεων που εισήχθησαν στο Μάαστριχτ και στο Αμστερνταμ, με στόχο να διατηρηθεί η κατοχυρωμένη ιδρυτική και ιστορική αρχή της ισορροπίας μεταξύ μεγάλων και μικρών κρατών, δεν μπορώ να εγκρίνω αυτό το ψήφισμα, που ανοίγει το κουτί της Πανδώρας για την εγκαθίδρυση μίας Συνθήκης η οποία θα θεωρεί δίκαιη την υπεροχή ορισμένων κρατών μελών έναντι άλλων, παραβιάζοντας την αρχή της ισοτιμίας ανάμεσα σε όλους ανεξαιρέτως τους Ευρωπαίους πολίτες.
<P>
Για τους λόγους που προανέφερα καταψήφισα την έκθεση!

<SPEAKER ID=148 NAME="Miranda">
Η νέα Διακυβερνητική Διάσκεψη, της οποίας οι εργασίες προβλέπεται να ξεκινήσουν στις αρχές ή στα μέσα του πρώτου εξαμήνου του προσεχούς έτους, λαμβάνει προφανώς μια τεράστια σημασία στο πλαίσιο της κοινοτικής ατζέντας για το επόμενο χρονικό διάστημα. Και αυτό δεν οφείλεται τόσο στο γεγονός ότι προκύπτουν νέα ζητήματα - ορισμένα εξ αυτών ήταν ήδη εγγεγραμμένα στην ημερήσια διάταξη της προηγούμενης ΔΚΔ αλλά δεν είχαν επιλυθεί -, αλλά σίγουρα απορρέει από την πολυπλοκότητα και το λεπτό χαρακτήρα των θεμάτων που αιτιολογούν τη σύγκλιση της εξαγγελλόμενης διάσκεψης.
<P>
Με το πρόσχημα της διεύρυνσης - της οποίας η υλοποίηση δεν μας θέτει προβλήματα επί της αρχής, αλλά που δεν αντιλαμβανόμαστε πώς θα μπορούσε να προωθηθεί χωρίς να αναλογισθούμε τις συνέπειές της σε διάφορα επίπεδα - και στο βωμό της αποτελεσματικότητας και της επίφασης δημοκρατίας, προσβλέπεται μία τροποποίηση των Συνθηκών η οποία θα αφορά κυρίως τα ζητήματα θεσμικού χαρακτήρα: απαξίωση της αρχής της ομοφωνίας και επέκταση σε νέους τομείς της διαδικασίας λήψης αποφάσεων με ειδική πλειοψηφία, καθιέρωση νέας στάθμισης των ψήφων για τη λήψη αποφάσεων με ειδική πλειοψηφία στους κόλπους του Συμβουλίου, και αλλαγή της σύνθεσης και της λειτουργίας των θεσμικών οργάνων (αριθμός Επιτρόπων, Προεδρία του Συμβουλίου, σύνθεση του Ευρωπαϊκού Κοινοβουλίου, αλλά επίσης καθιέρωση των γλωσσών εργασίας... ). Αλλαγές που, στην πραγματικότητα και επί της ουσίας, αποβλέπουν στη διευθέτηση υποθέσεων εξουσίας και άσκησης επιρροής στους κόλπους της ΕΕ και επίσης, ενδεχομένως, στη διαμόρφωση των όρων για την ύπαρξη και εδραίωση πολιτικών διευθυντηρίων στα οποία θα κυριαρχούν τα μεγαλύτερα και πλουσιότερα κράτη μέλη.
<P>
Ο περιθωριακός ρόλος που επιδιώκεται να δοθεί, σε αυτό το πλαίσιο, σε χώρες μικρότερων διαστάσεων και με χαμηλότερο επίπεδο ανάπτυξης μάς προξενεί, βεβαίως, εντονότατες επιφυλάξεις και βαθύτατη ανησυχία και μας κάνει να εκφράσουμε την ξεκάθαρη αντίθεσή μας στις προτεινόμενες λύσεις. Η αντίθεσή μας αυτή ενισχύεται παραπέρα εάν λάβουμε υπόψη τις λύσεις που ορισμένοι προβάλλουν στον τομέα της ασφάλειας και της άμυνας, και που κινούνται προς την κατεύθυνση της στρατιωτικοποίησης της ΕΕ, που με τον τρόπο αυτό θα κατοχυρωνόταν ως ευρωπαϊκός πυλώνας του ΝΑΤΟ, μια θέση που επίσης απορρίπτουμε.

<SPEAKER ID=149 NAME="Theorin">
Δεν μπορώ να υπερψηφίσω την έκθεση Δημητρακόπουλου/Leinen, για τους εξής, μεταξύ άλλων, λόγους:
<P>
Η έκθεση έχει έναν σαφή υπερεθνικό χαρακτήρα. Στηρίζω τη διακρατική συνεργασία, όχι, όμως, την υπερεθνικότητα που πρεσβεύουν οι εισηγητές, κάτι που καταδεικνύεται με σαφήνεια στις πρόσφατες εκλογές για το Ευρωπαϊκό Κοινοβούλιο.
<P>
Περαιτέρω, με βρίσκει αντίθετη το αίτημα για μία κοινή στρατιωτική άμυνα, που διατυπώνεται κυρίως στα άρθρα 26 και 27, όπου απαιτείται ένα "δεσμευτικό χρονοδιάγραμμα" για την κοινή αμυντική πολιτική και την πολιτική ασφάλειας η οποία θα εγγυάται τα εξωτερικά σύνορα της ΕΕ. Δεν μπορώ, επίσης, να δεχτώ την ενσωμάτωση της ΔΕΕ ώστε, εν συνεχεία, η ΕΕ να λαμβάνει μέτρα κάνοντας χρήση αξιόπιστων στρατιωτικών μέσων. Δεν εξαιρείται το άρθρο 5, στο οποίο θεσπίζεται η αμοιβαία υποχρέωση για στρατιωτική παρέμβαση στην περίπτωση που ένα άλλο κράτος μέλος δεχτεί επίθεση. Η Σουηδία είναι στρατιωτικά αδέσμευτη, επιδιώκει την ουδετερότητα στον πόλεμο και δεν μπορεί, σε καμία περίπτωση, να συμμετέχει σε μία κοινή στρατιωτική άμυνα.
<P>
Θεωρώ ότι η ενδεχόμενη αναθεώρηση του καταστατικού της ΕΕ μπορεί να γίνει μόνο με ομοφωνία στο Συμβούλιο Υπουργών.
<P>
Τέλος, θεωρώ ότι το Κοινοβούλιο θα πρέπει να επικεντρωθεί στις αλλαγές που απαιτούνται για να ανταπεξέλθουμε στη διαδικασία λήψης αποφάσεων σε μία διευρυμένη ΕΕ.
<P>
Έκθεση Pirker (A5-0059/1999)

<SPEAKER ID=150 LANGUAGE="NL" NAME="Maes">
Κύριε Πρόεδρε, απείχα της ψηφοφορίας σχετικά με την έκθεση που αφορά την Eurodac. Δεν την υπερψήφισα διότι η διαδικασία και διάφορες άλλες ρυθμίσεις είναι απαράδεκτες. Λυπούμαι ιδιαίτερα που δεν αξιοποιήθηκε η ευκαιρία για να δημιουργηθεί μία ευρύτερη συναίνεση σχετικά με αυτό το σημαντικό ζήτημα. Διότι είναι απαραίτητο να μπορέσουμε να αντιμετωπίσουμε όλους εκείνους οι οποίοι εισέρχονται στο έδαφος της Ευρωπαϊκής Ένωσης με εγκληματικές διαθέσεις, και τα δακτυλικά αποτυπώματα μπορούν να αποτελέσουν ένα μέσον για το σκοπό αυτό. Γι' αυτό απείχα της ψηφοφορίας για διάφορες σημαντικές τροπολογίες, παρόλο που συμφωνώ με τη στάση της ομάδας μου, η οποία επέκρινε το γεγονός ότι η έκθεση βάζει όλους σε ένα σακί και τους αντιμετωπίζει αδιάκριτα.

<SPEAKER ID=151 NAME="Andersson, Fδrm, Hedkvist Petersen, Hulthιn, Schori
και Theorin">
,γραπτώς. (SV) Θέλουμε να τονίσουμε ότι η θέσπιση ενός συστήματος σύγκρισης των δακτυλικών αποτυπωμάτων των αιτούμενων χορήγηση ασύλου, δεν αποτελεί, καθαυτό, εγγύηση ότι θα επιτευχθεί η επιδιωκόμενη ανθρωπιστική και γενναιόδωρη πολιτική για το άσυλο, η οποία συνεπάγεται ότι, σε ένα πνεύμα αλληλεγγύης, τα κράτη μέλη χορηγούν σε όσους το ζητούν το δικαίωμα να βρουν άσυλο. Για να επιτευχθεί αυτή η πολιτική για το άσυλο, απαιτούνται άλλα μέτρα και ουσιαστικές παρεμβάσεις, ώστε να αυξηθεί η συναντίληψη των κρατών μελών για την αναγκαιότητα μίας γενναιόδωρης και ανθρωπιστικής πολιτικής για το άσυλο.
<P>
Αντιθέτως, θεωρούμε ότι η σύσταση του Eurodac θα πρέπει να ειδωθεί από την οπτική της δυνατότητας επίτευξης μίας τέτοιας ανθρωπιστικής και γενναιόδωρης πολιτικής για το άσυλο στην Ευρωπαϊκή Ένωση.
<P>
Θεωρούμε ότι με τις τροποποιήσεις επί της πρότασης της Επιτροπής που διατυπώνονται στην έκθεση και ενισχύεται το δικαίωμα της προσωπικής αξιοπρέπειας, έχουμε λόγους να στηρίξουμε την έκθεση.

<SPEAKER ID=152 NAME="Blak">
Η δανική αντιπροσωπία εκφράζει την πλήρη υποστήριξή της για τη σύσταση του Eurodac για την αντιπαραβολή των δακτυλικών αποτυπωμάτων των αιτούντων άσυλο και ορισμένων άλλων αλλοδαπών. Το Eurodac θα αποτελέσει ουσιαστικό εργαλείο, ώστε να εξασφαλιστεί η αποτελεσματική λειτουργία της Σύμβασης του Δουβλίνου. Λόγω της επιλεγείσας νομικής βάσης του κανονισμού και εξαιτίας των δανικών επιφυλάξεων στον δικαστικό τομέα, απείχαμε να ψηφίσουμε κατά την τελική ψηφοφορία. Με μεγάλη ικανοποίηση παρατηρήσαμε ότι η δανική κυβέρνηση, στη συνεδρίαση του Συμβουλίου Δικαιοσύνης και Εσωτερικών Υποθέσεων, στις 29 Οκτωβρίου 1999, ανακοίνωσε ότι θα συμμετάσχουμε πλήρως στη συνεργασία του Eurodac σε βάση διακρατική.

<SPEAKER ID=153 NAME="Figueiredo">
Με το πρόσχημα ότι είναι αναγκαίο να απλουστευθεί η εφαρμογή της Σύμβασης του Δουβλίνου, το Συμβούλιο επιδιώκει ξανά να προωθήσει παλαιότερες προσπάθειες περιορισμού μιας σειράς θεμελιωδών δικαιωμάτων των πολιτών τρίτων χωρών, μέσω της δημιουργίας ενός μηχανισμού συλλογής δακτυλικών αποτυπωμάτων, το οποίο θα βρίσκεται υπό τον έλεγχο μίας κεντρικής μονάδας και θα ασχολείται όχι μόνο με τους πρόσφυγες και τους αιτούντες άσυλο, αλλά επίσης με όλους τους πολίτες τρίτων χωρών που βρίσκονται παράνομα στο κοινοτικό έδαφος.
<P>
Η απόπειρα του Συμβουλίου να θέσει υπό αμφισβήτηση θεμελιώδη δικαιώματα είναι σε τέτοιο βαθμό άκριτη ώστε να συμπεριλαμβάνει μέχρι και παιδιά άνω των 14 χρόνων.
<P>
Αλλά ακόμη και με τις ήσσονος σημασίας τροπολογίες που ενσωματώθηκαν από το Ευρωπαϊκό Κοινοβούλιο, μεταξύ των οποίων και το ελάχιστο όριο ηλικίας των 18 χρόνων ή ο περιορισμός του αριθμού αντιπαραβολών δακτυλικών αποτυπωμάτων ώστε να αποφευχθεί η πιθανότητα λάθους, η παρούσα πρόταση δεν παύει να είναι απαράδεκτη, από τη στιγμή που προσβλέπει στη δημιουργία μιας Ευρώπης-φρουρίου της οποίας οι πύλες θα είναι κλειστές για τους άλλους πολίτες.
<P>
Όπως επισημαίνει η Επιτροπή Νομικών Θεμάτων και Εσωτερικής Αγοράς, υπό ομαλές συνθήκες, δύνανται να συλλεχθούν δακτυλικά αποτυπώματα μόνο από εγκληματίες ή άτομα ύποπτα για τη διάπραξη ποινικών αδικημάτων και όχι από αιτούντες άσυλο, από πρόσφυγες ή από πολίτες τρίτων χωρών που διαμένουν παρανόμως σε οποιοδήποτε κράτος μέλος ή διέρχονται παράνομα τα σύνορά του.
<P>
Αρα, χάρη της προστασίας των θεμελιωδών δικαιωμάτων των εν λόγω προσώπων, επιβάλλεται να μην προχωρήσουμε στην προτεινόμενη δημιουργία ενός κεντρικού συστήματος ελέγχου προσωπικών δεδομένων, διότι κανένα από αυτά τα άτομα δεν θα πρέπει, καταρχήν, να αντιμετωπίζεται σαν εγκληματίας ή ύποπτος για ποινικά αδικήματα.
<P>
Και το χειρότερο είναι ότι δεν προτείνεται κανένα μέτρο με στόχο τον έλεγχο και την προστασία των δεδομένων, ενώ παραμένει ανοιχτό το ζήτημα της εξασφάλισης της επιβολής αποτρεπτικών και αποτελεσματικών κυρώσεων για την αποφυγή μη επιτρεπόμενων ενεργειών από πλευράς της κεντρικής μονάδας.
<P>
Αυτοί είναι οι λόγοι γιατί ψηφίζω κατά.

<SPEAKER ID=154 LANGUAGE="FR" NAME="Lang">
Ψηφίσαμε κατά της έκθεσης του κ. Pirker, κυρίως για τρεις λόγους.
<P>
Καταρχάς, γιατί οι τροπολογίες επί της πρότασης κανονισμού είναι υπερβολικά ελαστικές. Στη συνέχεια, γιατί ο ίδιος ο κανονισμός εξαιρεί με σκανδαλώδη τρόπο και, προς μεγάλη μου ντροπή, υπό την επιμονή της σοσιαλο-οικολογικο-κομμουνιστικής κυβέρνησης της χώρας μου, την αρχειοθέτηση των αποτυπωμάτων των λαθρομεταναστών που ελέγχονται στην επικράτεια της Ένωσης. Τέλος, γιατί το κείμενο αναθέτει τη διαχείριση του συστήματος Eurodac σε μια χούφτα υπαλλήλους της Επιτροπής.
<P>
Διαλύσατε τα εσωτερικά σύνορα. Δημιουργήσατε, με την οικοδόμηση της Ευρώπης των Βρυξελλών, του Μάαστριχτ και του Αμστερνταμ, έναν χώρο μεγάλης ανασφάλειας όπου κυκλοφορούν, ελεύθερα και φύρδην μίγδην, οι λαθρομετανάστες, τα ναρκωτικά, τα πολλά και διάφορα εμπόρια, το έγκλημα. Τα μέτρα που προτείνετε σήμερα, όχι μόνο μέσω της έκθεσης Pirker, αλλά και μέσω των εκθέσεων σχετικά με τα ναρκωτικά ή την παραποίηση των ταξιδιωτικών εγγράφων, είναι γελοία μπροστά στο μέγεθος των κινδύνων στους οποίους εκθέτετε τους Ευρωπαίους πολίτες.
<P>
Η μόνη λύση είναι να αποκατασταθούν οι έλεγχοι στα εσωτερικά σύνορα της Κοινότητας· να δοθούν στις αστυνομικές υπηρεσίες των κρατών μελών τα ανθρώπινα, οικονομικά και υλικά μέσα για να εκπληρώσουν την αποστολή τους που είναι η προστασία των τίμιων ανθρώπων· να μην δοθεί στους ανεύθυνους των Βρυξελλών καμία αρμοδιότητα σε θέματα αστυνόμευσης, δικαιοσύνης, εισόδου και παραμονής των αλλοδαπών.

<SPEAKER ID=155 LANGUAGE="NL" NAME="Swiebel">
Η ολλανδική αντιπροσωπεία του ΕΣΚ δηλώνει ότι δεν μπορεί να συμφωνήσει με την έκθεση Pirker η οποία έγινε σήμερα δεκτή, όσον αφορά την πρόταση για ένα κανονισμό του Συμβουλίου σχετικά με τη χρησιμοποίηση του συστήματος Eurodac για τη σύγκριση των δακτυλικών αποτυπωμάτων των αιτούντων άσυλο και για ορισμένες άλλες κατηγορίες αλλοδαπών. Είμαστε απόλυτα πεπεισμένοι ότι με τη διεύρυνση του συστήματος Eurodac για να περιλάβει ομάδες αλλοδαπών άλλες από τους αιτούντες άσυλο ακολουθείται μία απαράδεκτη προσέγγιση.
<P>
(Η συνεδρίαση διακοπείσα στις 14.35, επαναλαμβάνεται στις 15.05)

<CHAPTER ID=8>
ΣΥΖΗΤΗΣΗ ΕΠΙ ΕΠΙΚΑΙΡΩΝ ΘΕΜΑΤΩΝ
<SPEAKER ID=156 NAME="Πρόεδρος">
Η ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<CHAPTER ID=9>
Αναταραχή του έτους 2000: πολιτικός και στρατιωτικός πυρηνικός τομέας
<SPEAKER ID=157 NAME="Πρόεδρος">
Η ημερήσια διάταξη προβλέπει την κοινή συζήτηση επί τεσσάρων προτάσεων ψηφίσματος για την Αναταραχή του έτους 2000: πολιτικός και στρατιωτικός πυρηνικός τομέας:
<P>
B5-0268/1999 της βουλευτού Plooij-van Gorsel, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για τα προβλήματα των ηλεκτρονικών υπολογιστών το έτος 2000 και την πιθανότητα πανευρωπαϊκών συνεπειών,
<P>

<P>
B5-0268/1999 της βουλευτού Theorin, εξ ονόματος της Ομάδας του Κόμματος των Ευρωπαίων Σοσιαλιστών, για τα προβλήματα των ηλεκτρονικών υπολογιστών το έτος 2000 και τον συναγερμό όλων των πυρηνικών δυνάμεων (B5-0276/1999),
<P>
B5-0268/1999 των βουλευτών Hautala, Lucas, και άλλων, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, για τα προβλήματα των ηλεκτρονικών υπολογιστών το έτος 2000 και την πιθανότητα πανευρωπαϊκών συνεπειών (B5-0292/1999),
<P>
B5-0303/1999 των βουλευτών Chichester, Morillon, και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για την αναταραχή των ηλεκτρονικών υπολογιστών το έτος 2000 και τις πιθανές της συνέπειες.

<SPEAKER ID=158 LANGUAGE="NL" NAME="Plooij-van Gorsel">
Κύριε Πρόεδρε, συνάδελφοι, κύριε Επίτροπε, 43 ημέρες μας έμειναν για την Πρωτοχρονιά του 2000, μια ημερομηνία την οποία περιμένουν πολλοί ανυπόμονα. Για να μπορέσουμε ωστόσο να ανοίξουμε τις σαμπάνιες χωρίς προβλήματα την Πρωτοχρονιά του νέου αιώνα απαιτείται να αναληφθεί κατεπειγόντως δράση σε πανευρωπαϊκό επίπεδο, κυρίως στον τομέα της πυρηνικής ενέργειας για πολιτική και στρατιωτική χρήση.
<P>
Στην Ευρωπαϊκή Ένωση και στις Ηνωμένες Πολιτείες τα προβλήματα εντοπίστηκαν εγκαίρως. Αυτό συνέβη ωστόσο λιγότερο στην Κεντρική και Ανατολική Ευρώπη. Η αντιμετώπιση του προβλήματος της χιλιετίας στον τομέα της πυρηνικής ενέργειας αποτελεί πρώτα απ' όλα καθήκον για την Διεθνή Επιτροπή Ατομικής Ενέργειας (International Atomic Energy Association). Αυτή η οργάνωση των Ηνωμένων Εθνών αποτελεί το αρμόδιο όργανο για τα προβλήματα της πυρηνικής ασφάλειας σε παγκόσμιο επίπεδο. Η ίδια ωστόσο δήλωσε ότι δεν διαθέτει τους αναγκαίους πόρους για να συμβάλει στην αντιμετώπιση των προβλημάτων στις χώρες της Κεντρικής και Ανατολικής Ευρώπης, ενώ είναι αμφίβολο κατά πόσον οι χώρες αυτές διαθέτουν επαρκείς πόρους για να αντιμετωπίσουν το πρόβλημα του ιού της χιλιετίας. Κυρίως μάλιστα η Ρωσία η οποία βρίσκεται στα πρόθυρα της πτώχευσης.
<P>
Το Κοινοβούλιο απηύθυνε εφέτος ερωτήσεις προς τον τότε επίτροπο Van den Broek σχετικά με τη στάση που θα πρέπει να κρατήσει η Ευρωπαϊκή Ένωση απέναντι σ' αυτό το διεθνές πρόβλημα. Είχε πει τότε ο επίτροπος ότι η Διεθνής Επιτροπή Ατομικής Ενέργειας πραγματοποιούσε μία καταγραφή των αναμενόμενων προβλημάτων. Θα είχα τη στιγμή αυτή να απευθύνω τρία ερωτήματα στον επίτροπο.
<P>
Πρώτον, διαθέτει τη στιγμή αυτή η Ευρωπαϊκή Επιτροπή τα αποτελέσματα αυτής της καταγραφής; Εάν ναι, θα ήθελα να καλέσω τον επίτροπο να μας τα παρουσιάσει συνοπτικά. Δεύτερον, έχει έρθει σε επαφή η Ευρωπαϊκή Επιτροπή με τις κυβερνήσεις των χωρών της Κεντρικής και Ανατολικής Ευρώπης; Τι συγκεκριμένα μέτρα έχουν ληφθεί σχετικά; Τρίτον, ποιο το ύψος των πόρων που έχει διαθέσει η Ευρωπαϊκή Ένωση για την αντιμετώπιση του προβλήματος; Σας ευχαριστώ και περιμένω τις απαντήσεις σας.

<SPEAKER ID=159 NAME="Theorin">
Κύριε Πρόεδρε, τα πυρηνικά όπλα είναι τα όπλα του ψυχρού πολέμου, όμως, μολονότι ο ψυχρός πόλεμος τελείωσε, τα πυρηνικά όπλα εξακολουθούν να υπάρχουν. Αυτά τα όπλα βρίσκονται κατά χιλιάδες σε αεροσκάφη, σε πλοία και στην ξηρά σε κατάσταση αμέσου ετοιμότητας, παρ' ό,τι δεν υπάρχει καμία απειλή για χρήση πυρηνικών όπλων. Η ύπαρξη πυρηνικών όπλων έτοιμων να εκτοξευθούν άμεσα, είναι μία πολύ επικίνδυνη κατάσταση, κυρίως, λόγω του ότι τα πυρηνικά όπλα μπορούν να εκτοξευθούν κατά λάθος. Έχουμε βρεθεί αρκετές φορές πολύ κοντά σε ένα τέτοιο ενδεχόμενο. Πρόσφατα, το 1995, οι Ρώσοι έσφαλαν στην εκτίμησή τους για έναν νορβηγικό δοκιμαστικό πύραυλο και θεώρησαν ότι πρόκειται για αμερικανικά πυρηνικά όπλα και η Ρωσία ετέθη σε βαθμό υψίστης ετοιμότητας. Αναγκάστηκαν να ξυπνήσουν μέσα στη νύχτα τον Γιέλτσιν, προς γενική ανακούφιση, όμως, ανακάλυψαν το λάθος τους πριν ο Γιέλτσιν αποφασίσει να εκτοξεύσει τα πυρηνικά όπλα.
<P>
Στην πρόταση της Επιτροπής της Canberra, ο κίνδυνος ενός πυρηνικού πολέμου λόγω λάθους ήταν ένας από τους λόγους για να μη βρίσκονται τα πυρηνικά όπλα σε κατάσταση αμέσου ετοιμότητας. Αυτή η πρόταση προωθήθηκε, πέραν των άλλων, από τον πρώην αρχηγό των στρατηγικών πυρηνικών όπλων των ΗΠΑ, στρατηγό Lee Butler, ο οποίος είχε, κυριολεκτικά, το δάκτυλο στο κουμπί για πάρα πολλά χρόνια και γνώριζε πόσο κοντά έχουμε βρεθεί στο να ξεσπάσει ένας πυρηνικός πόλεμος κατά λάθος.
<P>
Η δεύτερη προϋπόθεση που θέσαμε για να μειωθεί ο κίνδυνος ενός πυρηνικού πολέμου ήταν ότι όλα τα πυρηνικά όπλα θα πρέπει να διαχωριστούν από τον φέροντα οπλισμό, ώστε να δοθεί αρκετός χρόνος για να γίνουν σοβαρές πολιτικές διαβουλεύσεις. Αυτές οι δύο προϋποθέσεις πρέπει να ικανοποιηθούν άμεσα. Ο λόγος είναι ότι ακριβώς στην αλλαγή της χιλιετίας, σφάλματα στους ηλεκτρονικούς υπολογιστές των συστημάτων των πυρηνικών όπλων, μπορούν να οδηγήσουν σε πυρηνικό πόλεμο κατά λάθος. Τα συστήματα προειδοποίησης, τα οποία είναι ένα περίπλοκο δίκτυο από δορυφόρους, υπέρυθρους ανιχνευτές και επίγειων ραντάρ, βασίζονται, κυρίως, στο εμπορικό ηλεκτρικό δίκτυο. Ακόμη κι αν το Πεντάγωνο έχει προβεί σε επανέλεγχο εκατομμυρίων εξαρτημάτων των ηλεκτρονικών υπολογιστών, δεν μπορούν να δοθούν εγγυήσεις για απόλυτη ασφάλεια, κάτι που δεν μπορεί να γίνει ούτε στη Ρωσία. Λόγω αυτών των σοβαρών ελλείψεων στο δικό της σύστημα προειδοποίησης, η Ρωσία, επί τρεις ώρες ημερησίως, δεν μπορεί να ανιχνεύει αμερικανικούς διηπειρωτικούς πυραύλους.
<P>
Η πυρηνική ενέργεια, επίσης, βασίζεται στο εμπορικό ηλεκτρικό δίκτυο για τη λειτουργία, π.χ., της διαδικασίας ψύξης μέσω ύδατος και να ψύχεται ο ραδιενεργός πυρήνας και τα χρησιμοποιημένα πυρηνικά καύσιμα. Αν ένα μέρος, μόνο, αυτού του δικτύου προστασίας τεθεί εκτός λειτουργίας λόγω λάθους στους ηλεκτρονικούς υπολογιστές, τότε, σε δύο ώρες, αν δεν λειτουργήσουν οι δύο εφεδρικές πετρελαιογεννήτριες, θα λιώσει ο πυρήνας ουρανίου που ζυγίζει, κατά προσέγγιση, 100 τόνους,. Δυστυχώς, η αξιοπιστία αυτών των εφεδρικών πετρελαιογεννητριών είναι της τάξης του 85%, μόνο.
<P>
Αυτό που πρέπει να γίνει τώρα, είναι να θέσουν οι πυρηνικές δυνάμεις τα πυρηνικά όπλα τους εκτός κατάστασης υψίστης ετοιμότητας και να διαχωρίσουν τις πυρηνικές κεφαλές από τον φέροντα οπλισμό, τουλάχιστον κατά τη διάρκεια της αλλαγής της χιλιετίας. Η Μ. Βρετανία έχει ήδη λάβει αυτήν την απόφαση. Και οι σταθμοί παραγωγής πυρηνικής ενέργειας πρέπει να κλείσουν προσωρινά ή να έχουν μηχανισμούς προστασίας για την αλλαγή της χιλιετίας. Αυτό είναι το περιεχόμενο του ψηφίσματος. Η απόφαση να τεθούν όλα τα πυρηνικά όπλα εκτός κατάστασης υψίστης ετοιμότητας και να διαχωριστούν οι πυρηνικές κεφαλές, δηλαδή τα πυρηνικά όπλα από τον φέροντα οπλισμό, μπορεί, παράλληλα, να γίνει η αρχή μίας σοβαρής διαδικασίας αφοπλισμού των πυρηνικών όπλων.

<SPEAKER ID=160 LANGUAGE="DE" NAME="Schrφder, Ilka">
Κύριε Πρόεδρε, κυρίες και κύριοι, υποστηρίζω την προκείμενη συμβιβαστική τροπολογία σχετικά με το πρόβλημα της χιλιετίας. Δυστυχώς δεν επαρκεί το ψήφισμα αυτό ώστε να μπορεί κανείς να αντεπεξέλθει σε όλες τις σημαντικές πτυχές αυτού του θέματος. Για το λόγο αυτό θα αναφέρω κυρίως τρία σημεία που είναι μεγάλης σημασίας.
<P>
Η ιαπωνική κυβέρνηση προέτρεψε τον πληθυσμό να προβεί σε αγορές αποθεμάτων. Αυτό βέβαια δείχνει ότι ο κίνδυνος ο οποίος συνδέεται με τον ιό του έτους 2000 είναι απροσδιόριστος, κάτι το οποίο ισχύει φυσικά και για την Ευρώπη. Εδώ επείγει να δοθούν οδηγίες δράσης και να συζητηθεί τι θα μπορούσε να συμβεί.
<P>
Δεύτερον: τι έγινε με την απάντηση της Ευρωπαϊκής Ένωσης στην απεγνωσμένη έκκληση βοήθειας από 27 αφρικανικά κράτη στις 21 Οκτωβρίου αυτού του έτους; Και αυτοί ζητούν μια βοήθεια των βιομηχανικών εθνών για τη διευθέτηση του προβλήματός τους με το Y2K.
<P>
Τρίτον: το ερώτημα που έχει ενδιαφέρον όμως είναι: από πού απέκτησαν το πρόβλημα αυτό; Αυτό δεν ισχύει μόνο για την Αφρική, αλλά και για άλλα κράτη του κόσμου των δύο τρίτων. Τα αναπτυσσόμενα κράτη δεν παίζουν κανένα ρόλο σε καμία από τις διαγνώσεις και τις συζητήσεις επί του θέματος. Όμως ειδικά αυτά τα κράτη δέχονται το σκληρότερο πλήγμα από την αλλαγή της ημερομηνίας, γιατί σε αυτά παρασχέθηκαν παλιές συσκευές υπολογιστών από τα πλούσια κράτη του βορρά, οι οποίες δεν είναι σχεδιασμένες για τη νέα χιλιετία. Οι σοβαρές επιπτώσεις είναι ότι η παροχή τροφίμων δεν έχει διασφαλιστεί και ότι η εσωτερική σταθερότητα πολλών χωρών κινδυνεύει.
<P>
Σαράντα τρεις ημέρες πριν από την αλλαγή της χιλιετίας, και βρισκόμαστε ακόμα μακριά από μια λύση του προβλήματος. Εδώ φαίνονται και οι σκοτεινές πλευρές του επονομαζόμενου παγκόσμιου χωριού των τεχνολογιών της πληροφορίας. Απαλλάσσονται από τους παλιούς υπολογιστές, και από την ευθύνη. Περιμένω γρήγορη δράση. Αυτό δεν ισχύει όμως μόνο για το πρόβλημα Y2K, γιατί το επόμενο πρόβλημα βρίσκεται ήδη στο κατώφλι. Πολλοί υπολογιστές δεν έχουν στη μνήμη τους την 29η Φεβρουαρίου του έτους 2000. Όλοι μιλούν για το Υ2Κ, τον ιό της χιλιετίας, όμως το πρόβλημα αυτό δεν εξετάζεται καν, γεγονός το οποίο θα μπορούσε να έχει πολύ πιο σοβαρές επιπτώσεις, ακριβώς επειδή κανείς δεν είναι προετοιμασμένος να το δει.
<P>
(Χειροκροτήματα)

<SPEAKER ID=161 LANGUAGE="FR" NAME="Morillon">
Κύριε Πρόεδρε, όταν μου ζήτησαν να συμμετάσχω στη συζήτηση αυτή, η πρώτη μου αντίδραση ήταν αρνητική, επειδή θεωρούσα ότι οι συναγερμοί που έχουν σημάνει οφείλονται σε μια φαντασμαγορία της χιλιετίας την οποία προώθησαν στο έπακρο κάποιες ομάδες συμφερόντων που επωφελήθηκαν από αυτήν, ενίοτε ακόμη και με την οικονομική εκμετάλλευση της ευπιστίας της πελατείας τους.
<P>
Εν κατακλείδι, δέχτηκα να συμμετάσχω στο ψήφισμα που θα τεθεί σε ψηφοφορία από τους συναδέλφους μου επειδή μπόρεσα να ζυγίσω την πραγματική αναστάτωση μιας μερίδας της παγκόσμιας κοινής γνώμης· αυτές οι ανησυχίες, μαζί με τις παρατηρήσεις του συναδέλφου μας στο θέμα της αντίδρασης της ιαπωνικής κυβέρνησης και άλλων διεθνών οργανισμών που καλούν τους λαούς να πάρουν προφυλάξεις, να συγκεντρώσουν αποθέματα ενόψει αυτού του επικείμενου τέλους του κόσμου, επιβεβαιώνουν την αντίληψή μου ότι οι προφυλάξεις που συνιστά το Κοινοβούλιό μας μπορούν, με τη σύνεσή τους, να κατευνάσουν τους φόβους και μπορούν συνεπώς να είναι χρήσιμες.

<SPEAKER ID=162 NAME="Doyle">
Ούτε η ηλικία ενός πυρηνικού εργοστασίου ούτε η θέση του, ούτε επίσης ο τεχνικός σχεδιασμός του αποτελούν εγγυήσεις για τη συμβατότητά του με το πρόβλημα του έτους 2000. Δεν θα ήθελα να βρίσκομαι σε αυτό το κτίριο τα μεσάνυκτα της 31ης Δεκεμβρίου - μόλις 43 μέρες από τώρα. Ανελκυστήρες, συναγερμοί πυρκαγιάς - τι θα λειτουργεί, εάν θα λειτουργεί κάτι; Υπάρχει σοβαρότητα πίσω από το αστείο ύφος μου. Αρκεί μόνο να σκεφθούμε για αυτό. Πρόκειται για ένα σύγχρονο τεχνολογικά πυρηνικό εργοστάσιο αξίας πολλών εκατομμυρίων.
<P>
Στην Ιρλανδία, διαδοχικές κυβερνήσεις εξέφρασαν την ανησυχία τους στις κυβερνήσεις του Ηνωμένου Βασιλείου για το ποσοστό ατυχημάτων που παρατηρείται στον Οργανισμό Βρετανικών Πυρηνικών Καυσίμων, ιδιαίτερα για το ποσοστό ατυχημάτων στο Sellafield, στην πιο αραιοκατοικημένη δυτική ακτή του Ηνωμένου Βασιλείου, μόνο λίγα μίλια μακρυά από την πιο πυκνοκατοικημένη ανατολική ακτή της Ιρλανδίας. Μπορεί να γελάτε κύριε Πρόεδρε, ωστόσο σοβαρολογώ. Δεν υπονοώ κάποιο ατύχημα μεγάλης έκτασης και δεν επιθυμώ να σπείρω τον πανικό. Ωστόσο, οφείλω να διατυπώσω δημόσια την έλλειψη εμπιστοσύνης μου απέναντι στο ιστορικό ασφάλειας της βρετανικής πυρηνικής βιομηχανίας. Ως κυρίαρχο, μη-πυρηνικό κράτος, εμείς στην Ιρλανδία έχουμε δικαίωμα στην αυτοδιάθεση αναφορικά με την υγεία των πολιτών μας και το περιβάλλον μας. Κατά το παρελθόν, η διαβούλευση και η επικοινωνία μεταξύ των δύο χωρών μας σχετικά με το πυρηνικό πρόγραμμα της Βρετανίας δεν υπήρξαν καλές. Ήταν εμφανής κάποια αυταρχική αλαζονεία, παρά τις δημόσιες σχέσεις εκ μέρους του Sellafield τα τελευταία χρόνια.
<P>
Ολοκληρώνω λέγοντας ότι όλα τα πυρηνικά κράτη χρειάζεται να δηλώσουν ξεκάθαρα και έντιμα τα προγράμματά τους για τη συμβατότητα με το πρόβλημα του έτους 2000, να διαβεβαιώσουν τα δικά τους και τα γειτονικά κράτη για την ετοιμότητά τους. Ακόμη και σε αυτή την προχωρημένη φάση είναι καλύτερο να γνωρίζουμε τα προβλήματα, παρά να στρουθοκαμηλίζουμε.

<SPEAKER ID=163 NAME="Lucas">
Το πρώτο πράγμα που επιθυμώ να δηλώσω είναι πόσο θερμά καλωσορίζω το παρόν ψήφισμα του Κοινοβουλίου. Θα στείλει ένα σαφές μήνυμα σε όλο τον κόσμο για το πόσο σοβαρά λαμβάνουμε υπόψη μας το θέμα της συμβατότητας με το πρόβλημα του έτους 2000, και ελπίζω να αποτελέσει παράδειγμα το οποίο να ακολουθήσουν και άλλοι. Ωστόσο ο χρόνος σαφώς τελειώνει. Το γεγονός αυτό σημαίνει ότι όσο καλές προθέσεις και να υπάρχουν, τώρα υπάρχει αναπόφευκτα κίνδυνος αποτυχίας. Ιδιαίτερα το υψηλό επίπεδο διασύνδεσης των υπολογιστών σε διεθνικό επίπεδο, κυρίως στον δυτικό κόσμο, καθιστά αδύνατη την ακριβή πρόβλεψη των ενδεχόμενων αδυναμιών και το σημείο όπου μπορεί να προκύψουν. Όσο υψηλότερο το επίπεδο συγχώνευσης, τόσο υψηλότερο το επίπεδο αδυναμίας πρόβλεψης.
<P>
Επίσης, η κατάσταση στην ανατολική Ευρώπη μακράν απέχει από το να μας καθησυχάζει. Η έλλειψη πληροφόρησης από την εν λόγω περιοχή ανησύχησε την Επιτροπή μόλις τον φετεινό Ιούνιο, και όσο πιο ανατολικά πηγαίνουμε, τόσο πιο ανησυχητική καθίσταται η κατάσταση. Η πιο ασφαλής προσέγγιση είναι να διακοπεί η λειτουργία των συγκεκριμένων πυρηνικών σταθμών κατά την αλλαγή της χιλιετίας, αλλά πώς μπορεί να διακόψει η Λιθουανία το 75% της παραγωγικής ικανότητάς της από τον Ignalina; Αφήνοντας τους ανθρώπους στο σκοτάδι χωρίς νερό; Η Δύση οφείλει να προσφέρει τη βοήθειά της, έτσι επιδοκιμάζω ιδιαιτέρως την έκκληση που απευθύνει το παρόν ψήφισμα στις χώρες του ΟΟΣΑ να παρέχουν πόρους για το συγκεκριμένο ζήτημα.
<P>
Θα τελειώσω πολύ γρήγορα με ένα ανέκδοτο το οποίο θα ήταν αστείο εάν δεν ήταν τόσο σοβαρό: οι Αμερικανοί και οι Ρώσοι εγκατέστησαν πρόσφατα μεταξύ τους ορισμένες τηλεφωνικές γραμμές άμεσης σύνδεσης, ώστε να μπορούν να επικοινωνούν για τα προβλήματα που αφορούν τη συμβατότητα με το πρόβλημα του έτους 2000, και στις έξι από τις επτά τηλεφωνικές γραμμές άμεσης σύνδεσης τις οποίες εγκατέστησαν ανακάλυψαν προβλήματα συμβατότητας με το πρόβλημα του έτους 2000! Τίποτε δεν θα είναι βέβαιο τις εβδομάδες που ακολουθούν. Πρέπει να δράσουμε τώρα για να μειώσουμε τους κινδύνους ανά τον κόσμο και χαιρετίζω τη συμβολή αυτού του ψηφίσματος στην εν λόγω διαδικασία.

<SPEAKER ID=164 LANGUAGE="FR" NAME="Lamy">
Κύριε Πρόεδρε, θα απαντήσω στις ερωτήσεις σας και στις παρεμβάσεις σας για τα θέματα που είναι της αρμοδιότητας της Επιτροπής.
<P>
Ο τρόπος με τον οποίο βλέπουμε την κατάσταση στα κράτη μέλη, στις υποψήφιες χώρες που διαθέτουν πυρηνικούς αντιδραστήρες και στα νέα ανεξάρτητα κράτη είναι ο ακόλουθος. Επιτρέψτε μου προηγουμένως να σας επισημάνω ότι, στην πραγματικότητα, ελάχιστοι πυρηνικοί σταθμοί, ακόμη και στις πιο αναπτυγμένες χώρες, χρησιμοποιούν λογική υπολογιστών για το νευραλγικό τομέα του συστήματος ασφαλείας τους.
<P>
Τα κράτη μέλη μας που διαθέτουν πυρηνικούς σταθμούς ασχολούνται με αυτό το θέμα εδώ και τουλάχιστον δύο χρόνια και οι πληροφορίες που έχουμε μας λένε ότι τα διορθωτικά μέτρα έχουν σήμερα σχεδόν ολοκληρωθεί, όπως και όλες οι εργασίες που αφορούν τον προγραμματισμό έκτακτης ανάγκης. Η Επιτροπή, στην υπόθεση αυτή, ενθάρρυνε τις ανταλλαγές γνώσεων και ορθών πρακτικών, δεν κρίναμε όμως σκόπιμο να παρέμβουμε περισσότερο στις δραστηριότητές μας με τα κράτη μέλη.
<P>
Δεν ισχύει το ίδιο για ορισμένες χώρες της Κεντρικής και Ανατολικής Ευρώπης και για ορισμένα νέα ανεξάρτητα κράτη, όπου η απάντηση στο πρόβλημα ήταν πιο αργή. Ορισμένες χώρες άρχισαν πράγματι να ανησυχούν για αυτό το πρόβλημα μόλις στα τέλη του 1998. Οι προσπάθειες αυτών των χωρών στηρίχθηκαν από τη Διεθνή Υπηρεσία Ατομικής Ενέργειας, η οποία επιθεώρησε τις αναλύσεις τους σχετικά με το μέγεθος του προβλήματος σε σημαντικό αριθμό σταθμών· η κυρία Plooij-van Gorsel έκανε μια νύξη για τις εργασίες που έχουν πραγματοποιηθεί μέχρι τώρα και αυτή είναι η απάντησή μου, κυρία: οι εργασίες της Υπηρεσίας και των χωρών που εκμεταλλεύονται τους σταθμούς αυτούς δεν διαπίστωσαν πρόβλημα "ιού" στα νευραλγικά συστήματα ασφαλείας.
<P>
Η Επιτροπή χορήγησε συμπληρωματική βοήθεια σε ορισμένους φορείς εκμετάλλευσης πυρηνικών σταθμών. Χρηματοδοτήσαμε αποστολές εμπειρογνωμόνων της Ένωσης σε 3 σταθμούς στη Ρωσία και σε 3 σταθμούς στην Ουκρανία. Επιπλέον, προσφέραμε τη βοήθειά μας στις πυρηνικές κανονιστικές αρχές από την αρχή αυτού του έτους και στηρίζουμε σήμερα σχέδια αυτού του είδους στη Βουλγαρία, τη Σλοβακία και τη Ρωσία.
<P>
Παρόλο που κανένα στοιχείο των νευραλγικών συστημάτων ασφαλείας δεν έχει πληγεί, ορισμένα άλλα συστήματα, ιδίως εκείνα που ενημερώνουν τον χειριστή, θα μπορούσαν να πληγούν και η βλάβη τους θα μπορούσε να απειλήσει έμμεσα την πυρηνική ασφάλεια, υπερφορτώνοντας τους χειριστές, όπως επισημάνθηκε. Σύμφωνα με τις πληροφορίες που διαθέτουμε, πιστεύουμε ότι οι χώρες της Κεντρικής και της Ανατολικής Ευρώπης σημείωσαν γενικά μεγάλη πρόοδο στη διόρθωση των συστημάτων αυτών. Συγκριτικά, τα νέα ανεξάρτητα κράτη της πρώην Σοβιετικής Ένωσης προχωρούν αναμφισβήτητα με πιο αργό ρυθμό στη διορθωτική δράση τους, όλα όμως δηλώνουν ότι οι εργασίες θα έχουν ολοκληρωθεί στο τέλος του έτους. Στηρίζουμε αυτές τις προσπάθειες εξυγίανσης συμβάλλοντας στις δραστηριότητες δύο διεθνών επιστημονικών και τεχνικών κέντρων, στη Μόσχα και στο Κίεβο, και, αν παραστεί ανάγκη, είμαστε διατεθειμένοι να προσφέρουμε συμπληρωματική συνδρομή στα προγράμματα αυτά, αφού, όπως είπατε στη διάρκεια της συζήτησης, είμαστε τώρα πολύ κοντά στο πέρασμα προς το 2000 και η ουσία ήταν να αρχίσουμε να ανησυχούμε εγκαίρως.
<P>
Αυτή είναι συγχρόνως η απάντησή μου και η συμβολή μας στη λύση αυτού του σημαντικού προβλήματος.

<SPEAKER ID=165 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<CHAPTER ID=10>
Ανατολικό Τιμόρ
<SPEAKER ID=166 NAME="Πρόεδρος">
Η ημερήσια διάταξη προβλέπει την κοινή συζήτηση επί πέντε προτάσεων ψηφίσματος για το Ανατολικό Τιμόρ:
<P>
(B5-0271/1999) του κυρίου Maaten, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, αναφορικά με την κατάσταση στο Ανατολικό Τιμόρ,
<P>

<P>
(B5-0273/1999) των βουλευτών Figueiredo, Μiranda και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, αναφορικά με την κατάσταση στο Ανατολικό Τιμόρ,
<P>
(B5-0280/1999) του κυρίου Seguro, εξ ονόματος της Ομάδας του Κόμματος των Ευρωπαίων Σοσιαλιστών, αναφορικά με την κατάσταση στο Ανατολικό Τιμόρ,
<P>
(B5-0289/1999) του κυρίου Queirς, εξ ονόματος της Ομάδας Ένωση για την Ευρώπη των Εθνών, αναφορικά με την κατάσταση στο Ανατολικό Τιμόρ,
<P>
(B5-0299/1999) των βουλευτών Hautala, McKenna και άλλων, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, αναφορικά με την κατάσταση στο Ανατολικό Τιμόρ.

<SPEAKER ID=167 LANGUAGE="PT" NAME="Seguro">
Κύριε Πρόεδρε, είναι γεγονός ότι γι' άλλη μια φορά καταφέραμε να καταλήξουμε σε συμφωνία ανάμεσα σε όλες τις πολιτικές ομάδες και να καταθέσουμε ένα μοναδικό σχέδιο ψηφίσματος αναφορικά με το Τιμόρ.
<P>
Το υπό συζήτηση σχέδιο ψηφίσματος συνιστά ένα ξεκάθαρο μήνυμα προς τη διεθνή κοινότητα, με το οποίο επισημαίνουμε ότι, παρ' όλο που οι ειδήσεις για το Τιμόρ εξαφανίστηκαν από τις κυριότερες ευρωπαϊκές εφημερίδες και δεν αποτελούν πλέον την πρώτη είδηση στα κυριότερα τηλεοπτικά κανάλια της Ευρώπης, δεν παύει να είναι αναγκαίο να συνεχίσουν η διεθνής κοινότητα και η Ευρωπαϊκή Ένωση να παρακολουθούν προσεκτικά αυτό το πρόβλημα.
<P>
Κατά πρώτον, διότι συνεχίζουν να σημειώνονται κρούσματα καταπάτησης της ανθρώπινης αξιοπρέπειας και των ανθρωπίνων δικαιωμάτων των Τιμοριανών που διαμένουν σαν πρόσφυγες σε άλλες περιοχές του Τιμόρ, και συγκεκριμένα στο Δυτικό Τιμόρ, και που επιθυμούν να επιστρέψουν στο Ανατολικό Τιμόρ. Και θα πρέπει επειγόντως να διευκολύνουν οι ινδονησιακές αρχές τη δρομολόγηση της ανθρωπιστικής δράσης, ειδικότερα από μεριάς των μη κυβερνητικών οργανώσεων.
<P>
Κατά δεύτερον, είναι αναγκαίο να αυξηθεί το επίπεδο εγρήγορσης των δυνάμεων διατήρησης της ειρήνης κατά μήκος των συνόρων, κατά τρόπο ώστε να διασφαλισθεί η μετάβαση, υπό ασφαλείς συνθήκες, των Τιμοριανών που δικαιούνται να επιστρέψουν στο έδαφος του Δυτικού Τιμόρ. Από την άλλη, είναι αναγκαίο να τιμωρηθούν οι υπαίτιοι των σφαγών και των εγκλημάτων κατά της ανθρωπότητας, όχι μόνο για λόγους απονομής δικαιοσύνης στο Τιμόρ, αλλά και για να αποτελέσει όντως η πράξη αυτή ένα παράδειγμα απευθυνόμενο σε άλλες γωνιές του πλανήτη όπου, δυστυχώς, συνεχίζουν να διαπράττονται απόπειρες κατά της αξιοπρέπειας, και κυρίως κατά της ανθρώπινης ζωής, που κατά τη γνώμη μας συνιστά ένα αναπαλλοτρίωτο δικαίωμα.
<P>
Τέλος, κύριε Πρόεδρε, πρόθεσή μας είναι να κάνουμε ώστε να συνοδευθούν οι καταδίκες και οι πολιτικές διακηρύξεις της Επιτροπής και του Συμβουλίου από την ενδεδειγμένη χρηματοδοτική και τεχνική βοήθεια με στόχο τη στήριξη της διαδικασίας ανεξαρτητοποίησης και ανασυγκρότησης του Ανατολικού Τιμόρ. Αυτός είναι ο λόγος για τον οποίο η Σοσιαλιστική Ομάδα συνυπογράφει αυτό το ψήφισμα, και αυτό ήταν το νόημα της παρέμβασής μου.

<SPEAKER ID=168 NAME="ΜcKenna">
Θέλω να υποστηρίξω θερμά όσα είπε μόλις τώρα ο προηγούμενος ομιλητής. Σε ό,τι αφορά την κατάσταση στο Ανατολικό Τιμόρ χρειάζεται πράγματι να ασκήσουμε τη μεγαλύτερη δυνατή πίεση στις ινδονησιακές αρχές, επειδή φαίνεται ότι εθελοτυφλούν σε πολλά από όσα συμβαίνουν εκεί. Οι Ινδονήσιοι πρέπει να προσπαθήσουν να σταματήσουν την εθνοφρουρά και τις δραστηριότητές της στην περιοχή. Υπάρχει επίσης ο φόβος που εκφράζει η Ύπατη Αρμοστεία των Ηνωμένων Εθνών για τους Πρόσφυγες για το ότι η κατάσταση στην πραγματικότητα θα επιδεινωθεί. Δεν πρόκειται μόνο για το Ανατολικό Τιμόρ, αλλά και για το Δυτικό Τιμόρ, όπου παραμένει ακόμη τεράστιος αριθμός προσφύγων - σύμφωνα με εκτιμήσεις 250.000 πρόσφυγες. Σε ό,τι αφορά τις διεθνείς οργανώσεις, οφείλουμε να διασφαλίσουμε ότι το πρόγραμμα επαναπατρισμού της Ύπατης Αρμοστείας των Ηνωμένων Εθνών για τους Πρόσφυγες θα μπορέσει να συνεχισθεί χωρίς καμία αναστάτωση, επειδή έχουν συμβεί ορισμένα πρόσφατα περιστατικά τα οποία υποδεικνύουν ότι επιδιώκεται σκόπιμα η αποδιοργάνωση του προγράμματος επαναπατρισμού της Ύπατης Αρμοστείας των Ηνωμένων Εθνών για τους Πρόσφυγες. Είναι βασικό να μπορέσει να συνεχισθεί το εν λόγω πρόγραμμα. Η ίδια η Ινδονησία πρέπει να διευκολύνει το έργο των ανθρωπιστικών οργανώσεων και της διεθνούς δύναμης, προκειμένου να εξασφαλισθεί η επιστροφή της ειρήνης και της σταθερότητας στην περιοχή.
<P>
Εμείς στην Ευρωπαϊκή Ένωση, παράλληλα με τα Ηνωμένα Έθνη, ενθαρρύναμε όλοι τον λαό του Ανατολικού Τιμόρ να ασκήσει το δικαίωμα του εκλέγειν κατά τη διεξαγωγή του δημοψηφίσματος. Όσα συνέβησαν μετά ήταν εντελώς και κατηγορηματικά απαράδεκτα, μολονότι προβλέψιμα. Στην πραγματικότητα είχαν προβλεφθεί πολύ πριν συμβούν, και θα έπρεπε να είχαν ληφθεί μέτρα πολύ νωρίτερα για να αποτραπούν οι θηριωδίες και οι φόνοι αθώων πολιτών. Δυστυχώς, ένας τεράστιος αριθμός ατόμων έχασε τη ζωή του εξαιτίας της ανεύθυνης στάσης της διεθνούς κοινότητας. Έκτοτε, ορισμένες χώρες συνειδητοποίησαν ότι δεν μπορούν πλέον να στέκονται απαθείς και να κοιτούν την Ινδονησία με την υποστήριξη των ομάδων της εθνοφρουράς στην περιοχή να δολοφονεί και να διώκει τον λαό του Ανατολικού Τιμόρ έξω από τη χώρα του. Είναι καιρός ο λαός του Ανατολικού Τιμόρ να ασκήσει το δικαίωμα στην ανεξαρτησία του - για αυτό ψήφισε. Τα κράτη μέλη της Ευρωπαϊκής Ένωσης οφείλουν να τον βοηθήσουν - όχι μόνο στα λόγια αλλά με οικονομική ενίσχυση επίσης.

<SPEAKER ID=169 LANGUAGE="PT" NAME="Figueiredo">
Κύριε Πρόεδρε, τα θεσμικά όργανα της Ευρωπαϊκής Ένωσης θα πρέπει να συνεχίσουν να παρακολουθούν με μεγάλη προσοχή την εξέλιξη της κατάστασης στο Ανατολικό Τιμόρ. Παρά τα θετικά μέτρα που δρομολογήθηκαν μετά την έγκριση του ψηφίσματος της 16ης Σεπτεμβρίου από αυτό το Κοινοβούλιο, και συγκεκριμένα η ανάληψη δράσης εκ μέρους της διεθνούς δύναμης αποκατάστασης της ειρήνης και της ασφάλειας που τέθηκε υπό την αιγίδα του ΟΗΕ, της INTERFET, η κατάσταση της ανθρωπιστικής ασφάλειας παραμένει σοβαρή, τόσο στο έδαφος του Ανατολικού Τιμόρ, όπου έχει ουσιαστική σημασία να φθάσουν τα απαραίτητα μέσα για την ανασυγκρότηση, όσο και η κατάσταση των περίπου 250 χιλιάδων βιαίως εκτοπισθέντων προς το έδαφος της Ινδονησίας, και συγκεκριμένα προς το Δυτικό Τιμόρ.
<P>
Επομένως, έχει θεμελιώδη σημασία να συνεχίσουν να ασκούνται έντονες πιέσεις προς την πλευρά της Ινδονησίας εκ μέρους της Ευρωπαϊκής Ένωσης, των κρατών μελών και όλης συνολικά της διεθνούς κοινότητας, ούτως ώστε να επιτευχθεί, όσο το δυνατόν συντομότερα, ο αφοπλισμός και ο έλεγχος των αποκαλούμενων "παραστρατιωτικών ομάδων" και να διαμορφωθούν οι αναγκαίες προϋποθέσεις ασφαλείας που θα επιτρέψουν την επιστροφή των προσφύγων στο Ανατολικό Τιμόρ, του οποίου επιπλέον θα πρέπει να διασφαλισθεί εξ ολοκλήρου η εδαφική ακεραιότητα.
<P>
Είναι επίσης ουσιαστικό να περάσουμε από τις διακηρύξεις στις έμπρακτες ενέργειες και να προωθηθεί η ανθρωπιστική και χρηματοδοτική βοήθεια προς το Ανατολικό Τιμόρ. Είναι απαράδεκτο το γεγονός ότι, παρά τις υποσχέσεις του Συμβουλίου και της Επιτροπής, καθυστερεί να φθάσει η εξαγγελθείσα βοήθεια της Ευρωπαϊκής Ένωσης. Και δεδομένου ότι εγκρίθηκε η δημιουργία της αντίστοιχης θέσης του προϋπολογισμού για τα επόμενα έτη, είναι ουσιαστικό να διατεθούν τα αναγκαία κονδύλια που προορίζονται για τη χορήγηση οικονομικής και χρηματοδοτικής βοήθειας με σκοπό την ανασυγκρότηση του Ανατολικού Τιμόρ και τη μετάβασή του στην ανεξαρτησία.
<P>
Τέλος, θα πρέπει να τονίσουμε εκ νέου ότι η λήψη των αποφάσεων που αφορούν την πορεία του Ανατολικού Τιμόρ προς την ανεξαρτησία είναι υπόθεση του ίδιου του λαού του. Σεβόμενοι την κυριαρχία αυτού του λαού, οφείλουμε να προωθήσουμε τη λήψη των αποφάσεων που αφορούν το παρόν και το μέλλον του σε στενή συνεργασία με το Εθνικό Συμβούλιο της Τιμοριανής Αντίστασης, ενώ ο ρόλος των διεθνών οργανισμών δεν είναι να υποκαταστήσουν το λαό του Ανατολικού Τιμόρ αλλά να του παράσχουν κάθε δυνατή υποστήριξη.
<P>
Έτσι, απευθύνω έκκληση προς τα κράτη μέλη, τα θεσμικά όργανα της Ευρωπαϊκής Ένωσης και τη διεθνή κοινότητα στο σύνολό της ώστε να διατηρήσουν ως θέμα προτεραιότητας την ολόπλευρη στήριξη του λαού του Ανατολικού Τιμόρ, καθώς την πραγματοποίηση των αρχικών βημάτων προς την κατεύθυνση της διεθνούς αναγνώρισης του κράτους του Ανατολικού Τιμόρ και της αντίστοιχης σύναψης διπλωματικών σχέσεων.

<SPEAKER ID=170 LANGUAGE="PT" NAME="Costa Neves">
Κύριε Πρόεδρε, στη διάρκεια της τρέχουσας εβδομάδας αναλαμβάνει καθήκοντα η διοικητική αρχή των Ηνωμένων Εθνών αρμοδία επί της διαδικασίας μετάβασης στο Ανατολικό Τιμόρ, η UNTAET. Το έργο που καλείται να επιτελέσει δεν είναι εύκολο. Οι καθυστερήσεις που σημειώθηκαν και με υπαιτιότητα των ινδονησιακών ενόπλων δυνάμεων, που εξεδήλωσαν την εκδικητική καταστροφική τους μανία, το μικρό μέγεθος της εδαφικής επικράτειας σε συνάρτηση με το γεγονός ότι το νησί είναι χωρισμένο σε δύο τμήματα, η συνύπαρξη με ισχυρούς γείτονες που έχουν να υπερασπίσουν μεγάλα συμφέροντα, καθώς και η απουσία μίας διοίκησης, όλα αυτά αποτελούν στοιχεία που καθιστούν το συγκεκριμένο έργο ιδιαίτερα περίπλοκο, φανερώνοντας ταυτόχρονα πόσο αναγκαία είναι η συμμετοχή των Τιμοριανών και πόσο σημαντική είναι η διεθνής αλληλεγγύη.
<P>
Τα προσεχή δύο χρόνια δεν θα πρέπει να πάνε χαμένα. Θα πρέπει να δημιουργηθούν οι στοιχειώδεις υποδομές, να τεθούν τα θεμέλια του παραγωγικού τομέα, να εγκαθιδρυθεί μία διοίκηση, που σήμερα είναι ανύπαρκτη. Και όλα αυτά λαμβάνοντας υπόψη τη βούληση των Τιμοριανών και με δεδομένη τη συμμετοχή τους. Οι Τιμοριανοί ξέρουν τι ζητούν και έχουν το δικαίωμα να συμμετάσχουν, ευθύς εξ αρχής, στην οικοδόμηση της χώρας τους.
<P>
Όσον αφορά τη διεθνή αλληλεγγύη, πρέπει να επισημάνουμε ότι η κοινή αποστολή αξιολόγησης, την οποία συντονίζει η Παγκόσμια Τράπεζα και όπου συμμετέχουν παράγοντες της Ευρωπαϊκής Επιτροπής, έχει ολοκληρώσει το έργο της στην περιοχή. Υπάρχει ήδη μία εκτίμηση του κόστους της ανασυγκρότησης - 250 εκατομμύρια ευρώ κατανεμημένα σε μία τριετία -, ενώ προβλέπεται η διεξαγωγή μίας διάσκεψης χορηγών στις 17 Δεκεμβρίου.
<P>
Αλλά και όσον αφορά αυτό το Κοινοβούλιο, τα στοιχεία που έχει στο ενεργητικό του είναι εξαιρετικά χρήσιμα. Μεταξύ αυτών, θα αναφέρω ότι, αμέσως μετά το δημοψήφισμα της 30ής Αυγούστου εκφράσαμε την επιθυμία να εμπλακεί ενεργά η Ευρωπαϊκή Ένωση στο έργο της ανασυγκρότησης. Συνεπείς προς την εκπεφρασμένη μας επιθυμία, όταν κληθήκαμε να γνωμοδοτήσουμε σε πρώτη ανάγνωση σχετικά με τον προϋπολογισμό του 2000, εγγράψαμε ένα ειδικό κονδύλι προοριζόμενο για δράσεις προς όφελος της ανασυγκρότησης του Ανατολικού Τιμόρ, ύψους 30 εκατομμυρίων ευρώ που θα διατίθενται σε πολυετή βάση, και το οποίο θα πρέπει να προσαρμοστεί υπό το φως των πληροφοριών που παρέσχε η κοινή αποστολή αξιολόγησης.
<P>
Τελειώνοντας, θα ήθελα να υπογραμμίσω τη δραματική κατάσταση των 250 χιλιάδων προσφύγων που βρίσκονται εκτός της επικρατείας του Ανατολικού Τιμόρ. Δεν γνωρίζουμε πού βρίσκονται πολλές δεκάδες χιλιάδων εξ αυτών, ενώ ανάμεσα στους υπόλοιπους υπάρχει μεγάλος αριθμός γυναικών και παιδιών, και στα στρατόπεδα των προσφύγων κυριαρχούν οι ίδιες παραστρατιωτικές ομάδες που, αφού έσπειραν τον τρόμο στο Ανατολικό Τιμόρ, συνεχίζουν τώρα να διαπράττουν το έργο τους σε ινδονησιακό έδαφος. Στο μεταξύ, η Ινδονησία κρατά κλειστά τα χερσαία της σύνορα. Η κατάσταση είναι πλέον ανυπόφορη, και κάτω από αυτές τις συνθήκες ζει το ένα τρίτο του πληθυσμού του Ανατολικού Τιμόρ, που θα έπρεπε να έχει το δικαίωμα να επιλέξει ελεύθερα και συνειδητά εάν επιθυμεί να παραμείνει στην Ινδονησία ή να επιστρέψει στο Ανατολικό Τιμόρ.

<SPEAKER ID=171 LANGUAGE="PT" NAME="Queirσ">
Κύριε Πρόεδρε, θα ήθελα και εγώ, εξ ονόματος της Ομάδας μου, της Ένωσης για την Ευρώπη των Εθνών, να δηλώσω ότι συμμερίζομαι το περιεχόμενο αυτού του ψηφίσματος και το συνυπογράφω, επισημαίνοντας ότι είναι απολύτως καίριο και ενδεδειγμένο να διατηρηθεί στη διεθνή ημερήσια διάταξη το ζήτημα του Ανατολικού Τιμόρ.
<P>
Αναμφιβόλως οι δυσκολίες που συνεχίζουν να υπάρχουν είναι πάρα πολλές, είτε αναφορικά με την παροχή ανθρωπιστικής βοήθειας, είτε όσον αφορά τη στήριξη της ανασυγκρότησης, είτε ακόμη διότι συνεχίζουν να σημειώνονται κρούσματα σοβαρής παραβίασης των ανθρωπίνων δικαιωμάτων λόγω των δραστηριοτήτων των παραστρατιωτικών ομάδων, κυρίως στο Δυτικό Τιμόρ, και που δεν επέτρεψαν τη συσπείρωση και την επιστροφή των προσφύγων του Ανατολικού Τιμόρ στις εστίες τους και στα μέρη τους.
<P>
Αυτοί είναι οι λόγοι που με κάνουν να συμμερίζομαι εξ ολοκλήρου το περιεχόμενο του υπό συζήτηση ψηφίσματος και που με οδηγούν επίσης στο να υπογραμμίσω, γι' άλλη μια φορά, την ανάγκη διενέργειας εμπεριστατωμένης έρευνας, ώστε να καταλογισθούν ευθύνες για τις σφαγές που διαπράχθηκαν και να τιμωρηθούν οι υπαίτιοι αυτών των σφαγών από τις κατάλληλες δικαστικές αρχές. Θα ήθελα ακόμη να επισημάνω την πρόταση σχετικά με την αποστολή μίας νέας αντιπροσωπείας του Ευρωπαϊκού Κοινοβουλίου στο Ανατολικό Τιμόρ, με σκοπό ακριβώς να διαπιστώσει επί τόπου πώς δρομολογείται η εξελισσόμενη διαδικασία ανασυγκρότησης, και κατά τρόπο ώστε να έχουμε στη διάθεσή μας όλα τα αναγκαία δεδομένα που θα μας επιτρέψουν να διατηρήσουμε το θέμα του Ανατολικού Τιμόρ ως μία υπόθεση που αξίζει την προσοχή όλων ανεξαιρέτως των ευρωβουλευτών.

<SPEAKER ID=172 LANGUAGE="NL" NAME="Maij-Weggen">
Κύριε Πρόεδρε, η κατάσταση στο Ανατολικό Τιμόρ έχει αλλάξει μεν χάρη στην κυβερνητική αλλαγή στην Ινδονησία και χάρη στην άφιξη της ειρηνευτικής δύναμης, ωστόσο η κατάσταση των απλών πολιτών του Ανατολικού Τιμόρ, αλλά και των προσφύγων που παραμένουν στο Δυτικό Τιμόρ, παραμένει έντονα ανησυχητική. Αυτό δεν ισχύει ίσως για την πολιτική κατάσταση, καθώς η ανεξαρτησία του Ανατολικού Τιμόρ γίνεται σεβαστή. Η κατάσταση παραμένει ωστόσο ανησυχητική στον ανθρωπιστικό τομέα και στον τομέα της δικαιοσύνης, όπου τα περισσότερα προβλήματα είναι ακόμη ανεπίλυτα.
<P>
Η Ύπατη Αρμοστεία του ΟΗΕ για τους πρόσφυγες καταβάλλει μεν κάθε δυνατή προσπάθεια για να επιστρέψουν οι πρόσφυγες στις εστίες τους, όμως υπάρχουν ακόμη πολλές αντιδράσεις. Η UNAMET προσπαθεί στο μέτρο του δυνατού να προστατεύσει τους πολίτες, ωστόσο οι παραστρατιωτικές οργανώσεις συνεχίζουν τη δράση τους. Θα πρέπει να διεξαχθεί κατεπειγόντως μία διεθνής έρευνα σχετικά με τα γεγονότα στο Ανατολικό Τιμόρ και γι' αυτό χρειάζεται ένα διεθνές δικαστήριο το οποίο να απονείμει δικαιοσύνη και να τιμωρήσει τους δολοφόνους.
<P>
Χρειάζεται επίσης βοήθεια για την ανοικοδόμηση της χώρας και μάλιστα γρήγορα καθώς η περίοδος των βροχών πλησιάζει. Πόσα χρήματα έχει διαθέσει ακριβώς η Ευρωπαϊκή Επιτροπή για την ανοικοδόμηση του Ανατολικού Τιμόρ; Κύριε Πρόεδρε, καθώς μιλάμε για την Ινδονησία και τα δράματα στην περιοχή αυτή, θα ήθελα να ακούσω κάποια σχόλια σχετικά με αυτό που λέγαμε στο ψήφισμα που είχαμε υιοθετήσει στις αρχές Οκτωβρίου, ότι δηλαδή και η κατάσταση στις νήσους Μολούκες είναι απαράδεκτη. Και εκεί υπάρχουν 70.000 πρόσφυγες και 500 νεκροί, και εκεί έχουν πάρει οι παραστρατιωτικές οργανώσεις το νόμο στα χέρια τους. Ζητήσαμε να δοθεί ενίσχυση στους κατοίκους των Μολούκων αλλά δεν έχουμε πάρει ακόμη καμία απάντηση.
<P>
Κύριε Πρόεδρε, η κυβέρνηση της Ινδονησίας δίνει σημασία στις κριτικές της διεθνούς κοινότητας. Πιστεύω ότι θα ήταν επομένως σκόπιμο τόσο η Ευρωπαϊκή Επιτροπή όσο και το Κοινοβούλιο να ασκήσουν πίεση προς την κυβέρνηση αυτή. Θα ήταν χρήσιμο να πραγματοποιήσει η Ευρωπαϊκή Επιτροπή μία επίσκεψη στην Ινδονησία για να εξετάσει την κατάσταση εκ του σύνεγγυς και να έρθει σε επαφή με όλους τους ενδιαφερομένους. Συμφωνώ επίσης με αυτό που προτάθηκε, για αποστολή και μίας αντιπροσωπείας του Ευρωπαϊκού Κοινοβουλίου στο Ανατολικό Τιμόρ. Θα ήταν ίσως χρήσιμο να μεταβεί η αντιπροσωπεία αυτή και στις Μολούκες νήσους για να εξετάσει τι ακριβώς συμβαίνει στην περιοχή. Με κανένα τρόπο δεν θα πρέπει να λησμονήσουμε τα ζητήματα αυτά στις μελλοντικές μας συζητήσεις, διότι οι πολίτες της περιοχής αυτής εξακολουθούν να αντιμετωπίζουν τεράστια προβλήματα.

<SPEAKER ID=173 LANGUAGE="FR" NAME="Lamy">
Η αποκατάσταση του Ανατολικού Τιμόρ, από άποψη μεγέθους και πολιτικής ιδιαιτερότητας, είναι μια σημαντική αποστολή για μας, όπως και για όλη τη διεθνή κοινότητα.
<P>
Στο πλαίσιο των Ηνωμένων Εθνών, πρέπει όλοι μας να συμβάλουμε στην εξεύρεση σφαιρικής λύσης στο πρόβλημα αυτό, συμπεριλαμβανομένων των ζητημάτων των δικαιωμάτων του ανθρώπου και της δημιουργίας ενός νέου κράτους. Στο πλαίσιο αυτό, εκφράζω την ικανοποίησή μου για την άφιξη, την περασμένη Τρίτη, στο Ανατολικό Τιμόρ του κ. Sergio Vieira de Mello, του νέου διοικητή των Ηνωμένων Εθνών. Πιστεύω ότι πρέπει να του ευχηθούμε, εξ ονόματος της Επιτροπής από την πλευρά μου και εξ ονόματος του Κοινοβουλίου και της Ένωσης, καλή επιτυχία στη δύσκολη αυτή αποστολή.
<P>
Γνωρίζετε ότι η Επιτροπή δεσμεύτηκε να αναλάβει τις ευθύνες της όσον αφορά τις ανθρωπιστικές ενέργειες και τις δράσεις αποκατάστασης. Για να απαντήσω στην κ. Maij-Weggen σχετικά με την ανθρωπιστική βοήθεια, η ECHO διέθεσε, μέχρι σήμερα, 5 εκατομμύρια ευρώ και μια νέα απόφαση για 10 εκατομμύρια ευρώ είναι, όπως λέμε, "στα σκαριά" , προκειμένου να τελειοποιηθεί το επιτόπιο έργο που επιτελούμε. Ανταποκριθήκαμε στις διεθνείς εκκλήσεις και διαθέσαμε επί του παρόντος ποσό ύψους 8,5 σχεδόν εκατομμυρίων ευρώ για επισιτιστική βοήθεια. Δεν είναι αμελητέο και προσπαθούμε να χορηγήσουμε αυτή τη βοήθεια ανάλογα με τις ικανότητες τοπικής απορρόφησης.
<P>
Η προτεραιότητα που δίνουμε στη βοήθεια προς το Ανατολικό Τιμόρ θα εκφραστεί σαφώς, και με αυτό απαντώ, νομίζω, στην πρότασή σας, κυρία Maij-Weggen, με την επίσκεψη που θα πραγματοποιήσει ο συνάδελφός μου Nielson στο τέλος του μήνα στο Ανατολικό και το Δυτικό Τιμόρ. Θα είμαστε εκεί, στο τέλος του μήνα, μέσω του αρμοδίου Επιτρόπου.
<P>
Σύμφωνα με τις πληροφορίες μας, τα Ηνωμένα Έθνη διασφαλίζουν αποτελεσματικά τις επιχειρήσεις μεγάλης κλίμακας στο Ανατολικό Τιμόρ. Ο επαναπατρισμός των εκτοπισμένων βρίσκεται σε εξέλιξη: προχθές, σχεδόν 65.000 από όλους τους εκτοπισμένους επανήλθαν και η ινδονησιακή κυβέρνηση μας διαβεβαίωσε ότι, μέσα στις επόμενες 100 μέρες, η διαδικασία εθελοντικού επαναπατρισμού θα έχει ολοκληρωθεί.
<P>
Όσο για τη συνέχεια, θα έχει φυσικά ύψιστη σημασία να συμμετάσχουν οι ίδιοι οι κάτοικοι του Ανατολικού Τιμόρ σε όλες τις πλευρές της διαδικασίας αποκατάστασης και ανάπτυξης. Όπως το υπογραμμίσατε, παράλληλα με τη δημιουργία των βάσεων της οικονομίας, η άνοδος μιας πολιτικής εξουσίας στο ύψος της αποστολής της και η ανάπτυξη των αναγκαίων θεσμών θα παίξουν ουσιώδη ρόλο. Μετά την ανεξαρτησία, θα είναι καθήκον της κυβέρνησης να καθορίσει τη θέση της σε θέματα εξωτερικής πολιτικής, ιδίως όσον αφορά την προσχώρηση, αν χρειαστεί, στη Σύμβαση Λομέ.
<P>
Αυτές είναι οι πληροφορίες που ήθελα να σας δώσω σε απάντηση στις ερωτήσεις σας.
<P>
Η κοινή συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=174 LANGUAGE="NL" NAME="Maij-Weggen">
Κύριε Πρόεδρε, ο Επίτροπος Lamy δεν απάντησε ακόμη στο ερώτημα που έθεσα σχετικά με το τι συνέβη με το ψήφισμα που είχαμε υποβάλει στις αρχές Οκτωβρίου σχετικά με την περιοχή που βρίσκεται βόρεια του Ανατολικού Τιμόρ. Τέθηκαν διάφορα ερωτήματα στον Επίτροπο για την περιοχή αυτή. Θα ήθελα να μας πει πότε θα λάβουμε απάντηση στα ερωτήματα που θέσαμε, διότι πρόκειται για προβλήματα που αφορούν τους κατοίκους της περιοχής οι οποίοι ενδιαφέρονται για τις απαντήσεις που θα δοθούν. Η κατάσταση δεν είναι βέβαια τόσο ανησυχητική όσο στο Τιμόρ, επιδεινώνεται ωστόσο μέρα με τη μέρα.

<SPEAKER ID=175 NAME="Πρόεδρος">
Κυρία Maij-Weggen, είσαστε βουλευτής του Σώματος εδώ και πολύ καιρό. Γνωρίζετε τον Κανονισμό. Το χρονικό περιθώριο για τα επίκαιρα, επείγοντα και σημαντικά θέματα είναι πολύ αυστηρά καθορισμένο. Δεν είναι Ώρα των Ερωτήσεων, είναι συζήτηση. Ο Επίτροπος έχει το δικαίωμα να επιλέξει σε ποια σημεία της συζήτησης επιθυμεί να απαντήσει. Είμαι σίγουρος ότι κατ' ιδίαν θα απαντούσε ευχαρίστως στην ερώτησή σας.

<CHAPTER ID=11>
Ανθρώπινα δικαιώματα
<SPEAKER ID=176 NAME="Πρόεδρος">
Η ημερήσια διάταξη προβλέπει την κοινή συζήτηση επί 18 προτάσεων ψηφίσματος για τα ανθρώπινα δικαιώματα:
<P>
Μνημόνιο αναστολής της εκτέλεσης θανατικών ποινών - (B5-0272/1999) της βουλευτού Malmstrφm, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για ένα οικουμενικό μνημόνιο αναστολής της εκτέλεσης θανατικών ποινών,
<P>
(B5-0274/1999) των βουλευτών Wurtz, Gonzαlez Αlvarez και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, για τη θανατική ποινή στον κόσμο και ιδιαίτερα για την περίπτωση του Mumia Abu Jamal,
<P>
(B5-0282/1999) της βουλευτού Καραμάνου, εξ ονόματος της Ομάδας του Κόμματος των Ευρωπαίων Σοσιαλιστών, για την κατάργηση της θανατικής ποινής και την ακύρωση της εκτέλεσης του κ. Mumia Abu-Jamal και του κ. Larry Robinson,
<P>
(B5-0283/1999) των βουλευτών Schori, Dμez Gonzαlez και άλλων, εξ ονόματος της Ομάδας του Κόμματος των Ευρωπαίων Σοσιαλιστών, για τη θέσπιση οικουμενικού μνημονίου αναστολής της εκτέλεσης θανατικών ποινών,
<P>
(B5-0284/1999) των βουλευτών Dμez Gonzαlez, Barσn Crespo, εξ ονόματος της Ομάδας του Κόμματος των Ευρωπαίων Σοσιαλιστών, για τη θανατική ποινή που επεβλήθη στις ΗΠΑ στον Ευρωπαίο υπήκοο Joaquνn Josι Martνnez,
<P>
(B5-0287/1999) των βουλευτών Galeote Quecedo, Salafranca Sαnchez-Neyra και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για τη θανατική ποινή που επεβλήθη στον Josι Joaquνn Martνnez,
<P>
(B5-0297/1999) των βουλευτών Wuori, Knφrr Borrαs και άλλων, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, για ένα μνημόνιο αναστολής της εκτέλεσης θανατικών ποινών,
<P>
(B5-0306/1999) των βουλευτών Salafranca Sαnchez -Neyra, McCartin και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για ένα οικουμενικό μνημόνιο αναστολής της εκτέλεσης θανατικών ποινών.
<P>
Σεβασμός των Σέρβων και άλλων μειονοτικών ομάδων στο Κοσσυφοπέδιο- (B5-0270/1999) των βουλευτών Haarder και Malmstrφm, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για το σεβασμό των δικαιωμάτων των Σέρβων και άλλων μειονοτήτων στο Κοσσυφοπέδιο,
<P>
(B5-0275/1999) των βουλευτών Κόρακα, Αλαβάνου και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, για την κατάσταση της σερβικής μειονότητας και των τσιγγάνων Ρομ στο Κοσσυφοπέδιο,
<P>
(B5-0281/1999) των βουλευτών Schori, Sakellariou και άλλων, εξ ονόματος της Ομάδας του Κόμματος των Ευρωπαίων Σοσιαλιστών, για την κατάσταση στο Κοσσυφοπέδιο,
<P>
(B5-0298/1999) των βουλευτών Cohn-Bendit, Gahrton και άλλων, εξ ονόματος της Ομάδας των Πρασίνων / Ευρωπαϊκής Ελεύθερης Συμμαχίας, για την κατάσταση της σερβικής μειονότητας στο Κοσσυφοπέδιο,
<P>
(B5-0304/1999) του βουλευτού Queirσ, εξ ονόματος της Ομάδας Ένωση για την Ευρώπη των Εθνών, για την προστασία των Σέρβων και των άλλων εθνοτικών μειονοτήτων στο Κοσσυφοπέδιο,
<P>
(B5-0305/1999) των βουλευτών Morillon, Oostlander και άλλων, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για την κατάσταση των Σέρβων και των άλλων εθνοτικών μειονοτήτων στο Κοσσυφοπέδιο,
<P>
Alexandre Nikitin- (B5-0290/1999) των βουλευτών Vinci και Gonzαlez Αlvarez, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, για την υπόθεση του Alexandre Nikitin,
<P>
(B5-0291/1999) του βουλευτού Haarder, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, για την επικείμενη δίκη του Alexandre Nikitin,
<P>
(B5-0295/1999) των βουλευτών Schroedter, Wuori και άλλων, εξ ονόματος της Ομάδας των Πρασίνων / Ευρωπαϊκής Ελεύθερης Συμμαχίας, για την επικείμενη δίκη του Alexandre Nikitin,
<P>
(B5-0302/1999) των βουλευτών Oostlander, Posselt, Cushnahan, Grossetκte, Lechner, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, για την επικείμενη δίκη του Alexandre Nikitin. 
<P>
Μνημόνιο αναστολής της εκτέλεσης θανατικών ποινών

<SPEAKER ID=177 LANGUAGE="FR" NAME="Sylla">
Κύριε Πρόεδρε, αγαπητοί συνάδελφοι, θα ήθελα να σας πω με λίγα λόγια ότι η γενιά μου είχε την τύχη να μην γνωρίσει τη σφαγή των Αλγερινών στο Παρίσι το 1961, να μην ζήσει, στις 9 Νοεμβρίου 1938, την Νύχτα των Κρυστάλλων ούτε τις διώξεις των Εβραίων σε διάφορες χώρες της Ευρώπης και ότι, κυρίως, είχε την τύχη να γνωρίσει το τέλος του απαρτχάιντ στη Νότια Αφρική. Αν, σε κάθε φάση, οι άνθρωποι επαναστάτησαν και είπαν: "ποτέ ξανά" , το έκαναν απλώς επειδή είναι πεπεισμένοι ότι τίποτα δεν είναι σοβαρότερο από την προσβολή της σωματικής ακεραιότητας των ατόμων.
<P>
Είναι γεγονός ότι αυτή η ιδρυτική αρχή της Ευρώπης τίθεται σήμερα υπό αμφισβήτηση από την εφαρμογή της θανατικής ποινής σε πολλές περιοχές του κόσμου. Η Κίνα, η δήθεν Δημοκρατία του Κονγκό, οι Ηνωμένες Πολιτείες και το Ιράν κατέχουν το θλιβερό ρεκόρ να βρίσκονται στην κορυφή των χωρών που εφαρμόζουν τη θανατική ποινή. Σύμφωνα με τη Διεθνή Αμνηστία, 3.500 κρατούμενοι περιμένουν την εκτέλεσή τους στις Ηνωμένες Πολιτείες, όπου 68 κρατούμενοι εκτελέστηκαν πέρυσι. Στις χώρες αυτές, το δικαίωμα ζωής ή θανάτου επί των κρατουμένων είναι ακόμη πιο απαράδεκτο όταν ξέρουμε τους γελοίους προϋπολογισμούς που αφιερώνονται στην πολιτική πρόληψης και στα κοινωνικά ζητήματα. Προτιμώ να πιστεύω, όπως ο Βίκτωρ Ουγκώ, ότι για να κλείσει μια φυλακή αρκεί να ανοίξει ακόμη ένα σχολείο. Δεν υπάρχει καμία αμφιβολία ότι τα δεκαεπτά χρόνια που ο Mumia Abu Jamal έμεινε να σαπίζει στις πτέρυγες των θανατοποινιτών ύστερα από μια παρωδία δίκης έχουν να κάνουν με το γεγονός ότι είναι μαύρος, με τον αγώνα του κατά του θεσμικού ρατσισμού, με την ελευθερία γνώμης που εφάρμοσε αυτός ο δημοσιογράφος, έχοντας το θάρρος να καταγγείλει τη διαφθορά που επικρατεί στις τάξεις της αστυνομίας της Φιλαδέλφειας. Κατά τον ίδιο τρόπο, το Ιράν που εκτέλεσε 66 άτομα πέρυσι θα ήθελε να μας κάνει να πιστέψουμε ότι οι δεκάδες φοιτητές που συνελήφθησαν, οι 13 Εβραίοι, ήταν κατάσκοποι.
<P>
Η διεθνής κινητοποίηση, το είδαμε, εμπόδισε την εκτέλεση του Mumia Abu Jamal, που είχε οριστεί για τις 2 Δεκεμβρίου. Αλλά, προς το παρόν, η εκτέλεση έχει μόνο αναβληθεί. Πρέπει τώρα να εξασφαλίσουμε ότι θα εγκαταλειφθεί οριστικά. Πρέπει να διευρύνουμε και να εντατικοποιήσουμε την πίεση σε αυτές τις χώρες και να χτυπήσουμε εκεί που πονάει. Είναι σημαντικό να αρνηθούν οι ευρωπαϊκές επιχειρήσεις να επενδύσουν στις πολιτείες των Ηνωμένων Πολιτειών και οπουδήποτε αλλού στον κόσμο όπου συνεχίζει να εφαρμόζεται η θανατική ποινή. Τα κράτη μέλη της Ευρωπαϊκής Ένωσης πρέπει να αρνηθούν την έκδοση οποιουδήποτε ατόμου σε χώρα που ξέρουμε ότι προγραμματίζει το θάνατό του άμα τη αφίξει του. Το να απαιτούμε σήμερα την άμεση και ανεπιφύλακτη κατάργηση της θανατικής ποινής σε ολόκληρο τον κόσμο δεν σημαίνει μόνο ότι προωθούμε την ανθρώπινη αξιοπρέπεια, αλλά επίσης ότι δίνουμε ένα νόημα στην Οικουμενική Διακήρυξη των Δικαιωμάτων του Ανθρώπου.
<P>
Κύριε Πρόεδρε, ανήκω σε εκείνη τη γενιά που πιστεύει ότι δεν υπογράφουμε τις συμβάσεις κατά των βασανιστηρίων και των διακρίσεων μόνο και μόνο για την ευχάριστησή μας.

<SPEAKER ID=178 LANGUAGE="IT" NAME="Frassoni">
Κύριε Πρόεδρε, τα γεγονότα που οδήγησαν στην ανάκληση της πρότασης για το μνημόνιο αναστολής περιγράφονται και κρίνονται στο ψήφισμα που ετοιμαζόμαστε να ψηφίσουμε με έναν αρκετά ουδέτερο και μάλλον εκλεπτυσμένο τρόπο.
<P>
Εγώ φοβάμαι πως οι λόγοι που κρύβονται πίσω από την ανάκληση αυτής της πρότασης είναι τουλάχιστον ύποπτοι και έχουν να κάνουν μάλλον με ένα είδος μποϊκοτάζ παρά με την υπεράσπιση ζητημάτων αρχής. Ελπίζω πραγματικά ότι αυτό το Κοινοβούλιο θα θελήσει να είναι προσεκτικό στο θέμα αυτό, γιατί είναι σαφές πως η στάση ορισμένων κρατών μελών ήταν τουλάχιστον διφορούμενη και συνεπώς είναι λογικό αυτό το Κοινοβούλιο - που στον τομέα αυτόν έδειχνε πάντα αρκετή συνέπεια - να συνεχίσει να επαγρυπνεί.
<P>
Εμείς, ως Ομάδα των Πρασίνων, λαμβάνουμε υπόψη αυτά τα γεγονότα, καθώς και την αρκετά υποτονική διατύπωση αυτού του ψηφίσματος, που θεωρούμε ωστόσο σημαντικό να εγκρίνουμε, τουλάχιστον για να επισημάνουμε ότι υπάρχει πρόβλημα για το οποίο πρέπει να συνεχίσουμε να δραστηριοποιούμαστε. Υπογραμμίζω ωστόσο, για άλλη μία φορά, ότι, από την άποψη αυτή, ο επαμφοτερισμός της Ένωσης είναι ορατός σε όλους και συνεπώς πιστεύω πως θα πρέπει να εκφραστούμε με πολύ μεγαλύτερη σαφήνεια απ' ό,τι στο ψήφισμα.

<SPEAKER ID=179 LANGUAGE="ES" NAME="Salafranca Sαnchez-Neyra">
Κύριε Πρόεδρε, μονίμως παραπονούμαστε και δυσανασχετούμε -πιστεύω ότι δικαιολογημένα- για το γεγονός ότι η Ευρωπαϊκή Ένωση δεν εκφράζεται στη διεθνή σκηνή με ομοφωνία. Αντίθετα προς αυτό που μόλις είπε η συνάδελφός μας, νομίζω ότι στην περίσταση αυτή υπάρχουν σοβαρότατοι λόγοι για να εκφράζουμε την ικανοποίησή μας για το γεγονός ότι η Ευρωπαϊκή Ένωση παρουσίασε ομόφωνα στα Ηνωμένα Έθνη ψήφισμα με στόχο να ζητηθεί μνημόνιο αναστολής για τη θανατική ποινή. Είναι λυπηρό το γεγονός ότι η πρωτοβουλία αυτή δεν ευοδώθηκε και διατηρούμε την ελπίδα και την αποφασιστικότητα ότι θα ευοδωθεί κατά τη διάρκεια αυτής της Συνέλευσης.
<P>
Αυτό που θα ήθελα να πω, κύριε Πρόεδρε, είναι ότι ενεργήσαμε έτσι επειδή είμαστε πεπεισμένοι ότι κάθε άνθρωπος έχει το αναφαίρετο δικαίωμα να γίνεται σεβαστή η ζωή του και το δικαίωμα αυτό δεν μπορεί ούτε να αγνοείται ούτε να παραβιάζεται. Όλοι έχουμε δει τις συγκλονιστικές εικόνες του τελευταίου κατάδικου που εκτελέστηκε από το Δικαστήριο της Φλόριντα και συνεπώς δεν θα παραξενευτεί κανένας συνάδελφος για το ότι το πρώτο πρόσωπο που αναφέρεται στο κείμενο του κοινού ψηφίσματος είναι ο ισπανός πολίτης -και ως εκ τούτου πολίτης της Ευρωπαϊκής Ένωσης- Joaquνn Josι Martνnez, για τον οποίο ζητούμε επανεξέτασης της καταδίκης του και αναίρεση της θανατικής του ποινής.
<P>
Στην περίπτωση αυτή υπήρξε μια ολόκληρη σειρά συμπτώσεων που προκάλεσαν στη χώρα μας ένα βαθύ κίνημα αλληλεγγύης στο οποίο, φυσικά, προσχώρησε η Κυβέρνηση, όλα τα πολιτικά κόμματα και η υπόλοιπη κοινωνία. Θα ήθελα να πω ότι στη δίκη έγιναν πολλές παρατυπίες και απ' ό,τι φαίνεται ο δικηγόρος δεν τήρησε τις υποχρεώσεις της υπεράσπισης. Ωστόσο, κύριε Πρόεδρε, το σοβαρό -παρότι είναι ήδη σοβαρό το ότι έγιναν τα όσα έγιναν- δεν είναι αυτά τα δεδομένα της δίκης, ούτε και το δεδομένο ότι οι Ηνωμένες Πολιτείες έχουν τα πρωτεία στο θλιβερό και αξιοθρήνητο ρεκόρ εκτελέσεων προσώπων που αργότερα αποκαλύφθηκε η αθωότητά τους. Το πιο λυπηρό και δυσάρεστο είναι η ύπαρξη της θανατικής ποινής. Προς τούτο θεωρώ, κύριε Πρόεδρε, ότι εμείς, ως Ευρωπαϊκό Κοινοβούλιο, πρέπει να εκφράσουμε, στην παρούσα περίσταση αλλά και σε όλες τις παρόμοιες περιστάσεις, τη σταθερή και απαρέγκλιτη δέσμευσή μας υπέρ του δικαιώματος στη ζωή, όπως το πράττουμε με το κείμενο αυτού του κοινού ψηφίσματος.

<SPEAKER ID=180 LANGUAGE="SV" NAME="Malmstrφm">
Κύριε Πρόεδρε, η θανατική ποινή είναι ένα απεχθές κατάλοιπο μίας περασμένης εποχής. Βασίζεται σε μία νοοτροπία που έχει τις ρίζες της στο ";οφθαλμό, αντί οφθαλμού, οδόντα αντί οδόντος"; της Παλαιάς Διαθήκης, που δεν είναι αντάξια της ανθρωπότητας, τώρα, που βρισκόμαστε ενώπιον μίας νέας χιλιετίας. Η Ομάδα του ΦΙΛ πρωτοστατεί στην προώθηση του αγώνα εναντίον της θανατικής ποινής. Στις υποψήφιες χώρες, στη μία μετά την άλλη, η θανατική ποινή βρίσκεται σε διαδικασία κατάργησης, ή έχει ήδη καταργηθεί και αυτή είναι μία πολύ θετική εξέλιξη. Εν τούτοις, η θανατική ποινή εξακολουθεί να εφαρμόζεται σε πάρα πολλές χώρες. Τον προηγούμενο χρόνο, μόνο, εκτελέστηκαν 1625 φυλακισμένοι σε 37 διαφορετικές χώρες και χιλιάδες βρίσκονται στα κελιά των μελλοθανάτων. Μόνο στις ΗΠΑ, πολλές χιλιάδες άνθρωποι βρίσκονται σε αναμονή εκτέλεσης.
<P>
Κάποιοι από τους καταδικασμένους σε θάνατο σε αυτόν τον κόσμο, έχουν διαπράξει φρικτά εγκλήματα, αυτό, όμως, δεν νομιμοποιεί την εκτέλεσή τους. Πολύ συχνά, η θανατική ποινή χρησιμοποιείται για πολιτικούς σκοπούς και επίσης υπάρχουν περιπτώσεις όπου υπάρχουν νομικές ασάφειες και εκτελούνται αθώοι. Αυτό και μόνο είναι ένα επιχείρημα ενάντια σ' αυτήν τη βάρβαρη ποινή. Εξάλλου, δεν έχει αποδειχθεί ότι η θανατική ποινή έχει αποτρεπτικά αποτελέσματα.
<P>
Το ψήφισμα που συζητάμε είναι στην ωστόσο αρκετά περίεργο. Αναφέρει τα ονόματα τριών ατόμων που θα εκτελεστούν τις επόμενες ημέρες στις ΗΠΑ. Φυσικά, κάνουμε έκκληση στην αμερικανική κυβέρνηση να μην εκτελέσει αυτές τις ποινές, όπως, ακριβώς, κάνουμε έκκληση σε όλες τις άλλες κυβερνήσεις να μην εκτελέσουν τις δικές τους θανατικές καταδίκες. Αυτό, όμως, το οποίο έπρεπε, όντως, να εξετάζει το ψήφισμα - και αυτό είναι κάτι που έθιξαν και οι συνάδελφοί μου - είναι το μνημόνιο για τη θανατική ποινή σ' ολόκληρο τον κόσμο, που ήταν πρωτοβουλία του ΟΗΕ και το οποίο στηρίζει ολόθερμα η Ομάδα του ΦΙΛ. Θέλουμε να κάνουμε έκκληση στην Επιτροπή και το Συμβούλιο να το προωθήσει σθεναρά, να ενώσουν την ΕΕ σε μία ομόφωνη καταδίκη σε όλα τα φόρα, ώστε να επιτευχθεί ένα μορατόριουμ σε παγκόσμιο επίπεδο. Η κατάργηση της θανατικής ποινής θα ήταν ένα εξαιρετικό βήμα προς τα εμπρός στον αγώνα για τα ανθρώπινα δικαιώματα, καθώς και ένα μεγάλο βήμα προς τα εμπρός για την ανθρώπινη αξιοπρέπεια.

<SPEAKER ID=181 LANGUAGE="ES" NAME="Dνez Gonzαlez">
Κύριε Πρόεδρε, κάθε χρόνο εκατοντάδες ανθρώπινα όντα εκτελούνται στον κόσμο -πολλές φορές στον κόσμο που αποκαλούμε πολιτισμένο- από τα χέρια άλλων ανθρώπινων όντων. Το έτος 1998 ανακοινώθηκε ότι πραγματοποιήθηκαν τουλάχιστον 1625 εκτελέσεις σε 37 χώρες και σχεδόν 4000 καταδίκες σε θάνατο σε άλλες 78 χώρες. Οι αριθμοί αυτοί αναφέρονται αποκλειστικά στα στοιχεία που μπόρεσε να συγκεντρώσει η Διεθνής Αμνηστία. Ο αριθμός είναι, αναμφίβολα, πολύ μεγαλύτερος. Κάθε χρόνο ένας απροσδιόριστος αριθμός ανθρώπων ανακηρύσσονται αθώοι μετά την εκτέλεσή τους. Σύμφωνα με μία έκθεση που δημοσιεύτηκε πρόσφατα, από το 1973 και μετά και μόνο στις Ηνωμένες Πολιτείες της Αμερικής, 75 έγκλειστοι καταδικασμένοι σε θάνατο απελευθερώθηκαν όταν αποκαλύφθηκε ότι είχαν κατηγορηθεί άδικα. Ποτέ δεν θα γίνει γνωστό πόσοι αθώοι υπήρχαν ανάμεσα στους περίπου 7000 κρατούμενους που εκτελέστηκαν στις Ηνωμένες Πολιτείες της Αμερικής στον αιώνα μας. Σύμφωνα με τη Διεθνή Αμνηστία, για κάθε έξι κρατούμενους που εκτελούνται μετά την επαναφορά σε ισχύ τής εσχάτης των ποινών στις Ηνωμένες Πολιτείες, ένας αθώος καταδικάστηκε σε θάνατο και αργότερα απαλλάχθηκε από την ενοχή.
<P>
Συνεπώς, μου φαίνεται ότι η πρόταση του Συμβουλίου στα Ηνωμένα Έθνη, μολονότι πρόκειται για σημαντική και θετική πρωτοβουλία, είναι πραγματικά άτολμη διότι προσφεύγει στην αιτιολογία ότι τα κράτη που ακόμη διατηρούν τη θανατική ποινή -διαβάζω κατά λέξη- "περιορίζουν σταδιακά τον αριθμό εγκλημάτων για τα οποία αυτή επιβάλλεται";.
<P>
Αρκούμαστε σ' αυτό; Θέλουμε να είμαστε μια διπλωματική συνέλευση ή επιθυμούμε να είμαστε ένα πολιτικό Κοινοβούλιο; Προς τούτο ζητούμε από το Συμβούλιο, με την παράγραφο 9 του ψηφίσματος αυτού, κατά τις διαπραγματεύσεις με τρίτες χώρες, να εξετάσει τη δυνατότητα ενσωμάτωσης της κατάργησης της θανατικής ποινής στη διάταξη για τα ανθρώπινα δικαιώματα. Ενδεχομένως το Συμβούλιο να μην είναι σε θέση να κάνει κάτι περισσότερο, εμείς όμως; Δεν θα έπρεπε να είμαστε πιο απαιτητικοί; Δεν θα έπρεπε να είμαστε πιο φιλόδοξοι; Η απάντηση είναι ναι. Για το λόγο αυτόν στέλνουμε αυτό το μήνυμα στο Συμβούλιο και σε όλα τα έθνη του κόσμου.
<P>
H υπόθεση του Ισπανού πολίτη Josι Joaquνn Martνnez είναι ένα καθαρό παράδειγμα δίκης χωρίς εγγυήσεις. Για το λόγο αυτό ο ίδιος ζητά μια δίκαιη δίκη, για το λόγο αυτό τον υποστηρίζουμε κι εμείς σήμερα. Ζητά μια νέα δίκη στην οποία να μπορεί να αποδείξει την αθωότητά του, και έχει δικαίωμα στη δίκη αυτή. Εγώ όμως διακηρύττω, εμείς διακηρύττουμε ταυτόχρονα, ότι καμία καταδίκη σε θάνατο δεν είναι δίκαιη απόφαση. Καμία δεν είναι δίκαιη.
<P>
Θα ολοκληρώσω -και εγώ- με μια παράθεση από την Βίβλο πιο θετική από του συναδέλφου μου. Είναι μια παράθεση από την Γένεση. Ο Κάιν σκότωσε τον Αβελ και ουδείς αμφισβητεί την ενοχή του σε αυτό το ειδεχθές έγκλημα. Έχυσε το αίμα του αδελφού του και ο Θεός τον καταράστηκε και τον έδιωξε από το σπίτι του και τον καταδίκασε να ζει περιπλανώμενος διαρκώς: "Και ο Κάιν είπε στον Θεό: 'Όποιος με συναντήσει θα με σκοτώσει' . Και ο Θεός του είπε: 'Δεν θα γίνει έτσι. Εάν κάποιος σε σκοτώσει, θα πάρει εφτά φορές εκδίκηση' . Και του έβαλε ένα σημάδι ώστε να μην τον σκοτώσει κανείς";. Κανένας να μην αγγίξει τον Κάιν, αυτό είναι το μήνυμα. Κανείς να μην αγγίξει τον Κάιν.
<P>
Αυτή πρέπει να είναι η φιλοδοξία μας: κανείς να μην μπορεί να εκτελεί ποτέ, σε κανένα μέρος του κόσμου, για κανένα λόγο κανένα ανθρώπινο ον. Κανείς. Ούτε καν οι Ηνωμένες Πολιτείες της Αμερικής.

<SPEAKER ID=182 LANGUAGE="ES" NAME="Gonzαlez Αlvarez">
Κύριε Πρόεδρε, ίσως να μην αισθανόμαστε πάντοτε πολύ ευχάριστα σααυτό το Κοινοβούλιο, διότι αυτό που εγκρίνεται δεν είναι αυτό που θα θέλαμε να εγκριθεί. Εντούτοις, για μια ακόμη φορά, το Κοινοβούλιο αυτό θα προτείνει στον υπόλοιπο κόσμο μια πρόταση-καταγγελία ενάντια στη θανατική ποινή. Γι' αυτό και αισθάνομαι υπερήφανη που βρίσκομαι εδώ σήμερα και μπορώ να ψηφίσω, ομόφωνα, μια πρόταση ενάντια στη θανατική ποινή.
<P>
Η θανατική ποινή είναι βαρβαρότητα. Όπως είπαν οι συνάδελφοί μου, είναι τρομακτικό το γεγονός ότι πολλοί άνθρωποι που έχουν εκτελεστεί ήταν αθώοι. Και δεν ξέρω πώς μπορεί να ζει κανείς με αυτό το βάρος στη συνείδησή του.
<P>
Πράγματι, στο σημερινό ψήφισμα μιλάμε για τρεις συγκεκριμένες περιπτώσεις: η πρώτη είναι η περίπτωση του Josι Joaquνn Martνnez, ενός ισπανού, που στη δίκη του σημειώθηκαν τρομερές παρατυπίες. Έχω εδώ το αντίγραφο μιας επιστολής που μας έστειλε ένας από τους μάρτυρες. Βρίσκεται στη φυλακή, πράγματι, αλλά έστειλε μια επιστολή στο δικαστήριο λέγοντας ότι είχε ακούσει κάποιον να λέει πως είχε διαπράξει το έγκλημα που αποδίδεται στον Josι Joaquνn Martνnez. Με αυτήν την απλή αμφιβολία, είναι αδύνατον να καταδικάζεται ένας κατηγορούμενος σε θάνατο. Για τούτο, με το ψήφισμά μας ζητούμε να δικαστεί εκ νέου και να μην καταδικαστεί σε θάνατο σε καμία περίπτωση.
<P>
Η δεύτερη περίπτωση είναι του Abu Jamal. Υπάρχουν πολλοί λόγοι για να πιστεύουμε ότι στη δίκη και την καταδίκη σε θάνατο του Abu Jamal υπερισχύουν οι πολιτικοί από κάθε άλλου είδους λόγους, διότι πρόκειται για πολιτικό αρχηγό. Για την ώρα έχει γλιτώσει. Η εκτέλεσή του προβλεπόταν για τις 2 Δεκεμβρίου. Και εμείς ζητούμε να μην εκτελεστεί αυτή η θανατική ποινή.
<P>
Αναφερόμαστε επίσης στην περίπτωση ενός ατόμου που μπορεί να είναι και διανοητικά ασθενής, και που προβλεπόταν να εκτελεστεί σε σύντομο χρόνο και που σώθηκε. Θεωρούμε τεράστια και τρομακτική σκληρότητα το να διανοείται κανείς να εκτελεί ασθενείς αυτού του επιπέδου και να έχει ανθρώπους επί 21 χρόνια στη φυλακή, όπως στην περίπτωση ενός Καναδού, ο οποίος προβλεπόταν να εκτελεστεί και μισή ώρα πριν από την εκτέλεση έγινε δεκτή η προσφυγή του στο δικαστήριο.
<P>
Πρόκειται για μια τρομακτική σκληρότητα που δεν μπορεί να επιτρέπεται στον κόσμο αυτόν. Αυτό το Κοινοβούλιο πρέπει να πρωτοστατήσει στο αίτημα για ένα παγκόσμιο μορατόριουμ, εάν αυτό δεν εγκριθεί τώρα. Και για να γίνει αυτό πρέπει να έχουμε ηθικό σθένος.

<SPEAKER ID=183 LANGUAGE="FR" NAME="Dupuis">
Κύριε Πρόεδρε, συμφωνώ απόλυτα με την κυρία Dνez Gonzαlez ως προς την ανάγκη να προσπαθήσουμε να πείσουμε το Συμβούλιο να ενσωματώσει, στις συμφωνίες με τις τρίτες χώρες, μια ρήτρα για τη θανατική ποινή και για την κατάργηση της θανατικής ποινής. Αλλά χωρίς αμφιβολία, θα έπρεπε επίσης να προσπαθήσουμε να πείσουμε τους συναδέλφους της Σοσιαλιστικής Ομάδας να δείξουν αποφασιστικότητα στο θέμα αυτό. Δεν ήταν έτσι μέχρι τώρα και γι' αυτό εύχομαι κουράγιο στην κυρία Dνez Gonzαlez.
<P>
Πιστεύω ωστόσο ότι την ουσία του προβλήματος την άγγιξαν η κυρία Frassoni και ο κύριος Salafranca. Δεν μιλάμε εδώ για το ζήτημα της θανατικής ποινής. Το Κοινοβούλιό μας έχει επανειλημμένως αποδείξει ότι είναι πεπεισμένο για την ανάγκη να καθιερωθεί αυτό το οικουμενικό μνημόνιο αναστολής. Πρόκειται για ένα ζήτημα εξωτερικής πολιτικής και, πιο συγκεκριμένα, για άλλη μία φορά, για το ζήτημα της απουσίας εξωτερικής πολιτικής της Ευρωπαϊκής Ένωσης.
<P>
Είμαι πιο ριζοσπαστικός από την κυρία Frassoni. Δεν υπάρχει καμία ασάφεια. Τη Δευτέρα, το Συμβούλιο αποφάσισε να αποσύρει την πρόταση που είχε υποβάλει με το πρόσχημα ότι επικαλείτο ένα θεμελιώδες άρθρο του Οικουμενικού Χάρτη των Δικαιωμάτων του Ανθρώπου· την Τρίτη, ψήφισε κείμενα επικαλούμενο και πάλι τα θεμελιώδη άρθρα αυτού του Χάρτη. Συνεπώς, είναι σαφές ότι το πρόβλημα έγκειται στην απουσία πολιτικής βούλησης και μπορούμε πολύ καλά να φανταστούμε τους λόγους: πιέσεις από την πλευρά μεγάλων χωρών, όπως η Λαϊκή Δημοκρατία της Κίνας, οι Ηνωμένες Πολιτείες και η Ιαπωνία, που φρόντισαν αυτή η πολιτική, που είχε αποφασιστεί από την Ένωση, να προδοθεί κυριολεκτικά την τελευταία στιγμή. Το κεντρικό πρόβλημα που τίθεται μπροστά μας, ως Κοινοβούλιο, είναι αυτό μιας αναγκαίας κοινής ευρωπαϊκής εξωτερικής πολιτικής και πολιτικής ασφαλείας.
<P>
Ένα από τα πρώτα πράγματα που πρέπει να ζητήσουμε είναι η μεταβίβαση αυτού του θέματος στον κύριο Solana· αυτό το θέμα δεν μπορεί πλέον να είναι στα χέρια των προεδριών που, όπως ξέρουμε, αλλάζουν κάθε έξι μήνες· έχουμε ανάγκη από έναν μόνιμο συνομιλητή που να μπορεί, υπό την εξουσία του, να οργανώνει τις εργασίες των διαφόρων αντιπροσωπειών των κρατών μελών στη Νέα Υόρκη για να έχουμε, του χρόνου, συνεπή θέση από την αρχή έως το τέλος· αυτό θα μας γλίτωνε από αυτή την πραγματικά τραγική θέση, που έφερε μάλιστα σε δύσκολη θέση αρκετές τρίτες χώρες, φίλους της Ευρωπαϊκής Ένωσης, αρχίζοντας από το Μεξικό, που είχε αφοσιωθεί στην υπεράσπιση μιας απολύτως αποδεκτής συμβιβαστικής θέσης. Πρέπει λοιπόν να τροποποιήσουμε τη σημερινή πρόταση ψηφίσματός μας για να καταδικάσουμε σθεναρότατα το Συμβούλιο και να του ζητήσουμε, εξίσου σθεναρά, να αναθέσει αυτό το θέμα στον κύριο Solana, αποκλειστικά.

<SPEAKER ID=184 NAME="Καραμάνου">
Κύριε Πρόεδρε, σήμερα για πολλοστή φορά το Κοινοβούλιό μας εκφράζει τον αποτροπιασμό του για το γεγονός ότι συνεχίζεται παγκοσμίως η χρήση αναχρονιστικών, αντιδημοκρατικών και αμφίβολης αποτελεσματικότητας μεθόδων τιμωρίας, και μάλιστα σε χώρες όπως οι Ηνωμένες Πολιτείες της Αμερικής που τελευταία έχουν κάνει σημαία τους την υπεράσπιση των ανθρωπίνων δικαιωμάτων. Ωστόσο, στις ΗΠΑ ακόμη και ανήλικα παιδιά εκτελούνται, ενώ σύμφωνα με στοιχεία το σύστημα ποινικής δικαιοσύνης λειτουργεί επιλεκτικά εις βάρος των οικονομικοκοινωνικά ασθενέστερων ομάδων, και ιδιαίτερα όσων έχουν σκουρόχρωμη επιδερμίδα. Ακόμη, μας εκπλήσσει η συχνότητα με την οποία αποδεικνύεται εκ των υστέρων η αθωότητα πολιτών που καταδικάστηκαν σε θάνατο. Και ενώ αυτά συμβαίνουν, η 54η Γενική Συνέλευση του ΟΗΕ δεν έκανε αποδεκτή την πρόταση ψηφίσματος της φινλανδικής Προεδρίας του Συμβουλίου της Ευρωπαϊκής Ένωσης για την αναστολή της εκτέλεσης των θανατικών ποινών.
<P>
Είναι βέβαιο, κύριε Πρόεδρε, ότι η θανατική ποινή δεν έχει καμία θέση στις δημοκρατικές κοινωνίες. Κανένας και για κανένα λόγο δεν έχει το δικαίωμα ζωής και θανάτου επί των άλλων. Αντίθετα, η θανατική ποινή είναι το όπλο που προτιμούν τα ολοκληρωτικά καθεστώτα γιατί αποτελεί σύμβολο της ισχύος του κράτους και της ταπείνωσης του ατόμου μπροστά στην κρατική εξουσία, ενώ συχνά γνωρίζουμε ότι χρησιμοποιείται για την εξόντωση των αντιπάλων.
<P>
Για αυτό, με βάση τις ευρωπαϊκές μας αξίες και στο όνομα του σεβασμού των ανθρωπίνων δικαιωμάτων, καλούμε τις κυβερνήσεις όλων των χωρών όπου εκκρεμούν θανατικές εκτελέσεις, να τις ανακαλέσουν άμεσα και να καταργήσουν τη θανατική ποινή. Ακόμη, καλούμε τις ΗΠΑ να επιτρέψουν αναψηλάφηση της δίκης του δημοσιογράφου Αμπού Τζαμάλ στην Πενσυλβάνια, του Μαρτίνες στη Φλόριδα και του Ρόμπινσον, ώστε να τους δοθεί η ευκαιρία να υπερασπισθούν πραγματικά τον εαυτό τους.
<P>
Τέλος, είναι ανάγκη η Ευρωπαϊκή Ένωση και το Συμβούλιο να επιβάλουν την κατάργηση της θανατικής ποινής μέσω ειδικής ρήτρας στις οικονομικές και πολιτικές συμφωνίες με τρίτες χώρες, όπως υποστήριξαν και άλλοι συνάδελφοι, ενώ άμεσα χρειάζεται να προωθηθεί μια παγκόσμια καμπάνια και ένα παγκόσμιο μορατόριουμ για τις εκτελέσεις, μέχρι την οριστική κατάργηση της θανατικής ποινής σε ολόκληρο τον πλανήτη.

<SPEAKER ID=185 LANGUAGE="FR" NAME="Laguiller">
Θα ψηφίσω, ελλείψει καλύτερης λύσης, υπέρ του ψηφίσματος που ζητεί αναστολή της εκτέλεσης θανατικών ποινών, αλλά θεωρώ ότι το να μην τολμούμε να πάρουμε θέση υπέρ της άμεσης και ανεπιφύλακτης κατάργησης της θανατικής ποινής αποτελεί υποχώρηση μπροστά στη βαρβαρότητα.
<P>
Ανάμεσα στις πολυάριθμες περιπτώσεις θανατικής καταδίκης, όπου η ποινή είναι τόσο άδικη όσο ειδεχθής θα ήταν και η εκτέλεσή της, θα ήθελα να επιστήσω την προσοχή στους ιρανούς φοιτητές που καταδικάστηκαν σε θάνατο για τη συμμετοχή τους στις διαδηλώσεις του περασμένου Ιουλίου. Αυτές οι καταδίκες προστίθενται στις εξίσου αποτροπιαστικές καταδίκες 13 Ιρανοεβραίων, χωρίς καν να αναφέρουμε εδώ τα χιλιάδες προηγούμενα θύματα της καταστολής.
<P>
Όλοι όσοι απειλούνται από την θανατική ποινή για πολιτικούς λόγους θα έπρεπε αμέσως να απελευθερωθούν, όπως πρέπει επίσης να απελευθερωθούν και οι πολυάριθμοι φοιτητές που καταδικάστηκαν σε ποινές φυλάκισης. Και αν αυτές οι καταδίκες δείχνουν μέχρι πού είναι ικανό να φτάσει το καθεστώς τυραννίας και τρόμου στο Ιράν, δείχνουν επίσης τι είναι και τι αξίζουν τραστ όπως η Shell, για παράδειγμα, που μόλις σύναψε ένα συμβόλαιο 800 εκατομμυρίων δολαρίων με την ιρανική κυβέρνηση. Δείχνει επίσης τι αξίζουν οι διακηρύξεις για τα δικαιώματα του ανθρώπου των αρχηγών κρατών και κυβερνήσεων της Ευρώπης, που υποδέχτηκαν με μεγάλη επισημότητα τον πρόεδρο του Ιράν για να μπορέσουν άλλα τραστ να υπογράψουν άλλα συμβόλαια εξίσου επικερδή.
<P>
Τέλος, παρόλο που χαίρομαι που ο Mumia Abu Jamal, θύμα των μεθοδεύσεων μιας ρατσιστικής και διεφθαρμένης αστυνομίας, δεν εκτελέστηκε, θεωρώ ότι η μάχη δεν τελείωσε και ότι τώρα πρέπει να επιτύχουμε την απελευθέρωσή του.
<P>
(Χειροκροτήματα)
<P>
Σεβασμός των Σέρβων και άλλων μειονοτικών ομάδων στο Κοσσυφοπέδιο

<SPEAKER ID=186 LANGUAGE="SV" NAME="Malmstrφm">
Κύριε Πρόεδρε, αυτά που έχουν διαδραματιστεί στο Κοσσυφοπέδιο τα τελευταία χρόνια είναι μία τεράστια τραγωδία. Πολλές φορές έχουμε καταδικάσει, απ' αυτήν την Ολομέλεια τις παραβιάσεις των δικαιωμάτων των Αλβανών του Κοσσυφοπεδίου. Τα δεινά τους είναι αδιανόητα και κανείς από εμάς δεν θα μπορέσει ποτέ να καταλάβει το μέγεθος των όσων υπέστησαν. Και εμείς, επίσης, στην Ευρωπαϊκή Ένωση, έχουμε ευθύνη διότι δεν καταφέραμε στη δική μας γειτονιά να εμποδίσουμε εγκαίρως τον αφηνιασμένο Μιλόσεβιτς. Ο ρόλος της ΕΕ στη διαδικασία ανασυγκρότησης είναι σημαντικός. Πρέπει να στηριχθούν όλες οι δημοκρατικές δυνάμεις για να διευκολυνθεί η ανασυγκρότηση και να δημιουργηθεί μία αποτελεσματική δημοκρατική κοινωνία.
<P>
Όμως, ο συλλογικός βιασμός που έχει διαπραχθεί εις βάρος των Αλβανών του Κοσσυφοπεδίου δεν μπορεί να αιτιολογήσει τις ενέργειες για τις οποίες υπάρχουν αναφορές ότι διαπράττονται εναντίον πολιτών της σερβικής, μεταξύ άλλων, μειονότητας, αλλά και άλλων μειονοτήτων. Για να μπορεί να υπάρξει κάποια μορφή κανονικής ζωής, πρέπει να αισθάνονται όλες οι εμπλεκόμενες πλευρές ασφαλείς να επιστρέψουν ή να παραμείνουν εκεί που βρίσκονται. Αυτό ισχύει τόσο για την πλειοψηφία όσο και για τη μειοψηφία. Επομένως, οι διωγμοί και, σε ορισμένες περιπτώσεις, δολοφονίες Σέρβων που έχουν διαπραχθεί είναι μία απαράδεκτη κατάσταση και πρέπει να σταματήσουν. Δεν προάγουν την ειρηνευτική διαδικασία. Και οι επιθέσεις εναντίον του προσωπικού της Kfor είναι απαράδεκτες και, εκ μέρους της Ομάδας μου, του ΦΙΛ, θέλω να τις καταδικάσω εντόνως. Επίσης, θέλω να κάνω έκκληση σ' όλες τις πλευρές να αφήσουν τα όπλα και να ακολουθήσουν από κοινού τον μακρύ και δύσκολο δρόμο της ειρήνης, να σταματήσουν τις διώξεις και να συνεργαστούν όλες οι πλευρές και οι οργανισμοί που εργάζονται για ένα καλύτερο και πιο φωτεινό μέλλον στο Κοσσυφοπέδιο, ένα μέλλον όπου, ας ελπίσουμε, όλοι μπορούν να ζήσουν μαζί.

<SPEAKER ID=187 LANGUAGE="ES" NAME="Marset Campos">
Κύριε Πρόεδρε, αποτελεί προσβολή προς τη συνείδηση και το ευρωπαϊκό πολιτικό ήθος το γεγονός ότι, μετά από μια στρατιωτική επέμβαση του ΝΑΤΟ και της Ευρωπαϊκής Ένωσης στη Γιουγκοσλαβία, με λάβαρο τους ανθρωπιστικούς λόγους, για την καταδικαστέα εθνοκάθαρση που διέπραξε η γιουγκοσλαβική διοίκηση σε βάρος των Αλβανών, τη στιγμή αυτή να είμαστε λίγο-πολύ ήσυχοι και να δείχνουμε κατανόηση για τη βία ενάντια στους Σέρβους, τους τσιγγάνους και άλλες μειονότητες, η οποία ασκείται τη φορά αυτή από τους Αλβανούς, και μάλιστα σε συγκριτικά μεγαλύτερη αναλογία.
<P>
Ως εκ τούτου, φρονούμε ότι εάν η Ευρωπαϊκή Ένωση δεν καταδικάσει και δεν επανορθώσει αυτήν την εγκληματική συμπεριφορά, τα συμπεράσματα θα είναι προφανή: κατά πρώτον, η Ευρωπαϊκή Ένωση θα θεωρηθεί συνένοχος στις σφαγές σέρβων και τσιγγάνων που οργανώνουν οι εγκληματικές μαφιόζικες συμμορίες του UCK. Κατά δεύτερον, θα αποδειχθεί ότι υπάρχουν δύο μέτρα και δύο σταθμά στη Δύση. Και κατά τρίτον, θα λεχθεί ότι ο στόχος της επέμβασης ήταν η καταστροφή του σερβικού λαού.

<SPEAKER ID=188 LANGUAGE="DE" NAME="Sakellariou">
Κύριε Πρόεδρε, κυρίες και κύριοι, όποιος στις αρχές αυτού του έτους δεν μπορούσε πια να μένει απλός παρατηρητής στους φόνους, τους διωγμούς, τις λεηλασίες και τους εμπρησμούς του σερβικού στρατού και της αστυνομίας στο Κοσσυφοπέδιο, και τάχθηκε για τον λόγο αυτό υπέρ μιας επονομαζόμενης ανθρωπιστικής παρέμβασης, πρέπει σήμερα να αναρωτηθεί, αν ο πόλεμος - δυστυχώς όχι εναντίον εκείνων που διέπραξαν τα εγκλήματα, αλλά εναντίον του γιουγκοσλαβικού πληθυσμού -, αν λοιπόν ο πόλεμος τον οποίο διεξαγάγαμε για περισσότερο από δύο μήνες και ο οποίος κόστισε αρκετά δισεκατομμύρια Ecu, έφερε πράγματι το αποτέλεσμα το οποίο προσδοκούσαμε.
<P>
Έχουν σταματήσει οι φόνοι, οι διωγμοί, οι λεηλασίες και οι εμπρησμοί στο Κοσσυφοπέδιο; Δυστυχώς όχι. Δυστυχώς συνεχίζονται τα εγκλήματα, με δύο διαφορές. Πρώτον: τα θύματα των εγκλημάτων δεν είναι πια οι αλβανόφωνοι Κοσοβάροι, αλλά οι Σέρβοι, o Ρομ, ακόμα και οι Βόσνιοι. Δεύτερον: δεν είναι πια ο γιουγκοσλαβικός στρατός στο Κοσσυφοπέδιο αλλά οι δικοί μας στρατοί, οι οποίοι από τη μια μεριά φέρνουν εις πέρας μια εξαιρετική δουλειά στην ανοικοδόμηση, στην προστασία των ανθρώπων, σε θέματα τάξης, από κάθε άποψη, και από την άλλη μεριά έχουν απελπιστεί γιατί δεν είναι σε θέση να προστατέψουν αποτελεσματικά τους ανθρώπους τους οποίους θα έπρεπε και θα ήθελαν να προστατέψουν. Ποιος είναι υπεύθυνος; Δυστυχώς, είναι εκείνοι για τους οποίους η διεθνής κοινότητα διεξήγαγε έναν πόλεμο, τον πρώτο πόλεμο για ανθρωπιστικούς λόγους. Ο πρώην UCK - λέω "πρώην", γιατί υποτίθεται ότι δεν υφίσταται πλέον, γιατί υποτίθεται ότι αφοπλίστηκε - πιστεύει ότι έχει κερδίσει έναν πόλεμο και ότι από το γεγονός αυτό αντλεί το δικαίωμα να διαπράξει τα ίδια ακριβώς εγκλήματα με εκείνα που οδήγησαν σε αυτόν τον πόλεμο. Κι αυτό είναι ντροπή!
<P>
Η διεθνής κοινότητα μέχρι στιγμής μένει απλός παρατηρητής των γεγονότων. Θα εγγυούμασταν στον εκπρόσωπο του ΟΗΕ, κύριο Kouchner, και στους πρώην συναδέλφους του την πλήρη υποστήριξή μας, αν άρχιζε επιτέλους να οικοδομεί στο Κοσσυφοπέδιο μια διοίκηση, και δεν εκχωρούσε το καθήκον αυτό στην πλαστή και παράνομη κυβέρνηση του UCK, αν επίσης οι κοινοτικές αρχές και τα δημοτικά συμβούλια των πόλεων και των κοινοτήτων δεν ορίζονταν εκεί από τον UCK, αλλά αν πράγματι, αν όχι άλλοι Κοσσυφοπέδιο τότε άλλοι εντεταλμένοι του ΟΗΕ έφερναν εις πέρας αυτές και άλλες πολύπλευρες εργασίες που μένουν ακόμη να γίνουν στο Κοσσυφοπέδιο.

<SPEAKER ID=189 LANGUAGE="DE" NAME="Schroedter">
Κύριε Πρόεδρε, κύριε Sakellariou, μπορώ να συνεχίσω αμέσως στο πνεύμα της παρέμβασής σας. Ήμουν εξάλλου και εγώ εκεί τον Οκτώβριο. Μπορώ να διαβεβαιώσω ότι η στρατιωτική βία δεν μπόρεσε να λύσει τα προβλήματα επί τόπου. Αντιθέτως, επιβεβαιώνεται η παλαιά βασική αρχή: η βία γεννά πάλι τη βία. Η διεθνής κοινότητα δεν έχει λύση για τη σύγκρουση του Κοσσυφοπεδίου, η οποία υφίσταται τώρα όπως και πριν. Η σύγκρουση υπάρχει τώρα όπως και πριν. Από τη διεθνή πλευρά λέγεται βέβαια ότι το Κοσσυφοπέδιο είναι ένα τμήμα της Γιουγκοσλαβίας που έχει απομείνει, και ότι θα δημιουργήσουμε εκεί μια πολυεθνική κοινωνία. Η πραγματικότητα όμως στο Κοσσυφοπέδιο είναι πολύ διαφορετική. Όποιος βρίσκεται εκεί, και όποιος εργάζεται εκεί, το γνωρίζει αυτό, συμπεριλαμβανομένων και των υπηρεσιών της Ευρωπαϊκής Ένωσης.
<P>
Ο πρώην UCK, κύριε Sakellariou, μπορώ να το υπογραμμίσω αυτό, αισθάνεται νικητής, και μέσω της διεθνούς, κατά κύριο λόγο οικονομικής, βοήθειας αισθάνεται να επιβεβαιώνεται ως προς τη νίκη αυτή. Όλα τα κόμματα εξαγγέλλουν μεν θεωρητικά τη συμβίωση μεταξύ Σέρβων, Ρομ και Αλβανών, στην πράξη όμως κυριαρχεί στην Πρίστινα μια διαφορετική κατάσταση. Δεν υπάρχει εκεί ούτε ένα κυριλλικό γράμμα πλέον. Εξαλείφθηκαν όλα γιατί η σλαβική γλώσσα δεν επιτρέπεται να μιλιέται πια εκεί. Αυτό σημαίνει πρακτικά για όλους τους Σέρβους που ζουν στην Πρίστινα ότι δεν μπορούν να πάρουν πλέον μέρος στο δημόσιο βίο. Αυτό είναι η Πρίστινα, μια πόλη γεμάτη από διεθνείς οργανισμούς! Στην Μitrovica η κατάσταση είναι πολύ χειρότερη. Η πόλη είναι κατατεμαχισμένη, μέρα με τη μέρα ολοκληρωτικά διασπασμένη. Όλα τα πολυεθνικά προγράμματα, και αυτά της Ευρωπαϊκής Ένωσης, απέτυχαν ακριβώς σε αυτό το σημείο.
<P>
Πού οφείλονται όλα αυτά; Οφείλονται πολύ απλά στο γεγονός ότι επικεντρώνουμε την προσπάθειά μας μόνο στην οικονομική βοήθεια και ξεχνάμε τα σημαντικά πράγματα, δηλαδή τη διδαχή της ανοχής, τη διδαχή της δημοκρατίας και τη βοήθεια στον κοινωνικό τομέα. Για όλα αυτά δεν υπάρχουν επί τόπου διαθέσιμα χρήματα. Ο κύριος Kouchner ξέρει ότι η ανασυγκρότηση του Κοσσυφοπεδίου θα αποτύχει ακριβώς στο ζήτημα της προστασίας των μειονοτήτων. Από την Ευρωπαϊκή Ένωση δεν έχει στο σημείο αυτό καμιά βοήθεια.

<SPEAKER ID=190 LANGUAGE="DE" NAME="Pack">
Κύριε Πρόεδρε, αγαπητοί συνάδελφοι, η κατάσταση στο Κοσσυφοπέδιο χαρακτηρίζεται από μεγάλη αβεβαιότητα και βία, ενίοτε ακόμα και από φόνο, κι αυτό τελικά, όπως ήδη αναφέρθηκε, καθιστά και όλους εμάς αναξιόπιστους. Σε πολλές περιπτώσεις, στις οποίες προσπαθώ από το 1998 να βοηθήσω, αισθάνομαι προσωπικά εκτεθειμένη. Γιατί επεμβήκαμε ως παγκόσμια κοινότητα; Αποφασίσαμε να βοηθήσουμε τους Αλβανούς, γιατί είχαν παραβιαστεί τα θεμελιώδη και ανθρώπινα δικαιώματα. Γι' αυτό εμπλακήκαμε, και είμαι ακόμα της άποψης ότι ήταν σωστό αυτό.
<P>
Καθ' όλη τη διάρκεια του οκταετούς καθεστώτος απαρτχάιντ στο Κοσσυφοπέδιο οι Αλβανοί δεν πείραξαν κανέναν, ούτε τους Σέρβους, ούτε τους Ρομ, ούτε τους Κροάτες, ούτε τους Βόσνιους. Υπέστησαν όμως φοβερά πράγματα, αυτό δεν πρέπει να το ξεχνάμε. Οι μαζικοί τάφοι, που καθημερινά ανακαλύπτονταν εκ νέου, μαρτυρούν το γεγονός αυτό. Γι' αυτό και πιστεύω ότι η συμβίωση θα είναι πολύ δύσκολη. Οι πληγές επουλώνονται τρομερά αργά. Και εμείς στη Νότια και Κεντρική Ευρώπη το γνωρίζουμε. Ως εκ τούτου, είμαι της άποψης ότι πρέπει να απαιτήσουμε κάτι που να μπορούν να το καταφέρουν, δηλαδή τη συνύπαρξη στην περιοχή. Σε αυτό πρέπει να βοηθήσουμε. Οι αξιόποινες πράξεις πρέπει επίσης να στηλιτεύονται πάντα από τους Αλβανούς ηγέτες. Πρέπει να βοηθήσουμε χρησιμοποιώντας τις δυνατότητές μας ώστε να βρεθούν και να καταδικαστούν οι δράστες.
<P>
Θέλαμε να παρεμποδίσουμε το άδικο, τώρα κάποιοι, τους οποίους βοηθήσαμε, μας βγάζουν ψεύτες, και διώκουν αυτοί με τη σειρά τους τις μειονότητες. Οι Ρομ, οι Σέρβοι, οι Κροάτες και οι Βόσνιοι, όλοι αυτοί που ενδεχομένως δεν μιλούν αυτή τη γλώσσα, ανήκουν σε αυτές τις μειονότητες. Δεν θέλω οι καταπιεσμένοι να γίνουν καταπιεστές. Για το λόγο αυτό πρέπει να φροντίσουμε ώστε στις κοινότητες όπου γίνονται διώξεις, να αναστέλλεται και η βοήθεια ανοικοδόμησης, προκειμένου κάθε πολίτης της χώρας αυτής να φέρει ο ίδιος την ευθύνη και να φροντίζει ώστε να μην συμβαίνουν τέτοιες πράξεις. Η KFOR δεν μπορεί να είναι παντού, δεν μπορεί να στέκεται πίσω από τον καθένα, και γι' αυτό πρέπει κάθε αξιοπρεπής Αλβανός - και τέτοιοι υπάρχουν περισσότεροι απ' ό,τι νομίζουμε - να νιώθει πραγματικά ο ίδιος υπεύθυνος για αυτό.
<P>
Το πρόβλημα είναι, εκτός των άλλων, ότι οι Αλβανοί ηγέτες, ή εκείνοι που θεωρούν ότι είναι ηγέτες, δεν είναι σε θέση να οικοδομήσουν το μέλλον από κοινού για αυτή τη χώρα, για την πατρίδα τους, και επομένως πρέπει να κάνουμε έκκληση και σε αυτούς. Πιστεύω ότι χρειαζόμαστε μια μεταβατική κυβέρνηση - και μάλιστα γρηγορότερα απ' ό,τι ο κύριος Kouchner είναι σε θέση να την εγκαταστήσει στην εξουσία.
<P>
Δεύτερον, χρειαζόμαστε σε τοπικό επίπεδο πραγματικούς υπεύθυνους, κι αν δεν μπορούν να είναι οι Αλβανοί ή οι Σέρβοι εκεί όπου συγκεντρώνουν την πλειοψηφία, τότε θα πρέπει να είναι κάποιος από την διεθνή κοινότητα, προκειμένου να έχουμε κάποιον, στον οποίο να μπορούμε να απευθυνθούμε. Εκεί όπου τα πράγματα εξελίσσονται καλά στις κοινότητες πρέπει κι εμείς να αντιδρούμε θετικά και να λέμε "εσάς θα σας βοηθήσουμε περισσότερο από εκείνους που δεν κάνουν τίποτα".
<P>
Τώρα, κυρίες και κύριοι, αυτή η αποστολή είναι δύσκολη, η UNMIG έπρεπε να την φέρει εις πέρας - μόνο που το πρόβλημα είναι ότι πρόκειται για κάτι που επιλύεται πολύ ευκολότερα στα χαρτιά απ' ό,τι στην πραγματικότητα. Απλώς δεν είμαι της γνώμης ότι μπορούμε να τα κάνουμε όλα μόνο μέσω της οδού της εγκαθίδρυσης της δημοκρατίας. Αυτό πρέπει να το κάνουμε, αλλά η πρώτη αναγκαιότητα είναι να δημιουργήσουμε θέσεις εργασίας, να δημιουργήσουμε υποδομή, οι νέοι άνθρωποι, οι οποίοι τώρα ακόμα τριγυρίζουν με τα καλάζνικοφ, να πιάσουν επιτέλους στα χέρια τους ένα εργαλείο και να κάνουν κάτι για την πατρίδα τους. Τότε θα βρισκόμαστε στο σωστό δρόμο, και ως προς αυτό ο Kouchner θα έπρεπε να είναι λίγο πιο αποτελεσματικός απ' ό,τι είναι για την ώρα, όποιος κι αν είναι εκείνος που τον εμποδίζει σε αυτό.
<P>
(Χειροκροτήματα)

<SPEAKER ID=191 LANGUAGE="DE" NAME="Posselt">
Κύριε Πρόεδρε, η σημερινή συζήτηση ήταν, δυστυχώς, μέχρι στιγμής πραγματικά μονόπλευρη, γιατί ξεχάσαμε να ασκήσουμε αυτοκριτική. Αγνοούσαμε εδώ χρόνια ολόκληρα τι συνέβαινε στο Κοσσυφοπέδιο, ως προς την καταπίεση. Η Doris Pack και άλλοι δεν το έκαναν, όμως μια μεγάλη πλειοψηφία το αγνοούσε. Είμαστε οι ίδιοι υπεύθυνοι, τουλάχιστον αυτοί που τήρησαν αυτή τη στάση, για το γεγονός ότι κάποιος Rugova αποδυναμώθηκε, γιατί τον αφήσαμε 10 ολόκληρα χρόνια να προωθεί μόνος του την τακτική της αντίστασης χωρίς άσκηση βίας. Είναι απόλυτα κατανοητό που σε μια απελπιστική κατάσταση στην οποία διώκονταν εκατοντάδες χιλιάδες άνθρωποι μέσω συστηματικής κρατικής βίας - και αυτή είναι η μεγάλη διαφορά με τις τωρινές, μεμονωμένες, αλλά και αναμφισβήτητα αξιόποινες, πράξεις εκδίκησης - ένας Rugova έχασε τον έλεγχο των δυνάμεων.
<P>
Θα έπρεπε κάποτε να δούμε καθαρά, ότι το να κατακρίνουμε άλλους είναι μεν καλό, το να ασκούμε όμως ξεκάθαρη αυτοκριτική θα ήταν κι αυτό καλό: εμείς είμαστε εκείνοι που κατά πρώτο λόγο αποτύχαμε στον δρόμο αυτόν. Βεβαίως πρέπει να στείλουμε ένα ισχυρό μήνυμα εναντίον κάθε διωγμού. Προσωπικά κατάγομαι από μια οικογένεια, η οποία - συλλογικά αθώα - εκτοπίστηκε πριν από 50 χρόνια με κρατικά διατάγματα. Κάθε διωγμός είναι ένας διωγμός που θα έπρεπε να λείπει, κι αυτός ο 20ός αιώνας κινδυνεύει να μείνει στην ιστορία ως ο αιώνας της γενοκτονίας και των διωγμών. Γι' αυτό έχουμε καθήκον να σταματήσουμε κάθε διωγμό, όπως και αυτούς στο Κοσσυφοπέδιο, κι έχουμε καθήκον να δραστηριοποιηθούμε ώστε η απαγόρευση των διωγμών και το δικαίωμα στην πατρίδα να καταστούν θεμέλια της διεθνούς νομοθεσίας, προκειμένου να μην επαναληφθούν τέτοια φρικτά γεγονότα.

<SPEAKER ID=192 LANGUAGE="DE" NAME="Swoboda">
Κύριε Πρόεδρε, κυρίες και κύριοι, πράγματι, έτσι είναι, και δεν μπορώ παρά να συμφωνήσω με τους προλαλήσαντες ως προς το ότι διατρέχουμε μεγάλο κίνδυνο, λίγο πριν από το τέλος, να προσπεράσουμε το στόχο και να μην δημιουργήσουμε ένα πολυεθνικό Κοσσυφοπέδιο, πράγμα που ήταν ο στόχος μας, αλλά ένα καθαρά εθνικό Κοσσυφοπέδιο, δηλαδή ένα καθαρά αλβανικό Κοσσυφοπέδιο. Συνάδελφε Posselt, έχετε δίκιο ως προς την κριτική σας. Ειδικά σε αυτό το Σώμα, η συνάδελφος Pack, πολλοί άλλοι και εγώ ο ίδιος, προσπαθούμε εδώ και χρόνια να επιστήσουμε την προσοχή στο τι μπορεί να δημιουργηθεί στο Κοσσυφοπέδιο αν συνεχίσουμε να μένουμε παρατηρητές και να συμβάλλουμε στην αποδυνάμωση του Rugova.
<P>
Όταν πρόσφατα ήμασταν στο Κοσσυφοπέδιο - η Πρόεδρος αυτού του Σώματος και η συνάδελφος Pack - είδαμε ότι εκεί όπου έχει προκύψει "εθνοτική καθαρότητα" τα πράγματα πάνε λίγο-πολύ καλά. Εκεί όμως όπου συναντώνται οι διάφορες εθνοτικές ομάδες, εκεί οι συγκρούσεις είναι πολύ έντονες, κι έχουν ενταθεί ακόμη περισσότερο. Είναι απαράδεκτο το γεγονός ότι όταν οι Σέρβοι ή οι Αλβανοί θέλουν να πάνε στο νοσοκομείο, κινδυνεύουν ουσιαστικά να τραυματιστούν εκεί ακόμη περισσότερο απ' ό,τι είχαν τραυματιστεί προτού να πάνε στο νοσοκομείο. Στο σημείο αυτό πρέπει να υπάρξει ένας σαφής λόγος από την πλευρά της διεθνούς κοινότητας. Είναι απαράδεκτο εκείνοι οι Αλβανοί που έχουν μια φιλελεύθερη, ανοικτή στάση να απειλούνται, όπως απειλείται ο προηγούμενος εκπρόσωπος της αντιπροσωπείας στο Rambouillet, που υποστηρίζει στη χώρα του να γίνουν δεκτοί και οι Σέρβοι, οι Ρομ, οι τσιγγάνοι Sinti και άλλες πληθυσμιακές ομάδες.
<P>
Αυτό σχετίζεται και με εκείνο που αναφέρθηκε ήδη, ότι έχουμε δηλαδή, δυστυχώς, στο Κοσσυφοπέδιο Αλβανούς πολιτικούς, οι οποίοι δεν ασκούν πολιτική στο πνεύμα της μελλοντικής προοπτικής, αλλά στο πνεύμα της μονομερούς ανοικοδόμησης, ανάλογα με την πλευρά της ιστορίας στην οποία βρίσκονται. Ο εκπρόσωπος της αντιπροσωπείας στο Rambouillet ήταν εκείνος που μας είπε το εξής εντυπωσιακό: "Ρωτήστε έναν Αλβανό πολιτικό για οποιαδήποτε ασήμαντη ημερομηνία, οποιοδήποτε ασήμαντο γεγονός στην ιστορία, και θα λάβετε μια εκτενέστατη απάντηση. Ρωτήστε τον πώς θα έπρεπε να διαμορφωθούν τα κοινωνικά συστήματα ασφαλείας στο μέλλον. Δεν θα βρείτε κανέναν που να μπορεί να σας δώσει μιαν απάντηση." Ακόμη πιο σημαντικό είναι - κι αυτό θέλω να το υπογραμμίσω - η UNMIK και ο Bernard Kouchner να προχωρήσουν με γρήγορους ρυθμούς στην εγκατάσταση μιας κυβέρνησης. Αυτή θα πρέπει βέβαια να βρίσκεται σε επαφή με τον πληθυσμό. Πρέπει να συνεργαστεί με τον πληθυσμό. Από την άλλη όμως θα πρέπει να κοιτάξει κανείς προσεκτικά και να δει με ποια άτομα θα στελεχωθεί η κυβέρνηση αυτή, και θα πρέπει να καταστεί ξεκάθαρο και σαφές ότι διακυβεύεται η εντολή του ΟΗΕ, η εξουσία του, και φυσικά και εκείνη της Ευρωπαϊκής Ένωσης.
<P>
Πρέπει να βοηθήσουμε τον αλβανικό πληθυσμό να ιδρύσει μια πολυεθνική κοινωνία. Αυτή είναι η μεγάλη αποστολή που εκκρεμεί ακόμα. Ο αγώνας για την ελευθερία στο Κοσσυφοπέδιο δεν έχει ακόμα κερδιθεί. Υπάρχουν πολλά ακόμη να γίνουν.
<P>
(Xειροκροτήματα)

<SPEAKER ID=193 NAME="Πρόεδρος">
Διαπιστώνω - και είμαι ευγνώμων γι' αυτό - ότι ως προς αυτό το θέμα υπάρχει συμφωνία όλων προφανώς των πολιτικών ομάδων του Σώματος. Αυτό ασφαλώς διευκολύνει την κατάσταση.

<SPEAKER ID=194 LANGUAGE="FR" NAME="Coϋteaux">
Κύριε Πρόεδρε, με λύπη της η Ομάδα Ένωση για την Ευρώπη των Εθνών θα υπερψηφίσει την κοινή πρόταση ψηφίσματος. Και λέω με λύπη της, αφού σήμερα δεν κάνουμε τίποτε άλλο από το να διαπιστώνουμε τα αποτελέσματα της συνεχιζόμενης υποκρισίας μας στην υπόθεση του Κοσσυφοπεδίου, για να μην πω της τύφλωσης καθώς και της δειλίας μας. Υποκρισία, αφού γνωρίζαμε καλά ότι επιλέγοντας τον πόλεμο την περασμένη άνοιξη, γυρίζοντας δηλαδή την πλάτη στην ισορροπία, μοναδική προϋπόθεση για την ειρήνη μεταξύ συγκρουόμενων μερών, θα προκαλούσαμε αναπόφευκτα τα ατελείωτα βίαια ξεσπάσματα που παρατηρούμε σήμερα.
<P>
Ξεσηκώνοντας τη γη ολόκληρη για να υποστηρίξουμε μια τρομοκρατική ομάδα, τον UCK, την οποία δυστυχώς στήριζε μια χώρα μέλος αφού είχε την έδρα του εδώ και πολλά χρόνια στη Φρανκφούρτη, δώσαμε μια εν λευκώ υπογραφή στο βασίλειο του τρόμου. Γνωρίζαμε καλά ότι η πολιτική μας μαχητικότητα, άλλωστε, δεν είχε καμία σχέση με τα ανθρώπινα δικαιώματα, αφού ευνοούσε αλυσιδωτές τρομοκρατικές ενέργειες, σε σημείο που δεν είμαστε πλέον απλά και μόνο μάρτυρες, λίγο ως πολύ ευσπλαχνικοί, μιας νέας εθνοτικής κάθαρσης: είμαστε, εμείς οι Ευρωπαίοι, και ιδιαίτερα η αποστολή Kouchner, οι συνένοχοι, για να μην πω, σε τελική ανάλυση, και οι οργανωτές.
<P>
Στην υποκρισία προστίθεται και η τύφλωση, αφού έχουμε πράγματι μπερδέψει τις έννοιες του έθνους και της εθνότητας, της αρχής του έθνους και της αρχής της εθνότητας. Ένα έθνος, πρέπει να το υπενθυμίσουμε, είναι το αντίθετο από μια εθνότητα. Λυπούμαστε που πρέπει να υπενθυμίσουμε κάτι τόσο φανερό, αλλά η Ευρώπη σε αυτό το σημείο έχει ξεχάσει πλέον ποια είναι η αρχή του έθνους, πράγμα που πρέπει συνεχώς να επαναλαμβάνουμε. Ένα έθνος είναι η υπέρβαση των εθνοτήτων σε ένα πλουραλιστικό σύνολο το οποίο διαγράφει τις αρχικές κατηγοριοποιήσεις με βάση τη φυλή ή τους εξ αίματος δεσμούς, ή τουλάχιστον τους παραπέμπει στην ιδιωτική σφαίρα, προς όφελος ενός πολιτικού οικοδομήματος, αυτό που ονομάσαμε στη Γαλλία εδώ και δύο αιώνες, και ίσως και πολύ περισσότερο από δύο αιώνες, Γαλλική Δημοκρατία.
<P>
Ας καταστρέψουμε τα έθνη, γιατί και το γιουγκοσλαβικό σύνολο θα μπορούσε να γίνει έθνος, με την πάροδο του χρόνου, και κυρίως αν η Ευρώπη του είχε ανοίξει τις αγκάλες της πολύ νωρίτερα, ας καταστρέψουμε τα έθνη, και παντού, δε θα έχουμε τίποτε άλλο πάρα ένα ξέσπασμα συγκρούσεων μεταξύ εθνοτήτων, για να μην πω ομάδων, ενός ξεκαθαρίσματος δηλαδή λογαριασμών και, τελικά, πόλεμο στην Ευρώπη. Με το να καταστρέφει έτσι τα έθνη, το βάθρο της, τη βασική της αρχή, την ουσιαστική της δύναμη, η Ευρώπη σήμερα καταστρέφει τον εαυτό της.
<P>
Στην εθελοτυφλία προστίθεται, τέλος, και η δειλία. Διότι ο μόνος λόγος που έκαναν οι Ευρωπαίοι αυτόν τον πόλεμο, το γνωρίζουμε καλά, είναι η αδυναμία τους απέναντι στις Ηνωμένες Πολιτείες, απέναντι δηλαδή σε μια αυτοκρατορία η οποία δεν αντιμετωπίζει κανένα ανταγωνισμό στην επιφάνεια του πλανήτη, και η οποία έχει αποφασίσει να διχάσει την Ευρώπη για να βασιλεύσει παντού ως απόλυτος άρχοντας. Αυτός είναι ένας από τους στόχους των Ηνωμένων Πολιτειών σε αυτήν την υπόθεση, τους οποίους ακολουθήσαμε από αδυναμία και δειλία.
<P>
Έτσι το μόνο που μας απομένει πλέον είναι να παρατηρούμε, κυρία Pack, τα συντρίμμια που δεν είναι παρά τα πρώτα αποτελέσματα, δυστυχώς, μιας ομοσπονδιακής αντίληψης για την Ευρώπη η οποία, ξεκινώντας από αυτόν τον περήφανο πυρήνα που αποτελεί η Σερβία, η οποία συχνά έγραψε λαμπρές σελίδες με τη γενναιότητά της στην ιστορία, οδηγεί αργά τους λαούς της Ευρώπης στην αναταραχή, στη διχόνοια και, το επαναλαμβάνω, στον πόλεμο.

<SPEAKER ID=195 LANGUAGE="NL" NAME="Belder">
Κύριε Πρόεδρε, δήλωσε πρόσφατα ο ηγέτης του UΗK, του Απελευθερωτικού Στρατού του Κοσσυφοπεδίου, Hashim Thaηi: «Είμαι Πρόεδρος του Κοσσυφοπεδίου. Όσοι υποστηρίζουν την κυβέρνησή μου είναι ευπρόσδεκτοι στο Κοσσυφοπέδιο. Όσοι μας δημιουργούν προβλήματα οφείλουν να το εγκαταλείψουν" .
<P>
Αυτή η στρεβλή αντίληψη για την εξουσία συνεχίζει δυστυχώς τη γραμμή του απεχθούς καταπιεστικού καθεστώτος του Slobodan Milosevic. Αυτή ακριβώς η πολιτική γραμμή είναι που εμποδίζει την ειρήνευση, για να μην αναφέρω καν τη διαδικασία της κοινωνικής ανανέωσης, στην ευρύτερη περιοχή του Kosovo Polje, αυτό το θρυλικό πεδίο μάχης. Τα λόγια αυτά του Thaηi αποτελούν στην ουσία προτροπή στα εναπομείναντα μέλη της σερβικής μειονότητας να εγκαταλείψουν το Κοσσυφοπέδιο. Και δεν πρόκειται μόνο για λόγια: τους προηγούμενους μήνες οι δηλώσεις αυτές συνοδεύτηκαν από φοβερές πράξεις τρομοκρατίας, τις οποίες διέπραξαν τα πρώην θύματα, οι Αλβανοί του Κοσσυφοπεδίου.
<P>
Είναι μάλιστα ιδιαίτερα σημαντική η κριτική που άσκησε ο Αλβανός δημοσιογράφος Veton Surroi σε αυτές τις αποκρουστικές πράξεις, τις οποίες χαρακτήρισε ως "οργανωμένη και συστηματική τρομοκρατία, η οποία μόνο φασιστική μπορεί να χαρακτηριστεί". Ιδιαίτερα η μειονότητα των Ρομ πλήττεται από τα πογκρόμ των Αλβανών εναντίον της. Ακριβώς για τους Αθιγγάνους του Κοσσυφοπεδίου θα ήθελα να επιστήσω την προσοχή σας. Ας μην λησμονούμε ότι πρόκειται για μία από τις παλαιότερες εθνότητες στην περιοχή. Σήμερα τιμωρούνται συλλογικά ως "συνένοχοι" με το καθεστώς του Milosevic. Τιμωρούνται γιατί το Βελιγράδι τους έδωσε τις θέσεις εργασίας που αφαίρεσε από τους Αλβανούς του Κοσσυφοπεδίου κατά την περίοδο 1989-1999.
<P>
Κύριε Πρόεδρε, χρειάζεται να πραγματοποιηθεί αντικειμενική και σε βάθος ιστορική έρευνα για να εξακριβωθεί κατά πόσον ευσταθούν οι κατηγορίες των Αλβανών για βιαιότητες των Ρομ του Κοσσυφοπεδίου εναντίον τους. Από χριστιανικής και γενικότερα ηθικής άποψης ένα είναι το σίγουρο: τα εγκλήματα του παρελθόντος δεν δικαιολογούν με κανένα τρόπο νέα εγκλήματα!
<P>
Σε κάθε περίπτωση τέτοια εγκλήματα διαπράχθηκαν μαζικά και μετά την άφιξη των Ηνωμένων Εθνών και της ΚFOR στο Κοσσυφοπέδιο στις 12 Ιουνίου. Και μάλιστα εξακολουθούν να διαπράττονται στα μακεδονικά στρατόπεδα προσφύγων. Οι συνέπειές τους είναι προφανείς: 20.000 Αθίγγανοι από το Κοσσυφοπέδιο υπολογίζεται ότι έχουν τραπεί σε φυγή. Οι περισσότεροι από αυτούς κατέληξαν σε στρατόπεδα προσφύγων στις γειτονικές Δημοκρατίες του Μαυροβουνίου και της Μακεδονίας. Σύμφωνα με τις πληροφορίες που διαθέτω, τα στρατόπεδα αυτά ωστόσο θα κλείσουν στα τέλη του έτους. Εάν οι πληροφορίες αυτές ευσταθούν, τι προτίθεται να κάνει η ΕΕ για τους εκτοπισμένους Ρομ του Κοσσυφοπεδίου που παραμένουν στα στρατόπεδα αυτά;
<P>
Στα πλαίσια αυτά θα ήθελα να θέσω και ένα άλλο, καυτό ερώτημα: στο Μαυροβούνιο οι Αθίγγανοι του Κοσσυφοπεδίου πέφτουν μαζικά στα χέρια ασυνείδητων διακινητών λαθρομεταναστών, οι οποίοι τους προωθούν στην Ιταλία. Πώς μπορεί να αντιμετωπίσει το πρόβλημα αυτό η Ευρωπαϊκή Ένωση σε στενή συνεργασία με τις αρχές του Μαυροβουνίου;
<P>
Τέλος, η τσεχική εβδομαδιαία εφημερίδα Tyden έγραψε πρόσφατα σε ένα άρθρο με τον τίτλο "Αποσιωπάται η μαζική έξοδος των Ρομ από το Κοσσυφοπέδιο" ότι οι Ρομ δεν σκέπτονται και πολύ για το μέλλον τους. Και γιατί να σκέφτονται; Έτσι κι αλλιώς δεν έχουν κανένα μέλλον, κανένα αξιοπρεπές δηλαδή μέλλον, καθώς "παραδέρνουν μεταξύ της αλβανικής τρομοκρατίας στο Κοσσυφοπέδιο, της αποστροφής και των διακρίσεων σε άλλες χώρες και της εξαντλούμενης ανθρωπιστικής βοήθειας στα κεντρικά Βαλκάνια". Ιδού λοιπόν γιατί οφείλει η διεθνής κοινότητα να καταβάλει το ταχύτερο δυνατό κάθε δυνατή προσπάθεια για να προστατεύσει τους Αθιγγάνους που έχουν παραμείνει στο Κοσσυφοπέδιο.
<P>
Alexander Nikitin

<SPEAKER ID=196 LANGUAGE="DE" NAME="Schroedter">
Κύριε Πρόεδρε, στις 23 Νοεμβρίου πρόκειται να δικαστεί πάλι ο Alexander Nikitin. Εξακολουθεί να είναι αναγκασμένος να απολογείται ενώπιον του δικαστηρίου για μια παλαιά επονομαζόμενη περίπτωση κατασκοπείας. Και να σκεφθεί κανείς πως έχει αποσαφηνισθεί προ πολλού το γεγονός ότι έλαβε τις πληροφορίες που περιέχονταν στην έκθεση Bellona από πηγές προσβάσιμες στο κοινό. Όμως η γνώση που είχε επί του θέματος κατέστησε δυνατό να αντιληφθούμε έναν τεράστιο επερχόμενο κίνδυνο που ελλοχεύει στη Βόρεια Θάλασσα.. Ο Alexander Nikitin ενήργησε πάρα πολύ ανθρώπινα. Η ΕΕ φέρει ιδιαίτερη ευθύνη στο θέμα αυτό, διότι χρησιμοποιεί μέχρι σήμερα το υλικό που συγκέντρωσε ο Alexander Nikitin. Το ζήτημα του καθαρισμού της Βόρειας Θάλασσας και η αποσόβηση του κινδύνου που μπορεί να εμφανιστεί για όλους μας εκεί αποτελούν ουσιαστικό μέρος της βόρειας διάστασης που θα ψηφισθεί στο Ελσίνκι. Για τον λόγο αυτό, πρέπει εδώ να επέμβουμε πολύ δυναμικότερα, ώστε να ελευθερωθεί επιτέλους ο Alexander Nikitin, ώστε να αποσυρθούν οι κατηγορίες, διότι όλοι γνωρίζουμε πως η δίκη έχει καθαρά πολιτικό χαρακτήρα, και για τον λόγο αυτό παραβιάζονται στη δίκη αυτή και οι νόμοι της Ρωσίας, επειδή εδώ κερδίζει πάλι η παλαιά νομενκλατούρα.
<P>
Πιστεύω πως ο Alexander Nikitin έδρασε πάρα πολύ ανθρώπινα και με αξιοπρόσεκτο, όντως, αίσθημα ευθύνης, παρέχοντάς μας την πρόσβαση σε αυτό το υλικό. Για τον λόγο αυτό, είναι απαραίτητο η αποστολή της ΕΕ στη Μόσχα να παρακολουθήσει τουλάχιστον τη περίπτωση αυτή, αλλά και να γίνουν πολιτικές παρεμβάσεις στον διάλογο, να κηρυχθεί πολιτική η περίπτωση και να αφεθεί επιτέλους ελεύθερος ο Alexander Nikitin που πρέπει να απολαύει ελευθερίας και τιμών!

<SPEAKER ID=197 LANGUAGE="DE" NAME="Posselt">
Κύριε Πρόεδρε, η Ευρωπαϊκή Σύμβαση για τα Δικαιώματα του Ανθρώπου, από την οποία δεσμεύεται και η Ρωσία ως κράτος μέλος του Συμβουλίου της Ευρώπης, εδρεύει, τρόπος του λέγειν, εδώ στο Στρασβούργο. Στην αντίπερα όχθη του ποταμού έχει την έδρα του το Ευρωπαϊκό Δικαστήριο Ανθρωπίνων Δικαιωμάτων, στο οποίο αποτάθηκε ο κ. Nikitin. Ως εκ τούτου, αυτά που συμβαίνουν στη Ρωσία δεν συνιστούν εσωτερική υπόθεση κάποιας μακρινής χώρας, αλλά ενός ευρωπαϊκού θεσμικού οργάνου, την καρδιά του οποίου αποτελούν τα δεκαπέντε κράτη μέλη της ΕΕ.
<P>
Ως εκ τούτου, έχουμε μεγάλη υποχρέωση να υποστηρίξουμε τον κ. Nikitin και την απελευθέρωσή του, καθώς και τη δυνατότητα να ζήσει επιτέλους υπό ανθρώπινες συνθήκες και συνθήκες κράτους δικαίου. Και εμείς, ως ΕΕ, δεσμευόμαστε από τη συμφωνία εταιρικής σχέσης και συνεργασίας που δεν είναι δεσμευτική μόνον για τη Ρωσία, αλλά και για εμάς και που περιέχει μια ρήτρα για τα ανθρώπινα δικαιώματα, να κάνουμε ό,τι μπορούμε για τον κ. Nikitin, για μια άμεση βελτίωση των συνθηκών κράτησής του, για την απελευθέρωσή του, και όπως είπαμε, για μια δίκαιη μεταχείρισή του στα πλαίσια του κράτους δικαίου. Θα ήταν απαράδεκτο να λυγίσουμε εδώ, διότι ο κ. Nikitin έδρασε και προς το δικό μας συμφέρον - πράγμα που εξιστόρησε με λίαν εντυπωσιακό τρόπο η κ. Schroedter. Εδώ στο Κοινοβούλιο ασχοληθήκαμε ήδη συχνά με το θέμα αυτό. Ο κ. Nikitin τάχθηκε υπέρ του ευρωπαϊκού περιβάλλοντος και υπέρ του κράτους δικαίου σε ολόκληρη την ήπειρο. Βασικά, θα έπρεπε να του απονείμουμε κάποιο από τα βραβεία που έχουμε εδώ στο Ευρωπαϊκό Κοινοβούλιο. Ως εκ τούτου, θα ήθελα να συμφωνήσω ρητώς με αυτή την πρόταση ψηφίσματος και την έκκληση που περιέχει.

<SPEAKER ID=198 NAME="Chichester">
Κύριε Πρόεδρε, ομιλώ εξ ονόματος της Ομάδας μου, αλλά και εξ ονόματος του συναδέλφου μου Λόρδου Bethell, o oποίος ενδιαφέρεται ιδιαίτερα για το θέμα. Η μοίρα του Alexander Nikitin έχει στενή σχέση με μία συζήτηση επί επικαίρων και επειγόντων θεμάτων. Την επόμενη Τρίτη αναμένεται να παρουσιασθεί ενώπιον του δικαστηρίου στη Ρωσία. Νομίζω ότι αυτή είναι η έκτη φορά που θα παρουσιασθεί στο δικαστήριο. Κατηγορείται για εσχάτη προδοσία, κατηγορία βαρύτατη και ακραία, και γιατί; Επειδή γνωστοποίησε ένα ζήτημα δημοσίου ενδιαφέροντος, περιβαλλοντικού ενδιαφέροντος σε όλη την Ευρώπη. Υπό τη συγκεκριμένη κατηγορία αντιμετωπίζει το ενδεχόμενο της καταδίκης σε θάνατο. Πρόκειται για ακραία ποινή και αυτό το Σώμα και τα ευρωπαϊκά θεσμικά όργανα οφείλουν να στείλουν ένα πολύ ισχυρό μήνυμα στη Ρωσία, ότι θα πρέπει να επανεξετάσει το θέμα, να αποσυρθούν οι κατηγορίες και να σεβασθεί το αίτημά μας για την άμεση αποφυλάκισή του.
<P>
Στο πλαίσιο της προηγούμενης συζήτησης για την κατάργηση της θανατικής ποινής είναι ιδιαίτερα σχετικό να καλέσουμε τις ρωσικές αρχές να σεβασθούν τις απόψεις μας, τις απόψεις της Ευρώπης, για το αν πρέπει να κατηγορηθεί και ποια πρέπει να είναι η ποινή του. Συνεπώς, υποστηρίζω πολύ θερμά τα αιτήματα για την άμεση αποφυλάκιση του κ. Nikitin και την απαλλαγή του από τις κατηγορίες.

<SPEAKER ID=199 LANGUAGE="EN" NAME="Lamy">
Επιτροπή. (FR) Θα απαντήσω σύντομα στα τρία σημεία που έχουν αναφερθεί: τη θανατική ποινή, τις μειονότητες στο Κοσσυφοπέδιο, και την υπόθεση Nikitin.
<P>
Όσον αφορά πρώτα απ' όλα το θέμα της θανατικής ποινής, δε θα ήθελα να αφιερώσω αυτά τα λίγα λόγια στην ουσία της υπόθεσης, με την οποία ασχολείστε στο σχέδιο ψηφίσματος που παρουσιάσατε, και το οποίο, φυσικά, συγκεντρώνει τη σύμφωνη γνώμη της Επιτροπής αναφορικά με τη θέση που πήρατε ως προς τη θανατική ποινή. Είμαστε σύμφωνοι σχετικά με αυτό το σημείο, και δεν χρειάζεται, πιστεύω, περαιτέρω σχολιασμό. Θα ήθελα να αναφερθώ σε ένα συγκεκριμένο σημείο, για το οποίο έγινε λόγος κατά τη διάρκεια της συζήτησης, το θέμα δηλαδή του σχεδίου ψηφίσματος σχετικά με τη θανατική ποινή, που η Ένωση είχε καταθέσει ενώπιον της 3ης Επιτροπής της Γενικής Συνέλευσης των Ηνωμένων Εθνών.
<P>
Πρόκειται πράγματι για ένα ζήτημα εξωτερικής πολιτικής. Με το ψήφισμα αυτό, η Ευρωπαϊκή Ένωση πρότεινε στη διεθνή κοινότητα να δεσμευτεί ώστε να θεσπίσει ένα μνημόνιο αναστολής της εκτέλεσης των θανατικών ποινών. Πράγματι, για εμάς, η κατάργηση της ποινής του θανάτου, είναι ένα εγγενές στοιχείο της πολιτικής μας σε θέματα ανθρωπίνων δικαιωμάτων, ενώ για πολλές χώρες, αυτό το ζήτημα - αυτή είναι τουλάχιστον η θέση τους - αφορά αποκλειστικά εγκληματικές υποθέσεις.
<P>
Αποσύραμε πράγματι αυτό το σχέδιο ψηφίσματος, έπειτα από ώριμη σκέψη, και αυτή η απόφαση τίθεται στην εκτίμησή σας. Αποσύραμε αυτό το σχέδιο γιατί οι συζητήσεις σε αυτήν την 3η Επιτροπή της Γενικής Συνέλευσης των Ηνωμένων Εθνών έπαιρναν, κατά τη γνώμη μας, μια άσχημη τροπή. Πράγματι, θεωρήσαμε ότι ορισμένες από τις πολλές τροπολογίες που κατατέθηκαν από τις χώρες στις οποίες η στάση μας δημιουργεί πρόβλημα δεν μπορούν να γίνουν αποδεκτές κατά τη γνώμη μας, και κυρίως η τροπολογία που είχε ως στόχο να συμπεριλάβει σε αυτό το ψήφισμα μια αναφορά στο άρθρο 2, παράγραφος 7 του Χάρτη των Ηνωμένων Εθνών, σύμφωνα με την οποία: "καμία διάταξη του παρόντος Χάρτη δεν επιτρέπει στα Ηνωμένα Έθνη να παρεμβαίνουν στις υποθέσεις που είναι ουσιαστικά της εθνικής αρμοδιότητας ενός κράτους" . Αυτή η τροπολογία ήταν πράγματι ενοχλητική, με την έννοια ότι μετέθετε τη συζήτηση σε ένα άλλο επίπεδο, αυτό της εθνικής αρμοδιότητας ενός κράτους. Για εμάς, η εισαγωγή, μέσα στο ψήφισμα, μια ειδικής αναφοράς στην αρχή της κυριαρχίας των κρατών θα εμπεριείχε τον κίνδυνο της αμφισβήτησης του κεκτημένου στο σύστημα των Ηνωμένων Εθνών, και κυρίως της Παγκόσμιας Διάσκεψης του 1993, η οποία όριζε ότι "η προαγωγή και η προστασία όλων των ανθρωπίνων δικαιωμάτων αποτελεί θεμιτό ενδιαφέρον της διεθνούς κοινότητας" .
<P>
Επιπλέον, το να δεχτούμε μια τέτοια τροπολογία θα μπορούσε να έχει μια πολύ αρνητική επίπτωση στις εργασίες των Ηνωμένων Εθνών στον τομέα των ανθρωπίνων δικαιωμάτων. Δεν προτιμήσαμε, λοιπόν, να κλείσουμε τη συζήτηση κατ' αυτόν τον τρόπο, για την ώρα τουλάχιστον, επειδή, όπως άκουσα να λένε, αναγκαστήκαμε να υποκύψουμε μπροστά σε, δεν ξέρω και εγώ ποιες, εξαιρετικά έντονες πιέσεις, αλλά για να διαφυλάξουμε μια θέση αρχής. Δεν πρέπει συνεπώς να βλέπουμε σε αυτήν την απόφαση ούτε την απουσία μιας εξωτερικής πολιτικής, ούτε το γεγονός ότι υποχωρήσαμε μπροστά στη μια ή στην άλλη πίεση, αλλά μια αξιολόγηση από την πλευρά της Ένωσης του κινδύνου που υπήρχε, λαμβάνοντας υπόψη τις προτεινόμενες τροπολογίες, να βρεθούμε, εξ ονόματος αυτού του νόμιμου αγώνα τον οποίο και συμμεριζόμαστε, σε σημείο που θα ήταν κατώτερο από όσα είχαμε κερδίσει πρωτύτερα. Αυτή είναι η εξήγηση που ήθελα να δώσω.
<P>
Έρχομαι τώρα στο δεύτερο θέμα, κύριε Πρόεδρε, που αφορά τα δικαιώματα των Σέρβων και των άλλων μειονοτήτων στο Κοσσυφοπέδιο. Πιστεύω ότι η Επιτροπή και, μαζί με αυτήν, ολόκληρη η Ευρωπαϊκή Ένωση έκανε, εξ αρχής, γνωστό με σαφήνεια ότι καταδικάζαμε κάθε εθνοτική βία, όποιος και αν είναι ο δράστης, και όποιος και αν είναι το θύμα. Αυτή η βία είναι εξίσου απαράδεκτη σήμερα απέναντι στις μειονότητες των σέρβων και των τσιγγάνων με αυτήν που εξασκήθηκε κατά των κοσσοβάρων πριν λίγους μήνες. Χάρη σε προγράμματα ενίσχυσης σε θέματα εκδημοκρατισμού και ανθρωπίνων δικαιωμάτων, η Επιτροπή συνεχίζει να προσφέρει τη βοήθειά της σε μέτρα τα οποία στοχεύουν στην αποκατάσταση της εμπιστοσύνης και στην ενίσχυση του διαλόγου μεταξύ των διαφόρων κοινοτήτων. Ενεργούσαμε ήδη κατά τον τρόπο αυτό, χωρίς πολύ επιτυχία δυστυχώς, πριν ακόμα από τη σύγκρουση - και συμμερίζομαι από αυτήν την άποψη τις υποδείξεις που έγιναν από πολλούς από εσάς σχετικά με το γεγονός ότι στην υπόθεση αυτή πρέπει όλοι να ελέγξουμε βαθιά τη συνείδησή μας. Από δω και πέρα, στα πλαίσια των καινούργιων συνθηκών, προσπαθούμε παρόλα αυτά, με ρεαλισμό, να συνεχίσουμε να δρούμε με βάση αυτούς τους στόχους, και κυρίως όταν επιλέγουμε προγράμματα βοήθειας και ενίσχυσης.
<P>
Προσφέρουμε την πλήρη και ολοκληρωτική μας στήριξη στις προσπάθειες που έγιναν από την KFOR για τη διατήρηση της τάξης και του νόμου στο Κοσσυφοπέδιο και για την προστασία του συνόλου των πολιτών. Επίσης, παρέχουμε την πλήρη και ολοκληρωτική μας στήριξη στις προσπάθειες που έγιναν από την MINUK για την εδραίωση μιας αποτελεσματικής πολιτικής διοίκησης, που θα είναι σε θέση να επωμιστεί το έργο της αστυνόμευσης το οποίο αυτή τη στιγμή βρίσκεται στα χέρια της KFOR, και για τη δημιουργία μιας ειρηνικής πολυεθνικής κοινωνίας, ικανής να αναλάβει τόσο την ανοικοδόμηση του Κοσσυφοπεδίου όσο και την αποκατάσταση της κοινωνίας του. Η MINUK απευθύνθηκε στην Επιτροπή ενόψει της χρηματοδότησης του σώματος προστασίας του Κοσσυφοπεδίου και τα κράτη μέλη θα πάρουν, κατά τις επόμενες εβδομάδες, μια απόφαση που θα αφορά το πρόγραμμα που προτείναμε ως απάντηση στο αίτημα αυτό. Προσφέρουμε επίσης τη στήριξή μας, υπό μορφή αδελφοποίησης, στις προσπάθειες που έγιναν από τη MINUK στο επίπεδο των τοπικών αυτοδιοικήσεων. Σε αυτό το πλαίσιο, ζητάμε από όσους έχουν την καλή θέληση, τόσο στο Κοσσυφοπέδιο όσο και στο εξωτερικό, να προσφέρουν επίσης τη συνδρομή τους σε αυτούς τους στόχους για να μας βοηθήσουν να ενεργήσουμε ώστε η MINUK και η KFOR να τους πετύχουν επίσης. Υπενθυμίζω, σε περίπτωση που χρειάζεται, ότι αντιτιθέμεθα στο να γίνει το Κοσσυφοπέδιο ένας θύλακας. Πρέπει να γίνει μια πολυεθνική κοινωνία, χωρίς διαχωρισμούς ούτε διακρίσεις που θα στηρίζονται σε εθνοτικούς ή άλλους λόγους.
<P>
Και εάν μου επιτρέπετε να μιλήσω τώρα αγγλικά για ευκολία χωρίς να παραβιάσω τους κανονισμούς του Σώματος, θα απαντήσω ότι η Ευρωπαϊκή Επιτροπή παρακολουθεί εκ του σύνεγγυς και με εξαιρετικά μεγάλο ενδιαφέρον τη δίκη του Alexander Nikitin. Αντιπρόσωποι των κρατών μελών της ΕΕ παρακολούθησαν την ακροαματική διαδικασία στην Αγία Πετρούπολη τον Οκτώβριο του 1998 και ήταν παρόντες όταν το Ανώτατο Δικαστήριο εξέδωσε την τελευταία απόφασή του τον Φεβρουάριο του 1999, με την οποία παρέπεμπε την υπόθεση στο κατώτερο δικαστήριο για περαιτέρω εξέταση.
<P>
Η Ευρωπαϊκή Επιτροπή, συνεπής με προηγούμενες ανακοινώσεις, κατέστησε σαφές ότι οποιεσδήποτε περαιτέρω δικαστικές διαδικασίες αναφορικά με τη συμβολή του κ. Nikitin στην έκθεση Bellona πρέπει να συμμορφώνονται πλήρως με τις διεθνώς αποδεκτές αρχές και πρότυπα δικαιοσύνης και ανθρωπίνων δικαιωμάτων. Γνωρίζω ότι οι συνήγοροι του κ. Nikitin έχουν καταθέσει προσφυγή στο Ευρωπαϊκό Δικαστήριο Ανθρωπίνων Δικαιωμάτων και είμαι βέβαιος ότι τα θεσμικά όργανα του Συμβουλίου της Ευρώπης θα προωθήσουν αυτή την προσφυγή ανάλογα.
<P>
Μολονότι σέβεται τις δικαστικές διαδικασίες ενός κυρίαρχου κράτους, η Ευρωπαϊκή Επιτροπή θα παραμείνει σε εγρήγορση για να διασφαλίσει ότι ο κ. Nikitin θα τύχει μιας αμερόληπτης και δημόσιας δίκης, βασισμένης στις αρχές της Ευρωπαϊκής Σύμβασης των Δικαιωμάτων του Ανθρώπου και του ρωσικού συντάγματος.

<SPEAKER ID=200 NAME="Πρόεδρος">
Ευχαριστώ πολύ, κύριε Επίτροπε Lamy.
<P>
H συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<CHAPTER ID=12>
Ρουάντα/Μπουρούντι
<SPEAKER ID=201 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Β5-0267/99, των βουλευτών Ries και van den Bos, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών,
<P>
Β5-0276/99, της βουλευτού Miranda και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών,
<P>
Β5-0285/99 του βουλευτή van den Berg και άλλων, εξ ονόματος της Ομάδας του Κόμματος των Ευρωπαίων Σοσιαλιστών,
<P>
Β5-0293/99 του βουλευτή Maes και άλλων, εξ ονόματος της Ομάδας των Πρασίνων/ Ευρωπαϊκή Ελεύθερη Συμμαχία,
<P>
Β5-0294/99 του βουλευτή Maes και άλλων, εξ ονόματος της Ομάδας των Πρασίνων/ Ευρωπαϊκή Ελεύθερη Συμμαχία,
<P>
Β5-0300/99 των βουλευτών Van Hecke και Khanbhai, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών,
<P>
Β5-0301/99 των βουλευτών Van Hecke και Khanbhai, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών,
<P>
σχετικά με την κατάσταση στην περιοχή των Μεγάλων Λιμνών, ειδικότερα όσον αφορά τη Ρουάντα και την κατάσταση στο Μπουρούντι.

<SPEAKER ID=202 LANGUAGE="FR" NAME="Ries">
Κύριε Πρόεδρε, κύριε Επίτροπε, αγαπητοί συνάδελφοι, η πρόσφατη απελευθέρωση του Jean Bosco Barayagwiza από το διεθνές ποινικό δικαστήριο για τη Ρουάντα σκανδάλισε την κυβέρνηση και το λαό της Ρουάντα. Ένας απόλυτα δικαιολογημένος θυμός: ο κατηγορούμενος απελευθερώθηκε λόγω διαδικαστικού λάθους, ενώ τον βάρυναν οι εξαιρετικά βαριές κατηγορίες της γενοκτονίας. Πέρα από αυτό το επεισόδιο το οποίο ήταν τραυματικό για τους πολίτες της Ρουάντα βρίσκεται το πνεύμα της ατιμωρησίας για το οποίο γίνεται λόγος εδώ.
<P>
Πρέπει να θεσπιστεί με σαφήνεια ότι όλοι όσοι έχουν διαπράξει τόσο αποτρόπαια εγκλήματα όπως η γενοκτονία ή το έγκλημα κατά της ανθρωπότητας, ή η συνενοχή στα θέματα αυτά, θα διώκονται αδιαλείπτως. Για να γίνει αυτό, τα διεθνή όργανα - των οποίων αποτελούμε μέρος - πρέπει να παράσχουν στα δικαστήρια τα κατάλληλα μέσα για την επίτευξη της αποστολής τους.
<P>
Θα ήταν άραγε, κύριε Lamy, η Ευρωπαϊκή Ένωση έτοιμη να παίξει ένα ρόλο ώστε να αποφύγει στο μέλλον αυτό το είδος παρέκκλισης, που είναι καταστροφική στα μάτια των λαών που περιμένουν την αλήθεια και τη δικαιοσύνη;
<P>
Τέλος, δίνοντας ιδιαίτερη προσοχή, φυσικά, στο ΔΠΔ, για τη Ρουάντα, έτσι ώστε το καθήκον της μνήμης να διατηρηθεί όσον αφορά αυτήν τη σύγκρουση που φαίνεται ήδη πολύ μακρινή στα μάτια ορισμένων, ο ρόλος της Ευρωπαϊκής Ένωσης, πιστεύω ότι είναι να βρίσκεται πλάι στο λαό της Ρουάντα στην περίπτωση αυτή. Ένας λαός που σήμερα αισθάνεται κυριολεκτικά προδομένος από την απελευθέρωση του Jean Bosco Barayagwiza, ιδρυτή, όπως πρέπει να θυμίσουμε, του ραδιοφώνου του μίσους, του θλιβερά διάσημου ραδιοφώνου των Χιλίων Λόφων. Κατανοούμε την αντίδραση των αρχών του Κιγκάλι, τις οποίες καλώ όμως να αρχίσουν και πάλι να συνεργάζονται με το ΔΠΔ που παραμένει, παρόλα αυτά, το καλύτερο μέσο για την εδραίωση της δικαιοσύνης, και κατά συνέπεια της ειρήνης.
<P>
Η διεθνής δικαιοσύνη πρέπει απαραιτήτως να επανακτηθεί εάν θέλει να εξασφαλίσει την αξιοπιστία της, αλλά εμείς πρέπει επίσης να της παρέχουμε τα μέσα που ανταποκρίνονται στις φιλοδοξίες της. Αυτό είναι το αντίτιμο για το καθήκον μνήμης που έχουμε απέναντι στο λαό της Ρουάντα.

<SPEAKER ID=203 LANGUAGE="NL" NAME="Van den Berg">
Κύριε Πρόεδρε, επισκεφθήκαμε με την αντιπροσωπεία του Ευρωπαϊκού Κοινοβουλίου, μαζί με συναδέλφους από τις χώρες ΑΚΕ, το Νασσάου δύο μέρες πριν από τη δολοφονία της Saskia von Meyenfeldt και ενός συνεργάτη της UNICEF καθώς και άλλων πολιτών στο νοτιοανατολικό Μπουρούντι. Ζητήσαμε τότε σε ένα γενικό ψήφισμα τη διεξαγωγή έρευνας, είχαμε ζητήσει μάλιστα αρχικά μία ανεξάρτητη έρευνα, ωστόσο ένας αντιπρόσωπος του Μπουρούντι διαμαρτυρήθηκε και γι' αυτό διαγράψαμε το επίθετο "ανεξάρτητη".
<P>
Βέβαια, στο ψήφισμα αυτό κάνουμε λόγο για μία ανεξάρτητη έρευνα, δηλώνουμε σαφώς δηλαδή ότι δεν θέλουμε να συμμετάσχουν μόνο τα ενεχόμενα μέρη, τουτέστιν να μην εκφράσει τη γνώμη της αποκλειστικά η κυβέρνηση του Μπουρούντι, αλλά να δοθούν εγγυήσεις ότι η αλήθεια θα λάμψει.
<P>
Θα παρακαλούσαμε την Ευρωπαϊκή Επιτροπή να καλέσει τους πρέσβεις της Ευρωπαϊκής Ένωσης στην περιοχή να συγκεντρώσουν πληροφορίες σχετικά με την υπόθεση και να μας ενημερώσει με το δέοντα τρόπο στη συνέχεια.
<P>
Δεύτερον, ας μη λησμονούμε ότι πρόκειται για μία πολύ ευρύτερη σύγκρουση, η οποία έχει στοιχίσει τη ζωή 200.000 ανθρώπων από το 1993 μέχρι σήμερα, ενώ 800.000 άνθρωποι έχουν εγκαταλείψει τις εστίες τους. Κάποτε είναι χρήσιμο να θυμόμαστε αυτούς τους αριθμούς, διότι εξαιτίας των όσων συμβαίνουν στη γειτονιά μας, στο Κοσσυφοπέδιο, λησμονούμε κάποτε ότι σε μία περιοχή της Κεντρικής Αφρικής εξακολουθούν να μαίνονται οι συγκρούσεις.
<P>
Η προώθηση ενός συμφώνου σταθερότητας μέσω όλων των επαφών που πραγματοποιεί η Ευρωπαϊκή Επιτροπή από κοινού με τα Ηνωμένα Έθνη, η ενίσχυση των πολιτικών προσπαθειών όλων εκείνων οι οποίοι εργάζονται στην Κεντρική Αφρική με στόχο τη σύναψη ενός συμφώνου σταθερότητας, οφείλει να αποτελέσει άμεση προτεραιότητα.
<P>
Ελπίζω ότι η Ευρώπη θα κατορθώσει να καταστήσει σαφές ότι τα ανθρώπινα δικαιώματα είναι ακριβώς τα ίδια για όλους, και δεν μας ενδιαφέρουν μόνο όταν θυμόμαστε το Κοσσυφοπέδιο, αλλά ενδιαφερόμαστε να γίνουν σεβαστά και στην Κεντρική Αφρική. Ελπίζω ότι τα δύο ψηφίσματα θα συνεισφέρουν προς την κατεύθυνση αυτή.

<SPEAKER ID=204 LANGUAGE="FR" NAME="Rod">
Κύριε Πρόεδρε, αγαπητοί συνάδελφοι, για μια ακόμα φορά καταλήξαμε να αναφερόμαστε στην κατάσταση στη Ρουάντα. Χτες, καταγγέλλαμε τη γενοκτονία και τις απόπειρες κατά των ανθρωπίνων δικαιωμάτων. Σήμερα, πράγματι, δε μπορούμε παρά να αγανακτούμε για την απελευθέρωση του Jean Bosco Barayagwiza, για τεχνικούς τρόπος του λέγειν λόγους, παρότι είναι ένας από τους πιο σημαντικούς αίτιους της προτροπής στη γενοκτονία. Αυτή η απελευθέρωση είναι, πράγματι, αρκετά ενδεικτική της έλλειψης της θέλησης να γίνει ο απολογισμός της γενοκτονίας και, κυρίως, της θέλησης να αποσιωπηθεί η εμπλοκή των ευρωπαϊκών χωρών, και ιδιαίτερα της Γαλλίας, της οποίας μια πρόσφατη κοινοβουλευτική έρευνα έφερε στην επιφάνεια τη συνενοχή, που στην καλύτερη περίπτωση ήταν παθητική.
<P>
Πρέπει να τονίσουμε επίσης ότι εκτός από την κατάσταση στη Ρουάντα, μας ανησυχεί και το γεγονός ότι προκαλεί ιδιαίτερη αστάθεια στις γειτονικές χώρες, και από αυτήν την άποψη η κατάσταση στο Κονγκό είναι εξαιρετικά δραματική.
<P>
Είναι ανάγκη, σήμερα, το Ευρωπαϊκό Κοινοβούλιο να διατυπώσει σαφώς ότι για να εξασφαλιστεί η σταθερότητα της περιοχής, πρέπει να δημιουργηθούν οι προϋποθέσεις για μια ειρήνη που θα στηρίζεται στη δικαιοσύνη και τη δίωξη των υπευθύνων των εθνοτικών βιαιοτήτων.
<P>
Αυτός είναι ο λόγος που ζητάμε από το ΔΠΔ να αναθεωρήσει τη θέση του σχετικά με την απελευθέρωση του κ. Barayagwiza, λαμβάνοντας υπόψη τη σημασία των κατηγοριών που τον βαραίνουν, ειδάλλως οι πολίτες της Ρουάντα κινδυνεύουν να αισθανθούν αδικημένοι και οι εθνοτικές συγκρούσεις να επαναληφθούν με ακόμα μεγαλύτερη ένταση. Ζητάμε επίσης από την κυβέρνηση της Ρουάντα να επανασυνδέσει τις σχέσεις της με το ΔΠΔ. Για το λόγο αυτό πρέπει να βάλουμε τέλος στην ατιμωρησία που βασιλεύει στις χώρες αυτές.

<SPEAKER ID=205 LANGUAGE="NL" NAME="Maes">
Κύριε Πρόεδρε, αξιότιμε κύριε επίτροπε και συνάδελφοι, συμφωνώ με τους προλαλήσαντες και θα ήθελα συγχρόνως να εκφράσω την αγανάκτηση και την απογοήτευσή μου για την στάση μας. Περιμένουμε να δολοφονηθεί κάποιος λευκός για να θυμηθούμε ότι υπάρχουν συγκρούσεις στο Μπουρούντι, συγκρούσεις οι οποίες προξένησαν χιλιάδες θύματα. Θα ήθελα να σας θυμίσω τα στρατόπεδα τα οποία στη γλώσσα μου αποκαλούνται στρατόπεδα ανασύνταξης. Σε απλή γλώσσα θα έπρεπε να ονομάζονται στρατόπεδα συγκέντρωσης, αυτή είναι η σωστή μετάφραση του όρου. Στα στρατόπεδα αυτά συγκεντρώνονται οι άνθρωποι ανάλογα με την εθνότητα στην οποία ανήκουν, για να γίνουν στη συνέχεια ακόμα πιο εύκολα θύματα μιας μακροχρόνιας γενοκτονίας. Θέλω να σας θυμίσω την κατάσταση στη Ρουάντα, το Μπουρούντι και το Κονγκό, μια κατάσταση που η Ευρωπαϊκή Ένωση οφείλει να πάρει περισσότερο στα σοβαρά. Την εβδομάδα αυτή άκουσα τον σύμβουλο του Συμβουλίου, τον Ύπατο Αντιπρόσωπο της ΚΕΠΠΑ και ελπίζω να βοηθήσουμε να επικρατήσει και σε άλλες περιοχές αυτή η σταθερότητα την οποία επιθυμούμε στην Ευρώπη.

<SPEAKER ID=206 NAME="Khanbhai">
Κύριε Πρόεδρε, κύριε Επίτροπε, αγαπητοί συνάδελφοι, ως άτομο που έχει δουλέψει στη Ρουάντα και τη γνωρίζει από το 1984, ως άτομο που έχει γεννηθεί στην Τανζανία, όπου έζησα για πολλά χρόνια, ως άτομο που μιλά τη βασική αφρικανική γλώσσα της περιοχής των Μεγάλων Λιμνών, μιλώ για το ζήτημα με πείρα και γνώση.
<P>
Η γενοκτονία σε οποιαδήποτε χώρα είναι κακό, και πρέπει να καταδικάζεται απερίφραστα. Όποιος ευθύνεται για μια τέτοια γενοκτονία πρέπει να προσάγεται στη δικαιοσύνη και η απονομή δικαιοσύνης να είναι εμφανής. Δεν μπορεί να υπάρξει καμία ασυλία για κανέναν υπό τέτοιες κατηγορίες. Το Διεθνές Ποινικό Δικαστήριο στην Arusha πρέπει να πραγματοποιήσει το έργο του αποτελεσματικά, και ελπίζουμε ότι όσοι συμμετέχουν σε αυτό το έργο θα λάβουν μέτρα, ώστε η διαδικασία να φθάσει σε ένα δίκαιο και ταχύ τέλος.
<P>
Μόνο τέσσερεις δίκες έχουν ολοκληρωθεί μέσα σε πέντε χρόνια, και αυτή η καθυστέρηση έχει επιτρέψει σε ορισμένους δράστες γενοκτονίας να ελευθερωθούν λόγω τεχνικών λεπτομερειών. Είναι απαράδεκτο. Χρειάζεται να αξιολογήσουμε το έργο του Δικαστηρίου για να προσδιορίσουμε τις αδυναμίες, ώστε να μπορέσουμε να παράσχουμε την κατάλληλη βοήθεια για τη διασφάλιση υψηλών προτύπων δικαιοσύνης χωρίς χάσιμο χρόνου και πόρων. Τα αθώα θύματα της γενοκτονίας και των συγκρούσεων δεν μπορούν να περιμένουν εσαεί για να ξαναχτίσουν τη ζωή τους και να ζήσουν εν ειρήνη στα χωριά και τις εστίες τους.
<P>
Η παρούσα πρόταση ψηφίσματος, επί της οποίας συμφώνησαν όλες οι πολιτικές ομάδες αυτού του Κοινοβουλίου, εκφράζει ξεκάθαρα τις ανησυχίες, τις ελπίδες και τις προσδοκίες μας. Εναπόκειται πλέον στις κυβερνήσεις της Ρουάντα και των γειτονικών χωρών να αναλάβουν σοβαρή δράση για να επιφέρουν πραγματική ειρήνη στην περιοχή. Χρειάζεται να συνεργασθούν πλήρως με τον ειδικό απεσταλμένο της ΕΕ, την ΕΕ, τα Ηνωμένα Έθνη, τον Οργανισμό Αφρικανικής Ενότητας και όλες τις ανθρωπιστικές οργανώσεις και να πράξουν ό,τι απαιτείται για να υποστηρίξουν την ειρήνη και τη σταθερότητα στη Ρουάντα και στην περιοχή των Μεγάλων Λιμνών γενικότερα.

<SPEAKER ID=207 LANGUAGE="NL" NAME="Van Hecke">
Κύριε Πρόεδρε, αναφέρθηκε ήδη ότι το Μπουρούντι βρίσκεται ξανά στο χείλος της καταστροφής: επιθέσεις των ανταρτών, εκκαθαρίσεις του στρατού, εκατοντάδες χιλιάδες πρόσφυγες θύματα του λιμού και του λοιμού και μία απολύτως κατεστραμμένη οικονομία. Ισχυρίζονται μάλιστα μερικοί ότι η κατάσταση είναι ανάλογη με αυτή που επικρατούσε στη Ρουάντα λίγο πριν από τη γενοκτονία του 1994.
<P>
Παρόλα αυτά η Ευρώπη κάθεται με σταυρωμένα τα χέρια. Καθώς τα κράτη μέλη δεν μπορούν προφανώς να συμφωνήσουν μεταξύ τους σχετικά με την αντιμετώπιση της κρίσης στην περιοχή των Μεγάλων Λιμνών, αφήνουμε να επεμβαίνουν στο Μπουρούντι άλλες αφρικανικές χώρες, ορισμένες από τις οποίες έχουν άμεσα συμφέροντα στην περιοχή. Συνδέουμε τη βοήθειά μας προς τη χώρα αυτή με την ειρηνευτική διαδικασία της Arusha, η οποία έχει επιτευχθεί με την μεσολάβηση της Τανζανίας, ενώ επιτρέπουμε συγχρόνως σε αντάρτες από τη χώρα αυτή να πραγματοποιούν επιθέσεις στο Μπουρούντι. Για λόγους αρχής αρνούμαστε να συνεργαστούμε με την κυβέρνηση, η οποία υποστηρίζεται ωστόσο από το Κοινοβούλιο της χώρας.
<P>
Διερωτώμαι πραγματικά μήπως με τον τρόπο αυτό παίζουμε το παιχνίδι των εξτρεμιστών που βρίσκονται τόσο στις τάξεις των ανταρτών όσο και του στρατού. Θα θέλαμε μήπως να καταλάβουν την εξουσία στο Μπουρούντι οι εξτρεμιστές Χούτου και να διαπράξουν μία νέα γενοκτονία κατά της μειονότητας; Ή μήπως θα προτιμούσαμε ένα νέο πραξικόπημα από εξτρεμιστές στρατιωτικούς Τούτσι οι οποίοι θα αρχίσουν νέες εκκαθαρίσεις; Εάν δεν θέλουμε τις εξελίξεις αυτές ας υποστηρίξουμε πλήρως την ειρηνευτική διαδικασία στο Μπουρούντι. Ας βοηθήσουμε να καθίσουν οι μετριοπαθείς δυνάμεις στο τραπέζι των διαπραγματεύσεων για να απομονωθούν έτσι οι εξτρεμιστές. Ας προσφέρουμε βοήθεια στον πληθυσμό χωρίς όρους και ας βοηθήσουμε να ορθοποδήσει ξανά η οικονομία. Ας αντιμετωπίσουμε επιτέλους σοβαρά το πρόβλημα του Μπουρούντι, για να μην πούμε αργότερα, όπως μετά το Βα Παγκόσμιο Πόλεμο: «Wir haben es nicht gewusst», δεν γνωρίζαμε τα εγκλήματα.

<SPEAKER ID=208 LANGUAGE="DE" NAME="Berend">
Κύριε Πρόεδρε, από την πληθώρα των προβλημάτων που αντιμετωπίζουν η Ρουάντα και το Μπουρούντι θα ήθελα να αναφερθώ, εξ ονόματος της Ομάδας, στο πιο πρόσφατο, ήτοι εκείνο που προέκυψε στις 6 Νοεμβρίου τρέχοντος έτους, πριν από μερικές ημέρες δηλαδή, όταν η κυβέρνηση της Ρουάντα ανακάλεσε τη συνεργασία με το Διεθνές Δικαστήριο στην Arusha.
<P>
Νιώθαμε κάποια υπερηφάνεια που το δικαστήριο αυτό μπόρεσε κατ' αρχήν να εγκατασταθεί και με τη βοήθειά μας - αν και αμφισβητώ πολύ το γεγονός ότι αυτή υπήρξε επαρκής - για να διαλευκάνει εδώ τα απάνθρωπα αυτά εγκλήματα και να τιμωρήσει τους αντίστοιχους δράστες. Η στάση αυτή της κυβέρνησης της Ρουάντα είναι μάλιστα κατανοητή ως πρώτη αντίδραση, αλλά το συμπέρασμα που συνήγαγε από αυτήν, δηλαδή το να ακυρώσει τώρα τη συνεργασία με αυτό το δικαστήριο, είναι εντελώς εσφαλμένο. Μας είναι αδιανόητο το γεγονός να ελευθερώνεται λόγω διαδικαστικών θεμάτων - πρέπει να αφήσουμε τη λέξη να λιώσει στο στόμα - χωρίς καν να δικαστεί, αυτός ο - θα εκφρασθώ προσεκτικά - πιθανός αρχιτέκτων της γενοκτονίας, ο Barayagwiza. Σε τελική ανάλυση, αυτός ήταν ο διευθυντής πολιτικών υποθέσεων του υπουργείου εξωτερικών ενός καθεστώτος που ευθυνόταν για τον θάνατο, βασικά, θα έπρεπε να πούμε, για τον σφαγιασμό 800.000 ανθρώπων. Πριν από αυτό, αυτός ο νυν απελευθερωθείς υπήρξε ηγετικό στέλεχος της κρατικής ραδιοφωνίας την εποχή ακριβώς που το ραδιόφωνο καλούσε και παρακινούσε τον πληθυσμό να εκδηλώσει φυλετικό μίσος.
<P>
Το αίτημα της ομάδας μας είναι διττό: αφενός, ζητάμε από την κυβέρνηση της Ρουάντα να ανακαλέσει την απόφασή της, αφετέρου όμως ζητάμε κι από το Δικαστήριο να αναθεωρήσει αυτήν την απόφαση. Ειδικότερα, δεν μπορεί το Δικαστήριο να επικαλείται το γεγονός ότι είναι αθέμιτο να απαγγελθεί μία ακόμη κατηγορία για παρόμοιο θέμα λόγω της δοθείσης απαλλαγής. Στον τομέα αυτό δεν επιτρέπεται να υπάρχει ασυλία για κατηγορίες.

<SPEAKER ID=209 NAME="Lamy">
 Κύριε Πρόεδρε, θα αναφερθώ διαδοχικά στα ζητήματα στα οποία σας οφείλω μια απάντηση όσον αφορά τη Ρουάντα και στη συνέχεια το Μπουρούντι.
<P>
Όσον αφορά τη Ρουάντα, η Επιτροπή συμμερίζεται τις ανησυχίες που εκφράστηκαν σχετικά με την αποτελεσματικότητα της δικαιοσύνης, και χρησιμοποιώ αυτήν τη διπλωματική λέξη για να κρίνω τους αίτιους των γενοκτονιών. Καμία εθνική συμφιλίωση δεν είναι δυνατή χωρίς έναν πραγματικό δικαστικό χειρισμό, και αυτό αφορά τόσο την εθνική δικαιοσύνη της Ρουάντα όσο και το διεθνές ποινικό δικαστήριο της Ρουάντα.
<P>
Για να απαντήσω στην κυρία Ries, όσον αφορά την εθνική δικαιοσύνη της Ρουάντα, η Επιτροπή επικέντρωσε τις παρεμβάσεις της στη θεσμική στήριξη στα υπουργεία για την ενίσχυση του δικαιώματος υπεράσπισης και πολιτικής αγωγής, για τη βελτίωση των συνθηκών ζωής στις φυλακές και για τη στήριξη των διασωθέντων από τη γενοκτονία, καθώς και για την τήρηση των ανθρωπίνων δικαιωμάτων. Ωστόσο, 130.000 κρατούμενοι βρίσκονται ακόμα στη φυλακή, κατηγορούμενοι για εγκλήματα που συνδέονται με τη γενοκτονία, και αναμένουν τη δικαστική απόφαση.
<P>
Η κυβέρνηση της Ρουάντα αναζητά εναλλακτικούς τρόπους, που να μην αφήνουν περιθώρια για ατιμωρησία, και να οδεύουν προς την κατεύθυνση που επιθυμούμε. Εργάζεται για τη διαμόρφωση ενός συστήματος διαιτητικών δικαστηρίων με βάση τη παραδοσιακή πρακτική, όπου τα δικαστήρια αποτελούνται από πολίτες εκλεγμένους στα διάφορα επίπεδα τοπικής αυτοδιοίκησης, με καθήκον να κρίνουν τρεις κατηγορίες κατηγορουμένων: τους κοινούς δολοφόνους, από τη μια πλευρά, τα χτυπήματα και τους τραυματισμούς που δεν προκαλούν το θάνατο, από την άλλη, και τέλος, τους λαφυραγωγούς, ώστε οι υποκινητές και οι ιδεολόγοι της γενοκτονίας και των σφαγών να κρίνονται πραγματικά από τακτικά δικαστήρια, τα οποία πρέπει να οργανωθούν κατά τρόπο ώστε να μπορούν να φέρουν εις πέρας αυτό το έργο.
<P>
Μαζί με τους άλλους χρηματοδότες, η Επιτροπή αξιολογεί αυτή τη στιγμή την καταλληλότητα και τους τρόπους της συμβολής της στη δημιουργία αυτού του συστήματος στο πλαίσιο της συνεργασίας μας. Για το διεθνές δικαστήριο της Ρουάντα, η Επιτροπή παρείχε χρηματοδοτήσεις από την αρχή ακόμα της σύστασής του, που σήμερα φτάνουν το ενάμισι εκατομμύριο ευρώ. Η Επιτροπή πρόκειται να ξεκινήσει μια αξιολόγηση των προγραμμάτων ενίσχυσης των ανθρωπίνων δικαιωμάτων στις αναπτυσσόμενες χώρες. Ιδιαίτερη προσοχή θα δοθεί στις χώρες ή στα σχέδια που έχουμε στηρίξει, όπως αυτό που μόλις ανέφερα. Αυτή η αξιολόγηση θα συμπεριλάβει τη στήριξη του διεθνούς ποινικού δικαστηρίου και τα συμπεράσματά της θα πρέπει να μας επιτρέψουν να βρούμε ένα νέο πιθανό μέσο στήριξης, σύμφωνα με τους όρους που θα αξιολογήσουμε ενόψει της έρευνας.
<P>
Όσον αφορά το Μπουρούντι, είμαστε, και εμείς, εξαιρετικά ανήσυχοι με την κατάσταση της όλο και αυξανόμενης βίας στη χώρα αυτή. Τι κάνουμε για να αντιμετωπίσουμε την κατάσταση αυτή; Γνωρίζω και θεωρώ ότι είναι πάντοτε γελοίο να παραθέτουμε αριθμούς σχετικά με το ύψος της βοήθειας μπροστά σε τόσες συμφορές. Πιστεύω ωστόσο ότι οι αριθμοί αυτοί είναι τα μόνα αληθινά δείγματα που μπορούμε να σας δώσουμε σε σχέση με αυτά που κάνουμε για να ανταποκριθούμε στις ανησυχίες σας. Η αληθινή κριτική που μπορείτε να μας κάνετε, αυτή που πονά, είναι το ότι αντιμετωπίζουμε παθητικά αυτήν την κατάσταση. Πιστεύω ότι στη συγκεκριμένη περίπτωση δεν είναι έτσι. Θα ήθελα να σας δώσω κάποια σχετικά παραδείγματα.
<P>
Στηρίξαμε τη διαδικασία ειρήνευσης με τη χρηματοδότηση των διαπραγματεύσεων που διεξάγονται στην Αρούσα, με συμβολή ύψους δύο εκατομμυρίων ευρώ, που είναι μακράν η πιο σημαντική και η οποία θα έπρεπε, μαζί με άλλες εξωτερικές χρηματοδοτήσεις, να αρκεί για την περάτωση των διαπραγματεύσεων. Είναι αλήθεια ότι ο θάνατος του μεσολαβητή, του πρώην προέδρου Νιερέρε, αποτελεί μια δυσκολία που προστίθεται στην πολυπλοκότητα της ίδιας της διαδικασίας. Πιστεύουμε ότι είναι βασικό να συνεχιστούν οι διαπραγματεύσεις παράλληλα με την αναζήτηση ενός νέου μεσολαβητή.
<P>
Η ενίσχυση των συγκρούσεων, κατά τους τελευταίους μήνες, προκάλεσε τη μετακίνηση εκατοντάδων χιλιάδων ανθρώπων τους οποίους, πράγματι, όπως υπενθυμίσαμε κατά τη διάρκεια της συζήτησης, η κυβέρνηση εγκατέστησε με τη βία σε στρατόπεδα από τον περασμένο Ιούλιο. Η επέμβασή μας ήταν άμεση με τη μορφή ανθρωπιστικής βοήθειας, που ξεπερνούσε το ένα εκατομμύριο ευρώ σε τρεις επιχειρήσεις, και είμαστε έτοιμοι να συνεχίσουμε να επεμβαίνουμε για να ανταποκριθούμε στις πιο επείγουσες ανάγκες της επόμενης χρονιάς. Η συνολική συνδρομή του ECHO στο Μπουρούντι άγγιξε φέτος τα δώδεκα περίπου εκατομμύρια ευρώ. Κατά τη διάρκεια μιας σύσκεψης που έγινε στη Νέα Υόρκη στις αρχές του έτους, οι χρηματοδότες του Μπουρούντι αποφάσισαν να συμβάλλουν στη διαμόρφωση των συνθηκών ζωής των πιο ευάλωτων πληθυσμών και να επικεντρώσουν τη βοήθειά τους στην επανεγκατάσταση των πληθυσμών που έχουν μετακινηθεί.
<P>
Στο πλαίσιο αυτών των θέσεων, η Επιτροπή ενέκρινε ένα πρόγραμμα αποκατάστασης ύψους 50, περίπου, εκατομμυρίων ευρώ, που θα μπορέσει να υλοποιηθεί ανάλογα με τις συνθήκες ασφάλειας που επικρατούν στη χώρα αυτή. Πιστεύουμε ότι η πλήρης αποκατάσταση της συνεργασίας συνδέεται τόσο με τα αποτελέσματα που θα έχει η διαδικασία ειρήνευσης, όσο και με τη δημιουργία ενός πολιτικού και συνταγματικού πλαισίου που θα οδηγήσει τελικά στον εκδημοκρατισμό. Αυτά ήθελα να σας πω ως απάντηση, κύριε Πρόεδρε.

<SPEAKER ID=210 NAME="Πρόεδρος">
Ευχαριστώ πολύ, κύριε Επίτροπε Lamy.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<CHAPTER ID=13>
Πακιστάν
<SPEAKER ID=211 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Β5-0269/99, των βουλευτών Van den Bos και Thors, εξ ονόματος της Ομάδας του Κόμματος των Φιλελευθέρων Δημοκρατών και Μεταρρυθμιστών,
<P>
Β5-0277/99, των βουλευτών Vinci και Brie, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών,
<P>
Β5-0278/99, του βουλευτού Thomas Mann, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών,
<P>
Β5-0286/99, του βουλευτού Schori, εξ ονόματος της Ομάδας του Κόμματος των Ευρωπαίων Σοσιαλιστών,
<P>
Β5-0296/99, των βουλευτών Lambert και Lucas, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία,
<P>
σχετικά με την κήρυξη κατάστασης έκτακτης ανάγκης στο Πακιστάν.

<SPEAKER ID=212 NAME="Duff">
Η παρούσα πρόταση ψηφίσματος εκθέτει τις ανησυχίες που οφείλει να συμμερίζεται η παγκόσμια κοινότητα για την επιδείνωση της σταθερότητας στο Πακιστάν και στα γειτονικά εδάφη του. Έχουμε σίγουρα δίκιο να λυπούμαστε για το στρατιωτικό πραξικόπημα, ωστόσο είναι συνετό να αναγνωρίσουμε ότι το νέο στρατιωτικό καθεστώς είναι μέχρι στιγμής εξαιρετικά δημοφιλές εντός του Πακιστάν. Το Πακιστάν σαφώς αναμένει από τον στρατηγό Musharraf να επιτύχει να θέσει τέρμα σε μία μακρά περίοδο διαφθοράς και ανελεύθερων φατριών. Τα καθεστώτα Sharif και Bhutto κακοδιοίκησαν τη χώρα τους για πολλά χρόνια. Βεβαίως, οι στρατιωτικοί αντιμετωπίζουν τη μαζικής έκτασης οικονομική απάτη με σθένος.
<P>
Η εν λόγω πρόταση ψηφίσματος μιλά εσφαλμένα για την ανάγκη επανεγκαθίδρυσης ή επαναφοράς της δημοκρατίας. Θα έπρεπε να ζητά την επίτευξη προόδου προς τη δημοκρατία και να προτείνει ένα πρακτικό πρόγραμμα της Ευρωπαϊκής Ένωσης που να διευκολύνει τη συγκεκριμένη πρόοδο. Η καταπολέμηση της διαφθοράς είναι ένα ουσιαστικό πρώτο βήμα.
<P>
Έχω εμπιστοσύνη ότι η Πορτογαλική Προεδρία θα χρησιμοποιήσει τις φημισμένες ικανότητες και την εμπειρία της για να αυξήσει την κατανόηση της Ευρωπαϊκής Ένωσης ως προς τα προβλήματα που αντιμετωπίζει το Πακιστάν, και θα ήταν ευπρόσδεκτη η γνώμη του κ. Lamy για την παρούσα κατάσταση της Συμφωνίας Συνεργασίας.

<SPEAKER ID=213 LANGUAGE="DE" NAME="Mann, Thomas">
Κύριε Πρόεδρε, η Ομάδα μου καταδικάζει το πραξικόπημα του στρατού στο Πακιστάν τον Οκτώβριο που ακολούθησε αμέσως μετά από τη συνταξιοδότηση του αρχηγού του στρατού Musharraf. Το σύνταγμα καταργήθηκε. Το ομοσπονδιακό κοινοβούλιο και τα κοινοβούλια των επαρχιών τέθηκαν προσωρινά σε διαθεσιμότητα. Έστω κι αν η κατάληψη της κρατικής εξουσίας από τον στρατό έγινε χωρίς πολύ μεγάλες διαμαρτυρίες εκ μέρους του πληθυσμού, ωστόσο, δεν υπάρχει εναλλακτική λύση για μια λειτουργική δημοκρατία που συστάθηκε μέσω ελεύθερων εκλογών. Δεν επιτρέπεται να καταντήσει δίκη πολιτικής σκοπιμότητας η απόπειρα να αποδειχθεί πως ο μέχρι τώρα πρωθυπουργός της χώρας Sharif υπήρξε δήθεν μέλος μιας εγκληματικής συνωμοσίας και πως οικοδόμησε ένα σύστημα ευνοιοκρατίας. Κάθε δικαστική διαδικασία πρέπει να διεξάγεται με δίκαιο τρόπο και να είναι διαφανής για το κοινό.
<P>
Στη συνάντηση με τον εκπρόσωπο της ΕΕ Walter Sari στις 2 Νοεμβρίου, ο Musharraf απέρριψε ένα χρονοδιάγραμμα για την αποκατάσταση της δημοκρατίας. Επομένως, γιατί η ΕΕ να είναι πρόθυμη να ακολουθήσει άλλα κράτη που δίνουν μεγάλες πιθανότητες στο αναγγελθέν πρόγραμμα σταθερότητας; Και να σκεφθεί κανείς πως οι προσεγγίσεις είναι πολύ ελπιδοφόρες: εξασφάλιση ενός κλίματος που ευνοεί περισσότερο τις επενδύσεις, φορολογικές ελαφρύνσεις, αναθεώρηση του γραφειοκρατικού συστήματος, τερματισμός του πλουτισμού των υπεύθυνων φορέων. Οι κρατικές τράπεζες πρέπει να αποβάλουν τη συνήθεια να χορηγούν αφειδώς πιστώσεις σε δημόσιους φορείς. Ο νέος νόμος κατά της διαφθοράς αποτελεί ένα βήμα προς τη σωστή κατεύθυνση.
<P>
Όμως, η απώλεια εμπιστοσύνης και η διαφυγή κεφαλαίων δεν μπορούν να αναχαιτισθούν παρά μόνον εάν ανασυσταθεί η δημοκρατία και τηρηθούν τα ανθρώπινα δικαιώματα. Οι διεθνείς επενδύσεις πρέπει να ανασταλούν έως ότου το Διεθνές Νομισματικό Ταμείο αποδεχθεί το Πακιστάν ως πλήρη εταίρο. Καλούμε λοιπόν τη στρατιωτική κυβέρνηση να επιστρέψει στη συνταγματικότητα. Τη διαχείριση της πολιτικής πρέπει να αναλάβει μια πολιτική κυβέρνηση δημοκρατικής νομιμότητας. Η αναστολή της συμμετοχής τόσο στην Κοινοπολιτεία όσο και στη συμφωνία συνεργασίας με την Ευρωπαϊκή Ένωση δεν μπορεί να ανακληθεί παρά μόνον αφού δημιουργηθούν όλες οι προϋποθέσεις για την εφαρμογή των επιτακτικών οικονομικών, κοινωνικών και ανθρωπιστικών μεταρρυθμίσεων στο Πακιστάν.

<SPEAKER ID=214 LANGUAGE="DE" NAME="Sakellariou">
Κύριε Πρόεδρε, κυρίες και κύριοι, οι συνάδελφοι αναφέρθηκαν ήδη στο ιστορικό του πραξικοπήματος. Εγώ θα ήθελα να εμμείνω για άλλη μία φορά σε όσα ανέφερε ο συνάδελφος Duff, αλλά και ο συνάδελφος Mann. Για ολόκληρες δεκαετίες, εκλεγείσες μεν, αλλά πέρα ως πέρα διεφθαρμένες κυβερνήσεις, με τελευταία αυτή του κ. Nawaz Sharif, επέτρεψαν να περάσουν στην καθημερινή ζωή του Πακιστάν οι παραβιάσεις των ανθρωπίνων δικαιωμάτων, η δουλική εργασία, μια κοινωνική συμφορά και ένα μη ελέγξιμο πλέον εξωτερικό δημόσιο χρέος με αποτέλεσμα την καταστροφή της χώρας.
<P>
Οι ίδιες αυτές κυβερνήσεις υποστήριξαν το φονταμενταλιστικό δολοφονικό καθεστώς των Ταλιμπάν στο Αφγανιστάν και συνιστούν έναν διαρκή, απρόβλεπτο κίνδυνο για την ειρήνη στην περιοχή, υποστηρίζοντας και υποθάλποντας τρομοκρατικές δραστηριότητες εναντίον της γειτονικής Ινδίας στην παραμεθόρια περιοχή του Κασμίρ. Παρ' όλα αυτά, η ανικανότητα και η διαφθορά που χαρακτηρίζουν μια εκλεγμένη κυβέρνηση δεν πρέπει να μας ωθήσουν στο να θεωρήσουμε πιθανή εναλλακτική λύση το πραξικόπημα. Καταδικάζουμε σαφώς και εντονότατα το πραξικόπημα στο Πακιστάν και απαιτούμε από αυτούς που βρίσκονται στην εξουσία να επαναφέρουν αμέσως το κράτος δικαίου και τη συνταγματική τάξη και να αποκαταστήσουν την κοινοβουλευτική νομιμότητα με την εγκατάσταση μιας μεταβατικής πολιτικής κυβέρνησης μέσω της διενέργειας εκλογών, ακολουθώντας ένα σαφές χρονοδιάγραμμα
<P>
Αυτές ακριβώς θα πρέπει να είναι και οι προϋποθέσεις που πρέπει να πληρωθούν, προτού το Συμβούλιο υπογράψει την ανασταλείσα συμφωνία συνεργασίας με το Πακιστάν. Η ΕΕ πρέπει να τηρήσει εν γένει μια ξεκάθαρη στάση απέναντι στο Πακιστάν που θα υπογραμμίζει το γεγονός ότι οι δημοκρατικές αρχές δεν μπορούν να αποτελούν αντικείμενο διαπραγματεύσεων ή συμβιβασμών για εμάς και που θα αποτρέπει κάθε μελλοντικό επίδοξο εξουσιαστή από μια παρόμοια άθλια ενέργεια.
<P>
(Χειροκροτήματα)

<SPEAKER ID=215 NAME="Lambert">
Και εγώ, όπως πολλοί συνάδελφοι, ενδιαφέρθηκα για την αντίδραση του πλήθους των ανθρώπων πακιστανικής καταγωγής και προέλευσης απέναντι σε αυτό το πραξικόπημα - ανθρώπων που οι ίδιοι συμμετέχουν σε δημοκρατικές πολιτικές διαδικασίες και ενδιαφέρονται για την ορθή δημοκρατική πρακτική. Δεν συγκλονίστηκαν. Συνεπώς, η εν λόγω αντίδραση προσδίδει βαρύτητα στη συνειδητοποίησή μας ότι πολλά πήγαιναν στραβά με το προηγούμενο καθεστώς, επί παραδείγματι η έλλειψη προστασίας των δικαιωμάτων των θρησκευτικών μειονοτήτων και η αυξανόμενη κατάχρηση του νόμου περί βλασφημίας, ο οποίος θεσπίστηκε έπειτα από το στρατιωτικό πραξικόπημα του 1958. Υπό το προηγούμενο καθεστώς διαπιστώσαμε επίσης αυξανόμενη παραβίαση των ανθρωπίνων δικαιωμάτων, ανθρώπων όπως οι Sindhi. Παρακολουθούμε τι θα συμβεί στους πολιτικούς κρατούμενους υπό το νέο καθεστώς, ως βασικό κριτήριο για τις προθέσεις του καθεστώτος.
<P>
Ανησυχώ επίσης από τις αναφορές ότι οι στρατιωτικοί παρακινήθηκαν από το αίσθημα ότι η κυβέρνηση Sharif δεν έκανε αρκετά πράγματα για να προστατεύσει και να διατηρήσει την Ομοσπονδία του Πακιστάν. Το βρίσκω πολύ ανησυχητικό όταν ενθυμούμαι το αναπτυσσόμενο πυρηνικό δυναμικό της χώρας. Θεωρούμε ότι η διεξαγωγή της δίκης του πρώην πρωθυπουργού θα αποτελέσει επίσης σαφές δείγμα των καλών προθέσεων των στρατιωτικών να επαναφέρουν, ή μάλλον όχι να επαναφέρουν αλλά να εισαγάγουν μια θετική δημοκρατική διακυβέρνηση στο Πακιστάν.

<SPEAKER ID=216 NAME="Lamy">
Κύριε Πρόεδρε, όπως γνωρίζετε, η κατάσταση σχετικά με το Πακιστάν, συζητήθηκε πέρυσι στο Συμβούλιο Γενικών Υποθέσεων της 15ης Νοεμβρίου. Πιστεύω ότι είναι σαφές σε όλο τον κόσμο ότι η Ένωση ανησυχεί ιδιαίτερα για αυτό το πραξικόπημα και επιθυμεί διακαώς την ταχύτατη επιστροφή στη δημοκρατία. Το Συμβούλιο αναμένει ότι οι διαβεβαιώσεις που έδωσε η προσωρινή, όπως λέγεται, διοίκηση, σχετικά με το σεβασμό των ανθρωπίνων δικαιωμάτων και των πολιτικών ελευθεριών, θα γίνουν σεβαστές χωρίς όρους, και ότι κάθε κατηγορία κατά του καθαιρεθέντα Πρωθυπουργού, κ. Nawaz Sharif, θα προσαχθεί ενώπιον ενός αστικού και ανοιχτού δικαστηρίου στα πλαίσια του σεβασμού της νομιμότητας.
<P>
Όσον αφορά τα συγκεκριμένα σημεία που εγείρατε στα ψηφίσματα σχετικά με τα προγράμματα και τα σχέδια της Επιτροπής για την ενίσχυση της ανάπτυξης στο Πακιστάν, πρέπει να τονίσουμε ότι αυτά αφορούν αποκλειστικά σχεδόν τα πιο φτωχά και τα πιο μειονεκτούντα στρώματα του πληθυσμού. Ένας μεγάλος αριθμός αυτών των σχεδίων υλοποιήθηκαν μέσω ΜΚΟ και αποβλέπουν στη βελτίωση της εμβέλειας και της ποιότητας των υπηρεσιών του κοινωνικού τομέα, και ιδιαίτερα στους τομείς της πρωτοβάθμιας εκπαίδευσης και των φροντίδων για την υγεία.
<P>
Σήμερα, το σύνολο των δεσμεύσεων για τα σχέδια της Κοινότητας αντιπροσωπεύονται από 180 περίπου εκατομμύρια ευρώ και η Επιτροπή προτείνει τη συνέχιση της υλοποίησης αυτών των σχεδίων. Πιστεύουμε, πράγματι, ότι η διακοπή της ενίσχυσης προς τις λιγότερο ευνοημένες ομάδες πληθυσμού θα ήταν μια ακατάλληλη αυτή τη στιγμή κύρωση. Έχουμε απόλυτη συνείδηση της τραγικής κατάστασης πολλών παιδιών και ιδιαίτερα κοριτσιών στο Πακιστάν, αλλά πιστεύουμε ότι ο πιο αποτελεσματικός τρόπος για τη βελτίωση αυτής της κατάστασης είναι να συμβάλλουμε στην εξασφάλιση μιας ποιοτικής και προσιτής για όλους πρωτοβάθμιας εκπαίδευσης. Συμμετέχουμε επίσης σε ένα σχέδιο μαζί με τη Διεθνή Οργάνωση Εργασίας σχετικά με την αποκατάσταση των παιδιών που χρησιμοποιούνταν σε επικίνδυνες εργασίες στο Πακιστάν.
<P>
Οι εργασίες σχετικά με νέα σχέδια προς χρηματοδότηση στο πλαίσιο του προϋπολογισμού του επόμενου έτους έχουν διακοπεί αυτή τη στιγμή, σε αναμονή της εξέλιξης της αξιολόγησης της νέας κατάστασης που επικρατεί εκεί. Αναγνωρίζουμε την ανάγκη να βοηθήσουμε τους ΜΚΟ και τις ενώσεις πολιτών ώστε να ενισχυθούν οι δημοκρατικοί θεσμοί της χώρας, και γνωρίζετε χωρίς αμφιβολία ότι η ικανότητα απορρόφησης και το μέγεθος πολλών ΜΚΟ σε αυτόν τον τομέα στο Πακιστάν είναι, δυστυχώς, περιορισμένα. Επίσης, ήρθαμε σε επαφή με πολλούς ΜΚΟ και ενώσεις, αλλά πιστεύουμε ότι πρέπει να φροντίσουμε να μην υπερφορτώσουμε με κεφάλαια και ενίσχυση αυτούς τους οργανισμούς, οι οποίοι δε θα μπορούσαν στη συνέχεια να τα διαχειριστούν με αποτελεσματικό τρόπο.
<P>
Για να απαντήσω επακριβώς στην ερώτηση του κ. Duff, η Ένωση, μετά το πραξικόπημα, ακύρωσε την υπογραφή της νέας συμφωνίας συνεργασίας μεταξύ της Κοινότητας και του Πακιστάν και διακόψαμε τον πολιτικό μας διάλογο, έτσι ώστε να σταλεί ένα δυνατό και σαφές μήνυμα στους νέους ηγέτες του Πακιστάν όσον αφορά τις ανησυχίες μας σχετικά με το πραξικόπημα και τα επακόλουθά του.
<P>
Πιστεύω ότι κατά τον τρόπο αυτό απάντησα επακριβώς στην ερώτησή σας, κύριε Duff.

<SPEAKER ID=217 NAME="Πρόεδρος">
Ευχαριστώ πολύ, κύριε Επίτροπε Lamy.
<P>
H συζήτηση έληξε.
<P>
Η ψηφοφορία θα διεξαχθεί στις 17.30.
<P>
(Η συνεδρίαση, διακοπείσα στις 17.20, επαναλαμβάνεται στις 17.30.)

<SPEAKER ID=218 NAME="Πρόεδρος">
Προχωρούμε τώρα στην ψηφοφορία επί των επικαίρων, επειγόντων και σημαντικών θεμάτων.

<CHAPTER ID=14>
ΨΗΦΟΦΟΡIΕΣ (συvέχεια)
<SPEAKER ID=219 LANGUAGE="DE" NAME=" για τη δέκατη επέτειο της Σύμβασης των Ηνωμένων Εθνών για τα Δικαιώματα του Παιδιού">

<P>
(Το Σώμα εγκρίνει το κοινό ψήφισμα)
<P>
Κοινή πρόταση ψηφίσματος για την Τσετσενία
<P>
(Το Σώμα εγκρίνει το κοινό ψήφισμα)
<P>
ΑΙΤΙΟΛΟΓΗΣΕΙΣ ΨΗΦΟΥ- Δικαιώματα του Παιδιού
<P>
Posselt (PPE-DE). (DE) To μόνο που θα ήθελα να σας πω είναι πως κατ' αρχήν ήμουν βέβαια υπέρ αυτής της πρότασης ψηφίσματος, πως είμαι όμως της γνώμης ότι εδώ έχει αρχίσει να γίνεται κάτι πολύ επικίνδυνο, που δεν είναι άλλο από τη συστηματική εκμετάλλευση προτάσεων ψηφίσματος για τη διεξαγωγή μιας ιδεολογικής συζήτησης επί του Χάρτη Θεμελιωδών Δικαιωμάτων, τον οποίο θα έπρεπε να λάβουμε τόσο σοβαρά υπόψη, ώστε να τον προετοιμάσουμε με μεγάλη, συνταγματική σχεδόν πλειοψηφία εδώ στο Σώμα με συναίνεση και όχι με μισόλογα που περιέχονται σε προτάσεις ψηφίσματος. Είμαι της άποψης πως αυτός ο Χάρτης Θεμελιωδών Δικαιωμάτων πρέπει να αναπτυχθεί προσεκτικά και να μην αποσυνδέσει το δίκαιο του παιδιού από το δίκαιο των γονέων, από τα δικαιώματα της οικογένειας και από το δικαίωμα ανατροφής των γονέων εντός της οικογένειας. Αυτά συνιστούν στοιχειώδη θέματα που πρέπει να συζητηθούν διεξοδικά κι όχι πρόχειρα με μισόλογα..

<SPEAKER ID=220 NAME="Caudron">
Την ώρα που ετοιμαζόμαστε να δώσουμε την ψήφο μας σε αυτήν την πρόταση ψηφίσματος σχετικά με τα δικαιώματα του παιδιού, θα ήθελα να κάνω γνωστή τη σημασία που έχει για μένα αυτή η πράξη.
<P>
Αυτή η ψηφοφορία δεν έχει καμία σχέση με όλες τις άλλες στις οποίες συμμετείχα κατά τη διάρκεια αυτής της συνεδρίασης. Με ξαναφέρνει πίσω στους λόγους οι οποίοι με οδήγησαν να ασχοληθώ με την πολιτική και οι οποίοι συνοψίζονται στα εξής: να βελτιώσω όσο είναι δυνατόν, την καθημερινή ζωή των ανθρώπων! Αυτό μπορεί να θεωρηθεί έπαρση, δεδομένου του μεγέθους του καθήκοντος, αλλά είναι η βαθιά μου πεποίθηση.
<P>
Και παρότι γνωρίζω ότι αυτή η ψήφος δε θα αλλάξει ριζικά τη δραματική κατάσταση στην οποία ζουν χιλιάδες παιδιά στο ένα ή στο άλλο μέρος του κόσμου, θα μαρτυρά ότι το Ευρωπαϊκό μας Κοινοβούλιο έχει την πολιτική βούληση να βοηθήσει στο να σημειωθεί κάποια πρόοδος!
<P>
Το να πούμε ότι είναι απαράδεκτο να αναγκάζονται παιδιά να δουλεύουν αντί να πηγαίνουν στο σχολείο, ότι υπάρχουν παιδιά που δεν τρώνε αρκετά ώστε να χορτάσουν την πείνα τους, παιδιά που πωλούνται ως εμπορεύματα, παιδιά θύματα της σωματικής ή της ψυχολογικής βίας των ενηλίκων, είναι ήδη ένα μεγάλο βήμα που πρέπει φυσικά να βρει ανταπόκριση μέσα από τις πολιτικές μας πράξεις και μέσα στην καθημερινή μας ζωή! Ας αναλάβουμε, άνδρες και γυναίκες, τις πολιτικές μας ευθύνες!
<P>
Η Σύμβαση της οποίας εορτάζουμε την επέτειο σήμερα έδωσε τη δυνατότητα να επιτευχθεί μεγάλη πρόοδος από τη στιγμή που θέτει το παιδί στην καρδιά των συζητήσεων! Τα παιδιά είναι ανθρώπινα όντα, είναι υποκείμενα δικαίου. Πρέπει να τα σεβόμαστε, να τα προστατεύουμε, να τα μορφώνουμε, να τα αγαπάμε!

<SPEAKER ID=221 NAME="Foster">
 - (EN) Η Σύμβαση για τα Δικαιώματα του Παιδιού αντιπροσωπεύει την πιο επιτυχημένη Σύμβαση του διεθνούς δικαίου, με συμβαλλόμενα μέρη όλες τις χώρες του κόσμου εκτός από τη Σομαλία και τις ΗΠΑ. Οι στόχοι της Σύμβασης εξηγούν την άνευ προηγουμένου διεθνή αντίδραση: η εφαρμογή μέτρων στα πλαίσια του διεθνούς δικαίου για την προστασία των δικαιωμάτων των πιο αθώων, των πιο ευάλωτων πολιτών του κόσμου.
<P>
Η πρόταση ψηφίσματος για την οποία ψηφίσαμε σήμερα επιδιώκει να διασφαλίσει ότι τα στοιχεία που εξαίρει αυτή η σύμβαση θα προστατεύονται και με άλλες νομικές βάσεις και πλαίσια. Πράττοντάς το, επιδιώκουμε να γίνουμε η φωνή αυτών που δεν μπορούν να μιλήσουν και να προστατεύσουμε όσους δεν μπορούν να προστατεύσουν τους εαυτούς τους. Τα παιδιά πρέπει να προστατευθούν από εκείνους που ενδιαφέρονται πραγματικά για αυτά.
<P>
Πρέπει να τονίσουμε, συνεπώς, τον ρόλο της οικογένειας στην προστασία των παιδιών, ιδιαίτερα τον ρόλο των γονέων. Το κράτος, κατά την προσπάθειά του να παράσχει μία νομική βάση για την προστασία και αντιμετώπιση των παιδιών οφείλει να υποκλιθεί μπροστά στο πρωταρχικό δικαίωμα των γονέων στην προστασία, την ανατροφή και την ασφάλεια των παιδιών τους. Πρέπει να διασφαλίσουμε ότι η οικογένεια, για να παραθέσω αυτολεξί τη Σύμβαση των Δικαιωμάτων των Παιδιών, "λαμβάνει την απαραίτητη προστασία και βοήθεια, ώστε να μπορεί να αναλάβει πλήρως τις ευθύνες της στα πλαίσια της κοινότητας" .

<SPEAKER ID=222 NAME="Sacrιdeus">
 - (EN) Η προαγωγή των δικαιωμάτων των παιδιών είναι ένα θέμα προσφιλές σε όλους μας εδώ σήμερα. Είναι ταυτόχρονα μεγάλο προνόμιο και σοβαρή ευθύνη να εργασθούμε για να θεσπίσουμε νομοθεσία και νομικές πράξεις για την προστασία των παιδιών. Η διασφάλιση της προστασίας των παιδιών πρέπει να συμβαδίζει με μέτρα τα οποία να προωθούν και να προστατεύουν την οικογένεια. Μία ισχυρή οικογενειακή μονάδα είναι βασική για την εξασφάλιση της προστασίας των παιδιών. Το προοίμιο της Σύμβασης δηλώνει ότι το παιδί, προκειμένου να πραγματώσει "την πλήρη και αρμονική ανάπτυξη της προσωπικότητάς του πρέπει να μεγαλώνει σε οικογενειακό περιβάλλον" . Τα άρθρα 5,7,9,14 και ορισμένα άλλα εξαίρουν τις ευθύνες και τα δικαιώματα των γονέων σε σχέση με την ανατροφή των παιδιών τους. Είναι απολύτως αποφασιστικής σημασίας να διαφυλάσσονται και να διασφαλίζονται τα δικαιώματα των γονέων, προκειμένου να προστατεύονται τα πλήρη δικαιώματα των παιδιών.

<SPEAKER ID=223 NAME="Scallon">
 - (EN) Επιδοκιμάζω τη σημερινή έμφαση του Σώματος στα δικαιώματα των παιδιών. Τα παιδιά, ως τα πιο ευάλωτα και ανυπεράσπιστα μέλη της κοινωνίας χρειάζονται επιπλέον δικαιώματα και προστασία. Αποτελεί προνόμιο για εμένα να συμμετέχω σε αυτή την εν δυνάμει διαδικασία, η οποία μπορεί να διασφαλίσει την παροχή της εν λόγω προστασίας.
<P>
Η οικογένεια, όπως αναγνώρισαν οι συντάκτες της Σύμβασης για τα Δικαιώματα του Παιδιού, είναι θεμελιώδους σημασίας για την προστασία και την προαγωγή των δικαιωμάτων του παιδιού. Στους κόλπους της οικογένειας τα παιδιά μαθαίνουν τις αξίες "της ειρήνης, της αξιοπρέπειας, της ανεκτικότητας, της ελευθερίας, της ισότητας και της αλληλεγγύης" (προοίμιο), καθώς και τις απαραίτητες ικανότητες για να εφαρμόσουν τις εν λόγω αξίες στην κοινωνία, καθόλη τη διάρκεια της ζωής τους.
<P>
Η Σύμβαση για τα Δικαιώματα του Παιδιού αναγνωρίζει τις ευθύνες των γονέων στην παροχή της κατάλληλης φροντίδας και προσοχής απέναντι στα παιδιά τους, καθώς και το δικαίωμα του παιδιού να λαμβάνει αυτή τη φροντίδα, καθοδήγηση και αγάπη. Είμαι χαρούμενη που υποστηρίζω την παρούσα πρόταση ψηφίσματος σήμερα στο Σώμα, η οποία θα διασφαλίσει την υποστήριξη των συγκεκριμένων δικαιωμάτων - των δικαιωμάτων των γονέων να ανατρέφουν τα παιδιά τους και των δικαιωμάτων των παιδιών σε αυτή την προστασία και υποστήριξη.
<P>
Τσετσενία

<SPEAKER ID=224 LANGUAGE="ES" NAME="Ortuondo Larrea">
Κύριε Πρόεδρε, εμείς οι βουλευτές που εκπροσωπούμε τα ευρωπαϊκά έθνη χωρίς κράτος καταδικάζουμε έντονα τη νέα επίθεση που στα τέλη του αιώνα μας πραγματοποιούν τα ρωσικά στρατεύματα με τρόπο καταχρηστικό ενάντια στο μικρό λαό της Τσετσενίας. Η Ρωσία προκαλεί καταστροφές, θανάτους αμάχων -περιλαμβανομένων και ηλικιωμένων, γυναικών και παιδιών-, καθώς και ένα κύμα μετανάστευσης που ξεπερνάει το κύμα του Κοσόβου. Και όλα αυτά επειδή ένας νέος Ράσπουτιν θέλει να κερδίσει δημοτικότητα στη Ρωσία και να καταλάβει την εξουσία ως νέος πρόεδρος, χωρίς να ενδιαφέρεται για το εάν ο σκοπός του θέτει σε σοβαρό κίνδυνο τη δημοκρατία, το Κράτος Δικαίου και τις οικονομικές μεταρρυθμίσεις στη Ρωσική Ομοσπονδία. Δεν μπορούμε να το δεχτούμε και, ως εκ τούτου, το καταδικάζουμε απερίφραστα.

<SPEAKER ID=225 NAME="Schroedter">
Κύριε Πρόεδρε, αυτή η πρόταση ψηφίσματος που αναφέρεται στην Τσετσενία καλύπτει το ευρύτερο δυνατό φάσμα που υπήρξε ποτέ σε διεθνές επίπεδο, πράγμα που τιμά αυτό το Σώμα, διότι και στον πρώτο πόλεμο συμβάλαμε ουσιαστικά στη σύναψη ειρήνης. Ωστόσο, με απογοητεύει το γεγονός ότι το Σώμα διαφωνεί με την τροπολογία μας που αναφέρει πως λόγω της ρήτρας για τα ανθρώπινα δικαιώματα που περιέχει η συμφωνία εταιρικής σχέσης και συνεργασίας η συμφωνία αυτή πρέπει να παγώσει σε συνάρτηση με αυτόν τον πόλεμο. Έχω την εντύπωση πως θα χρειασθούν πολύ αυστηρότερα μέτρα από αυτά που αναφέρονται μέχρι τώρα στην πρόταση ψηφίσματος για να μπορέσουμε να καταλήξουμε σε μια ανακωχή και να επιτύχουμε, επιτέλους, να τερματισθεί ο βομβαρδισμός αμάχων και να δηλώνεται επιπλέον ότι πρόκειται για εσωτερικό πρόβλημα.
<P>
Νομίζω πως είναι απαραίτητο σήμερα στη συνεδρίαση του ΟΑΣΕ - το θέμα αυτό συζητείται τώρα, την ίδια στιγμή, εκεί στην Κωνσταντινούπολη - να προκύψει πραγματικά μια ευκαιρία που θα οδηγήσει στη διεξαγωγή ειρηνευτικών διαπραγματεύσεων, διότι το πρόβλημα του Καυκάσου δεν μπορεί να επιλυθεί με τον τρόπο που σκοπεύουν να το πράξουν οι Ρώσοι, και για τον λόγο αυτό θεωρώ πως είναι εξαιρετικά σημαντικό να μην μείνουμε εδώ, να ενστερνισθεί αυτήν την έκκληση προ πάντων η Επιτροπή, απειλώντας και εκείνη με τη λήψη μέτρων όπως το πάγωμα νέων συμβάσεων TACIS, και το θέμα να φθάσει πραγματικά και στα γραφεία των αρμόδιων υπηρεσιών και να μην μείνει μόνον εδώ στα χαρτιά. Το θέμα αυτό συνιστά ένα πολύ σημαντικό μέλημα που θα ήθελα να καταστήσω σαφές για άλλη μία φορά εξ ονόματος της Ομάδας μου. Πιστεύουμε πως η πρόταση ψηφίσματος δεν καλύπτει ένα ευρύ φάσμα, πως αποτελεί όμως ένα πρώτο βήμα που ελπίζουμε πως θα οδηγήσει στην εξεύρεση μιας ειρηνικής λύσης στην περιοχή.

<SPEAKER ID=226 LANGUAGE="FR" NAME="Bordes, Cauquil και Laguiller">
Με την πρόφαση ότι στρέφονται κατά της φονταμενταλιστικής τρομοκρατίας, οι ηγέτες της Ρωσίας διεξάγουν στην Τσετσενία έναν ελεεινό πόλεμο. Ο ρωσικός στρατός επιτίθεται κυρίως κατά των πολιτών, όλο και περισσότεροι από τους οποίους αναγκάζονται να καταφύγουν σε γειτονικές περιοχές όπου στοιβάζονται κάτω από απάνθρωπες συνθήκες. Για μια ακόμα φορά είναι οι πολίτες αυτοί που υφίστανται τις συνέπειες των καταστροφών των πόλεων, των χωριών και της υποδομής μιας ήδη φτωχής χώρας.
<P>
Ο πόλεμος είναι επίσης εγκληματικός και για τον ίδιο το ρωσικό λαό. Χιλιάδες νέοι αναγκάζονται να διεξάγουν ένα βρώμικο πόλεμο από τον οποίο τίποτα το καλό δε μπορεί να βγει ούτε για τους ίδιους, ούτε για τους γονείς τους και τους μεγαλύτερους τους. Ενώ το άνοιγμα προς μια καπιταλιστική οικονομία εκφράζεται με την πτώση της παραγωγής και τη σημαντική οικονομική εξασθένιση της πλειοψηφίας του πληθυσμού, σημαντικά ποσά απορροφώνται από την πολεμική προσπάθεια, χωρίς να γίνεται καν λόγος για το κόστος της διαφθοράς που τη συνοδεύει.
<P>
Καταγγέλλουμε τους ρώσους ηγέτες που είναι υπεύθυνοι για αυτόν τον πόλεμο, αλλά καταγγέλλουμε επίσης και τους ηγέτες του δυτικού κόσμου που αρκούνται σε μια διακριτική αποδοκιμασία, υποστηρίζοντας την ίδια στιγμή τον Γιέλτσιν και την κλίκα του, τους οποίους ενδιαφέρονται τόσο πολύ να προστατέψουν. Βομβαρδίζοντας τις πόλεις και τα χωριά στην Τσετσενία, ο ρωσικός στρατός κάνει αυτό που έκαναν πριν από λίγους μήνες οι στρατοί της Δύσης βομβαρδίζοντας τη Σερβία και το Κοσσυφοπέδιο. Τα εγκλήματα του ενός δε δικαιολογούν τα εγκλήματα του άλλου, αλλά φανερώνουν τη βαθιά τους συνενοχή εις βάρος των λαών. Αυτό το νόημα έχει η αποχή μας.

<SPEAKER ID=227 NAME="Πρόεδρος">
Η Ώρα των Ψηφοφοριών έληξε.

<CHAPTER ID=15>
Σχέδιο δράσης για την καταπολέμηση των ναρκωτικών (συνέχεια)
<SPEAKER ID=228 NAME="Πρόεδρος">
Η ημερήσια διάταξη προβλέπει τη συνέχιση της συζήτησης επί της έκθεσης (Α5-0063/1999) της κυρίας Γιαννάκου-Κουτσίκου, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, για την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο σχετικά με σχέδιο δράσης της Ευρωπαϊκής Ένωσης για την καταπολέμηση των ναρκωτικών (2000-2004) (COM(1999)239).

<SPEAKER ID=229 NAME="Pirker">
Κύριε Πρόεδρε, αξιότιμοι κυρίες και κύριοι, κατ' αρχάς επιτρέψτε μου να ευχαριστήσω θερμά τη Μαριέττα Γιαννάκου, επειδή μας προσέφερε τη δυνατότητα να πραγματοποιήσουμε, τελικά, σήμερα μέσω μιας ανταλλαγής την ψηφοφορία για το Eurodac και να δημιουργήσουμε με τον τρόπο αυτό τις προϋποθέσεις για την εισαγωγή αυτού του συστήματος αντιπαραβολής δακτυλικών αποτυπωμάτων. Εδώ πρόκειται όμως και για μια πολύ σημαντική έκθεση.
<P>
Θα ήθελα να αναφέρω προκαταρκτικά ορισμένα στοιχεία, ώστε να μπορέσουμε να σχηματίσουμε μια εικόνα για την έκταση του εμπορίου των ναρκωτικών. Πρώτον: έχουμε να κάνουμε με ένα εμπόριο ναρκωτικών που συνιστά εν τω μεταξύ το 8% του όγκου των εμπορικών συναλλαγών και που πραγματοποιεί κέρδη δισεκατομμυρίων εις βάρος της νεολαίας και των οικογενειών μας. Εντός της ΕΕ κατάσχονται ετησίως 600 περίπου τόνοι καννάβεως. Σχετικά με την κατανάλωση ναρκωτικών, διαπιστώνεται το γεγονός ότι κάνουν χρήση συνθετικών ναρκωτικών ήδη 5 εκατομμύρια νέοι και ότι περίπου 20% έχουν δοκιμάσει κάνναβη. Η νομική κατάσταση στην Ευρώπη δεν είναι διόλου ικανοποιητική. Οι πολίτες όμως θεωρούν πως ο αγώνας κατά της εγκληματικότητας που συνδέεται με τα ναρκωτικά είναι θέμα που πρέπει να αντιμετωπισθεί με απόλυτη προτεραιότητα. Ως εκ τούτου, θεωρώ ιδιαίτερα σημαντική την έκθεση της Μαριέττας Γιαννάκου και θεωρώ επίσης το σχέδιο δράσης ως κάτι πολύ ουσιώδες που θα μας βοηθήσει να προχωρήσουμε. Το σχέδιο αυτό περιλαμβάνει ευρείες στρατηγικές που αρχίζουν με την πρόληψη και φθάνουν έως την επανένταξη, περνώντας από την καταστολή. Το σχέδιο δράσης δεν αφήνει κανένα περιθώριο για ελευθέρωση ή νομιμοποίηση, θέτει προτεραιότητες και συνδέει τις εσωτερικές και τις εξωτερικές πολιτικές για να καταστεί δυνατή η επιτυχής οργάνωση του αγώνα.
<P>
Αυτά αποτελούν λίαν φιλόδοξους στόχους. Στην πραγματικότητα όμως δεν θα είναι πολύ εύκολο, διότι δεν κατέστη δυνατόν μέχρι τώρα να αποκτήσουμε συγκρίσιμα στοιχεία για τα διάφορα κράτη μέλη και να συγκρίνουμε τις μεθόδους, και για όσο διάστημα δεν διαθέτουμε αυτή τη σύγκριση μεθόδων και στοιχείων δεν θα είναι δυνατόν να υλοποιήσουμε ως μοντέλα τα best practices. H πρόληψη δεν ενισχύεται επαρκώς, και τα προγράμματα νεολαίας δεν είναι εξοπλισμένα για την ενίσχυση στον αγώνα κατά των ναρκωτικών. Η Ευρωπαϊκή Ένωση διαθέτει σχετικά λίγα χρήματα γι αυτά.
<P>
Ποια είναι τα πιθανά και επιτακτικά αιτήματα που συνάγουμε από αυτό και που πρέπει να προβάλλουμε; Για μένα, το πρώτο εξ αυτών είναι η ανάγκη να ενισχυθεί οπωσδήποτε η πολιτική πρόληψης. Εδώ βλέπω μια τεράστια ευκαιρία να προσπαθήσουμε π.χ. σε εθελούσια βάση να κηρύξουμε ως ζώνες απαλλαγμένες από τα ναρκωτικά τα σχολεία, και να καταστήσουμε σαφές μέσω ενημέρωσης στους μαθητές ότι ο μεγάλος στόχος θα πρέπει να είναι μια ζωή χωρίς ναρκωτικά. Ως εκ τούτου, χρειαζόμαστε την υποστήριξη των προγραμμάτων της Ευρωπαϊκής Ένωσης όπως το "Σωκράτης" και το LEONARDO.
<P>
Δεύτερον: πρέπει να απαιτήσουμε ρητώς από τα κράτη μέλη να μας χορηγηθεί επιτέλους μια ενιαία συγκέντρωση στοιχείων και μεθόδων, ούτως ώστε να καταστεί δυνατή η εξεύρεση των καλύτερων δυνατών μοντέλων στον αγώνα κατά των ναρκωτικών. Πρέπει να προωθήσουμε τη συνεργασία μεταξύ της αστυνομίας και της δικαιοσύνης στα κράτη της Ευρώπης στον αγώνα κατά της εγκληματικότητας που συνδέεται με τα ναρκωτικά και για την προστασία της νεολαίας. Πρέπει να αξιοποιήσουμε και να διαμορφώσουμε αποτελεσματικότερα τα προγράμματα της Ευρωπαϊκής Ένωσης όπως το FALQONE, το GROTIUS ή το OISIN, και να διαθέσουμε περισσότερους πόρους.
<P>
Με το σχέδιο δράσης έχουμε λοιπόν ένα καλό πρόγραμμα στη διάθεσή μας. Τώρα όμως το ζητούμενο είναι να ξεκινήσουμε τις εργασίες, να υλοποιήσουμε αυτό το πρόγραμμα, και μάλιστα στον αγώνα κατά των ναρκωτικών και υπέρ της νεολαίας και, εν γένει, υπέρ μιας κοινωνίας απαλλαγμένης από τα ναρκωτικά. Αυτός πρέπει να είναι ο στόχος, έστω κι αν θα είναι πολύ δύσκολη η επίτευξή του.
<P>
(Χειροκροτήματα)

<SPEAKER ID=230 LANGUAGE="DE" NAME="Schulz">
Κύριε Πρόεδρε, αξιότιμοι συνάδελφοι, θα προτιμούσαμε η συζήτηση καθώς και η ψηφοφορία επί αυτής της έκθεσης να μην είχαν διεξαχθεί αναγκαστικά σήμερα, επειδή - και θέλω να το αναφέρω αυτό στην αρχή της παρουσίασης των θέσεών μου - λόγω των περιστάσεων που οδήγησαν σήμερα στην αλλαγή της ημερήσιας διάταξης και λόγω του γεγονότος ότι διήρκεσε τόσο πολύ η ώρα της ψηφοφορίας με τις μεγάλες εκθέσεις Napolitano, Leinen, Δημητρακόπουλου και Schwaiger, η ψηφοφορία επί της έκθεσης Γιαννάκου-Κουτσίκου θα διεξαχθεί αύριο το πρωί.
<P>
Ως γνωστόν, το πρωί της Παρασκευής σηματοδοτεί και την ημέρα της μεγάλης προσέλευσης στο Στρασβούργο. Αύριο η Ολομέλεια θα ξεχειλίζει από συναδέλφους που θα στριμώχνονται για να εισέλθουν σε αυτήν εδώ την αίθουσα για να συμμετάσχουν στην ψηφοφορία επί της έκθεσης της συναδέλφου Γιαννάκου. Σας λέγω λοιπόν πως και πενήντα να είναι, θα είναι πολλοί. Προβαίνω στην εν λόγω παρατήρηση, διότι αυτή έρχεται σε κραυγαλέα αντίθεση προς τον άλλο ισχυρισμό ότι, όπως γνωρίζουν όλοι, η έκθεση της κ. Γιαννάκου είναι δήθεν τόσο σημαντική, ώστε να είναι αναπόφευκτο κι επιτακτικό να διεξαχθεί η σχετική συζήτηση και ψηφοφορία αυτήν ακόμα την εβδομάδα. Μα δεν είναι λογική αυτή που κρύβεται πίσω από αυτό.
<P>
Η έκθεση της συναδέλφου είναι όντως σημαντική, και η σχετική συζήτηση πρέπει να διεξαχθεί με μεγάλη προσοχή, μεταξύ άλλων και για τον λόγο ότι η συζήτηση επί της έκθεσης έδειξε για άλλη μία φορά πως η πολιτική της Ευρωπαϊκής Ένωσης στον τομέα των ναρκωτικών συγκαταλέγεται στα πλέον αμφιλεγόμενα προς συζήτηση θέματα.
<P>
Κατ' αρχάς, θέλω να απευθύνω μια παρατήρηση στην εισηγήτρια. Νομίζω πως η κ. Γιαννάκου κατέβαλε μεγάλες προσπάθειες για να γνωμοδοτήσει επί του σχεδίου δράσης υπό μία μορφή που είχε ως προσανατολισμό τη συναίνεση και ως στόχο την ολοκλήρωση των διαφορετικών τρόπων θεώρησης που δεν συναντώνται μόνον απανταχού στις πολιτικές οικογένειες, αλλά που διαμορφώνονται και από τις εθνικές παραδόσεις, καθώς και των διαφορετικών απόψεων και των εν μέρει αντίθετων συμφερόντων. Η ομάδα μας ευχαριστεί θερμά την εισηγήτρια και για αυτό.
<P>
Το αναφέρω αυτό και εξ ονόματος του απουσιάζοντος συναδέλφου μου Jan Andersson, ο οποίος βρέθηκε, ως Σουηδός βουλευτής - και θα επανέλθω αμέσως σε αυτό - σε εξαιρετικά δύσκολη θέση, διότι η Σουηδία είναι ένα από τα κράτη μέλη με μια πολύ ειδική προσέγγιση της πολιτικής στον τομέα των ναρκωτικών που τροφοδοτείται από την εθνική εμπειρία και την εθνική παράδοση, και ο οποίος νομίζω πως παρ' όλα αυτά μερίμνησε με εσάς, κυρία συνάδελφε, ειδικά στο θέμα των συμβιβαστικών τροπολογιών, ώστε η έκθεση αυτή να έχει τέτοια μορφή ώστε να εξασφαλίζεται η ευρεία αποδοχή της.
<P>
Είχαν κατατεθεί 128 τροπολογίες, και στη συνέχεια εσείς διατυπώσατε τελικά 17 ή 18 συμβιβαστικές τροπολογίες που επρόκειτο να συμβάλουν στη συναρμογή αυτής της πληθώρας τροπολογιών με τρόπο που να προκύψει εν τέλει μια έκθεση του Κοινοβουλίου επί του εν λόγω σχεδίου δράσης που να χαρακτηρίζεται από λογική συνέπεια, πράγμα που συνεπάγεται πάντα το γεγονός ότι πρέπει να λαμβάνονται υπόψη τρία απαραίτητα στοιχεία.
<P>
Πρώτον: όλοι εμείς, ασχέτως από το αν ανήκουμε στη συντηρητική ή την αριστερή παράταξη αυτού του Σώματος, πρέπει να καταλάβουμε, και πιστεύω πως το πράττουμε, ότι η προσέγγιση της πολιτικής στον τομέα των ναρκωτικών πρέπει πάντα να απορρέει από την αρχή, σύμφωνα με την οποία οι τοξικομανείς δεν χρειάζονται, κατά βάση, τιμωρίες και δίωξη, αλλά βοήθεια και υποστήριξη, πράγμα που είναι, βέβαια, αυτονόητο. Θα διερωτάσθε λοιπόν, γιατί αναγκάζομαι να το επαναλάβω εδώ. Μα, επειδή ο τρόπος με τον οποίο βοηθάμε αυτούς τους ανθρώπους που θίγονται από το εν λόγω πρόβλημα να επανενταχθούν στην κοινωνία και μειώνουμε την προσωπική κι ατομική τους δυστυχία πρέπει πάντα να μπορεί να τροφοδοτείται από ειδικές περιφερειακές, τοπικές και εθνικές εμπειρίες. Για τον λόγο αυτό, δεν μπορεί να υπάρξει μια διακανονισμένη ευρωπαϊκή πολιτική στον τομέα των ναρκωτικών, αλλά πρέπει να δημιουργηθεί ένα ευρωπαϊκό πλαίσιο, εντός του οποίου να καταστεί δυνατή η παροχή βοήθειας στους θιγόμενους ανθρώπους, που πρέπει να βρίσκονται στο επίκεντρο, αξιοποιώντας τις εκάστοτε ειδικές εμπειρίες των τοπικών και περιφερειακών αρχών.
<P>
Το δεύτερο στοιχείο είναι το εξής: στην πολιτική στον τομέα των ναρκωτικών δεν πρέπει να ξεχνάμε πως στην Ευρώπη δεν υπάρχει σχεδόν κανένας άλλος κλάδος εγκληματικότητας που να αποκομίζει περισσότερα χρήματα από το εμπόριο ναρκωτικών. Αυτό σημαίνει πως στη συζήτηση περί μείωσης της προσφοράς το εν λόγω στοιχείο είναι λίαν σημαντικό, πως περικλείει όμως πάντοτε και τη διαπίστωση ότι πρέπει να καταδιώκουμε αμείλικτα εκείνους που χορηγούν ναρκωτικά στην αγορά. Για να επιτευχθεί αυτό θα χρειασθούν στοιχεία ποινικής και αστυνομικής φύσεως. Θα χρειαστεί όμως και κάποιο στοιχείο που νομίζω πως αμελήθηκε στη συζήτηση, ήτοι το γεγονός ότι όποιος κάνει εμπόριο ναρκωτικών το κάνει κατά κανόνα, όταν το εφαρμόζει σε μεγάλη κλίμακα, αποσκοπώντας στο κέρδος και στον πλουτισμό. Παντού όπου επιτυγχάνουμε να παρεμποδίσουμε τη μετατροπή περιουσιών που αποκτήθηκαν παράνομα μέσω του εμπορίου ναρκωτικών σε νόμιμες περιουσίες, σημειώνουμε και μια μεγάλη πρόοδο, δηλαδή, η καταπολέμηση του εμπορίου ναρκωτικών και το ξέπλυμα χρημάτων αποτελούν αλληλένδετα φαινόμενα. Επομένως, στην περίπτωση της μείωσης της προσφοράς, η πολιτική καταπολέμησης των ναρκωτικών - και το απευθύνω στον Επίτροπο για την εσωτερική ασφάλεια - σημαίνει και συνεπή καταδίωξη των εμπόρων ναρκωτικών, ειδικότερα όσον αφορά τον τομέα του ξεπλύματος χρημάτων.
<P>
Το τρίτο και τελευταίο στοιχείο με το οποίο θέλω να ολοκληρώσω είναι το εξής: έχουμε διαφορετικές εμπειρίες. Η μία χώρα της Ευρωπαϊκής Ένωσης υιοθετεί μια μάλλον ανεκτική προσέγγιση, ενώ κάποια άλλη μια μάλλον περιοριστική. Συνολικά - αν δούμε τα συμπεράσματα του κέντρου παρακολούθησης ναρκωτικών στη Λισσαβώνα - έχουμε παντού σχεδόν ένα ίσο ποσοστό ναρκωτικών. Αυτό σημαίνει πως, ανεξάρτητα από την προσέγγιση με την οποία ενεργούμε προς το παρόν, είμαστε σε ίσο βαθμό επιτυχείς ή ανεπιτυχείς. Αυτό συνηγορεί υπέρ του να καθορίσουμε τα πλαίσια σε ευρωπαϊκό επίπεδο και να λάβουμε τις αποφάσεις για την παρουσίαση θέσεων ακολουθώντας την αρχή της επικουρικότητας και λαμβάνοντας υπόψη τις εκάστοτε εθνικές εμπειρίες.

<SPEAKER ID=231 LANGUAGE="NL" NAME="Wiebenga">
Κύριε Πρόεδρε, δεν μπορούμε να παραβλέψουμε τις διιστάμενες απόψεις που επικρατούν εδώ και χρόνια στο Ευρωπαϊκό Κοινοβούλιο σχετικά με την πολιτική για τα ναρκωτικά. Σε γενικές γραμμές θα έλεγα ότι υπάρχουν τρεις προσεγγίσεις που αντιπροσωπεύονται εδώ: οι υποψήφιοι, πρώτα απ' όλα, του σουηδικού μοντέλου, το οποίο, παράλληλα με την αποτοξίνωση των ναρκομανών, δίνει έμφαση στην καταπολέμηση των ναρκωτικών. Δεύτερον, οι υπέρμαχοι του ολλανδικού μοντέλου, το οποίο δίνει έμφαση περισσότερο στην αποτοξίνωση των ναρκομανών απ' ότι στην καταπολέμηση των ναρκωτικών. Το ολλανδικό μοντέλο, το οποίο ονομάζει τα καταστήματα διάθεσης των ναρκωτικών παραπλανητικά με την αγγλική λέξη coffeeshops, επιτρέπει και βασίζεται στη διάκριση μεταξύ μαλακών ναρκωτικών, δηλαδή της μαριχουάνας, και σκληρών ναρκωτικών όπως η ηρωίνη και η ΧΤC.
<P>
Οι δύο αυτές ομάδες, οι υπέρμαχοι δηλαδή του σουηδικού και οι υπέρμαχοι του ολλανδικού μοντέλου, δεν θέλουν να υπάρχει στενή ευρωπαϊκή συνεργασία στον τομέα των ναρκωτικών, διότι φοβούνται ότι θα θιγούν οι εθνικές τους πολιτικές. Αντιπροσωπεύεται και μία τρίτη ομάδα στο Κοινοβούλιο που αποτελείται από εκείνους τους βουλευτές οι οποίοι επιζητούν μία ευρύτερη και εντατικότερη ευρωπαϊκή συνεργασία στην πολιτική για τα ναρκωτικά, με στόχο να προσεγγίσουν μεταξύ τους οι διαφορετικές προσεγγίσεις που μόλις σας περιέγραψα. Σύμφωνα με αυτή την τρίτη ομάδα, χώρες όπως η Γαλλία και η Γερμανία θα πρέπει να προωθήσουν περισσότερο την αποτοξίνωση των ναρκομανών, ενώ οι Κάτω Χώρες, για παράδειγμα, θα πρέπει να καταβάλουν περισσότερες προσπάθειες για να αντιμετωπίσουν τον λεγόμενο ναρκοτουρισμό και την πλημμύρα των ναρκωτικών που προέρχονται από τα "coffeeshops".
<P>
Οι τρεις αυτές τάσεις αντιπροσωπεύονται επίσης και στην ομάδα των Ευρωπαίων Φιλελευθέρων και του Δημοκρατικού Κόμματος. Και γι' αυτό είναι ιδιαίτερη η χαρά μου που τα περισσότερα μέλη της ομάδας μας είναι υπέρ της έκθεσης της κ. Γιαννάκου. Θεωρούμε ενδιαφέρουσα την έκθεση αυτή, η οποία ευτυχώς μάλιστα δεν αναφέρεται στο ζήτημα της νομιμοποίησης ή όχι των ναρκωτικών, αλλά επικεντρώνεται στα μέτρα τα οποία θα πρέπει να υιοθετήσει η Ευρωπαϊκή Ένωση.
<P>
Πρόσφατα, στις 6 Νοεμβρίου εφέτος, ο πρόεδρος της Ευρωπαϊκής Επιτροπής κ. Prodi ζήτησε να ενταθεί η ευρωπαϊκή συνεργασία για την καταπολέμηση των ναρκωτικών. Η δήλωσή του αυτή έγινε με αφορμή ειδήσεις σχετικά με την χρήση χαπιών XTC από την ιταλική νεολαία, χάπια τα οποία εισάγονται σε μεγάλες ποσότητες από την πατρίδα μου, τις Κάτω Χώρες. Οι παρατηρήσεις του προέδρου Prodi συζητήθηκαν έντονα στις Κάτω Χώρες. Προσωπικά θεωρώ ότι ο κ. Prodi έχει δίκιο. Η Ευρωπαϊκή Ένωση θέλει να αντιμετωπίσει αποφασιστικά τη διασυνοριακή εγκληματικότητα, στην οποία περιλαμβάνεται και το λαθρεμπόριο των ναρκωτικών. Αυτό αποτελεί μάλιστα και το κύριο καθήκον της Europol. Τα χάπια XTC αποτελούν σκληρά ναρκωτικά τα οποία μπορούν να αποβούν θανατηφόρα, όπως συνέβη στην Ιταλία.
<P>
Στους υπέρμαχους της νομιμοποίησης των μαλακών ναρκωτικών θα είχα να αντιτείνω ότι και αυτοί θα πρέπει να επιδιώκουν την ευρωπαϊκή συνεργασία, διότι κανένα κράτος μέλος δεν μπορεί να προβεί στη μονομερή νομιμοποίηση των ναρκωτικών. Αυτό μπορεί να γίνει μόνο σε ευρωπαϊκό επίπεδο.

<SPEAKER ID=232 LANGUAGE="NL" NAME="Buitenweg">
Κύριε Πρόεδρε, εάν υπάρχει ένα ζήτημα για το οποίο οφείλουμε να συζητήσουμε απολύτως λογικά και νηφάλια, αυτό είναι αναμφίβολα η πολιτική για τα ναρκωτικά. Η έκθεση της συναδέλφου Γιαννάκου την οποία συζητούμε τώρα δεν αποτελεί το κλασσικό παράδειγμα αυτής της αναγκαίας σαφήνειας. Η συζήτηση δεν διεξάγεται με απόλυτη νηφαλιότητα. Διαρκώς ακούγονται κινδυνολογίες και πολεμοχαρείς ρητορικές κορώνες.
<P>
Διαπιστώνουμε ότι κατά τη συζήτηση αυτού του δύσκολου ζητήματος στο Κοινοβούλιο πραγματοποιούνται αργά αλλά σταθερά ορισμένα προσεκτικά βήματα προς τη σωστή κατεύθυνση. Η πρόοδος αυτή είναι προφανής, εάν συγκρίνουμε τη σημερινή συζήτηση και το παρόν κείμενο με αυτά του παρελθόντος. Τότε εκτοξεύονταν μύδροι και ουαί κι αλίμονο στους βουλευτές οι οποίοι τολμούσαν να πιάσουν στο στόμα τους φράσεις όπως περιορισμός της βλάβης (harm reduction), ή θεραπευτική προσέγγιση. Τα περισσότερα μέλη του Κοινοβουλίου δεν μπορούσαν τότε να διανοηθούν ότι εκτός από την κατασταλτική προσέγγιση στην πολιτική για τα ναρκωτικά θα μπορούσαν να αναπτυχθούν και άλλες, αποτελεσματικότερες στρατηγικές.
<P>
Η έκθεση Γιαννάκου αποτελεί σαφή βελτίωση σε διάφορα σημεία. Αναγνωρίζει τη σημασία των πολιτικών πειραματισμών στους δήμους και τις περιφέρειες, κάνει λόγο για harm reduction και ζητά την αξιολόγηση διαφόρων πλουραλιστικών θεραπευτικών προσεγγίσεων. Δεν είναι ιδιαίτερα επαναστατική αλλά αποτελεί ένα μικρό βηματάκι προς τα μπρος. Προσφέρει ωστόσο την ελπίδα ότι οι κακές πρακτικές (bad practices) μπορούν να συγκριθούν με τα θετικά στοιχεία και ότι είναι δυνατό να εφαρμοστεί μία ανθρώπινη και αποτελεσματική πολιτική για τα ναρκωτικά, ακόμη και σε μία ενιαία Ευρωπαϊκή Ένωση.
<P>
Ο τρόπος με τον οποίο διατυπώνονται αυτά τα θετικά στοιχεία επιτρέπει ωστόσο μεγάλες δυνατότητες αντικρουόμενων ερμηνειών. Οι θετικές εξελίξεις που εντοπίζονται στο κείμενο δεν αρκούν για να αντιστρέψουν το κλίμα καταστολής που εξακολουθεί να επικρατεί. Αναφέρομαι στην υποχρεωτική αποτοξίνωση ναρκομανών στα σωφρονιστικά ιδρύματα. Οι συνέπειές της είναι απάνθρωπες και είναι ελάχιστα αποτελεσματική, εφόσον δεν γίνεται οικειοθελώς.
<P>
Ο στόχος της πολιτικής αποκατάστασης των ναρκομανών δεν θα πρέπει να περιορίζεται στην πλήρη αποχή τους από τα ναρκωτικά. Μπορεί κανείς να ζει με τα ναρκωτικά, όπως συμβαίνει, ευτυχώς θα πουν πολλοί, με το αλκοόλ, τον καπνό, αλλά και το Prozac και το Valium. Μήπως η κήρυξη πολέμου της εισηγήτριας αφορά και αυτές τις ουσίες; Ας μη λησμονούμε εξάλλου ότι οι έρευνες έχουν δείξει ότι ένα καλό τσιγαριλίκι είναι λιγότερο εθιστικό και επιβλαβές από ό,τι ορισμένα κοινωνικώς αποδεκτά ναρκωτικά.
<P>
Ούτε και αυτή η έκθεση προτείνει άλλες προοπτικές από την αποτοξίνωση, παρόλο που σε όλο και περισσότερα κράτη μέλη πραγματοποιούνται εδώ και καιρό πειράματα με ελεγχόμενη χορήγηση ουσιών, πειράματα τα οποία καταλήγουν κάποτε σε πολύ θετικά αποτελέσματα.
<P>
Η εισηγήτρια θεωρεί ότι η μοιρολατρία συντείνει στη χρήση ναρκωτικών. Η άποψη αυτή αποτελεί σοφιστεία με στόχο να ενταθεί αυτός ο άσκοπος πόλεμος κατά της χρήσης ναρκωτικών, κάτι που θα επιδεινώσει την περιθωριοποίηση και την εγκληματικότητα καταλήγοντας έτσι σε αύξηση της εγκληματικότητας. Η προσέγγιση αυτή ευνοεί τη διαιώνιση των κατασταλτικών μηχανισμών και όχι τους ναρκομανείς.

<SPEAKER ID=233 NAME="Camre">
Κύριε Πρόεδρε, όταν ήμουν 18 χρονών δεν υπήρχε πρόβλημα ναρκωτικών. Είχαμε ακουστά βέβαια πως υπήρχαν ναρκωτικές ουσίες αλλά ήταν κάτι που ούτε ξέραμε ούτε και είχαμε δει ποτέ, συζητιόταν όμως πως κάποιοι λίγοι άνθρωποι ζητούσαν από τον γιατρό τους να τους χορηγήσει ουσίες που κανονικά δεν είχαν δυνατότητα να βρουν. Ούτε και ανοιχτά σύνορα είχαμε. Δεν είχαμε καθόλου επικοινωνία με χώρες του τρίτου κόσμου ούτε είχαμε και τόσα πολλά λεφτά, οπότε ακόμα κι αν υπήρχε προσφορά δεν θα μπορούσαμε να αγοράζαμε, ωστόσο το κομβικό σημείο είναι ότι σε καμία περίπτωση δεν βλέπαμε τέτοια ανάγκη. Ο κόσμος βέβαια σήμερα είναι τελείως διαφορετικός. Είναι ανοιχτός, κι η συμφωνία Σένγκεν έχει καταστήσει τα σύνορα των κρατών μας τόσο ανοιχτά που δεν υπάρχουν πολλές δυνατότητες για έλεγχο.
<P>
Αυτό που πρέπει να κοιτάξουμε κατάματα είναι ότι οι εγκληματικές δυνάμεις που εμπλέκονται στην παραγωγή και το εμπόριο των ναρκωτικών είναι δικτυωμένες, έχουν πόρους και δυνάμεις που ξεπερνούν κατά πολύ τη δυνατότητα των κρατών δικαίου να σταματήσουν αυτό το εμπόριο. Αυτός είναι ο λόγος που υπάρχει ανάγκη για κοινοτική πολιτική, διότι στην παρούσα κατάσταση που βρίσκεται η Ευρωπαϊκή Ένωση πρέπει αναγκαστικά να εργαστούμε από κοινού για να καταπολεμήσουμε τη διασυνοριακή εγκληματικότητα.
<P>
Η υποβληθείσα έκθεση παρουσιάζει με εξαιρετικό τρόπο τα πράγματα σε αρκετά σημεία και σε κάθε περίπτωση τονίζει με μεγάλη σαφήνεια πως εάν δεν κλιμακώσουμε τον πόλεμο κατά των ηθικών αυτουργών, των χρηματιστών και του ξεπλύματος χρημάτων στο οποίο επιδίδονται οι εγκληματίες που διακινούν ναρκωτικά τότε τα κράτη δικαίου, οι λαοί και η νεολαία μας θα τον χάσουν τον πόλεμο. Υπάρχουν ωστόσο στην προκειμένη έκθεση ορισμένες διατυπώσεις που ψηφίστηκαν στην επιτροπή και οι οποίες φαίνονται πολύ ακίνδυνες, ειδικά στους μη γνώστες. Υπάρχουν όροι όπως περιορισμός της βλάβης, και ποιος τέλος πάντων είναι αυτός που δεν θα ήθελε να περιοριστούν οι βλάβες, ποιος δεν θα ήθελε να βοηθήσει τους ανθρώπους που υποφέρουν από μια σοβαρή ασθένεια όπως είναι η εξάρτηση από τα ναρκωτικά; Αυτό το θέλουμε όλοι μας φυσικά, και το πρώτο πράγμα που μας έρχεται στον νου είναι φυσικά η θεραπευτική αγωγή, είναι οι δράσεις με διάφορα κοινωνικά και ιατρικά μέτρα. Δεν είναι όμως αυτό που περιέχει ο προαναφερθείς όρος. Περιορισμός της βλάβης σημαίνει κάτι εντελώς διαφορετικό όταν ακούγεται από αυτούς που δεν επιθυμούν να ακολουθηθεί μια αυστηρή πολιτική κατά των ναρκωτικών. Οφείλω να πω ότι είμαι εντελώς ανίκανος να καταλάβω τούτη τη φιλοσοφία, διότι τα ναρκωτικά σήμερα δεν αποτελούν ένα πρόβλημα που αφορά μόνο ορισμένους ανθρώπους που έχουν αυξημένες κοινωνικές ανάγκες. Γνωρίζω καλά ότι αφορά ανθρώπους που αισθάνονται μοναξιά, ή που όντως έχουν αυξημένες κοινωνικές ανάγκες, ωστόσο αυτή η ομάδα δεν αποτελεί παρά ελάχιστο ποσοστό των ανθρώπων που πέφτουν θύματα των ναρκωτικών. Το πρόβλημά μας σήμερα είναι ότι οι νέοι μας που έχουν μια καλή οικογενειακή ζωή παράλληλα νιώθουν πως η ύπαρξή τους είναι τόσο ανούσια ώστε χρειάζονται κάτι, ένα τριπάκι, να τους φτιάξει το σαββατόβραδο στη ντίσκο κι έτσι νιώθουν ότι γίνονται κάποιοι με τη βοήθεια ενός ναρκωτικού, το οποίο παρασύρονται και πιστεύουν πως είναι ακίνδυνο.
<P>
Σε σχέση με αυτά δεν μπορώ να πάψω να τονίζω και να επαναλαμβάνω τη γνώμη μου πως η ομιλία που έκανε η κ. Buitenweg πριν από λιγάκι είναι επικίνδυνη. Πιστεύω ότι είναι επικίνδυνη για τους νέους ανθρώπους, διότι τους παρασύρει να πιστέψουν - κι εδώ παραθέτω τα λόγια της - "ότι κανείς μπορεί να ζει με τα ναρκωτικά όπως ζει με τον καπνό και το οινόπνευμα" . Γνωρίζω καλά ότι ο καπνός δημιουργεί εθισμό. Επίσης περνούν σχετικά πολλά χρόνια προτού πάθει κανείς καρκίνο των πνευμόνων εξαιτίας του καπνίσματος. Γνωρίζω καλά ότι το οινόπνευμα δημιουργεί εθισμό και γνωρίζω επίσης ότι υπάρχουν άνθρωποι που χάνουν τη ζωή τους εξαιτίας της κατάχρησης οινοπνεύματος, αλλά υπάρχει παρ' όλ' αυτά μια βασική διαφορά μεταξύ αυτών των ουσιών, διότι στις πλείστες περιπτώσεις είναι δυνατό για τους ανθρώπους να ελέγξουν τη χρήση του καπνού και του οινοπνεύματος σε άλλο βαθμό απ' ότι είναι εφικτό για τους νέους ανθρώπους που καταλήγουν να κάνουν κατάχρηση ναρκωτικών. Γι' αυτό θέλω να πω πως είναι σημαντικό να εργαστούμε, ώστε εντός του πλαισίου της Ένωσης να διεξαχθεί μια εξόρμηση πληροφόρησης για τους νέους ως κεντρικότατο ζήτημα, διότι οι νέοι σε πολύ μεγάλο βαθμό σήμερα παρασύρονται από τους συνομηλίκους τους, αλλά και από αλλού να δοκιμάσουν κάποιες ουσίες που παράγονται με την ιδέα πως είναι ακίνδυνες, σαν κάτι που δεν είναι χειρότερο από ένα παραπάνω ποτήρι μπύρα ή λίγο ακόμα ουίσκι. Εμείς όμως εδώ μιλάμε για κάτι άλλο, και δεν έχει γίνει επικίνδυνο επειδή είναι απαγορευμένο. Είναι απαγορευμένο επειδή είναι επικίνδυνο, οπότε ας απελευθερωθούμε από αυτές τις ιδέες περί αποποινικοποίησης και από την τάση να υποτιμούμε το όλο πρόβλημα των ναρκωτικών κλείνοντας τα μάτια μας στους παραβάτες που εκμεταλλεύονται τους νέους μας και καταστρέφουν την υγεία τους και το μέλλον τους.
<P>
Η Ομάδα μου ένθερμα συμμετέχει στο έργο που διεξάγεται στην επιτροπή, κι επί τη ευκαιρία θα ήθελα να ευχαριστήσω την κ. Γιαννάκου για το τεράστιο έργο της. Δεν θεωρούμε ότι με την υποβληθείσα πρόταση και με το περιεχόμενο που τώρα έχει καταλήγουμε στο καλύτερο και τελικό αποτέλεσμα, κι ελπίζουμε πραγματικά η Επίτροπος να μπορέσει να βρει ακόμα δυναμικότερες και αποτελεσματικότερες μεθόδους για να καταπολεμηθεί αυτή η ειδεχθής κατάχρηση.

<SPEAKER ID=234 LANGUAGE="NL" NAME="Blokland">
Κύριε Πρόεδρε, η έκθεση της εισηγήτριας, κ. Γιαννάκου-Κουτσίκου, σχετικά με το πρόγραμμα δράσης για την καταπολέμηση των ναρκωτικών της Ευρωπαϊκής Επιτροπής αποτελεί ένα σημαντικό έγγραφο με το οποίο το Ευρωπαϊκό Κοινοβούλιο λαμβάνει μία σαφή στάση κατά των ναρκωτικών. Αυτό ακριβώς κάνει και η Ευρωπαϊκή Επιτροπή με το πρόγραμμα δράσης της. Η Επιτροπή επιλέγει μία διττή προσέγγιση. Αφενός, δίνεται ιδιαίτερη έμφαση στον έλεγχο και στην πρόληψη του προβλήματος των ναρκωτικών και αφετέρου, απευθύνει έκκληση για μία σκληρή αντιμετώπιση της προσφοράς ναρκωτικών.
<P>
Κατά τους προηγούμενους μήνες, το πρόβλημα των ναρκωτικών συζητήθηκε ευρύτατα. Η διάσκεψη κορυφής του Tampere υπογράμμισε για άλλη μία φορά ότι το πρόβλημα στην Ευρώπη θα πρέπει να αντιμετωπιστεί με μία συνολική προσέγγιση. Ο πρόεδρος της Επιτροπής Prodi δήλωσε την προηγούμενη εβδομάδα ότι εντός της Ευρωπαϊκής Ένωσης έχει δημιουργηθεί μία "εσωτερική αγορά ναρκωτικών". Υπογράμμισε ότι υπάρχει για το λόγο αυτό άμεση ανάγκη για συντονισμό των πολιτικών, ακόμη και για τροποποίηση των νομοθεσιών εκείνων των κρατών μελών τα οποία ευνοούν το λαθρεμπόριο ναρκωτικών με την αποκλίνουσα πολιτική που ακολουθούν. Βλέποντας τις έντονες αντιδράσεις που η δήλωση αυτή προξένησε στις Κάτω Χώρες, θα έλεγα ότι ο πρόεδρος Prodi έβαλε το δάκτυλο στον τύπο των ήλων.
<P>
Ο κ. Prodi διέψευσε ωστόσο δυστυχώς ότι αναφερόταν στις Κάτω Χώρες. Η χώρα μου φευ, όχι μόνο έχει την "τιμή" να θεωρείται ως χώρα διέλευσης των ναρκωτικών, αλλά έχουμε γίνει και διαβόητοι για την παραγωγή συνθετικών ναρκωτικών, τα οποία έχουν μέχρι τώρα στοιχίσει τη ζωή σε πολλούς νέους ανθρώπους. Πρόκειται για πραγματικό αίσχος! Θα ήθελα να καλέσω τον κ. Prodi να αναφέρει τα πράγματα με το όνομά τους: οι Κάτω Χώρες ευνοούν το εμπόριο ναρκωτικών με την αποκλίνουσα πολιτική που ακολουθούν.
<P>
Βέβαια, συνειδητοποιώ τις καλές πλευρές της ολλανδικής πολιτικής. Η φροντίδα που παρέχεται στους τοξικομανείς είναι, για παράδειγμα, ικανοποιητική. Έχουν αναληφθεί πολλές καλές πρωτοβουλίες για την αντιμετώπιση της ζήτησης. Ωστόσο αυτές δεν είχαν σημαντικά αποτελέσματα, εφόσον εξακολουθούμε να φορούμε παρωπίδες όσον αφορά το πώς αντιμετωπίζουμε την προσφορά. Καιρός είναι να κάνουν οι Κάτω Χώρες έναν απολογισμό· στο διεθνές και στο ευρωπαϊκό επίπεδο η πολιτική τους δεν βρίσκει απήχηση, αλλά αντίθετα δημιουργεί προβλήματα. Είναι ώρα λοιπόν να αλλάξουμε γραμμή πλεύσης. Η συνεργασία σε ευρωπαϊκό επίπεδο αποσκοπεί τη στιγμή αυτή στη διεξαγωγή αυτής της τόσο αναγκαίας μάχης κατά των ναρκωτικών. Στο πρόγραμμα δράσης προτείνονται διάφορα καλά όργανα για αυτό τον αγώνα. Αξίζει τώρα κιόλας να δώσουμε τη μάχη αυτή!

<SPEAKER ID=235 LANGUAGE="IT" NAME="Turco">
Κύριε Πρόεδρε, όπως υπενθύμισε και η εισηγήτρια, η Ευρωπαϊκή Επιτροπή υποστηρίζει ότι, για το σχέδιο δράσης και καταπολέμησης των ναρκωτικών της περιόδου 1995-1999, ούτε τα νομοθετικά μέσα ούτε τα προγράμματα αποτέλεσαν αντικείμενο επαρκούς αξιολόγησης. Είναι συνεπώς αδύνατο να προσδιορίσουμε σε ποιο βαθμό εκπληρώθηκαν οι στόχοι που είχαν τεθεί.
<P>
Δεδομένου ότι μιλάμε για καταπολέμηση των ναρκωτικών, η ανακοίνωση της Επιτροπής δεν είναι στην ημερήσια διάταξη του Ελεγκτικού Συνεδρίου ούτε της OLAF, αλλά ακριβώς αυτού του Κοινοβουλίου. Συνεπώς, αγαπητοί συνάδελφοι, ετοιμάζεστε, πέρα από κάθε λογική, να επαναβεβαιώσετε για τα προσεχή πέντε έτη τις στρατηγικές του προηγούμενου σχεδίου.
<P>
Όλοι θα συμφωνήσετε - τόσο η Δεξιά όσο και η Αριστερά - αφού, όταν γίνεται λόγος για ναρκωτικά, περιορίζεστε να έχετε απλές διαστάσεις απόψεων και καμία Ομάδα δεν έχει το θάρρος να προτείνει εναλλακτικές στρατηγικές. Πράγματι, η συντριπτική πλειοψηφία σας, όταν γίνεται λόγος για ναρκωτικά, αρνείται να υιοθετήσει μια διαχειριστική στάση που να αναζητεί, μπροστά σε ένα πρόβλημα, λύση και, αν η λύση δεν έχει θετικά αποτελέσματα ή είναι επιζήμια, όπως στην προκειμένη περίπτωση, να αλλάζει πολιτική.
<P>
Δεν θέλετε να εξετάσετε το ενδεχόμενο αλλαγής της απαγορευτικής πολιτικής για τα ναρκωτικά γιατί επιβάλλετε σαν επιλογές πολιτικές επιλογές και ηθικές αντιλήψεις που συνδέονται με τη συνείδηση κάθε ατόμου. Στο θέμα αυτό, σε τελική ανάλυση, εμποδίζετε μια πραγματική, επιστημονική συζήτηση απαλλαγμένη από προκαταλήψεις, επιλέγοντας μια ηθική προσέγγιση που αποδεικνύεται απογοητευτική, ανίσχυρη και χρεοκοπημένη: χρεοκοπία που προσπαθείτε να δικαιολογήσετε με την έλλειψη χρηματοδοτικών πόρων. Μα πόσο θα στοίχιζε να εξαλειφθεί το εμπόριο ναρκωτικών, εμπόριο που, σύμφωνα με τα Ηνωμένα Έθνη, αντιπροσωπεύει το 8% των παγκόσμιων συναλλαγών; Αρνείστε να κάνετε μια μελέτη κόστους/ωφέλειας γιατί θα πρέπει να παραδεχτείτε ότι με την πολιτική σας δώσατε στην εγκληματικότητα το μονοπώλιο του ελέγχου της παραγωγής και του εμπορίου ορισμένων ουσιών.
<P>
Τίποτα από αυτά δεν με εκπλήσσει: τον αιώνα αυτόν κατάφεραν να επιβληθούν επί χρόνια πράγματα τρελά και ακατανόητα όπως ο ναζισμός, ο φασισμός και ο κομμουνισμός. Αντιστέκεται ακόμη ο απαγορευτισμός για τα ναρκωτικά: αυτή η ηθική, απάνθρωπη και αντιεπιστημονική παραφροσύνη.

<SPEAKER ID=236 LANGUAGE="SV" NAME="Cederschiφld">
Κύριε Πρόεδρε, το Ευρωπαϊκό Κοινοβούλιο θεσπίζει τώρα μία πολιτική για τα ναρκωτικά η οποία έχει διαμορφωθεί μετά από αναταράξεις πολλών ετών και είναι μία στέρεη πολιτική. Έχουμε κάθε λόγο να εκφράσουμε τις ευχαριστίες μας προς όλους όσους συνέβαλαν στη διαμόρφωσή της, σήμερα, φυσικά, στην εισηγήτρια κ. Γιαννάκου-Κουτσίκου, αλλά και στον σερ Jack Stewart-Clark που έχει εργαστεί μ' αυτά τα θέματα τα προηγούμενα χρόνια.
<P>
Πρέπει, μάλλον, να επισημάνω ότι είναι λίγο περίεργο ότι ακριβώς εγώ, ως Σουηδός, έχω εντυπωσιαστεί πολύ από την ικανότητα αυτού του Κοινοβουλίου να διαμορφώσει μία, όπως εγώ την κρίνω, στιβαρή πολιτική για τα ναρκωτικά, διότι, βέβαια, εμείς οι Σουηδοί, έχουμε μία πολύ κατηγορηματική άποψη γι' αυτά τα θέματα.
<P>
Πιστεύω ότι τώρα μπορούμε να προσδοκούμε θετικά αποτελέσματα στον τομέα της πολιτικής για τα ναρκωτικά. Το γεγονός ότι το πρόγραμμα για τα ναρκωτικά της Ομάδας του ΕΛΚ αποτελεί, όντως, τη βάση αυτού του συμβιβασμού με ικανοποιεί ιδιαιτέρως. Υπάρχουν στοιχεία που θα μας οδηγήσουν σε μία κοινή πορεία προς τη μείωση των ναρκωτικών, όπου ως στόχο θα έχουμε την απομάκρυνση τόσο της κοινωνίας όσο και των ατόμων από τα ναρκωτικά προς την κατεύθυνση του μακροπρόθεσμου στόχου, δηλαδή μία κοινωνία απαλλαγμένη από ναρκωτικά.
<P>
Όταν θα έχουν επενεργήσει αυτά τα μέτρα που τώρα προτείνονται, πιστεύω ότι στα κράτη μέλη θα αναπτυχθεί μία μεγαλύτερη εμπιστοσύνη για τις διαφορές των αντίστοιχων πολιτικών τους και τότε, είναι σημαντικό η καλύτερη πολιτική να αποτελέσει παράδειγμα προς μίμηση. Γι' αυτόν τον λόγο, θέλω να κάνω έκκληση στην Επιτροπή να επιδείξει ιδιαίτερη μέριμνα, ώστε κατά την εκπόνηση των προγραμμάτων να συμμετέχουν και τα νέα κράτη μέλη, διότι, στη χώρα μου πολλοί αισθάνονται ότι γίνονται κάποιες διακρίσεις σ' αυτόν τον τομέα. Αν τα προγράμματά μας δεν είναι καλά, θα επιθυμούσαμε να τα βελτιώσουμε. Θέλουμε, όμως, να συμμετέχουμε επίσης κατά τη διαδικασία αξιολόγησης προγραμμάτων που είναι εν εξελίξει, για να δούμε προς ποια κατεύθυνση θα προσανατολιστεί στη συνέχεια η Ένωση.
<P>
Η τήρηση των νόμων που ισχύουν στις διάφορες χώρες είναι επίσης σημαντική. Σ' αυτήν την Ένωση, δεν μπορούμε να εισέλθουμε σε ένα είδος γκρίζας ζώνης της κοινωνίας δικαίου και να μη τηρούμε τις νομοθεσίες μας. Αν κάποιος δεν θέλει να τηρήσει τη νομοθεσία του, τότε, ας την αλλάξει, αλλά, να μην ασκεί, όμως, κάποια πολιτική που δεν συμμορφώνεται προς τους κανόνες του κράτους δικαίου.
<P>
Θέλω να εκφράσω τις ευχαριστίες μου για τις προσπάθειες που έχουν καταβληθεί και να κάνω έκκληση σε όλους εμάς να δείξουμε ακόμη περισσότερο ενεργό ενδιαφέρον από ' δω και πέρα, διότι ακόμη δεν έχουμε φθάσει στο τέλος, αλλά, αντίθετα, μας περιμένει πάρα πολύ δουλειά. Δυστυχώς, πολλές από τις προτάσεις τροπολογίας που έχουν υποβληθεί στην Ολομέλεια δυσχεραίνουν αυτό το έργο, και, συνεπώς, ελπίζω ότι πολλές από αυτές θα απορριφθούν.

<SPEAKER ID=237 LANGUAGE="NL" NAME="Van den Berg">
Κύριε Πρόεδρε, το γεγονός ότι είμαστε τόσο λίγοι στην αίθουσα αυτή και εκφράζουμε φόβους για την ψηφοφορία που θα γίνει αύριο το πρωί, θα πρέπει να μας βάλει σε σκέψεις σχετικά με τη σημασία της αυριανής ψηφοφορίας και πώς θα την αντιμετωπίσουμε.
<P>
Αντίθετα με τους ολλανδούς συναδέλφους Wiebenga και Blokland, εγώ είμαι υπερήφανος για την ολλανδική πολιτική, η οποία βασίζεται σε αυστηρή αντιμετώπιση των σκληρών ναρκωτικών περιλαμβανομένης της XTC, και σε ένα αποτελεσματικό τρόπο για να απομακρύνονται τα θύματα των ναρκωτικών από τα εγκληματικά κυκλώματα μέσω της παροχής περίθαλψης και προστασίας. Χαίρομαι μάλιστα που η πολιτική αυτή αρχίζει να βρίσκει μιμητές και αλλού στην Ευρώπη.
<P>
Τι σημαίνει πραγματικά λογική; Τι σημαίνει σύνεση; Αλήθεια, απορώ μετά από αυτή τη συζήτηση. Το αντικείμενο που συζητούμε αποτελεί το προϊόν μιας μακράς και συγκινησιακά φορτισμένης διαδικασίας, η οποία δεν έχει ακόμη ολοκληρωθεί αφού θα πρέπει να κάνουμε και ψηφοφορία σύντομα, δηλαδή αύριο το πρωί στις 9.00.
<P>
Ποιο είναι το πρόβλημα; Συζητούμε εδώ μία ανακοίνωση της Ευρωπαϊκής Επιτροπής σχετικά με ένα πρόγραμμα δράσης της Ευρωπαϊκής Ένωσης για την καταπολέμηση των ναρκωτικών κατά την περίοδο 2000-2004. Σε σύγκριση με το προηγούμενο πρόγραμμα δράσης, το έγγραφο αυτό αποτελεί αναμφισβήτητα ένα βήμα προς τα εμπρός. Αποσκοπεί κατά κάποιον τρόπο σε ένα mainstreaming της πολιτικής για τα ναρκωτικά, δίνοντας ιδιαίτερη έμφαση στην πρόληψη, ωστόσο, δεν μπορούμε να πούμε ότι παρουσιάζει κάποιες επιλογές οι οποίες να μπορούν πραγματικά να προτείνουν κάποιες λύσεις. Αντί να κάνουμε επιλογές, κάναμε ευχολόγια, μιλήσαμε για το όραμα της νίκης στον πόλεμο κατά των ναρκωτικών. Μέχρι τότε, μέχρι να νικήσουμε τον πόλεμο και να απελευθερώσουμε την κοινωνία μας από τα ναρκωτικά, διεξάγουμε έναν ανηλεή πόλεμο, όχι μόνο κατά της μαφίας των ναρκωτικών, αλλά και κατά των φτωχών καλλιεργητών κόκας στην Λατινική Αμερική και παπαρούνας στην Ασία. Ιδού η πολιτική μας: στρατοκρατία στην κοινωνία, καμία βοήθεια στους φτωχούς, καμία πραγματικά μακροπρόθεσμη προοπτική.
<P>
Δεν θα ήταν τουλάχιστον πρέπον να κάνουμε μία ανάλυση κόστους-οφέλους της πολιτικής που εφαρμόζουμε κυρίως καθ' υπόδειξη των Ηνωμένων Πολιτειών με τον πόλεμο στα ναρκωτικά (war on drugs) που διεξάγουν; Είναι τα ναρκωτικά όντως τουλάχιστον τόσο σημαντικά όσο και τα ανθρώπινα δικαιώματα όπως δηλώνει η εισηγήτρια, και γιατί δεν διδασκόμαστε από μία αποτελεσματική προσέγγιση όπως αυτή που ακολουθούν για παράδειγμα οι Κάτω Χώρες; Ευτυχώς, δίνουμε με την ανακοίνωση της Ευρωπαϊκής Επιτροπής κάποια περιορισμένη προσοχή στους χρήστες ναρκωτικών και κάπως περισσότερη προσοχή στους δυνητικούς χρήστες, τη νεολαία, ενημερώνοντάς τους για τις βλαβερές συνέπειες των ναρκωτικών.
<P>
Το πρόγραμμα δράσης αυτό, εν κατακλείδι, λίγη σχέση έχει με την πραγματικότητα. Η Ευρωπαϊκή Επιτροπή έχει επανειλημμένα υπογραμμίσει ότι το πρόγραμμα δράσης αποτελεί απλώς ένα συμπλήρωμα στην πολιτική κατά των ναρκωτικών. Ίσως η έκκληση προς την Προεδρία να διοργανώσει ένα διαπυλωνικό συμβούλιο μπορεί να προσφέρει μία νέα ευκαιρία, διότι πιστεύω ότι το έγγραφο αυτό αποτελεί μία χαμένη ευκαιρία.

<SPEAKER ID=238 NAME="Watson">
Λίγα ζητήματα τονίζουν σε τέτοιο βαθμό τις διαφορές της πολιτιστικής προσέγγισης μεταξύ των κρατών μελών. Θεωρώ ότι αυτή η έκθεση αντανακλά τη θετική συναίνεση και συγχαίρω την κυρία Γιαννάκου-Κουτσίκου για τις προσπάθειες που κατέβαλε για την εκπόνησή της.
<P>
Ανήκω σε μία μειοψηφία που όλο και αναπτύσσεται στους κόλπους της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, καθώς και σε αυτό το Σώμα, η οποία θεωρεί ότι χρειάζεται ενδεχομένως ριζική αλλαγή στον τρόπο προσέγγισής μας. Γιατί; Ανεξαρτήτως του ηθικού μειονεκτήματος της επιχειρηματολογίας υπέρ της απαγόρευσης - το κράτος δεν έχει δικαίωμα να απαγορεύσει σε κάποιον υπεύθυνο ενήλικο να παίρνει ναρκωτικές ουσίες - είναι γεγονός ότι η απαγόρευση δεν αποδίδει. Η προσέγγισή μας, η οποία θεμελιώνεται στον έλεγχο της προσφοράς των ναρκωτικών, εξαντλεί τους μαζικούς πόρους μας. Η αστυνομία στην εκλογική περιφέρειά μου, στο Bristol, μου αναφέρει ότι το 85% όλων των εγκληματικών πράξεων συνδέεται με τα ναρκωτικά. Η εν λόγω προσέγγιση καταστρέφει τα αστικά κέντρα μας, όπου οι έμποροι ναρκωτικών βρίσκουν μεγάλη αγορά και ορισμένες φορές αναδεικνύονται ακόμη και σε πρότυπα για τους απογοητευμένους νέους. Γεμίζει τις φυλακές μας με ανθρώπους που χρειάζονται μάλλον φροντίδα παρά εγκλεισμό και δημιουργεί δυσανάλογες διακρίσεις εναντίον των εθνοτικών μειονοτήτων, καθώς ο πολιτισμός ορισμένων εξ αυτών αποδοκιμάζει λιγότερο τη χρήση ναρκωτικών από ό,τι ο πολιτισμός κάποιων άλλων. Όμως, το σημαντικότερο είναι ότι συμβάλλει στη χρηματοδότηση άλλων μορφών εγκληματικής δραστηριότητας και ενισχύει το διεθνές οργανωμένο έγκλημα.
<P>
Χρειάζεται τουλάχιστον να μελετήσουμε το ενδεχόμενο να άρουμε τους πόρους μας από την καταπολέμηση της προσφοράς των ναρκωτικών και να τους διοχετεύσουμε προς την καταπολέμηση της ζήτησης. 
<P>
(Χειροκροτήματα)

<SPEAKER ID=239 LANGUAGE="DE" NAME="Schrφder, Ilka">
Κύριε Πρόεδρε, αξιότιμη εισηγήτρια, αξιότιμοι συνάδελφοι, το πρόγραμμα αυτό για τα ναρκωτικά το θέμα είναι προπάντων οι άνθρωποι που εξαρτώνται από αυτά, καθώς και οι συγγενείς τους. Εδώ επιβάλλεται η παροχή άμεσης βοήθειας. Για τον λόγο αυτό, θεωρώ πολύ σημαντικό να αναλυθούν με ειλικρίνεια τα αποτελέσματα του προγράμματος και τα απαραίτητα συμπεράσματα.
<P>
Στόχοι του προγράμματος για την καταπολέμηση των ναρκωτικών είναι προπάντων η μείωση της ζήτησης και της προσφοράς. Δεν έχει επιτευχθεί κανένας από τους δύο στόχους. Ανεξαρτήτως της κλάσης ηλικιών, της χώρας και του ναρκωτικού, η κατανάλωση ναρκωτικών αυξάνεται ή παραμένει στάσιμη παρά τις αυστηρότερες ποινές και την εντατικότερη δίωξη σε εθνικό, αλλά όλο και περισσότερο και σε ευρωπαϊκό επίπεδο. Το αυτό ισχύει και για τη μείωση της προσφοράς ναρκωτικών. Εκεί η αστυνομία αναχαιτίζει εδώ και πολύ καιρό μόνον το 10% του εμπορίου ναρκωτικών. Τα συντριπτικά αυτά αποτελέσματα αποσιωπούνται. Αντ' αυτού, με το τωρινό πρόγραμμα για τα ναρκωτικά παρουσιάζεται ένα αντίγραφο του προηγουμένου, στο οποίο έχουν γίνει αισθητικές αλλαγές. Μας χαροποιεί το γεγονός ότι η Επιτροπή προβαίνει σε αξιολογήσεις. Ειδικά όμως στο λεπτό αυτό θέμα ενδείκνυται σίγουρα περισσότερο μια εξωτερική αξιολόγηση. Ωστόσο, τότε πρέπει να συναχθούν και τα σχετικά συμπεράσματα.
<P>
Παρά την έλλειψη επιτυχίας του προγράμματος, ένα μεγάλο μέρος των δημοσιονομικών πόρων διατίθεται στην καταπολέμηση των ναρκωτικών στο πλαίσιο του προγράμματος για τα ναρκωτικά. Για οτιδήποτε αποσκοπεί στην ελαχιστοποίηση των βλαβών δεν απομένει παρά ένα ελάχιστο μερίδιο. Παραμένει όμως το ερώτημα, γιατί δεν αποτελεί, προφανώς, το ζητούμενο αυτού του προγράμματος η επίτευξη των στόχων που θέσαμε εμείς οι ίδιοι. Σύμφωνα με τη θέση που αρχίζει να επιβάλλεται, το μοναδικό ζητούμενο στο πρόγραμμα αυτό είναι η ύπαρξή του, όμως με τον προορισμό να εκπληρώσει εντελώς διαφορετικούς στόχους από τους αναγγελθέντες. Τί σημαίνει αυτό; Αυτό σημαίνει πως το πρόγραμμα για τα ναρκωτικά χρησιμοποιείται για την αύξηση της νομιμότητας της ΕΕ. Με τον τρόπο αυτό, τα προγράμματα για τα ναρκωτικά προσλαμβάνουν έναν καθαρά θεσμικό χαρακτήρα. Και επειδή αυτό αποβαίνει εις βάρος των εξαρτωμένων ατόμων, καθίσταται επιτακτική μια αλλαγή του τρόπου σκέψης.
<P>
Η πολιτική στον τομέα των ναρκωτικών δεν είναι βασιλική οδός, και συμφωνούμε όλοι με αυτό. Πρέπει όμως να συνάγουμε και τα σχετικά συμπεράσματα. Πρωταρχικός στόχος πρέπει να είναι η ελαχιστοποίηση των βλαβών, και αυτό πρέπει να εδραιωθεί σταθερά στο πρόγραμμα για τα ναρκωτικά. Το τί σημαίνει αυτό συγκεκριμένα, θα το δείξω με τέσσερα αιτήματα, ολοκληρώνοντας με τον τρόπο αυτό την ομιλία μου.
<P>
Πρώτον: να επεκταθούν οι χαμηλές προσφορές. Δεύτερον: να δημιουργηθούν προγράμματα χορήγησης μεθαδόνης και να εισαχθεί στην ΕΕ η επιτυχώς δοκιμασμένη ελεγχόμενη χορήγηση ηρωίνης. Τρίτον: να μπορούν οι χρήστες να ελέγχουν τα ναρκωτικά ως προς τις ουσίες και την ποσότητα που περιέχουν. Αυτός είναι ο μοναδικός τρόπος αποσόβησης περαιτέρω βλαβών. Επομένως, χρειαζόμαστε ένα πανευρωπαϊκό drugchecking. Τέταρτον: να προωθηθεί η συνεργασία μεταξύ των πόλεων, στηριζόμενη στην ιδέα της European Cities Drug Policy ως υπόδειγμα ενός προγράμματος που αναγνωρίζει το γεγονός ότι τόσο τα νόμιμα όσο και τα παράνομα ναρκωτικά ανήκουν στην κοινωνία και που υποστηρίζει μια αυτόνομη και υπεύθυνη αντιμετώπιση αυτών των ναρκωτικών. Χρειαζόμαστε επειγόντως ένα παρόμοιο σχέδιο για τα ναρκωτικά.

<SPEAKER ID=240 LANGUAGE="NL" NAME="Meijer">
Κύριε Πρόεδρε, χωρίς αλκοόλ, καπνό και ναρκωτικά, ζούμε υγιέστερα και δημιουργούμε λιγότερα προβλήματα στους συνανθρώπους μας. Όμως ένας κόσμος χωρίς βλαβερές διεγερτικές ουσίες αποτελεί ουτοπία. Θύματα των ναρκωτικών πέφτουν δύο ομάδες ανθρώπων: αφενός, ενήλικες στους οποίους η ελεύθερη αγορά δημιουργεί αισθήματα ανασφάλειας και άγχους και αφετέρου, νέοι οι οποίοι γοητεύονται από το απαγορευμένο και την περιπέτεια. Αυστηροί ευρωπαϊκοί κανόνες για την απαγόρευση των ναρκωτικών και τη δίωξη των χρηστών τους δεν επιλύουν το πρόβλημα.
<P>
Πολύ σημαντικότερα είναι διάφορα μικρής κλίμακας προγράμματα για την περίθαλψη των ναρκομανών, τα οποία περιλαμβάνουν εκπαίδευση, στέγαση, απασχόληση, εισόδημα και ενημέρωση για τις συνέπειες των ναρκωτικών. Ανησυχώ, μετά από την πρόσφατη δήλωση του Προέδρου Prodi ότι στο μέλλον θα πρέπει να απαγορευτούν οι μικρής κλίμακας λύσεις οι οποίες είναι διαφορετικές για κάθε χρήστη. Στις Κάτω Χώρες εδώ και είκοσι τουλάχιστον χρόνια επιτρέπεται η χρήση των μαλακών ναρκωτικών. Έτσι, οι χρήστες δεν αναγκάζονται να καταλήγουν στα εγκληματικά κυκλώματα και στον εθισμό στα σκληρά ναρκωτικά και τους παρέχεται κάθε ευκαιρία να επιστρέψουν σε μία ζωή χωρίς ναρκωτικά. Το σημαντικό αυτό μέτρο υπέρ της δημόσιας υγείας έχει μέχρι σήμερα υιοθετηθεί σε πολλές πόλεις και περιφέρειες άλλων ευρωπαϊκών χωρών. Θα ήταν κρίμα να απαγορευτεί αυτή η πολιτική-πρότυπο εν ονόματι της ευρωπαϊκής ολοκλήρωσης. Αυτή ακριβώς η δήλωση του κ. Prodi αποτελεί για μένα έναν σημαντικό λόγο για να καταψηφίσω την πρόταση, παρά τα θετικά στοιχεία που περιέχει.

<SPEAKER ID=241 LANGUAGE="PT" NAME="Coelho">
Κύριε Πρόεδρε, κύριε Επίτροπε, κύριοι βουλευτές, οφείλω να ομολογήσω ότι σε αυτό το θέμα δεν είμαι φανατικός υπέρμαχος ακραίων απόψεων, και σέβομαι όσους εκφράζουν μια διαφορετική γνώμη. Σέβομαι ιδιαιτέρως τη γνώμη που εξέφρασε προ ολίγου ο κύριος Watson, ο οποίος είναι ένας άνθρωπος για τον οποίο τρέφω μεγάλη εκτίμηση.
<P>
Δεν πιστεύω όμως ότι θα πρέπει, στο βωμό της αποτελεσματικότητας, να παραιτούμαστε από αρχές. Και ξεκινώ συγκεκριμένα από ένα ζήτημα αρχής: κατά τη γνώμη μας, τα ναρκωτικά είναι ένα δεινό το οποίο οφείλουμε να καταπολεμήσουμε. Πρόκειται για έναν εθισμό, μια κακή συνήθεια, που εξασθενεί τη θέληση, που εμπλέκει τον άνθρωπο σε μια εξάρτηση η οποία τον σκλαβώνει και του διαταράσσει την προσωπικότητα, που προκαλεί τη ρήξη κοινωνικών δεσμών και σχέσεων, που αποτελεί αιτία εγκληματικών πράξεων και επιδείνωσης του κλίματος ανασφάλειας και που τροφοδοτεί τη δράση εγκληματικών οργανώσεων παγκόσμιας εμβέλειας, οι οποίες παραβαίνουν τους νόμους και προκαλούν ανοιχτά την εξουσία των κρατών.
<P>
Για μας είναι σαφές ότι πρέπει να διεξάγουμε μια ασυμβίβαστη πάλη κατά των ναρκωτικών. Αυτό είναι το ξεκάθαρο μήνυμα της έκθεσης της κ. Γιαννάκου-Κουτσίκου, η οποία αξίζει τα συγχαρητήριά μας. Πράγματι, πρόκειται για ένα πρόβλημα της σημερινής εποχής το οποίο προξενεί ανησυχίες. Γνωρίζουμε καλά ότι το πρόβλημα των ναρκωτικών μαστίζει όλες τις χώρες και πλήττει όλες τις κοινωνικές ομάδες. Ξέρουμε επίσης ότι η διεύρυνση της Ευρώπης προς ανατολάς θέτει επί τάπητος, με δραματικό τρόπο, την επείγουσα ανάγκη λήψης αποτελεσματικών μέτρων, μιας και ο έλεγχος, που ήδη τώρα παρουσιάζει δυσκολίες, θα γίνει ακόμη πιο προβληματικός. Γνωρίζουμε ότι πρόκειται για ένα πρόβλημα το οποίο επιδεινώνεται. Σύμφωνα με την έκθεση του Ευρωπαϊκού Κέντρου Παρακολούθησης, η κάνναβη παραμένει το ναρκωτικό που καταναλώνεται ευρύτερα στην επικράτεια της Ευρωπαϊκής Ένωσης, παρ' όλο που η ηρωίνη είναι αυτή που εμφανίζει τα περισσότερα προβλήματα σε ό,τι αφορά τις αιτήσεις για περίθαλψη, τη θνησιμότητα που συνδέεται με τη χρήση ναρκωτικών, τις μολύνσεις από τον ιό του AIDS και τον κοινωνικό αποκλεισμό.
<P>
Η προαναφερθείσα έκθεση αναφέρει ακόμη ότι παρατηρείται έξαρση της κατανάλωσης, στην Ευρώπη, νέων συνθετικών ναρκωτικών όπως το ecstasy, καθώς επίσης και μία αύξηση της κατανάλωσης πιο παραδοσιακών ναρκωτικών, όπως το LSD και οι αμφεταμίνες. Και όλα αυτά εντείνουν την αναστάτωσή μας εάν λάβουμε υπόψη το γεγονός ότι, τη σήμερον ημέρα, η εγκληματικότητα που συνδέεται με τα ναρκωτικά και ο όγκος της διακίνησης ναρκωτικών αντιπροσωπεύουν περίπου το 8% του παγκοσμίου εμπορίου.
<P>
Συμφωνούμε στο ότι η προσέγγιση του προβλήματος θα πρέπει να κατευθύνεται προς την επίτευξη τριών στόχων: τη μείωση της ζήτησης, τον περιορισμό της διακίνησης ναρκωτικών και την πάλη κατά της τοξικομανίας. Συμφωνούμε ότι είναι αναγκαίο να δρομολογηθούν εκστρατείες ευαισθητοποίησης της κοινής γνώμης και, ταυτόχρονα, να αναπτυχθούν τα δίκτυα πρόληψης. Σε ό,τι αφορά την περίθαλψη, θα πρέπει να ενισχυθεί η προώθηση ποιοτικών προγραμμάτων τα οποία θα έχουν ως αποδέκτες την ευρύτερη κοινωνία και το σχολικό περιβάλλον, μεταξύ των οποίων θα περιλαμβάνονται προγράμματα απευθυνόμενα στους φυλακισμένους, προγράμματα που θα συνοδεύονται από συγκεκριμένες πρωτοβουλίες με σκοπό τη μείωση των κινδύνων, όπως είναι, π.χ., το πρόγραμμα αντικατάστασης συριγγών.
<P>
Αναφορικά με τη μείωση της προσφοράς, θα πρέπει να συνεχιστεί και να αυξηθεί η βοήθεια που παρέχεται στις χώρες παραγωγής, ώστε αυτές να εντάξουν μεταξύ των προτεραιοτήτων τους τη μείωση της ζήτησης, καθώς και προγράμματα που θα αποβλέπουν στην καταστροφή των καλλιεργειών, στη διάλυση των εργαστηρίων και στην πρόληψη της διακίνησης. Προς το σκοπό αυτό, η πολιτική βούληση που απαιτείται από την παρούσα έκθεση θα πρέπει να έχει έμπρακτη αντανάκλαση. Εάν η όλη υπόθεση μείνει στα ευχολόγια, τότε θα πρέπει να συμπεράνουμε ότι δεν υπήρξε πολιτική βούληση. Αυτή διαφαίνεται από την αποτελεσματικότητα των δράσεων και από τα δημόσια κονδύλια που διατίθενται για την προώθηση της συγκεκριμένης πάλης. Η έκθεση υπογραμμίζει - και καλά κάνει - την ανεπάρκεια των δημοσιονομικών πόρων. Και αυτό το Κοινοβούλιο δεν θα έχει το ηθικό ανάστημα ώστε να ζητήσει από τα κράτη μέλη μια μεγαλύτερη δέσμευση και περισσότερα κονδύλια για την καταπολέμηση των ναρκωτικών, σε περίπτωση που δεν δώσει το παράδειγμα, πράττοντας ό,τι περνά από το χέρι του. Το κυριότερο όργανο που διαθέτει η Ευρώπη για την προώθηση αυτής της πάλης είναι το Ευρωπαϊκό Κέντρο Παρακολούθησης που εδρεύει στη Λισσαβόνα. Πολλά αναμένουμε από το έργο του, τόσο όσον αφορά την καλύτερη γνώση του φαινομένου όσο την ύπαρξη συγκρίσιμων δεδομένων και πληροφοριών, αλλά κυρίως όσον αφορά την παρακολούθηση, την ταυτοποίηση και την πρόταση για απαγόρευση της διάθεσης επικίνδυνων ουσιών στην αγορά.
<P>
Για το λόγο αυτό καταθέσαμε μια σειρά τροπολογιών στην έκθεση, που ενσωματώθηκαν κατά το μεγαλύτερο μέρος τους, οι οποίες επιζητούν την ενίσχυση του ρόλου του Κέντρου Παρακολούθησης και τη διάθεση ουσιαστικών χρηματοδοτικών μέσων για τη λειτουργία του. Εκείνο που ζητούν από εμάς οι πολίτες μας είναι, εκτός των άλλων, και σαφήνεια. Δεν αρκούν τα ωραία λόγια. Θα πρέπει να πάρουμε αποφάσεις και να διαθέσουμε τα μέσα που αντιστοιχούν στη δέσμευση που υποτίθεται ότι αναλαμβάνουμε στο πλαίσιο του ουσιαστικού αυτού αγώνα κατά του οργανωμένου εγκλήματος και υπέρ της αξιοπρέπειας των ανθρώπων.

<SPEAKER ID=242 NAME="Καραμάνου">
Κύριε Πρόεδρε, κύριε Επίτροπε, θεωρώ κατ' αρχήν πολύ σημαντική και θετική την ανακοίνωση της Επιτροπής σχετικά με το σχέδιο δράσης της Ένωσης για την καταπολέμηση των ναρκωτικών. Το σχέδιο αυτό αγγίζει όλες τις πτυχές του προβλήματος και νομίζω ότι ανοίγει νέες προοπτικές για σφαιρικότερη και αποτελεσματικότερη αντιμετώπιση. Ωστόσο, όπως είναι κατανοητό, αυτό απαιτεί περισσότερους πόρους. Θα ήθελα να συγχαρώ την κυρία Γιαννάκου για την πολύ ουσιαστική έκθεσή της και την ιδιαίτερη έμφαση που δίδει στη διεθνή συνεργασία και στην καθιέρωση συστηματικής και σε ετήσια βάση συνάντησης του διαπυλωνικού συμβουλίου για την καλύτερη παρακολούθηση και αξιολόγηση των δράσεων που στοχεύουν κυρίως στη μείωση της προσφοράς ναρκωτικών ουσιών.
<P>
Με δεδομένη τη διεθνή συμφωνία, μέσω και της Ειδικής Συνόδου του Οργανισμού Ηνωμένων Εθνών, τον Ιούνιο του 1998, για μια ισόρροπη προσέγγιση του προβλήματος τόσο στον τομέα της μείωσης της προσφοράς, όσο και στον τομέα της μείωσης της ζήτησης, θα ήθελα να τονίσω τη δυνατότητα που δίνει η νέα Συνθήκη βάσει του άρθρου 152. Με βάση αυτό το άρθρο, μπορεί πλέον η Ένωση να συμπληρώνει τις εθνικές πολιτικές με μέτρα που αποβλέπουν στη βελτίωση της δημόσιας υγείας, στην πρόληψη, καθώς και στη μείωση της βλάβης που προκαλούν τα ναρκωτικά στην υγεία. Πρέπει συνεπώς το πρόγραμμα δράσης της Ευρωπαϊκής Ένωσης για την περίοδο 2000-2004, να συμπεριλαμβάνει, πέραν όσων αναφέρονται στην έκθεση, πρακτικές και προγράμματα που έχουν ως στόχο την απεξάρτηση και τον περιορισμό της βλάβης των χρηστών.
<P>
Επίσης, χρειάζεται να εστιάσουμε την προσοχή μας και να χρηματοδοτήσουμε κατά προτεραιότητα προγράμματα αξιολόγησης των πρακτικών που ακολουθούνται στον τομέα της πρόληψης, της θεραπείας και της επανένταξης, καθώς και στον τομέα των κοινωνικών και υγειονομικών συνεπειών, ώστε με βάση τα σχετικά συμπεράσματα να καθοδηγούνται τα κράτη μέλη και οι υπό ένταξη χώρες στη χάραξη της εθνικής τους πολιτικής. Τέλος, θα ήθελα να τονίσω ότι στον τομέα αυτό, το Ευρωπαϊκό Παρατηρητήριο στη Λισσαβώνα παράγει σημαντικό έργο, και πιστεύω ότι τα επόμενα χρόνια οι πληροφορίες και τα στοιχεία που συλλέγονται εκεί θα καταδείξουν την αποτελεσματικότητα της ευρωπαϊκής, αλλά και της διεθνούς συνεργασίας στον δύσκολο αυτό αγώνα.

<SPEAKER ID=243 LANGUAGE="ES" NAME="Ojeda Sanz">
Κύριε Πρόεδρε, παρεμβαίνω εις αντικατάσταση του συναδέλφου μου Hernαndez Mollar και, εξ ονόματός του, θέλω να συγχαρώ την εισηγήτρια κα Γιαννάκου-Κούτσικου για την εξαιρετική δουλειά που πραγματοποίησε. Είναι προφανές ότι για το πρόβλημα των ναρκωτικών, όχι μόνο στο ευρωπαϊκό αλλά και στο παγκόσμιο επίπεδο, απαιτείται ιδιαίτερη προσοχή των πολιτικών, των θεσμικών οργάνων και όλης της κοινωνίας των πολιτών. Στις 26 του περασμένου Οκτωβρίου, στην ίδια αυτή Συνέλευση, ο Πρόεδρος της Κολομβίας, χώρας που δυστυχώς είναι ιδιαίτερα συνδεδεμένη με το πρόβλημα των ναρκωτικών, μας έλεγε: "Το εμπόριο των ναρκωτικών υπήρξε σοβαρότατη αιτία βίας και οδήγησε σε ανθρωποκτονίες υψηλά ισταμένων που κόστισαν πολλές ανθρώπινες ζωές στο λαό μας";. Και εδώ δεν πρόκειται για ένα ζήτημα που επηρεάζει μόνον τα κράτη μέλη ούτε μόνον την Ευρωπαϊκή Ένωση, αλλά για ένα ζήτημα που επηρεάζει αμεσότατα τον άνθρωπο σε οποιαδήποτε χώρα του κόσμου.
<P>
Αρα η πρώτη σκέψη πρέπει να είναι η επισήμανση της κοινής ευθύνης που απαιτεί συνεργασία, συλλογικό πνεύμα και συντονισμό μεταξύ των δικαστικών και σωφρονιστικών αρχών και μεταξύ κρατών των διαφόρων ηπείρων, είτε πρόκειται για την Ευρωπαϊκή Ένωση είτε για τη Λατινική Αμερική είτε για τη Νοτιοανατολική Ασία είτε για τις αφρικανικές χώρες.
<P>
Η δεύτερη σκέψη είναι ότι η Ευρωπαϊκή Ένωση πρέπει να αναλάβει έναν πιο πρωταγωνιστικό ρόλο στον τομέα της μείωσης της ζήτησης ναρκωτικών. Στην κατεύθυνση αυτή, το Ευρωπαϊκό Κοινοβούλιο με το ψήφισμα αυτό υπογράμμισε και ενίσχυσε το ρόλο που πρέπει να διαδραματίσει το Ευρωπαϊκό Κέντρο Παρακολούθησης Ναρκωτικών και Τοξικομανίας με το να του χορηγηθούν περισσότερα μέσα και πόροι για την επίτευξη του στόχου του με απόλυτα αποτελεσματικό τρόπο. Επιθυμώ να δώσω ιδιαίτερη έμφαση στον αγώνα ενάντια στους εμπόρους που χρησιμοποιούν και εκμεταλλεύονται τους παράνομους μετανάστες, ιδιαίτερα στα νότια σύνορα της Ευρώπης, στην Ανδαλουσία, την Θέουτα και τη Μελίγια, που έχουν μετατραπεί σε δίαυλο του εμπορίου ναρκωτικών.
<P>
Την τρίτη σκέψη επιθυμώ να την αφιερώσω στον τομέα που περισσότερο πλήττει αυτή η κοινωνική μάστιγα, στη νεολαία μας. Μια πρόσφατη έρευνα που πραγματοποιήθηκε στη χώρα μου έδειξε ότι το δεύτερο κοινωνικό πρόβλημα που αναγνωρίζουν οι νέοι ως το σημαντικότερο για τους ίδιους ήταν, μετά την ανεργία, τα ναρκωτικά. Τα ναρκωτικά προκαλούν, όπως λέγεται στο ψήφισμα, οικογενειακά και εργασιακά προβλήματα, κυκλοφοριακά ατυχήματα. Εάν σε αυτό προστεθεί η αξιοσημείωτη αύξηση που παρατηρήθηκε στην κατανάλωση αλκοολούχων ποτών από τους νέους, που σε ορισμένες περιπτώσεις συνδυάζεται με τη χρήση ναρκωτικών, και μάλιστα σύνθετων, καθίσταται προφανής η ανάγκη να ληφθούν επειγόντως μέτρα που θα αναστρέφουν την τάση αυτή. Η δράση στον τομέα της εκπαίδευσης, της οικογένειας, της οικονομικής συνεργασίας με συλλόγους και ΜΚΟ, και ειδικότερα στον τομέα του ελεύθερου χρόνου και του αθλητισμού, συμπληρώνουν ορισμένες ενέργειες που πρέπει να εξοστρακίσουν από τη ζωή των νέων μας αυτή τη δικλείδα διεξόδου που ενίοτε τους οδηγεί σε τρόπους φυγής οι οποίοι στο τέλος τούς καταστρέφουν.
<P>
Αυτά τα προβλήματα όμως δεν λύνονται μόνο με τα λόγια. Χρειάζονται πόροι. Τόσο τα κράτη μέλη όσο και η ίδια η Ευρωπαϊκή Ένωση πρέπει να δώσουν προτεραιότητα στους προϋπολογισμούς τους στα οικονομικά μέσα που θα επιτρέψουν την πρακτική εφαρμογή όλων των μέτρων - για την πρόληψη, την καταστολή ή την επανένταξη - που προτείνονται. Δυστυχώς όμως δεν έχουν έτσι τα πράγματα ακόμη.

<SPEAKER ID=244 NAME="Bowis">
Κύριε Πρόεδρε, συγχαρητήρια στη συνάδελφό μου για την έκθεσή της. Στη δική μου περιοχή της Ευρώπης 3 εκατομμύρια άνθρωποι κάνουν χρήση παράνομων ναρκωτικών ουσιών, στους οποίους περιλαμβάνεται ένα 28%, ηλικίας 16-29 ετών και ένα 14% ηλικίας 14-15 ετών. Κάθε χρόνο γνωστοποιούνται 12.000 νέες περιπτώσεις εξάρτησης. Έχουμε 70.000 παραβάτες του νόμου περί ναρκωτικών ετησίως και χάνουμε 1.200 ανθρώπους από θανάτους που σχετίζονται με τα ναρκωτικά κάθε χρόνο. Είναι μία μάχη την οποία μπορεί να μην κερδίζουμε τώρα, αλλά την οποία δεν πρέπει να χάσουμε. Χρειαζόμαστε μία πολύπλευρη πολιτική, χρειαζόμαστε κοινή δράση για να σταματήσουμε τους παραγωγούς, τους εμπόρους και τους διακινητές ναρκωτικών, χρειαζόμαστε επίσης πολιτικές για την εκπαίδευση και την υγεία και χρειάζεται επίσης να ενθαρρύνουμε την έρευνα. Εάν διακόψουμε απλώς την προσφορά και όχι τη ζήτηση, τότε θα καταλήξουμε να έχουμε μεγαλύτερη τιμή για τα ναρκωτικά στον δρόμο και να συμβαίνουν περισσότερες εγκληματικές πράξεις, προκειμένου τα άτομα να πληρώσουν για τις συνήθειές τους.
<P>
Πολλές από τις τροπολογίες σε αυτή την έκθεση που βρίσκονται ενώπιόν μας είναι συνεπώς ορθές. Χρειάζεται να μορφώσουμε τους νέους ανθρώπους. Είναι ανάγκη τα είδωλα από τον χώρο της μουσικής, της μόδας και του κινηματογράφου να στείλουν ξεκάθαρα το μήνυμα στους νέους: όχι λέγοντάς τους να πουν απλώς "όχι" , αυτό δεν αποδίδει, αλλά λέγοντάς τους την αλήθεια. Η αλήθεια είναι ότι τα ναρκωτικά μπορεί να δημιουργούν ευχαρίστηση, είναι όμως αλήθεια ότι μπορούν να βλάψουν την υγεία. Βλάβες με τη μορφή του καρκίνου και της καρδιοπάθειας, της απώλειας μνήμης και συγκέντρωσης, προβλημάτων στους όρχεις κ.ο.κ., και οι νέοι χρειάζεται επίσης να το κατανοήσουν.
<P>
Η χρήση ναρκωτικών είναι εσφαλμένη, ωστόσο χρειάζεται να βοηθήσουμε εκείνους που είναι πρόθυμοι να αποδεχθούν τη βοήθεια. Δεν θα ξεχάσω ποτέ, ως Υπουργός αρμόδιος για την καταπολέμηση των ναρκωτικών, όταν πήγα και συνάντησα έναν νέο άνδρα, ο οποίος είχε χάσει την υγεία του, τους φίλους του, τις σχέσεις του, την οικογένειά του, τις δουλειές του, την προοπτική του και τον αυτοσεβασμό του. Τον βοήθησαν ώστε να βοηθήσει τον εαυτό του να βγει από τη μαύρη τρύπα της εξάρτησης. Τον ρώτησα ανόητα "Νιώθεις ότι το έχεις νικήσει τώρα;" και μου απάντησε "Έχω μια ζωή αγώνα μπροστά μου - εάν ποτέ σκεφθώ ότι το νίκησα, τότε χάθηκα" . Αξίζει την υποστήριξή μας. Χρειάζεται την έρευνα η οποία εξασφαλίζει αποτελεσματικές θεραπείες και χρειάζεται να του δώσουμε αυτή τη βοήθεια και την εμπιστοσύνη. Όμως, πόσο θετικότερα αποτελέσματα θα έχουμε εάν μπορέσουμε να εκριζώσουμε αυτό το κακό, πείθοντας τις μελλοντικές γενιές των νέων ότι απλώς δεν είναι γι' αυτούς, απλούστατα δεν αξίζει να ριψοκινδυνεύσουν.

<SPEAKER ID=245 LANGUAGE="IT" NAME="Lisi">
Κύριε Πρόεδρε, θα προσπαθήσω, στην παρέμβασή μου, να συνοψίσω και τις απόψεις των ιταλών συναδέλφων Costa και Nisticς, που προηγουμένως ήταν εγγεγραμμένοι αλλά, εξαιτίας της μετάθεσης της συζήτησης, δεν είναι πια παρόντες.
<P>
Εμείς θα θέλαμε, και ως ιταλική αντιπροσωπεία, να συγχαρούμε την εισηγήτρια, κ. Γιαννάκου-Κουτσίκου, για την εξαίρετη εργασία της. Όπως υπενθύμισαν πολλοί συνάδελφοι, πρόκειται για μια χρυσή τομή που ήταν δύσκολο να επιτευχθεί και όμως επιτεύχθηκε: δύσκολο γιατί οι εμπειρίες και οι πολιτικές των κρατών μελών διαφέρουν. Συγχρόνως, διαφέρει ακόμη και η σχέση που πρέπει να καθιερωθεί μεταξύ της Ένωσης στο σύνολό της και της δράσης των κρατών μελών, μεταξύ της αρχής της επικουρικότητας και της ανάγκης, που ορθά επιβεβαιώθηκε, να αποκτήσει η Ένωση κοινή πολιτική απέναντι σ' αυτό το φαινόμενο που πραγματικά γεμίζει με φόβο το παρόν μας, αλλά κυρίως το μέλλον μας.
<P>
Εγώ είμαι πεπεισμένος για αυτό, από άποψη αξιών, και συμμερίζομαι απολύτως τις προτάσεις του συναδέλφου Coelho και συνεπώς δεν θα τις επαναλάβω. Ειλικρινά, έρχομαι σε δύσκολη θέση όταν ακούω κάποιες θέσεις που στέλνουν στους νέους το εξής μήνυμα: μάθετε να συνυπάρχετε με το ecstasy, μάθετε να συνυπάρχετε με τα valium, μάθετε δηλαδή να ζείτε με τα ναρκωτικά. Εγώ αρνούμαι να δεχτώ ότι η πολιτική πρέπει να καταθέσει τα όπλα μπροστά στο πρόβλημα αυτό.
<P>
Είπα ότι η έκθεση είναι εξαίρετη, όχι μόνο γιατί ορθά επαναφέρει στο επίκεντρο τους δύο στόχους του ζητήματος - συνδυασμένη δράση για τη μείωση της ζήτησης και τη μείωση της προσφοράς - αλλά και λόγω, ας μου επιτρέψει η κ. Γιαννάκου-Κουτσίκου, της παρρησίας με την οποία επικρίνει τις συνεχιζόμενες ελλείψεις στην πρόταση της Επιτροπής, τόσο από χρηματοοικονομική και οικονομική άποψη - δεν είναι δυνατό να επισημαίνεται η σπουδαιότητα ενός αγώνα και μετά να μην ακολουθούν οι ανάλογοι οικονομικοί πόροι - όσο και από άποψη πολιτικής χλιαρότητας, ας πούμε, των πρωτοβουλιών που δεν έχουν ακόμη αναλάβει τα κράτη μέλη. Συνεπώς, αυτή η εξαιρετική ιδέα της σύγκλησης διαπυλωνικού Συμβουλίου νομίζω πως πρέπει να υποστηριχθεί.
<P>
Εν κατακλείδι, θα ήθελα να υπογραμμίσω δύο μόνο σημεία που, όπως αποδεικνύεται από την εμπειρία μας στην Ιταλία, είναι ιδιαίτερα σημαντικά και αξιόλογα: πρώτον, πόσο σημαντικό είναι να στηριχτεί και η επιστημονική βασική έρευνα, προκειμένου να γνωρίσουμε καλύτερα το φαινόμενο και, ει δυνατόν, να ξέρουμε από πριν ποια θα είναι τα λεγόμενα ναρκωτικά του μέλλοντος, και ιδίως να αντιληφθούμε την καταστροφική δύναμη των συνθετικών ναρκωτικών· δεύτερον, πόσο σημαντικό είναι να συμμετάσχουν σε αυτές τις δράσεις μας οι κυριότεροι συντελεστές, αυτοί που βρίσκονται στην πρώτη γραμμή, στα χαρακώματα κάθε μέρα, που υποστηρίζουν τους τοξικομανείς, δηλαδή η εμπειρία των θεραπευτικών κοινοτήτων. Εγώ πιστεύω πως πρέπει να ενθαρρυνθούν και να στηριχτούν. Η κ. Γιαννάκου-Κουτσίκου δέχτηκε με προθυμία και αυτή την ιταλική παράκλησή μας. Εγώ πιστεύω πως στο μέλλον, όταν θα ασχοληθούμε ξανά με το θέμα, θα είναι σκόπιμο να επανέλθουμε στην πτυχή αυτή: σε όσους σήμερα διαχειρίζονται και βοηθούν τους τοξικομανείς.

<SPEAKER ID=246 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=16>
Καταπολέμηση της παραποίησης των ταξιδιωτικών εγγράφων
<SPEAKER ID=247 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0050/1999) του κ. Newton Dunn, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρωτοβουλία της Ομοσπονδιακής Δημοκρατίας της Γερμανίας ενόψει της έκδοσης απόφασης του Συμβουλίου για τη βελτιωμένη ανταλλαγή πληροφοριών για την καταπολέμηση των παραποιημένων ταξιδιωτικών εγγράφων (8457/1999 - C5-0011/1999 - 1999/0804(CNS)).

<SPEAKER ID=248 NAME="Newton Dunn">
Η παρούσα έκθεση δεν εγείρει σχεδόν καμία αμφισβήτηση ή αμφιλογία, εκτός από ένα μόνο σημείο, το οποίο αφορά όλους τους παρευρισκομένους. Η πρόταση κάνει λόγο για την ανάπτυξη ενός μηχανογραφημένου συστήματος αρχειοθέτησης εικόνας το οποίο να συμβάλλει στην ανίχνευση παραποιημένων ταξιδιωτικών εγγράφων. Φαντάζομαι ότι όλοι συμφωνούμε ότι αξίζει τον κόπο να το πράξουμε. Αρα, ποιο είναι το μοναδικό σημείο διένεξης; Το εάν η πρόταση θα υλοποιηθεί από υπαλλήλους και υπουργούς κεκλεισμένων των θυρών στις Βρυξέλλες ή εάν θα υπάρξει κοινοβουλευτικός έλεγχος. Τα δεκαπέντε εθνικά κοινοβούλια δεν μπορούν να ασκήσουν έναν τέτοιο έλεγχο, διότι πρόκειται για μία ευρωπαϊκή πρόταση και αυτό το καθήκον θα ανατεθεί σε εμάς, εάν βέβαια ανατεθεί σε κάποιον.
<P>
Το ιστορικό τώρα της εν λόγω πρότασης είναι ότι τον φετινό Ιανουάριο, η Επιτροπή παρουσίασε την ίδια αυτή πρόταση και είπε ότι σκοπός της ήταν να ανιχνεύει τα έγγραφα που φέρουν οι παράνομοι μετανάστες. Η πρόταση ακυρώθηκε όταν τέθηκε σε ισχύ η Συνθήκη του Αμστερνταμ τον Μάιο. Τώρα, έχει κατατεθεί εκ νέου από τη γερμανική κυβέρνηση, όπως δικαιούται να πράξει μία εθνική κυβέρνηση, δυνάμει της Συνθήκης του Αμστερνταμ. Ωστόσο, το πρόβλημα είναι ότι η γερμανική κυβέρνηση λέει ότι σκοπός της είναι να αντιμετωπισθεί, και το παραθέτω αυτολεξί "το έγκλημα" , και αφήνει εκτός τη λέξη μετανάστευση. Γιατί; Διότι βάσει της Συνθήκης του Αμστερνταμ, τα ζητήματα της μετανάστευσης έχουν μεταφερθεί από τον τρίτο πυλώνα στον πρώτο πυλώνα και αποτελούν για πρώτη φορά τομέα αρμοδιότητας του Κοινοβουλίου. Όμως, τα ποινικά ζητήματα παραμένουν στον τρίτο πυλώνα όπου εκεί δεν έχουμε κανέναν τομέα ελέγχου, καμία απολύτως αρμοδιότητα. Συνεπώς, η γερμανική κυβέρνηση επιδιώκει, κατά την άποψή μου, να αποφύγει τον κοινοβουλευτικό έλεγχο επί της πρότασής της.
<P>
Στην επιτροπή δεν άρεσε αυτό. Η Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων κάλεσε τη Φινλανδική Προεδρία και τη γερμανική κυβέρνηση να έλθουν και να απαντήσουν στις ερωτήσεις μας επί της πρότασης. Η Φινλανδική Προεδρία απάντησε με επιστολή προς την επιτροπή ότι δεν θα έλθει, δεν θα απαντήσει στις ερωτήσεις μας. Ωστόσο, είπε ότι θα μπορούσαμε να θέσουμε τις ερωτήσεις μας στην ολομέλεια. Ιδού λοιπόν που βρισκόμαστε στην ολομέλεια - όμως πού είναι το Συμβούλιο Υπουργών; Όλοι μας μπορούμε να δούμε ότι οι καρέκλες είναι άδειες εκτός από μία γοητευτική κυρία, ντυμένη στα γκρι, η οποία είναι υπάλληλος και δεν της επιτρέπεται να μιλήσει. Όμως, ελπίζω ότι θα μεταφέρει το μήνυμα. Το γεγονός ότι η γερμανική κυβέρνηση επεδίωξε να αποφύγει εντελώς τον κοινοβουλευτικό έλεγχο, διατηρώντας το θέμα στα πλαίσια του τρίτου πυλώνα και το γεγονός ότι η Φινλανδική Προεδρία δεν εμφανίστηκε καν για να απαντήσει στις ερωτήσεις μας, ούτε στην επιτροπή ούτε στην ολομέλεια, αποτελεί, και συγγνώμη που θα το πω, σοβαρό μελανό σημείο στη φήμη των Φινλανδών, οι οποίοι είχαν προηγουμένως εξαιρετική φήμη ως προς το ανοικτό πνεύμα και τη δημοκρατία τους. Λυπούμαι επίσης πολύ που δεν βρίσκονται εδώ για να απαντήσουν στην κατηγορία μου.
<P>
Ολοκληρώνοντας, η επιτροπή ψήφισε την αλλαγή της νομικής βάσης, έτσι ώστε το παρόν θέμα να επανέλθει στα πλαίσια του πρώτου πυλώνα, επειδή η συγκεκριμένη πρόταση αφορά πρωταρχικά την ανίχνευση των παραποιημένων εγγράφων που φέρουν οι παράνομοι μετανάστες. Ζητώ από όλους τους παρευρισκομένους να υποστηρίξουν με την ψήφο τους αύριο το πρωί την επιτροπή, για να θεσπισθεί ο κοινοβουλευτικός έλεγχος σε αυτόν τον καινούριο τομέα πολιτικής, ο οποίος εμπίπτει στη δικαιοδοσία μας βάσει της Συνθήκης του Αμστερνταμ. 
<P>
(Xειροκροτήματα)

<SPEAKER ID=249 LANGUAGE="DE" NAME="Pirker">
Κύριε Πρόεδρε, κύριε Επίτροπε, κατ' αρχάς θα ήθελα να συγχαρώ θερμά τον εισηγητή, ο οποίος στην ομιλία του αναφέρθηκε σε έναν σημαντικό τομέα, τουτέστι τον θεσμικό τομέα και όλα όσα σχετίζονται με αυτόν.
<P>
Αυτό που θα ήθελα να κάνω είναι να επισημάνω τις δυνατότητες που μας παρέχει αυτό το σύστημα, διότι το έγγραφο πραγματεύεται την καταπολέμηση της παραποίησης ταξιδιωτικών εγγράφων, αποτελώντας έτσι ένα σύστημα αναφοράς και σύγκρισης, ένα μέσον λοιπόν που μας βοηθά στην καταπολέμηση και της παράνομης εισόδου και, ταυτόχρονα, της λαθρομετανάστευσης ή της διάπραξης αξιοποίνων πράξεων που τελούνται με πλαστή ταυτότητα. Αυτό σημαίνει πως χρειαζόμαστε νέα, λίαν αποτελεσματικά μέσα, ώστε να είμαστε σε θέση να αγωνισθούμε εναντίον αυτών, ακριβώς, των φαινομένων που συνιστούν εν μέρει φαινόμενα του οργανωμένου εγκλήματος.
<P>
Ένα από τα μέσα είναι και αυτό που αναφέρθηκε εδώ για την καταπολέμηση της παραποίησης ταξιδιωτικών εγγράφων. Σε τελική ανάλυση, το μέσον αυτό μας χρησιμεύει και στην καταπολέμηση της εγκληματικότητας που συνδέεται με τη διακίνηση λαθρομεταναστών. Αυτό αποτελεί φαινόμενο που προσλαμβάνει ολοένα και μεγαλύτερες διαστάσεις. Εάν ισχύουν οι αριθμοί, τότε γνωρίζουμε εν τω μεταξύ πως η εγκληματικότητα που συνδέεται με τη διακίνηση λαθρομεταναστών αποφέρει τα ίδια σχεδόν κέρδη από εγκληματικές δραστηριότητες όσο και η εγκληματικότητα που συνδέεται με τα ναρκωτικά, διακινδυνεύοντας μάλιστα πολύ λιγότερα πράγματα από ό,τι συμβαίνει σε συνάρτηση με την εγκληματικότητα που συνδέεται με τα ναρκωτικά. Τέθηκαν στη διάθεσή μου κάποιοι αριθμοί, σύμφωνα με τους οποίους από τους 400.000 έως 500.000 λαθρομετανάστες που εισέρχονται ετησίως στην Ευρωπαϊκή Ένωση, τουλάχιστον οι 200.000 μεταφέρονται στην ΕΕ με τη βοήθεια ατόμων που διακινούν λαθρομετανάστες, οι οποίοι χρησιμοποιούν πολύ συχνά αυτά τα παραποιημένα έγγραφα για το σύστημα της διακίνησης.
<P>
Όμως η παραποίηση εγγράφων που αλλάζουν χέρια συναντάται και σε άλλους τομείς όπου γίνεται κατάχρηση του ασύλου. Δυστυχώς, αυτό έχει καταστεί μέρος ενός συστήματος. Επομένως, πρέπει να επιδοκιμάσουμε και να υποστηρίξουμε το σύστημα που ανέφερε εδώ ο Newton Dunn.
<P>
Θα ήθελα όμως να επισημάνω ένα θέμα που δεν μας αρέσει απόλυτα. Το εν λόγω θέμα συνίσταται στο γεγονός ότι παράλληλα με αυτό αναπτύξαμε και το σύστημα FADO που μας παρέχει τη δυνατότητα να συγκρίνουμε παραστατικά τα πρωτότυπα έγγραφα με τα παραποιημένα. Στην πραγματικότητα διαθέτουμε λοιπόν δύο συστήματα που θα πρέπει να συγχωνευθούν σε ένα. Διότι, για να αυξήσουμε την πιθανότητα ανακάλυψης παραποιημένων εγγράφων είναι βέβαια καλύτερα να έχουμε προβεί προηγουμένως στη σύγκριση πρωτοτύπων και παραποιημένων εγγράφων μέσω του συστήματος FADO. Αυτό σημαίνει πως ο στόχος δεν θα πρέπει να είναι η ταυτόχρονη εφαρμογή δύο παραλλήλων συστημάτων, αλλά η μετάβαση, τελικά, στην ενοποίηση του όλου σε ένα σύστημα προς όφελος της αποτελεσματικότητας.
<P>
Σε γενικές γραμμές, πρέπει να επιδοκιμάσουμε αυτή τη δράση για την καταπολέμηση της παραποίησης εγγράφων μέσω της σύγκρισης εκείνων, ακριβώς, των δεδομένων που δεν είναι προσωπικού χαρακτήρα. Όμως θα ήταν αναγκαίο να καταβάλουμε προσπάθειες για να επιφέρουμε εδώ ακόμα μεγαλύτερη αποτελεσματικότητα, συνδυάζοντας τα δύο συστήματα μεταξύ τους, αντί να λειτουργούν παράλληλα, ούτως ώστε να αποκτήσουμε τη δυνατότητα να συμβάλλουμε συνολικά στη δημιουργία μιας ασφαλέστερης Ευρώπης με την αξιοποίηση των συστημάτων πληροφοριών Schengen και Eurodac.

<SPEAKER ID=250 LANGUAGE="DE" NAME="Gebhardt">
Κύριε Πρόεδρε, αγαπητοί συνάδελφοι, επιτρέψτε μου να χαιρετίσω την πρωτοβουλία της Ομοσπονδιακής Δημοκρατίας της Γερμανίας για τη βελτίωση της ανταλλαγής πληροφοριών σχετικά με παραποιημένα έγγραφα, διότι αυτή η ανταλλαγή πληροφοριών είναι εξαιρετικά σημαντική για την προστασία και την ασφάλεια των ανθρώπων στην Ευρώπη.
<P>
Η Ευρώπη χρειάζεται έναν νομικό χώρο όπου οι πολίτες θα αισθάνονται οικειότητα και ασφάλεια. Σε αυτό θα συμβάλλουν σημαντικά οι διασυνοριακές διατάξεις και τα συστήματα προστασίας που θα κάνουν δύσκολη τη ζωή των ατόμων που διαπράττουν αξιόποινες πράξεις. Την καθιέρωση ενός παρόμοιου συστήματος επιδιώκει και η γερμανική πρωτοβουλία.
<P>
Με την ανταλλαγή πληροφοριών σχετικά με παραποιημένα έγγραφα θα αναχαιτισθούν και οι ίδιες οι πλαστογραφήσεις, πράγμα που θα συμβάλλει σημαντικά στην καταπολέμηση της εγκληματικότητας που συνδέεται με τη διακίνηση λαθρομεταναστών καθώς και άλλων εγκλημάτων, και μάλιστα όλων των άλλων εγκλημάτων, πράγμα που θεωρώ πολύ σημαντικό. Αυτό αναφέρει με σύνεση το σχέδιο απόφασης του Συμβουλίου.
<P>
Ο εισηγητής επιθυμεί να τροποποιήσει την αιτιολογική σκέψη 3, περιορίζοντας τα εγκλήματα στα πραγματικά περιστατικά της λαθρομετανάστευσης, προσποιούμενος πως αυτή αποτελεί δήθεν το μεγαλύτερο έγκλημα που καλούμαστε να καταπολεμήσουμε. Μα, πού ζείτε, κύριε συνάδελφε; Δεν έχει τύχει ποτέ να ακούσετε κάτι για εμπόρους ναρκωτικών και για τους ταχυδιανομείς που κουβαλούν μία βαλίτσα γεμάτη χαρτονομίσματα για λογαριασμό εκείνων που ξεπλένουν βρώμικο χρήμα; Μήπως πρέπει όντως να σας ανοίξω έναν κατάλογο του διακινούμενου εγκλήματος;
<P>
Η τροπολογία 6 είναι απαράδεκτη! Χλευάζει τους πολίτες που προσδοκούν προστασία και ασφάλεια από την Ευρωπαϊκή Ένωση. Πρέπει να καταψηφίσουμε αυτήν την τροπολογία με μεγάλη πλειοψηφία, διότι δεν μπορούμε να επιτρέψουμε στους εαυτούς μας την πνευματική ανισορροπία να φοβόμαστε μερικά άθλια ανθρωπάκια που μπαίνουν κρυφά στην ΕΕ με πλαστά έγγραφα, ενώ παρέχουμε ταυτόχρονα ελεύθερη διακίνηση σε επικίνδυνους εγκληματίες. Τη γνώμη αυτή εξέφρασε ομόφωνα και η Επιτροπή Νομικών Θεμάτων, επαναλαμβάνω, ομόφωνα, με τις ψήφους όλων των Ομάδων κατόπιν ενδελεχούς έρευνας, και όπως ανέφερα και πριν, θέλω το μέτρο αυτό να ισχύει για όλα τα εγκλήματα. Αυτός είναι ο λόγος που η Ομάδα μου θα απορρίψει όλες αυτές τις τροπολογίες. κατά την ψηφοφορία που θα διεξαχθεί αύριο το πρωί.

<SPEAKER ID=251 NAME="Tannock">
Κύριε Πρόεδρε, και εγώ επίσης θα ήθελα να υποστηρίξω κατ' ουσίαν την πρόταση του Συμβουλίου, βάσει της γερμανικής πρωτοβουλίας, για τη βελτίωση της ανταλλαγής πληροφοριών αναφορικά με τα παραποιημένα ταξιδιωτικά έγγραφα και για την ενίσχυση της ασφάλειας των συνόρων της Ευρωπαϊκής Ένωσης, τόσο για τα κράτη μέλη, όπως το δικό μου, το Ηνωμένο Βασίλειο, τα οποία βρίσκονται εκτός της Συμφωνίας Schengen, όσο και για εκείνα που αποτελούν τα εξωτερικά σύνορα της ΕΕ.
<P>
Πρόσφατα στην πατρίδα μου, το Ηνωμένο Βασίλειο, παρατηρείται τεράστια αύξηση εισροής στη χώρα πλήθους φυλών. Κατά την προηγούμενη εργασία μου ως νοσοκομειακός γιατρός στο Κεντρικό Λονδίνο, διαπίστωσα μεγάλης κλίμακας παράνομη μετανάστευση και καταχρήσεις μέσω απάτης της μεγαλόψυχης πολιτικής μας για το άσυλο. Εμείς στο Ηνωμένο Βασίλειο διαπιστώνουμε τώρα την ύπαρξη 7.000 περίπου νέων αιτούντων άσυλο κάθε μήνα, και πάνω από το 80% αυτών των αιτήσεων αποδεικνύονται τελικά μετά από έρευνα πλαστές. Τούτο σημαίνει ότι περίπου 100.000 άτομα ετησίως, καθώς και τα προστατευόμενα μέλη τους, έρχονται στη χώρα μου.
<P>
Προσωπικά έχω συναντήσει έναν νιγηριανό αιτούντα άσυλο, ο οποίος έλαβε άσυλο με τη βοήθεια ενός πλαστού λιβεριανού διαβατηρίου, μία αλβανική οικογένεια η οποία προσποιήθηκε τους Κοσοβάρους, έναν άλλο Νιγηριανό ο οποίος δάνεισε το βρετανικό διαβατήριο στον ξάδελφό του, ο οποίος κατόρθωσε να εισέλθει στο Ηνωμένο Βασίλειο με την ταυτότητα του ξαδέλφου του και στη συνέχεια διέπραξε κάποιο έγκλημα, και έναν Αλγερινό ο οποίος ζούσε με την ταυτότητα ενός γάλλου πολίτη την οποία είχε αγοράσει στην παρισινή μαύρη αγορά. Αυτές είναι μερικές μόνο από τις πολλές καταχρήσεις για τις οποίες έχω προσωπική εμπειρία, και γνωρίζουμε ότι για τις αρχές μετανάστευσης τα εν λόγω παραδείγματα αποτελούν καθημερινό φαινόμενο.
<P>
Πώς μπορούμε να αναμένουμε οι μεταναστευτικές και αστυνομικές αρχές μας να κατορθώσουν να καταστείλουν τη συστηματική κατάχρηση του συστήματός μας; Οφείλουμε να ενθυμούμαστε ότι αυτή η συνεχής ροή παράνομης μετανάστευσης επιβαρύνει σε τεράστιο βαθμό, ιδιαίτερα στα αστικά κέντρα, το εθνικό σύστημα υγείας, την κοινωνική πρόνοια και το σύστημα κοινωνικής ασφάλισης, και επίσης δημιουργεί τεράστια πίεση στους περιορισμένους διαθέσιμους πόρους στέγασης. Δυστυχώς, υπάρχουν στοιχεία ότι μεγάλος αριθμός αιτούντων άσυλο μετακινείται μέσω της ηπειρωτικής Ευρώπης έπειτα από την υπόδειξη να κατευθυνθεί προς τα λιμάνια της Μάγχης, γνωρίζοντας ότι εφαρμόζουμε πολιτική αποδοχής των μεταναστών με άμεσα δικαιώματα στη στέγαση και στα πλεονεκτήματα κοινωνικής ασφάλισης.
<P>
Μολονότι το βρετανικό Κόμμα των Συντηρητικών αντιτίθεται επίσημα επί της αρχής να τεθούν υπό τη δικαιοδοσία της Επιτροπής στον πρώτο πυλώνα, δυνάμει του άρθρου 63 της Συνθήκης του Αμστερνταμ, οι πολιτικές για τις θεωρήσεις, τη μετανάστευση και το άσυλο - και στο σημείο αυτό συνεπώς θα πρέπει να διαφωνήσω με τον εισηγητή μας - εντούτοις χαιρετίζουμε τη διακυβερνητική συνεργασία στα πλαίσια του τρίτου πυλώνα, μέσω της κοινής δράσης του Συμβουλίου για την ανταλλαγή τέτοιων πληροφοριών, συμπεριλαμβανομένων όσων αφορούν τα παραποιημένα ταξιδιωτικά έγγραφα. Έτσι, θα καταστείλουμε το έγκλημα, κυρίως το διεθνές έγκλημα που δεν γνωρίζει εθνικά σύνορα.
<P>
Υπάρχουν στοιχεία ότι το οργανωμένο έγκλημα έχει εντοπίσει έναν αδύναμο και επικερδή στόχο, την παράνομη διακίνηση ανθρώπων οι οποίοι είναι πρόθυμοι να ξοδέψουν τις οικονομίες μιας ζωής για να εισέλθουν στις ευημερούσες δυτικές χώρες με την ελπίδα να φτιάξουν μια καινούρια ζωή για αυτούς. Συνεπώς, η συγκεκριμένη πρωτοβουλία αποτελεί, κατά την άποψή μου, βήμα προς τη σωστή κατεύθυνση, με τη χρήση της μηχανογραφημένης εικόνας της σύγχρονης ψηφιακής τεχνολογίας, ώστε να βοηθήσει τις υπηρεσίες επιβολής του νόμου και τα υπουργεία εσωτερικών να συνεργασθούν σε όλη την επικράτεια της Ένωσης. Αποτελεί καλό παράδειγμα, κατά την άποψή μου, του είδους του εγχειρήματος σε κοινοτικό επίπεδο, το οποίο μπορεί να υποστηρίξει το κόμμα μου στο Ηνωμένο Βασίλειο, υπό την προϋπόθεση ότι θα πραγματοποιηθεί σε ευέλικτη, διακυβερνητική βάση.

<SPEAKER ID=252 LANGUAGE="DE" NAME="Schulz">
Κύριε Πρόεδρε, κυρίες και κύριοι, η παρουσίαση των θέσεων του προηγούμενου αγορητή, του συναδέλφου Tannock, θα έπρεπε να φανερώσει στον κ. Newton Dunn τον λόγο για τον οποίο απορρίπτει τις τροπολογίες του η συνάδελφός μου, κ. Gebhardt. H γερμανική κυβέρνηση ανέλαβε μία πρωτοβουλία με στόχο τον περιορισμό, ή καλύτερα, την αντιμετώπιση της παραποίησης ταξιδιωτικών εγγράφων, πράγμα που έχει βέβαια σχέση με την ελεύθερη κυκλοφορία εντός της Ευρωπαϊκής Ένωσης. Και έρχεται τώρα ο κ. Newton Dunn, ο οποίος επέλεξε την προσέγγιση να τροποποιήσει τη νομική βάση, με το πρόσχημα ότι το Κοινοβούλιο δεν μπορεί δήθεν να επηρεάσει και τόσο τον τρίτο πυλώνα όσο τη νομική του βάση, περιορίζοντας ωστόσο με τον τρόπο αυτό την ομάδα-στόχο που πρέπει να ληφθεί υπόψη, και συγκεκριμένα όσους θίγονται στον πρώτο πυλώνα από το πνεύμα της πολιτικής ασφαλείας της ΕΕ. Στη συνέχεια, αυτό οδηγεί στην εκφώνηση ενός εμπρηστικού λόγου για τη λαθρομετανάστευση από έναν συνάδελφο όπως ο κ. Tannock! Όλα αυτά ταιριάζουν, βέβαια, απόλυτα μεταξύ τους, εάν έχει υιοθετήσει κανείς την εικόνα που έχει για τον κόσμο ένας Βρετανός Tory, η οποία είναι σαφώς αντιευρωπαϊκή!
<P>
Αυτό όμως δεν σχετίζεται άμεσα με την πρωτοβουλία της Ομοσπονδιακής Δημοκρατίας της Γερμανίας με στόχο την ενίσχυση των δομών ασφαλείας στην Ευρώπη. Παρέχει όμως προσχήματα στους πολιτικούς που εν τω μεταξύ προσθέτουν το θέμα της λαθρομετανάστευσης σε οποιαδήποτε συζήτηση επί της ασφάλειας στην Ευρώπη. Θέλω να σας πω κάτι επ' αυτού, κύριε συνάδελφε από το Λονδίνο: ακούγοντας την ομιλία σας, νιώθω την ανάγκη να σας θέσω μια αντερώτηση. Είναι σήμερα ουσιαστικά η Ευρώπη ήπειρος υποδοχής μεταναστών ή όχι; Από την παραδοχή αυτού του γεγονότος που περιγράψατε, παρεμπιπτόντως, με ζωηρά χρώματα, ότι δηλαδή η Ευρώπη αποτελεί ήπειρο υποδοχής μεταναστών, δεν θα έπρεπε να συναγάγουμε το συμπέρασμα ότι πρέπει να δημιουργήσουμε επιτέλους νομικές διαρθρώσεις που θα αφορούν στη μετανάστευση; Είμαι σχεδόν σίγουρος πως εσείς θα είστε ο πρώτος που θα πει όχι, ισχυριζόμενος πως δεν αποτελούμε ήπειρο υποδοχής μεταναστών, άρα δεν χρειαζόμαστε και τις σχετικές ρυθμίσεις!
<P>
Tί δείχνει όμως η όλη συζήτηση; Ο Newton Dunn ίσως να επέλεξε μια από τη σκοπιά του Ευρωπαϊκού Κοινοβουλίου συνετή προσέγγιση, προκειμένου να αυξήσει την επιρροή μας. Είδαμε μόλις τώρα τις πολιτικές συνέπειες που έχει αυτό. Η παραμονή στον τρίτο πυλώνα ενσωματώνει μεν περισσότερες ομάδες ατόμων, όπως το παρουσίασε μόλις η συνάδελφος Gebhardt, ήτοι όλους τους εγκληματίες που παραποιούν ταξιδιωτικά έγγραφα. Τότε όμως περιλαμβάνουμε σε μικρότερη κλίμακα το Κοινοβούλιο απ' ό,τι στη νομική βάση Newton Dunn. Συνοψίζοντας, αυτό καταδεικνύει το εξής: ούτε ο τρίτος πυλώνας ούτε η επουσιώδης μεταβίβαση αρμοδιοτήτων σε κάποιον άλλον πυλώνα επαρκούν για τη δημιουργία αποτελεσματικών διαρθρώσεων στον τομέα της ασφάλειας στην Ευρώπη. Κύριε Επίτροπε, αυτό θα έπρεπε να το καταστήσουμε σαφές στο Συμβούλιο από κοινού. Αυτό κάνατε στο Tampere, αυτό κάνατε πριν, κι αυτό θα κάνετε και ύστερα.
<P>
Η συζήτηση που διεξάγεται εδώ δείχνει πως όλα όσα διαθέτουμε ως προσέγγιση δεν καρποφορούν, επειδή η κυβερνητική συνεργασία δεν επαρκεί για να υλοποιηθούν κατά τη θέσπιση μιας καινούργιας νομοθεσίας που αφορά στις διαρθρώσεις στον τομέα ασφαλείας στην Ευρώπη οι ανάγκες που προκύπτουν από τη δομή της εσωτερικής αγοράς και την ταχύτητα ενσωμάτωσης που συνδέεται με αυτήν, και ότι το όλο δεν λειτουργεί έτσι όπως αναφέρεται τώρα στη Συνθήκη του Αμστερνταμ. Πρέπει να συναγάγουμε τα συμπεράσματά μας από αυτό, διαφορετικά δεν πρόκειται να λειτουργήσει στην πράξη. Διότι εδώ λογομαχούμε για νομικές βάσεις, διεξάγουμε άσχετες, ηλίθιες συζήτησεις για τη λαθρομετανάστευση - κάτι που ασφαλώς είναι καλό για το συνέδριο τoυ κόμματος των Tory, θα ήταν όμως αναποτελεσματικό για την Ευρώπη - και παραλείπουμε, από κάθε άποψη, να πράξουμε αυτό που επιβάλλεται, δηλαδή να δημιουργήσουμε μια αποτελεσματική νομοθεσία για τον περιορισμό της παραποίησης εγγράφων, και μάλιστα τόσο από τα άτομα εκείνα που αποκτούν με αθέμιτο τρόπο παράνομη πρόσβαση στην Ευρώπη όσο και από εκείνα που ταξιδεύουν στην Ευρώπη με μια βαλίτσα γεμάτη ηρωίνη, αλλά με παραποιημένα έγγραφα, όπως περιέγραψε σωστά η συνάδελφος Gebhardt.
<P>
Kύριε Newton Dunn, επειδή είμαστε της άποψης πως, σταθμίζοντας τα αγαθά μεταξύ της δικής σας αξιόλογης, σίγουρα, πρότασης και της πρόθεσης που είχε τότε η γερμανική προεδρία του Συμβουλίου, πρέπει να αποφασίσουμε υπέρ του ευρύτερου τομέα στόχων, θα απορρίψουμε τις τροπολογίες σας, και μάλιστα όχι μόνον εκείνη που αφορά τη νομική βάση, αλλά κατά συνέπεια και όλες τις άλλες, πράγμα που δεν αλλάζει με τίποτα το γεγονός ότι σαφώς και εκπονήσατε μια προσεκτική εργασία. Οι γνώμες μας όμως διίστανται στο θέμα αυτό σε πολιτικό επίπεδο!

<SPEAKER ID=253 LANGUAGE="IT" NAME="Fatuzzo">
Κύριε Πρόεδρε, κύριοι συνάδελφοι, έχω πολύ καλά νέα για το Σώμα, που σίγουρα έτσι θα τα υποδεχτούν.
<P>
Οι χθεσινές εφημερίδες, που δημοσιεύτηκαν σήμερα από τα γραφεία αποκομμάτων Τύπου σε όλη την Ιταλία, έγραφαν: "Ανακαλύφθηκε το γονίδιο της μακροζωίας: η διάρκεια ζωής θα μπορούσε να παραταθεί κατά ένα τρίτο" , ακριβώς κατά 35%. Πιστεύω λοιπόν ότι, αν σήμερα ελπίζω να φτάσω τα 90, τελικά θα φτάσω τα 130.
<P>
Θα μου πείτε: μα τι σχέση έχει αυτό με την παραποίηση των ταξιδιωτικών εγγράφων; Θα σας απαντήσω αμέσως. Ξέρετε ότι είμαι εκπρόσωπος του Κόμματος των Συνταξιούχων, εκλεγμένος εδώ σε αυτό το Κοινοβούλιο με αυτόν τον συνδυασμό. Οι συνταξιούχοι με ρωτούν συνέχεια τι μαγειρεύουν στις Βρυξέλλες. Έχουν επίγνωση του γεγονότος ότι στις Βρυξέλλες - αλλά κυρίως στα δεκαπέντε κράτη μέλη της Ένωσης - τους παίρνουν αυτούς τους συνταξιούχους, όσο το δυνατόν περισσότερους, και τους πετάνε στο καυτό νερό. Αυτό ακριβώς συμβαίνει εδώ και καιρό και τώρα, με αυτά τα νέα, πιστεύω πως θα ανεβάσουν ακόμη περισσότερο τη θερμοκρασία για να μπορέσουν να βράσουν ακόμη περισσότερους, ενδεχομένως μαζί.
<P>
Σε αυτό το σοβαρό πλήγμα που ξέρουν ότι θα πρέπει να υποστούν προστίθεται, δυστυχώς, το γεγονός ότι, ως ηλικιωμένοι, είναι πιο εκτεθειμένοι από τους άλλους ανθρώπους στις εγκληματικές πράξεις που διαπράττονται δυστυχώς σε όλη την Ευρωπαϊκή Κοινότητα από πολλούς που εισέρχονται παράνομα στην Ένωση και που, μόλις εισέλθουν, διαπράττουν εγκληματικές πράξεις.
<P>
Θα ήθελα λοιπόν να πω καταρχάς στους φίλους και συναδέλφους Gebhardt και Schulz ότι οι τροπολογίες που κατέθεσε ο κ. Newton-Dunn καθόλου δεν αποφεύγουν να τονίσουν την ανάγκη καταπολέμησης της εγκληματικότητας και της σωματεμπορίας, το αντίθετο μάλιστα την επιβεβαιώνουν. Θα ήθελα επίσης να πω ότι, αν δεν μπουν τόσοι λαθρομετανάστες, δεν θα διαπράξουν ούτε εγκλήματα, αν είναι εγκληματίες· αν αντίθετα είναι καλοί άνθρωποι και έχουν νόμιμα ταξιδιωτικά έγγραφα, με μεγάλη μας χαρά να τους υποδεχτούμε. Ακριβώς γι' αυτό εμείς λέμε ότι έχει καλώς αυτό που γίνεται με αυτή τη δράση - ακόμη κι αν θυμίζει τον Arsenio Lupin - αλλά ότι θα ήταν ακόμη καλύτερα να υπάρχει μια ευρωπαϊκή ηλεκτρονική ταυτότητα, ενιαία σε όλα τα κράτη. Θα ήταν ιδίως πολύ καλύτερα αν ενισχυόταν ο έλεγχος στα σύνορα της Ευρωπαϊκής Ένωσης, ο έλεγχος στα σύνορα της Ισπανίας, της Ελλάδας, της Ιταλίας, αλλά και στα ανατολικά της Ευρώπης · Είναι άσκοπο να δαπανώνται χρήματα, ενέργεια και κόπος για άλλους λόγους. Δεν πρέπει να αφήσουμε να μπαίνουν στην Ευρωπαϊκή Ένωση τόσοι λαθρομετανάστες που μετά διαπράττουν εγκλήματα.
<P>
(Χειροκροτήματα)

<SPEAKER ID=254 NAME="Vitorino">
, Επιτροπή. (PT) Κύριε Πρόεδρε, κύριοι βουλευτές, η Επιτροπή εκφράζει τα συγχαρητήριά της στον κύριο Newton Dunn και στην Επιτροπή Δικαιωμάτων των Πολιτών για το έργο που έφεραν σε πέρας.
<P>
Νομίζω πως, σχετικά με αυτό το θέμα, το Κοινοβούλιο γνωρίζει ότι η Επιτροπή θεωρεί εδώ και πολύ καιρό ότι η καταπολέμηση της απάτης που σχετίζεται με έγγραφα, όπως και της πλαστογράφησης και παραποίησης ταξιδιωτικών εγγράφων, συμβάλλει κυρίως στη βελτίωση των ελέγχων κατά τη διέλευση των εξωτερικών συνόρων και, υπό αυτή την έννοια, συνιστά ένα σημαντικό μέσο πάλης κατά της λαθρομετανάστευσης ή της παράνομης διαμονής και κατά των δικτύων διακίνησης ανθρώπων. Ταυτόχρονα, η υπόθεση αυτή εντάσσεται επίσης στον τομέα της αστυνομικής συνεργασίας και αφορά γενικότερα την πάλη κατά της εγκληματικότητας. Για το λόγο αυτό, η επιλογή της νομικής βάσης παραμένει ένα ανοιχτό ζήτημα.
<P>
Αλλά θα επιθυμούσα να επισύρω την προσοχή του Σώματος στο γεγονός ότι, στο συγκεκριμένο τομέα, τα συμπεράσματα του Ευρωπαϊκού Συμβουλίου του Tampere εισήγαγαν κάποια άποψη επί του θέματος, από τη στιγμή που απευθύνουν έκκληση για συνέχιση των προσπαθειών με σκοπό την καθιέρωση μιας δραστήριας κοινής πολιτικής για τις θεωρήσεις και στον τομέα της καταπολέμησης της πλαστογράφησης εγγράφων, κατά τρόπο ώστε να διασφαλισθεί μια καλύτερη διαχείριση των μεταναστευτικών ροών. Υπό την έννοια αυτή, πρέπει να ομολογήσω στο Σώμα ότι η Επιτροπή θα προτιμούσε την επιλογή μίας νομικής βάσης που να υπάγεται στον πρώτο πυλώνα, είτε αυτή είναι το άρθρο 62 παράγραφος 2, είτε το άρθρο 66 της Συνθήκης.
<P>
Προφανώς όμως, το γεγονός ότι προτιμούμε μία νομική βάση που υπάγεται στον πρώτο πυλώνα δεν αποκλείει το ενδεχόμενο χρησιμοποίησης αυτού του μέσου για την καταπολέμηση της διασυνοριακής εγκληματικότητας, και συγκεκριμένα για την υποστήριξη της αστυνομικής συνεργασίας μεταξύ κρατών μελών.
<P>
Εν πάση περιπτώσει, η Επιτροπή θα ήθελε να επισημάνει ότι, από τη δική μας σκοπιά, συμμεριζόμαστε την άποψη του εισηγητή ότι το μέσο για το οποίο συζητάμε θα πρέπει, μελλοντικά, να ενσωματωθεί σε ένα ευρύτερο σύστημα που θα επιτρέπει γενικότερα τις ανταλλαγές εγγράφων. Γι' αυτό, θα ήθελα να σας υπενθυμίσω ότι η Επιτροπή, επ' ευκαιρία της καθιέρωσης του συστήματος FADO (Σύστημα Αρχειοθέτησης και Ανταλλαγής Εικόνων), είχε ήδη εξαγγείλει την πρόθεσή της να λάβει τα αναγκαία μέτρα ώστε να διασφαλίσει τη διαχείρισή του. Για λόγους συνέπειας, αλλά επίσης για λόγους εξοικονόμησης μέσων, η Επιτροπή προτίθεται να υποβάλει σύντομα ανάλογες προτάσεις, δηλαδή προτάσεις με στόχο την ενσωμάτωση των ανταλλαγών πλαστών ή παραποιημένων εγγράφων, που αποτελεί το αντικείμενο της παρούσας πρότασης, σε ένα ευρύτερο σύστημα τεχνικής συνεργασίας με το οποίο θα προωθούνται εμπράκτως οι ανταλλαγές πληροφοριών που αφορούν κάθε μορφής απάτες σχετιζόμενες με έγγραφα.
<P>
Το εν λόγω βελτιωμένο σύστημα τεχνικής συνεργασίας θα συμβάλει, επομένως, καθοριστικά στην εγγύηση της ασφάλειας των πολιτών και στην πάλη κατά του οργανωμένου εγκλήματος, στη βελτίωση των ελέγχων που πραγματοποιούνται στα εξωτερικά σύνορα σε ό,τι αφορά τις μετακινήσεις προσώπων και τις διασυνοριακές εγκληματικές δραστηριότητες. Κατά συνέπεια, το σύστημα αυτό θα βοηθήσει ώστε να αυξηθεί η φερεγγυότητα των ταξιδιωτικών εγγράφων σε όλη την επικράτεια της Ένωσης.
<P>
Με τον τρόπο αυτό θα θέσουμε τις προϋποθέσεις ώστε να καταστεί εφικτή η εγγύηση της ασφάλειας των πολιτών της Ένωσης, ο περιορισμός των παράνομων διακινήσεων μεταναστών, αλλά και η πάλη κατά της διασυνοριακής εγκληματικότητας.

<SPEAKER ID=255 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=17>
Εγγύηση για δάνεια υπέρ προγραμμάτων εκτός Κοινότητας
<SPEAKER ID=256 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0051/1999) της κ. Rόhle, εξ ονόματος της Επιτροπής Προϋπολογισμών, σχετικά με την πρόταση απόφασης του Συμβουλίου με την οποία παρέχεται εγγύηση της Κοινότητας στην Ευρωπαϊκή Τράπεζα Επενδύσεων σε περίπτωση ζημιών από δάνεια που χορηγούνται για σχέδια εκτός της Κοινότητας (Κεντρική και Ανατολική Ευρώπη, Δυτικά Βαλκάνια, χώρες της Μεσογείου, Λατινική Αμερική και Ασία, Νότια Αφρική) (COM(1999)142 - C5-0039/1999 - 1999/0080(CNS)).

<SPEAKER ID=257 LANGUAGE="DE" NAME="Rόhle">
Ευχαριστώ όλους όσους περίμεναν καρτερικά τόσο πολύ, διότι κατά τη σημερινή ημέρα επεκταθήκαμε σε πολλά, σχετικά, θέματα, και για πολλή ώρα δεν γνωρίζαμε πότε θα έρθει η σειρά της έκθεσης. Θα ήθελα όμως να επιτύχω ήδη σήμερα και αύριο τη διεξαγωγή μιας ψηφοφορίας αναφορικά με τους τρόπους παροχής εγγυήσεων της Κοινότητας στην Ευρωπαϊκή Τράπεζα Επενδύσεων, με τη συντομογραφία ΕΤΕπ, επειδή θέλουμε να αποφασίσουμε κατά το δυνατόν πριν το Συμβούλιο, και να προβούμε, επιπλέον, και σε ορισμένες τροποποιήσεις που θα σχολιάσω λεπτομερώς.
<P>
Η παροχή αυτών των εγγυήσεων αφορά τις χώρες της Κεντρικής και Ανατολικής Ευρώπης, της Μεσογείου, της Λατινικής Αμερικής, της Ασίας και της Νότιας Αφρικής. Πρόκειται για το χρονικό διάστημα έως το έτος 2003 σύμφωνα με την πρότασή μου, για να είμαι ακριβής έως τις 31 Ιανουαρίου 2003, οπότε θα προβούμε σε μια ενδιάμεση αξιολόγηση και στην εκ νέου εκπόνηση μιας έκθεσης που θα οδηγήσει ενδεχομένως σε μια παράταση έως τις 31 Ιανουαρίου 2007. Πρόκειται για ένα ποσόν 9.475 εκ. ευρώ και για μια παροχή εγγύησης με ανώτατο όριο το 60%. Στα θέματα αυτά δεν υπάρχουν σημαντικές αντιρρήσεις, αυτές βρίσκονται σε άλλους τομείς. Η κύρια προβληματική της έκθεσής μου συνίστατο στο γεγονός ότι κατά την εκπόνηση της εργασίας καθίστατο όλο και πιο σαφές ότι η Ευρωπαϊκή Τράπεζα Επενδύσεων χωλαίνει αρκετά στους τομείς της σύγχρονης διοίκησης επιχειρήσεων, της διαφάνειας και των δημοσίων σχέσεων.
<P>
Μερικοί από τους συνομιλητές μου με ενημέρωσαν πως η Ευρωπαϊκή Τράπεζα Επενδύσεων βρίσκεται μία εικοσαετία πίσω από την Παγκόσμια Τράπεζα όσον αφορά τη σύγχρονη διοίκηση επιχειρήσεων. Για τον λόγο αυτό, θεωρώ σημαντικό να ασχοληθούμε εντατικότερα με το εν λόγω θέμα. Η Ευρωπαϊκή Τράπεζα Επενδύσεων είναι το μεγαλύτερο δημόσιο χρηματοδοτικό ίδρυμα της Ευρώπης, οι κύριοι ιδιοκτήτες της είναι τα κράτη μέλη και λειτουργεί κυρίως με τη δανειοδότηση με ευνοϊκά επιτόκια. Η Τράπεζα απολαμβάνει μεγάλης εμπιστοσύνης στις αγορές κεφαλαίου λόγω των ελάχιστων προσδοκιών τοκισμού των κεφαλαιούχων της και του μικρού gearing rate που αυτές καθιστούν δυνατό, ήτοι τη σχέση 2,5 μεταξύ δανειστικού όγκου και ιδίων κεφαλαίων - στην αγορά συνηθίζονται ποσοστά άνω του 10. Η μεγάλη αυτή εμπιστοσύνη, της οποίας απολαμβάνει η Τράπεζα στις αγορές κεφαλαίου, της παρέχει τη δυνατότητα να λαμβάνει πιστώσεις υπό τους ευνοϊκότερους δυνατούς όρους και να τις δανειοδοτεί περαιτέρω υπό αντίστοιχα ευνοϊκούς όρους. Πέραν τούτου, η Τράπεζα απολαμβάνει φορολογικής απαλλαγής, και, τελευταίο και ουκ αμελητέο, η Τράπεζα λαμβάνει και εγγυήσεις δανείου από τον κοινοτικό προϋπολογισμό για την κάλυψη πολιτικών κινδύνων.
<P>
Παρά αυτήν την άμεση και έμμεση προώθησή της μέσω της Ευρωπαϊκής Ένωσης η ΕΤΕπ θέλει να εμφανίζεται στο κοινό ως μια εντελώς συνηθισμένη τράπεζα, και έχει δικαιολογήσει με τον τρόπο αυτό κατά το παρελθόν στην κοινή γνώμη τη σχετική, σε σύγκριση με άλλα δημόσια ιδρύματα όπως την Παγκόσμια Τράπεζα, ανεπάρκειά της όσον αφορά τη συμμετοχή και τον έλεγχο. Κατά τη γνώμη μας, αυτό είναι σωστό και αναγκαίο να αλλάξει επειγόντως. Αυτός είναι κι ο λόγος που στην έκθεσή μου επιλαμβάνομαι προ πάντων των θεμάτων της υποχρεωτικής λογοδοσίας και της διαφάνειας, της σύγχρονης, όπως είπαμε, κουλτούρας επιχειρήσεων.
<P>
Kατά τα τελευταία έτη, ο τρόπος λειτουργίας της εσωτερικής διοίκησης και οι επιχειρησιακές πρακτικές της ΕΤΕπ απετέλεσαν σταθερό στόχο επικρίσεων. Παρ' όλα αυτά, η Τράπεζα αρνείτο για μεγάλο χρονικό διάστημα τόσο στο Ελεγκτικό Συνέδριο όσο και στο OLAF τη θεώρηση των βιβλίων της, επικαλούμενη τον ιδιαίτερο χαρακτήρα της ως τράπεζας. Η υπερβολική δυστοκία της ΕΤΕπ σε θέματα δημόσιου ελέγχου και διαφάνειας οδήγησε μάλιστα το Συμβούλιο ECOFIN στο να καταγράψει στις 8.10.1999 το εξής, και αναφέρω επί λέξει: "λαμβάνοντας υπόψη το σημαντικό δημοσιονομικό έργο που ανατίθεται στην Ευρωπαϊκή Τράπεζα Επενδύσεων από τη συνθήκη και από μία σειρά κοινοτικών κανονισμών, αυτή θα έπρεπε να τηρεί υποδειγματική στάση στην καταπολέμηση της απάτης, επιτρέποντας στο OLAF να διεξάγει ενδεχομένως έρευνες στο ίδρυμά της. Το Συμβούλιο δεν αμφιβάλλει ότι οι διοικητικές επιτροπές της Τράπεζας θα υποβάλλουν σύντομα στο συμβούλιο των διοικητών τους ένα σχέδιο απόφασης που θα είναι σε συμφωνία με τη διοργανική συμφωνία";.
<P>
Τώρα υπάρχουν οι πρώτες ενδείξεις ότι η Τράπεζα προτίθεται να ανοίξει τα βιβλία της. Κατά τη γνώμη μου όμως, αυτές είναι ακόμη ανεπαρκείς, με αποτέλεσμα να παραμένει κάποια δυσπιστία που ενισχύεται μάλιστα από τη μέχρι τούδε επαφή με τον κ. Blak, τον εισηγητή της Επιτροπής Ελέγχου του Προϋπολογισμού, ο οποίος περιμένει εδώ και πολύ καιρό να δοθούν απαντήσεις στα ερωτήματά του. Σε συνάρτηση με αυτό, θα ήθελα να εκφράσω για άλλη μία φορά ρητώς τις ευχαριστίες μου για τις προκαταρκτικές εργασίες της Επιτροπής Ελέγχου του Προϋπολογισμού, η οποία μου παρείχε τη δυνατότητα να ολοκληρώσω αυτήν την έκθεση στον σύντομο χρόνο που είχα στη διάθεσή μου, και ειδικότερα θα ήθελα να ευχαριστήσω τόσο τον κ. Blak όσο και την κ.Theato.
<P>
Θα πρέπει και στο μέλλον να παρακολουθήσουμε με κριτικό πνεύμα την εξέλιξη της ΕΤΕπ προς την κατεύθυνση μιας μεγαλύτερης διαφάνειας, και λέω σε όλους τους σκεπτικιστές ότι το ζητούμενο είναι και η αποδοτικότητα. Μια στεγανοποιημένη επιχείρηση λαμβάνει τις αποφάσεις της επί μιας λίαν περιορισμένης, μόνον, γνωστικής βάσεως. Ο διάλογος με την κοινωνία των πολιτών, όπως τον εφαρμόζει εν τω μεταξύ και η Παγκόσμια Τράπεζα, δίνει πληροφορίες χρήσιμες και για τις αποφάσεις που σχετίζονται με επενδύσεις. Και στο θέμα αυτό ασκήθηκε κριτική στην Τράπεζα κατά το παρελθόν, είτε επί των επενδύσεών της στον τομέα της υγείας της πατρίδας μου που εδραιώνουν κυρίως απηρχαιωμένες δομές, είτε στον τομέα μεταφορών ή περιβάλλοντος στην Ανατολική Ευρώπη. Στο μέλλον δεν μπορεί και δεν πρέπει να θεωρείται αρκετό, η Τράπεζα να περιορίζεται σε μεμονωμένους ελέγχους διαφόρων σχεδίων - παραδείγματος χάρη κάποιου τμήματος ενός αυτοκινητοδρόμου - αλλά πρέπει και να ελέγχει τα σχέδια συσχετίζοντάς τα μεταξύ τους - παραδείγματος χάρη στο πλαίσιο ενός σχεδίου για την ανάπτυξη του τομέα των μεταφορών μιας χώρας - για να διακρίνει τυχόν επικαλύψεις και να αναπτύξει μια εναλλακτική λύση που θα είναι ανεκτή και θα χαρακτηρίζεται από μεγαλύτερη δημοσιονομική αειφορία. Για την εκπλήρωση αυτού του στόχου, η Τράπεζα θα πρέπει να αναπτύξει με δριμύτητα τις δημόσιες σχέσεις της στις προωθημένες αυτές περιφέρειες.
<P>
Για τον λόγο αυτό, το Ευρωπαϊκό Κοινοβούλιο θα πρέπει να στρέψει την προσοχή του και κατά τα επόμενα έτη στην εξέλιξη της ΕΤΕπ. Οι βάσεις έχουν τεθεί στην έκθεσή μου και ελπίζω να ψηφισθούν αύριο. Ευχαριστώ πολύ! Υπερέβην λίγο τον χρόνο, αλλά ήθελα να εξηγήσω με κατανοητό τρόπο, ποιο ήταν το ζητούμενο αυτής της έκθεσης, διότι η ίδια η έκθεση είναι ακατάληπτη για τους περισσότερους λόγω της ειδικής ορολογίας που περιέχει!

<SPEAKER ID=258 NAME="Πρόεδρος">
Κυρία Rόhle, διαπιστώνω πως είναι εξαιρετικά δύσκολο να σας σταματήσω. Έχετε υπερβεί τον χρόνο αγόρευσής σας κατά 25%. Το ποσοστό αυτό είναι γιγαντιαίο!

<SPEAKER ID=259 NAME="Khanbhai">
Κύριε Πρόεδρε, η κυρία Rόhle εκπόνησε μία εξαιρετική έκθεση για το θέμα. Έχω ορισθεί νέος εισηγητής για την ΕΤΕπ, την Ευρωπαϊκή Κεντρική Τράπεζα και την Ευρωπαϊκή Τράπεζα για την Αναδιάρθρωση και την Ανάπτυξη.
<P>
Συμφωνώ με τις τροπολογίες που πρότεινε η κυρία Rόhle καθώς εκφράζουν σαφώς πραγματικές ανησυχίες για τη διαφάνεια, την αποτελεσματικότητα, τη λογοδοσία και τη συμμόρφωση της ΕΤΕπ με τους στόχους και τις πολιτικές της Κοινότητας. Θα ασχοληθώ συνοπτικά με κάθε μία από τις ανησυχίες.
<P>
Πρώτον, υπάρχει ευρεία ανησυχία για τη διαφάνεια της ΕΤΕπ. Ο προκάτοχός μου από την Ομάδα του Κόμματος των Ευρωπαίων Σοσιαλιστών, ο κ. Freddy Blak, η κυρία Rόhle, η συντάκτρια της έκθεσης, πολλοί βουλευτές του Κοινοβουλίου και το Ελεγκτικό Συνέδριο, έχουν εκφράσει όλοι την άποψή τους για την έλλειψη διαφάνειας στις λειτουργίες της ΕΤΕπ. Ακόμη και η Παγκόσμια Τράπεζα και η ΜΚΟ της ανατολικής Ευρώπης ονόματι Bankwatch έχουν εκφράσει δημόσια αυτή την άποψη.
<P>
Δεύτερον, επιτρέψτε μου να ασχοληθώ με την αποτελεσματικότητα. Η κυρία Rόhle διατυπώνει την ανάγκη να αξιολογήσουμε την αποτελεσματικότητα των λειτουργιών της ΕΤΕπ. Προσωπικά, ως ο νέος εισηγητής για την Τράπεζα, ζήτησα από τον Sir Brian Unwin, τον Πρόεδρο της ΕΤΕπ, μία αρχική συνάντηση για να καθορίσουμε το πλαίσιο για την αξιολόγηση της αποτελεσματικότητας της Τράπεζας. Με λύπη μου αναφέρω στο Σώμα ότι ο Sir Brian δεν μπήκε καν στον κόπο να μου τηλεφωνήσει ή να κανονίσει μία συνάντηση, παρά τις επανειλημμένες τηλεφωνικές υπενθυμίσεις. Τέτοια περιφρόνηση προς αυτό το νέο Ευρωπαϊκό Κοινοβούλιο θα υπονομεύσει, για μία ακόμη φορά, τον δημόσιο σεβασμό και την εμπιστοσύνη προς την Ευρωπαϊκή Ένωση.
<P>
Τρίτον, τι γίνεται με τη δημόσια λογοδοσία; Τον Μάιο του 1999, ο προκάτοχός μου, κ. Blak, αντιπρόεδρος της Επιτροπής Ελέγχου του Προϋπολογισμού, έθεσε 26 συγκεκριμένες ερωτήσεις για τις καταγγελίες περί απάτης, κακοδιαχείρισης, διαφθοράς και συγκάλυψης - εννοώ πραγματικής συγκάλυψης - στις δραστηριότητες της Τράπεζας, συμπεριλαμβανομένης της διαχείρισης κεφαλαίων κατά την περίοδο 1993-1998. Οι ερωτήσεις είναι συγκεκριμένες, λεπτομερείς και συναφείς. Απαιτούν γραπτή απάντηση από την Τράπεζα. Ζήτησα από τον Sir Brian απάντηση επ' αυτού, όμως, για μία ακόμη φορά, προτίμησε να αγνοήσει το αίτημά μου. Ο κ. Martν, ένας από τους αντιπροέδρους του, μου είπε ότι η ΕΤΕπ είναι ιδιοκτησία των κρατών μελών, και ως τέτοια, βάσει της Συνθήκης, δεν συνιστά θεσμικό όργανο της ΕΕ το οποίο να υποχρεούται να απαντά στο Ευρωπαϊκό Κοινοβούλιο, το Ελεγκτικό Συνέδριο ή την Υπηρεσία Πρόληψης της Απάτης. Μόνο τα ζητήματα που αφορούν τα δάνεια προς τρίτες χώρες, όπου η Κοινότητα παρέχει εγγυήσεις για τα δάνεια μπορούν να συζητούνται με τους βουλευτές του Κοινοβουλίου.
<P>
Ερωτώ το Σώμα, τι είναι τα κράτη μέλη; Δεν είναι οι κυβερνήσεις των ανθρώπων που ζουν, εργάζονται και πληρώνουν φόρους στις χώρες που αποκαλούμε κράτη μέλη; Δεν είναι καθήκον μας εφόσον είμαστε οι μοναδικοί αιρετοί αντιπρόσωποι των πολιτών των εν λόγω κρατών μελών να διαφυλάξουμε τα συμφέροντα εκείνων που κατοικούν στα κράτη μέλη; Μήπως η Συνθήκη απαγορεύει ρητώς στο Ευρωπαϊκό Κοινοβούλιο να έχει πρόσβαση στην πληροφόρηση; Ασφαλώς όχι. Συνεπώς, εάν η ΕΤΕπ είναι σίγουρη ότι λειτουργεί εύρυθμα και δεν έχει τίποτα να κρύψει, γιατί ο Sir Brian Unwin, ο πρόεδρός της, αρνείται την πρόσβαση στο Κοινοβούλιο, το Ελεγκτικό Συνέδριο και στην Υπηρεσία Πρόληψης της Απάτης;
<P>
Ασφαλώς, η Συνθήκη χρειάζεται να τροποποιηθεί για να αποσαφηνίσει εγγράφως αυτή την πρόσβαση. Προτείνω όσοι συμμετέχουν στη Διακυβερνητική Διάσκεψη να το έχουν υπόψη τους. Βεβαίως, υπάρχει υποστήριξη επ' αυτού του σημείου, καθώς το Συμβούλιο ECOFIN, στη συνάντησή του στις 8 Οκτωβρίου στο Tampere, ενέτεινε τις προηγούμενες επικρίσεις του για τη διαχείριση και την επίδοση της ΕΤΕπ, δίνοντάς της εντολή να παράσχει πρόσβαση στην Υπηρεσία Πρόληψης της Απάτης και στο Ελεγκτικό Συνέδριο. Έχω δει την απόφαση που ελήφθη από την ΕΤΕπ αναφορικά με αυτή την οδηγία και, σύμφωνα με τις παραγράφους 5 και 6 της απόφασης που έλαβε η Τράπεζα, δεν θα παράσχει πρόσβαση στην Υπηρεσία Πρόληψης της Απάτης. Είναι καιρός αυτό το Σώμα να πει στην Τράπεζα να ανοίξει τις πόρτες της στην Υπηρεσία Πρόληψης της Απάτης και στο Ελεγκτικό Συνέδριο.

<SPEAKER ID=260 NAME="Casaca">
. (PT) Κύριε Πρόεδρε, αγαπητοί συνάδελφοι, οι διαδοχικοί σεισμοί που έσπειραν την καταστροφή στη Βορειοδυτική Τουρκία μάς οδήγησαν στο να κρίνουμε ουσιαστικής σημασίας την αύξηση της χρηματοδοτικής ενίσχυσης που παρέχουμε στη συγκεκριμένη χώρα και, για το λόγο αυτό, εγκρίναμε σε πρώτη ανάγνωση μία αναθεώρηση των δημοσιονομικών προοπτικών προς την κατεύθυνση της χορήγησης επείγουσας βοήθειας στην Τουρκία, θέτοντας παράλληλα ως ζήτημα προτεραιότητας την ανασυγκρότηση του Ανατολικού Τιμόρ. Εκτός από την προαναφερόμενη χρηματοδοτική ενίσχυση, είναι επίσης απαραίτητο να στηρίξουμε περαιτέρω την Τουρκία μέσω της παροχής πιστώσεων υπό ευνοϊκούς όρους. Και γι' αυτό υποστηρίζουμε την εγγύηση της κάλυψης κινδύνων με πόρους του κοινοτικού προϋπολογισμού.
<P>
Εκ παραλλήλου, δεχθήκαμε με ευχαρίστηση την πρόσφατη είδηση, σύμφωνα με την οποία η Ευρωπαϊκή Τράπεζα Επενδύσεων αποδέχθηκε επιτέλους τον έλεγχο της διαχείρισής της από πλευράς των κοινοτικών θεσμικών οργάνων. Ούτως ή άλλως, θεωρούμε ουσιαστικής σημασίας την κατοχύρωση, επ' ευκαιρία της προσεχούς αναθεώρησης της Συνθήκης, της Ευρωπαϊκής Τράπεζας Επενδύσεων ως κοινοτικού οργάνου πλήρους δικαιώματος, που θα υπόκειται στην εποπτεία του Ελεγκτικού Συνεδρίου και του Ευρωπαϊκού Κοινοβουλίου και δεν θα λογοδοτεί απλώς και μόνο ενώπιον κάποιας γενικής συνέλευσης των κρατών μελών, όπως διατείνεται να κάνει σήμερα.
<P>
Από τη στιγμή που η συνολική δραστηριότητα της Τράπεζας στηρίζεται από ένα σημαντικό κονδύλι του κοινοτικού προϋπολογισμού το οποίο εγγυάται τους κινδύνους που απορρέουν από την τραπεζική δραστηριότητα, είναι αναγκαίο να διεξάγεται πολύ προσεκτικός και αυστηρότατος έλεγχος των λογαριασμών της. Όταν αυτό το Κοινοβούλιο και η κοινή γνώμη αιφνιδιάστηκαν μαθαίνοντας κάποιες πληροφορίες που διέρρευσαν στον Τύπο, σύμφωνα με τις οποίες ένα ίδρυμα που, απ' όσο ξέραμε, είχε ως αποκλειστικό αντικείμενο την προώθηση επενδύσεων διαρθρωτικού χαρακτήρα, έχασε μεγάλα χρηματικά ποσά σε κερδοσκοπικές βραχυπρόθεσμες πράξεις, έγινε σαφής η αναγκαιότητα διενέργειας εξονυχιστικού ελέγχου της πολιτικής επενδύσεων της ΕΤΕπ.
<P>
Το πολλαπλασιαστικό αποτέλεσμα που ενέχει η τραπεζική εγγύηση προσδίδει καθοριστική σημασία στις επενδύσεις που προωθούνται, με πιστώσεις της ΕΤΕπ, στο πλαίσιο των πολιτικών που επιδοτούνται με πόρους του κοινοτικού προϋπολογισμού. Θα ήταν λοιπόν παράλογο να στηρίζουμε, με τη συνδρομή της εν λόγω εγγύησης, πολιτικές διαφορετικές από εκείνες που αποφασίζονται από την Ευρωπαϊκή Ένωση. Δεν τίθεται ζήτημα παρέμβασης στην εμπορική πολιτική των δανειοδοτήσεων, θέμα που εμπίπτει στην αποκλειστική αρμοδιότητα της διοίκησης της ΕΤΕπ, αλλά απλώς εξασφάλισης του σεβασμού των δημοκρατικών αποφάσεων και της τήρησης των κανόνων αυστηρότητας και διαφάνειας. Η ΕΤΕπ είναι θεματοφύλακας μίας αξιότιμης κοινοτικής κληρονομιάς, τόσο χάρη στις δράσεις που βοήθησε να δρομολογηθούν όσο και από την άποψη των μέσων που σιγά σιγά συσσώρευσε. Έχουμε την πεποίθηση ότι και στο μέλλον η ΕΤΕπ θα συνεχίσει να διαδραματίζει αυτό το ρόλο.

<SPEAKER ID=261 NAME="Virrankoski">
Αξιότιμε κύριε Πρόεδρε, η υπό συζήτηση έκθεση της κυρίας Rόhle είναι εξαιρετική, διότι τονίζει εκείνες τις αρχές οι οποίες είναι σημαντικές για το Ευρωπαϊκό Κοινοβούλιο κατά την ανάπτυξη της διοίκησης. Οι εκθέσεις της κυρίας Rόhle και του κ.Seppδnen αναφέρονται και οι δυο στο ίδιο θέμα, στις εγγυήσεις προς την Ευρωπαϊκή Τράπεζα Επενδύσεων για τα χορηγούμενα δάνεια. Η Ευρωπαϊκή Τράπεζα Επενδύσεων, αυτή καθαυτή, αποτελεί εξαιρετικό εργαλείο για τη χρηματοδότηση συγκεκριμένων προγραμμάτων. Εφόσον η Ευρωπαϊκή Τράπεζα Επενδύσεων έχει υψηλή πιστωτική ικανότητα, μπορεί να συγκεντρώνει φτηνά κεφάλαια από την αγορά και να τα διοχετεύει σε εκείνους τους στόχους τους οποίους η ΕΕ θεωρεί αναγκαίους. Κατ' αυτόν τον τρόπο η άμεση ανάγκη για οικονομική ενίσχυση μειώνεται. Σε εκείνα τα δάνεια τα οποία διεκπεραιώνει η Ευρωπαϊκή Τράπεζα Επενδύσεων εκ μέρους της ΕΕ παρέχεται εγγύηση από τον προϋπολογισμό, η οποία ανέρχεται στο 70 τοις εκατό. Τώρα το ζήτημα είναι να προσδιορίσουμε αυτό το ποσοστό. Η Επιτροπή προτείνει 60 τοις εκατό, ωστόσο το Συμβούλιο έχει μάλιστα αποφασίσει προκαταρκτικά ως ποσοστό το 65 τοις εκατό. Γι' αυτό, το Κοινοβούλιο πρέπει πρώτα να καθορίσει τη θέση του ως προς το αρμόζον ποσοστό.
<P>
Κατά τον προσδιορισμό του ποσοστού ελήφθη ως αφετηρία το ότι η ΕΕ θα φέρει κατά πρώτο λόγο τον πολιτικό κίνδυνο που συνδέεται με την χρηματοδότηση των προγραμμάτων. Αυτό σημαίνει ότι, εφόσον στη χώρα στόχο του προγράμματος η πολιτική κατάσταση βαίνει σύμφωνα με τις προβλέψεις, υπάρχει μόνον ο οικονομικός κίνδυνος της δανειοδότησης. Αυτός πάλι αποτελεί πρωταρχικά ευθύνη του δανειστή. Στην πραγματικότητα, στην εγγύηση της ΕΕ συμπεριλαμβάνεται επίσης μέρος του οικονομικού κινδύνου, διότι αυτοί οι δυο ξεχωριστοί παράγοντες δεν διαχωρίζονται σαφώς μεταξύ τους. Το ποσοστό έχει φυσικά σημασία ως προς το πόσα δάνεια μπορούμε να εξασφαλίσουμε με το συνολικό ποσό που εμπεριέχεται στις δημοσιονομικές προοπτικές, και το οποίο αυτή τη στιγμή ανέρχεται στα 200 εκατ. ευρώ. Στην πράξη, η τροποποίηση του ποσοστού έχει ίσως αξιόλογη σημασία μόνο ως ρυθμιστής των συνολικών ποσών των δανείων, διότι οι εγγυήσεις συνήθως δεν είναι ληξιπρόθεσμες.
<P>
Αξιότιμε κύριε Πρόεδρε, με αυτές τις παρατηρήσεις θέλω να υποστηρίξω τις εκθέσεις της κυρίας Rόhle και του κ.Seppδnen.

<SPEAKER ID=262 LANGUAGE="SV" NAME="Fδrm">
Κύριε Πρόεδρε, η λειτουργία της Ευρωπαϊκής Τράπεζας Επενδύσεων καθίσταται ολοένα και πιο σημαντική, πέραν των άλλων, τώρα που η Ανατολική και η Δυτική Ευρώπη θα προσεγγίσουν η μία την άλλη. Η ένταξη στην ΕΕ νέων μελών από την Ανατολική Ευρώπη και τη Μεσόγειο, καθώς επίσης και η ανάπτυξη της συνεργασίας με άλλες γειτονικές χώρες, δεν είναι, μόνο, θέμα επίτευξης καλών συμφωνιών. Αφορά, όντως, στον ίδιο, τουλάχιστον, βαθμό, την ανάπτυξη των κοινωνιών και των οικονομικών αυτών των χωρών, ώστε να μπορέσουν να αντιμετωπίσουν τον νέο κόσμο στον οποίο θα ενσωματωθούν. Γι' αυτόν τον λόγο, το γεγονός ότι η εμπιστοσύνη προς την Τράπεζα τίθεται τόσο πολύ εν αμφιβόλω σήμερα είναι σοβαρό.
<P>
Πρέπει να αναπτυχθεί το περιεχόμενο και τα αποτελέσματα των προγραμμάτων της ΕΤΕ ώστε τα δάνεια να αποτελούν μία ισχυρή στήριξη των πολιτικών στόχων της ΕΕ. Ο εισηγητής και η Επιτροπή Προϋπολογισμών δίνουν ιδιαίτερη έμφαση στο γεγονός ότι τα προγράμματα της Τράπεζας πρέπει να στηρίζουν σημαντικούς στόχους, μεταξύ άλλων, τις αποφάσεις του Ευρωπαϊκού Κοινοβουλίου σε ό,τι αφορά, π.χ. την καταπολέμηση της φτώχειας, την προάσπιση της δημοκρατίας και των ανθρωπίνων δικαιωμάτων, καθώς επίσης και την προστασία του περιβάλλοντος.
<P>
Είναι αυτονόητο ότι η Ένωση πρέπει να συνεχίσει να στηρίζει την ΕΤΕ και να εγγυάται τα δάνεια, αναλαμβάνοντας ακόμη και πολιτικά ρίσκα. Βλέπουμε ως θετικό το γεγονός ότι, τώρα, επιδιώκεται η διαφοροποίηση των εκτιμήσεων στη βάση των πραγματικών κινδύνων και των δυνατοτήτων χρηματοδότησης σε διάφορα μέρη του κόσμου. Όμως, σημασία έχει, επίσης, να βελτιώνεται, όχι μόνο, το καθαυτό πρόγραμμα, αλλά και ο έλεγχος των δραστηριοτήτων της τράπεζας. Είναι σημαντικό, π.χ. να εργάζεται η τράπεζα με σαφείς, αξιολογήσιμους στόχους, ώστε πραγματικά να μπορούμε να διασφαλίσουμε την αποτελεσματική χρήση των πόρων. Αυτό είναι σημαντικό και για να μπορέσουμε να εξάγουμε συμπεράσματα, όσον αφορά τη σημασία των υλοποιημένων δραστηριοτήτων, και να κάνουμε χρήση αυτής της ανάλυσης για τη μελλοντική ανάπτυξη της δραστηριότητας.
<P>
Πολλοί συνάδελφοί μου έχουν αναφερθεί στη σημασία της διαφάνειας. Θα θίξω, εν συντομία, αυτό το θέμα. Όλα τα θεσμικά όργανα της ΕΕ, όπως και η ΕΤΕ, πρέπει να υπόκεινται τώρα σε αυστηρή παρακολούθηση και έλεγχο και γι' αυτόν τον λόγο, θέτουμε τώρα προϋποθέσεις για αύξηση της διαφάνειας. Πρέπει να είναι αυτονόητο ότι τόσο η Υπηρεσία Καταπολέμησης της Απάτης όσο και το Ελεγκτικό Συνέδριο πρέπει να έχουν πρόσβαση σε όλα τα έγγραφα που απαιτούνται για έναν ουσιαστικό έλεγχο. Αυτή είναι η ουσία της σημαντικής πρότασης τροπολογίας 5, και, απ' ό,τι καταλαβαίνω, η Τράπεζα, πραγματικά, έχει αρχίσει τώρα να σκέφτεται να το αποδεχτεί.

<SPEAKER ID=263 NAME="Blak">
Κύριε Πρόεδρε, ως συντάκτης γνωμοδότησης της Επιτροπής Ελέγχου του Προϋπολογισμού θα ήθελα να ευχαριστήσω την κ. Heide Rόhle για μια πραγματικά καλή συνεργασία. Ήταν πραγματικά ευχαρίστηση που δουλέψαμε μαζί σε αυτό το θέμα. Η Τράπεζα Επενδύσεων είναι ένα σημαντικό εργαλείο όσον αφορά την παροχή βοήθειας στις αναπτυσσόμενες χώρες, αλλά προκειμένου η Τράπεζα να βοηθήσει έχει ανάγκη από εγγυήσεις δανείων που δίνει η ΕΕ. Οι εγγυήσεις είναι απαραίτητες για να μεγιστοποιηθεί το δυναμικό της τράπεζας. Γι' αυτόν τον λόγο θα ήθελα να συστήσω την έκθεση, αλλά έχω επίσης και μια δυο παρατηρήσεις σχετικά με την Τράπεζα Επενδύσεων.
<P>
Η καταπολέμηση της απάτης, της ανοργανωσιάς και της ανικανότητας στα συστήματα της ΕΕ είναι απίστευτα σημαντικό ζήτημα. Εάν δεν ξεμπερδέψουμε με τη διασπάθιση των χρημάτων των φορολογουμένων τότε ποτέ δεν θα πετύχουμε να δημιουργήσουμε θετική εικόνα στα μάτια των λαών της Ευρώπης. Αυτό ζημιώνει τη συνεργασία. Γι' αυτό, η καταπολέμηση της απάτης είναι κάτι που πρέπει να έχει την ύψιστη προτεραιότητα σε όλους τους τομείς. Αυτό ισχύει και για την Τράπεζα Επενδύσεων. Στην Επιτροπή Ελέγχου του Προϋπολογισμού δώσαμε τεράστια μάχη τα τελευταία έξι χρόνια για να αποκτήσουμε γνώσεις για τα θέματα της τράπεζας και χθες πετύχαμε επιτέλους μια συμφωνία για τον έλεγχο της Τράπεζας από την υπηρεσία καταπολέμησης απάτης, την OLAF. Ωστόσο θεωρώ απίστευτο πως ήταν απαραίτητο να ασκήσουμε πιέσεις στην Τράπεζα με τις εγγυήσεις της από την ΕΕ προτού καν έχουμε την παραμικρή δυνατότητα να μιλήσουμε μαζί τους. Δεν θα έπρεπε να ήταν απαραίτητο να καταφύγουμε σε τέτοιες μεθοδεύσεις. Θα το πω και αλλιώς: Θα ήταν πιο εύκολο να μπούμε στο Φορτ Νοξ των ΗΠΑ παρά να περάσουμε την πόρτα της Τράπεζας. Το ότι η Τράπεζα πλέον άνοιξε σημαίνει ότι η OLAF μπορεί τώρα να ζητήσει πληροφορίες από την Τράπεζα. Σημαίνει επίσης ότι η Τράπεζα θα αναφέρεται στην OLAF όταν ανακαλύπτει απάτες, πράγμα που μπορούμε ήδη να δρομολογήσουμε όσον αφορά μια δυο υποθέσεις.
<P>
Βασικά η Τράπεζα Επενδύσεων υποχρεώθηκε τώρα να συνεργαστεί τα μέγιστα με την OLAF για να βάλει τέλος στη διασπάθιση των χρημάτων των φορολογουμένων. Ο μοναδικός τρόπος για να αποκτήσουμε καλύτερες σχέσεις με τον λαό της Ευρώπης είναι να είμαστε ανοιχτοί και να δείχνουμε ότι χρησιμοποιούμε τα χρήματά τους με αξιοπιστία και ορθότητα. Η Τράπεζα άλλωστε αποφάσισε να ξεκινήσει η OLAF μια έρευνα όσον αφορά τους κοινοτικούς πόρους. Αυτό για την ακρίβεια αποτελεί τεράστια νίκη του Κοινοβουλίου και γι' αυτό λέω: Χάρηκα που διεξήγαγα αυτόν τον πόλεμο, τώρα μπορεί ο συνάδερφός μου να αναλάβει κι εγώ είμαι εντελώς βέβαιος ότι θα τον λατρέψουν όλοι στην τράπεζα.
<P>
(χειροκροτήματα)

<SPEAKER ID=264 LANGUAGE="ES" NAME="Solbes Mira">
Κύριε Πρόεδρε, θα ήθελα να κάνω δύο σχόλια, ένα επί του βασικού θέματος της σημερινής συζήτησης, την εγγύηση που παρέχουν οι προϋπολογισμοί της Ένωσης για ζημιές από τα εξωτερικά δάνεια της Ευρωπαϊκής Τράπεζας Επενδύσεων και ένα δεύτερο επί του θέματος που βλέπω ότι απασχολεί ιδιαίτερα τη Συνέλευση, τα στοιχεία διαφάνειας και τη χρηστή χρήση των πόρων της Τράπεζας.
<P>
Πρώτο σημείο: Στο ECOFIN της 8ης Νοεμβρίου επιτεύχθηκε πολιτική συμφωνία για την πρόταση της Επιτροπής της 23ης Απριλίου. Είναι αλήθεια ότι υπάρχουν ακόμη ορισμένες επιφυλάξεις από πλευράς δύο κρατών μελών. Με την ευνοϊκή γνωμοδότηση του Ευρωπαϊκού Κοινοβουλίου ελπίζουμε να εγκριθεί η απόφαση αυτή από το Συμβούλιο στην προσεχή συνεδρίαση του Συμβουλίου στις 29 τρέχοντος. Το θέμα έχει ιδιαίτερη σημασία, δεδομένου του επείγοντος χαρακτήρα του, στο βαθμό που δεν έχουμε πλέον και πολύ καιρό για να θέσουμε σε ισχύ τη νέα διαδικασία, εφόσον το ισχύον σύστημα λήγει στα τέλη Ιανουαρίου και πρέπει να επιτευχθεί διμερής συμφωνία μεταξύ της Τράπεζας και της Επιτροπής.
<P>
Ως εκ τούτου, θα ήθελα να εκφράσω τις ευχαριστίες μου για την εργασία επί του προϋπολογισμού και ιδιαίτερα την κα Rόhle για την εξαίρετη συνεισφορά της στο συγκεκριμένο αυτό σημείο της πρόβλεψης των θεμάτων. Στη βάση αυτή, θα έλεγα επίσης ότι, όσον αφορά την έκθεση, πολλά θέματα εγκρίθηκαν, ενώ άλλα δεν κατέστη δυνατόν να εγκριθούν είτε για τεχνικούς είτε για οικονομικούς λόγους. Οι θέσεις μας είναι απόλυτα γνωστές και δεν ξέρω αν αξίζει τον κόπο να τις επαναλάβω. Θα στεκόμουν ίσως μόνον στην τελευταία πρόταση, στην οποία γίνεται αναφορά στην τροπολογία αρ. 11. Όπως σας έχουμε ήδη αναφέρει, θεωρούμε ότι είναι πολύ καλύτερα, στο θέμα της χάραξης των πολιτικών, να μιλάμε για λύση μέσω δήλωσης της Επιτροπής στο Συμβούλιο παρά για τροποποίηση της απόφασης.
<P>
Το πρόβλημα, εντούτοις, που κυριάρχησε σήμερα στη συζήτηση είναι το πρόβλημα της διαφάνειας και της χρηστής χρήσης των κοινοτικών πόρων. Είναι βέβαιο ότι το πρόβλημα δεν είναι καινούργιο, ότι πολλοί από σας δουλεύουν επααυτού εδώ και αρκετά χρόνια, και εγώ θα προτιμούσα να είμαι λίγο λιγότερο αρνητικός από ορισμένους αξιότιμους κ. Βουλευτές. Λιγότερο αρνητικός, δεδομένου ότι εγώ πιστεύω ότι το πλαίσιο των σχέσεων της Ευρωπαϊκής Τράπεζας Επενδύσεων με την Ευρωπαϊκή Υπηρεσία Καταπολέμησης της Απάτης (OLAF) και το Ελεγκτικό Συνέδριο αρχίζει να καθίσταται αρκετά σαφές.
<P>
Είναι βέβαιο - και ορισμένοι εξ υμών το έθεσαν - ότι, όσον αφορά τις σχέσεις με το Ελεγκτικό Συνέδριο, υπάρχει ένα πρόβλημα πρωτογενούς νομοθεσίας, η οποία προφανώς θα πρέπει να τροποποιηθεί, εάν θέλουμε η Ευρωπαϊκή Τράπεζα Επενδύσεων να έχει την ίδια αντιμετώπιση με τα κοινοτικά θεσμικά όργανα.
<P>
Θα τονίσω και πάλι ένα ζήτημα που είναι γνωστό, αλλά όχι και για τούτο ήσσονος σημασίας: τα κράτη μέλη είναι οι μέτοχοι της Τράπεζας και σε αυτά εναπόκειται η λήψη ορισμένων αποφάσεων που, λογικά, δεν εναπόκειται σε άλλα κοινοτικά όργανα. Δεν τίθεται θέμα μεγαλύτερης ή μικρότερης αντιπροσωπευτικότητας, αλλά απλούστατα για μια κατανομή αρμοδιοτήτων η οποία καθορίστηκε τότε με ένα συγκεκριμένο τρόπο.
<P>
Δεύτερο σημείο: Κατόπιν αυτών, πού πιστεύω εγώ ότι έχουμε προοδεύσει; Πιστεύω ότι έχουμε προοδεύσει κατά τρόπο πολύ ουσιαστικό στο βαθμό που η Ευρωπαϊκή Τράπεζα Επενδύσεων δέχτηκε να έχει η OLAF όλες τις πληροφορίες και να έχει στη διάθεσή του ό,τι χρειάζεται για να αναλύει τα δάνεια που δόθηκαν από κοινοτικά κονδύλια, το οποίο και πρέπει αναμφίβολα να είναι το κύριο αντικείμενο του προβληματισμού μας.
<P>
Βέβαιο είναι ότι ακόμη βρίσκεται υπό συζήτηση το τι συμβαίνει με τις ενέργειες της Τράπεζας στις περιπτώσεις που χρησιμοποιεί ίδιους πόρους. Είναι επίσης βέβαιο ότι όταν μιλάμε για ίδιους πόρους μιλάμε ταυτόχρονα για δύο διαφορετικές πραγματικότητες: για δάνεια με ίδιους πόρους και με εγγύηση της Ένωσης ή για δάνεια χωρίς εγγύηση της Ένωσης.
<P>
Θα ευχόμουν να συνεχιστεί αυτό το πρώτο άνοιγμα που έγινε στις σχέσεις με την Τράπεζα και στο τέλος να μπορέσουμε να επιτύχουμε ένα αποτέλεσμα που να είναι ικανοποιητικό για το Κοινοβούλιο και για την Ευρωπαϊκή Τράπεζα Επενδύσεων, χωρίς να λησμονείται, όπως είπα και προηγουμένως, ότι η ΕΤΕπ είναι ένα χρηματοδοτικό όργανο και μπορεί να δίνει πληροφορίες χωρίς κανένα περιορισμό επί συγκεκριμένων θεμάτων. Μπορεί να δίνει πληροφορίες, με ορισμένους περιορισμούς, στο OLAF και, φυσικά, όσον αφορά το Δικαστήριο, η τελική θέση θα πρέπει να είναι αυτή που θα αποφασιστεί σύμφωνα με την τροποποίηση των Συνθηκών.
<P>
Εν πάση περιπτώσει, βρίσκω πως η συζήτηση είχε μεγάλο ενδιαφέρον και ελπίζω, παραόλα αυτά, ότι αυτά που άκουσα σήμερα εδώ δεν θα σταθούν εμπόδιο και ότι θα μπορέσουμε να προχωρήσουμε στην έγκριση της κατανομής των πόρων, της κατανομής των δανείων, από το επόμενο έτος, και ότι δεν θα καθυστερήσουν οι κοινοτικές διαδικασίες.

<SPEAKER ID=265 NAME="Πρόεδρος">
Ευχαριστώ πολύ, κύριε Επίτροπε Solbes Mira.
<P>
H συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=18>
Εγγύηση για δάνεια υπέρ προγραμμάτων που υλοποιούνται στην Τουρκία
<SPEAKER ID=266 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0054/99) του κ. Seppδnen, εξ ονόματος της Επιτροπής Προϋπολογισμών, σχετικά με την πρόταση απόφασης του Συμβουλίου για τη χορήγηση κοινοτικής εγγύησης στην Ευρωπαϊκή Τράπεζα Εγγυήσεων για ζημίες από δάνεια υπέρ της αποκατάστασης των ζημιών στις σεισμόπληκτες περιοχές της Τουρκίας (COM(1999)498 - C5-0247/1999 - 1999/0212(CNS))

<SPEAKER ID=267 NAME="Seppδnen">
Αξιότιμε κύριε Πρόεδρε, η Τουρκία επλήγη τον Αύγουστο από σεισμό, ο οποίος προκάλεσε μεγάλη καταστροφή και πόνο. Στην πραγματικότητα πρόκειται για σεισμική θύελλα η οποία ακόμη δοκιμάζει την Τουρκία. Η ζωή εκεί ιδιαίτερα μετά τον Αύγουστο είναι απροστάτευτη. Περί Τουρκίας έχουν ειπωθεί πολλά στο Ευρωπαϊκό Κοινοβούλιο. Στη Σύνοδο Κορυφής του Ελσίνκι τον Δεκέμβριο, η Τουρκία ενδεχομένως να καταστεί υποψήφια για ένταξη χώρα, από την οποία θα αναμένουμε να εκπληρώσει τα κριτήρια προσχώρησης που ορίστηκαν στην Κοπεγχάγη. Η Τουρκία έχει συχνά σχολιασθεί δυσμενώς στο Σώμα. Όλοι μας γνωρίζουμε το πρόβλημα δημοκρατίας στην Τουρκία, το οποίο είναι το κουρδικό πρόβλημα. Στη χώρα υπάρχουν εκατομμύρια πολίτες, οι οποίοι δεν έχουν πλήρη πολιτικά δικαιώματα, και ένας από τους ηγέτες τους περιμένει στην φυλακή τη θανατική καταδίκη. Υπάρχουν επίσης και άλλα προβλήματα, και μεταξύ άλλων η Κύπρος.
<P>
Σε σχέση με την εξέταση αυτής της έκθεσης παραμερίζουμε όλα τα πολιτικά προβλήματα. Πρόκειται για ανθρωπιστική βοήθεια προς την Τουρκία για την επανόρθωση των ζημιών μιας τεράστιας φυσικής καταστροφής. Στο πλαίσιο αυτό πρέπει να συζητάμε μόνο για το πώς μπορούμε να βοηθήσουμε την Τουρκία και η βοήθεια επείγει. Γι' αυτό πρέπει να αποφασίσουμε για το θέμα στο Ευρωπαϊκό Κοινοβούλιο αύριο. Η Επιτροπή προτείνει σύμφωνα με το αίτημα του Συμβουλίου να αποφασίσουμε να χορηγήσουμε στην Τουρκία δάνειο 600 εκατ. ευρώ από τους πόρους της Ευρωπαϊκής Τράπεζας Επενδύσεων σύμφωνα με τα συνήθη κριτήρια δανειοδότησης της Τράπεζας. Η Τράπεζα έχει αποσαφηνίσει τη δυνατότητα της Τουρκίας να αποδεχθεί το δάνειο και να χρησιμοποιήσει τους πόρους αυτούς για την επιδιόρθωση των ζημιών του σεισμού. Η Τουρκία έχει τέτοιου είδους ετοιμότητα. Είναι έτοιμοι να χρησιμοποιήσουν τα χρήματα ειδικά για την επιδιόρθωση των ζημιών του σεισμού.
<P>
Ζητάμε σύντομα τη γνωμοδότηση του Ευρωπαϊκού Κοινοβουλίου για το ζήτημα, διότι η Ευρωπαϊκή Τράπεζα Επενδύσεων είναι έτοιμη να δανείσει ήδη μέσα στο τρέχον έτος 180 εκατ. ευρώ. Για το δάνειο αυτό θα πρέπει να ενεργοποιηθούν 16 από τα γενικά αποθεματικά εγγύησης, ένα συνολικό ποσό ύψους 4 εκατ. ευρώ στο Ταμείο Εγγυήσεων για εξωτερικές δράσεις. Η Επιτροπή Προϋπολογισμών έχει από την πλευρά της προετοιμασθεί για να μπορέσουμε σύμφωνα με ένα ταχύ χρονοδιάγραμμα να μεταφέρουμε το συνολικό ποσό από τα αποθεματικά εγγύησης στα κονδύλια του προϋπολογισμού για το Ταμείο Εγγυήσεων σύμφωνα με τις συνήθεις διαδικασίες.
<P>
Στο σημείο αυτό προκύπτει πρόβλημα το οποίο αφορά τις αρμοδιότητες των διαφόρων θεσμικών οργάνων της ΕΕ, και το οποίο δεν έχει καμία σχέση με τη βοήθεια στη σεισμόπληκτη Τουρκία. Όλοι μας συμφωνούμε για την αναγκαιότητα της ανθρωπιστικής βοήθειας και θεωρούμε σωστή την απόφαση του Συμβουλίου να διοχετεύσει στον στόχο αυτό 600 εκατ. ευρώ από τους πόρους της Ευρωπαϊκής Τράπεζας Επενδύσεων. Το πρόβλημα που δημιουργείται αφορά τα αυστηρά πλαίσια που θέτει η διοργανική συμφωνία για τις εγγυήσεις του Ταμείου Εγγυήσεων. Το ανώτατο ετήσιο όριο των εγγυήσεων που μπορούμε να καλύψουμε από το Ταμείο Εγγυήσεων είναι 200 εκατ. ευρώ. Αυτή τη στιγμή παρέχουμε στην Ευρωπαϊκή Τράπεζα Επενδύσεων γενική εγγύηση 70 τοις εκατό, στο Συμβούλιο έχει ήδη συμφωνηθεί η μείωσή της σε 65 τοις εκατό και στα πλαίσια της έκθεσης Rόhle το Κοινοβούλιο, ενδεχομένως, να εγκρίνει την περαιτέρω μείωσή της σε 60 τοις εκατό σύμφωνα με την πρόταση της Επιτροπής.
<P>
Για τους λόγους αυτούς έχω προτείνει στην πρόταση της Επιτροπής τρεις τροπολογίες, από τις οποίες η πρώτη αφορά το γενικό ανώτατο όριο του Ταμείου Εγγυήσεων και οι άλλες δυο την εναρμόνιση του ποσοστού εγγύησης με εκείνο της έκθεσης Rόhle.
<P>
Στα επόμενα χρόνια θα έχουμε πρόβλημα, εάν τώρα στην υπό εξέταση ειδική πίστωση για την Τουρκία χρησιμοποιήσουμε τόσο μεγάλο μέρος των αποθεματικών του Ταμείου Εγγυήσεων, ώστε να εξαντληθεί το περιθώριο πραγματοποίησης άλλων ανάλογων δανείων τα οποία χορηγούνται για απρόβλεπτους σκοπούς. Για τον λόγο αυτό θα έπρεπε να καταλήξουμε σε συμφωνία με την Επιτροπή, ώστε αυτή να προτείνει την αύξηση του ανώτατου ορίου του Ταμείου Εγγυήσεων στην περίπτωση που προκύψουν νέες αιφνίδιες ανάγκες για βοήθεια, σαν την προκειμένη ανθρωπιστική καταστροφή.
<P>
Έχω επικοινωνήσει για το θέμα αυτό με την Επιτροπή διαμέσου της έκθεσης και ελπίζω η Επιτροπή να δώσει σήμερα απαντήσεις στις ερωτήσεις που της έχουν υποβληθεί. Ζητάμε από την Επιτροπή να διευκρινίσει τη γενική κατάσταση για τη χρήση του Ταμείου Εγγυήσεων και να παρουσιάσει ακριβέστερες προβλέψεις για τη μελλοντική χρήση των περιθωρίων που απομένουν στο αποθεματικό. Ανάλογα με τις απαντήσεις της Επιτροπής, η αρμόδια επιτροπή και το Κοινοβούλιο ίσως κρίνουν απαραίτητο να καταθέσουν τροπολογία, στην οποία να υπενθυμίζουμε στην Επιτροπή ότι είναι δυνατή η αναθεώρηση του ανώτατου ορίου που περιέχουν οι δημοσιονομικές προοπτικές. Μπορούμε να εγκρίνουμε αυτή την τροπολογία σε περίπτωση που η απάντηση της Επιτροπής δεν είναι ικανοποιητική. Κατά τη γνώμη μου είναι καιρός πια να δώσει η Επιτροπή απάντηση στις απόψεις που παρουσιάζονται στην έκθεση.

<SPEAKER ID=268 NAME="Αλυσανδράκης">
Κύριε Πρόεδρε, από μέρους του ΚΚΕ, αλλά και όλου του ελληνικού λαού θέλω να εκφράσω τη λύπη μας για τα θύματα και την συμπαράστασή μας στους πληγέντες από τον σεισμό που έπληξε την Τουρκία την περασμένη εβδομάδα, προσθέτοντας νέες πληγές σε αυτές που άνοιξε ο σεισμός του Αυγούστου. Εκφράζουμε γενικότερα την αλληλεγγύη μας στον τουρκικό λαό που δοκιμάζεται.
<P>
Θεωρούμε αναγκαία και επιτακτική τη λήψη όλων των μέτρων και τη διάθεση όλων των απαραίτητων χρηματοδοτικών μέσων για τη συμβολή στην αντιμετώπιση των συνεπειών των προσφάτων καταστροφών από τους σεισμούς στην Τουρκία και την ανακούφιση των εκατοντάδων χιλιάδων πληγέντων. Το Συμβούλιο και η Επιτροπή πρέπει να μεριμνήσουν για να υλοποιηθούν οι σχετικές προτάσεις για χρηματοδοτική στήριξη το ταχύτερο, εξασφαλίζοντας ταυτόχρονα ότι η χρήση των κονδυλίων αυτών θα έχει ως αποκλειστικό στόχο την αποκατάσταση των ζημιών και την ανακούφιση των πληγέντων.
<P>
Οι σεισμοί όμως δεν μπορούν να χρησιμοποιηθούν ως άλλοθι για την αποδέσμευση χρηματοδοτικών πρωτοκόλλων και τη χορήγηση άλλων κονδυλίων προς την τουρκική κυβέρνηση, που δεν εκπληρώνει τις δεσμεύσεις της, καθώς και τις προϋποθέσεις που έχουν τεθεί για εκδημοκρατισμό, σεβασμό των ανθρωπίνων δικαιωμάτων, των δικαιωμάτων των μειονοτήτων, τήρηση του διεθνούς δικαίου, επίλυση του Κυπριακού και σταμάτημα του πολέμου εναντίον των Κούρδων.
<P>
Για αυτό επαναλαμβάνουμε την αντίθεσή μας στις χρηματοδοτήσεις που συνδέονται με την υλοποίηση της τελωνειακής ένωσης και τις σχετικές προτάσεις που περιλαμβάνονται στο σχέδιο προϋπολογισμού για το 2000. Με την ευκαιρία, θέλουμε επίσης να τονίσουμε τη γενικότερη ανάγκη διάθεσης επαρκών κονδυλίων για άμεση και ταχεία παρέμβαση με σκοπό την ανακούφιση πληγέντων πληθυσμών και αποκατάσταση ζημιών, όπως για για τις πρόσφατες πλημμύρες και σεισμούς που έπληξαν την Ελλάδα και τις πλημμύρες της Γαλλίας.

<SPEAKER ID=269 NAME="Solbes Mira">
Ευχαριστώ, κύριε Seppδnen, για την παρουσίαση που κάνατε και για την έκθεση. Θα ήθελα να κάνω κάποια σχόλια σχετικά με την έκθεση αυτή.
<P>
Κατά πρώτον - και λέγοντας αυτά θα ήθελα να καθησυχάσω επίσης τον κ. Κόρακα -, μιλάμε για ανθρωπιστική βοήθεια, για μια διαδικασία διαφορετική από οποιοδήποτε άλλο πρόγραμμα βοήθειας υπάρχει στην Ένωση, είτε ονομάζεται χρηματοδοτικό πρωτόκολλο είτε όπως αλλιώς. Ανθρωπιστική βοήθεια, αρχικά, για τους σεισμούς του Αυγούστου, η Επιτροπή όμως θα επιθυμούσε να μπορεί να γίνει επέκταση του πεδίου εφαρμογής και στους πιο πρόσφατους σεισμούς που έγιναν στην Τουρκία. Πιστεύουμε ότι δεν αλλάζει ουσιαστικά η ποσότητα, αλλά είμαστε βέβαιοι ότι το να διαφοροποιήσουμε τις ζημιές που προκάλεσε ο ένας σεισμός από τον άλλον θα ήταν δύσκολο σε ένα πρόγραμμα αυτής της φύσης.
<P>
Θα ήθελα να θίξω, μετά από αυτά τα αρχικά σχόλια, τα δύο προβλήματα που τίθενται στην έκθεση. Το πρώτο πρόβλημα είναι ότι υπάρχει ο κίνδυνος να γίνει υπέρβαση του επιτοκίου ή του συνολικού ποσού δανείων από το αποθεματικό και των εγγυήσεων για δάνεια. Σύμφωνα με τις πληροφορίες μας δεν είναι έτσι τα πράγματα. Έχουμε προβεί σε εμπεριστατωμένη μελέτη, με κάθε λεπτομέρεια, και, σύμφωνα με τα διαθέσιμα στοιχεία, με βάση την υπόθεση ότι έχει γίνει μέγιστη χρήση, υπάρχει ακόμη πλεόνασμα 33 εκατομμυρίων ευρώ το έτος 1999, 8,7 εκατ. το 2000, 7 εκατ. -περίπου- το 2001 και, παρότι είναι βέβαιο ότι το έτος 2002 η κατάσταση θα είναι απόλυτα ισοσκελισμένη, ξαναεμφανίζονται πλεονάσματα το 2003. Αυτό μας κάνει συνεπώς να πιστεύουμε ότι δεν έχει νόημα η τροποποίηση του συστήματος των αποθεματικών την παρούσα χρονική στιγμή, διότι αυτή η δυσκολία θα προέκυπτε μόνο στην περίπτωση που χρησιμοποιούσαμε στο μέγιστο όλα όσα προβλέπονται τώρα. Βέβαια μπορείτε να μου θέσετε το ερώτημα τι θα συμβεί στην περίπτωση που προκύψουν νέες καταστάσεις παρόμοιες με τις παρούσες και θα πρέπει να κάνουμε περισσότερα. Για το λόγο αυτό η Επιτροπή έχει πάντοτε το περιθώριο να εισηγείται την αύξηση του αποθεματικού κεφαλαίου, μολονότι δεν έχουμε την αίσθηση ότι είναι αναγκαίο να το πράξουμε την παρούσα χρονική στιγμή.
<P>
Όσον αφορά τη δυνατότητα του 60 ή του 65%, θα μπορούσαμε να συμφωνήσουμε με την ιδέα σας να γίνει δεκτό το 60 αντί του 65%, το οποίο μας φαίνεται μία λογική ιδέα. Το γεγονός είναι ότι αυτό θα σήμαινε τροποποίηση των κανόνων που εφαρμόζονται σήμερα, και αυτό θα δημιουργούσε εν συνεχεία καθυστέρηση στη διαδικασία λήψης αποφάσεων για την ανθρωπιστική βοήθεια, όταν ο επείγων χαρακτήρας της αποτελεί ένα από τα κυριότερα χαρακτηριστικά της, ώστε να μπορέσουν να αντιμετωπιστούν γρήγορα τα προβλήματα που δημιουργήθηκαν στην Τουρκία.
<P>
Κατόπιν τούτων, θέλω να πιστεύω ότι οι εξηγήσεις μου υπήρξαν ικανοποιητικές, ότι το Κοινοβούλιο θα μπορέσει να επανεξετάσει τα αιτήματά του, ότι θα δοθεί η μέγιστη προτεραιότητα στην έγκριση της απόφασης αυτής με το εχέγγυο ότι, εάν στο μέλλον δημιουργηθούν προβλήματα χρηματοδοτικής κλίμακας, η Επιτροπή θα εισηγηθεί ότι είναι ανάγκη να αυξηθεί το αποθεματικό κεφάλαιο.

<SPEAKER ID=270 NAME="Πρόεδρος">
Ευχαριστώ πολύ, κύριε Επίτροπε Solbes Mira.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.
<P>
Σας ευχαριστώ όλους που περιμένατε τόση ώρα καρτερικά!
<P>
(Η συνεδρίαση λήγει στις 19.55.)

