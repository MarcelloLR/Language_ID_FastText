<CHAPTER ID="1">
<SPEAKER ID="1" LANGUAGE="" NAME="" AFFILIATION="Αντιπροέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 9.00)">
<SPEAKER ID="3" LANGUAGE="IT" NAME="Antonio Tajani (PPE-DE ). –" AFFILIATION="">
<SPEAKER ID="4" LANGUAGE="" NAME="Πρόεδρος." AFFILIATION="">
<P>
   Ευχαριστώ πολύ, κύριε Tajani, και σας ευχαριστώ επίσης που μας ενημερώσατε γι’ αυτό. Είμαι βέβαιη ότι το Σώμα θα υποστηρίξει τα όσα δηλώσατε. 
<SPEAKER ID="5" LANGUAGE="IT" NAME="Monica Frassoni (Verts/ALE ). –" AFFILIATION="">
<P>
   Κυρία Πρόεδρε, κυρίες και κύριοι, συμφωνώ ασφαλώς και εγώ με τα λόγια του κ. Tajani, αν και θα ήθελα να προσθέσω ότι ίσως ήλθε πλέον ο καιρός να αποχωρήσουν τα στρατεύματα από το Ιράκ.
<P>
Ζήτησα, ωστόσο, τον λόγο βάσει του άρθρου 22, το οποίο αφορά τα καθήκοντα του Προεδρείου. Ειδικότερα, αναφέρομαι στα όσα συνέβησαν εχθές στο Προεδρείο, το οποίο απέρριψε τη δυνατότητα των πολιτών να απευθύνονται στα κοινοτικά όργανα γραπτώς σε μία από τις επίσημες γλώσσες της χώρας τους. Η απόφαση αυτή του Προεδρείου δεν συνάδει κατ’ ουδέναν τρόπο με τις αρχές της χρηστής διοίκησης, καθώς το Κοινοβούλιο δεν εβαρύνετο με κανένα κόστος.
<SPEAKER ID="6" LANGUAGE="" NAME="Πρόεδρος." AFFILIATION="">
<P>
   Ευχαριστώ πολύ, κυρία Frassoni. Η κ. Frassoni αναφέρθηκε στα αποτελέσματα της συνεδρίασης του Προεδρείου που πραγματοποιήθηκε εχθές το βράδυ και δεν είμαι βέβαιη ότι τα γνωρίζουν όλα τα μέλη του Σώματος.
<P>
Κυρία Frassoni, σας συνιστώ όχι μόνο να γράψετε στον Πρόεδρο για το ζήτημα αυτό αλλά και να ενημερώσετε τους γενικούς γραμματείς σας και τον αντιπρόεδρό σας και να φέρετε το θέμα στη Διάσκεψη των Προέδρων. Το θέμα που αναφέρατε, επιλύθηκε χθες με ψηφοφορία στο Προεδρείο – αν και με μικρή διαφορά. Αν θέλετε να επανέλθετε σε αυτό, θα πρέπει ασφαλώς να το κάνετε μέσω των ομάδων που είμαι βέβαιη ότι θα επιληφθούν του ζητήματος και θα γράψουν στον Πρόεδρο. 
<SPEAKER ID="7" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0072/2006) του κ. Titley, εξ ονόματος της Επιτροπής Μεταφορών και Τουρισμού σχετικά με την οδική ασφάλεια: το eCall στη διάθεση των πολιτών (2005/2211(INI)). 
<SPEAKER ID="8" LANGUAGE="EN" NAME="Gary Titley (PSE )," AFFILIATION="εισηγητής">
<P>
   . Κυρία Πρόεδρε, θα ήθελα να φανταστείτε την εξής σκηνή: είναι μια σκοτεινή νύχτα με θύελλα, έχει κρύο, υγρασία και αέρα, και εσείς οδηγείτε σε δρόμους που δεν γνωρίζετε –μάλιστα είναι πιθανόν να έχετε χαθεί– όταν, ξαφνικά, κάτι πετιέται στον δρόμο σας. Αναγκάζεστε να στρίψετε απότομα, χτυπάτε σε ένα δέντρο και χάνετε τις αισθήσεις σας. Στο σημείο αυτό, ένα σχετικά μικρό ατύχημα θα μπορούσε να γίνει πολύ σοβαρό: ίσως να έχετε υποστεί σοκ, να παρουσιάσετε υποθερμία, ίσως αιμορραγείτε, κάτι που μπορεί να αποβεί μοιραίο εάν δεν αντιμετωπιστεί. Ακόμα και αν δεν έχετε χάσει τις αισθήσεις σας, γνωρίζετε πού βρίσκεστε; Γνωρίζετε τον αριθμό έκτακτης ανάγκης 112; Και έπειτα, έχετε κινητό τηλέφωνο ή μήπως έχει εξαντληθεί η μπαταρία σας; Σε όλες αυτές τις συνθήκες ένα σχετικά μικρό ατύχημα μπορεί να είναι θανατηφόρο. Και αυτό λόγω της αρχής που είναι γνωστή ως αρχή της χρυσής ώρας: εάν αντιμετωπισθούν τα τραύματά σας εντός μίας ώρας, έχετε περισσότερες πιθανότητες να ζήσετε αλλά και να μειωθεί η σοβαρότητα των τραυμάτων σας.
<P>
Για αυτόν ακριβώς τον λόγο χρειαζόμαστε το eCall, το οποίο είναι ένα πανευρωπαϊκό σύστημα κλήσεων έκτακτης ανάγκης από το όχημα, που βασίζεται στον αριθμό έκτακτης ανάγκης 112. Σε περίπτωση ατυχήματος, μια συσκευή μέσα στο όχημα ενεργοποιείται με το άνοιγμα του αερόσακου, με ξαφνική αύξηση της θερμοκρασίας στο αυτοκίνητο, με ανατροπή του αυτοκινήτου ή με ξαφνική μείωση της ταχύτητας. Όταν ενεργοποιείται, διαβιβάζει δεδομένα –όπως ο χρόνος, η θέση και τα στοιχεία προσδιορισμού του οχήματος– σε ένα κέντρο λήψης κλήσεων έκτακτης ανάγκης, το οποίο στη συνέχεια ειδοποιεί τις υπηρεσίες έκτακτης ανάγκης, που θα σπεύσουν για βοήθεια. Η συσκευή αυτή μπορεί επίσης να ενεργοποιηθεί και χειροκίνητα και να διαθέτει δυνατότητα φωνητικής κλήσης, ώστε να μπορείτε να επικοινωνείτε οι ίδιοι με τις υπηρεσίες έκτακτης ανάγκης.
<P>
Γνωρίζω ότι υπάρχουν ορισμένα ζητήματα σχετικά με την ιδιωτικότητα, αλλά ας ξεκαθαρίσουμε ότι το σύστημα αυτό ενεργοποιείται μόνο σε περίπτωση ατυχήματος και δεν είναι μια συσκευή εντοπισμού του πού βρίσκεστε όταν οδηγείτε. Προέκυψε από το πρόγραμμα Emerge, το οποίο χρηματοδοτήθηκε από το πέμπτο πρόγραμμα πλαίσιο, και θα πρέπει να τονίσω ότι η τεχνολογία στο μεγαλύτερο μέρος της υπάρχει επί του παρόντος και ορισμένα αυτοκίνητα την διαθέτουν ήδη. Ωστόσο, δεν υπάρχει κοινή πλατφόρμα.
<P>
Χρειαζόμαστε αυτό το σύστημα, δεδομένου ότι κάθε χρόνο 40 000 άτομα χάνουν τη ζωή τους στους δρόμους μας και 1,6 εκατομμύρια τραυματίζονται. Το κόστος ανέρχεται σε 160 δισ. ευρώ, δηλαδή στο 2% του ΑΕγχΠ της ΕΕ. Ελπίζουμε να μειώσουμε τον αριθμό των θανάτων κατά το ήμισυ έως το 2010.
<P>
Έτσι, το eCall είναι το πρώτο βήμα της πρωτοβουλίας της Επιτροπής για τα ευφυή οχήματα. Τα περισσότερα μέτρα είναι σχεδιασμένα για την πρόληψη των ατυχημάτων αλλά, αναπόφευκτα, ατυχήματα συμβαίνουν και τότε είναι που χρειαζόμαστε το eCall. Έρευνες έχουν δείξει ότι θα μειώσει τον χρόνο παροχής βοήθειας σε αγροτικές περιοχές κατά 50% και σε αστικές περιοχές έως και 40%. Θα σωθούν έτσι 2 500 ζωές, θα μειωθούν οι σοβαροί τραυματισμοί κατά 15% και, ως εκ τούτου, θα μειωθεί το κόστος που συνεπάγονται τα τροχαία ατυχήματα κατά 22 δισ. ευρώ ετησίως. Θα μειωθεί επίσης η κυκλοφοριακή συμφόρηση που προκαλείται από ατυχήματα κατά άλλα 4 δισεκατομμύρια ετησίως. Συνεπώς, πρόκειται για μια πολύ καλή ιδέα.
<P>
Δυστυχώς, είναι μια πολύ περίπλοκη ιδέα, επειδή απαιτεί τη συνεργασία ενός τεράστιου αριθμού εμπλεκόμενων φορέων –των κλάδων της αυτοκινητοβιομηχανίας, των τηλεπικοινωνιών, των υπηρεσιών έκτακτης ανάγκης, των δημοσίων υπηρεσιών– ώστε να καθιερωθεί μια ενιαία βάση και μια κοινή πλατφόρμα. Για αυτόν ακριβώς τον λόγο, συστάθηκε η ομάδα για την προώθηση του eCall. Κατήρτισε ένα μνημόνιο συμφωνίας, το οποίο δεσμεύει τους εμπλεκόμενους φορείς να εφαρμόζουν τις ίδιες συμφωνημένες αρχές, καθώς και ένα συμφωνηθέν χρονοδιάγραμμα το οποίο προβλέπει την πραγματοποίηση δοκιμών πλήρους κλίμακας το 2007, την αναβάθμιση των κέντρων λήψης κλήσεων έκτακτης ανάγκης (PSAP) έως το τέλος του 2007 και την τοποθέτηση του συστήματος σε όλα τα νέα οχήματα το 2009.
<P>
Έχουμε συγκεντρώσει περισσότερες από 50 υπογραφές, αλλά δυστυχώς μόνον οι επτά προέρχονται από κράτη μέλη, και η ειρωνεία είναι ότι μία προέρχεται από μη κράτος μέλος – την Ελβετία. Εάν δεν υπάρχει σχετική δέσμευση από τις δημόσιες υπηρεσίες, το σχέδιο αυτό δεν θα υλοποιηθεί, διότι οι βιομηχανίες δεν μπορούν να αιτιολογήσουν την έρευνα χωρίς τη δέσμευση των δημόσιων υπηρεσιών.
<P>
Τι πρέπει να γίνει λοιπόν; Πρέπει να διαφημιστεί το 112, καθώς πολλοί άνθρωποι δεν το γνωρίζουν. Το σύστημα αυτό απαιτεί ενίσχυση του 112, ώστε να υπάρχει δυνατότητα εντοπισμού του καλούντος. Τα κράτη μέλη υποχρεούνται, σύμφωνα με την οδηγία 2002, να το έχουν, ωστόσο πολλά εξ αυτών δεν το έχουν. Για να αντιμετωπισθεί αυτό το πρόβλημα, πρέπει να αναβαθμισθούν τα PSAP. Πολλές χώρες προβαίνουν επί του παρόντος στην αναβάθμισή τους, αλλά απομένουν ακόμη πολλά να γίνουν.
<P>
Αυτό θα κοστίσει χρήματα: η συσκευή στο αυτοκίνητο θα κοστίσει από 150 έως 450 ευρώ, αλλά, εάν γίνει σωστά, η τιμή θα μειωθεί. Πρέπει να αναβαθμιστούν τα PSAP. Αυτό θα κοστίσει περίπου 4,5 δισ. ευρώ τον χρόνο. Ωστόσο, σε σύγκριση με τα 26 δισ. ευρώ που θα εξοικονομηθούν, υπάρχει τεράστιο οικονομικό όφελος από τη συσκευή αυτή.
<SPEAKER ID="9" LANGUAGE="EN" NAME="Viviane Reding," AFFILIATION="μέλος της Επιτροπής">
<P>
   . Κυρία Πρόεδρε, θα ήθελα να εκφράσω τις θερμές ευχαριστίες μου στο Κοινοβούλιο και πρωτίστως στον εισηγητή, τον κ. Titley, για την έκθεσή του – και όχι μόνο για την έκθεσή του αλλά και για την ενεργητικότητα με την οποία προβάλλει αυτήν την πολύ σημαντική υπηρεσία για τους πολίτες.
<P>
Είναι πολύ ενθαρρυντικό να βλέπω ότι το Κοινοβούλιο αναγνωρίζει το eCall ως μία από τις προτεραιότητες της πρωτοβουλίας e-safety, αν όχι ως τη βασική προτεραιότητα, και ως το πρώτο βήμα της πρωτοβουλίας για τα ευφυή οχήματα, την οποία ξεκίνησα τον περασμένο Φεβρουάριο. Θα ήθελα επίσης να ευχαριστήσω το Κοινοβούλιο για τη διαρκή στήριξη που παρέχει στην Επιτροπή στις προσπάθειές της να συνασπίσει τα κράτη μέλη σε αυτήν την προσπάθεια. Όπως δήλωσε ο εισηγητής: το δύσκολο μέρος του σχεδίου είναι να πείσουμε τα κράτη να υπογράψουν το μνημόνιο συμφωνίας. Ελπίζω πραγματικά ότι η έκθεσή σας θα δώσει ένα θετικό μήνυμα στα κράτη μέλη ούτως, ώστε να διασφαλίσουμε τη συμμετοχή όλων.
<P>
Με χαρά επίσης σημειώνω ότι το Κοινοβούλιο συμμερίζεται τις απόψεις μας σχετικά με τον αριθμό έκτακτης ανάγκης 112 και καλεί τα κράτη μέλη να σημειώσουν πρόοδο σχετικά με τη χρήση αυτού του αριθμού. Γνωρίζετε ότι η Επιτροπή έχει ήδη λάβει μέτρα, διοργανώνοντας μια διάσκεψη υψηλού επιπέδου σχετικά με το 112 τον Οκτώβριο του περασμένου έτους και συστήνοντας μια ομάδα εμπειρογνωμόνων σχετικά με την επικοινωνία έκτακτης ανάγκης.
<P>
Το Κοινοβούλιο θα ήθελε να συγχρονίσει την εισαγωγή του eCall με το χρονοδιάγραμμα για το πρόγραμμα Galileo. Συμφωνώ ότι με τη θέση σε λειτουργία του Galileo θα βελτιωθούν οι επιδόσεις στον εντοπισμό θέσης. Ωστόσο, στόχος μας είναι να αναπτυχθεί το eCall το ταχύτερο δυνατόν, και επομένως ενθαρρύνω τον κλάδο να αναπτύξει μια λύση βάσει τεχνολογιών που είναι σήμερα διαθέσιμες, όπως το Παγκόσμιο Σύστημα Προσδιορισμού Θέσης (GPS).
<P>
Συμφωνώ με το Κοινοβούλιο ότι η ανάλυση κόστους-ωφέλειας είναι ζωτικής σημασίας, ιδιαίτερα για την προβολή πειστικών επιχειρημάτων για το eCall και θα ήθελα να τονίσω τα αριθμητικά στοιχεία που μόλις παρέθεσε ο εισηγητής σας. Πιστεύω ότι αυτή η ανάλυση κόστους-ωφέλειας δείχνει ότι όχι μόνον μπορείτε να σώσετε ζωές αλλά και να εξοικονομήσετε αρκετά χρήματα. Ορισμένα κράτη μέλη όπως η Φινλανδία έχουν ξεκινήσει τη δική τους ανάλυση, γεγονός που επικροτώ, και η Επιτροπή έχει ξεκινήσει μια εκτενή έρευνα που ονομάζεται eImpact.
<P>
Σχετικά με το θέμα της διάθεσης του eCall σε χρήστες αγροτικών και απομονωμένων περιοχών, θα ήθελα να τονίσω ότι το eCall απευθύνεται σε όλα τα μοντέλα αυτοκινήτων, συμπεριλαμβανομένων των πλέον οικονομικά προσιτών. Δεν αποτελεί εξοπλισμό των αυτοκινήτων πολυτελείας, αλλά απευθύνεται σε όλους τους πολίτες και σε όλα τα αυτοκίνητα. Το πόσο γρήγορα θα διαδοθεί η χρήση του θα εξαρτηθεί φυσικά από πολλούς παράγοντες, για παράδειγμα, από το εάν θα καταφέρουμε να εφαρμόσουμε προγράμματα παροχής κινήτρων. Πιστεύω ότι εδώ θα υπάρξει μεταγοραστική λύση, η οποία θα επιταχύνει τη διάδοση του eCall.
<P>
Μπορώ να σας διαβεβαιώσω ότι το eCall βρίσκεται πολύ υψηλά στον κατάλογο προτεραιοτήτων της Επιτροπής και χαίρομαι που το Κοινοβούλιο μάς βοήθησε καθιστώντας το μία από τις δικές του προτεραιότητες. Επομένως, θα συνεχίσουμε την κοινή μας προσπάθεια για τη δέσμευση των κρατών μελών σχετικά με το eCall. 
<SPEAKER ID="10" LANGUAGE="DE" NAME="Dieter-Lebrecht Koch," AFFILIATION="εξ ονόματος της Ομάδας PPE-DE">
<P>
Είναι τρελό πόσο πολλά τροχαία ατυχήματα συμβαίνουν καθημερινά στους δρόμους μας. Ούτε καν η πιο σύγχρονη τεχνολογία δεν μπορεί να τα εξαλείψει πλήρως. Στους δρόμους μας βρίσκουν κάθε χρόνο τον θάνατο πάνω από 41 000 άνθρωποι και πάνω από 1,6 εκατομμύρια τραυματίζονται, εκ των οποίων πολλοί σοβαρά. Μελλοντικά, ο εξοπλισμός των οχημάτων με το σύστημα κλήσης έκτακτης ανάγκης eCall θα σώσει ζωές, γιατί το ίδιο το όχημα θα καλεί βοήθεια σε περίπτωση σοβαρού ατυχήματος. Ασφαλώς, θα είναι δυνατόν να γίνει και χειροκίνητα η κλήση έκτακτης ανάγκης, για παράδειγμα αν κάποιος είναι μάρτυρας ατυχήματος ή βρεθεί ο ίδιος σε επικίνδυνη κατάσταση για τη ζωή του. Αυτό επιτρέπει στις μονάδες άμεσης βοήθειας να φθάσουν ταχύτερα στον τόπο του δυστυχήματος, ειδικά αν είναι σε απομονωμένη και δυσπρόσιτη περιοχή. Αυτό θα μείωνε τις δαπάνες που οφείλονται σε ατυχήματα κατά 26 δισ. ευρώ ετησίως, και έτσι η αρχική δαπάνη των 4,5 δισ. ευρώ αναμφίβολα είναι μία καλή επένδυση.
<P>
Με το eCall θα μπορούσαν να σωθούν μέχρι και 7 000 ανθρώπινες ζωές κάθε χρόνο και περίπου 45 000 θα τραυματίζονταν ελαφρότερα. Αν δεν αξίζει τον κόπο να αγωνιστούμε γι’ αυτό, τότε για τι αξίζει;
<P>
Για να μπορέσει να χρησιμοποιηθεί το ταχύτερο δυνατόν το σύστημα κλήσης έκτακτης ανάγκης eCall, η Ευρωπαϊκή Ένωση πρέπει να διασαφηνίσει στα κράτη μέλη πόσο σημαντικό είναι να δημιουργηθεί παντού και χωρίς καθυστέρηση ένα σύστημα κέντρων κλήσεων έκτακτης ανάγκης και υποδομές με δορυφορική υποστήριξη. Ένα τέτοιο σύστημα πρέπει να είναι λειτουργικό έως το τέλος του 2009.
<P>
Ταυτόχρονα με τη δημιουργία αυτών των υποδομών, ο κλάδος θα πρέπει να θεωρήσει καθήκον του να παρέχει από μία συγκεκριμένη ημερομηνία και μετά οχήματα εξοπλισμένα με την τεχνολογία eCall. Δεδομένου ότι όσοι αγοράζουν φθηνά οχήματα είναι εκείνοι ιδίως που διστάζουν να δαπανήσουν περισσότερα χρήματα σε εξοπλισμό ασφαλείας, θα ήθελα η αυτοκινητοβιομηχανία να καθιερώσει γενικά το σύστημα αυτό ως βασικό εξοπλισμό, προκειμένου οι δαπάνες να ελαχιστοποιηθούν όσο πιο γρήγορα γίνεται.
<P>
Το eCall είναι επίσης, και κυρίως, ζωτικής σημασίας για την επιβίωση των μοτοσικλετιστών που συχνά δεν είναι σε θέση να καλέσουν οι ίδιοι βοήθεια. Το ίδιο ισχύει για τα φορτηγά και τα λεωφορεία. Είναι αυτονόητο ότι τα πλοία και τα αεροπλάνα διαθέτουν εδώ και καιρό ένα παρόμοιο σύστημα.
<P>
Στην εκλογική μου περιφέρεια, οι υπηρεσίες έκτακτης ανάγκης, η αστυνομία και οι ενώσεις οδηγών οχημάτων, οι πολιτικοί της περιφέρειας, οι εκπρόσωποι των μέσων ενημέρωσης, ακόμα και οι ενώσεις ηλικιωμένων ελπίζουν να καταστεί υποχρεωτικό το eCall. Αυτό δεν το επιτύχαμε ακόμα. Ζητώ από το Σώμα να εγκρίνει την έκθεση. 
<SPEAKER ID="11" LANGUAGE="ES" NAME="Inés Ayala Sender," AFFILIATION="εξ ονόματος της Ομάδας PSE">
<P>
   . Κυρία Πρόεδρε, και εγώ επίσης θα ήθελα να συγχαρώ τον κ. Titley για την εξαίρετη έκθεσή του σχετικά με ένα τόσο σημαντικό θέμα όπως η οδική ασφάλεια. Σε αυτήν την περίπτωση, η έκθεση συνδυάζει την καινοτομία και την προοδευτική σκέψη με την ασφάλεια και τη μείωση των θανάτων, τη μείωση των θανάτων στους δρόμους οι οποίοι συνιστούν μία από τις πλέον ολέθριες επιδημίες του αιώνα μας.
<P>
Χαίρομαι επίσης που αυτό το Κοινοβούλιο αφιερώνει για άλλη μία φορά μέρος του χρόνου του στην οδική ασφάλεια και ιδιαίτερα αυτήν την πρωινή ώρα, επιτέλους, και όχι νύχτα. Όπως εξήγησε πολύ καλά ο κ. Titley, πρέπει να βοηθήσουμε τους οδηγούς και τους επιβάτες των οχημάτων.
<P>
Είναι, επομένως, σημαντικό να σημειωθεί πρόοδος στον τομέα των ευφυών οχημάτων. Ως εκ τούτου, θα ήθελα να χαιρετίσω και να συγχαρώ την Επίτροπο για την αποφασιστικότητά της και τον ενθουσιασμό της για τη διατήρηση του προγράμματος eSafety και τη συνέχιση της επίτευξης προόδου στα προγράμματα ευφυών μεθόδων για τη βελτίωση της οδικής ασφάλειας.
<P>
Θα ήθελα να σας υπενθυμίσω ότι έχει σημειωθεί εξαιρετικά ταχεία πρόοδος και σε άλλα στοιχεία οδικής ασφάλειας τα οποία είναι σήμερα απολύτως συνηθισμένα και αποδεκτά, όπως οι ζώνες ασφαλείας και οι αερόσακοι. Επομένως, πιστεύω ότι αυτή είναι η κατεύθυνση που πρέπει να ακολουθήσουμε και με το eCall. 
<SPEAKER ID="12" LANGUAGE="DE" NAME="Eva Lichtenberger," AFFILIATION="εξ ονόματος της Ομάδας Verts/ALE">
<P>
Ως προς τη συζήτηση για την οδική ασφάλεια, φαίνεται ότι υπάρχουν κάποιοι βουλευτές του Σώματος με έκδηλο ενδιαφέρον για το εν λόγω θέμα –και αναφέρω ονομαστικά τον κ. Vatanen– που προφανώς θεωρούν πως το μόνο σημαντικό είναι όλα όσα άπτονται των δαπανών και της εγκατάστασης ηλεκτρονικού εξοπλισμού. Οι τροπολογίες που αποσκοπούν στη θέσπιση μέτρων που θα αντιμετώπιζαν ουσιαστικά τα αίτια των ατυχημάτων και θα παρουσίαζαν μια πραγματική δυναμική για τη βελτίωση της οδηγικής ικανότητας των ατόμων μέσω, για παράδειγμα, της αποχής από την κατανάλωση οινοπνεύματος ή της προσαρμογής της ταχύτητάς τους στις συνθήκες οδήγησης, απορρίπτονται συνολικά από την Επιτροπή Μεταφορών και Τουρισμού.
<P>
Έγινε λόγος για το κόστος αυτών των συστημάτων. Σήμερα το κόστος εγκατάστασής τους εκτιμάται ότι κυμαίνεται μεταξύ 150 και 300 ευρώ και υπάρχει «ίσως» ελπίδα να γίνει «ενδεχομένως» μικρότερο.
<SPEAKER ID="13" LANGUAGE="CS" NAME="Jaromír Kohlíček," AFFILIATION="εξ ονόματος της Ομάδας GUE/NGL">
<P>
   . – Κυρία Πρόεδρε, κυρίες και κύριοι, οι πολίτες των κρατών μελών της ΕΕ συγκλονίζονται συχνά από τον μεγάλο αριθμό θανάτων σε τροχαία ατυχήματα. Υπάρχουν, βεβαίως, πολλοί τρόποι μείωσης τόσο του αριθμού των θυμάτων όσο και της σοβαρότητας των τραυματισμών. Όπως μόλις ανέφερε η συνάδελφος, μεταξύ αυτών περιλαμβάνονται η βελτίωση της ποιότητας των αυτοκινητοδρόμων, η σχεδίαση ασφαλών αυτοκινήτων και η θέσπιση λεπτομερέστερων κανόνων στον τομέα των μεταφορών οι οποίοι θα μπορούν να εφαρμοστούν ευκολότερα. Ένα από τα μέτρα που βελτιώνουν τη δυνατότητα ταχείας άφιξης των ομάδων διάσωσης στο σημείο ενός ατυχήματος είναι η μείωση του χρόνου που μεσολαβεί μεταξύ του ατυχήματος και της ειδοποίησης των αρχών, μεταξύ άλλων, σχετικά με το ακριβές σημείο του ατυχήματος. Χαιρετίζω θερμά το γεγονός ότι, εκτός από τα επτά κράτη μέλη τα οποία ανακοίνωσαν ότι είναι έτοιμα να εφαρμόσουν το σύστημα, τέσσερα ακόμη κράτη έχουν ξεκινήσει τη διαδικασία υιοθέτησής του. Στο ψήφισμά μας καλούμε τις υπόλοιπες 14 χώρες να ενταχθούν στο σύστημα, και φρονώ ότι αυτό δεν θα αργήσει να συμβεί. Επιπλέον, θεωρώ ότι, εκτός των κρατών μελών της ΕΕ, το σύνολο του Ευρωπαϊκού Οικονομικού Χώρου θα υιοθετήσει επίσης αυτήν την πρωτοβουλία.
<P>
Η εφαρμογή της πρωτοβουλίας eCall θα συγχρονιστεί με την πλήρη επιχειρησιακή φάση του δορυφορικού συστήματος εντοπισμού θέσης Galileo, η οποία ξεκινά το 2010. Θα ήταν, συνεπώς, ενδεδειγμένο να βρίσκεται έως τότε σε πλήρη εφαρμογή και το σύστημα eCall. Μια επιπλέον προϋπόθεση για την πλήρη εφαρμογή του συστήματος είναι η επίτευξη σημαντικής προόδου όσον αφορά τη χρήση του αριθμού έκτακτης ανάγκης 112, όπως ορθώς επεσήμανε η κ. Επίτροπος. Δεδομένου ότι η εγκατάσταση νέου εξοπλισμού συνοδεύεται από αυξημένο κόστος, ο εξοπλισμός που θα χρησιμοποιηθεί πρέπει βεβαίως να είναι φθηνός αλλά και αξιόπιστος. Αν οι ασφαλιστικές εταιρείες ανταποκριθούν στην έκκληση να λαμβάνουν υπόψη τη χρήση του eCall, θα δημιουργηθεί ένα ακόμη κίνητρο για την επίσπευση αυτής της πρωτοβουλίας. Είναι αλήθεια ότι ορισμένα ζητήματα όσον αφορά την εφαρμογή του συστήματος eCall παραμένουν σε εκκρεμότητα. Στο προτεινόμενο ψήφισμα ζητείται η επίσπευση της διαδικασίας, προκειμένου η λειτουργία του συστήματος να μπορεί να ξεκινήσει το 2009, που είναι και το έτος στόχος.
<SPEAKER ID="14" LANGUAGE="EN" NAME="Michael Henry Nattrass," AFFILIATION="εξ ονόματος της Ομάδας IND/DEM">
<P>
   . Κυρία Πρόεδρε, ο κ. Titley είναι αγαθός άνθρωπος και η πρότασή του είναι γεμάτη από αγαθές προθέσεις. Ωστόσο, με βρίσκει αντίθετο.
<P>
Με βρίσκει αντίθετο, διότι υπάρχουν καλύτερες χρήσεις για ένα τέτοιο ύψος δημόσιας δαπάνης. Τα επιχειρήματα για το σχέδιο αυτό έχουν μεγαλοποιηθεί και δεν πιστεύω ότι από οικονομικής άποψης είναι πειστικά. Στο Ηνωμένο Βασίλειο έχουμε ένα παραδοσιακό ρητό που λέει ότι «η ανάγκη τέχνας κατεργάζεται» και εδώ έχουμε την ΕΕ, πρωταθλήτρια της αναποτελεσματικότητας, η οποία δεν παρέχει κάτι αναγκαίο αλλά επιβάλλει μια νέα εφεύρεση. Πιστεύω ότι αναζητείτε όλοι νέες χρήσεις για να δικαιολογήσετε το τεράστιο κόστος του δορυφορικού προγράμματος Galileo.
<P>
Τι πρόκειται να γίνει με το επιπλέον κόστος του σχεδίου αυτού τόσο για τους φορολογούμενους όσο και για τους οδηγούς οχημάτων; Πόσους εσφαλμένους συναγερμούς θα ενεργοποιήσει αυτό το σύστημα eCall; Θα αποσπάσει την προσοχή των δημόσιων υπηρεσιών, που αυτήν τη στιγμή λαμβάνουν ανεπαρκή χρηματοδότηση, από τα πράγματι επείγοντα περιστατικά; Ποια ακριβή νέα υπηρεσία θα καλεί; Όλα αυτά μου προκαλούν ανησυχία. Εάν πιστεύετε ότι η Βρετανία διασπαθίζει το δημόσιο χρήμα, πολλαπλασιάστε αυτήν την αναποτελεσματικότητα όταν εξετάζετε κοινοτικά σχέδια σαν αυτό.
<SPEAKER ID="15" LANGUAGE="EN" NAME="Seán Ó Neachtain," AFFILIATION="εξ ονόματος της Ομάδας UEN">
<P>
   . Κυρία Πρόεδρε, θα ήθελα να συγχαρώ τον κ. Titley για την εξαιρετική του έκθεση.
<P>
Οι 2 500 ζωές τον χρόνο που υπολογίζεται ότι θα μπορούσε να σώσει το eCall σε ολόκληρη την Ευρώπη είναι σημαντικές και για αυτό πρέπει να εξεταστεί σοβαρά ως μέσο μείωσης του μεγάλου αριθμού των θανατηφόρων τροχαίων ατυχημάτων. Η νομοθεσία για την εφαρμογή του είναι ζωτικής σημασίας στα κράτη μέλη. Είναι ζωτικής σημασίας οι υπηρεσίες έκτακτης ανάγκης, όπως τα ασθενοφόρα, η αστυνομία και η πυροσβεστική υπηρεσία, να φτάνουν στον τόπο του ατυχήματος εντός της πρώτης ώρας –της χρυσής ώρας– μετά το ατύχημα.
<P>
Μέχρι σήμερα 134 άτομα έχασαν τη ζωή τους στους δρόμους της Ιρλανδίας από τις αρχές του χρόνου. Ορισμένες από αυτές τις ζωές ίσως να είχαν σωθεί από το eCall. Δυστυχώς, καμία τεχνολογία δεν μπορεί να αντικαταστήσει τη βασική ευθύνη του οδηγού να οδηγεί με ασφάλεια και να τηρεί τους κανόνες οδικής κυκλοφορίας.
<SPEAKER ID="16" LANGUAGE="FR" NAME="Fernand Le Rachinel (NI ). –" AFFILIATION="">
<P>
   Κυρία Πρόεδρε, κυρία Επίτροπε, κυρίες και κύριοι, θα ήθελα και εγώ να συγχαρώ ευθύς αμέσως τον εισηγητή για την εξαιρετική του εργασία και για τις προτάσεις του. Εδώ τίθεται ένα ζήτημα ταχείας εφαρμογής ενός ευρωπαϊκού συστήματος κλήσης έκτακτης ανάγκης, το οποίο παρέχει ακριβή ένδειξη της θέσης στην οποία έχει συμβεί το ατύχημα και ειδοποιεί τα πλησιέστερα κέντρα λήψης κλήσεων έκτακτης ανάγκης. Πιστεύω ότι η κύρια λειτουργία αυτού του συστήματος «eCall» πρέπει να είναι και θα είναι η διάσωση. Πράγματι, εάν υπάρχει ένας τομέας όπου η επείγουσα παροχή βοήθειας θεωρείται ζωτικής σημασίας για την επιβίωση και την περίθαλψη των σοβαρά τραυματισμένων, τότε πρόκειται σίγουρα για τον τομέα των τροχαίων ατυχημάτων.
<P>
Στο πλαίσιο αυτό, θα ήθελα να επιστήσω την προσοχή σας σε μια συγκεκριμένη πτυχή των τροχαίων ατυχημάτων: τα ατυχήματα που προκαλούνται από ή στα οποία εμπλέκονται βαρέα φορτηγά οχήματα. Το 2003, από τα 90 220 ατυχήματα που καταγράφηκαν στη Γαλλία, τα οποία προκάλεσαν τον θάνατο 5 731 ατόμων, στα 4 472 ατυχήματα είχαν εμπλακεί βαρέα φορτηγά οχήματα με αποτέλεσμα τον θάνατο 720 χρηστών των οδικών δικτύων, εκ των οποίων 107 ήταν οδηγοί βαρέων φορτηγών οχημάτων. Με ποσοστό θανάσιμων ατυχημάτων της τάξης του 16,10%, η σοβαρότητα των ατυχημάτων στα οποία εμπλέκονται βαρέα φορτηγά οχήματα είναι δυόμισι φορές μεγαλύτερη από αυτήν που καταγράφεται για το σύνολο των ατυχημάτων. Η Γαλλία, πραγματικό σταυροδρόμι του οδικού δικτύου της Ευρώπης, πρέπει να εξετάσει το ταχύτερο δυνατόν, μαζί με τους ευρωπαίους εταίρους της, την εφαρμογή εναλλακτικών λύσεων οδικής κυκλοφορίας, που σήμερα εγκυμονεί τους περισσότερους κινδύνους και προκαλεί τη μεγαλύτερη ρύπανση.
<SPEAKER ID="17" LANGUAGE="DE" NAME="Georg Jarzembowski (PPE-DE ). –" AFFILIATION="">
<P>
   Κυρία Πρόεδρε, κυρία Επίτροπε, εφόσον όλες οι λογικές ομάδες του Σώματος εξέφρασαν την υποστήριξή τους για το σύστημα eCall, αντί να επαναλάβω για άλλη μία φορά τα ίδια επιχειρήματα και τους τρόπους με τους οποίους το σύστημα αυτό ωφελεί τους ανθρώπους, θα ήθελα να επικεντρωθώ σε κάτι από το οποίο θα εξαρτηθεί αυτό το σύστημα, δηλαδή στην ύπαρξη κέντρων κλήσεων έκτακτης ανάγκης, καθώς και στο ότι είναι ανάγκη να είναι σύγχρονα αυτά τα κέντρα, γιατί θεωρώ ότι υπάρχουν ακόμα κάποια κενά στο σύστημα των κέντρων εκτάκτων κλήσεων στα 25 κράτη μέλη της ΕΕ.
<P>
Ως εκ τούτου, θα πρέπει να ζητήσουμε από τα κράτη μέλη να κινητοποιηθούν, γιατί δεν ωφελεί να αφήνουμε τα θέματα οδικής ασφάλειας κυρίως στα κράτη μέλη αν αυτά δεν εφαρμόζουν τις κοινές αποφάσεις που έχουν ληφθεί για το εν λόγω ζήτημα. Ως εκ τούτου, θα ήθελα να σας απευθύνω έκκληση, κυρία Επίτροπε, να κάνετε κάποιες σοβαρές συζητήσεις με τα κράτη μέλη και να χρησιμοποιήσετε με κάθε δυνατό τρόπο τις δυνατότητες που διαθέτει η Επιτροπή, γιατί ένα τέτοιο σύστημα δεν έχει καμία αξία όσο δεν υπάρχουν παντού τα κατάλληλα συστήματα κλήσεων έκτακτης ανάγκης. Όπως είπε ο κ. Titley, η βοήθεια είναι πιο απαραίτητη όταν ένα ατύχημα συμβαίνει στην εξοχή παρά όταν συμβαίνει στην πόλη, αλλά για να γίνει αυτό, πρέπει να είναι παντού διαθέσιμα τα συστήματα κλήσεων έκτακτης ανάγκης.
<SPEAKER ID="18" LANGUAGE="SV" NAME="Ewa Hedkvist Petersen (PSE )." AFFILIATION="">
<P>
   – Κυρία Πρόεδρε, κυρία Επίτροπε, θέλω καταρχάς να ευχαριστήσω τον κ. Titley για το ενδιαφέρον και θαυμάσιο έργο που έχει επιτελέσει, καθώς και για τις ενδιαφέρουσες συζητήσεις που διεξήγαμε στην αρμόδια επιτροπή. Η οδική ασφάλεια είναι σημαντική, και το θέμα που μας απασχολεί εν προκειμένω άπτεται της οδικής ασφάλειας. Στους ευρωπαϊκούς δρόμους εκτυλίσσεται μια διαρκής καταστροφή. Σε ετήσια βάση, 42 000 άτομα χάνουν τη ζωή τους στους δρόμους σε καθημερινά τροχαία δυστυχήματα. Πρέπει, συνεπώς, να χρησιμοποιήσουμε κάθε δυνατό μέτρο για την πρόληψή τους. Ένα μέτρο που ενδέχεται να σώσει ζωές στους δρόμους μας είναι το eCall. Γνωρίζουμε ότι πολλοί άνθρωποι επιθυμούν την εφαρμογή του. Το κοινό επιθυμεί την αποτροπή καταστροφών και τη διάσωση ανθρώπινων ζωών. Γνωρίζουμε επίσης ότι το κοινό επιθυμεί την ταχεία άφιξη των υπηρεσιών βοήθειας. Αυτό το διαπιστώνουμε και σε άλλες καταστροφές, εκτός των τροχαίων ατυχημάτων, για παράδειγμα σε περιπτώσεις φυσικών καταστροφών τόσο στην Ευρώπη όσο και σε άλλα μέρη του κόσμου. Η βοήθεια και οι υπηρεσίες έκτακτης ανάγκης πρέπει να μεταβαίνουν σύντομα στο σημείο του ατυχήματος. Με την εφαρμογή του συστήματος eCall, μπορούμε να επιτύχουμε αυτόν τον στόχο.
<P>
Ήδη από το 2001, το Ευρωπαϊκό Κοινοβούλιο τόνιζε σε ψήφισμά του για την οδική ασφάλεια ότι, κατά την άποψή μας, η κοινοτική πολιτική για την οδική ασφάλεια πρέπει να περιλαμβάνει επίσης μέτρα για την παροχή επείγουσας βοήθειας, ιατρικής περίθαλψης και αποκατάστασης, καθώς και κατευθυντήριες γραμμές για τη βελτίωση της προσφερόμενης ιατρικής βοήθειας στα θύματα ατυχημάτων. Το σύστημα eCall μπορεί να συμβάλει προς αυτήν την κατεύθυνση.
<P>
Η Επιτροπή άκουσε τις προτάσεις του Κοινοβουλίου το 2001 και τώρα προσπαθεί να εφαρμόσει το E112 στο σύνολο της ΕΕ, καθώς πρόκειται για ένα μέτρο το οποίο θα ωφελήσει την οδική ασφάλεια. Θα συμβάλει στη διάσωση ζωών και στην ταχύτερη παροχή ιατρικής βοήθειας σε σοβαρά τραυματίες, πράγμα που συνάδει με την αρχή της «χρυσής ώρας», κατά τη διάρκεια της οποίας υπάρχουν μεγαλύτερες πιθανότητες διάσωσης της ζωής των σοβαρά τραυματιών ή μείωσης της σοβαρότητας των τραυμάτων που έχουν υποστεί τα θύματα.
<P>
Η τροπολογία 3 είναι σημαντική, προκειμένου να αναπτυχθεί περαιτέρω το eCall και να κατανοήσουν τη σπουδαιότητά του τα κράτη μέλη. Αν το Ευρωπαϊκό Κοινοβούλιο αποφασίσει να στηρίξει αυτήν την τροπολογία, θα έχουμε μια ακόμη δυνατότητα άσκησης πίεσης στα κράτη μέλη τα οποία σημειώνουν υστέρηση. Ο εξοπλισμός των οχημάτων με ευφυή βοηθητικά συστήματα πρέπει να ενταχθεί στην κοινοτική στρατηγική για την οδική ασφάλεια, καθόσον τα οχήματα παράγονται για το σύνολο της ευρωπαϊκής αγοράς. Γνωρίζουμε ότι, αν εισαγάγουμε μεγαλύτερο αριθμό ευφυών συστημάτων, θα μπορούμε επίσης να εισαγάγουμε, για παράδειγμα, συστήματα ακινητοποίησης του οχήματος σε περίπτωση υψηλής αλκοολαιμίας του οδηγού, τα οποία προσφέρουν μια θαυμάσια μέθοδο πρόληψης της οδηγίας υπό την επήρεια αλκοόλ. Καλώ, τέλος, όλες και όλους τους συναδέλφους να στηρίξουν την έκθεση και την προαναφερθείσα τροπολογία. 
<SPEAKER ID="19" LANGUAGE="DE" NAME="Helmuth Markov (GUE/NGL ). –" AFFILIATION="">
<P>
   Κυρία Πρόεδρε, κυρία Επίτροπε, πρόσφατα συζητήσαμε στην Ολομέλεια την ενδιάμεση αξιολόγηση του προγράμματος δράσης για την οδική ασφάλεια στην Ευρώπη και συμφωνήσαμε ότι οι προοπτικές επίτευξης των στόχων που οι ίδιοι θέσαμε, δηλαδή να μειωθεί στο μισό ο αριθμός των θανάτων από τροχαία δυστυχήματα μέχρι το 2010, είναι σχετικά μικρές.
<P>
Το eCall μπορεί οπωσδήποτε να συμβάλει στη μείωση του αριθμού τους. Γνωρίζουμε βέβαια πολύ καλά ότι το eCall δεν είναι ένα μέσο για τη μείωση των ατυχημάτων –αυτό είναι κάτι που πρέπει να το βελτιώσουμε πολύ και να αναπληρώσουμε τα κενά, και θα πρέπει να συνεχίσουμε να εργαζόμαστε γι’ αυτό– αλλά ένα σύστημα που μπορεί να επιτύχει δραστική μείωση ως προς τις ζημιές και τα προβλήματα που προκαλούνται από τα ατυχήματα. Επίσης, είναι ένα σύστημα που μπορεί να βοηθήσει στη δημιουργία μίας πραγματικά ευρείας συμμαχίας μεταξύ της Επιτροπής, των κρατών μελών, της αυτοκινητοβιομηχανίας, των εταιρειών τηλεπικοινωνίας, των ασφαλιστικών εταιρειών και φυσικά των υπηρεσιών κλήσεων έκτακτης ανάγκης.
<P>
Εάν καταφέρουμε να εξασφαλίσουμε γενική πρόσβαση στις υπηρεσίες κλήσεων έκτακτης ανάγκης, αυτό θα αποτελέσει μια μικρή συμβολή στη βοήθεια προς τους τραυματίες και στη μείωση του αριθμού των ανθρώπων που τραυματίζονται σοβαρά ή σκοτώνονται σε τροχαία ατυχήματα. Δεν θέλω να επιχειρηματολογήσω σχετικά με τους αριθμούς ή με το αν οι αριθμοί αυτοί είναι πραγματικά όλοι ακριβείς, γιατί αυτό είναι ένα εντελώς ξεχωριστό θέμα. Κάθε προσπάθεια αξίζει τον κόπο αν πρόκειται να καταφέρουμε να μειώσουμε κατά 7 000 τους θανάτους και τον αριθμό των ανθρώπων που υποφέρουν. Ως εκ τούτου, τόσο εγώ όσο και, φυσικά, η ομάδα μου θα υποστηρίξουμε το έγγραφο αυτό και θα ήθελα να εκμεταλλευτώ την ευκαιρία για να εκφράσω τις θερμές μου ευχαριστίες στον εισηγητή και την Επιτροπή για το έργο τους. 
<SPEAKER ID="20" LANGUAGE="DE" NAME="Reinhard Rack (PPE-DE ). –" AFFILIATION="«ο χρήστης πληρώνει»">
<P>
   Κυρία Πρόεδρε, κυρία Επίτροπε, κυρίες και κύριοι, όπου μπορεί να βοηθήσει η τεχνολογία για να γίνει η ζωή μας πιο εύκολη, πιο άνετη και πιο ασφαλής, θα πρέπει να εκμεταλλευόμαστε τις δυνατότητες αυτές και να εξασφαλίσουμε ότι θα μπορούν να επωφεληθούν από αυτές όσο περισσότεροι από εμάς είναι δυνατόν. Η πρόταση για την καθιέρωση του συστήματος eCall ανήκει σε αυτήν την κατηγορία. Το eCall μπορεί να κάνει πιο ασφαλή τη ζωή μας και αναμφίβολα μπορεί να βοηθήσει στη διάσωσή της. Ας αξιοποιήσουμε λοιπόν τις δυνατότητες που προσφέρει αυτή η νέα τεχνολογία.
<P>
Θα κάνω τρία σύντομα σχόλια για ορισμένα σημεία, μερικά από τα οποία έχουν ήδη αναφερθεί. Το ένα είναι η προστασία των δεδομένων και ο σεβασμός της ιδιωτικής σφαίρας. Είμαι βέβαιος ότι δικαιολογημένα λέει ο κ. Titley πως αυτό το σύστημα μπορεί και πρέπει να τίθεται σε λειτουργία όταν και όπου αυτό είναι ενδεδειγμένο, δηλαδή ότι δεν έχει ως στόχο την παρακολούθηση των όσων πράττουν οι άνθρωποι στην ιδιωτική τους ζωή. Όμως, δεν θα πρέπει να πιστέψουμε αξιωματικά αυτήν τη διαβεβαίωση αλλά να βεβαιωθούμε ότι έτσι είναι στην πραγματικότητα.
<SPEAKER ID="21" LANGUAGE="PL" NAME="Bogusław Liberadzki (PSE )." AFFILIATION="">
<P>
   – Κυρία Πρόεδρε, θέλω να ευχαριστήσω την Επιτροπή για τη θαυμάσια πρωτοβουλία της. Χαιρετίζω επίσης την έκθεση του κ. Titley και τον συγχαίρω για την προσήλωσή του σε αυτήν την προσπάθεια.
<P>
Κατά τη γνώμη μου, η πρωτοβουλία eCall είναι ένα μέτρο μεταξύ πολλών τα οποία αποσκοπούν στην υλοποίηση του σχεδίου δράσης για τη μείωση του αριθμού των θυμάτων από τροχαία ατυχήματα έως το 2010. Φρονώ ότι οι ομιλητές που ζητούν την ένταξη του συστήματος eCall στη συνολική δέσμη μέτρων που εξετάζουν επί του παρόντος η Επιτροπή και το Ευρωπαϊκό Κοινοβούλιο σφάλλουν.
<P>
Η ασφάλεια των οδηγών και των επιβατών είναι θέμα μείζονος σημασίας για την Ένωση. Έχει επίσης τεράστια σημασία για όλα τα κράτη μέλη. Στη χώρα μου, την Πολωνία, ο μέσος όρος των θανάτων σε τροχαία δυστυχήματα είναι περίπου 5 600 άτομα ετησίως. Κάθε μέτρο μείωσης της έκτασης του πένθους και του ανθρώπινου πόνου που προκαλείται από τέτοιες τραγωδίες αξίζει την ολόψυχη στήριξή μας.
<P>
Μια άλλη θετική πτυχή αυτής της προσπάθειας που θέλω να αναφέρω είναι η σημαντική μείωση του αριθμού των θανάτων και των σοβαρών τραυματισμών που αναμένεται να επιφέρει. Επιπλέον, το εξωτερικό κόστος των οδικών μεταφορών που βαρύνει το σύνολο των πολιτών θα μειωθεί εξίσου. Χαιρετίζω τη δήλωση της Επιτρόπου Reding όσον αφορά τη σύνδεση αυτού του εγχειρήματος με το σύστημα Galileo. Έτσι θα αντλήσουμε όφελος από τις οικονομίες κλίμακας που επιτεύχθηκαν κατά την ανάπτυξη του συστήματος Galileo.
<P>
Υποστηρίζω ολόψυχα τα σημεία της έκθεσης του κ. Titley που καλύπτουν θέματα σεβασμού της ιδιωτικής ζωής των οδηγών και των επιβατών. Το εγχείρημα αυτό πρέπει σαφώς να αντιμετωπιστεί εξαρχής με ολοκληρωμένο τρόπο, όπως υποστήριξε νωρίτερα ο κ. Jarzębowski.
<P>
Θέλω επίσης να επιστήσω την προσοχή των συναδέλφων στην πτυχή του κόστους. Το Κοινοβούλιο εξετάζει άλλωστε μία σειρά άλλων μέτρων εκτός της πρωτοβουλίας eCall. Ένα παράδειγμα είναι η θέσπιση της κατηγορίας εκπομπών EURO 5. Το σωρευτικό αποτέλεσμα όλων αυτών των μέτρων για το κόστος αγοράς των οχημάτων ενδέχεται να είναι σημαντικό. Απευθύνω, λοιπόν, έκκληση στο Κοινοβούλιο, την Επιτροπή, τα κράτη μέλη και το Συμβούλιο Υπουργών να σχεδιάσουν σχετική ενημερωτική εκστρατεία η οποία θα εξασφαλίσει τη συναίνεση των πολιτών της Ευρωπαϊκής Ένωσης. Δεν είναι σωστό να τσιγκουνευόμαστε όσον αφορά την εγκατάσταση χαρακτηριστικών ασφάλειας όπως το eCall στα οχήματα. Δεν είναι δυνατόν να διακινδυνεύουμε κατ’ αυτόν τον τρόπο τη ζωή ή τη σωματική ακεραιότητα ανθρώπων. Εντούτοις, έχουμε υποχρέωση να εγκρίνουμε ψηφίσματα τα οποία μειώνουν στο ελάχιστο το κόστος, ιδίως το κόστος που βαρύνει τους πολίτες, διότι επιθυμούμε να αγοράζουν όλο και νεότερα οχήματα με τα οποία θα αντικαθιστούν τα παλαιότερα. 
<SPEAKER ID="22" LANGUAGE="" NAME="Ρόδη Κράτσα-Τσαγκαροπούλου (PPE-DE ). –" AFFILIATION="">
<P>
   Κυρία Πρόεδρε, κυρία Επίτροπε, κυρίες και κύριοι συνάδελφοι, θα ήθελα καταρχάς να συγχαρώ τον κ. Titley για την πρωτοβουλία του να συντάξει αυτήν την έκθεση με ένα θέμα που φέρνει την Ευρώπη κοντά στον πολίτη και, μάλιστα, προστατεύοντας το πολυτιμότερο αγαθό που είναι η ίδια η ζωή και η υγεία.
<P>
Το σύστημα eCall αποδεικνύει πως η Ευρωπαϊκή Ένωση μπορεί να δώσει μια προστιθέμενη αξία στα μέτρα που εφαρμόζουν τα κράτη μέλη για την πρόληψη και αντιμετώπιση και των ατυχημάτων και των πολύπλευρων συνεπειών τους. Όταν μάλιστα σκεφτούμε, όπως ειπώθηκε, ότι το σύστημα αυτό θα μπορούσε να σώσει περίπου 2 500 ζωές ετησίως, να μειώσει τη σοβαρότητα των τραυματισμών και να συμβάλει στην εξοικονόμηση δισεκατομμυρίων ευρώ από το όλο κόστος των συνεπειών.
<P>
Αρκετά κράτη μέλη υπέγραψαν το μνημόνιο συμφωνίας, όπως μας ενημερώνει ο εισηγητής, και χαίρομαι που μεταξύ αυτών είναι και η χώρα μου, η Ελλάδα, αλλά η συνεργασία πρέπει να επεκταθεί σε ολόκληρη την Ευρωπαϊκή Ένωση έως το 2009, για να έχουμε έναν μοναδικό αριθμό κλήσης έκτακτης ανάγκης και, μάλιστα, με δυνατότητα εντοπισμού της θέσης του δυστυχήματος. Για να υλοποιηθεί όμως αποτελεσματικά αυτό το φιλόδοξο αλλά τόσο ανθρώπινο σχέδιο, χρειάζεται μια πραγματική υποστήριξη –όπως ειπώθηκε από τους συναδέλφους μου– από τους φορείς της αυτοκινητοβιομηχανίας, από τους ίδιους τους πολίτες και από τις κρατικές υπηρεσίες για μια καλή συνεργασία ως προς το οικονομικό βάρος εφαρμογής αυτού του σχεδίου, αλλά και συνεργασία με τις υπηρεσίες διάσωσης, άμεσης βοήθειας και, φυσικά, με όλα τα συστήματα, όπως το σύστημα «Γαλιλαίο»: αυτό σημαίνει ότι μπορούμε να αξιοποιήσουμε όλη την τεχνολογία και τα επιτεύγματα της Ευρωπαϊκής Ένωσης, όχι μόνον για οικονομικούς, με την ευρύτερη έννοια, λόγους αλλά και για θέματα που αγγίζουν τη ζωή του πολίτη. 
<SPEAKER ID="23" LANGUAGE="DE" NAME="Ulrich Stockmann (PSE ). –" AFFILIATION="">
<P>
   Κυρία Πρόεδρε, κυρία Επίτροπε, κυρίες και κύριοι, δεν υπάρχει αμφιβολία ότι η Ευρώπη και οι πολίτες της θα κερδίσουν από το eCall. Μολονότι πρωταρχικά σκοπεύει στην πρόληψη θανάτων και στον περιορισμό των ανθρώπων που υποφέρουν, δεν θα πρέπει να αγνοηθούν τα οικονομικά του πλεονεκτήματα και η αύξηση της αποτελεσματικότητας των οδικών υποδομών. Το eCall θα φέρει στην Ευρώπη προστιθέμενη αξία στον τομέα της οδικής ασφάλειας, που παρά την ενιαία ευρωπαϊκή αγορά στον τομέα των μεταφορών, εξακολουθεί να εμπίπτει κυρίως στην αρμοδιότητα των κρατών μελών – ίσως ο κ. Jarzembowski θα πρέπει να το σημειώσει αυτό.
<P>
Για τον λόγο αυτό, η καλή έκθεση πρωτοβουλίας του κ. Titley έχει ως στόχο να απευθύνει έκκληση στα κράτη μέλη, πρώτον, να υπογράψουν το συντομότερο το μνημόνιο για το eCall, δεύτερον, να προχωρήσουν στην τεχνική εφαρμογή του αριθμού έκτακτης ανάγκης 112 και των προδιαγραφών του, τρίτον, να ενημερώσουν τους πολίτες για τα πλεονεκτήματα του συστήματος eCall, τέταρτον, να ολοκληρώσουν σύντομα τη συζήτηση για τα θέματα προστασίας των δεδομένων, καθώς και να λάβουν από τώρα υπόψη τη μελλοντική νέα προσέγγιση κατά τον εκσυγχρονισμό των κέντρων κλήσεων έκτακτης ανάγκης και των μονάδων συντονισμού διάσωσης.
<P>
Το eCall θα μας δώσει μια πρώτη ιδέα για τις δυνατότητες που θα μας προσφέρει το Galileo, στις οποίες συγκαταλέγεται και η δημιουργία ενός αριθμού νέων θέσεων εργασίας σε έναν μελλοντοστραφή τομέα, και αυτός είναι ένας από τους λόγους για τους οποίους αξίζει να αφιερωθούμε σε αυτό. 
<SPEAKER ID="24" LANGUAGE="PL" NAME="Stanisław Jałowiecki (PPE-DE )." AFFILIATION="">
<P>
   – Κυρία Πρόεδρε, επιτρέψτε μου να επισημάνω ότι το σύστημα eCall δεν πρέπει να αντιμετωπίζεται ως κάτι που έχει οριστικοποιηθεί και πρόκειται να τεθεί προς ψηφοφορία σε συνδυασμό με ορισμένες ειδικές τροπολογίες. Φρονώ ότι πρέπει, απεναντίας, να αντιμετωπιστεί ως μια ιδέα η οποία βρίσκεται ακόμη στο στάδιο της γενικής επεξεργασίας.
<P>
Το σύστημα eCall αποτελεί εξαιρετικά αξιόλογη πρωτοβουλία. Εντούτοις, έχω πλήρη επίγνωση της ανάγκης να λειτουργήσει σωστά και ο δεύτερος κρίκος αυτής της επικοινωνιακής αλυσίδας, προκειμένου να γίνουν αισθητά τα αποτελέσματα της εν λόγω πρωτοβουλίας. Αναφέρομαι στις υπηρεσίες παροχής έκτακτης ιατρικής περίθαλψης. Αντιλαμβάνομαι ότι δεν είναι αυτό το θέμα της σημερινής συζήτησης, αλλά όταν σκέπτομαι τις ελλείψεις του πολωνικού συστήματος έκτακτης ιατρικής περίθαλψης δεν μπορώ να μην ανησυχώ.
<P>
Παρόλα αυτά, φρονώ ότι, εφόσον το Κοινοβούλιο εγκρίνει την ιδέα του eCall, θα προσφέρει σοβαρά κίνητρα βελτίωσης των υπηρεσιών έκτακτης ιατρικής περίθαλψης στην Πολωνία και αλλού. Πρέπει να ανταποκριθούμε σε αυτήν την πρόκληση, διότι το διακύβευμα είναι ανεκτίμητο. Είναι η ίδια η ανθρώπινη ζωή. Δεν μπορούμε να μην υποστηρίξουμε κάθε μέτρο το οποίο αποσκοπεί στη σωτηρία της ανθρώπινης ζωής, και είναι προφανές ότι το σύστημα eCall είναι ένα τέτοιο μέτρο. 
<SPEAKER ID="25" LANGUAGE="PT" NAME="Emanuel Jardim Fernandes (PSE )." AFFILIATION="">
<P>
   – Κυρία Πρόεδρε, κυρία Επίτροπε, κυρίες και κύριοι, θέλω απλώς να χαιρετίσω αυτήν την πρωτοβουλία της Επιτροπής και να συγχαρώ τον κ. Titley για την εξαιρετική έκθεσή του και για τον δυναμισμό που χαρακτήρισε τις παρεμβάσεις του κατά τις συζητήσεις στην αρμόδια επιτροπή. Είναι καιρός να δώσουμε εκ νέου έμφαση στο ζήτημα της οδικής ασφάλειας, δεδομένου ότι κάθε έτος χάνονται στους δρόμους 42 000 ανθρώπινες ζωές, όπως αναφέρθηκε προηγουμένως, αριθμός ο οποίος πρέπει να μειωθεί.
<SPEAKER ID="26" LANGUAGE="PT" NAME="Luís Queiró (PPE-DE )." AFFILIATION="">
<P>
   – Κυρία Πρόεδρε, κυρία Επίτροπε, έχουν αναληφθεί αρκετές πρωτοβουλίες υπέρ των ασφαλών και ευφυών μεταφορών, οι οποίες θα συμβάλουν στην επίτευξη του ευρωπαϊκού στόχου μείωσης κατά το ήμισυ του αριθμού των ζωών που χάνονται στους δρόμους της ΕΕ έως το 2010. Αυτός είναι ο κεντρικός μας στόχος.
<P>
Έχουμε στη διάθεσή μας όλο και περισσότερα τεχνολογικά μέσα τα οποία μπορούν να σώσουν ανθρώπινες ζωές και να μειώσουν τη σοβαρότητα των τραυματισμών. Σχετικά παραδείγματα είναι η σημαντική πρόοδος που σημειώνεται στους τομείς των τεχνολογιών, των συστημάτων, των υπηρεσιών και της ασφάλειας, για να μην αναφέρουμε τις δυνατότητες που προσφέρει η ανάπτυξη του συστήματος Galileo. Στη σημερινή συζήτηση και την ψηφοφορία που θα ακολουθήσει, καθήκον μας είναι να προσφέρουμε την αναγκαία ώθηση για την ανάπτυξη του συστήματος eCall και την εφαρμογή του στο σύνολο της Ευρώπης έως το 2009.
<P>
Το πρόγραμμα eCall πρέπει να χαιρετιστεί και αξίζει τη στήριξη του Κοινοβουλίου. Αυτό όμως δεν αρκεί, κυρία Πρόεδρε και κυρία Επίτροπε. Οι πρωτοβουλίες αυτού του είδους εξαρτώνται από τον ανταγωνισμό μεταξύ πολυάριθμων δημοσίων και ιδιωτικών φορέων, συμπεριλαμβανομένων της αυτοκινητοβιομηχανίας, των φορέων παροχής τηλεπικοινωνιακών υπηρεσιών, των προμηθευτών εξοπλισμού, των φορέων εκμετάλλευσης αυτοκινητοδρόμων και των ασφαλιστικών εταιρειών.
<P>
Όλοι οι ενδιαφερόμενοι φορείς έχουν χαιρετίσει σε γενικές γραμμές την πρωτοβουλία. Είναι, συνεπώς, αναγκαίο τα κράτη μέλη που δεν έχουν ακόμη ανταποκριθεί στο μνημόνιο συμφωνίας για την εφαρμογή του eCall να το πράξουν χωρίς καθυστέρηση. Έτσι, το εν λόγω εγχείρημα, το οποίο αποσκοπεί στη βελτίωση και την ενίσχυση της αποτελεσματικότητας της οδικής ασφάλειας θα είναι περισσότερο λειτουργικό.
<P>
Δεν πρέπει να μιλάμε τόσο για κόστος όσο για επένδυση. Με αυτήν την επισήμανση θέλω να ολοκληρώσω την παρέμβασή μου. Συγχαίρω την Επιτροπή για την πρωτοβουλία της και τον κ. Titley για την εξαίρετη έκθεσή του. 
<SPEAKER ID="27" LANGUAGE="NL" NAME="Corien Wortmann-Kool (PPE-DE )." AFFILIATION="">
<P>
   – Κυρία Πρόεδρε, είναι απολύτως αναγκαία η επίτευξη συμφωνίας σε ευρωπαϊκό επίπεδο σχετικά με το eCall, καθότι μόνον ένα τυποποιημένο σύστημα μπορεί να εξασφαλίσει την παροχή βοήθειας σε περίπτωση ατυχημάτων σε τρίτες χώρες. Αυτό έχει τεράστια σημασία ενόψει της διαρκούς αύξησης της διεθνούς οδικής κυκλοφορίας.
<P>
Το σύστημα eCall μπορεί, σε συνδυασμό με τον αριθμό 112, να συμβάλει σημαντικά στη μείωση του αριθμού των νεκρών από τροχαία ατυχήματα στην Ευρώπη, όμως αυτό θα εξαρτηθεί από τη δυνατότητα των κρατών μελών να επιταχύνουν την εφαρμογή του. Αυτό ισχύει για το σύστημα 112, αλλά ισχύει επίσης για το σύστημα eCall, όπως επεσήμαναν ήδη οι συνάδελφοί μου. Ευτυχώς, οι Κάτω Χώρες δίνουν το καλό παράδειγμα, δεδομένου ότι λαμβάνουν με ταχύτητα τα αναγκαία μέτρα, αλλά αυτό πρέπει να συμβεί σε πανευρωπαϊκό επίπεδο.
<P>
Η επιτυχής εφαρμογή του συστήματος eCall δεν χρειάζεται να είναι δαπανηρή. Το κόστος μπορεί να περικοπεί μέσω της καλύτερης δυνατής εκμετάλλευσης των τεχνολογιών, χωρίς βεβαίως να τίθεται σε κίνδυνο η λειτουργία της παροχής άμεσης βοήθειας.
<P>
Θεωρώ λοιπόν ότι το Κοινοβούλιο χάνει μια ευκαιρία με το να μην αναγνωρίζει ρητώς την ανάγκη εφαρμογής ενός ανοικτού συστήματος, το οποίο θα επέτρεπε, μεταξύ άλλων, σε κάθε οδηγό να καλεί τις υπηρεσίες οδικής βοήθειας χρησιμοποιώντας την τεχνολογία eCall. Οι πάροχοι υπηρεσιών θα μπορούσαν έτσι να καταβάλουν το κόστος χρήσης της τεχνικής υποδομής, κατανέμοντας καλύτερα το συνολικό κόστος. Ευελπιστώ ειλικρινά ότι τα κράτη μέλη θα συναινέσουν στη χρησιμοποίηση της τεχνολογίας σε ευρύτερο πλαίσιο, και πάλι, βεβαίως, χωρίς αυτό να αποβαίνει εις βάρος της ασφάλειας.
<SPEAKER ID="28" LANGUAGE="HU" NAME="Etelka Barsi-Pataky (PPE-DE )." AFFILIATION="">
<P>
   – Μία από τις μεγαλύτερες προκλήσεις στον τομέα των μεταφορών είναι η όσο το δυνατόν ευρύτερη επέκταση της χρήσης ευφυών συστημάτων μεταφορών. Ένα από αυτά είναι το εξελιγμένο σύστημα κλήσης έκτακτης ανάγκης βάσει της τεχνολογίας GPS. Η εν λόγω τεχνολογία διευκολύνει τα πρώτα βήματα προς την κατεύθυνση της δημιουργίας ευφυών οχημάτων, ήτοι ασφαλέστερων οχημάτων, οπότε και της ενίσχυσης της οδικής ασφάλειας. Δεν μπορώ παρά να συγχαρώ την Επίτροπο κ. Reding, ενώ ευελπιστούμε ότι θα αρχίσουμε να χρησιμοποιούμε τα ευφυή συστήματα σε όλο και περισσότερους τομείς των μεταφορών.
<P>
Το δορυφορικό σύστημα εντοπισμού στίγματος GPS προσφέρει τη δυνατότητα κλήσεων για βοήθεια ακόμη και χωρίς ανθρώπινη παρέμβαση. Ωστόσο, το σύστημα Galileo, το αντίστοιχο ευρωπαϊκό σύστημα, αποτελεί ήδη τη νέα γενιά και προσφέρει περισσότερες λειτουργίες από το σύστημα που χρησιμοποιείται έως σήμερα διασφαλίζοντας την επικοινωνία. Η χρησιμοποίηση του συστήματος Galileo, του μεγαλύτερου νέου τηλεπικοινωνιακού επιτεύγματος της Ευρώπης, θα ξεκινήσει το 2010.
<P>
Πρότεινα να εναρμονισθεί η εφαρμογή του συστήματος κλήσης έκτακτης ανάγκης με το σύστημα Galileo, και η Επιτροπή Μεταφορών και Τουρισμού στήριξε την πρότασή μου. Απευθύνω την ίδια έκκληση προς το Σώμα. Φυσικά, το κόστος θα είναι υψηλό, όπως συμβαίνει με κάθε νέα τεχνολογία. Συνεπώς, είναι αναγκαία η σταδιακή εφαρμογή του συστήματος, ενώ πρέπει επίσης να αναπτυχθούν τα ενδεδειγμένα μέτρα για την επίσπευση και ενθάρρυνση αυτής της διαδικασίας. Άλλωστε, δεν μπορούμε να αγνοήσουμε το κίνητρο που συνιστά η προσφορά χαμηλότερων ασφαλίστρων από τις ασφαλιστικές εταιρείες σε όσους εγκαθιστούν ευφυή συστήματα κλήσης έκτακτης ανάγκης στα οχήματά τους. Και αυτή η πρόταση έτυχε της στήριξης της Επιτροπής Μεταφορών.
<P>
Τέλος, φρονώ ότι επιβάλλεται να μελετήσουμε τις εμπειρίες των κρατών μελών μας μετά την εφαρμογή του ενιαίου ευρωπαϊκού αριθμού έκτακτης ανάγκης 112. Τα διδάγματα που μπορούμε να αντλήσουμε από αυτές τις εμπειρίες θα είναι πολύ χρήσιμα κατά τη διαδικασία εφαρμογής του ευφυούς συστήματος κλήσης έκτακτης ανάγκης. 
<SPEAKER ID="29" LANGUAGE="EN" NAME="Viviane Reding," AFFILIATION="μέλος της Επιτροπής">
<P>
   . Κυρία Πρόεδρε, επιτρέψτε μου να εκφράσω ξανά τις ευχαριστίες μου στον εισηγητή και ειδικότερα στις πολιτικές ομάδες του Ευρωπαϊκού Κοινοβουλίου οι οποίες, από κοινού και σχεδόν ομόφωνα, πιστεύουν ότι το eCall αποτελεί σημαντικό βήμα προς το συμφέρον των ευρωπαίων πολιτών.
<P>
Με αυτήν τη θερμή υποστήριξη από το Κοινοβούλιο, η Επιτροπή θα συνεχίσει τις προσπάθειές της με στόχο την καθιέρωση του πανευρωπαϊκού eCall μέχρι το 2009. Ειδικότερα, θα προσπαθήσουμε να συγκεντρώσουμε περισσότερες υπογραφές για το μνημόνιο συμφωνίας σχετικά με το eCall, και θα παρακολουθούμε την πρόοδο σχετικά με την υλοποίηση της κατάλληλης υποδομής υπηρεσιών έκτακτης ανάγκης για το 112. Παρεμπιπτόντως, έχω κινήσει 11 διαδικασίες επί παραβάσει κατά κρατών μελών, επειδή πρέπει να υλοποιήσουν αυτήν την υποδομή. Το Κοινοβούλιο έχει δίκιο: ας την υλοποιήσουμε αμέσως και με τον σωστό τρόπο, ώστε να εξυπηρετεί τους πολίτες μας.
<P>
Θα εργαστώ επίσης σκληρά με όλους τους εμπλεκόμενους φορείς, η δέσμευση των οποίων είναι απαραίτητη για την εφαρμογή του eCall, και θα ήθελα να ενημερώσω το Κοινοβούλιο ότι στις 18 Οκτωβρίου 2005 κάλεσα όλα τα κράτη μέλη σε μια υψηλού επιπέδου συνάντηση για να συζητήσουμε σχετικά με την πρόοδο που έχει σημειωθεί και να λάβουμε περισσότερες δεσμεύσεις σχετικά με τον οδικό χάρτη για την εφαρμογή του eCall ως πανευρωπαϊκής υπηρεσίας κλήσης του αριθμού έκτακτης ανάγκης 112 από το όχημα. Παρόντα ήταν 21 κράτη μέλη, καθώς και η Νορβηγία, και οι εκπρόσωποι υποστήριξαν ομόφωνα την υλοποίηση της υπηρεσίας κλήσης έκτακτης ανάγκης από το όχημα, καθώς και τον οδικό χάρτη που ετοίμασε η βιομηχανία. Από τη συνάντηση εκείνη, οι υπηρεσίες μου βρίσκονται σε στενή επαφή με τα κράτη μέλη, και πραγματοποιήθηκαν αρκετές διασκέψεις σχετικά με το eCall σε εθνικό επίπεδο: στο Ελσίνκι, στη Λισαβόνα, τη Βουδαπέστη, τη Μαδρίτη και αλλού. Επομένως, υπάρχει κινητικότητα. Είμαι σίγουρη ότι η σημερινή δράση του Κοινοβουλίου θα είναι πολύ σημαντική για την επίσπευση των διαδικασιών.
<P>
Πραγματοποιούμε επίσης μια δημοσκόπηση μέσω του Ευρωβαρόμετρου για να συγκεντρώσουμε τις απόψεις των πολιτών σχετικά με το 112, το eCall και άλλα συναφή ζητήματα. Θα έχετε τα αποτελέσματα αργότερα αυτόν τον χρόνο μόλις καταστούν διαθέσιμα.
<P>
Ενώ μιλώ για όλους τους εμπλεκόμενους φορείς, θα ήθελα να αναφερθώ εν συντομία στον κλάδο των ασφαλίσεων. Δήλωσαν, και αναφέρω επί λέξει, ότι «υπάρχει παντελής έλλειψη στοιχείων που να υποστηρίζουν την άποψη ότι οι ασφαλιστικές εταιρείες θα αποκομίσουν οποιοδήποτε όφελος από το eCall». Θα ήθελα να υπενθυμίσω στον κλάδο των ασφαλίσεων ότι το eCall δεν αποσκοπεί στο κέρδος αλλά στη διάσωση ζωών, και ελπίζω ότι θα υπάρξει αναθεώρηση αυτής της θέσης μετά την πολύ σημαντική ψηφοφορία που θα διεξαγάγει το Κοινοβούλιο.
<P>
Θα ήθελα επίσης να πω δύο λέξεις σχετικά με την τυποποίηση. Η τυποποίηση του πρωτοκόλλου διαβίβασης δεδομένων και της σήμανσης απαιτούνται επειγόντως, ώστε να μπορούν να προχωρήσουν οι εργασίες σχεδιασμού και οι επενδύσεις και, στο σημείο αυτό, τα εμπορικά συμφέροντα δεν θα πρέπει να εμποδίζουν το έργο των οργανισμών τυποποίησης. Έχουμε τώρα πλήρη συναίνεση σχετικά με τις προδιαγραφές και τη λειτουργικότητα του eCall, και θα ήθελα να καλέσω όλους τους εμπλεκόμενους φορείς, και ειδικότερα τους φορείς εκμετάλλευσης δικτύων κινητής τηλεφωνίας, να υποστηρίξουν το κατάλληλο έργο τυποποίησης του Ευρωπαϊκού Ινστιτούτου Τυποποίησης των Τηλεπικοινωνιών (ETSI) και της Ευρωπαϊκής Επιτροπής Τυποποίησης (CEN) ούτως, ώστε το έργο αυτό να οριστικοποιηθεί το συντομότερο δυνατόν.
<P>
Θα ήθελα να απευθύνω ένα πολύ θερμό «ευχαριστώ» στον εισηγητή και σε όλους τους βουλευτές από όλες τις πολιτικές ομάδες που θα μας βοηθήσουν, όχι μόνο σήμερα αλλά και στο μέλλον, να καταστήσουμε το eCall ένα πολύ σημαντικό ευρωπαϊκό σχέδιο. Χρειάζεται την υποστήριξη όλων των ευρωπαϊκών εμπλεκόμενων φορέων. Σήμερα πραγματοποιήσαμε ένα σημαντικό επίτευγμα. 
<SPEAKER ID="30" LANGUAGE="" NAME="" AFFILIATION="Αντιπροέδρου">
<P>
 – Η συζήτηση έληξε. Η ψηφοφορία θα διεξαχθεί σήμερα στις 11.00. 
<SPEAKER ID="31" LANGUAGE="IT" NAME="Francesco Musotto (PPE-DE ). –" AFFILIATION="">
<P>
   Η οδική ασφάλεια αφορά άμεσα όλους τους κατοίκους της Ευρωπαϊκής Ένωσης. Η αυξανόμενη κινητικότητα έχει υψηλό κόστος: κάθε χρόνο 1 300 000 ατυχήματα έχουν ως αποτέλεσμα 40 000 και πλέον νεκρούς και 1 700 000 τραυματίες.
<P>
Ειδικότερα, ένας στους δύο Ιταλούς χρησιμοποιεί το αυτοκίνητο για τις μετακινήσεις του. Καθημερινά, 26 εκατομμύρια Ιταλοί φεύγουν από το σπίτι τους για να μεταβούν στο γραφείο ή στο σχολείο. Το κόστος από την κυκλοφορία των αυτοκινήτων επιβαρύνει την εθνική οικονομία με περισσότερα από 4 δισ. ευρώ ετησίως, ποσό το οποίο ισοδυναμεί σε περίπου διακόσια ευρώ κατά μέσο όρο ανά οικογένεια. Οι Ιταλοί εγκαταλείπουν μαζικά τις δημόσιες συγκοινωνίες· το 1991 χρησιμοποιήθηκαν από το 17% του πληθυσμού, ενώ το 2001 από το 12,9%. Στη Ρώμη, αντιστοιχούν 7 αυτοκίνητα ανά 10 κατοίκους, αριθμός που αποτελεί ευρωπαϊκό ρεκόρ.
<P>
Αυτός είναι ο λόγος για τον οποίο υπάρχει τόσο ενδιαφέρον στη χώρα μας για το πρόβλημα της οδικής ασφάλειας και της μείωσης της κυκλοφοριακής συμφόρησης που προκαλούν τα ατυχήματα. Ανάμεσα στους στόχους που έθεσε η Ευρωπαϊκή Ένωση, περιλαμβάνεται η μείωση κατά 50% του αριθμού των θυμάτων από οδικά δυστυχήματα έως το 2010. Το σύστημα eCall θα μπορούσε να σώσει έως 2 500 ζωές κάθε χρόνο, να μειώσει τη συμφόρηση και να συμβάλει στην αποτελεσματικότητα των οδικών μεταφορών σε ευρωπαϊκό επίπεδο, περιορίζοντας το εξωτερικό κόστος, το οποίο υπολογίζεται σε 4 δισ. ευρώ για την Ευρώπη και σε περίπου 2% του ΑΕγχΠ για την Ιταλία. 
<SPEAKER ID="32" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει την έκθεση (A6-0074/2006) του κ. Μαυρομμάτη, εξ ονόματος της Επιτροπής Πολιτισμού και Παιδείας, σχετικά με τα μέτρα προώθησης της πολυγλωσσίας και της εκμάθησης γλωσσών στην Ευρωπαϊκή Ένωση: ευρωπαϊκός δείκτης γλωσσικών γνώσεων (2005/2213(INI)). 
<SPEAKER ID="33" LANGUAGE="" NAME="Μανώλης Μαυρομμάτης (PPE-DE )," AFFILIATION="εισηγητής">
<P>
   . Κύριε Πρόεδρε, κύριε Επίτροπε, κυρίες και κύριοι συνάδελφοι, το θέμα της πολυγλωσσίας, ιδιαίτερα σε μια διευρυμένη Ευρώπη, είναι τώρα σημαντικότερο από οποτεδήποτε άλλοτε. Είναι ουσιαστικής σημασίας οι ευρωπαίοι πολίτες να διαθέτουν τις αναγκαίες γνώσεις και δεξιότητες που θα επιτρέπουν μια αποτελεσματική επικοινωνία και θα διευκολύνουν την αμοιβαία κατανόηση. Η εκμάθηση μίας και μόνο «lingua franca» δεν είναι αρκετή. Δεν εκφράζει εξάλλου την ευρωπαϊκή ταυτότητα.
<P>
Η πρόταση που μας έστειλε η Επιτροπή δίνει συνέχεια στην απόφαση του Ευρωπαϊκού Συμβουλίου της Βαρκελώνης, τον Μάρτιο του 2002, όπου οι αρχηγοί κρατών και κυβερνήσεων ζήτησαν να βελτιωθεί η εκμάθηση των βασικών δεξιοτήτων με τη διδασκαλία, από πολύ νεαρά ηλικία, δύο τουλάχιστον ξένων γλωσσών. Ζήτησαν επίσης να καθιερωθεί ένας κοινός δείκτης γλωσσικών γνώσεων, με άλλα λόγια, μια γλωσσική δοκιμασία που θα μετρά αντικειμενικά τις γνώσεις των πολιτών στις ξένες γλώσσες. Τρία χρόνια αργότερα, η Επιτροπή προτείνει τη δημιουργία ενός ευρωπαϊκού δείκτη γλωσσικών γνώσεων, κοινού για όλα τα κράτη μέλη, με υψηλό επίπεδο ακρίβειας και αξιοπιστίας. Σκοπός του δείκτη θα είναι η μέτρηση της επάρκειας των ευρωπαίων πολιτών στις ξένες γλώσσες, σε 4 γλωσσικές δεξιότητες: ανάγνωση, κατανόηση, ομιλία και σύνταξη. Ο δείκτης θα καταγράφει τη γλωσσική επάρκεια σε κάθε ένα από τα 6 επίπεδα των κλιμάκων του κοινού ευρωπαϊκού πλαισίου αναφοράς για τις γλώσσες του Συμβουλίου της Ευρώπης. Το κοινό αυτό ευρωπαϊκό πλαίσιο αναφοράς είναι ευρέως αποδεκτό και χρησιμοποιείται ήδη σε πολλά από τα κράτη μέλη.
<P>
Συμφωνώ με την Επιτροπή ότι η δοκιμασία γλωσσικών γνώσεων σε ένα πρώτο στάδιο θα πρέπει να γίνεται στις 5 πλέον διδασκόμενες γλώσσες της Ευρωπαϊκής Ένωσης. Η ένταξη των πολωνικών ως 6η γλώσσα, στην πρώτη φάση, είναι κάτι που θα καθορισθεί από τον προϋπολογισμό, εφόσον αυτό φυσικά είναι εφικτό. Έρευνα του Ευρωβαρόμετρου που δημοσιεύθηκε αυτήν την εβδομάδα, δείχνει ότι τα αγγλικά, με ποσοστό 38%, τα γαλλικά με ποσοστό 14%, τα γερμανικά επίσης με 14%, τα ισπανικά με 6% και τα ιταλικά με 3% είναι οι 5 πιο δημοφιλείς γλώσσες της Ευρωπαϊκής Ένωσης που επιλέγονται ως ξένες γλώσσες από τους ευρωπαίους πολίτες.
<P>
Παρόλα αυτά, τονίζω στην έκθεση ότι είναι σημαντικό σε ένα επόμενο στάδιο να επεκταθεί το τεστ αυτό σε μεγαλύτερο φάσμα γλωσσών της Ευρωπαϊκής Ένωσης. Σε αυτό το σημείο θα ήθελα να επισημάνω ότι οι μη κοινοτικές γλώσσες, οι μειονοτικές και οι περιφερειακές γλώσσες δεν αφορούν τον εν λόγω δείκτη. Μπορούν όμως να ενταχθούν στο πλαίσιο της στρατηγικής για την πολυγλωσσία, για την οποία το Ευρωπαϊκό Κοινοβούλιο ετοιμάζει έκθεση και στην οποία ταιριάζουν περισσότερο στο περιεχόμενο. Και για τον λόγο αυτό, δεν συμφωνώ με τις τροπολογίες 1 και 2, δεδομένου ότι δεν αφορούν τη συγκεκριμένη έκθεση, δεν βοηθούν στη συνοχή του κειμένου και δεν συναινούν με τους στόχους που επιδιώκει ο δείκτης γλωσσικών γνώσεων. Ο δείκτης γλωσσικών γνώσεων δεν είναι παρά ένα τεχνικό όργανο που θα χρηματοδοτείται μέσα από ένα ήδη υπάρχον πρόγραμμα και συγκεκριμένα το «διά βίου μάθηση», που έχει ως κύριο στόχο την ουσιαστική ενίσχυση της κινητικότητας των πολιτών, εργαζομένων ή φοιτητών στην Ευρωπαϊκή Ένωση.
<P>
Κύριε Πρόεδρε, κύριε Επίτροπε, η γνώση δύο τουλάχιστον ξένων γλωσσών πρέπει να αποτελέσει τμήμα των βασικών δεξιοτήτων και αντιπροσωπευτικό στοιχείο της ταυτότητας των ευρωπαίων πολιτών που ζουν, εκπαιδεύονται, εργάζονται και, γενικώς, κυκλοφορούν στην Ευρωπαϊκή Ένωση. Ας μην ξεχνάμε ότι το 2006 είναι το «Ευρωπαϊκό Έτος Κινητικότητας», οπότε θεωρώ ότι μας παρέχει μία πολύ σπουδαία ευκαιρία για να αναδείξουμε τη σημασία των δεξιοτήτων των ευρωπαίων πολιτών και να προσφέρουμε στους νέους κίνητρο για να δώσουν μεγαλύτερη σημασία και προσοχή στην εκμάθηση ξένων γλωσσών.
<P>
Με μεγάλο ενδιαφέρον περιμένουμε τις αποφάσεις του Συμβουλίου στις 18 Μαΐου με θέμα τον δείκτη γλωσσικών γνώσεων. Ελπίζω σε θετική ανταπόκριση του Συμβουλίου και κατανόηση της υποχρέωσής του να λάβει υπόψη τις παραμέτρους και την αξιολόγηση της συνολικής προσπάθειας του Ευρωπαϊκού Κοινοβουλίου.
<P>
Κλείνοντας, δεν θα μπορούσα να μην αναφερθώ στο ζωντανό παράδειγμα της πολυγλωσσίας και της σπουδαιότητάς της που βρίσκεται μέσα σ’ αυτήν την αίθουσα: είναι οι διερμηνείς, χάριν των οποίων το Ευρωπαϊκό Κοινοβούλιο είναι το μοναδικό όργανο που διαθέτει 20 γλωσσικές διερμηνείες, οι εργασίες μας βρίσκονται πιο κοντά στους πολίτες και η επικοινωνία μας γίνεται πιο αποτελεσματική και γι’ αυτό τους ευχαριστώ. 
<SPEAKER ID="34" LANGUAGE="EN" NAME="Ján Figeľ," AFFILIATION="μέλος της Επιτροπής">
<P>
Είμαι βέβαιος ότι η πολυμορφία και η ενότητα αποτελούν τις καλύτερες βάσεις για τη διευρυμένη Ευρωπαϊκή μας Ένωση στον 21ο αιώνα και αυτή η πολυμορφία εκπροσωπείται και αναπτύσσεται περαιτέρω από την πολυγλωσσία.
<P>
Μόλις επέστρεψα από την πρώτη διάσκεψη της ΕΕ σχετικά με τις μειονοτικές και περιφερειακές γλώσσες που διεξήχθη στο Κέντρο Borschette. Πιστεύουμε ότι η πολυμορφία είναι αυτή που συνθέτει την Ευρώπη και όσον αφορά τον πολιτισμό και τις γλώσσες πρέπει να προστατεύεται και να προωθείται. Ένα νέο στρατηγικό πλαίσιο για την πολυγλωσσία, που εγκρίθηκε τον Νοέμβριο του 2005, είναι μια πρώτη πολιτική για την πολυγλωσσία. Ο ευρωπαϊκός δείκτης γλωσσικών γνώσεων είναι ένα πολύ σημαντικό εργαλείο για πραγματική πρόοδο στον τομέα της πολυγλωσσίας, που σημαίνει διδασκαλία γλωσσών, εκμάθηση γλωσσών και επικοινωνία μεταξύ διαφορετικών γλωσσικών κοινοτήτων της Ευρώπης.
<SPEAKER ID="35" LANGUAGE="ES" NAME="Maria Badia i Cutchet," AFFILIATION="εξ ονόματος της Ομάδας PSE">
<P>
   . Κύριε Πρόεδρε, κύριε Επίτροπε, θα ήθελα να ξεκινήσω συγχαίροντας τον κ. Μαυρομμάτη για την έκθεσή του, καθώς και την Επιτροπή η οποία συμμορφώθηκε με μια απόφαση που ενέκρινε το Ευρωπαϊκό Συμβούλιο της Βαρκελώνης το 2002.
<SPEAKER ID="36" LANGUAGE="FR" NAME="Erna Hennicot-Schoepges," AFFILIATION="εξ ονόματος της Ομάδας PPE-DE">
<SPEAKER ID="37" LANGUAGE="SV" NAME="Henrik Lax," AFFILIATION="εξ ονόματος της Ομάδας ALDE">
<P>
Ο σεβασμός όσων μιλούν μειονοτικές ή περιφερειακές γλώσσες έχει επίσης θεμελιώδη σημασία για τη σταθερότητα στην Ευρώπη. Όσοι από εμάς ζούμε σε πολύγλωσσες κοινωνίες θεωρούμε φυσικό να μην περιορίζεται η κοινοτική στρατηγική για την πολυγλωσσία σε ελάχιστες μόνο γλώσσες. Συνεπώς, στηρίζω την πρόταση της κ. Resetarits να περιληφθούν στη στρατηγική οι γλώσσες των γειτονικών χωρών, καθώς και οι περιφερειακές και μειονοτικές γλώσσες.
<SPEAKER ID="38" LANGUAGE="PT" NAME="Miguel Portas," AFFILIATION="εξ ονόματος της Ομάδας GUE/NGL">
<P>
Λάβετε, σας παρακαλώ, υπόψη, κύριε Figel', ότι ο δείκτης ορίζεται βάσει δείγματος και γραπτών εξετάσεων. Δεν υπάρχει κανένας πρακτικός λόγος που να εμποδίζει τους πολίτες να μάθουν οποιαδήποτε γλώσσα στην ΕΕ. Αν οι γραπτές δοκιμασίες εφαρμοστούν στο σύνολο των γλωσσών, τα αποτελέσματα μπορεί να προκαλέσουν έκπληξη. Μπορεί, για παράδειγμα, να διαπιστωθεί ότι η τουρκική, η αραβική, η κινεζική και η ρωσική είναι σημαντικές γλώσσες στην Ένωση και ότι τα παιδιά των μεταναστών έχουν περισσότερο από οποιονδήποτε άλλον την ικανότητα να ομιλούν δύο γλώσσες εκτός της μητρικής τους. Γι’ αυτό υπερψηφίσαμε τις τροπολογίες Resetarits.
<SPEAKER ID="39" LANGUAGE="EN" NAME="Thomas Wise," AFFILIATION="εξ ονόματος της Ομάδας IND/DEM">
<SPEAKER ID="40" LANGUAGE="PL" NAME="Zdzisław Zbigniew Podkański," AFFILIATION="εξ ονόματος της Ομάδας UEN">
<P>
Σύμφωνα με ορισμένες έρευνες, οι μισές περίπου από τις χιλιάδες γλώσσες που ομιλούνται σήμερα από τους λαούς του κόσμου θα εξαφανιστούν τα επόμενα 100 χρόνια. Μαζί τους θα εξαφανιστεί μεγάλο μέρος της γνώσης που συσσωρεύτηκε με την πάροδο των αιώνων. Για τον λόγο αυτό, οι διάφορες χώρες και έθνη εφαρμόζουν μια σειρά μέτρων για την προστασία των γλωσσών τους. Ορισμένες, όπως η Γερμανία, προβλέπουν σχετικές διατάξεις στο σύνταγμά τους. Σε άλλες χώρες, όπως η Γαλλία, η Πολωνία και η Σλοβακία, έχουν ψηφιστεί νόμοι από τα εθνικά κοινοβούλια.
<P>
Η έκθεση του κ. Μαυρομμάτη αφορά αποκλειστικά την πρόταση ψηφίσματος του Ευρωπαϊκού Κοινοβουλίου όσον αφορά τα μέτρα προώθησης της πολυγλωσσίας και της εκμάθησης γλωσσών στην Ευρωπαϊκή Ένωση, σε συνδυασμό με την πιστοποίηση της γλωσσικής ικανότητας. Χαρακτηρίζεται από την ιδιαίτερη προτίμηση σε δύο ή πέντε γλώσσες. Ούτε μία εξ αυτών δεν είναι σλαβονική γλώσσα, παρότι ένας στους τέσσερεις πολίτες της Ένωσης χρησιμοποιεί μία από τις γλώσσες αυτής της οικογένειας. Θα μπορούσα να χρησιμοποιήσω ως παράδειγμα την πολωνική, γλώσσα που χρησιμοποιείται από περισσότερο από το 10% του πληθυσμού της Ένωσης.
<SPEAKER ID="41" LANGUAGE="DE" NAME="Andreas Mölzer (NI ). –" AFFILIATION="">
<P>
   Κύριε Πρόεδρε, φυσικά, στον διασυνδεδεμένο κόσμο μας δεν υπάρχει εναλλακτική για την απόκτηση νέων γνώσεων ή τη γνώση περισσοτέρων της μίας γλωσσών. Φυσικά, είναι αδιανόητο να εκτοπιστούν ποτέ τα αγγλικά από τον κόσμο των επιχειρήσεων και της επιστήμης, αλλά τα γερμανικά, που είναι η πρώτη ή δεύτερη γλώσσα για περίπου 125 εκατομμύρια ανθρώπων, είναι μία από τις σημαντικότερες γλώσσες στον κόσμο και εφόσον είναι η μητρική γλώσσα 90 εκατομμυρίων ανθρώπων, είναι επίσης η γλώσσα που ομιλείται περισσότερο στην Ευρωπαϊκή Ένωση, αντίθετα π.χ. με τα γαλλικά, που σήμερα ομιλούνται μόνο από το 23% των Ευρωπαίων και είναι μητρική γλώσσα μόνο του 11% από αυτούς.
<SPEAKER ID="42" LANGUAGE="SL" NAME="Ljudmila Novak (PPE-DE )." AFFILIATION="(Χειροκροτήματα)">
<SPEAKER ID="43" LANGUAGE="ET" NAME="Marianne Mikko (PSE )." AFFILIATION="">
<P>
Στην πατρίδα μου, την Εσθονία, η διάδοση του αλφαβητισμού θεωρούντο δεδομένη από την εποχή της Χανσεατικής Ένωσης. Κάθε μαθητευόμενος έμπορος έπρεπε να γνωρίζει άπταιστα τις τέσσερεις τοπικές γλώσσες. Αυτό σήμαινε ότι, εκτός από τη μητρική του γλώσσα, έπρεπε κανείς να μπορεί να ομιλεί τις γλώσσες των τριών βασικών εμπορικών εταίρων. Στην έκθεση ορθώς υποστηρίζεται ότι η γνώση ξένων γλωσσών αποτελεί σημαντική προϋπόθεση, προκειμένου οι πολίτες της Ευρωπαϊκής Ένωσης να μπορούν να απολαμβάνουν τις θεμελιώδεις ελευθερίες της Ένωσης. Δεδομένου ότι οι υπηρεσίες αντιστοιχούν στο 70% της οικονομικής δραστηριότητας, οι επικοινωνιακές δεξιότητες έχουν τεράστια σημασία για την οικονομική ανάπτυξη.
<SPEAKER ID="44" LANGUAGE="DE" NAME="Karin Resetarits (ALDE ). –" AFFILIATION="">
<P>
Ανεξάρτητα από το γεγονός ότι άλλες στατιστικές, για παράδειγμα το τελευταίο Ευρωβαρόμετρο, δείχνουν ότι στην πέμπτη θέση δεν βρίσκονται τα ιταλικά, παρά τα ρωσικά, εγώ θεωρώ ότι αυτή η πολιτική για τις γλώσσες θα έχει τη μοιραία συνέπεια να κάνει τα αγγλικά, τα γαλλικά, τα γερμανικά, τα ισπανικά και τα ιταλικά τις γλώσσες που θα προσφέρουν περισσότερο τα σχολεία στο μέλλον, γιατί καμία χώρα δεν θα θέλει να ρισκάρει να φανεί βάσει του δείκτη γλωσσικών γνώσεων –ούτε και βάσει της μελέτης της Pisa– ουραγός ως προς τις γλωσσικές γνώσεις.
<SPEAKER ID="45" LANGUAGE="PL" NAME="Jan Tadeusz Masiel (NI )." AFFILIATION="">
<P>
Το Τείχος του Βερολίνου θα είχε πέσει νωρίτερα αν είχαμε μάθει δυτικές γλώσσες στις δεκαετίες του 1960 ή του 1980. Παρότι η εκμάθηση γαλλικών ή αγγλικών στην περιοχή δεν απαγορευόταν, δεν υπήρχε κανένα σχετικό κίνητρο. Σε αυτό συνίσταται η σπουδαιότητα της γλωσσικής πολιτικής της Ευρωπαϊκής Ένωσης, η οποία αναμένει από τους πολίτες στα κράτη μέλη να ξεκινήσουν την εκμάθηση μιας ξένης γλώσσας στην ηλικία των 6 έως 12 ετών, για παράδειγμα, και να ξεκινήσουν την εκμάθηση μιας δεύτερης γλώσσας μετά τα 12 έτη. Η αρχή της εκμάθησης δύο ξένων γλωσσών είναι εξαιρετική. Θα διευρύνει τους διανοητικούς μας ορίζοντες, ιδίως στην περίπτωση των ομιλητών ευρύτερα διαδεδομένων γλωσσών.
<SPEAKER ID="46" LANGUAGE="SK" NAME="Milan Gaľa (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, ως μέλος της Επιτροπής Πολιτισμού και Παιδείας, θέλω να δηλώσω ότι η εν λόγω επιτροπή σεβάστηκε την αρχή της επικουρικότητας και έλαβε υπόψη τα εθνικά συμφέροντα, ακολουθώντας συγχρόνως με επιτυχία το ευρωπαϊκό νομοθετικό πλαίσιο στους τομείς της πολιτικής της αρμοδιότητας. Οι εν λόγω τομείς περιλαμβάνουν τη θέσπιση κανόνων για το europass, την ευρωπαϊκή πολιτιστική πρωτεύουσα, την έκθεση σχετικά με τις βασικές δεξιότητες στο πλαίσιο της διά βίου μάθησης, το ευρωπαϊκό πλαίσιο επαγγελματικών προσόντων, τις ψηφιακές βιβλιοθήκες, κ.ο.κ. Η έκθεση του κ. Μανώλη Μαυρομμάτη σχετικά με τα μέτρα προώθησης της πολυγλωσσίας και της εκμάθησης γλωσσών στην Ευρωπαϊκή Ένωση –ευρωπαϊκός δείκτης γλωσσικών γνώσεων– αποτελεί παρόμοιο παράδειγμα, και θέλω με την ευκαιρία αυτή να τον ευχαριστήσω για το έργο του.
<SPEAKER ID="47" LANGUAGE="EN" NAME="Μάριος Ματσάκης (ALDE ). –" AFFILIATION="">
<P>
Δεν υπάρχει αμφιβολία ότι σε μια Ένωση με 25, και σύντομα με 27 διαφορετικά έθνη, με σχεδόν μισό δισεκατομμύριο κατοίκους και με περισσότερες από 20 επίσημες γλώσσες, επιβάλλεται να μπορούν οι μεμονωμένοι πολίτες να χειρίζονται και άλλες γλώσσες εκτός από τη μητρική τους. Για τον σκοπό αυτό, τα μέτρα για την προώθηση της πολυγλωσσίας και της εκμάθησης ξένων γλωσσών μέσω της καθιέρωσης ενός ευρωπαϊκού δείκτη γλωσσικών γνώσεων φαίνονται απαραίτητα και εκθέσεις, όπως αυτή που μας παρουσιάστηκε εδώ σήμερα το πρωί, αξίζουν την πλήρη υποστήριξή μας.
<P>
Στο Κοινοβούλιο αυτό, που εκπροσωπούνται 25 κράτη μέλη, επικοινωνούμε σε 20 διαφορετικές γλώσσες. Μάλιστα, οι ιδρυτικές συνθήκες αυτής της Ένωσης ορίζουν ότι έχουμε το δικαίωμα να χρησιμοποιούμε τη μητρική μας γλώσσα για να επικοινωνούμε στα θεσμικά όργανα της ΕΕ. Όλα αυτά είναι πολύ σωστά, αλλά τι σημαίνουν στην πράξη; Σημαίνουν ότι σε κάθε περίοδο συνόδου μπορεί να υπάρχουν έως 400 διασταυρούμενες διερμηνείες σε αυτήν την αίθουσα.
<P>
Εάν μιλούσα στη μητρική μου γλώσσα, τα ελληνικά, στους συναδέλφους μου από την Εσθονία, τότε ό,τι θα έλεγα στα ελληνικά θα μεταφράζονταν πιθανότατα πρώτα στα αγγλικά ή τα γαλλικά και έπειτα, για δεύτερη φορά, από τα αγγλικά ή τα γαλλικά στα εσθονικά. Προκειμένου να λάβω απάντηση από τον εσθονό συνάδελφό μου, θα έπρεπε να ακολουθηθεί η αντίστροφη διαδικασία. Αυτός δεν είναι τρόπος διεξαγωγής της επικοινωνίας στην Ευρώπη του 21ου αιώνα. Για να μην αναφέρω τον τεράστιο όγκο των εγγράφων που μεταφράζονται σε 20 διαφορετικές γλώσσες, καθώς και ότι ο μισός περίπου προϋπολογισμός του Κοινοβουλίου για τις τρέχουσες δαπάνες δαπανάται στη διερμηνεία και τη μετάφραση.
<P>
Μελετώντας τις στατιστικές σήμερα, βλέπουμε ότι περίπου το 38% των πολιτών της ΕΕ μπορεί να χρησιμοποιεί τα αγγλικά ως γλώσσα επικοινωνίας, με τα γαλλικά να ακολουθούν με ποσοστό περίπου 14% μόνο. Γιατί λοιπόν δεν μπορούμε να φανούμε αρκετά γενναίοι, ώστε να κάνουμε το βήμα που επιτάσσει η κοινή λογική και, υποστηρίζοντας την πολυγλωσσία, να αρχίσουμε παράλληλα να θέτουμε τις βάσεις για τη λήψη της απόφασης σχετικά με το ποια δεύτερη γλώσσα θα αποτελεί την κοινή γλώσσα της Ευρώπης; Ναι, ας αντιμετωπίσουμε την πραγματικότητα, ας είμαστε πρακτικοί και ειλικρινείς και ας πούμε ότι αυτή η δεύτερη γλώσσα πρέπει να είναι τα αγγλικά. 
<SPEAKER ID="48" LANGUAGE="SK" NAME="Ján Figel’," AFFILIATION="μέλος της Επιτροπής">
<P>
Θέλω να επιβεβαιώσω ότι, ως πολιτική της Ευρωπαϊκής Επιτροπής, η πολυγλωσσία περιλαμβάνει την υποστήριξη των μειονοτικών, των περιφερειακών και των γειτονικών γλωσσών. Τέθηκε ένα συγκεκριμένο ερώτημα ως προς τον λόγο για τον οποίο στις αρχές της δοκιμαστικής περιόδου θα χρησιμοποιηθούν μόνο πέντε γλώσσες. Αυτή είναι μόλις η αρχή μιας δοκιμασίας η οποία θα προετοιμάσει το έδαφος για το σύνολο των υπολοίπων επισήμων γλωσσών της Ευρωπαϊκής Ένωσης. Τα κράτη μέλη συζήτησαν αυτό το θέμα και θα αποφασίσουν σχετικά στη συνεδρίαση του Συμβουλίου Υπουργών της 19ης Μαΐου. Ασφαλώς, τα ολλανδικά που ομιλούνται στο Βέλγιο και τα σουηδικά που ομιλούνται στη Φινλανδία θα προστεθούν αργότερα σε αυτές τις γλώσσες, καθόσον και οι δύο γλώσσες διδάσκονται ευρέως. Το βασικό κριτήριο ήταν η διασφάλιση της πρόσβασης σε ένα επαρκές στατιστικό δείγμα, προκειμένου να δοκιμαστεί αυτός ο δείκτης. Δεν υπάρχουν υστερόβουλα κίνητρα: η πρόθεσή μας είναι καθαρά επαγγελματική, ήτοι η ανάπτυξη ενός ευρωπαϊκού δείκτη υψηλής ποιότητας. Θέλω, εν κατακλείδι, να ευχαριστήσω για μία ακόμη φορά τον εισηγητή και το σύνολο των μελών της αρμόδιας επιτροπής. Ο κ. Μανώλης Μαυρομμάτης ενέταξε όντως στην έκθεσή του όλα τα στοιχεία που χρειάζεται η πολιτική της ΕΕ για την πολυγλωσσία. 
<SPEAKER ID="49" LANGUAGE="" NAME="Πρόεδρος. –" AFFILIATION="(Η συνεδρίαση διακόπτεται στις 10.55 και συνεχίζεται στις 11.10 για τη διεξαγωγή της ώρας των ψηφοφοριών)">
<P>
Η ψηφοφορία θα διεξαχθεί σήμερα στις 11.00, δηλαδή εντός ολίγων λεπτών.
<SPEAKER ID="50" LANGUAGE="HU" NAME="Katalin Lévai (PSE )." AFFILIATION="">
<SPEAKER ID="51" LANGUAGE="" NAME="" AFFILIATION="Αντιπροέδρου">
<SPEAKER ID="52" LANGUAGE="" NAME="Πρόεδρος. –" AFFILIATION="(Για τα αποτελέσματα και λοιπές πληροφορίες επί της ψηφοφορίας: βλ. συνοπτικά πρακτικά)">
<SPEAKER ID="53" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="54" LANGUAGE="ES" NAME="José Ignacio Salafranca Sánchez-Neyra (PPE-DE )," AFFILIATION="εισηγητής">
<P>
   . Κύριε Πρόεδρε, ήθελα απλά να πω ότι, κατά τη διάρκεια της χθεσινής συζήτησης σχετικά με την έκθεση, ορισμένοι εκπρόσωποι πολιτικών ομάδων πρότειναν η φράση «ζώνης ελεύθερων συναλλαγών έως το 2010» να αντικατασταθεί από τη φράση «μεσοπρόθεσμα, […] ζώνης σφαιρικής διαπεριφερειακής συνεργασίας» στις παραγράφους 6, 21 και 66. Αυτή η πρόταση υιοθετήθηκε επίσης και υπό τη μορφή προφορικής τροπολογίας που επιθυμεί να καταθέσει ο κ. Lipietz.
<P>
Θα ήθελα να αναφερθώ σε ένα τελευταίο σημείο, κύριε Πρόεδρε, το οποίο αφορά μια τεχνική προσαρμογή. Στην παράγραφο 77, η Επιτροπή Εξωτερικών Υποθέσεων ενέκρινε μια τροπολογία του κ. Fatuzzo σχετικά με τις συντάξεις. Η μοναδική πρότασή μου είναι να μετατεθεί το τμήμα της τροπολογίας του κ. Fatuzzo που πρόκειται να διαβάσω στην παράγραφο 35, η οποία είναι το πιο κατάλληλο σημείο γι’ αυτή.
<P>
Επομένως, πρέπει να προσθέσουμε το εξής στο τέλος της παραγράφου 35: «γεγονός που θα συντελέσει σε κοινωνική ασφάλεια με πιο αποτελεσματικά συστήματα, με εγγυημένες και υψηλότερες συντάξεις».
<P>
Κατά συνέπεια, αλλάζω τη φράση «ευρωλατινοαμερικανικής ζώνης ελεύθερων συναλλαγών έως το 2010» σε «μεσοπρόθεσμα, ευρωλατινοαμερικανικής ζώνης σφαιρικής διαπεριφερειακής συνεργασίας» στις παραγράφους 6, 21 και 66 και μεταθέτω το τέλος της τροπολογίας του κ. Fatuzzo στην παράγραφο 35. 
<SPEAKER ID="55" LANGUAGE="" NAME="" AFFILIATION="(Το Σώμα εγκρίνει την προφορική τροπολογία)">
<SPEAKER ID="56" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="57" LANGUAGE="DE" NAME="Klaus-Heiner Lehne (PPE-DE ). –" AFFILIATION="">
<P>
   Κύριε Πρόεδρε, κυρίες και κύριοι, επικαλούμαι το άρθρο 168 παράγραφος 2 του Κανονισμού. Άκουσα ότι τρεις ομάδες έχουν πρόβλημα με αυτήν την πρόταση ψηφίσματος και, ως εκ τούτου, ελλοχεύει ο κίνδυνος να μην υπάρξει πλειοψηφία γι’ αυτό το σημαντικό ζήτημα, που συνδέεται έως έναν βαθμό με τη συζήτηση και με το καθεστώς των μελών –ή έστω όχι ευρεία– αντίθετα με αυτό που θέλουμε.
<SPEAKER ID="58" LANGUAGE="" NAME="" AFFILIATION="(Το Σώμα εγκρίνει την αναπομπή στην αρμόδια επί της ουσίας επιτροπή)">
<SPEAKER ID="59" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="60" LANGUAGE="EN" NAME="Jan Mulder (ALDE )," AFFILIATION="εισηγητής">
<P>
   . Κύριε Πρόεδρε, δεν ξέρω εάν θέλετε να διαβάσω τις προφορικές μου τροπολογίες τώρα ή μετά την παράγραφο 5, αλλά θα ήθελα να έχω την ευκαιρία να καταθέσω δύο προφορικές τροπολογίες. 
<SPEAKER ID="61" LANGUAGE="" NAME="" AFFILIATION="Μετά την ψηφοφορία επί της πρότασης απόφασης:">
<SPEAKER ID="62" LANGUAGE="EN" NAME="Jan Mulder (ALDE )," AFFILIATION="εισηγητής">
<P>
   . Κύριε Πρόεδρε, θα ήθελα να προσθέσω την ακόλουθη νέα παράγραφο 5α: «Αναμένει ότι τα αποτελέσματα της αναθεώρησης των άγνωστων τραπεζικών λογαριασμών που σχετίζονται με δραστηριότητες της Επιτροπής, την οποία ξεκίνησε η Επιτροπή τον Οκτώβριο του 2005, θα γίνουν πλήρως γνωστά στο Κοινοβούλιο και θα παρακολουθούνται».
<P>
Και την παράγραφο 5β: «Αναμένει ότι οι λογαριασμοί που θα διαπιστωθούν στο πλαίσιο της αναθεώρησης θα ελεγχθούν και ότι τα κονδύλια που πιστώθηκαν στους λογαριασμούς θα εγγραφούν στον γενικό προϋπολογισμό». 
<SPEAKER ID="63" LANGUAGE="" NAME="" AFFILIATION="(Το Σώμα εγκρίνει την προφορική τροπολογία)">
<SPEAKER ID="64" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="65" LANGUAGE="DE" NAME="Markus Ferber (PPE-DE )," AFFILIATION="εισηγητής">
<P>
Απαιτήθηκαν αρκετές συνεδριάσεις της Επιτροπής Ελέγχου των Προϋπολογισμών για να εξεταστεί η κατάσταση και να βρεθεί μια λύση, εφόσον όμως δεν βρήκαμε την καταλληλότερη νομική βάση γι’ αυτό, μολονότι διαβάσαμε προσεκτικά τον Κανονισμό, και έχοντας υπόψη ότι πρέπει να τηρούμε τον δημοσιονομικό κανονισμό, προτείνω να απορρίψουμε τη χορήγηση απαλλαγής βάσει του παραρτήματος V άρθρο 5 παράγραφος 1 στοιχείο α), πράγμα που δεν σημαίνει ότι δεν θα την χορηγήσουμε. Θα κερδίσουμε όμως αυτόματα έξι μήνες για να εξετάσουμε τα πρόσθετα δεδομένα που ήρθαν στο φως και για να θεσπίσουμε μία σωστή διαδικασία, προκειμένου να διασαφηνίσουμε όλα αυτά τα ερωτήματα που πρέπει να απαντηθούν.
<SPEAKER ID="66" LANGUAGE="DE" NAME="Hannes Swoboda (PSE ). –" AFFILIATION="">
<P>
   Κύριε Πρόεδρε, θα προτιμούσαμε μία άμεση αναπομπή στην επιτροπή, αφού όμως, όπως εξήγησε ο κ. Ferber, αυτή δεν είναι μία κατ’ ουσίαν αρνητική απόφαση για την απαλλαγή, θα ψηφίσουμε και εμείς αρνητικά, προκειμένου να καταστήσουμε δυνατή μία ευρεία συναίνεση. 
<SPEAKER ID="67" LANGUAGE="DE" NAME="Hans-Gert Poettering (PPE-DE ). –" AFFILIATION="">
<SPEAKER ID="68" LANGUAGE="NL" NAME="Bart Staes (Verts/ALE )." AFFILIATION="">
<P>
   – Κύριε Πρόεδρε, κυρίες και κύριοι, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας στο Ευρωπαϊκό Κοινοβούλιο, επιθυμώ και εγώ να τονίσω ότι, εάν αρνηθούμε τη χορήγηση απαλλαγής στο Κοινοβούλιο, όπως προτείνει ο κ. Ferber, θα στείλουμε το σαφές πολιτικό μήνυμα ότι προσπαθούμε να κερδίσουμε άλλο ένα εξάμηνο, προκειμένου να μελετήσουμε λεπτομερώς το θέμα, να συστήσουμε μια εξεταστική επιτροπή, η οποία θα εξετάσει διεξοδικά τις λεπτομέρειες που αφορούν τα δύο κτίρια στο Στρασβούργο. Επιπλέον, η συζήτηση δεν πρόκειται να στραφεί στο θέμα της έδρας, καθόσον δεν μας απασχολεί αυτό εν προκειμένω. Το μείζον ζήτημα που μας απασχολεί τώρα είναι η ανάγκη να διερευνηθεί το κατά πόσον οι πόροι μας δαπανώνται με ικανοποιητικό τρόπο. Αυτός είναι ο σκοπός της καθυστέρησης. 
<SPEAKER ID="69" LANGUAGE="FR" NAME="Francis Wurtz (GUE/NGL ). –" AFFILIATION="">
<P>
   Κύριε Πρόεδρε, κυρίες και κύριοι, όπως είπαν ο κ. Poettering και ο κ. Swoboda, είναι προφανές ότι η ψηφοφορία μας, η οποία κινείται στο ίδιο πνεύμα, δεν προδικάζει το αποτέλεσμα της έρευνας που πρόκειται να διεξαχθεί. Απλώς, καθώς οι κατηγορίες είναι πολύ σοβαρές, πρέπει να διασφαλίσουμε ότι θα υπάρξει απόλυτη διαφάνεια, ώστε να μπορέσουμε στη συνέχεια να κρίνουμε και να αξιολογήσουμε τα ζητήματα με πλήρη επίγνωση των πραγματικών περιστατικών. 
<SPEAKER ID="70" LANGUAGE="EN" NAME="Mogens N.J. Camre (UEN ). –" AFFILIATION="">
<P>
   Κύριε Πρόεδρε, εξ ονόματος της Ομάδας UEN, θα ήθελα να υποστηρίξω την πρόταση του κ. Ferber. Δεν έχουμε καταλήξει σε συμπεράσματα σε αυτό το στάδιο, αλλά χρειαζόμαστε έξι ακόμα μήνες για να ερευνήσουμε διεξοδικά αυτήν την υπόθεση. 
<SPEAKER ID="71" LANGUAGE="" NAME="" AFFILIATION="(Το Σώμα εγκρίνει την αναβολή της χορήγησης απαλλαγής στο Κοινοβούλιο για τον προϋπολογισμό του 2004)">
<SPEAKER ID="72" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="73" LANGUAGE="SV" NAME="Nils Lundgren (IND/DEM )," AFFILIATION="εισηγητής.">
<P>
Αντιμετωπίζουμε τώρα ένα παρόμοιο θέμα. Όσον αφορά την Επιτροπή των Περιφερειών, πρότεινα την αναβολή της απόφασης σχετικά με τη χορήγηση απαλλαγής. Η Επιτροπή Ελέγχου των Προϋπολογισμών αγνόησε παντελώς αυτήν την πρόταση, σε κάποιον βαθμό μάλιστα υπό ιδιόμορφες περιστάσεις. Μετά τη λήψη αυτής της απόφασης, γνωστοποιήθηκαν νέες πληροφορίες οι οποίες είναι πλέον στη διάθεση των μελών της αρμόδιας επιτροπής. Προτείνω, λοιπόν, με απόλυτη έμφαση, για τους ίδιους λόγους που αφορούσαν και το Κοινοβούλιο στην προηγούμενη περίπτωση, να αναβάλει και σε αυτήν την περίπτωση το Σώμα τη λήψη απόφασης και να αρνηθεί να χορηγήσει σήμερα απαλλαγή στην Επιτροπή των Περιφερειών για τις δραστηριότητές της κατά το οικονομικό έτος 2004.
<SPEAKER ID="74" LANGUAGE="" NAME="" AFFILIATION="(Χορηγείται η απαλλαγή)">
<SPEAKER ID="75" LANGUAGE="SV" NAME="Nils Lundgren (IND/DEM )," AFFILIATION="εισηγητής">
<SPEAKER ID="76" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="77" LANGUAGE="DE" NAME="Wolf Klinz (ALDE )," AFFILIATION="εισηγητής">
<P>
Η έκθεση κίνησε μεγάλο ενδιαφέρον στην Επιτροπή Οικονομικών και Νομισματικών Υποθέσεων, όπου κατατέθηκαν περίπου 150 τροπολογίες, οι περισσότερες από τις οποίες αντιμετωπίστηκαν με τη διατύπωση συμβιβαστικών τροπολογιών. Ένας από τους σκοπούς της συζήτησης στην Επιτροπή Οικονομικών και Νομισματικών Υποθέσεων ήταν να αποφασιστεί αν θα συστήσουμε στην Επιτροπή να αντιμετωπίσει τις αδυναμίες που διαπιστώθηκαν στη σημερινή οδηγία με επιμέρους νομοθετικά μέτρα και με δράσεις που θα αναλάβει η βιομηχανία με δική της πρωτοβουλία ή αν πρέπει να προτείνουμε στην Επιτροπή να εκπονήσει μία εντελώς νέα οδηγία. Επιλέγοντας την πρώτη δυνατότητα αποφασίσαμε να μην εκπονηθεί μια εντελώς νέα οδηγία. Μολονότι λάβαμε την απόφαση αυτή με μία μόνον αρνητική ψήφο, άρα κατά βάση ομόφωνα, τώρα η Σοσιαλιστική Ομάδα στο Ευρωπαϊκό Κοινοβούλιο υποβάλλει την τροπολογία 6, που σκοπεύει να θέσει και πάλι υπό αμφισβήτηση την απόφαση αυτή, και αφού η τροπολογία 6 αναιρεί καταρχήν τη λογική της έκθεσης, ζητώ από το Σώμα να καταψηφίσει την εν λόγω τροπολογία. 
<SPEAKER ID="78" LANGUAGE="" NAME="" AFFILIATION="Πριν από την ψηφοφορία επί της τροπολογίας 1:">
<SPEAKER ID="79" LANGUAGE="EN" NAME="Sophia in ‘t Veld (ALDE )," AFFILIATION="εισηγήτρια">
<P>
   . Κύριε Πρόεδρε, θα ήθελα να καταθέσω μια προφορική τροπολογία, η οποία αποτελεί συγχώνευση της αρχικής τροπολογίας 1 και του κειμένου, όπως αυτό εγκρίθηκε από την επιτροπή. Η παράγραφος θα έπρεπε λοιπόν να διατυπωθεί ως εξής: «Θεωρεί τις μεγάλες επιχειρήσεις βασικό συστατικό του συστήματος καινοτομίας· θεωρεί, εντούτοις, ότι οι κρατικές ενισχύσεις προς μεγάλες εταιρείες είναι πρόσφορες για την ενθάρρυνση της συνεργασίας σε δίκτυα καινοτομίας ομοειδών ή συμπληρωματικών επιχειρήσεων και πόλους αριστείας (μεγάλες εταιρείες, ΜΜΕ και κέντρα γνώσης), υπό την προϋπόθεση ότι πληρούν τα κριτήρια των εκ των προτέρων θεσπισμένων κανόνων». 
<SPEAKER ID="80" LANGUAGE="" NAME="" AFFILIATION="(Το Σώμα εγκρίνει την προφορική τροπολογία)">
<SPEAKER ID="81" LANGUAGE="EN" NAME="Sophia in ’t Veld (ALDE )," AFFILIATION="εισηγήτρια">
<P>
   . Κύριε Πρόεδρε, θα ήθελα να προσθέσω δύο λέξεις στην τροπολογία 2, συγκεκριμένα «και ΜΜΕ», ούτως ώστε η πρώτη σειρά να διατυπωθεί ως εξής: «Συμφωνεί ότι οι κρατικές ενισχύσεις πρέπει να χορηγούνται επί τη βάσει κριτηρίων που να ευνοούν τις υπό εκκόλαψη καινοτόμους επιχειρήσεις και ΜΜΕ», κλπ. 
<SPEAKER ID="82" LANGUAGE="" NAME="" AFFILIATION="(Το Σώμα εγκρίνει την προφορική τροπολογία)">
<SPEAKER ID="83" LANGUAGE="" NAME="" AFFILIATION="Πριν από την ψηφοφορία επί της έκθεσης Μαυρομμάτη (A6-0074/2006 )">
<SPEAKER ID="84" LANGUAGE="IT" NAME="Monica Frassoni (Verts/ALE ). –" AFFILIATION="(Χειροκροτήματα)">
<SPEAKER ID="85" LANGUAGE="" NAME="Πρόεδρος. –" AFFILIATION="- Μετά από την ψηφοφορία:">
<P>
   Κυρία Frassoni, είναι η δεύτερη φορά σήμερα και νομίζω ότι είναι εκτός ημερήσιας διάταξης.
<SPEAKER ID="86" LANGUAGE="EN" NAME="David Martin (PSE )," AFFILIATION="γραπτώς">
<SPEAKER ID="87" LANGUAGE="NL" NAME="Erik Meijer (GUE/NGL )," AFFILIATION="γραπτώς">
<SPEAKER ID="88" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="89" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
   . – Δεδομένου ότι η Βουλγαρία, η Ρουμανία και η Αυστρία υπέβαλαν αιτήματα για την παροχή βοήθειας εξαιτίας των πλημμυρών που σημειώθηκαν μεταξύ Απριλίου και Αυγούστου του 2005 και ότι σε άλλες περιπτώσεις υποστήριξα τη χρήση του Ταμείου Αλληλεγγύης για την αντιμετώπιση τέτοιων καταστροφών, οφείλω να ενώσω τη φωνή μου με τις εκκλήσεις για επίδειξη αλληλεγγύης προς τις χώρες αυτές. Η έννοια της αλληλεγγύης, της κοινής αντιμετώπισης των κινδύνων και της αλληλοβοήθειας πρέπει να εκφράζεται σε τέτοιες ακριβώς περιπτώσεις, οπότε το κείμενο αξίζει τη στήριξή μου. 
<SPEAKER ID="90" LANGUAGE="DE" NAME="Andreas Mölzer (NI ). –" AFFILIATION="">
<P>
   Κύριε Πρόεδρε, σχετικά με την έκθεση Prets, κατά τη γνώμη μου είναι κοινοτοπία να λέμε ότι πρέπει να προαχθεί η πολιτιστική πολυμορφία.
<P>
Στο μεταξύ, μία παρανοημένη ανοχή και ιδεολογική πολυπολιτισμική θεώρηση καταλήγουν στην κατασκευή όλο και πιο πολλών μιναρέδων, ενώ και ο γλωσσικός μας πολιτισμός υπονομεύεται με την ύπαρξη σχολικών τάξεων όπου πάνω από τους μισούς μαθητές είναι αλλοδαποί. Πρόκειται για ανησυχητικές εξελίξεις που θεωρώ ότι δεν ελήφθησαν επαρκώς υπόψη στη σύμβαση της UNESCO. 
<SPEAKER ID="91" LANGUAGE="PT" NAME="Ilda Figueiredo (GUE/NGL )," AFFILIATION="γραπτώς">
<P>
   . – Το Κοινοβούλιο έχει αποδείξει την προσήλωσή του στην αναγνώριση της πολιτιστικής πολυμορφίας στο πεδίο του διεθνούς δικαίου, εγκρίνοντας τη σύμβαση της UNESCO για την πολιτιστική πολυμορφία στις 20 Οκτωβρίου 2005 στο Παρίσι.
<SPEAKER ID="92" LANGUAGE="EN" NAME="David Martin (PSE )," AFFILIATION="γραπτώς">
<P>
   . Εκφράζω την ικανοποίησή μου για την έκθεση σχετικά με τη σύμβαση της UNESCO. Η νέα σύμβαση στοχεύει στο να διευκολύνει την ανάπτυξη και την έγκριση πολιτιστικών πολιτικών και κατάλληλων μέτρων για την προστασία και την προώθηση της πολυμορφίας των πολιτισμικών εκφράσεων, καθώς και να ενθαρρύνει τις ευρύτερες διεθνείς πολιτισμικές ανταλλαγές. Η σύμβαση αναγνωρίζει ότι η πολιτισμική πολυμορφία ενισχύεται από την ελεύθερη ροή των ιδεών και επιβεβαιώνει τη σημασία της ελευθερίας της σκέψης και της πολυμορφίας των μέσων ενημέρωσης. Επιδοκιμάζω το γεγονός ότι η σύμβαση αναγνωρίζει τη διακριτή φύση των πολιτιστικών αγαθών και υπηρεσιών ως μέσων μετάδοσης αξιών και ταυτότητας και διασφαλίζει ότι θα υπερβούν την εμπορική τους διάσταση, νομιμοποιώντας έτσι τις εγχώριες και τις διεθνείς πολιτιστικές πολιτικές. 
<SPEAKER ID="93" LANGUAGE="PT" NAME="Duarte Freitas (PPE-DE )," AFFILIATION="γραπτώς">
<P>
   . – Η έκθεση αυτή αφορά την τροποποίηση της απόφασης 90/424/ΕΟΚ του Συμβουλίου, ώστε να διασφαλιστούν χρηματοδοτικές ενισχύσεις της ΕΕ για μέτρα στον κτηνιατρικό τομέα τόσο για τα ζώα υδατοκαλλιέργειας όσο και για τα χερσαία ζώα.
<SPEAKER ID="94" LANGUAGE="PT" NAME="Duarte Freitas (PPE-DE )," AFFILIATION="γραπτώς">
<P>
Φρονώ ότι οι εγκριθείσες τροπολογίες επί της έκθεσης Kindermann βελτιώνουν την αρχική πρόταση της Επιτροπής και εναρμονίζουν τη νομοθεσία με την πραγματική κατάσταση που επικρατεί στα κράτη μέλη σε αυτόν τον τομέα. 
<SPEAKER ID="95" LANGUAGE="SV" NAME="Jan Andersson, Anna Hedh, Ewa Hedkvist Petersen, Inger Segelström και Åsa Westlund (PSE )," AFFILIATION="γραπτώς.">
<SPEAKER ID="96" LANGUAGE="SV" NAME="Charlotte Cederschiöld, Christofer Fjellner, Gunnar Hökmark και Anna Ibrisagic (PPE-DE )," AFFILIATION="γραπτώς.">
<SPEAKER ID="97" LANGUAGE="PT" NAME="Pedro Guerreiro (GUE/NGL )," AFFILIATION="γραπτώς">
<P>
Με άλλα λόγια, πρόκειται για ένα ψήφισμα το οποίο έρχεται σε αντίθεση με τη δήλωση στην οποία προέβησαν προοδευτικοί βουλευτές από την Ευρώπη και τη Λατινική Αμερική στο Bregenz.
<SPEAKER ID="98" LANGUAGE="SV" NAME="Nils Lundgren (IND/DEM )," AFFILIATION="γραπτώς.">
<SPEAKER ID="99" LANGUAGE="FR" NAME="Jean-Claude Martinez (NI )," AFFILIATION="γραπτώς">
<P>
   . Η Λατινική Αμερική ανακηρύχθηκε ως η γιγαντιαία δύναμη του τέλους του 20ού αιώνα. Εξήντα χρόνια αργότερα, οι υπερφιλελεύθερες πολιτικές, τα θεσμικά ελλείμματα και οι δύσκολες σχέσεις με τις γειτονικές ΗΠΑ είχαν τις συνέπειες που παρατηρούνται στις Άνδεις ή στις παραγκουπόλεις του Ρίο.
<P>
Στην Ευρωατλαντική Συνέλευση που προτάθηκε από τη διάσκεψη κορυφής του Bregenz στις 25 Απριλίου 2006, πρέπει να προστεθεί ένα συμβούλιο οικονομικής ασφάλειας. Το συμβούλιο αυτό, το οποίο θα χρηματοδοτείται από μια μορφή ΦΠΑ επί των πολυάριθμων υπηρεσιών που παρέχονται από το διάστημα και τους γεωστατικούς δορυφόρους, θα σημείωνε επιτυχία στις εταιρικές σχέσεις που στοχεύουν στην παροχή ύδατος και τον εφοδιασμό σε βασικά φάρμακα, την εκπαίδευση και τα τρόφιμα. Αυτό το τετράπλευρο πρότυπο που βρίσκεται στον πυρήνα του ανθρωπισμού θα εμπόδιζε τον Ισημερινό να ξεχύνεται στην Ισπανία και τα παιδιά της Λατινικής Αμερικής να καταντούν να δωρίζουν τα όργανά τους για την εμπορική διακίνηση του παράλογου καπιταλισμού. 
<SPEAKER ID="100" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
Τέλος, θέλω να προβώ σε μια επισήμανση από την οπτική γωνία της Πορτογαλίας. Παρότι η Πορτογαλία έχει καθήκον να αντιμετωπίσει την Αφρική ως μία από τις προτεραιότητές της στον τομέα της εξωτερικής πολιτικής, δεν πρέπει να παραβλέπει τη σημασία των διατλαντικών δεσμών. Πρέπει, συνεπώς, να προσφέρει την πλήρη στήριξή της σε πρωτοβουλίες όπως η προγραμματιζόμενη διάσκεψη κορυφής στη Βιέννη στις 12 και 13 Μαΐου.
<P>
Ευελπιστώ, λοιπόν, ότι η εν λόγω διάσκεψη θα οδηγηθεί σε θετικό αποτέλεσμα, ιδίως όσον αφορά τις διαπραγματεύσεις με τη Mercosur, θέμα για το οποίο έχω εκφράσει επανειλημμένα και με συνέπεια το ιδιαίτερο ενδιαφέρον μου. 
<SPEAKER ID="101" LANGUAGE="PT" NAME="José Ribeiro e Castro (PPE-DE )," AFFILIATION="γραπτώς">
<P>
   . – Τη χρονιά που εορτάζουμε την επέτειο των 20 ετών από την ένταξη της Πορτογαλίας και της Ισπανίας στις Ευρωπαϊκές Κοινότητες, αξίζει να επισημανθεί ότι η Ευρώπη βγήκε κερδισμένη από την ιδιαίτερη γνώση του τρόπου ζωής στη Λατινική Αμερική που συνεισέφεραν οι δύο χώρες. Θα είχε βγει μάλιστα ακόμη πιο κερδισμένη αν προωθούσε τη διδασκαλία της πορτογαλικής και της ισπανικής ως σημαντικών διεθνών γλωσσών.
<SPEAKER ID="102" LANGUAGE="PT" NAME="Duarte Freitas (PPE-DE )," AFFILIATION="γραπτώς">
<SPEAKER ID="103" LANGUAGE="NL" NAME="Johannes Blokland (IND/DEM )," AFFILIATION="γραπτώς">
<P>
   . – Ο τρόπος με τον οποίο διαχειρίστηκε η Επιτροπή τον προϋπολογισμό της το 2004 δικαιολογεί πλήρως την απόφαση που λάβαμε εγώ και ο κ. Belder να ζητήσουμε την αναβολή της χορήγησης απαλλαγής. Καταρχάς, πρέπει να διευκρινιστεί τι ακριβώς σκοπεύει να πράξει η Επιτροπή σχετικά με τα προβλήματα που άπτονται του ενοποιημένου ισολογισμού. Επιπλέον, οποιαδήποτε καθυστέρηση ως προς τη δημιουργία, την εφαρμογή και την τήρηση των προτύπων εσωτερικού ελέγχου θεωρείται απαράδεκτη. Τρίτον, η Επιτροπή πρέπει να προτείνει ένα σχέδιο δράσης το οποίο θα περιλαμβάνει ημερομηνία στόχο για μια θετική δήλωση αξιοπιστίας. Τέταρτον, το ποσό των προκαταβολών που δεν έχουν εκτελεστεί είναι απαράδεκτα υψηλό. Δεν είμαστε σε θέση να γνωρίζουμε πώς, και πότε, θα επιδιώξει η Επιτροπή την επίλυση αυτού του προβλήματος. Τέλος, είναι απίστευτο το γεγονός ότι η Ελλάδα, η οποία είναι κράτος μέλος της Ένωσης, εξακολουθεί να λαμβάνει το μέγιστο των γεωργικών ενισχύσεων, ενώ για διάστημα μεγαλύτερο των δέκα ετών δεν έχει εκπληρώσει την υποχρέωσή της να εφαρμόσει πλήρως το Ολοκληρωμένο Σύστημα Διαχείρισης και Ελέγχου. 
<SPEAKER ID="104" LANGUAGE="IT" NAME="Mario Borghezio (IND/DEM ). –" AFFILIATION="">
<P>
Σύμφωνα με τη θεμελιώδη αρχή της διαφάνειας για τα ευρωπαϊκά όργανα, προτείνω την άμεση σύσταση μιας προσωρινής επιτροπής έρευνας που θα διαλευκάνει όλο το παρασκήνιο των συμβάσεων μίσθωσης των μεγάρων του Στρασβούργου και θα αποκαλύψει όσους κρύβονται πίσω από την εταιρεία Erasmo. 
<SPEAKER ID="105" LANGUAGE="NL" NAME="Bastiaan Belder (IND/DEM )," AFFILIATION="γραπτώς">
<P>
   . – Ο συνάδελφός μου κ. Blokland και εγώ ψηφίσαμε κατά της χορήγησης απαλλαγής στον Πρόεδρο του Ευρωπαϊκού Κοινοβουλίου για την εκτέλεση του προϋπολογισμού του οικονομικού έτους 2004.
<P>
Η μεταφορά του Κοινοβουλίου στο Στρασβούργο δεν γίνεται κατανοητή από το εκλογικό σώμα, παρότι το ίδιο το Κοινοβούλιο καλείται να αντιμετωπίσει τις συνέπειες μιας απόφασης την οποία έχει λάβει το Ευρωπαϊκό Συμβούλιο. Θεωρούμε ότι το ενοίκιο που καταβλήθηκε καταχρηστικά, και αντιστοιχεί στο 10% του ετησίου ενοικίου, πρέπει να επιστραφεί από το δημοτικό συμβούλιο του Στρασβούργου. Πρόκειται για όρο εκ των ων ουκ άνευ, προκειμένου να χορηγηθεί απαλλαγή. 
<SPEAKER ID="106" LANGUAGE="EN" NAME="Glyn Ford (PSE )," AFFILIATION="γραπτώς">
<P>
   . Ψήφισα να μην χορηγηθεί απαλλαγή στον προϋπολογισμό του Κοινοβουλίου, όχι επειδή υπάρχει κάποιο πρόβλημα με τη διοίκηση του ιδίου του Κοινοβουλίου αλλά λόγω των ισχυρισμών ότι το Κοινοβούλιο, και επομένως οι άνθρωποι της Ευρώπης, έχουν εξαπατηθεί από τον Δήμο του Στρασβούργου. Έχουμε τον παραλογισμό της συμφωνίας του Τζον Μέιτζορ το 1992, κατά την τότε βρετανική Προεδρία, που πρόσφερε στη Γερμανία την αναγνώριση της Κροατίας με συνέπεια δεκάδες χιλιάδες θανάτους στους εμφυλίους πολέμους που ξέσπασαν. Αυτό έδωσε στη Βρετανία τη δυνατότητα να μην συμμετάσχει στο Κοινωνικό Κεφάλαιο που απειλούσε να στερήσει, πριν την ευτυχή άφιξη της εργατικής κυβέρνησης του Τόνι Μπλερ που έσπευσε να βοηθήσει, αξιοπρεπή κοινωνικά πρότυπα στον λαό της Βρετανίας και καταδίκαζε, με επιμονή της Γαλλίας, το Κοινοβούλιο να ταξιδεύει επ’ άπειρον στο Στρασβούργο, με κόστος 400 εκατομμυρίων ευρώ τον χρόνο και με τις επακόλουθες εγκληματικές αναποτελεσματικότητες. Τώρα έχουμε μάθει πάνω από όλα ότι η πόλη του Στρασβούργου μπορεί κάλλιστα να χρησιμοποιούσε την απόφαση αυτή, για να εκμεταλλεύεται το μονοπώλιό της να εξαπατά τον λαό της Ευρώπης. 
<SPEAKER ID="107" LANGUAGE="FR" NAME="Fernand Le Rachinel (NI )," AFFILIATION="γραπτώς">
<P>
   . Η έκθεση του κ. Ferber σχετικά με την απαλλαγή του Ευρωπαϊκού Κοινοβουλίου για το 2004 είναι ουσιαστικά ανέντιμη.
<P>
Επωφελούμενος της νέας επίθεσης που εξαπολύει το αγγλοσαξονικό λόμπι κατά του Στρασβούργου, ο κ. Ferber υπερβαίνει τον ρόλο του εισηγητή για να αυτοαναγορευθεί ύπουλα σε επικριτή του Στρασβούργου.
<P>
Όχι, το Ευρωπαϊκό Κοινοβούλιο δεν μπορεί να αποφασίσει σχετικά με τον τόπο, στον οποίο θα έχει την έδρα του. Αυτή είναι μια ομόφωνη απόφαση των αρχηγών κρατών και κυβερνήσεων που διατηρείται στις ευρωπαϊκές συνθήκες από τη Συνθήκη του Άμστερνταμ το 1999.
<SPEAKER ID="108" LANGUAGE="EN" NAME="David Martin (PSE )," AFFILIATION="γραπτώς">
<SPEAKER ID="109" LANGUAGE="NL" NAME="Erik Meijer (GUE/NGL )," AFFILIATION="γραπτώς">
<P>
   . – Από το 1999, όλοι οι ολλανδοί βουλευτές του ΕΚ δεσμεύτηκαν να μην ενταχθούν στο συνταξιοδοτικό ταμείο, διότι, αφενός, όσοι εντάσσονται στο ταμείο θα έχουν δικαίωμα να λαμβάνουν διπλή σύνταξη και, αφετέρου, το εφάπαξ καταβάλλεται σε μεγάλο βαθμό, αν όχι εξ ολοκλήρου στην πράξη, από το Κοινοβούλιο. Είναι εξοργιστικό να επιβαρύνεται το Σώμα με τα ελλείμματα που προκαλεί η κακοδιαχείριση των συνταξιοδοτικών ταμείων των βουλευτών. Κατ’ αυτόν τον τρόπο, οι φορολογούμενοι πληρώνουν τα σπασμένα για την ανεύθυνη συμπεριφορά των ανθρώπων οι οποίοι οφείλουν να τους εκπροσωπούν, αλλά μοναδικός τους σκοπός φαίνεται να είναι η αποκόμιση τεράστιου οικονομικού κέρδους.
<P>
Θεωρώ ακόμη πιο εξοργιστικό το γεγονός ότι η Επιτροπή Ελέγχου των Προϋπολογισμών διέγραψε μεγάλο μέρος των βάσιμων επικρίσεων σχετικά με τα περιστατικά που αφορούσαν τη διαχείριση του συνταξιοδοτικού ταμείου, οι οποίες περιλαμβάνονταν στο αρχικό κείμενο της έκθεσης Ferber. Με αυτήν την ενέργειά της, η εν λόγω επιτροπή απέτυχε οικτρά στην εκπλήρωση των καθηκόντων της ως ελεγκτικού οργάνου, και για τον λόγο αυτό δεν πρόκειται να ψηφίσω υπέρ της χορήγησης αυτής της απαλλαγής. 
<SPEAKER ID="110" LANGUAGE="NL" NAME="Erik Meijer (GUE/NGL )," AFFILIATION="γραπτώς">
<P>
   . – Αυτήν την εβδομάδα έγινε ευρέως γνωστό ότι, πιθανότατα, το Ευρωπαϊκό Κοινοβούλιο κατέβαλλε επί 25 χρόνια υπερβολικό τίμημα για την ενοικίαση των κτιρίων του Στρασβούργου. Αυτός ο λόγος ήταν αρκετός για την αναστολή της έγκρισης των ετησίων λογαριασμών έως ότου διαλευκανθεί η υπόθεση αυτή. Αυτό είναι, κατά τη γνώμη μου, απολύτως φυσιολογικό.
<SPEAKER ID="111" LANGUAGE="EN" NAME="David Martin (PSE )," AFFILIATION="γραπτώς">
<SPEAKER ID="112" LANGUAGE="EN" NAME="Glyn Ford (PSE )," AFFILIATION="γραπτώς">
<P>
   . Συμβάλλω σε αυτήν τη συζήτηση όντας εν μέρει υπεύθυνος, ως εκπρόσωπος του Κοινοβουλίου στη Συμβουλευτική Επιτροπή του Συμβουλίου Υπουργών για τον Ρατσισμό και την Ξενοφοβία από το 1994 έως το 1999, για τη σύσταση του Ευρωπαϊκού Κέντρου Παρακολούθησης του Ρατσισμού και της Ξενοφοβίας.
<P>
Δεν έχω κάποια σημαντική διαφωνία με την έκθεση του κ. Guidoni σχετικά με αυτό το κέντρο παρακολούθησης, αλλά θα ήθελα να διατυπώσω επιφυλάξεις σχετικά, πρώτον, με την ανεπαρκή χρηματοδότηση αυτού του κέντρου σε σύγκριση με τα άλλα κέντρα τα οποία θεωρώ ότι είναι μικρότερης σημασίας για τους λαούς της Ευρώπης, όπως αυτό της Μετάφρασης ή της Κατάρτισης. Δεύτερον, με τη δέσμευση χωρίς πρόσθετη χρηματοδότηση για τη διεύρυνση της προσφοράς του στα ανθρώπινα δικαιώματα, που καθιστά το ήδη δύσκολο καθήκον του ουσιαστικά αδύνατο.
<P>
Δεν πιστεύω ότι τα γεγονότα αυτά δεν συνδέονται με τις πολιτικές αυτού του θεσμικού οργάνου. Ορισμένοι συνταξιδεύουν με ρατσιστές και ξενόφοβους, ενώ άλλοι αντιμετωπίζουν το ζήτημα υπερβολικά επιφανειακά. Δεν βλέπω πώς θα μπορούσαν άλλωστε με την αύξηση του ρατσισμού στο ποδόσφαιρο, είτε στην Ιταλία, την Ισπανία ή αλλού, τις εκλογικές επιτυχίες της άκρας δεξιάς στη Γαλλία και στο Βέλγιο, στην Ιταλία και στη Δανία, καθώς και το επαπειλούμενο αποτέλεσμα στις τοπικές εκλογές της 4ης Μαΐου στη Βρετανία από τη δική μας εκδοχή του Εθνικού Μετώπου του Λε Πεν, του Βρετανικού Εθνικού Κόμματος. 
<SPEAKER ID="113" LANGUAGE="EN" NAME="David Martin (PSE )," AFFILIATION="γραπτώς">
<SPEAKER ID="114" LANGUAGE="EN" NAME="David Martin (PSE )," AFFILIATION="γραπτώς">
<SPEAKER ID="115" LANGUAGE="EN" NAME="David Martin (PSE )," AFFILIATION="γραπτώς">
<SPEAKER ID="116" LANGUAGE="PT" NAME="José Ribeiro e Castro (PPE-DE )," AFFILIATION="γραπτώς">
<P>
Επικροτώ την έγκριση των τροπολογιών 36 και 38. 
<SPEAKER ID="117" LANGUAGE="EN" NAME="David Martin (PSE )," AFFILIATION="γραπτώς">
<SPEAKER ID="118" LANGUAGE="EN" NAME="James Elles (PPE-DE )," AFFILIATION="γραπτώς">
<P>
Πρώτον, τα νέα λογιστικά συστήματα που εφαρμόστηκαν τον Ιανουάριο του 2005 πρέπει να παρακολουθούνται στενά, ώστε να διασφαλιστεί ότι θα αποδώσουν άριστης ποιότητας πρότυπα λογαριασμών.
<P>
Τρίτον, το ζήτημα που απασχόλησε περισσότερο τα μέλη του Ελεγκτικού Συνεδρίου ήταν το 80% του προϋπολογισμού που δαπανήθηκε σε κράτη μέλη. Η Επιτροπή είναι αρμόδια για τη διάθεση όλων των κονδυλίων της ΕΕ αλλά, στην πραγματικότητα, η αρμοδιότητα εκχωρείται σε υπηρεσίες που πραγματοποιούν πληρωμές στα κράτη μέλη. Ο στόχος, όπως πρότεινε ο πρόεδρος του Δικαστηρίου, πρέπει να είναι η θέσπιση της αρχής ανάληψης από τα κράτη μέλη της ευθύνης για τις δαπάνες αυτές. 
<SPEAKER ID="119" LANGUAGE="PT" NAME="Ilda Figueiredo (GUE/NGL )," AFFILIATION="γραπτώς">
<SPEAKER ID="120" LANGUAGE="EN" NAME="Peter Skinner (PSE )," AFFILIATION="γραπτώς">
<P>
   . Το EPLP συμφωνεί με τη γενική προσέγγιση του εισηγητή για την εξισορρόπηση των ρυθμιστικών αναγκών και των αναγκών της αγοράς. Το EPLP δεν μπορούσε να συμφωνήσει με το ότι η οδηγία πρέπει να συμπεριληφθεί ως μια οδηγία τύπου «Lamfalussy», η οποία ήταν και η πρόταση της τροπολογίας 6. 
<SPEAKER ID="121" LANGUAGE="PT" NAME="Ilda Figueiredo (GUE/NGL )," AFFILIATION="γραπτώς">
<SPEAKER ID="122" LANGUAGE="EN" NAME="Glyn Ford (PSE )," AFFILIATION="γραπτώς">
<P>
   . Στην ψηφοφορία αυτής της έκθεσης απείχα, επειδή πιστεύω ότι η κατηγορηματική διάκριση που γίνεται εδώ μεταξύ της ανακάλυψης και της καινοτομίας παρεξηγεί τόσο τη φύση της επιστημονικής ανακάλυψης όσο και τις επακόλουθες οικονομικές συνέπειες. Εάν πρέπει να ανταγωνιστούμε στον κόσμο της καινοτομίας υψηλής τεχνολογίας και να βελτιώσουμε την αποδοτικότητά μας μετά την καινοτομία από τα σημερινά αξιοθρήνητα επίπεδα στα οποία βρίσκεται σε σύγκριση με τους ανταγωνιστές μας, η Ευρώπη πρέπει να υποστηρίξει την καινοτομία με δημόσια κονδύλια όπου είναι σκόπιμο. Η έκθεση αυτή της κ. in 't Veld δεν δέχεται αυτήν την ανάλυση περιορίζοντας τις κρατικές ενισχύσεις, κατά τη γνώμη μου αδικαιολόγητα. Επομένως, δεν θα μπορούσα να την υποστηρίξω. 
<SPEAKER ID="123" LANGUAGE="CS" NAME="Tomáš Zatloukal (PPE-DE )." AFFILIATION="">
<P>
   – Κύριε Πρόεδρε, η έκθεση Titley αντιπροσωπεύει ένα θετικό βήμα προς την κατεύθυνση της ενίσχυσης της οδικής ασφάλειας. Το σύστημα eCall, το οποίο θα συμβάλει στη διάσωση ανθρώπινων ζωών στους δρόμους της Ευρώπης και στη μείωση της σοβαρότητας των τραυματισμών, θα έχει πολύ ευνοϊκή σχέση κόστους-ωφέλειας. Η απάντησή μας στον αυξανόμενο όγκο της οδικής κυκλοφορίας πρέπει να είναι η ενίσχυση της παθητικής και ενεργητικής οδικής ασφάλειας. Στο πλαίσιο της παγκοσμίως γνωστής πρωτοβουλίας eSafety, το σύστημα eCall είναι ένα εγχείρημα προτεραιότητας που εντάσσεται σε ένα πρόγραμμα το οποίο καλύπτει, μεταξύ άλλων, εξελιγμένα συστήματα υποβοήθησης του οδηγού, προειδοποίηση εξόδου από τη λωρίδα κυκλοφορίας, καθώς και το σύστημα πρόληψης συγκρούσεων. Ο συνδυασμός του με το σύστημα Galileo αποτελεί περαιτέρω βελτίωση αυτής της εξελιγμένης τεχνολογίας η οποία θα ωφελήσει τις μεταφορές στην Ευρώπη. Το σύστημα eCall θα εξυπηρετεί τους εκατοντάδες εκατομμύρια πολίτες που ταξιδεύουν κάθε χρόνο οδικώς στο εξωτερικό. Ως εκ τούτου, υπερψήφισα την έκθεση σχετικά με τη διάθεση του eCall στους πολίτες. 
<SPEAKER ID="124" LANGUAGE="EN" NAME="Richard Corbett (PSE )," AFFILIATION="γραπτώς">
<P>
   . Ψήφισα με ενθουσιασμό υπέρ αυτής της εξαιρετικής πρωτοβουλίας του συναδέλφου μου Gary Titley. Προτείνει ένα πανευρωπαϊκό αυτόματο σύστημα κλήσης έκτακτης ανάγκης. Σε περίπτωση τροχαίου ατυχήματος, η συσκευή eCall μέσα στο αυτοκίνητο θα μεταδώσει αυτόματα μια κλήση έκτακτης ανάγκης κατευθείαν στο πλησιέστερο κέντρο λήψης κλήσεων έκτακτης ανάγκης, παρέχοντας πληροφορίες σχετικά με την ακριβή θέση του ατυχήματος. Αυτό θα έχει ως αποτέλεσμα την κατακόρυφη μείωση του χρόνου διάσωσης και θα επιτρέψει την αντιμετώπιση περισσότερων τραυματισμών εντός της κρίσιμης «χρυσής ώρας» μετά το ατύχημα.
<P>
Αποτελεί εξαιρετικό παράδειγμα των πλεονεκτημάτων της δράσης σε επίπεδο ΕΕ, συμπληρώνοντας τον κοινό τηλεφωνικό αριθμό έκτακτης ανάγκης (112), στην πρόταση του οποίου συμμετείχα και εγώ όταν ήμουν κατώτερος δημόσιος υπάλληλος πριν από πολλά χρόνια. 
<SPEAKER ID="125" LANGUAGE="FR" NAME="Brigitte Douay (PSE )," AFFILIATION="γραπτώς">
<P>
   .Υποστηρίζω θερμά τις συστάσεις της έκθεσης Titley με στόχο την εφαρμογή του συστήματος «eCall στη διάθεση των πολιτών» στα 25 κράτη μέλη. Αυτό το σχέδιο είναι πράγματι βασικό συστατικό για τη βελτίωση της οδικής ασφάλειας.
<P>
Σε περίπτωση ατυχήματος, ο χρόνος ανταπόκρισης –τόσο για την ασφάλεια στον τόπο του ατυχήματος όσο και για την παροχή βοήθειας στα θύματα– είναι η πιο σημαντική προϋπόθεση για τον περιορισμό των πιο τραγικών συνεπειών. Κάθε χρόνο θρηνούμε περισσότερους από 40 000 νεκρούς στους δρόμους της Ευρωπαϊκής Ένωσης.
<P>
Το σύστημα αυτό, το οποίο θα επιτρέψει να σώζονται 2 500 ζωές ετησίως, πρέπει σαφώς να προωθηθεί από τις δημόσιες αρχές όλων των χωρών και να ζητείται από τους πολίτες που απαιτούν ολοένα και συχνότερα ασφαλέστερους δρόμους.
<P>
Είναι λοιπόν λυπηρό που ορισμένα κράτη μέλη –όπως η Γαλλία, όπου η οδική ασφάλεια έχει ωστόσο ανακηρυχθεί σε σημαντικό εθνικό στόχο– καθυστερούν στην εφαρμογή του συστήματος «eCall στη διάθεση των πολιτών». Ας ελπίσουμε ότι η έγκριση της έκθεσης Titley και η δημοσιότητα που θα λάβει στην Ευρωπαϊκή Ένωση θα επιταχύνουν την εφαρμογή αυτού του απαραίτητου συστήματος ευφυούς αυτοκινήτου από όλα τα κράτη μέλη. 
<SPEAKER ID="126" LANGUAGE="SV" NAME="Nils Lundgren (IND/DEM )," AFFILIATION="γραπτώς.">
<P>
   – Είναι σημαντικό να δίνουμε προτεραιότητα στα θέματα οδικής ασφάλειας και να εργαζόμαστε για τη μείωση του αριθμού των θυμάτων στους δρόμους μας. Υπάρχουν λοιπόν βάσιμοι λόγοι οι οποίοι δικαιολογούν την εξέταση από τα κράτη μέλη του ενδεχομένου εφαρμογής του συστήματος κλήσης έκτακτης ανάγκης eCall. Δεν αντιλαμβάνομαι, ωστόσο, για ποιον λόγο πρέπει το Ευρωπαϊκό Κοινοβούλιο και τα υπόλοιπα όργανα της ΕΕ να καλούν τα κράτη μέλη να υπογράψουν το μνημόνιο συμφωνίας για το eCall. Τα κράτη μέλη πρέπει να τοποθετηθούν επί του θέματος χωρίς αφ’ υψηλού πολιτικές συστάσεις από τα κοινοτικά όργανα. Η εφαρμογή του eCall συνεπάγεται κόστος και τεχνική εναρμόνιση. Τα ίδια τα κράτη μέλη πρέπει να αποφασίζουν ποια μέτρα οδικής ασφάλειας κρίνουν πιο σημαντικά και ρεαλιστικά και να τους δώσουν προτεραιότητα. Ως εκ τούτου, επέλεξα να καταψηφίσω την έκθεση. 
<SPEAKER ID="127" LANGUAGE="EN" NAME="David Martin (PSE )," AFFILIATION="γραπτώς">
<P>
   . Η έκθεση αυτή εισάγει ένα νέο σύστημα με το οποίο, μέσω της χρήσης ψηφιακής και δορυφορικής τεχνολογίας, οι υπηρεσίες έκτακτης ανάγκης καλούνται αμέσως «κατά την πρόσκρουση» σε περίπτωση τροχαίου ατυχήματος. Το νέο σύστημα θα πρέπει να εγκατασταθεί σε όλα τα νέα αυτοκίνητα από το 2009, σώζοντας έως 2 500 ζωές τον χρόνο σε ολόκληρη την Ευρώπη.
<P>
Ένας αισθητήρας στο αυτοκίνητο ενεργοποιείται με την πρόσκρουση και διαβιβάζει πληροφορίες σχετικά με τη θέση, την ταχύτητα και τον ιδιοκτήτη του αυτοκινήτου μέσω του πανευρωπαϊκού αριθμού έκτακτης ανάγκης 112 στο πλησιέστερο αστυνομικό τμήμα, πυροσβεστικό σταθμό και ιατρική υπηρεσία.
<P>
Χαιρετίζω αυτήν την έκθεση, καθώς θα σώσει τα εκατοντάδες θύματα τροχαίων ατυχημάτων που παγιδεύονται στα αυτοκίνητά τους και δεν μπορούν να φτάσουν στο κινητό τους τηλέφωνο λόγω τραυματισμού τους. Αν και το σύστημα ευφυούς αυτοκινήτου θα κοστίσει 4 δισ. ευρώ, θα εξοικονομήσει τελικά 26 δισ. ευρώ σε ολόκληρη την Ευρώπη από το κόστος των τροχαίων ατυχημάτων και της κυκλοφοριακής συμφόρησης.
<P>
Σύμφωνα με την Επιτροπή, το σύστημα ευφυούς αυτοκινήτου θα μειώσει τον αριθμό των νεκρών στους δρόμους κατά 15% περίπου. 
<SPEAKER ID="128" LANGUAGE="PT" NAME="Edite Estrela (PSE )," AFFILIATION="γραπτώς">
<P>
   . – Καταψήφισα την έκθεση (A6-0074/2006) του κ. Μαυρομμάτη σχετικά με την προώθηση της πολυγλωσσίας και της εκμάθησης γλωσσών στην ΕΕ διότι, σε μια Ευρώπη η οποία στηρίζεται στη συνύπαρξη των κοινοτήτων, οι πολίτες επιβάλλεται να διαθέτουν τις αναγκαίες δεξιότητες, ώστε να μπορούν να επικοινωνούν αποτελεσματικά μεταξύ τους, ενισχύοντας έτσι την κινητικότητα στην ΕΕ. Είναι σφάλμα να προσδίδεται προνομιακό καθεστώς σε ορισμένες γλώσσες, χωρίς να λαμβάνονται υπόψη άλλοι παράγοντες.
<SPEAKER ID="129" LANGUAGE="PT" NAME="Ilda Figueiredo (GUE/NGL )," AFFILIATION="γραπτώς">
<SPEAKER ID="130" LANGUAGE="SV" NAME="Nils Lundgren (IND/DEM )," AFFILIATION="γραπτώς.">
<SPEAKER ID="131" LANGUAGE="FR" NAME="Jean-Claude Martinez (NI )," AFFILIATION="γραπτώς">
<P>
Οι Γάλλοι, οι οποίοι ακούν τον κ. Trichet να απευθύνεται στο Ευρωπαϊκό Κοινοβούλιο στα αγγλικά, και οι Γερμανοί οι οποίοι, παρότι αντιπροσωπεύουν το 30% του πληθυσμού της Ένωσης, βλέπουν το μερίδιο της γλώσσας τους στην ευρωπαϊκή γλωσσική αγορά να μειώνεται στο 14%, δεν έχουν παρά να εγκρίνουν την καθιέρωση της πολυγλωσσίας. Δεν είναι δουλειά της Ευρώπης να συμβάλλει στην καταστροφή της γλωσσικής βιοποικιλότητας.
<P>
Από αυτήν την προοπτική, οι Καταλανοί διατυπώνουν ορισμένες εύλογες παρατηρήσεις. Η καταλανική γλώσσα, η οποία ομιλείται από περισσότερα από 15 εκατ. ανθρώπων και χρησιμοποιείται ευρύτερα από τα φινλανδικά, τα δανικά, τα λεττονικά ή ακόμα και τα ολλανδικά, δεν μπορεί να παραβλέπεται στο Ευρωπαϊκό Κοινοβούλιο.
<SPEAKER ID="132" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
Φρονώ, λοιπόν, ότι είναι αναγκαίο να θεσπίσουμε έναν δείκτη γλωσσικών γνώσεων, προκειμένου να καλυφθεί η σημερινή έλλειψη αξιόπιστων στοιχείων σχετικά με τις γλωσσικές δεξιότητες των πολιτών της ΕΕ. Είναι, όμως, απαράδεκτο να ευνοούνται ορισμένες γλώσσες εις βάρος άλλων, όπως η πορτογαλική, την οποία μιλούν 200 εκατ. άτομα και είναι η τρίτη ευρύτερα ομιλούμενη παγκοσμίως γλώσσα της ΕΕ.
<SPEAKER ID="133" LANGUAGE="PT" NAME="José Ribeiro e Castro (PPE-DE )," AFFILIATION="γραπτώς">
<SPEAKER ID="134" LANGUAGE="" NAME="Πρόεδρος. –" AFFILIATION="(Η συνεδρίαση λήγει στις 12.15)">
