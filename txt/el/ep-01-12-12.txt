<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της συνεδρίασης έχουν διανεμηθεί. Υπάρχουν παρατηρήσεις;

<SPEAKER ID=2 LANGUAGE="DE" NAME="Rόbig">
Κύριε Πρόεδρε, σε σχέση με τον επείγοντα χαρακτήρα θέλω να παρατηρήσω ότι απορρίφθηκε η υπόθεση του Δρ. Ganzert, ενός δικηγόρου από το Wels. Αυτή τη στιγμή κρατείται χωρίς λόγο από τις αρχές της Νικαράγουας και προσπαθεί εδώ και τρεις εβδομάδες να φύγει από τη χώρα. Θα ήθελα όμως να ευχαριστήσω την Πρόεδρο που απέστειλε επιστολή προς τις αρχές της Νικαράγουας ζητώντας την έξοδό του από τη χώρα.

<SPEAKER ID=3 NAME="Πρόεδρος">
Θα θέσω το θέμα στην Πρόεδρο.
<P>
(Εγκρίνονται τα συνοπτικά πρακτικά της προηγούμενης συνεδρίασης) Πρόεδρος. Θα ήθελα να ενημερώσω το Σώμα ότι, λόγω ομίχλης στις Βρυξέλλες, ο κ. Verwilghen, Υπουργός Δικαιοσύνης του Βελγίου και ασκών την Προεδρία του Συμβουλίου, δεν θα μπορέσει να παρευρεθεί στη συζήτηση από την αρχή. Η άφιξή του αναμένεται οσονούπω. Προτείνω στο Σώμα να συνεχιστεί η συζήτηση και, κατά συνέπεια, η ημερήσια διάταξη. Η άφιξη του Υπουργού αναμένεται με ανυπομονησία.

<SPEAKER ID=4 LANGUAGE="ES" NAME="Terrσn i Cusν">
Κύριε Πρόεδρε, θα ήθελα να λάβετε υπόψη την εντονότατη διαμαρτυρία μου για τις συνθήκες υπό τις οποίες πρόκειται να διεξαχθεί αυτή η συζήτηση. Δεν αναφέρομαι στην απουσία του Υπουργού, που αποτελεί ήδη ένα πρόβλημα, αλλά στον συστηματικό τρόπο με τον οποίο η Διάσκεψη των Προέδρων οργανώνει τις συζητήσεις που σχετίζονται με την Επιτροπή Ελευθεριών των Πολιτών, συγχωνεύοντας οποιοδήποτε θέμα σε μία κοινή συζήτηση. Θεωρώ ότι είναι έλλειψη σεβασμού να συμπεριλαμβάνονται στον ίδιο χρόνο και στην ίδια διάρκεια μίας συζήτησης τόσο σημαντικής, όπως είναι οι ετήσιοι πρόοδοι σε θέματα δικαιοσύνης και εσωτερικών υποθέσεων, η έκθεση Hazan σχετικά με τις εξωτερικές σχέσεις στον τομέα της δικαιοσύνης και των εσωτερικών υποθέσεων και η έκθεση Watson σχετικά με τα μέτρα ασφαλείας κατά τα Ευρωπαϊκά Συμβούλια και τις διεθνείς συναντήσεις, και οποιοδήποτε επιπλέον ζήτημα υπήρχε στην ατζέντα αυτής της επιτροπής. Κύριε Πρόεδρε, είναι σαν να συζητούσαμε ταυτόχρονα την ανάθεση των ραδιοηλεκτρικών συχνοτήτων και τη συμφωνία σύνδεσης με την Αίγυπτο επειδή εμπίπτουν στην αρμοδιότητα της Επιτροπής Βιομηχανίας. Ελπίζω ότι στο μέλλον θα δείχνουμε περισσότερο σεβασμό.

<SPEAKER ID=5 NAME="Πρόεδρος">
Προτείνω να θέσετε το θέμα στον πρόεδρο της πολιτικής σας ομάδας, προκειμένου να αποτελέσει αντικείμενο συζήτησης στη Διάσκεψη των Προέδρων.

<SPEAKER ID=6 LANGUAGE="FR" NAME="Krivine">
Κύριε Πρόεδρε, τη Δευτέρα, κατά την έναρξη της συνεδρίασης, είχα ζητήσει πριν από τη συζήτηση αυτή να λάβουν οι βουλευτές γνώση των επιστολών που αντηλλάγησαν μεταξύ του κ. Bush και του κ. Prodi. Η κ. Fontaine μας διαβεβαίωσε ότι θα μεριμνούσε γι' αυτό. Στην έκτακτη συνεδρίαση της Επιτροπής Ελευθεριών τη Δευτέρα, υπέβαλα το ίδιο αίτημα στους εκπροσώπους της Επιτροπής, οι οποίοι έδειξαν έκπληκτοι που οι βουλευτές δεν είχαν στα χέρια τους την εν λόγω αλληλογραφία. Και πράγματι, καταφέραμε να ανακαλύψουμε στο Διαδίκτυο την επιστολή που έστειλε ο κ. Bush στον κ. Prodi εδώ και δυο μήνες, αλλά εξακολουθούμε να μην διαθέτουμε αντίγραφο της απάντησης που απέστειλε ο κ. Prodi στα τέλη Νοεμβρίου.
<P>
Στην Επιτροπή Ελευθεριών, άλλωστε, όλοι συμφώνησαν, όπως φαίνεται, να λάβουμε την εν λόγω επιστολή. Σας ρωτώ λοιπόν αν η επιστολή αυτή μπορεί να μας γνωστοποιηθεί.

<SPEAKER ID=7 NAME="Πρόεδρος">
Οφείλω να σας πληροφορήσω ότι η Πρόεδρος δεν ανέφερε ότι θα καθιστούσε διαθέσιμη την αλληλογραφία, δεδομένου ότι εμείς, ως Σώμα, δεν διαθέτουμε την αλληλογραφία. Αυτή είναι η δυσκολία που αντιμετωπίζουμε. Έτσι, φοβούμαι ότι αυτό δεν μπορεί να πραγματοποιηθεί.

<CHAPTER ID=2>
Χώρος ελευθερίας, ασφάλειας και δικαιοσύνης
<SPEAKER ID=8 NAME="Πρόεδρος">
Η ημερήσια διάταξη προβλέπει την κοινή συζήτηση σχετικά με τις ακόλουθες δύο προφορικές ερωτήσεις:
<P>
Προφορική ερώτηση της κ. Alima Boumediene-Thiery, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, προς το Συμβούλιο (B5-0534/2001), σχετικά με την ετήσια συζήτηση για το χώρο ελευθερίας, ασφάλειας και δικαιοσύνης (άρθρα 2 και 39 της Συνθήκης ΕΕ)
<P>
Προφορική ερώτηση της κ. Alima Boumediene-Thiery, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, προς την Επιτροπή (B5-0535/2001), σχετικά με την ετήσια συζήτηση για το χώρο ελευθερίας, ασφάλειας και δικαιοσύνης (άρθρα 2 και 39 της Συνθήκης ΕΕ)

<SPEAKER ID=9 LANGUAGE="FR" NAME="Boumediene-Thiery">
Αγαπητοί συνάδελφοι, τα συμπεράσματα της Συνόδου Κορυφής του Τάμπερε έδωσαν νέα ώθηση στην υλοποίηση ενός χώρου ελευθερίας, ασφάλειας και δικαιοσύνης. Για να επιτευχθούν οι στόχοι που τέθηκαν, καταρτίστηκε ένα σχέδιο δράσης, που προβλέπει προθεσμίες δύο έως πέντε χρόνων, από τη στιγμή που θα τεθεί σε ισχύ η Συνθήκη του Αμστερνταμ και εξής. Στα μισά της διαδρομής, θα χρειαστεί να εκπονήσουμε μια έκθεση προόδου της ατζέντας του Τάμπερε, λαμβάνοντας υπόψη το χρονοδιάγραμμα της Επιτροπής.
<P>
Ο χώρος ασφάλειας, ελευθερίας και δικαιοσύνης περιλαμβάνει τρεις μείζονες διαστάσεις: την κοινοτική πολιτική του ασύλου και της μετανάστευσης, την ενίσχυση της δικαστικής συνεργασίας και την αστυνομική συνεργασία. Ποιον απολογισμό μπορούμε να κάνουμε για καθεμία από τις τρεις αυτές πτυχές;
<P>
Όσον αφορά την πολιτική ασύλου και μετανάστευσης και ειδικότερα τη διαχείριση των μεταναστευτικών ρευμάτων, τα μέτρα που ελήφθησαν αντιλαμβάνονται τη μετανάστευση ως μέσο προσπορισμού εργατικού δυναμικού και αντιστάθμισμα στις δημογραφικές ανισορροπίες των κρατών χωρίς να λαμβάνουν υπόψη την ανθρώπινη και κοινωνική διάσταση ή τις συνέπειες από το γεγονός ότι φεύγουν τα καλά μυαλά. Ωστόσο, η οικουμενικότητα των θεμελιωδών δικαιωμάτων δεν τίθεται υπό αμφισβήτηση στο πλαίσιο της συγκεκριμένης κοινοτικής μεταναστευτικής πολιτικής;
<P>
Η πολιτική εκ νέου υποδοχής είναι σύμφωνη με τις διεθνείς δεσμεύσεις όσον αφορά την προστασία των προσφύγων και το δικαίωμα ασύλου; Ως προς το Ευρωπαϊκό Παρατηρητήριο Μετανάστευσης, επιτρέψτε μου να εκφράσω μια επιφύλαξη. Θα πρέπει να παραδεχτούμε ότι είναι επιβεβλημένος ένας προκαταρκτικός προβληματισμός σχετικά με την αποστολή του, τη χρησιμότητά του και τη θέση των ΜΚΟ των μεταναστών στη νέα αυτή δομή.
<P>
Κανένα σημαντικό μέτρο δεν έχει ληφθεί στην κατεύθυνση της ισότιμης μεταχείρισης των υπηκόων τρίτων χωρών. Όσο για το ζήτημα της πολιτικής τους συμμετοχής και του επαναπροσδιορισμού της ιθαγένειας, παρακάμπτεται με το πρόσχημα της διαφύλαξης της εθνικής κυριαρχίας, με αποτέλεσμα ορισμένοι πολίτες που διαμένουν στην Ευρώπη να μην διαθέτουν δημοκρατικά δικαιώματα. Πώς σκέφτεται η Επιτροπή να προωθήσει την ιθαγένεια λόγω διαμονής ως μέσο σύνδεσης με το δίκαιο; Και επίσης, ποια συνέχεια επιθυμεί το Συμβούλιο να δώσει στις οδηγίες για την οικογενειακή επανένωση, το ευρωπαϊκό καθεστώς των μακροχρόνιων κατοίκων που δεν είναι Ευρωπαίοι υπήκοοι, για την ελεύθερη κυκλοφορία, εγκατάσταση και εργασία στο έδαφος των κρατών μελών;
<P>
Η Σύμβαση της Γενεύης αποτελεί τη βάση της πολιτικής ασύλου. Ωστόσο, η έννοια του πρόσφυγα θα πρέπει να περιλαμβάνει τη διάσταση του φύλου, όπως και την κοινωνική διάσταση. Το Συμβούλιο είναι διατεθειμένο να προσδώσει βαρύτητα στις ιδιαίτερες ταλαιπωρίες των γυναικών ή των θυμάτων των εμφυλίων πολέμων; Το σύστημα Eurodac, που στηρίζεται στην καταγραφή των δακτυλικών αποτυπωμάτων, δεν συνιστά έναν κίνδυνο για τα δικαιώματα των αιτούντων άσυλο; Από την άλλη, η Σύμβαση του Δουβλίνου δεν πρέπει να αναθεωρηθεί; Ο προσδιορισμός της αρμοδιότητας του κράτους όσον αφορά την εξέταση του φακέλου και την ευθύνη της απόφασης θα έπρεπε να γίνεται σε συνάρτηση με τη δεδηλωμένη επιλογή του αιτούντος άσυλο όσον αφορά τη χώρα διαμονής και όχι σε συνάρτηση με τη χώρα άφιξής του, που τόσο δύσκολα μπορεί να οριστεί στον χωρίς σύνορα, υποτίθεται, χώρο μας.
<P>
Τα σχέδια δράσης που εγκρίθηκαν για την εταιρική σχέση με τρίτες χώρες προσιδιάζουν όλο και περισσότερο σε καταστολή της μετανάστευσης. Τι γίνεται με την ενίσχυση της ανάπτυξης, που έχει ως συνέπεια την ανάσχεση της μετανάστευσης; Η συνεργασία περιορίζεται στη χρηματοδότηση των απελάσεων; Η διοικητική αστυνομία που έχει εγκατασταθεί στα σημεία διέλευσης στις τρίτες χώρες δεν αποτελεί απόρριψη του δικαιώματος του ασύλου; Σε επίπεδο αστικού δικαίου, έχουν σημειωθεί πρόοδοι όσον αφορά την ενίσχυση της δικαστικής συνεργασίας. Έχουν εγκριθεί πολλά κείμενα σχετικά με τη δικαστική αρμοδιότητα, τη σήμανση και την κοινοποίηση των ενεργειών, την αρχή της αμοιβαίας αναγνώρισης των δικαστικών αποφάσεων και της εκτέλεσής τους, ειδικά στον τομέα του οικογενειακού δικαίου και της γονικής μέριμνας.
<P>
Μελετάται μια πρόταση οδηγίας σχετικά με τη δικαστική συνδρομή· στόχο έχει να διασφαλίσει την καλύτερη πρόσβαση στη δικαιοσύνη. Αντιθέτως, ο απολογισμός στο ζήτημα της ενίσχυσης της δικαστικής συνεργασίας σε ποινικές υποθέσεις είναι πολύ πιο ισχνός: εκφράζονται κυρίως επιφυλάξεις σχετικά με το χαρακτηρισμό των αδικημάτων. Σε νομοθετικό επίπεδο, η προστασία του ευρώ από την παραχάραξη, η νομιμοποίηση εσόδων προερχομένων από παράνομες δραστηριότητες, η καταπολέμηση της σωματεμπορίας και η σεξουαλική εκμετάλλευση των παιδιών έχουν αποτελέσει αντικείμενο αποφάσεων-πλαισίου.
<P>
Όπως φαίνεται, το Συμβούλιο ετοιμάζεται επίσης να εγκρίνει τις αποφάσεις που αφορούν την καταπολέμηση της τρομοκρατίας και το ευρωπαϊκό ένταλμα σύλληψης. Τα πράγματα προχωρούν με τόσο αργό ρυθμό εξαιτίας κυρίως της αντίστασης που προβάλλουν τα κράτη μέλη όσον αφορά την αρχή αμοιβαίας αναγνώρισης. Η δημιουργία της Eurojust αποτελεί ένα πραγματικό βήμα προόδου για τους πολίτες· τα δικαιώματα των υποδίκων και η προστασία των δεδομένων θα πρέπει ωστόσο να διασφαλιστούν καλύτερα. Δυστυχώς, διαπιστώνουμε ότι εξακολουθούμε να απέχουμε πόρρω από μια ευρωπαϊκή εισαγγελική αρχή και μια κοινή νομοθεσία και κοινές δικαστικές διαδικασίες.
<P>
Η σημαντικότερη πρόοδος έχει σημειωθεί στον τομέα της αστυνομικής συνεργασίας. Χαρακτηριστικός είναι ο πολλαπλασιασμός των αρχών, οι οποίες πρέπει να συντονιστούν μεταξύ τους. Οι όροι συμμετοχής της Europol στις κοινές έρευνες, η τροφοδότηση των αρχείων της, η συνεργασία με τρίτες χώρες θα πρέπει να προσδιοριστούν σαφώς. Δεν πρέπει να διασφαλίσουμε επειγόντως μια καλύτερη προστασία των δεδομένων και να εγγυηθούμε επιτέλους ένα δημοκρατικό και δικαιοδοτικό έλεγχο; Όσον αφορά το σεβασμό των θεμελιωδών δικαιωμάτων, δεν θα πρέπει να επανεξετάσουμε τον κατάλογο των ασφαλών χωρών;
<P>
Όσο για το σύστημα πληροφοριών Σένγκεν, και ενόψει της διεύρυνσης της Ένωσης, ανακύπτουν νέα ερωτήματα σχετικά με τις λειτουργίες, τις τεχνικές του δυνατότητες και τη θεσμική του μορφή.
<P>
Η Δικαιοσύνη και οι Εσωτερικές Υποθέσεις έχουν μια εξωτερική διάσταση την οποία δεν πρέπει να παραγνωρίσουμε. Η καταπολέμηση της σωματεμπορίας, όπως και η καταπολέμηση του οργανωμένου εγκλήματος αποτελούν επίσης τομείς που θα έπρεπε να αντιμετωπίζονται στο πλαίσιο των εξωτερικών σχέσεων της ΔΕΥ.
<P>
(Ο Πρόεδρος αφαιρεί το λόγο από την ομιλήτρια)

<SPEAKER ID=10 NAME="Πρόεδρος">
Δεν μπορούμε να ξεκινήσουμε την ημέρα ξεπερνώντας τον προβλεπόμενο χρόνο. Διαφορετικά, στο τέλος της ημέρας, η ημερήσια διάταξη θα έχει μείνει τελείως πίσω.

<SPEAKER ID=11 NAME="Watson">
(ΕΝ) Κύριε Πρόεδρε, η σημερινή συζήτηση είναι αρκετά περίεργη. Διαφορετικές εκθέσεις έχουν συγχωνευθεί σε μία συζήτηση ευρέος φάσματος
<P>
Η δική μου έκθεση πραγματεύεται, αφενός, το θέμα της ασφάλειας στις Συνόδους Κορυφής της Ευρωπαϊκής Ένωσης και σε ανάλογες διεθνείς συγκεντρώσεις και, αφετέρου, το ζήτημα των δικαιωμάτων των πολιτών. Είναι σημαντικό όταν το Κοινοβούλιο εγκύπτει σε προβλήματα που πλήττουν την Ένωση να το πράττει χωρίς να καταδικάζει συγκεκριμένες χώρες. Όπως ακριβώς στην πρόσφατη έκθεσή μου για την τρομοκρατία προσπάθησα να εκπονήσω μια έκθεση γενικού χαρακτήρα που δεν αναφέρεται αποκλειστικά στην κατάσταση που επικρατεί στη Χώρα των Βάσκων, στην Ισπανία, έτσι και στην προκειμένη περίπτωση προσπάθησα να εκπονήσω μια έκθεση γενικού χαρακτήρα επιδιώκοντας να μην είμαι ιδιαίτερα επικριτικός με καμία χώρα.
<P>
Έχουμε δει βίαιες διαμαρτυρίες στο πλαίσιο Συνόδων Κορυφής στις χώρες της ΕΕ - όπως για παράδειγμα στη Νίκαια, το Γκέτεμποργκ και τη Γένοβα. Τέτοιου είδους διαμαρτυρίες είναι σοβαρές και στην τελευταία περίπτωση προκάλεσαν ένα θάνατο. Εκπόνησα την έκθεση ως πρόεδρος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων και με ικανοποίηση αναφέρω ότι έτυχε ευρείας αποδοχής από την εν λόγω επιτροπή. Ευχαριστώ τους συναδέλφους μου για την προσπάθεια που κατέβαλαν προκειμένου να υλοποιηθεί η έκθεση και συστήνω να την ψηφίσουν ως έχει απορρίπτοντας τις 30 τροπολογίες που έχουν υποβληθεί, οι οποίες θεωρώ ότι αφορούν σημεία που έχουν ήδη διευθετηθεί στο πλαίσιο της επιτροπής.
<P>
Εξετάζοντας τα προβλήματα της βίας που είδαμε, η Ευρωπαϊκή Ένωση πρέπει να κατανοήσει τα αίτια που οδήγησαν σε μια τόσο βίαιη διαμαρτυρία και να επιδιώξει την πρόληψή τους. Φαίνεται ότι υπάρχουν δύο προϋποθέσεις γι' αυτό. Η πρώτη σχετίζεται με το γεγονός ότι πρέπει να βελτιώσουμε τον πολιτικό διάλογο σχετικά με το δικαίωμα της ειρηνικής συνάθροισης και της ειρηνικής διαμαρτυρίας. Η δεύτερη αφορά το γεγονός ότι πρέπει να αναζητήσουμε μια σταθερή, αλλά αναλογική, απόκριση στην εγκληματική συμπεριφορά που επιδεικνύουν οι διαδηλωτές.
<P>
Να επισημάνω ότι στη Σουηδία και την Ιταλία τις βίαιες διαμαρτυρίες που είδαμε ακολούθησαν δικαστικές διαδικασίες. Και η Ευρωπαϊκή Ένωση πρέπει να εξετάσει εάν έχουν παραβιαστεί τα δικαιώματα των πολιτών, ιδιαίτερα σε συνάρτηση με το άρθρο 6(1) και το άρθρο 7 των Συνθηκών μας. Θα πρέπει να υπενθυμίσουμε ότι το Ευρωπαϊκό Συμβούλιο της Νίκαιας ενίσχυσε το άρθρο 7 και ζήτησε από τα θεσμικά όργανα της Ευρωπαϊκής Ένωσης να εποπτεύσουν την εφαρμογή των θεμελιωδών δικαιωμάτων, ακόμη και στην περίπτωση που υπάρχει απλώς κίνδυνος παραβίασής τους. Οδηγός των οργάνων στην διεξαγωγή ενός τέτοιου ελέγχου πρέπει να είναι ο Ευρωπαϊκός Χάρτης Θεμελιωδών Δικαιωμάτων. Συνεπώς, η έκθεσή μου επιδιώκει να ξεκινήσει μια μελέτη σχετικά με όσα έχουν συμβεί και να εξετάσει εάν έχουμε τηρήσει τις δεσμεύσεις μας σε όλες τις περιπτώσεις.
<P>
Όταν εκατοντάδες χιλιάδες ανθρώπων που αντιπροσωπεύουν τις ΜΚΟ και τις εκκλησιαστικές ομάδες συγκεντρώνονται στους δρόμους για να εκφράσουν την ανησυχία τους και επιλέγουν να το πράξουν στο περιθώριο μια σειράς διεθνών συναντήσεων, τότε δεν πρόκειται για απλή σύμπτωση. Αυτό απαιτεί δέουσα ανταπόκριση και, μάλιστα, πολιτική ανταπόκριση. Πρέπει να αποφύγουμε την κατάσταση όπου δεν παρέχεται καμία απάντηση, καθώς μια κοινωνία όπου οι πολίτες φοβούνται τους θεσμούς τους - και ίσως, ακόμη σημαντικότερο, οι θεσμοί φοβούνται τους πολίτες τους - ενέχει πολύ αδύναμη δημοκρατία. Στο πλαίσιο αυτό, χαιρετίζω το διάβημα του κ. Guy Verhofstadt, ο οποίος επεδίωξε να εγκαινιάσει διάλογο με την κοινωνία των πολιτών, πριν από τις συνόδους που πραγματοποιήθηκαν υπό τη βελγική Προεδρία.
<P>
Η προσέγγιση αυτή πρέπει να συμπληρωθεί από μια Λευκή Βίβλο για την παγκοσμιοποίηση, η οποία αφενός θα αντιμετωπίζει την Ευρωπαϊκή Ένωση ως σημαντικό παράγοντα σε μια περιοχή για την οποία η Ένωση φέρει άμεση ευθύνη, και, αφετέρου, θα συγκεντρώσει ενδεχομένως κάποιους Επιτρόπους με διαφορετικές αρμοδιότητες προκειμένου να εξετάσουν μια σφαιρική στρατηγική για την Ευρωπαϊκή Ένωση.
<P>
Πρέπει να δούμε το άρθρο 33 της Συνθήκης, το οποίο αναθέτει στα κράτη μέλη την αποστολή να διασφαλίσουν την τήρηση του νόμου και της τάξης και να δούμε εάν οι αντιδράσεις ήταν οι κατάλληλες. Η αδυναμία συνεργασίας ανάμεσα στις δικαστικές και τις αστυνομικές αρχές των κρατών μελών συνιστά θεμελιώδη αδυναμία της Ένωσης. Ελπίζω ότι θα μπορέσουμε να εξετάσουμε το συγκεκριμένο θέμα στο πλαίσιο της δημιουργίας ενός ευρωπαϊκού χώρου ελευθερίας, ασφάλειας και δικαιοσύνης.
<P>
Οι πολίτες μας πρέπει να γνωρίζουν ότι, σε οποιαδήποτε χώρα κι αν βρίσκονται και οπουδήποτε κι αν ασκούν τα δημοκρατικά τους δικαιώματα, θα έχουν την ίδια μεταχείριση από τις αρχές και θα απολαμβάνουν τα ίδια δικαιώματα ενώπιον του νόμου.

<SPEAKER ID=12 NAME="Πρόεδρος">
Δεδομένου ότι η κ. Hazan δεν μπορεί να βρίσκεται μαζί μας, την εισήγηση της έκθεσής της αναλαμβάνει ο κ. Poignant.

<SPEAKER ID=13 LANGUAGE="FR" NAME="Poignant">
. (FR) Κύριε Πρόεδρε, η κ. Hazan μεταμορφώνεται σε κ. Poignant. Μπορεί η αλλαγή να μην είναι προς το καλύτερο, αλλά σας παρακαλώ να με συγχωρήσετε και να τη συγχωρήστε.
<P>
Τις παραμονές της ευρωπαϊκής Συνόδου Κορυφής στο Λάκεν, η κ. Hazan δήλωσε ότι είναι πολύ ευτυχής που έχει την ευκαιρία να σας υποβάλει την έκθεση αυτή για τις προτεραιότητες και τους στόχους της Ένωσης στις εξωτερικές σχέσεις στον τομέα της δικαιοσύνης και των εσωτερικών υποθέσεων και να συμμετέχει ευρύτερα στη συζήτηση για τις προόδους που έχουν σημειωθεί όσον αφορά το χώρο ασφάλειας, ελευθερίας και δικαιοσύνης από τη Σύνοδο Κορυφής του Τάμπερε και εξής.
<P>
Η Ένωση βρίσκεται σε ένα σταυροδρόμι. Δεν πρέπει να λείψουμε από την κρίσιμη και στρατηγικής σημασίας για το μέλλον της αυτή συνάντηση· διαφορετικά κινδυνεύουμε αργότερα να βρεθούμε σε δύσκολη θέση. Επίσης, μας δίνεται η ευκαιρία να αναλύσουμε σε ποιο βαθμό τα κράτη μέλη επιθυμούν τα ζητήματα της δικαιοσύνης και των εσωτερικών υποθέσεων να τεθούν στην πρωτοκαθεδρία των πολιτικών της Ένωσης. Αυτό είναι το θέμα της εν λόγω έκθεσης, που υπογραμμίζει την αναγκαιότητα πλήρους ενσωμάτωσης των ζητημάτων που αφορούν το άσυλο, τη μετανάστευση, τη δικαιοσύνη και την αστυνομική συνεργασία, ορισμένα ζητήματα δηλαδή που αφορούν πολύ άμεσα τους συμπολίτες μας. Με την προοπτική αυτή, όλα τα κράτη μέλη θα πρέπει να αναλάβουν μια δράση σφαιρική, ολοκληρωμένη, στο επίπεδο όλων των πυλώνων. Οφείλουμε επίσης να υπογραμμίσουμε το γεγονός ότι η Ευρωπαϊκή Ένωση παραμένει ως σήμερα πολύ περιορισμένη στον τομέα αυτό, που βρίσκεται στα πρώτα του βήματα. Οι εκθέσεις όπως αυτή θα πρέπει κυρίως να συμβάλλουν στον προβληματισμό σχετικά με την προστιθέμενη αξία που αντιπροσωπεύει η εμβάθυνση του χώρου ασφάλειας, ελευθερίας και δικαιοσύνης εντός της ίδιας της Ένωσης, ώστε να είναι έτοιμη στη συνέχεια να ανταποκριθεί στις προκλήσεις της εξωτερικής πολιτικής στον εν λόγω τομέα. Μας ζητείται να δημιουργήσουμε κάποια εργαλεία, η απουσία των οποίων μας εμπόδιζε ως σήμερα να ανταποκριθούμε στις απαιτήσεις των εταίρων μας. Ορισμένοι από τους στόχους αυτούς έχουν καταγραφεί. Πρέπει να αφορούν τους παρακάτω τομείς: την καταπολέμηση του οργανωμένου εγκλήματος σε όλες τις μορφές του, τη δημιουργία ενός μετώπου ενάντια στην τρομοκρατία, το συντονισμό των κρατών μελών και των υποψηφίων προς ένταξη χωρών για τη συγκρότηση δικαστικών και αστυνομικών αρχών, την εφαρμογή μιας πολιτικής κοινής ανάπτυξης, την ανάπτυξη στενών συνεργασιών με τρίτες χώρες για την καταπολέμηση του ρατσισμού, της ξενοφοβίας και όλων των μορφών διακρίσεων, τη δημιουργία ενός ισχυρού δεσμού ανάμεσα στην πολιτική μετανάστευσης και την πολιτική αναπτυξιακής βοήθειας, την αναγκαιότητα υιοθέτησης μιας κοινής πολιτικής στον τομέα του ασύλου, η οποία θα περιλαμβάνει ελάχιστους κανόνες υποδοχής για την προστασία των αιτούντων άσυλο. Είναι ένα έργο επίμοχθο, μακροχρόνιο, το οποίο προϋποθέτει πολύπλοκες διεθνείς διαπραγματεύσεις. Με αυτή τη λογική θα πρέπει να δώσουμε την εντολή στην Ένωση να δράσει στην κατεύθυνση αυτή, υποστηρίζοντας τις προτάσεις της Επιτροπής που συμβάλλουν και θα συμβάλουν στη συγκρότηση του συνεκτικού αυτού πλαισίου. Ανάλογες καταστάσεις συνηγορούν υπέρ μιας θαρραλέας κίνησης με την οποία θα τεθούν γρηγορότερα σε ισχύ οι αποφάσεις του Συμβουλίου που παραμένουν παγωμένες σήμερα. Υπάρχουν εμπόδια και θα πρέπει να βάλουμε τα δυνατά μας για να τα υπερνικήσουμε. Δεν θα πρέπει να παραβλέπουμε τους ανθρώπινους παράγοντες που υπάρχουν στην προβληματική αυτή. Η επικαιρότητα μας το υπενθυμίζει, με τη φρικτή τραγωδία των οκτώ προσφύγων, μεταξύ των οποίων και τρία παιδιά, που βρέθηκαν νεκροί σε εμπορευματοκιβώτιο το περασμένο Σάββατο. Και θυμόμαστε τα 58 θύματα στο Ντόβερ, τον Ιούνιο του 2000. Ας ελπίσουμε ότι δεν θα χρειαστεί να περιμένουμε και άλλες τέτοιες τραγωδίες για να συνειδητοποιήσουν τα κράτη μας πόσο σημαντικό είναι να σημειωθεί πρόοδος σε κάποια τέτοια θέματα. Το Συμβούλιο θα πρέπει προφανώς να αναλάβει τις ευθύνες του, διότι στην προκειμένη περίπτωση βλέπουμε τα αποτελέσματα και τις επιπτώσεις της ατολμίας του.
<P>
Κατά τον ίδιο τρόπο, δεν θα πρέπει να αποδεχόμαστε τον εκβιασμό μιας χώρας - την Ιταλία εννοώ - αλλά νομίζω ότι με τα χθεσινά γεγονότα τα πράγματα έχουν αλλάξει και η κ. Hazan δεν πρέπει να το γνώριζε ακόμα χτες.
<P>
Από την άποψη αυτή, τα δραματικά γεγονότα της 11ης Σεπτεμβρίου μας καλούν περισσότερο παρά ποτέ να αντιμετωπίσουμε τα ζητήματα αυτά σε μια μακροπρόθεσμη προοπτική. Δεν θα πρέπει να υιοθετήσουμε εδώ μια θέση υπό την επήρεια του επείγοντος και της βιασύνης. Αντιθέτως, μόνον αν η Ευρώπη αποκτήσει μόνιμα, λειτουργικά εργαλεία, συντονισμένα στην ίδια συχνότητα, θα μπορέσει να διαδραματίσει σημαίνοντα ρόλο στη διεθνή σκηνή και να επιβάλει την ανθρωπιστική της οπτική, υπέρ της προστασίας των ατομικών ελευθεριών.
<P>
Τέλος, επιμένουμε ότι το Κοινοβούλιο θα πρέπει να ασκεί έναν έλεγχο στην εξωτερική πολιτική και την πολιτική στον τομέα της δικαιοσύνης και των εσωτερικών υποθέσεων, με μια περιοδική διαβούλευση της συνολικής στρατηγικής που ακολουθείται. Θα υπενθυμίσω ότι το ζητούμενο δεν είναι εν προκειμένω να καταθέσουμε προτάσεις ανέφικτες και έμπλεες φιλανθρωπίας· αλλά μάλλον να κάνουμε μια αντικειμενική ανάλυση της κατάστασης, η οποία μας επιβάλλει να προβληματιστούμε σχετικά με την εξωτερική αυτή διάσταση, ως ζωτικό στοιχείο της πολιτικής μας. Οι πρόοδοι που έχουν σημειωθεί από το Τάμπερε και εξής είναι ελάχιστα ενθαρρυντικές. Ποιος φταίει; Σίγουρα δεν φταίει η Επιτροπή, η οποία καταβάλλει πολλές προσπάθειες για να ανταποκριθεί στους στόχους αυτούς· μάλλον θα πρέπει να μεμφόμαστε το Συμβούλιο, που έχει πολύ συχνά την τάση να παραπέμπει στις ελληνικές καλένδες τα συγκεκριμένα μέτρα και το οποίο παραλύει λόγω του κανόνα της ομοφωνίας που ισχύει στα ζητήματα αυτά.
<P>
Επιπλέον, όλα αυτά δεν είναι καινούργια, όπως γνωρίζετε, αφού το συγκεκριμένο ζήτημα αναφέρθηκε ήδη στη Σύνοδο Κορυφής του Τάμπερε. Σήμερα, θα πρέπει να αποκτήσουμε την ορμή αυτή·
<P>
(Ο Πρόεδρος αφαιρεί το λόγο από τον ομιλητή)

<SPEAKER ID=14 LANGUAGE="NL" NAME="Sφrensen">
Κύριε Πρόεδρε, κυρίες και κύριοι συνάδελφοι, τα σημαντικότατα φαινόμενα που απειλούν τις δημοκρατικές αρχές και τα ανθρώπινα και ατομικά δικαιώματα σήμερα είναι παγκοσμιοποιημένα, όπως και η οικονομία μας. Το οργανωμένο έγκλημα, η διακίνηση ναρκωτικών, η σωματεμπορία και η τρομοκρατία είναι φαινόμενα που δεν μας επιτρέπουν πια να εξακολουθούμε να σκεφτόμαστε μόνο εντός των εθνικών ή των περιφερειακών συνόρων. Δεν είναι λοιπόν ακόμη πολύ αργά για να μεταφράσει η Ευρωπαϊκή Ένωση την πολιτική της στον τομέα της δικαιοσύνης και των εσωτερικών υποθέσεων στις εξωτερικές σχέσεις της.
<P>
Επιπλέον, μπορούμε στην Επιτροπή Δικαιοσύνης και Εσωτερικών Υποθέσεων να παρατηρήσουμε ότι όλο και περισσότερες εκθέσεις αφορούν μία διασυνοριακή προβληματική και η Eurojust είναι ένα μόνο σχετικό παράδειγμα.
<P>
Η ενίσχυση ή ακόμη και η διατήρηση του κράτους δικαίου και της δημοκρατίας στο εσωτερικό της Ένωσης επηρεάζονται σε σημαντικό βαθμό από την κατάσταση στις χώρες που την περιβάλλουν και ακόμη παραπέρα. Ένα σημαντικό σχετικό δεδομένο είναι η εμφανής και η αφανής διαφθορά, η οποία αποτελεί αδιαμφισβήτητη προβληματική σε αρκετές χώρες και η οποία υπονομεύει τη δημοκρατία μας.
<P>
Έτσι, μία αποτελεσματική και υπεύθυνη πολιτική μετανάστευσης και ασύλου δεν είναι δυνατή χωρίς την ανάληψη προσπαθειών για τις χώρες προέλευσης. Μία καλή κατανόηση των αιτιών της μετανάστευσης και των αιτήσεων ασύλου απαιτεί, επίσης, την προσαρμογή της αναπτυξιακής πολιτικής μας στο πραγματικό κοινωνικοοικονομικό και πολιτικό πλαίσιο των σχετικών χωρών.
<P>
Η πρόταση του Συμβουλίου, σε συνεργασία με την Επιτροπή, αποτελεί ένα σημαντικό έγγραφο, το οποίο βαίνει προς την ορθή κατεύθυνση. Τόσο στο πεδίο της διεύρυνσης όσο και στο πεδίο της συνεργασίας της Ευρωπαϊκής Ένωσης με άλλες χώρες ενισχύεται η αρχή του κράτους δικαίου και τώρα πρέπει να επέλθει ανάλογος συντονισμός και στο πλαίσιο της εξωτερικής πολιτικής.
<P>
Η κ. Hazan με την έκθεσή της κατάφερε να ενισχύσει ακόμη περισσότερο το αρχικό κείμενο. Οι στόχοι, οι αρχές και τα μέτρα που προβλέπονται σ' αυτό πρέπει, φυσικά, να προσδιοριστούν περαιτέρω και να εφαρμοστούν. Επιπλέον, είναι σημαντικό να ενημερώνεται επαρκώς το Κοινοβούλιο σχετικά με την πρόοδο που σημειώνεται. Επειδή πρέπει να μπορούμε να απαντήσουμε στις ερωτήσεις του μέσου πολίτη: "Τι κάνετε για να επιλύσετε αυτά τα προβλήματα;"

<SPEAKER ID=15 LANGUAGE="FR" NAME="Vitorino">
. (FR) Κύριε Πρόεδρε, κυρίες και κύριοι βουλευτές, η συζήτηση που διεξάγεται σήμερα στην αίθουσα αυτή εντάσσεται, όπως γνωρίζουμε, σε ένα διεθνές πλαίσιο, το οποίο απλώς υπογραμμίζει πόσο αναγκαίο, πόσο επείγον μάλιστα είναι να εφαρμόσουμε τους στόχους της Συνθήκης του Αμστερνταμ και να σεβαστούμε το πρόγραμμα που όρισαν το 1999 στο Τάμπερε οι αρχηγοί κρατών και κυβερνήσεων των χωρών της Ένωσης. Διεξάγεται επίσης την επομένη ενός Συμβουλίου ΔΕΥ, η φορτωμένη ημερήσια διάταξη του οποίου αντανακλούσε την ένταση των εργασιών που βρίσκονται εν εξελίξει· και στις παραμονές της Συνόδου Κορυφής του Λάκεν, μιας ενδιάμεσης συνάντησης που θα μας επιτρέψει να αξιολογήσουμε τις προόδους που έχουν σημειωθεί από το Τάμπερε και εξής και να δώσουμε, ελπίζω, νέα ώθηση στις προσπάθειες που καταβάλλουμε για να υλοποιήσουμε το πρόγραμμά μας. Τέλος, η συζήτηση αυτή αρχίζει ενόψει, μεσοπρόθεσμα, της Διακυβερνητικής Διάσκεψης που θα διεξαχθεί το 2004 και με φόντο τη διεύρυνση της Ένωσης. Και ορισμένα από τα ερωτήματα που τίθενται - σχετικά με το ρόλο του Ευρωπαϊκού Κοινοβουλίου κυρίως στον τομέα της δικαιοσύνης και των εσωτερικών υποθέσεων ή της προστασίας των θεμελιωδών δικαιωμάτων του πολίτη στον ευρωπαϊκό δικαστικό χώρο - θα κατέχουν ιδιαίτερη θέση στη συζήτηση αυτή.
<P>
Έτσι, με βάση τα ερωτήματα που έθεσε η κ. Boumediene-Thiery, θα προσπαθήσω να απαντήσω στα ερωτήματα της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων.
<P>
Το πρώτο ερώτημα με το οποίο θα ασχοληθώ αφορά ένα ζήτημα αρχής: το στόχο προστασίας των πολιτών, τον οποίο έχει θέσει η Συνθήκη του Αμστερνταμ και τον οποίο η δραματική διεθνής επικαιρότητα, αλλά και ορισμένες προθεσμίες που πλησιάζουν, όπως εκείνη της διεύρυνσης, τοποθετούν στην πρωτοκαθεδρία της πολιτικής ατζέντας της Ένωσης. Ο στόχος αυτός μπορεί να λειτουργήσει εις βάρος του σεβασμού των θεμελιωδών δικαιωμάτων που ορίζονται στον Χάρτη των Θεμελιωδών Δικαιωμάτων; Σίγουρα όχι. Και η Επιτροπή μεριμνά ιδιαιτέρως ώστε οι προτάσεις για την εγγύηση της εσωτερικής ασφάλειας και της προστασίας των συμπολιτών μας να είναι ισορροπημένες και αναλογικές και να εγγράφονται σε ένα σύστημα αξιών που έχει ως άξονά του το κράτος δικαίου.
<P>
Καταρχάς, ορισμένα κείμενα οιονεί συνταγματικού χαρακτήρα διασφαλίζουν τα δικαιώματα αυτά στην Ευρωπαϊκή Ένωση και αναφέρονται συστηματικά στις προτάσεις που καταθέτει η Επιτροπή. Αυτό ισχύει για την Ευρωπαϊκή Σύμβαση των Δικαιωμάτων του Ανθρώπου λόγου χάρη, αλλά και για το Χάρτη των Θεμελιωδών Δικαιωμάτων. Τα κείμενα αυτά υπερισχύουν του δικαίου της Ένωσης, αλλά και των εθνικών δικαίων.
<P>
Επιπλέον, θεωρώ επιτακτικό να υπενθυμίσω ότι οι στόχοι της Ένωσης στον τομέα της προστασίας των πολιτών δεν έρχονται σε καμία περίπτωση σε σύγκρουση με τα θεμελιώδη δικαιώματα όπως ορίζονται στον Χάρτη της Ευρωπαϊκής Ένωσης, αλλά στηρίζονται στα δικαιώματα αυτά. Υπό την έννοια αυτή, οι συστάσεις της έκθεσης Watson για τις διαδηλώσεις που διοργανώνονται στο περιθώριο του Ευρωπαϊκού Συμβουλίου είναι καλοδεχούμενες. Πρόκειται για συστάσεις λογικές, που θεωρούμε ότι τηρούν μια ισορροπία ανάμεσα στην ελεύθερη έκφραση των πολιτών και την πλήρη άσκηση του θεμελιώδους δικαιώματος του διαδηλώνειν, αφενός, και στην αναγκαιότητα να μην δίνουμε πράσινο φως σε όλους όσοι αρνούνται στην πραγματικότητα το δημοκρατικό διάλογο και νομίζουν ότι μπορούν να περάσουν τα μηνύματά τους ερχόμενοι σε βίαιη αντιπαράθεση με τις δυνάμεις της τάξης, αφετέρου.
<P>
Όσο για τη σύσταση να αρχίσει εκ των πραγμάτων ένας διάλογος σχετικά με τον εσωτερικό και εξωτερικό αντίκτυπο της παγκοσμιοποίησης, μπορώ να πω ότι το μέλημα αυτό θα διαφαίνεται στην ανακοίνωση που θα υποβάλει η Επιτροπή τον προσεχή Ιανουάριο, σχετικά με τις εξωτερικές όψεις της πολιτικής της βιώσιμης ανάπτυξης.
<P>
Σχετικά με το δεύτερο σημείο, ως προς τα ενδεχόμενα έκτακτα μέτρα για την αντιμετώπιση της τρομοκρατικής απειλής, στα οποία αναφέρθηκε η αξιότιμη βουλευτής κ. Boumediene-Thiery, δεν μπορούμε να πούμε, νομίζω, ότι η Ευρωπαϊκή Ένωση έχει κινηθεί σε μια τέτοια κατεύθυνση. Για άλλη μια φορά, είναι αλήθεια ότι είναι κατά κάποιο τρόπο επείγον να λάβουμε αποφάσεις, ειδικά για τα μέτρα που θα ενισχύσουν την αστυνομική ή δικαστική συνεργασία στην καταπολέμηση των πιο σοβαρών μορφών παραβίασης των ελευθεριών, των αξιών και των θεσμών μας· δεν νομίζω όμως ότι οι πρωτοβουλίες που έχουν αναληφθεί ή προταθεί σε επίπεδο Ευρωπαϊκής Ένωσης μπορούν να χαρακτηριστούν ως έκτακτα μέτρα, μέτρα δηλαδή παρέκκλισης από θεμελιώδεις αρχές λόγω εξαιρετικών περιστάσεων.
<P>
Όχι, τα προτεινόμενα μέτρα είναι μέτρα ουσίας, τα οποία ελήφθησαν, είναι αλήθεια, σε ένα πλαίσιο εκτάκτου ανάγκης, αλλά δεν είναι αυτοσχεδιασμοί και βρίσκονται στην πραγματικότητα σε συμφωνία με τις εντολές που μας ανέθεσαν οι κυβερνήσεις και τα έθνη μας, όταν κύρωσαν τη Συνθήκη του Αμστερνταμ. Και δράττομαι της ευκαιρίας για να εκφράσω την ικανοποίησή μου και να συγχαρώ τη βελγική Προεδρία, η οποία κατάφερε χθες στη Ρώμη να εδραιώσει τις αποφάσεις που έλαβε το Συμβούλιο ΔΕΥ στην κατεύθυνση της έγκρισης της απόφασης-πλαίσιο κατά της τρομοκρατίας και της απόφασης-πλαίσιο για το ευρωπαϊκό ένταλμα σύλληψης.
<P>
Η πρόταση της κ. εισηγήτριας να περιληφθεί μια ρήτρα προσωρινής ισχύος ή μια ρήτρα αναθεώρησης παρουσιάζει ενδιαφέρον όσον αφορά την αρχή που προτείνει, την υποχρέωση δηλαδή αξιολόγησης του αντίκτυπου μιας εγκεκριμένης πρότασης σε σχέση με τον επιδιωκόμενο στόχο.
<P>
Το τρίτο σημείο που υπογραμμίστηκε αφορά τις καθυστερήσεις που σημειώνονται στην υλοποίηση των στόχων του Τάμπερε. Εγκαλεί όλα τα θεσμικά όργανα και τις αρχές που έχουν την ευθύνη για την εφαρμογή του προγράμματος που καθορίστηκε στο Τάμπερε. Η τελευταία έκδοση του χρονοδιαγράμματος της Επιτροπής περιλαμβάνει μια πρώτη αξιολόγηση της προόδου που έχει σημειωθεί. Και πράγματι, καταγράφονται καθυστερήσεις, ειδικά σε τομείς όπως το άσυλο και η μετανάστευση ή η ελάχιστη εναρμόνιση των ποινικών κυρώσεων. Η ενδιάμεση αξιολόγηση που θα διεξαχθεί, όπως γνωρίζετε, στο Ευρωπαϊκό Συμβούλιο του Λάκεν, αποτελεί μια κρίσιμη φάση. Θα επαληθεύσουμε εν προκειμένω κατά πόσον οι δεσμεύσεις που αναλήφθηκαν στο Τάμπερε και επαναλήφθηκαν στις 21 Σεπτεμβρίου μεταφράζονται σε πραγματική βούληση των κρατών μελών να προχωρήσουν προς τα μπροστά. Επίσης, θα εξαγάγουμε και τα διδάγματα από τις επιτυχίες που έχουμε σημειώσει και τις δυσκολίες που έχουμε συναντήσει ως τη στιγμή αυτή. Αν επαναξιολογήσουμε τους στόχους του Τάμπερε και, κυρίως, αν θέσουμε υπό αμφισβήτηση τις καθορισμένες προθεσμίες, θα προκαλέσουμε μια κρίση εμπιστοσύνης της κοινής γνώμης σε σχέση με ένα πολιτικό σχέδιο που όλοι ανεξαιρέτως το θεωρούν απαραίτητο και πρωταρχικό, ασχέτως μάλιστα των δυσχερειών που συνεχίζουν να υπάρχουν.
<P>
Επίσης, σήμερα, έχουμε ανάγκη από βούληση και μέθοδο, προκειμένου να μην διαψεύσουμε τις θεμιτές προσδοκίες της κοινής γνώμης αλλά και των ανδρών και των γυναικών που η δουλειά τους είναι να προστατεύουν την ελευθερία μας, να εγγυώνται την ασφάλειά μας και να επαγρυπνούν για μια δικαιοσύνη με ευκολότερη πρόσβαση.
<P>
Στο Συμβούλιο των Υπουργών Δικαιοσύνης και Εσωτερικών Υποθέσεων που συνεδρίασε την προηγούμενη εβδομάδα επιτύχαμε ενθαρρυντικά αποτελέσματα όσον αφορά τη βούληση των κρατών μελών να διεξάγουν τη δράση τους αναλόγως με τις δεσμεύσεις που έχουν αναλάβει. Αναδείχθηκαν όμως και όλοι οι περιορισμοί, οι αμφισημίες μάλλον, μιας διαδικασίας λήψης αποφάσεων που διέπεται εξολοκλήρου από ομοφωνία. Η Επιτροπή θα υπογραμμίσει στο Λάκεν ότι οι δισταγμοί όσον αφορά την περαιτέρω πρόοδο δεν θα είναι ανυπέρβλητοι, αρκεί να αρχίσουμε εμφυσώντας μια νέα δόση πολιτικής βούλησης. Στη Σύνοδο Κορυφής του Λάκεν, οι αρχηγοί κρατών και κυβερνήσεων θα διεξαγάγουν μια γενικότερη συζήτηση για το μέλλον της Ένωσης· παράλληλα όμως, θα είναι μια ευκαιρία για να συσχετίσουμε τις προόδους που έχουν σημειωθεί, τις προόδους που πρέπει να επιτελέσουμε μελλοντικά, με το μέλλον της Ένωσης και της λειτουργίας της. Ο προβληματισμός θα πρέπει να έχει ως αντικείμενο τον τρόπο με τον οποίο η προσεχής Διακυβερνητική Διάσκεψη θα μπορέσει ίσως να εισαγάγει τις θεσμικές τροποποιήσεις και να μεταρρυθμίσει τους μηχανισμούς λήψης αποφάσεων στην κατεύθυνση που χρειάζεται, ώστε να υλοποιηθεί πλήρως ο χώρος ελευθερίας, ασφάλειας και δικαιοσύνης.
<P>
Το τέταρτο ερώτημα αφορά την εναρμόνιση του ποινικού δικαίου. Υπενθυμίζω εν πρώτοις ότι η Συνθήκη θέτει ως ειδικό στόχο την εναρμόνιση του ουσιαστικού ποινικού δικαίου. Η εναρμόνιση αυτή δεν επιδιώκεται προκειμένου να καταστεί δυνατή η αμοιβαία αναγνώριση· αλλά προκειμένου κυρίως τα κράτη μέλη να δίνουν τη μάχη ενάντια σε φαινόμενα που πλήττουν όλες τις χώρες της Ένωσης με τρόπο συντονισμένο, κοινό και με εξίσου αυστηρές κυρώσεις. Πρόκειται για ένα εργαλείο συμπληρωματικό προς την αμοιβαία αναγνώριση των δικαστικών αποφάσεων.
<P>
Φυσικά, όπως επανειλημμένως έχω αναφέρει και το λέω στην προκειμένη περίπτωση για άλλη μία φορά, η εναρμόνιση θα πρέπει να χρησιμοποιείται με φρόνηση και μόνον εκεί όπου χρειάζεται. Το Ευρωπαϊκό Συμβούλιο του Τάμπερε έχει απαριθμήσει τους τομείς όπου η προσέγγιση αυτή αναδεικνύεται αναγκαία. Σχετικά με όλους αυτούς τους τομείς, τα κράτη μέλη έχουν αναπτύξει πρωτοβουλίες ή η Επιτροπή έχει καταθέσει προτάσεις. Πολλές από αυτές έχουν εγκριθεί· άλλων η έγκριση επίκειται και μπορώ να πω, νομίζω, ότι πολύ σύντομα θα διαθέτουμε ένα κοινό οπλοστάσιο που θα ανταποκρίνεται σε αυτή την εντολή.
<P>
Όσον αφορά το δικονομικό δίκαιο, αντιθέτως, είχα ήδη την ευκαιρία να πω ότι η Επιτροπή σκοπεύει να παρουσιάσει μια σχετική ανακοίνωση, κάτι που έχει γίνει ακόμα πιο απαραίτητο υπό το φως της πολύ ενδιαφέρουσας πολιτικής συζήτησης σχετικά με το ευρωπαϊκό ένταλμα σύλληψης.
<P>
Το αντικείμενο μιας τέτοιας ανακοίνωσης θα είναι προφανώς ο καθορισμός κοινών προτύπων για την προστασία των ατομικών δικαιωμάτων στις ποινικές διαδικασίες, σε μια σειρά πτυχές οι οποίες προκύπτουν από τη Σύμβαση των Δικαιωμάτων του Ανθρώπου και τη νομολογία του Δικαστηρίου του Στρασβούργου. Μια τέτοια ενέργεια θα συνέβαλλε στην ενίσχυση της αμοιβαίας εμπιστοσύνης στην οποία θεμελιώνεται η οικοδόμηση του ευρωπαϊκού δικαστικού χώρου, στην Ένωση σήμερα και σε μια διευρυμένη Ευρώπη των 25 ή των 30 μελών αργότερα.
<P>
Το πέμπτο σημείο αναφέρεται στο δημοκρατικό έλλειμμα που συνεχίζει να υπάρχει στους κόλπους της Ένωσης στους τομείς που αφορούν τη δικαιοσύνη και τις εσωτερικές υποθέσεις. Το ερώτημα είναι διπλό, διότι αφορά τόσο το ρόλο του θεσμικού σας οργάνου στη διαδικασία λήψης αποφάσεων στον τομέα της δικαιοσύνης και των εσωτερικών υποθέσεων, όσο και την ορθή άσκηση των αρμοδιοτήτων του. Έχει μεγάλη σημασία η βούλησή μας να προχωρήσουμε στην υλοποίηση των στόχων μας να συμβαδίζει με τη βελτίωση των δημοκρατικών και δικαιοδοτικών ελέγχων.
<P>
Θα πρέπει κατά πρώτον να πω ότι η Επιτροπή προσπάθησε τα τελευταία δύο χρόνια να πληροφορεί το Ευρωπαϊκό Κοινοβούλιο και να συνεργάζεται μαζί του όσο το δυνατόν πιο στενά για τον καθορισμό των στρατηγικών προσανατολισμών και των πρωτοβουλιών της. Παραμένει ωστόσο το γεγονός ότι η συμμετοχή του Κοινοβουλίου στον καθορισμό της στρατηγικής της Ένωσης, αλλά και στην εφαρμογή της επίσης, είναι ένα σημείο που χρήζει εμβάθυνσης και το οποίο η Επιτροπή, στο πλαίσιο των βημάτων που μένουν να υλοποιηθούν, θεωρεί μείζονος σημασίας.
<P>
Η διαπλοκή ορισμένων ζητημάτων που εμπίπτουν στον πρώτο πυλώνα με κάποια μέσα που θεωρούνται ότι εμπίπτουν στον τρίτο πυλώνα προκαλεί σε μόνιμη βάση προβλήματα. Η κατάσταση αυτή ενέχει εκτός αυτού κινδύνους παγώματος της διαδικασίας λήψης αποφάσεων, οι οποίοι ακόμα και όταν υπερνικώνται, με τίμημα τον τεχνητό διαχωρισμό ενεργειών με κοινή στην πραγματικότητα σκοπιμότητα, καθιστούν τη δράση της Ένωσης δυσνόητη για τους πολίτες. Χαιρετίζω ως εκ τούτου τη σύσταση του Συμβουλίου, την οποία η Συνέλευσή σας ενέκρινε στις 15 Νοεμβρίου, σχετικά με τις ποινικές κυρώσεις και το κοινοτικό δίκαιο, η οποία καλεί σε κοινοτικοποίηση της δικαστικής, τουλάχιστον, συνεργασίας σε ποινικές υποθέσεις.
<P>
Όσον αφορά την πρόσβαση του Κοινοβουλίου σε ευαίσθητες πληροφορίες που έχει στην κατοχή της η Επιτροπή, μια από τις πρακτικές προϋποθέσεις καλής άσκησης του ελέγχου από πλευράς του θεσμικού σας οργάνου, θα πρέπει να θυμίσω ότι υπάρχει μια συμφωνία-πλαίσιο ανάμεσα στα δυο θεσμικά μας όργανα, με ημερομηνία 5 Ιουλίου, και ότι η Επιτροπή πρόκειται να την εφαρμόσει πλήρως.
<P>
Η κ. Boumediene-Thiery θέτει τέλος το ζήτημα της ενίσχυσης των θεσμικών ικανοτήτων των υποψηφίων χωρών. Νομίζω ότι, στις εκθέσεις που δημοσιεύσαμε και στη διαρκή αξιολόγηση της βελτίωσης των ικανοτήτων των υποψηφίων χωρών που διεξάγουμε, το λάβαμε υπόψη μας και έχουμε δώσει όλη την απαιτούμενη δημοσιότητα στην αξιολόγησή μας για κάθε υποψήφια χώρα.
<P>
Κύριε Πρόεδρε, κυρίες, κύριοι, όσον αφορά τη συνεργασία, η οποία έχει ενισχυθεί, ανάμεσα στην Ένωση και τις Ηνωμένες Πολιτείες για την καταπολέμηση της τρομοκρατίας, νομίζω ότι αναδεικνύει σε ποιο βαθμό η ευρωπαϊκή διάσταση είναι σήμερα συνυφασμένη με κάθε διεθνή δράση που διεξάγεται ενάντια σε φαινόμενα διακρατικά και η οποία θέλει να είναι πλήρης και αποτελεσματική. Φυσικά, δεν παύει να είναι νεοπαγής. Θέτει προβλήματα, όσον αφορά κυρίως τη διασφάλιση του πλήρους σεβασμού των αρχών του ευρωπαϊκού μας δικαίου, ή ακόμα και του διεθνούς δικαίου. Θεωρώ ότι η ανάπτυξη της ευρωπαϊκής αυτής διάστασης αποτελεί για μας μια ευκαιρία μάλλον να προβάλουμε τις αξίες και τις αρχές μας και δεν θα πρέπει να θυσιάσουμε τις αρχές μας στο βωμό της συνεργασίας.
<P>
Εν κατακλείδι, κυρία Πρόεδρε, κύριε Προεδρεύοντα, κύριοι Υπουργοί, κυρίες και κύριοι βουλευτές, μπροστά στις προκλήσεις και τα διακυβεύματα της εποχής μας, η απάντηση της Ένωσης θα πρέπει να είναι σύννους αλλά γρήγορη, διαφανής αλλά αποτελεσματική, εξελίξιμη αλλά συντονισμένη. Με βάση αυτούς τους προσανατολισμούς αντιλαμβάνομαι το μέλλον του τεράστιου αυτού έργου, του χώρου ελευθερίας, ασφάλειας και δικαιοσύνης· και εννοώ να συνεχίσω τις σχέσεις συνεργασίας με το Ευρωπαϊκό Κοινοβούλιο που έχουν αρχίσει εδώ και δυόμισι χρόνια. Προσωπικά, εκφράζω την απεριόριστη ευγνωμοσύνη μου σε όλους τους βουλευτές της Επιτροπής Δημοσίων Ελευθεριών και κυρίως στον πρόεδρό της, τον Πρόεδρο Graham Watson, τον οποίο θα ήθελα ιδιαιτέρως να ευχαριστήσω.

<SPEAKER ID=16 LANGUAGE="DE" NAME="Pirker">
Κύριε Πρόεδρε, κύριε Επίτροπε, κύριε Υπουργέ, θα ήθελα να εκμεταλλευτώ την πληθώρα των εκθέσεων που έχουν κατατεθεί προς συζήτηση και να κάνω κάποιες βασικές παρατηρήσεις, όπως έκανε και ο Επίτροπος Vitorino. Αν ρίξουμε μια σύντομη ματιά στον προηγούμενο χρόνο, θα διαπιστώσουμε σαφέστατα ότι στον τομέα της εσωτερικής ασφάλειας έχουμε σημειώσει πρωτοφανή πρόοδο και μάλιστα πριν από την 11η Σεπτεμβρίου. Καθορίσαμε πολιτικές κατευθυντήριες γραμμές στον τομέα της πολιτικής μετανάστευσης και ασύλου, επεξεργαστήκαμε λεπτομερείς κανονισμούς, λάβαμε μέτρα σ' αυτό τον τομέα κατά της παράνομης μετανάστευσης και προετοιμάσαμε τη στενή δικαστική συνεργασία, ενώ μετά από μακρές συζητήσεις εφαρμόσαμε μάλιστα και την οδηγία σχετικά με τη νομιμοποίηση εσόδων από παράνομες δραστηριότητες. Σημειώσαμε πρόοδο, ήταν βέβαια κοπιαστικό, αλλά καταφέραμε να έχουμε αυτή την πρόοδο. Αυτό οφείλεται ιδιαίτερα στην καλή συνεργασία μεταξύ του Κοινοβουλίου και της Επιτροπής, η οποία οδήγησε σ' αυτή την πρόοδο. Ευχαριστώ πολύ, Επίτροπε κύριε Vitorino!
<P>
Μετά τις επιθέσεις στη Νέα Υόρκη και την Ουάσιγκτον στις 11 Σεπτεμβρίου, υπήρξε περαιτέρω, σχεδόν δραματική πρόοδος. Φαίνεται πως ξύπνησαν επιτέλους οι Υπουργοί των κρατών μελών, τόσο οι Υπουργοί Δικαιοσύνης όσο και οι Υπουργοί Εσωτερικών. Αποτέλεσμα ήταν να ετοιμαστεί το αντιτρομοκρατικό πακέτο με κοινές ερευνητικές ομάδες στην Ευρωπόλ, οι οποίες έχουν συσταθεί, έως το ευρωπαϊκό ένταλμα σύλληψης. Συγχαίρω λοιπόν τους Προέδρους Berlusconi και Verhofstadt, γιατί πέτυχαν συμφωνία στο θέμα αυτό, η οποία μπόρεσε επιτέλους να οδηγήσει στη δυνατότητα εφαρμογής του ευρωπαϊκού εντάλματος σύλληψης.
<P>
Το πακέτο μέτρων φτάνει μέχρι και στη δέσμευση χρημάτων και άλλων περιουσιακών στοιχείων ύποπτων οργανισμών, γιατί μ' αυτό τον τρόπο μπορεί να κοπεί η ζωτική αρτηρία της τρομοκρατίας και των οργανισμών που έχουν σχέση με την εγκληματικότητα. Υπήρξαν ωστόσο και νέες σκέψεις, οι οποίες οδηγούν έμμεσα σε περισσότερη ασφάλεια, όπως για παράδειγμα οι πρόσφατες συζητήσεις, που έχουμε διεξαγάγει στο Κοινοβούλιο και με τις οποίες ζητάμε την μελλοντική καθιέρωση θεώρησης όπως γίνεται με την άδεια παραμονής ως ανεξάρτητο έγγραφο με σαφή διαπίστωση της ταυτότητας. Κάτι τέτοιο προσθέτει στην ασφάλεια, αποτελεί προστιθέμενη αξία, την οποία επιτυγχάνουμε εδώ μ' αυτές τις συζητήσεις.
<P>
Αυτό που πρέπει να κάνουμε τώρα είναι να ασκήσουμε πιέσεις ώστε να υπάρξει άμεση εφαρμογή στα κράτη μέλη όλων αυτών των μέτρων που έχουν αποφασισθεί. Δράττομαι επίσης της ευκαιρίας να τονίσω κάτι που δεν είχε τόσο θετική εξέλιξη. Πρόκειται κατά κανόνα για τις συνθήκες εργασίας σ' αυτό το Σώμα. Η συνεργασία με το Συμβούλιο πρέπει να βελτιωθεί. Τα έγγραφα κατατίθενται αργά ή και καθόλου, πράγμα που οδηγεί σε συζητήσεις άνευ αντικειμένου στο Κοινοβούλιο και τις επιτροπές. Το Συμβούλιο λάμπει συχνά δια της απουσίας του σε σημαντικές συνεδριάσεις επιτροπών, αλλά και στην Ολομέλεια. Παράδειγμα αποτελεί η Δευτέρα, όταν η Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων συνήλθε αποκλειστικά για τη διεξαγωγή σημαντικών συζητήσεων σχετικά με το ευρωπαϊκό ένταλμα σύλληψης, τη συνεργασία με τις Ηνωμένες Πολιτείες, συνάντηση όπου συζητήθηκε μεταξύ άλλων και η ανταλλαγή επιστολών μεταξύ του Προέδρου Bush και του κ. Prodi. Το Συμβούλιο έλαμψε δια της απουσίας του και δεν υπήρχαν ούτε γραπτές πληροφορίες επί των οποίων θα ήταν δυνατόν να διεξαχθεί συζήτηση. Αυτό είναι επιεικώς απαράδεκτο, όσον αφορά την κατάσταση συνεργασίας στο Σώμα.
<P>
Αν δει κανείς τα χρονοδιαγράμματα, καταλαβαίνει ότι οδηγούν σε απαράδεκτες συνθήκες εργασίας. Ολοένα και πιο συχνά λαμβάνουμε τα έγγραφα την τελευταία στιγμή. Δεν μπορεί να γίνεται αυτό! Θέλουμε να σημειώνουμε γρήγορη πρόοδο, η οποία όμως πρέπει να συνδέεται και με την ποιότητα.
<P>
(Χειροκροτήματα)

<SPEAKER ID=17 LANGUAGE="IT" NAME="Paciotti">
Κύριε Πρόεδρε, συγχαίρω τον Επίτροπο κ. Vitorino και τις εισηγήτριες, κ. Boumediene και κ. Hazan η έκθεση της οποίας εγκρίθηκε ομόφωνα στην επιτροπή, καθώς και τον Πρόεδρο κ. Watson του οποίου η έκθεση για την ασφάλεια επί τη ευκαιρία των διεθνών Συνόδων Κορυφής έχει συνταχθεί με νομική επιμέλεια και πολιτική ισορροπία: μια έκθεση που μας κάνει να προβληματιστούμε για την αναγκαιότητα πολιτικής αντιμετώπισης των προβλημάτων που θέτει η παγκοσμιοποίηση ώστε να συμβάλει στην πολιτική, κοινωνική και οικονομική πρόοδο της διεθνούς κοινότητας και στην καταπολέμηση της βίας. Πολλές βιαιότητες διαπράχθηκαν στις διαδηλώσεις κατά της παγκοσμιοποίησης, πολλές βιαιότητες σε ορισμένες περιπτώσεις και κατά των διαδηλωτών, ακόμη και κατά των κρατουμένων, όπως στα δραματικά γεγονότα της Γένοβας που είχαν σαν αποτέλεσμα το θάνατο ενός νεαρού, κάτω από αδιευκρίνιστες ακόμη συνθήκες. Ευτυχώς στη χώρα μου υπάρχει δικαστική εξουσία που είναι ακόμη σε θέση να αποδώσει δικαιοσύνη, έστω και καθυστερημένα. Υπήρξαν πολλές βιαιότητες, πολλές παραβιάσεις των κανόνων και των αρχών που στηρίζουν την Ευρωπαϊκή Ένωση.
<P>
Δεν επιτρέπεται, απέναντι σε ανησυχητικά γεγονότα, να καταργείται ο σεβασμός των θεμελιωδών δικαιωμάτων, τα οποία επιβεβαιώνουμε επίσημα και το σεβασμό των οποίων απαιτούμε από τρίτες χώρες που ίσως μόλις εντάχθηκαν στο δημοκρατικό σύστημα. Ακόμη και σήμερα, απέναντι στην τρομοκρατία, δεν πρέπει να ξεχνάμε ότι τα δικαιώματα αυτά κατακτήθηκαν στην Ευρώπη με πολύ σκληρό αντίτιμο. Δεν μπορούν να ισχύουν μόνο στις ημέρες γιορτής, στις περιόδους ηρεμίας. Υπάρχουν για να μας προστατεύουν στις στιγμές πένθους και κινδύνου. Για το λόγο αυτό, έτοιμοι όπως είμαστε να αμυνθούμε με κάθε μέσον έναντι των τρομοκρατών, των εχθρών των ανθρωπίνων δικαιωμάτων, αρνούμεθα να χρησιμοποιήσουμε μέσα που μας απομακρύνουν από τα επίπεδα πολιτισμού για τα οποία είμαστε υπερήφανοι, αντιτιθέμενοι ακόμη και σε σημαντικές και πιεστικές παροτρύνσεις. Οι σκοποί δεν αγιάζουν τα μέσα, ιδίως όταν είναι τα μέσα - ο σεβασμός των θεμελιωδών δικαιωμάτων κάθε ανθρώπου, η άρνηση των διακρίσεων μεταξύ πολιτών και μη πολιτών - που αποτελούν την ουσία των δημοκρατιών μας.
<P>
Σε αυτήν την περίοδο του Κοινοβουλίου οικοδομείται η Ευρώπη των δικαιωμάτων. Εγκρίθηκε ο Χάρτης των Θεμελιωδών Δικαιωμάτων της Ένωσης, συντελέσθηκαν σημαντικές πρόοδοι στην οικοδόμηση του χώρου ελευθερίας, ασφάλειας και δικαιοσύνης. Έχουμε καθυστερήσει στα θέματα του ασύλου και της μετανάστευσης, αλλά προοδεύσαμε στην δικαστική συνεργασία στις αστικές και ποινικές υποθέσεις καθώς και στην αστυνομική συνεργασία. Οι καθυστερήσεις των κρατών μελών να κυρώσουν τις συνθήκες που ενέκρινε το Συμβούλιο αποδεικνύουν την αναγκαιότητα της κοινοτικής μεθόδου και για τα θέματα του επονομαζόμενου τρίτου πυλώνα. Η ενίσχυση της Europol, η ίδρυση της Eurojust, οι κοινές ανακριτικές ομάδες, ο αγώνας κατά της νομιμοποίησης εσόδων από παράνομες δραστηριότητες, είναι ορισμένοι μόνο από τους στόχους που έχουν τεθεί και περιμένουν την επίτευξή τους.
<P>
Η εκατόμβη της 11ης Σεπτεμβρίου επέσπευσε την πρόταση των αποφάσεων-πλαίσιο για τον κοινό καθορισμό των εγκλημάτων τρομοκρατίας και το ευρωπαϊκό ένταλμα σύλληψης. Μετά από ακατανόητες αντιρρήσεις, που προήλθαν δυστυχώς από την κυβέρνησή μου, πρόκειται να υλοποιηθεί και το τελευταίο αυτό σχέδιο και ελπίζω η κυβέρνησή μου να μη ζημιώσει τη χώρα με τις αντιθέσεις της πάνω σ' αυτό το θέμα. Σε κάθε περίπτωση, η Ευρωπαϊκή Ένωση ως χώρος ελευθερίας, ασφάλειας και δικαιοσύνης πλησιάζει, ευτυχώς, πραγματικά.

<SPEAKER ID=18 NAME="Watson">
Κύριε Πρόεδρε, θα ήθελα να αναφερθώ ιδιαίτερα στην αναμενόμενη δήλωση του Συμβουλίου σχετικά με τη συνεργασία ΕΕ-ΗΠΑ και τη συνεργασία για την καταπολέμηση της τρομοκρατίας. Τα γεγονότα της 11ης Σεπτεμβρίου έδειξαν ξαφνικά την ωμή πραγματικότητα και εμείς αναγκαστήκαμε να αντιδράσουμε άμεσα. Ωστόσο, δεν πρέπει να εθελοτυφλούμε λησμονώντας ότι η τρομοκρατία αποτελεί χρόνιο πρόβλημα της ηπείρου μας. Θυμάμαι τον Hans Gert Poettering, μετά την 11η Σεπτεμβρίου, να αναφέρει εδώ, στο πλαίσιο μιας αξιομνημόνευτης συζήτησης, ότι "είμαστε όλοι Αμερικανοί" , εντούτοις έκτοτε μάθαμε ότι πρώτα πρέπει να είμαστε Ευρωπαίοι. Χαιρετίζω τη συμφωνία που συνήφθη το Σαββατοκύριακο στο Συμβούλιο Υπουργών Δικαιοσύνης και Εσωτερικών Υποθέσεων σχετικά με μια απόφαση πλαίσιο για την καταπολέμηση της τρομοκρατίας. Χαιρετίζω την αναγνώριση εκ μέρους του Συμβουλίου της νομικής βάσης της ΕΕ για τη δέσμευση των περιουσιακών στοιχείων ομάδων που σχετίζονται με την τρομοκρατία, και ιδιαίτερα τη χθεσινή συμφωνία μεταξύ του προέδρου του Συμβουλίου Guy Verhofstadt και του πρωθυπουργού Berlusconi για το ευρωπαϊκό ένταλμα σύλληψης.
<P>
Η Ευρώπη έχει τακτοποιήσει τα του οίκου της. Η Ευρώπη έχει επιδείξει την ικανότητά της να δράσει. Στην προσπάθεια αντιμετώπισης της τρομοκρατίας υπάρχει λεπτή ισορροπία ανάμεσα στις ανάγκες των πολιτών μας για ασφάλεια και στα δικαιώματα και τις ελευθερίες που κάνουν τη δημοκρατία αυτό που είναι. Η Ευρωπαϊκή Ένωση έχει δείξει ότι μπορεί να επιδείξει σκληρή στάση απέναντι στην τρομοκρατία, παραμένοντας παράλληλα πιστή στις Συνθήκες της και τις αξίες στις οποίες εκείνες εδράζονται. Έχει επίσης αναγνωρίσει ότι τα δίκτυα της τρομοκρατίας εκτείνονται και πέρα από τα σύνορα της και ότι έχουμε ανάγκη τη συνεργασία με τα δημοκρατικά κράτη, ιδιαίτερα από την άλλη πλευρά του Ατλαντικού.
<P>
Το επόμενο βήμα πρέπει να αφορά μια συμφωνία σχετικά με την βελτιωμένη συνεργασία με τις Ηνωμένες Πολιτείες. Τα άρθρα 24 και 28 της Συνθήκης ΕΕ μας επιτρέπουν να οικοδομήσουμε μια συμφωνία συνεργασίας σχετικά με θέματα αστυνομικής και δικαστικής συνεργασίας με τους φίλους μας στη Βόρεια Αμερική. Επισημαίνουμε την περίφημη ανταλλαγή επιστολών μεταξύ των κκ. Bush και Verhofstadt -η οποία αφορά περίπου 40 αμερικανικές προτάσεις σχετικά με όσα θα μπορούσαμε να πράξουμε ούτως ώστε να βελτιώσουμε την ικανότητά μας να καταπολεμήσουμε την τρομοκρατία. Η πλειονότητα των προτάσεων αυτών μπορούν να υιοθετηθούν, πράγμα που πιστεύω ότι αρχίζει να γίνεται. Ορισμένες από αυτές προκαλούν κάποιες αμφιβολίες, από τη στιγμή που οι ΗΠΑ φαίνεται να ζητούν στοιχεία που δεν απαιτούνται βάσει της νομοθεσίας τους, όπως για παράδειγμα η επίσχεση πληροφοριών για θέματα συγκοινωνίας. Εντούτοις, άλλοι προβάλλουν τη διαφορά νομικής κουλτούρας μεταξύ των δημοκρατιών μας
<P>
Την προηγούμενη εβδομάδα στο πλαίσιο επίσκεψής μου στην Ουάσινγκτον, όπου είχα συνομιλίες με γερουσιαστές, μέλη του Κογκρέσου και της αμερικανικής διοίκησης, θορυβήθηκα πληροφορούμενος ότι ο νόμος US Patriot Act που θέσπισαν οι ΗΠΑ για την καταπολέμηση της τρομοκρατίας φαίνεται να δημιουργεί διακρίσεις εις βάρος των μη αμερικανών πολιτών. Θα πρέπει να εξετάσουμε από κοινού με τους αμερικανούς φίλους μας το πώς ακριβώς επηρεάζει ο νόμος αυτός όσους προέρχονται από την Ευρωπαϊκή Ένωση. Επιπλέον, εξεπλάγην όταν άκουσα τον Γενικό Εισαγγελέα John Ashcroft να αναφέρει στην αρμόδια επιτροπή της Γερουσίας για θέματα Δικαιοσύνης, αφενός, ότι η πρόταση για τα στρατοδικεία - με προεδρικό διάταγμα - προβλέπει μυστικές δίκες, το δικαίωμα της κατηγορούσας αρχής να παρακρατεί αποδεικτικά στοιχεία από την υπεράσπιση, ότι οι κατηγορούμενοι δεν έχουν απαραιτήτως το δικαίωμα να προσλάβουν ανεξάρτητο δικηγόρο ή να έχουν ιδιωτική συζήτηση με το δικηγόρο τους και, αφετέρου, ότι μια ποινή - συμπεριλαμβανομένης και της θανατικής - μπορεί να επιβληθεί με την πλειοψηφία των δύο τρίτων των ενόρκων. Ακόμη κι αν μπορούσαμε να συνάψουμε συμφωνία για μια δέσμη μέτρων όσον αφορά την έκδοση, στην οποία οι ΗΠΑ δεν θα περιελάμβαναν την θανατική ποινή, οι διατάξεις της Ευρωπαοκής Σύμβασης για την προάσπιση των ανθρώπινων δικαιωμάτων και θεμελιωδών ελευθεριών, την οποία έχουν προσυπογράψει όλα τα κράτη μέλη και στη βάση της οποίας έχει ιδρυθεί η Ένωση, θα εμπόδιζαν την έκδοση υπόπτων προκειμένου να προσαχθούν ενώπιον τέτοιων στρατοδικείων.
<P>
Εδώ στην Ευρώπη έχουμε αναπτύξει μια προσέγγιση στο διεθνές δίκαιο που έχει τη βάση της στα δικαιώματα. Θα θέλαμε να υπάρχει ένα μόνιμο διεθνές ποινικό δικαστήριο, το οποίο να δικάζει ενόχους εγκλημάτων κατά της ανθρωπότητας, και έχουμε καλέσει τους Αμερικανούς να μας συνδράμουν. Αναγνωρίζουμε ότι οι δημοκρατίες πρέπει να εργάζονται από κοινού για την καταπολέμηση της τρομοκρατίας και άλλων σοβαρών μορφών διασυνοριακού εγκλήματος. Προσωπικά φοβούμαι ότι εάν οι ΗΠΑ ακολουθήσουν το μονοπάτι των στρατοδικείων, τότε θα έχουμε πάρει εντελώς διαφορετικούς δρόμους. Αυτό είναι κάτι που θα πρέπει να καταστήσουμε σαφές στον κ. Ashcroft, κατά την επίσκεψή του στην Ευρώπη αργότερα αυτήν την εβδομάδα.

<SPEAKER ID=19 LANGUAGE="IT" NAME="Frassoni">
Κύριε Πρόεδρε, μία από τις πιο ανεξίτηλες εντυπώσεις όσων υπήρξαν θύματα των βιαιοτήτων στη Νίκαια, στο Γκέτεμποργκ, στη Γένοβα, είναι η αδυναμία απέναντι στις εθνικές ιδίως αρχές, οι οποίες όλο και πιο συχνά κλείνουν τα σύνορα με μεροληπτικό και παράνομο τρόπο, απελαύνουν πολίτες με καθαρό ποινικό μητρώο - όπως συνέβη πρόσφατα σε έναν σουηδό πολίτη, μέλος μη κυβερνητικής οργάνωσης, που απελάθηκε τις ημέρες αυτές από το Βέλγιο, χωρίς καμία πραγματική αιτιολογία - συλλαμβάνουν και υποβάλλουν σε απαράδεκτες διαδικασίες, αν όχι σε βασανιστήρια και βιαιοπραγίες, ανυπεράσπιστους διαδηλωτές, όπως συνέβη στη Γένοβα.
<P>
Πώς είναι δυνατόν να μην μπορεί να γίνει κάτι; Πώς είναι δυνατόν, με όλες τις συζητήσεις που έχουν γίνει για τα δικαιώματα, για το σεβασμό της διαφωνίας και του δικαιώματος του διαδηλώνειν, με όλες τις συζητήσεις που διεξάγονται για την Ευρώπη των πολιτών, η ίδια αυτή Ευρώπη να μην μπορεί να δράσει παράλληλα με τις εθνικές δικαστικές αρχές; Το προτέρημα της έκθεσης Watson έγκειται ακριβώς στο γεγονός ότι υποδεικνύει το δρόμο που πρέπει να διανύσουμε ώστε η Ευρώπη να μην είναι πλέον χωρίς φωνή. Η ρητή δήλωση ότι η συνθήκη του Σέγκεν παραβιάστηκε επανειλημμένα και ότι αυτό δεν πρέπει να επαναληφθεί. οι κίνδυνοι για την ατομική ελευθερία που εγκυμονούν μυστικές μαύρες λίστες, παράνομα συντεταγμένες. η ανάγκη επιβολής ποινών, ακόμη και με διεθνή όργανα, για τη δυσανάλογη χρήση βίας από τα σώματα ασφαλείας. η απαγόρευση των διακρίσεων μεταξύ ευρωπαίων πολιτών: η έκθεση Watson περιέχει όλα αυτά που αντιπροσωπεύουν το σχέδιο εργασίας αυτού του Κοινοβουλίου το οποίο, σε αντίθεση με τα κοινοβούλια των κρατών μελών, κατορθώνει να ανακαλύψει στα θέματα αυτά ένα πραγματικά ενωτικό πνεύμα. Ελπίζω να αποτελούν το πρόγραμμα και της Επιτροπής και ελπίζω αυτό το σχέδιο εργασίας να κατορθώσει να αποτρέψει τις φρικαλεότητες που γνωρίσαμε στη Νίκαια, στο Γκέτεμποργκ και στη Γένοβα και να συμβάλει σημαντικά σε όλα τα μέτρα που λαμβάνονται κατά της τρομοκρατίας.

<SPEAKER ID=20 LANGUAGE="IT" NAME="Di Lello Finuoli">
Κύριε Πρόεδρε, θα ήθελα να παρέμβω μόνο σχετικά με το σχέδιο συμφωνίας μεταξύ Ευρωπαϊκής Ένωσης και Ηνωμένων Πολιτειών όσον αφορά την έκδοση. Στις 7 Δεκεμβρίου 2000, στη Νίκαια, υπογράψαμε, ανακοινώσαμε και διακηρύξαμε το Χάρτη Δικαιωμάτων των ευρωπαίων πολιτών, στο άρθρο 2 του οποίου, στο κεφάλαιο για την αξιοπρέπεια, αναφέρεται ρητά ότι κανείς δεν μπορεί να καταδικαστεί στην ποινή του θανάτου, ούτε να εκτελεστεί, διαχωρίζοντας έτσι απόλυτα τα δύο αντικείμενα και επιβεβαιώνοντας ότι σε εμάς του ευρωπαίους πολίτες δεν αρκεί η απαγόρευση της εκτέλεσης, αλλά χρειάζεται και η απαγόρευση της καταδίκης σε θάνατο.
<P>
Ωστόσο, δεσμευόμαστε σε μία συνεργασία με τις Ηνωμένες Πολιτείες οι οποίες διατηρούν τη θανατική ποινή, καταδικάζουν και εφαρμόζουν την ποινή του θανάτου, έχουν ένα δικαστικό σύστημα που χρησιμοποιεί στρατοδικεία και κρατούν χίλιους άραβες πολίτες χωρίς κατηγορητήριο και χωρίς υπεράσπιση και ετοιμαζόμαστε να ψηφίσουμε - εμείς φυσικά θα ψηφίσουμε κατά - μια κοινή απόφαση με τις άλλες Ομάδες όπου επιβεβαιώνεται ότι η έκδοση μπορεί να επιτραπεί αρκεί οι Ηνωμένες Πολιτείες να εγγυηθούν ότι δεν θα εφαρμόσουν τη θανατική ποινή. Αυτό σημαίνει ότι τα Δικαστήρια των Ηνωμένων Πολιτειών μπορούν να εκδώσουν θανατικές καταδίκες, αρκεί να απόσχουν από την εφαρμογή τους, περιφρονώντας το Χάρτη των πολιτικών, ανθρώπινων και θεμελιωδών δικαιωμάτων, στον οποίο δώσαμε τόσο μεγάλη έμφαση τον τελευταίο καιρό.
<P>
Ανοίγουμε ένα φοβερό ρήγμα στην υπεράσπιση από την ποινή του θανάτου. Συνάδελφοι του Λαϊκού Κόμματος, Πράσινοι, σοσιαλιστές, άγγλοι φιλελεύθεροι, προσοχή! Επιβεβαιώνουμε ότι μπορούμε να εκδώσουμε πολίτες μας για να καταδικαστούν σε θάνατο στις Ηνωμένες Πολιτείες, έστω κι αν αυτή η χώρα δεσμεύεται να μην εφαρμόσει την ποινή. Είναι μια ριζική ρήξη με την παράδοσή μας, είναι μια ριζική ρήξη με τη δέσμευσή μας! Σήμερα ακούσαμε τον Επίτροπο κ. Vitorino να αναφέρει συχνά στην ομιλία του τις αξίες και τις αρχές μας. Ποιες είναι λοιπόν οι αξίες και οι αρχές μας; Η έκδοση σε μία χώρα που θα καταδικάσει σε θάνατο τους ευρωπαίους πολίτες; Κάνω έκκληση στην ευαισθησία σας, αλλά και στην ηθική σας ακεραιότητα. Πρέπει να ψηφίσουμε κατά αυτής της απόφασης!

<SPEAKER ID=21 LANGUAGE="IT" NAME="Angelilli">
Κύριε Πρόεδρε, πιστεύω πως είναι πολύ αξιόλογο το έργο που επιτέλεσε η Επιτροπή Ελευθεριών για να ανοίξει μια συζήτηση στο εσωτερικό των κρατών μελών της Ένωσης προκειμένου να διασφαλίζεται η ύψιστη ασφάλεια κατά τις συνόδους του Ευρωπαϊκού Συμβουλίου και σε άλλες παρόμοιες περιστάσεις. Είναι βέβαιο ότι, μετά τα γεγονότα της 11ης Σεπτεμβρίου, το ενδιαφέρον για τα θέματα αυτά είναι αυξημένο. Ωστόσο, παραμένουν επίκαιροι τόσο οι λόγοι που υποστηρίζουν την οργάνωση των Συνόδων αυτών, όσο και τα επιχειρήματα πολλών ειρηνικών διαδηλωτών.
<P>
Είναι καταρχάς σημαντικό οι διεθνείς Σύνοδοι Κορυφής να συνεχίσουν να πραγματοποιούνται τακτικά και, όποτε είναι δυνατόν, θα πρέπει να διευρύνονται με τους εκπροσώπους του Τρίτου Κόσμου, όπως στην περίπτωση της G8 στη Γένοβα. Πράγματι, μόνο μέσα από τη συζήτηση, την αντιπαράθεση και πάνω απ' όλα τον προγραμματισμό μιας πραγματικής πολιτικής συνεργασίας και ανάπτυξης, μπορεί να ξεπεραστεί η φτώχεια και η περιθωριοποίηση μεγάλων περιοχών του πλανήτη. Αυτός είναι ο λόγος που δεν συμμεριζόμαστε τις ακραίες, αν και ειρηνικές, θέσεις εκείνων των διαδηλωτών που έθεταν υπό συζήτηση τη χρησιμότητα αυτών των Συνόδων, όπως στη Γένοβα.
<P>
Υπάρχουν έπειτα τα επιχειρήματα των κινημάτων κατά της παγκοσμιοποίησης, επιχειρήματα που παραμένουν επίσης επίκαιρα και σημαντικά, που είναι τα επιχειρήματα όσων επιθυμούν ένα μοντέλο ανάπτυξης το οποίο θα σέβεται περισσότερο τους λαούς και το περιβάλλον, όσων επιθυμούν μια δικαιότερη κοινωνία με δικαιότερη ανακατανομή του πλούτου. Να γιατί πρέπει να εκτιμηθεί η πρωτοποριακή μέθοδος που εφάρμοσε η ιταλική κυβέρνηση επί τη ευκαιρία της Συνόδου Κορυφής της Γένοβας, με μία σειρά προπαρασκευαστικών συναντήσεων με τους ηγέτες των διαδηλωτών, ώστε να καταστεί πιο δημοκρατική η συμμετοχή στη Σύνοδο.
<P>
Είναι σημαντικό όμως να τονίσουμε πως δεν μπορεί να υπάρξει καμία ανοχή για τους βίαιους διαδηλωτές. Τόσο στη Νίκαια και στο Γκέτεμποργκ, όσο και στη Γένοβα, κάποιοι, μεταξύ αυτών και πολιτικοί, υπέκυψαν στον πειρασμό να αιτιολογήσουν τη βίαιη συμπεριφορά: πρέπει αντίθετα να έχουμε την τόλμη να την καταδικάζουμε πάντα ανεπιφύλακτα, γιατί εκτός από τα δικαιώματα αυτών που κυβερνούν και αυτών που διαδηλώνουν, υπάρχουν και τα δικαιώματα της σιωπηλής πλειοψηφίας των ευρωπαίων πολιτών οι οποίοι απαιτούν συγκεκριμένες απαντήσεις στα προβλήματα που συζητούνται και σε αυτές τις Συνόδους και αυτό χάρη στη συμβολή και των διαδηλωτών, αλλά χωρίς τις υπερβολές και τη βία που κατέστρεψαν εντελώς την πόλη της Γένοβας και δυστυχώς όλοι μας παρακολουθήσαμε.
<P>
Τέλος, θα ήθελα να υπενθυμίσω τα επιχειρήματα πολλών ανδρών και πολλών γυναικών των σωμάτων ασφαλείας, που αγωνίζονται καθημερινά σε όλη την ευρωπαϊκή επικράτεια, συχνά με ανεπαρκή μέσα, για να αντιμετωπίσουν τις μικρές και μεγάλες έκτακτες ανάγκες της δημόσιας τάξης και της εγκληματικότητας. Αν κάποιος από αυτούς διαπράξει ακρότητες, όπως συνέβη στη Γένοβα, είναι σκόπιμο να εντοπιστεί και να τιμωρηθεί ατομικά, χωρίς όμως να καταδικάζουμε άδικα και αδικαιολόγητα μια ολόκληρη κατηγορία ανθρώπων που συχνά διακινδυνεύουν τη ζωή τους για το καλό του συνόλου.
<P>
Τέλος, θέλω να συγχαρώ την ιταλική κυβέρνηση, τον Πρωθυπουργό κ. Silvio Berlusconi και το βέλγο Πρόεδρο, οι οποίοι κατέληξαν εχθές στη σημαντική συμφωνία για ευρωπαϊκό ένταλμα σύλληψης, ελπίζοντας ότι αυτό θα είναι το πρώτο βήμα προς την ευρωπαϊκή εναρμόνιση των θεμάτων δικαιοσύνης και, πάνω απ' όλα, ένα σημαντικό προοίμιο στο ευρωπαϊκό πολιτικό Σύνταγμα για την υπεράσπιση των δικαιωμάτων ασφάλειας, ελευθερίας και δικαιοσύνης όλων των ευρωπαίων πολιτών.

<SPEAKER ID=22 LANGUAGE="DA" NAME="Krarup">
Είναι σημαντικό να θέσουμε αυτή την ιδιαίτερα ευρεία συζήτηση στις σωστές διαστάσεις της, οι οποίες δεν είναι άλλες από την τρομοκρατία. Σήμερα μπορούμε να κατονομάσουμε τους πιο επικίνδυνους τρομοκράτες της υφηλίου. Αυτό που για ορισμένους ήταν ξεκάθαρο εδώ και πολύ καιρό μετά τις πολεμικές εξελίξεις των τελευταίων εβδομάδων και μηνών έχει καταστεί σαφές σε όλους. Οι τρομοκράτες που πιο φανατικά και αποτελεσματικά κυριαρχούν στον πλανήτη μας και απειλούν την παγκόσμια ειρήνη είναι οι κυβερνήσεις των ΗΠΑ και του Ισραήλ. Αυτές οι δύο συνεργαζόμενες κυβερνήσεις χρησιμοποιούν καθημερινά την τεράστια στρατιωτική τεχνολογία θανάτου για να προκαλέσουν πολύ μεγαλύτερες καταστροφές από ό,τι οι αναρίθμητοι άλλοι τρομοκράτες της παγκόσμιας ιστορίας. Οι ανήκουστες τραγωδίες που προκαλούνται από τη στρατιωτική τεχνολογία αποτελούν τρομοκρατικές ενέργειες με πολλαπλές έννοιες. Καταρχάς εγκαταλείπουν τα θύματα σε τέτοια κατάσταση απόγνωσης και αδυναμίας που τελικά δημιουργούνται οι καλύτερες συνθήκες για να καλλιεργηθούν αντιδράσεις τύπου Λάντεν. Είναι η οικονομική και στρατιωτική απόλυτη ισχύς που δημιουργεί την τρομοκρατία.
<P>
Σε αυτό ας προστεθεί και ο νοητικός πόλεμος που διεξάγεται, ο οποίος αυτόν τον καιρό επιχειρεί να καταργήσει τις έννοιες δικαίου, οι οποίες κατά κανόνα θεωρούνται από τους Ευρωπαίους ως τα θεμέλια των αξιών που μας χαρακτηρίζουν και οι οποίες είναι ακριβώς η καλύτερη άμυνα κατά της τρομοκρατίας. Οι ΗΠΑ έστειλαν πριν από δύο μήνες στον κ. Prodi έναν κατάλογο με 40 διαφορετικές αποφάσεις, οι οποίες σύμφωνα με την κυβέρνηση των ΗΠΑ πρέπει να υιοθετηθούν από την ΕΕ και τα κράτη μέλη προκειμένου να ικανοποιηθούν οι ΗΠΑ. Παρακολούθηση, έλεγχος, συλλήψεις χωρίς συνήγορο και άσκηση δικαστικής προσφυγής και έκδοση υπόπτων για να δικαστούν στις ΗΠΑ σε στρατοδικεία και με την απειλή της θανατικής ποινής. Ως προς το τελευταίο σημείο συμφωνώ απόλυτα με τον κ. Di Lello. Πρέπει να διαμαρτυρηθούμε εντονότατα κατά οποιασδήποτε μορφής έκδοσης όσο υπάρχει πιθανότητα επιβολής της θανατικής ποινής, και δεν υπάρχει καμία εγγύηση που μπορεί να δοθεί από τις ΗΠΑ. Ήταν ντροπή να βλέπουμε τη δουλοπρέπεια των θεσμικών οργάνων της ΕΕ απέναντι στις απαιτήσεις των ΗΠΑ, οι οποίες σκοπεύουν να καταργήσουν τις έννοιες δικαίου που έχουμε. Το θέμα δεν έχει να κάνει με τη στρατιωτική τεχνολογία·έχει να κάνει με την πολιτική και την υπεράσπιση του δικαίου.

<SPEAKER ID=23 LANGUAGE="IT" NAME="Borghezio">
Κύριε Πρόεδρε, τα έγγραφα για την τρομοκρατία είναι ασφαλώς αξιόλογα, αν και εμείς πιστεύουμε ότι θα πρέπει να δοθεί περισσότερη προσοχή στις επικίνδυνες, ανησυχητικές και σοβαρές εκδηλώσεις αντισημιτισμού και επίθεσης στους εβραϊκούς θεσμούς και στα σύμβολα, ακόμη και στα θρησκευτικά, όπως αποδεικνύει η σοβαρότατη επίθεση κατά του αρχιραβίνου των Βρυξελών: εκδηλώσεις πολύ ανησυχητικές μέσα σε ένα κλίμα παθητικού εθισμού σε αυτά τα γεγονότα που προέρχονται από τους εκπροσώπους του ισλαμικού φονταμενταλισμού σε όλες τις χώρες της Ευρώπης.
<P>
Ευρωπαϊκό ένταλμα σύλληψης: ωραίο αποτέλεσμα για τη φιλελεύθερη Ευρώπη! Ο Giuseppe Mazzini και οι επαναστάτες που το 1840 ίδρυσαν τη "Νέα Ευρώπη" θα στριφογυρίζουν στον τάφο τους σκεπτόμενοι μια Ευρώπη που, πριν αποκτήσει ένα δημοκρατικό Σύνταγμα, σκέπτεται ήδη το ευρωπαϊκό ένταλμα σύλληψης: αναγκαίο βεβαίως για τις έκτακτες καταστάσεις της τρομοκρατίας και της εγκληματικότητας, όχι όμως και σε άλλους τομείς. Εμείς οι αυτονομιστές, το θεωρούμε επικίνδυνο σημάδι και για το λόγο αυτό απευθύναμε μια ανοιχτή επιστολή σε όλα τα κινήματα που μάχονται για την αυτονομία, την ανεξαρτησία και τις αρχές της ελευθερίας. Ορισμένοι ιταλοί συνάδελφοι πήραν το λόγο για να στιγματίσουν τη συμπεριφορά της κυβερνήσεώς μας όσον αφορά τα γεγονότα της Γένοβας: θα ήθελα λοιπόν να υπενθυμίσω τις σοβαρές εγκληματικές και βανδαλιστικές ενέργειες για τις οποίες είναι υπεύθυνοι οι ψευδοδιαμαρτυρόμενοι κατά της παγκοσμιοποίησης στη Γένοβα.

<SPEAKER ID=24 LANGUAGE="NL" NAME="Verwilghen">
 - (NL) Κύριε Πρόεδρε, κυρίες και κύριοι, κύριε Επίτροπε, τίποτα δεν είναι βέβαιο σε αυτό τον κόσμο και για να το καταδείξω αυτό, θα ήθελα να αναφερθώ στην Προεδρία που προετοίμασε το Βέλγιο. Είχαμε επικεντρωθεί, κυρίως, στην ενδιάμεση αξιολόγηση του Τάμπερε, στις αποφάσεις και τις συστάσεις που είχαν γίνει σ' αυτή, και στις τέσσερις προτεραιότητες που είχαμε επιλέξει ως Προεδρία, συγκεκριμένα τη μετατροπή της προ-Eurojust σε Eurojust, την καταπολέμηση της σωματεμπορίας, όχι μόνο μέσω της εξομοίωσης των νόμων αλλά και σε επιχειρησιακό, επιτόπιο επίπεδο, την καταπολέμηση της εξαφάνισης παιδιών και, τελευταίο αλλά όχι λιγότερο σημαντικό, τη δέσμευση των περιουσιακών στοιχείων.
<P>
Αλλά ποιος θα μπορούσε να φανταστεί στην αρχή των εργασιών μας ότι δύο συμβάντα θα ήταν τόσο καθοριστικά, ώστε η Προεδρία να χρειαστεί να κάνει εν μέρει διαφορετικές επιλογές; Αναλογίζομαι, πιο συγκεκριμένα, τα προβλήματα στο Γκέτεμποργκ, τα οποία μας υποχρέωσαν ως Υπουργούς Δικαιοσύνης και Εσωτερικών Υποθέσεων να λάβουμε μέτρα τόσο για την εξασφάλιση της ελεύθερης έκφρασης γνώμης όσο και για την εγγύηση της ασφάλειας των πολιτών, των κρατών, αλλά και των διαδηλωτών.
<P>
Ποιος θα μπορούσε να φανταστεί ότι η 11η Σεπτεμβρίου θα ασκούσε τόσο έντονη επιρροή στην πολιτική μας, ώστε τώρα οι αποφάσεις-πλαίσιο για την καταπολέμηση της τρομοκρατίας και το ευρωπαϊκό ένταλμα σύλληψης να συνταχθούν και να ληφθούν εσπευσμένα. Αυτό δεν με αποτρέπει, κύριε Πρόεδρε, κυρίες και κύριοι βουλευτές, να απολογηθώ και εγώ εξ ονόματος της Προεδρίας για το γεγονός ότι δεν παρευρισκόταν εδώ κανένας από την Προεδρία τη Δευτέρα, κατά τη διάρκεια των εργασιών σας. Θα καταλαβαίνετε, ωστόσο, ότι εμείς σε σχέση με το ευρωπαϊκό ένταλμα σύλληψης, το οποίο ήταν ιδιαίτερα σημαντικό για εμάς και στο οποίο επιθυμούσαμε, σε κάθε περίπτωση, να σημειωθεί πρόοδος, χρησιμοποιήσαμε κάθε δυνατότητα για να προωθήσουμε τις εργασίες μας και θα μπορούσα να πω με επιτυχία, επειδή εχθές επιτύχαμε σημαντική πρόοδο και το ευρωπαϊκό ένταλμα σύλληψης αποτελεί πλέον γεγονός.
<P>
Θα αναφερθώ ιδιαίτερα σε μερικές από τις πολύ ορθές ερωτήσεις σας. Κατά πρώτον, οι δυνατότητες να επιτευχθεί ο στόχος της Ένωσης, να παρασχεθεί δηλαδή στους πολίτες ένα υψηλό επίπεδο προστασίας σε ένα χώρο ελευθερίας, ασφάλειας και δικαιοσύνης, όπου - και αυτό εκφράσθηκε εδώ επίσης σαφώς από διάφορους ομιλητές - θα υπάρχει πλήρης σεβασμός των θεσμικών δικαιωμάτων, όπως αυτά διατυπώνονται στον Ευρωπαϊκό Χάρτη των Θεμελιωδών Δικαιωμάτων. Το Συμβούλιο αναγνωρίζει την τεράστια σημασία του πλήρους σεβασμού των θεμελιωδών δικαιωμάτων σε όλους τους τομείς παρέμβασής του και, ιδιαίτερα, στον τομέα που σχετίζεται με την εγγύηση της ασφάλειας των πολιτών. Θέλω να παρουσιάσω παραστατικά το θέμα αυτό με δύο παραδείγματα της επικαιρότητας, τα οποία γνωρίζω ότι αποτέλεσαν αντικείμενο έντονων συζητήσεων στο Κοινοβούλιο σας. Εννοώ τις αποφάσεις-πλαίσιο σχετικά με τον ορισμό της τρομοκρατίας και την καθιέρωση του ευρωπαϊκού εντάλματος συλλήψεως.
<P>
Σε απάντηση της τρομοκρατικής απειλής πρέπει να ληφθούν ταχέως αποτελεσματικά μέτρα ώστε να φανεί ότι τα κράτη μέλη είναι σε θέση να αναλάβουν κοινή δράση· πρέπει, επίσης, να εξασφαλισθεί μια διαδικασία ταχείας λήψης αποφάσεων, στην οποία η προσήλωση και η συνεχής επαγρύπνηση για τις ελευθερίες των πολιτών θα κατέχουν κεντρική θέση. Οι εργασίες πραγματοποιήθηκαν με ιδιαίτερα ταχύ ρυθμό, αλλά κανείς, και αυτό θέλω να το υπογραμμίσω εδώ, δεν ήταν διατεθειμένος να κάνει την παραμικρή παραχώρηση στην ποιότητα των κειμένων προς όφελος της ταχύτητας των εργασιών. Με πολύ σκληρή εργασία, κατά τη διάρκεια των τελευταίων τριών μηνών, καταφέραμε να ολοκληρώσουμε αυτή την ορθή προσπάθεια και, από αυτή την άποψη, είμαι ιδιαίτερα ικανοποιημένος για τη συμβολή των ανθρώπων της επιτροπής του άρθρου 36. Κατανοώ την ανησυχία που εξέφρασαν ορισμένοι στην αρχή, όταν συσχέτισαν τις εργασίες μας με τη δημόσια ανησυχία σε σχέση με την ασφάλεια, η οποία προέκυψε μετά την 11η Σεπτεμβρίου. Κατανοώ ότι αυτή η ανησυχία, κατά τη διάρκεια των διαπραγματεύσεων, σε ορισμένες περιπτώσεις διαδραμάτισε σαφώς ένα ρόλο. Κατανοώ αυτόν το φόβο και εκτιμώ την επαγρύπνηση, αλλά το αποτέλεσμα των εργασιών και των συμβιβασμών του Συμβουλίου της 6ης και 7ης Δεκεμβρίου δείχνει ότι το Συμβούλιο δεν είχε ποτέ την πρόθεση να θυσιάσει δικαιώματα που περιλαμβάνονται στον Ευρωπαϊκό Χάρτη και νομίζω ότι αυτό είναι το μόνο αποτέλεσμα που μετρά.
<P>
Στην απόφαση-πλαίσιο για την καταπολέμηση της τρομοκρατίας υπάρχουν σαφείς οδηγίες προς τους εθνικούς νομοθέτες, βάσει των οποίων καθίσταται αδύνατη μία άχρηστη κατασταλτική ερμηνεία. Η υποχρέωση σεβασμού αυτών των δικαιωμάτων, όπως εννοείται στο άρθρο 6 της Συνθήκης, προστίθεται και στις εργασίες σχετικά με το ευρωπαϊκό ένταλμα σύλληψης. Το προοίμιο φέρει τα ίχνη μιας ισόρροπης γνωμοδότησης του Κοινοβουλίου σας, την οποία λάβαμε υπόψη. Η πολιτική διακήρυξη του Συμβουλίου που συμπεριλήφθηκε στην απόφαση ολοκληρώνει, τέλος, αυτά τα μέτρα προστασίας. Ορίζει σαφώς ότι η απόφαση δεν αφορά τα άτομα που δρουν για την προστασία ή την αποκατάσταση των δημοκρατικών αξιών και ούτε εκείνους που ασκούν το δικαίωμά τους για ελεύθερη έκφραση, ακόμη και αν αυτοί κατά την άσκηση αυτού του δικαιώματος προβαίνουν σε αδικήματα. Εν τω μεταξύ, οι εργασίες ολοκληρώθηκαν και την περασμένη Πέμπτη το Συμβούλιο κατέληξε σε πολιτική συμφωνία για μία απόφαση-πλαίσιο.
<P>
Για το ευρωπαϊκό ένταλμα σύλληψης υπάρχουν παρόμοιες εγγυήσεις. Πέραν της σαφούς παραπομπής στις θεμελιώδεις ελευθερίες στο προοίμιο, το άρθρο 1 περιλαμβάνει τη σύνδεση με το άρθρο 6 της Συνθήκης, την οποία εξήγησα προ ολίγου για το προηγούμενο μέσο. Δεν είναι και μικρή υπόθεση το γεγονός ότι 15 κράτη μέλη τελικά κατέληξαν σε συμφωνία σχετικά με το ευρωπαϊκό ένταλμα σύλληψης. Πέραν των εξελίξεων που οδήγησαν στη σαφή ενσωμάτωση των θεμελιωδών εγγυήσεων του Ευρωπαϊκού Χάρτη, θα επιθυμούσα να προσθέσω ότι είναι σκόπιμο να μην ξεχνούμε το μελλοντικό ρόλο που θα διαδραματίσει το Δικαστήριο των Ευρωπαϊκών Κοινοτήτων για τη διασφάλιση των εγγυήσεων και των θεμελιωδών δικαιωμάτων, ιδίως στο δικονομικό επίπεδο. Δεδομένης της προδικαστικής αρμοδιότητάς του και λαμβανομένων υπόψη των λεπτών σχέσεων που έχουν παραδοσιακά το ποινικό δίκαιο και τα ανθρώπινα δικαιώματα, το Δικαστήριο αυτονόητα καλείται να διαδραματίσει έναν ιδιαίτερα σημαντικό ρόλο, ο οποίος συνίσταται στην εναρμόνιση των εγγυήσεων που παρέχονται στους πολίτες.
<P>
Για να επανέλθω στην εφαρμογή του σχεδίου δράσης για την καταπολέμηση της τρομοκρατίας, στο πρόγραμμα περιλαμβάνονται οι διαπραγματεύσεις για μια συμφωνία σε σχέση με το άρθρο 38 της Συνθήκης για την Ευρωπαϊκή Ένωση, για την αμοιβαία δικαστική συνδρομή σε ποινικές υποθέσεις με τις Ηνωμένες Πολιτείες. Αυτή τη στιγμή βρισκόμαστε ακόμη στην προπαρασκευαστική φάση. Πρόκειται, εν προκειμένω, για μία δραστηριότητα μεγάλης σημασίας και είμαι πεπεισμένος ότι θα εξακολουθήσετε να επαγρυπνείτε για την προστασία των δικαιωμάτων του ανθρώπου σε αυτό το πεδίο. Όσον αφορά τα σημεία σχετικά με την έκδοση προσώπων, τα οποία μπορούν να συμπεριληφθούν σε αυτή τη συμφωνία, θα ήθελα να υπενθυμίσω την αμετάβλητη στάση της Ένωσης όσον αφορά τη συνεργασία με χώρες στις οποίες εξακολουθεί να ισχύει η θανατική ποινή. Δεν μπορεί να υπάρξει έκδοση χωρίς την παροχή ακράδαντης εγγύησης ότι το άτομο δεν πρόκειται να καταδικαστεί σε θάνατο. Η θέση του Συμβουλίου σχετικά με τα ειδικά στρατοδικεία στις Ηνωμένες Πολιτείες για αδικήματα που σχετίζονται με την τρομοκρατία δεν είναι ακόμη γνωστή, αλλά μπορώ να σας ανακοινώσω ότι ορισμένες αντιπροσωπείες είναι της γνώμης ότι η κατάσταση αυτή μπορεί να ενέχει σημαντικούς κινδύνους στο πεδίο των θεμελιωδών δικαιωμάτων και, ιδιαίτερα, του δικαιώματος για ίση μεταχείριση, όπως ορίζεται στα άρθρα 47 έως 49 του Χάρτη.
<P>
Θέλω να επανέλθω και σε ένα άλλο λεπτό σημείο, συγκεκριμένα στις δυνατότητες επίτευξης συμφωνίας σχετικά με προτάσεις για τις οποίες οι διαπραγματεύσεις έχουν προσωρινά αποτύχει, γεγονός που εμποδίζει την τήρηση των προθεσμιών που ορίζονται στον πίνακα επιδόσεων και τη δημιουργία ενός χώρου ασφάλειας, ελευθερίας και δικαιοσύνης. Το Συμβούλιο έχει επίγνωση του γεγονότος ότι έχουν αναβληθεί ορισμένες διαπραγματεύσεις σχετικά με τις προτάσεις που εξετάζονται επί του παρόντος, αλλά επιτρέψτε μου να πω ότι αυτό έγινε για ανεξάρτητους λόγους. Δεν έχω την εντύπωση ότι οι διαπραγματεύσεις αποτελούν αυτοσκοπό. Αντ' αυτού, το Συμβούλιο παρατήρησε σχετικά ότι υπάρχουν πολλοί λόγοι για αυτήν την καθυστέρηση και ανέλαβε μάλιστα τις απαιτούμενες ενέργειες για να διασφαλιστεί ότι αυτές οι συνομιλίες θα επαναληφθούν. Τα εμπόδια αποτελούν αναμφίβολα ένα από τα σημεία συζήτησης στο Λάκεν και πιστεύω ότι θα δοθεί εκεί μία ώθηση στην αξιολόγηση του Τάμπερε και, πιο συγκεκριμένα, όσον αφοράσ ττα σημεία όπου δεν έχουμε ακόμη προοδεύσει όσο θα έπρεπε.
<P>
Επιτρέψτε μου, παράλληλα, να αναφερθώ στην ιδιαίτερη πρόοδο που επιτεύχθηκε όσον αφορά τις δικαστικές υποθέσεις, στο εξαιρετικά σύντομο χρονικό διάστημα, στο οποίο ενεργοποιηθήκαμε. Πιστεύω ότι πρέπει να κάνουμε ακόμη μερικές ποιοτικές και ποσοτικές προσπάθειες, αλλά επαναλαμβάνω ότι συντρέχουν όλες οι προϋποθέσεις για να επιτύχουμε την εναρμόνιση των νομοθεσιών, την αμοιβαία αναγνώριση των δικαστικών αποφάσεων και, ακόμη, τη δημιουργία ορισμένων ευρωπαϊκών φορέων. Σε όλα αυτά τα επίπεδα το 2001 συντελέσθηκε συγκεκριμένη και αποφασιστική πρόοδος. Οι αποφάσεις-πλαίσιο σχετικά με τη σωματεμπορία και την καταπολέμηση της τρομοκρατίας όσον αφορά την εναρμόνιση, το ευρωπαϊκό ένταλμα σύλληψης όσον αφορά την αμοιβαία αναγνώριση και την Eurojust στο επίπεδο των φορέων αποτελούν άλλα στοιχεία με τα οποία μπορεί να καταδειχθεί ότι έχουμε επιτύχει σημαντική πρόοδο και ότι στο μέλλον μπορούμε να σκεφτόμαστε ως ενδεχόμενο μια πραγματική ευρωπαϊκή ποινική πολιτική.
<P>
Εξ ονόματος του συναδέλφου μου Antoine Duquesne, προεδρεύοντα του Συμβουλίου Δικαιοσύνης και Εσωτερικών Υποθέσεων, θέλω να σας γνωστοποιήσω επίσης την πρόοδο των φακέλων που γνωρίζω πόσο σημαντικοί είναι για εσάς και συγκεκριμένα των φακέλων του ασύλου και της μετανάστευσης. Σας έχω πει επανειλημμένα ότι οι εξελίξεις στον τομέα αυτόν δεν ανταποκρίνονται στις επιδιώξεις μας. Ωστόσο, πρέπει να είμαστε αντικειμενικοί. Κατά τη διάρκεια του τρέχοντος έτους επήλθε μία σημαντική πρόοδος. Τόσο η σουηδική όσο και η σημερινή βελγική Προεδρία συνέβαλαν στην επίτευξη προόδου σε σχέση με αυτές τις λεπτές υποθέσεις. Οι προσπάθειες αυτές έδωσαν αποτελέσματα. Διάφορα βασικά κείμενα, όπως ο κανονισμός για την άδεια παραμονής και ο κανονισμός για το Eurodac, η οδηγία σχετικά με την προσωρινή προστασία και το Ευρωπαϊκό Ταμείο Προσφύγων, μπόρεσαν, κατά αυτό τον τρόπο, να εγκριθούν. Είναι, ωστόσο, σαφές ότι αν επιθυμούμε να τηρηθούν οπωσδήποτε οι προθεσμίες που μας επιβάλλονται από τη Συνθήκη, αλλά και από τη Σύνοδο Κορυφής του Τάμπερε, ότι πρέπει να εντείνουμε τις προσπάθειές μας και να καταστήσουμε ακόμη σαφέστερο ότι θέματα όπως η διαχείριση των μεταναστευτικών ρευμάτων, η πολιτική ασύλου και η οικογενειακή επανένωση αναγκαστικά έχουν ευρωπαϊκή διάσταση. Νομίζω ότι και σε αυτόν τον τομέα πρέπει να καταβάλουμε ακόμη μεγαλύτερη προσπάθεια, αλλά να είστε βέβαιοι ότι οι Υπουργοί Δικαιοσύνης και Εσωτερικών Υποθέσεων το επιθυμούν τόσο όσο και εσείς.
<P>
Επιτρέψτε μου, κύριε Πρόεδρε, να σταθώ λίγο και σε ένα άλλο θέμα, το οποίο επίσης επισημάνθηκε, συγκεκριμένα το ερώτημα αν κατά τη λήψη μέτρων πρέπει να ληφθεί υπόψη το γεγονός ότι πολλές συμφωνίες και διεθνείς συνθήκες σχετικά με την πρόληψη και την καταπολέμηση του οργανωμένου εγκλήματος δεν έχουν επικυρωθεί ακόμη από τα κράτη μέλη. Το Συμβούλιο έχει επίγνωση αυτού του θέματος. Τα φόρουμ του Συμβουλίου εξετάζουν τακτικά την κατάσταση όσον αφορά τις επικυρώσεις και προσπαθούν να καταστήσουν σαφές στις αντιπροσωπείες ότι η ταχεία εφαρμογή των αποφάσεων είναι απολύτως αναγκαία. Το Συμβούλιο έχει επίγνωση, επίσης, ότι κάθε κράτος μέλος προσπαθεί να ακολουθήσει μία διαδικασία επικύρωσης βάσει των ιδιαίτερων συνταγματικών του απαιτήσεων. Αυτό το θέμα περιλαμβάνεται επίσης στην ημερήσια διάταξη, στο πλαίσιο της αξιολόγησης της εφαρμογής των συμπερασμάτων του Τάμπερε. Είμαι βέβαιος ότι τα συμπεράσματα της Συνόδου Κορυφής του Λάκεν θα επισημαίνουν πόσο σημαντική θεωρεί αυτή την υπόθεση το Συμβούλιο.
<P>
Το Συμβούλιο διαπίστωσε ότι οι εθνικές διαδικασίες έχουν επιταχυνθεί και ότι η διαδικασία επικύρωσης για ορισμένα μέσα έχει ολοκληρωθεί σε όλα σχεδόν τα κράτη μέλη, όπως, για παράδειγμα, η σύμβαση για την προστασία των οικονομικών συμφερόντων της Ευρωπαϊκής Κοινότητας, καθώς και οι δύο συνθήκες για την έκδοση προσώπων του 1995 και του 1996. Θα συνεχίσουμε να εργαζόμαστε για να έχουν αποτέλεσμα αυτές οι προσπάθειες. Το Συμβούλιο έδειξε ιδιαίτερη προσοχή κατά την έγκριση του σχεδίου δράσης για την καταπολέμηση της τρομοκρατίας. Το σχέδιο δράσης προσδιορίζει διάφορα μέσα, μεταξύ των οποίων περιλαμβάνονται, ιδίως, η Ευρωπαϊκή Συνθήκη για την αμοιβαία δικαστική συνδρομή σε ποινικές υποθέσεις και η Συνθήκη των Ηνωμένων Εθνών για την καταπολέμηση της χρηματοδότησης της τρομοκρατίας. Αυτές οι συνθήκες πρέπει να επικυρωθούν εντός περιορισμένων χρονικών προθεσμιών.
<P>
Εξακολουθούν, ωστόσο, να υπάρχουν φυσικά τα ερωτήματα για το δημοκρατικό έλλειμμα στο εσωτερικό της Ένωσης, για το οποίο το Ευρωπαϊκό Κοινοβούλιο έχει θέσει μία σειρά θεμάτων, στα οποία επανέρχεται τακτικά. Δεν πρόκειται για τον απολύτως αναγκαίο δημοκρατικό έλεγχο δραστηριοτήτων, οι οποίες εμπίπτουν στον τρίτο πυλώνα και, ειδικότερα, των δραστηριοτήτων της Europol και της Eurojust.
<P>
Όσον αφορά τη Europol, το Συμβούλιο επιθυμεί, καταρχάς, να επισημάνει ότι από την 1η Μαΐου 1999, την ημερομηνία έναρξης ισχύος της Συνθήκης του Αμστερνταμ, όλες οι νομοθετικές αποφάσεις και τα μέτρα που πρέπει να ληφθούν βάσει της Συνθήκης Europol έχουν υποβληθεί για γνωμοδότηση στο Ευρωπαϊκό Κοινοβούλιο. Με αυτόν τον τρόπο το Συμβούλιο προσπάθησε να διασφαλίσει τον έλεγχο των νομοθετικών μέτρων για τη Europol από το Ευρωπαϊκό Κοινοβούλιο. Τόσο σε σχέση με τις εργασίες του διοικητικού συμβουλίου όσο και με τις επιχειρησιακές δραστηριότητες της Europol, το Συμβούλιο μελετά τρόπους και μέσα, προκειμένου να διοργανώσει έναν αποτελεσματικό δημοκρατικό έλεγχο και, παράλληλα, να ανταποκριθεί στις επιχειρησιακές ανάγκες της οργάνωσης. Διερευνώνται διάφορα σενάρια. Ένα από τα προβλήματα που πρέπει να αντιμετωπιστούν είναι η συμμετοχή των εθνικών κοινοβουλίων στις διαδικασίες ελέγχου. Αυτό το κατέστησε η Προεδρία προτεραιότητα. Η Διάσκεψη "Integrated security in Europe", η οποία πραγματοποιήθηκε τον Νοέμβριο, έδωσε τη δυνατότητα για μια συζήτηση σχετικά με τον ενισχυμένο έλεγχο του τομέα. Το Συμβούλιο επιθυμεί να επισημάνει ότι η μέριμνα που εκφράστηκε από το Ευρωπαϊκό Κοινοβούλιο βρίσκεται σε υψηλή θέση στην ημερήσια διάταξη. Η ακριβής εφαρμογή αυτών των μηχανισμών αποτελεί, ωστόσο, μία περίπλοκη διαδικασία, κατά την οποία πρέπει να διαφυλαχθεί με φροντίδα η ισορροπία στο σύστημα της Europol.
<P>
Η Eurojust, από την πλευρά της, σύμφωνα με το σχετικό σχέδιο μέσου, θα διαδραματίζει αποκλειστικά συνεργατικό και συντονιστικό ρόλο. Όλες οι αποφάσεις θα λαμβάνονται από τις αρμόδιες εθνικές αρχές, οι οποίες ασχολούνται με τις υποθέσεις. Το Ευρωπαϊκό Κοινοβούλιο έχει τη δυνατότητα να ενημερώνεται σχετικά με τις δραστηριότητες της Eurojust, εφόσον αυτές οι δραστηριότητες δεν έχουν επιχειρησιακό χαρακτήρα.
<P>
Η απόφαση για την ίδρυση της Eurojust ορίζει ότι θα υποβάλλεται ετησίως στο Κοινοβούλιο μία έκθεση δραστηριοτήτων, στην οποία θα εξετάζεται και η προστασία των δεδομένων. Το Κοινοβούλιο, στη συνέχεια, θα χορηγεί την απαλλαγή για την εκτέλεση του προϋπολογισμού της Eurojust.
<P>
Είναι ένα δημοκρατικό έλλειμμα, το οποίο έχει επίσης επισημανθεί από το Ευρωπαϊκό Κοινοβούλιο, το γεγονός ότι δεν προβλέπεται η συμμετοχή του στον καθορισμό της στρατηγικής της Ευρωπαϊκής Ένωσης σε όλα τα μέρη της, τόσο στο εσωτερικό όσο και στο εξωτερικό της Ένωσης, αλλά μόνο η πλήρης ενημέρωση, συμπεριλαμβανομένης της πρόσβασης στις αποκαλούμενες ευαίσθητες πληροφορίες.
<P>
Εδώ πρέπει να πω ότι το Συμβούλιο εφαρμόζει επακριβώς τις θεσμικές διατάξεις της Συνθήκης. Εν προκειμένω, το Συμβούλιο εφαρμόζει τις διατάξεις του άρθρου 39 της Συνθήκης για την Ευρωπαϊκή Ένωση, όταν πρόκειται για πρόταση ή πρωτοβουλία που εμπίπτει στην αστυνομική ή δικαστική συνεργασία για ποινικά θέματα, και του άρθρου 67 της Συνθήκης περί ιδρύσεως της Ευρωπαϊκής Κοινότητας, όταν πρόκειται για υπόθεση που εμπίπτει στον τίτλο IV σχετικά με το άσυλο και τη μετανάστευση στη δικαστική συνεργασία για πολιτικές υποθέσεις. Η πείρα δείχνει ότι το Συμβούλιο ζητεί τη γνωμοδότηση του Ευρωπαϊκού Κοινοβουλίου, όταν η Επιτροπή ή ένα από τα κράτη μέλη υποβάλλουν σε αυτό μία πρόταση ή μία πρωτοβουλία. Κατά τη διάρκεια των συνόδων ολομέλειας και των συνεδριάσεων της αρμόδιας επιτροπής του Ευρωπαϊκού Κοινοβουλίου, το Συμβούλιο ήταν παρόν και το Κοινοβούλιο έλαβε πλήρη ενημέρωση σχετικά με την κατάσταση των θεμάτων.
<P>
Μένει, λοιπόν, το τελευταίο πρόβλημα που θα ήθελα να εξετάσω μαζί σας, η ανάγκη να τηρείται το Ευρωπαϊκό Κοινοβούλιο ενήμερο για σημαντικές τροποποιήσεις που επέρχονται κατά τη διαδικασία διαπραγμάτευσης στους κόλπους του Συμβουλίου, τόσο όσον αφορά νομοθετικές προτάσεις της Επιτροπής όσο και τις πρωτοβουλίες που λαμβάνουν τα κράτη μέλη. Όπως ειπώθηκε προηγουμένως, η επιθυμία του Συμβουλίου ήταν να συμμετέχει το Ευρωπαϊκό Κοινοβούλιο πλήρως στις νομοθετικές διαδικασίες σε κοινοτικό επίπεδο, σύμφωνα με τις διατάξεις της Συνθήκης. Είναι αλήθεια ότι οι εργασίες στο εσωτερικό των οργάνων του Συμβουλίου επιφέρουν τροποποιήσεις σε σχέση με την τήρηση ορισμένων διατάξεων των προτάσεων ή των πρωτοβουλιών, οι οποίες του υποβάλλονται. Αυτό οφείλεται, ωστόσο, στην κοινή επιθυμία για την εξεύρεση λύσεων που έχουν την υποστήριξη όλων στο εσωτερικό της Ένωσης. Η πρακτική κατέδειξε ότι, όταν το Ευρωπαϊκό Κοινοβούλιο δεν έχει ακόμη εκδώσει τη γνωμοδότησή του για μία πρόταση ή μία πρωτοβουλία, το Συμβούλιο ήταν πάντα διατεθειμένο να παράσχει την απαιτούμενη ενημέρωση ώστε το Ευρωπαϊκό Κοινοβούλιο να μπορεί να προσανατολιστεί σχετικά με την κατεύθυνση της εξέλιξης των εργασιών. Τούτου λεχθέντος, το Συμβούλιο γνωρίζει ότι οι θέσεις του Ευρωπαϊκού Κοινοβουλίου προσδίδουν μιαν ιδιαίτερη προστιθέμενη αξία, η οποία διαφέρει από εκείνη των κρατών μελών, δεδομένου ότι στη γνωμοδότησή του προσπαθεί να ανταποκριθεί σε μία διαφορετική θεσμική λογική, καθώς και να παράσχει στο Συμβούλιο τα κατάλληλα στοιχεία στο πλαίσιο του δημοκρατικού καθήκοντος, με το οποίο είναι επιφορτισμένο. Αυτό το καθήκον δεν μπορεί σε καμία περίπτωση να εξαρτάται από τις εξελίξεις των εργασιών στο εσωτερικό του Συμβουλίου σχετικά με τη μία ή την άλλη απόφαση. Επιπλέον, το Συμβούλιο εξετάζει κατά πόσο απαιτείται, σύμφωνα με τις διατάξεις της Συνθήκης, γνωμοδότηση του Ευρωπαϊκού Κοινοβουλίου.
<P>
Επιτρέψτε μου, κύριε Πρόεδρε, και με αυτό θα ήθελα να ολοκληρώσω αυτό το μέρος της παρέμβασής μου, να εκφράσω την ικανοποίησή μου, ως Προέδρου, για τον τρόπο με τον οποίο μπορέσαμε να συνεργαστούμε με το Ευρωπαϊκό Κοινοβούλιο. Σε ορισμένες περιπτώσεις, χρειάστηκε να ζητηθούν γνωμοδοτήσεις σε ιδιαίτερα δύσκολες συνθήκες και σε πολύ σύντομα χρονικά διαστήματα για εξαιρετικά περίπλοκα θέματα. Νομίζω ότι δεν υπήρξε ανάλογο προηγούμενο. Ποτέ δεν προσφύγαμε σε εσάς μάταια. Το Ευρωπαϊκό Κοινοβούλιο επέδειξε σημαντική ευελιξία με την έκδοση γνωμοδοτήσεων συχνά σε πολύ σύντομο χρονικό διάστημα. Αυτός ο τρόπος συνεργασίας, σε συνδυασμό με τη συνεργασία που είχαμε με την Επιτροπή και τους Επιτρόπους, κατέστησε δυνατό να πραγματοποιηθεί το σημαντικό βήμα, μεταξύ άλλων, για το ευρωπαϊκό ένταλμα σύλληψης, το οποίο νομίζω ότι είναι ο σημαντικότερος κοινός παρονομαστής, επειδή με αυτό μπορέσαμε να αναλάβουμε σε αυτό το πεδίο δράση που μπορεί να συγκριθεί με την εισαγωγή του ευρώ στο οικονομικό-νομισματικό επίπεδο. Έτσι επήλθε και το ευρωπαϊκό ένταλμα σύλληψης στον τομέα της συνεργασίας σε θέματα δικαιοσύνης και αμοιβαίας αναγνώρισης των αποφάσεων σε ποινικές υποθέσεις. Αυτό είναι δυνατό, κύριε Πρόεδρε, μόνο εάν όλοι οι παράγοντες επιδείξουν την καλή θέληση, την οποία συναντήσαμε εμείς. Είμαι ιδιαίτερα ικανοποιημένος, επειδή, ακόμη και κάτω από αυτές τις συνθήκες, η πρώιμη ετήσια έκθεση για τα θέματα στους τομείς της δικαιοσύνης και των εσωτερικών υποθέσεων απέκτησε μία διαφορετική διάσταση από εκείνη που είχε μέχρι τώρα.

<SPEAKER ID=25 LANGUAGE="IT" NAME="Santini">
Κύριε Πρόεδρε, καταρχάς επιτρέψτε μου να πω ότι θεωρώ ακόμη μία φορά παράξενη αυτή τη διαδικασία του Σώματος, βάσει της οποίας ο Επίτροπος τοποθετείται μετά από τρεις ομιλητές, ο Υπουργός μετά από επτά, λες και όλοι όσοι θα λάβουν το λόγο από τώρα και έπειτα δεν αξίζουν ούτε μία απάντηση.
<P>
Κατόπιν αυτού - που δεν συμμερίζομαι, αλλά αναγκαστικά αποδέχομαι - θα αναφερθώ ιδιαίτερα στην έκθεση Watson, η οποία προτείνει μια χρήσιμη και σκόπιμη πρωτοβουλία για τη ρύθμιση των Συνόδων Κορυφής παντός τύπου, από άποψη ασφαλείας. Πρέπει να πούμε ότι το σχέδιο ξεκίνησε με παράτονους σκοπούς σε σχέση με την αντικειμενική ανάλυση, αλλά στην πορεία ο τόνος διορθώθηκε. Ακριβώς το αντίθετο με ό,τι συνέβη σε μία παράλληλη πρωτοβουλία για τον αγώνα κατά της τρομοκρατίας, η οποία ξεκίνησε κάτω από τις εντυπώσεις της 11ης Σεπτεμβρίου για να εξελιχθεί αιφνιδίως όχι μόνο στην ευκαιρία για τη θέσπιση ενός ευρωπαϊκού εντάλματος σύλληψης, αλλά πρωτίστως σε ένα αυθεντικό κυνήγι μαγισσών στις αίθουσες της ιταλικής πολιτικής σκηνής. Επ' αυτού όμως θα αναφερθεί αναλυτικότερα ο εκπρόσωπος της Ομάδας μου κ. Tajani.
<P>
Επανέρχομαι τώρα στην έκθεση Watson, η οποία προτείνει την ανάγκη λήψης μέτρων δημόσιας τάξης κατά τη διάρκεια των μεγάλων Συνόδων Κορυφής. Μια ιδέα πραγματικά ορθή, όπως έλεγα·κρίμα που, όπως πάντα, έγινε η αφορμή για να στηθεί μια δίκη με συνοπτικές διαδικασίες για τα γεγονότα που συνέβησαν στις προηγούμενες Συνόδους, αλλά πάνω απ' όλα δούρειος ίππος πολιτικής εκμετάλλευσης εθνικού ιδίως χαρακτήρα. Όλα αυτά μέσα από τροπολογίες σκοπιμότητας, που χαρακτηρίζονται από επιθέσεις με στόχο την ιταλική κυβέρνηση και τον Πρόεδρό της. Όχι μόνον αυτό, αλλά, όπως ήδη αναφέρθηκε, εκτοξεύοντας μια συκοφαντική εκστρατεία κατά των ιταλικών σωμάτων ασφαλείας, τα οποία κατηγορούνται για σοβαρά αδικήματα και για γκεσταπική συμπεριφορά, που δεν αποδείχθηκαν ποτέ από τις μέχρι τώρα έρευνες. Ε λοιπόν, μεταξύ άλλων, αυτό παραβιάζει ένα νόμιμο χώρο αυτονομίας και κυριαρχίας στη διαχείριση της δημόσιας τάξης από το ιταλικό κράτος.
<P>
Στους συναδέλφους αυτούς, που εξακολουθούν να συγχέουν τα όρια μεταξύ εθνικής κυριαρχίας και κοινοτικών αρμοδιοτήτων, λεω με ευθύτητα - αλλά και με πλήρη συνείδηση - ότι είναι επιτέλους ώρα να σταματήσουμε το ξέπλυμα των άπλυτων της ιταλικής πολιτικής στο Ευρωπαϊκό Κοινοβούλιο και ότι είναι επίσης ώρα να σταματήσουμε το διαδεδομένο άθλημα να πυροδοτούμε άσκοπες συζητήσεις, κακόβουλες επιθέσεις εναντίον προσώπων, και όχι εναντίον ιδεών και πολιτικών θέσεων, με την καιροσκοπική και διαστρεβλωμένη χρήση των διαδικαστικών θεμάτων και των επερωτήσεων. Το υπενθυμίζω ιδιαίτερα στους βουλευτές της ιταλικής αριστεράς, στους άοκνους ακόλουθους οι οποίοι, όπως πάντα, βρίσκουν χώρο σ' αυτό το Σώμα, αλλά και στις εφημερίδες, χάρη στο έργο προκατειλημμένων δημοσιογράφων με ελάχιστη αντικειμενικότητα. Ευτυχώς, μεγάλο μέρος αυτού του Κοινοβουλίου το έχει καταλάβει. Στην Επιτροπή Ελευθεριών, όλες σχεδόν οι τροπολογίες της αριστεράς απορρίφθηκαν. Προτείνω στο Κοινοβούλιο να πράξει το ίδιο και στην Ολομέλεια και, για να είμαι σαφής, υποδεικνύω τα επικίνδυνα σημεία: οι τροπολογίες αρ. 22, 25 και 29 είναι πραγματικά χημικά όπλα κατά της αλήθειας. Πρέπει να απορριφθούν, διαφορετικά θα αναγκαστώ να ζητήσω από το συντονιστή μου την καταψήφιση αυτής της έκθεσης.

<SPEAKER ID=26 LANGUAGE="DE" NAME="Schulz">
Κύριε Πρόεδρε από το Ρέγκενσμπουργκ, χαίρομαι που μου δίνετε ένα λεπτό για τη Νυρεμβέργη. Η προηγούμενη ομιλία του συναδέλφου Santini έδειξε ποιο είναι το θέμα. Όταν μιλούμε για τον χώρο ασφάλειας, ελευθερίας και δικαιοσύνης, όταν μιλούμε, όπως ο κ. Πρόεδρος του Συμβουλίου, για την ευρωπαϊκή εσωτερική πολιτική, θα πρέπει να το πάρει απόφαση ο κ. Santini, ο οποίος είναι τόσο αγαπητός στον κύριό του, ότι θα μιλήσουμε και για την εσωτερική πολιτική της Ιταλίας. Δεν είμαι Ιταλός της αριστεράς, αλλά Γερμανός της αριστεράς και σας λέω ότι δεν συμμερίζομαι τη γνώμη του κ. Verwilghen και του κ. Vitorino, σύμφωνα με την οποία επιτεύχθηκε πρόοδος χθες στη Ρώμη.
<P>
Χθες πετύχαμε, καταρχάς, μια πρώτη νίκη, γιατί οι 14 χώρες της Ευρωπαϊκής Ένωσης φρόντισαν ενωμένες και με συνέπεια να αποτύχει η προσπάθεια του ιταλού πρωθυπουργού να αποτρέψει, εκμεταλλευόμενος τη θέση του και για προσωπικό του όφελος, την ποινική δίωξη, η οποία θα μπορούσε να στραφεί και κατά του ιδίου, και απετράπη επίσης η δυνατότητα ιδιωτικά συμφέροντα να παραλύουν το ευρωπαϊκό ένταλμα σύλληψης.
<P>
Αυτός ο κ. Μπερλουσκόνι - πρώην μέλος αυτού του Σώματος, ο οποίος χάρη στην Πρόεδρο του Κοινοβουλίου δεν υπεβλήθη σε διαδικασία άρσης της ασυλίας - είπε χθες τα ακόλουθα. Παραθέτω όσα μου ανέφερε ο Πρόεδρος του Συμβουλίου κ. Verwilghen. Συνέκρινε το ευρωπαϊκό ένταλμα σύλληψης με το ευρώ, πράγμα που ισχύει βέβαια στην πράξη όσον αφορά τη διάσταση και την πολιτική σημασία. Τι λέει τώρα λοιπόν ο κ. Μπερλουσκόνι; Ο κ. Μπερλουσκόνι λέει ότι άλλες χώρες όρισαν το 2004 ως ημερομηνία για την εφαρμογή του ευρωπαϊκού εντάλματος σύλληψης, αν και θα μπορούσε να είναι και αργότερα. Αυτά ακριβώς ήταν τα λόγια του.
<P>
Αν δεν αλλάξει το Σύνταγμα στην Ιταλία, δεν μπορούμε να συμμετέχουμε. Με τον ίδιο τρόπο που δεν συμμετέχει και η Μεγάλη Βρετανία στο ευρώ. Γιατί μιλάω λοιπόν για μια πρώτη νίκη; Προβλέπω ότι μετά απ' όσα ζήσαμε τώρα στο Συμβούλιο, μετά την πολιτική του αποκλεισμού της Ιταλίας προς όφελος του πρωθυπουργού, πιστεύω ότι θα δούμε τον ίδιο πρωθυπουργό να πραγματοποιεί τώρα δημοψήφισμα με στόχο να αποτρέψει την εφαρμογή του ευρωπαϊκού εντάλματος σύλληψης στην Ιταλία. Είναι πολύ πιθανό να γίνει αυτό. Συνεπώς δεν πιστεύω ότι έχουμε ήδη εφαρμόσει το ευρωπαϊκό ένταλμα σύλληψης. Πιστεύω λοιπόν πως είναι αναγκαίο να πιέσουμε με συνέπεια σ' αυτό το Σώμα, ώστε να διατηρηθεί η στάση απομόνωσης που είχαν οι υπόλοιπες 14 χώρες της ΕΕ έναντι της Ιταλίας τις τελευταίες εβδομάδες, γιατί όποιος σ' αυτό το Σώμα είχε έρθει ποτέ σε αντιπαράθεση με τον κ. Berlusconi ή τον κ. Dell' Utri, όπως το έκανα εγώ ή όπως το έκανε η συνάδελφός μου Elena Paciotti, χαρακτηρίστηκε από τον Τύπο του κυρίου Berlusconi - όπως έγινε και με μένα - ως παλαιοσταλινιστής - δεν είμαι δα και τόσο μεγάλος σε ηλικία, ούτε σταλινιστής είμαι ακόμη - ή όπως η συνάδελφος Paciotti, η οποία χαρακτηρίστηκε ως κεφαλή κομμουνιστικής συνομωσίας κατά της Ιταλίας. Όταν σας βλέπω, κύριε Tajani, καταλαβαίνω γιατί οι πολίτες της Ρώμης δεν σας εξέλεξαν δήμαρχο. Το καταλαβαίνω πολύ καλά κυρίως όταν σας ακούω.
<P>
(Χειροκροτήματα) Όποιος ασκεί κριτική έστω και ελάχιστα στην ιταλική πολιτική δυσφημείται σ' αυτό το Σώμα. Ευχαριστώ τον συνάδελφο Graham Watson, κύριε Πρόεδρε, ο οποίος κατέθεσε μια ισορροπημένη και ικανοποιητική έκθεση, πάρα τις συνεχείς προσπάθειες αποκλεισμού και παρά τη μόνιμη πολιτική παρεμπόδισης, η οποία ασκείται κυρίως από την Forza Italia, ένα μέρος της Ομάδας του ΕΛΚ και ελπίζουμε όχι για πολύ ακόμη.
<P>
(Χειροκροτήματα)

<SPEAKER ID=27 NAME="Πρόεδρος">
 - Κύριε συνάδελφε, ο χρόνος ομιλίας σας έχει λήξει.
<P>
Επί του κανονισμό κύριε Tajani. Για ποιο άρθρο του Κανονισμού θέλετε να μιλήσετε, κύριε συνάδελφε;

<SPEAKER ID=28 LANGUAGE="IT" NAME="Tajani">
Κύριε Πρόεδρε, θα πρέπει να επιβάλλετε το σεβασμό του Κανονισμού αυτού του Κοινοβουλίου! Νομίζω πως σ' αυτήν την αίθουσα, στα θεωρεία των θεατών, έχει οργανωθεί μια ομάδα χειροκροτητών του κ. Schulz, αν και στην αίθουσα αυτή, όπως και στις αίθουσες όλων των Κοινοβουλίων, απαγορεύεται στο κοινό να χειροκροτεί και να παρεμβαίνει για να υποστηρίξει τη μία ή την άλλη θέση. Σας παρακαλώ λοιπόν, κύριε Πρόεδρε, να επιβάλλετε την τήρηση του Κανονισμού και ενδεχομένως να αποβάλλετε τους θεατές που είναι οπαδοί και δεν επιθυμούν να παρακολουθήσουν τις εργασίες του Κοινοβουλίου αλλά να κάνουν τους χειροκροτητές κάποιων.

<SPEAKER ID=29 NAME="Πρόεδρος">
 - Κύριε Tajani, έχετε δίκιο επί της ουσίας, αλλά σας ρωτώ, τι πρέπει να κάνει ο Πρόεδρος; Να εκκενώσω το θεωρείο; Να δέσω πισώπλατα τα χέρια των επισκεπτών; Ό,τι έγινε έγινε. Δεν μπορώ να αλλάξω τίποτα. Έχετε δίκιο, αλλά τώρα δεν μπορώ να αλλάξω τίποτα.

<SPEAKER ID=30 LANGUAGE="EN" NAME="Ludford">
Στη μάχη για την ασφάλεια από την τρομοκρατία, έχουμε δικαίως διακηρύξει ότι υπερασπιζόμαστε τις θεμελιώδεις αξίες. Εάν όμως επιδιώκοντας την ασφάλεια θέσουμε σε κίνδυνο τα ατομικά μας δικαιώματα, τότε θα έχουμε θυσιάσει κάτι πολύτιμο. Τα δύο τελευταία χρόνια, μετά το Τάμπερε, το πρόγραμμα συνεργασίας σε θέματα δικαιοσύνης κλίνει σημαντικά προς την πλευρά της ασφάλειας - ιδιαίτερα μετά την 11η Σεπτεμβρίου - με τη δέσμη μέτρων κατά της τρομοκρατίας. Όλα αυτά είναι απαραίτητα, ωστόσο είναι καιρός πια να επανασταθμίσουμε το πρόγραμμα εργασίας.
<P>
Στη Σύνοδο Κορυφής του Λάκεν, οι αρχηγοί των κυβερνήσεων θα πρέπει να δεσμευθούν ότι θα επανεξετάσουν ενδελεχώς το βαθμό πρακτικής εφαρμογής των προτύπων που έχουμε προσυπογράψει με την Ευρωπαϊκή Σύμβαση για την προάσπιση των ανθρώπινων δικαιωμάτων και θεμελιωδών ελευθεριών και το Χάρτη των Θεμελιωδών Δικαιωμάτων. Πρέπει να υπάρξει ένα πρόγραμμα που θα διασφαλίζει την τήρηση των ελάχιστων προτύπων σχετικά με την πρόσφορη διαδικασία, τη δίκαιη δίκη σε ποινικές υποθέσεις και την προσέγγιση των δικαιωμάτων των κατηγορουμένων. Πρέπει να προβάλουμε τα πρότυπα αυτά στις διεθνείς συμφωνίες μας, δεδομένου ότι έχουν υπάρξει κάποιες ανησυχητικές εξελίξεις. Στο Ηνωμένο Βασίλειο υπάρχουν προτάσεις πρόβλεψης εκτελεστών αποφάσεων που θα επιβάλλουν κράτηση χωρίς δίκη, καθώς και μια προσπάθεια να αποφευχθεί οποιοσδήποτε σημαντικός βαθμός διαδικασιών δικαστικού ελέγχου. Στις ΗΠΑ, ο Πρόεδρος Μπους έχει υπογράψει διάταγμα που προβλέπει διεξαγωγή δίκης από στρατοδικεία απουσία βασικών εγγυήσεων για διεξαγωγή δίκαιης δίκης με βάση το διεθνές δίκαιο. Η ΕΕ δεν πρέπει να συνάψει με τις ΗΠΑ καμία συμφωνία έκδοσης, βάσει της οποία κάποιοι θα μπορούσαν να καταδικαστούν από τέτοια στρατοδικεία.
<P>
Τέλος, εξαιρετικά ανησυχητική είναι η περίπτωση των 14 Βρετανών και Ολλανδών παρατηρητών αεροπλάνων οι οποίοι κρατήθηκαν στην Ελλάδα επί πέντε περίπου εβδομάδες χωρίς δίκη. Δεν έγινε αποδεκτή η καταβολή εγγύησης, τα αποδεικτικά στοιχεία δεν παρουσιάστηκαν δημόσια και δεν υπάρχει διαφάνεια όσον αφορά το χρονοδιάγραμμα διεξαγωγής της δίκης. Στη χειρότερη περίπτωση, ενδέχεται να κριθούν ένοχοι πλημμελήματος. Θα είναι αίσχος εάν αυτό το Σαββατοκύριακο εγκριθεί το ευρωπαϊκό ένταλμα σύλληψης χωρίς να έχει ακόμη επιλυθεί η εν λόγω κατάσταση. Ιδιαίτερα, κάνω έκκληση στον πρωθυπουργό κ. Μπλερ να μην προσυπογράψει τη συμφωνία, εάν μέχρι την Παρασκευή δεν έχουν τους έχουν απαγγελθεί κατηγορίες ή δεν αφεθεί ελεύθεροι.

<SPEAKER ID=31 LANGUAGE="NL" NAME="Maes">
 - (NL) Κύριε Πρόεδρε, κύριε Πρόεδρε του Συμβουλίου, κύριε Επίτροπε, αγαπητοί συνάδελφοι. Η βούλησή μας για τη δημιουργία ενός ευρωπαϊκού χώρου ασφάλειας και δικαιοσύνης είναι κοινή. Τις τελευταίες εβδομάδες, ακόμη και τις τελευταίες ημέρες, πραγματοποιήθηκαν σημαντικά βήματα και θέλω να σας συγχαρώ προσωπικά για την προσπάθειά σας, καθώς και για τα αποτελέσματα που επιτύχατε, επειδή οι προσπάθειες δεν αρκούν πάντοτε, αλλά πρέπει να επιτευχθούν και αποτελέσματα.
<P>
Τούτου λεχθέντος, θα ήθελα να αναφέρω - και συμμερίζομαι την άποψή σας, αλλά γνωρίζω ότι υπάρχουν άλλοι που δεν τη συμμερίζονται - ότι η ασφάλεια δεν μπορεί να αποτελεί άλλοθι για την υπονόμευση θεμελιωδών δικαιωμάτων. Όταν βλέπω την όρεξη με την οποία ορισμένοι χρησιμοποιούν την έννοια τρομοκρατία και επιθυμούν να την επεκτείνουν σε όλες τις υποθέσεις κατά το δοκούν, τόσο στη διεθνή όσο και στην εθνική πολιτική, τότε είμαι κάπως ανήσυχη.
<P>
Το Ευρωπαϊκό Κοινοβούλιο ορθά επέμενε για έναν αυστηρό ορισμό και για τη χαλιναγώγηση της τάσης να ονομάζονται όλοι οι αντιφρονούντες τρομοκράτες. Χαίρομαι που το Συμβούλιο, όπως φαίνεται από τα λόγια σας, συμφωνεί σε αυτό με το Κοινοβούλιο. Θα επιθυμούσα, επίσης, αυτό να ισχύσει σε όλα τα κείμενα, επειδή όποιος επιθυμεί να αλλάξει το Σύνταγμα στη χώρα του δεν είναι κατ' ανάγκη τρομοκράτης και, ακόμη, ένας διαδηλωτής εναντίον της παγκοσμιοποίησης και της αδικίας στον κόσμο δεν είναι κατ' ανάγκη τρομοκράτης. Τις περισσότερες φορές, μάλιστα, αυτό δεν ισχύει καθόλου. Όποιος επιθυμεί να το παρομοιάσει αυτό με την τρομοκρατία, κατά τη γνώμη μας, παραβιάζει τα θεμελιώδη δικαιώματα.
<P>
Πρέπει να επανεξετάσουμε το ευρωπαϊκό ένταλμα σύλληψης με τη συμπερίληψη των εγγυήσεων που απαιτεί το Ευρωπαϊκό Κοινοβούλιο. Θεωρώ, ωστόσο, πολύ σημαντικό το ότι μπορέσατε να το επιτύχετε αυτό και το ότι μπορέσατε να μας φέρετε σήμερα εδώ αυτό το μήνυμα.

<SPEAKER ID=32 LANGUAGE="FR" NAME="Krivine">
Κύριε Πρόεδρε, σε μια επιστολή η οποία ακόμα δεν έχει περιέλθει εις γνώση των βουλευτών, ο κ. Μπους θέτει στον κ. Πρόντι σαράντα απαράδεκτες απαιτήσεις.
<P>
Απαράδεκτες διότι εκπορεύονται από μια κυβέρνηση η οποία συγκρότησε στρατοδικεία και έναν ονομαζόμενο "πατριωτικό" μηχανισμό, αφαιρώντας επί της ουσίας κάθε δικαίωμα υπεράσπισης· από μια κυβέρνηση η οποία, από τις 11 Σεπτεμβρίου, κρατά φυλακισμένους, χωρίς συνηγόρους και χωρίς να τους έχει απαγγελθεί κατηγορητήριο χίλιους περίπου μετανάστες· από μια κυβέρνηση, τέλος, που δεν έχει ακόμα καταργήσει τη θανατική ποινή.
<P>
Εν ονόματι του επείγοντος, αλλά διατελώντας σε πλήρη σύγχυση, το Συμβούλιο και η Επιτροπή μας δίνουν να καταπιούμε κείμενα για την τρομοκρατία, τα οποία συνεχώς τίθενται υπό αμφισβήτηση, συχνά μάλιστα και μετά την ψήφισή τους. Είναι ώρα, νομίζω, να βάλουμε τέλος σ' αυτό το καρναβάλι και την καρικατούρα δημοκρατικής συζήτησης. Εν ονόματι της αντιτρομοκρατικής πάλης, δίνουμε μάχη ενάντια στις δημοκρατικές ελευθερίες και τα κοινωνικά κεκτημένα. Η μάχη αυτή δεν είναι δική μας· η μάχη που πρέπει να δώσουμε είναι η μάχη ενάντια στη βία της εξαθλίωσης, της ανεργίας, της πείνας ανά την υφήλιο, ενάντια στις δικτατορίες και ενάντια στη διαφθορά, ή και τους φορολογικούς παραδείσους, για τον κ. Μπερλουσκόνι.

<SPEAKER ID=33 LANGUAGE="NL" NAME="Blokland">
 - (NL) Κύριε Πρόεδρε, η έκθεση Watson χρησιμοποιεί λάθος τρόπο για την επιτάχυνση της κοινοτικοποίησης της ΕΕ. Ο καλύτερος συντονισμός μεταξύ των κρατών μελών προλαμβάνει, σε μεγάλο βαθμό, το περιγραφέν πρόβλημα. Είναι ακατανόητο το γεγονός ότι η έκθεση παραπέμπει μόνο στο Χάρτη, μία πολιτική διακήρυξη, ενώ δεν αναφέρεται η ΕΣΔΑ, η κατεξοχήν Συνθήκη για την προστασία των δικαιωμάτων των πολιτών. Μετά τις τρομοκρατικές επιθέσεις της 11ης Σεπτεμβρίου στις ΗΠΑ, η στάση της ΕΕ έναντι των ΗΠΑ, εκτός από συμπαράσταση, περιλαμβάνει και έντονη κριτική. Αντικείμενο κριτικής αποτελεί η νέα νομοθεσία εναντίον της τρομοκρατίας. Λίγη μετριοπάθεια δεν θα έβλαπτε. Καταλάβετέ με, δεν είμαι υπέρμαχος της εκδίκασης από στρατοδικεία χωρίς τη δυνατότητα έφεσης και θεωρώ ότι αυτό πρέπει να το επανεξετάσουν οι ΗΠΑ, αλλά διερωτώμαι πώς θα αντιδρούσαμε εμείς εάν αυτές οι τρομοκρατικές επιθέσεις είχαν γίνει στην ΕΕ. Η κάθετη άρνηση της έκδοσης τρομοκρατών στις ΗΠΑ αποτελεί λανθασμένο μήνυμα. Θα ήταν πιο κατανοητό εάν η ΕΕ συνάψει σαφείς συμφωνίες με τις ΗΠΑ για τους όρους έκδοσης.

<SPEAKER ID=34 LANGUAGE="FR" NAME="Cornillet">
Κύριε Πρόεδρε, θα ήθελα εν πρώτοις να πω ότι συμμερίζομαι απολύτως τον προβληματισμό του κ. Vitorino, όπως τον έθεσε, σχετικά με την επιδίωξή μας να δημιουργήσουμε ένα χώρο δικαιοσύνης, ελευθερίας και ασφάλειας, έχοντας πλήρη επίγνωση ότι δεν υπάρχει χώρος ασφάλειας χωρίς δικαιοσύνη, ούτε δικαιοσύνη χωρίς αστυνομία.
<P>
Ας έχουμε τη διαύγεια να διαπιστώσουμε ότι η Ευρώπη είναι, εντέλει, αρκετά ευνοημένη στο ζήτημα αυτό, αφού το επίπεδο δημόσιας ελευθερίας που διαθέτουμε είναι σχετικά καλά διασφαλισμένο, ασχέτως εάν οφείλουμε μονίμως να επαγρυπνούμε. Γνωρίζουμε πώς να εναλλάσσουμε τις κοινοτικές απαντήσεις - και ελπίζω ότι το ένταλμα σύλληψης και η απάντηση που θα δώσουμε θα είναι αντάξιές μας - με μια επικουρικότητα την οποία έχουμε σε βάθος κατανοήσει. Στηριζόμαστε σε ένα βάθρο αξιών στις οποίες έγινε αναφορά και καταγράφονται στο Χάρτη των Θεμελιωδών Δικαιωμάτων· και σε ένα βάθρο συμπεριφορών που εναλλάσσουν την επαλήθευση από πλευράς κρατών μελών του επιπέδου δημόσιας ελευθερίας με την προσφυγή στο Δικαστήριο, τόσο των Ευρωπαϊκών Κοινοτήτων όσο και του Στρασβούργου.
<P>
Δυστυχώς όμως, η Ευρώπη δεν είναι όαση και ο κόσμος είναι αλληλεπιδραστικός: ο κόσμος γύρω μας γυρίζει, θα έλεγα, γεγονός που δικαιολογεί τις εξωτερικές δράσεις στο επίπεδο της δικαιοσύνης και των εσωτερικών υποθέσεων.
<P>
Έχουμε καταρχάς τις υποψήφιες χώρες. Δεν θα ήταν σωστό να αποδεχτούμε διαφοροποιήσεις όσον αφορά τις υποψήφιες χώρες. Από την άποψη αυτή, θα πρέπει φυσικά να έχουμε κοινό επίπεδο και κοινή κατανόηση των δημοσίων ελευθεριών. Στη συνέχεια, έχουμε τις όμορες χώρες, όσες θα γίνουν, θα έλεγα, εξ επαφής σχεδόν όμορες. Έχω κατά νου κάποιες χώρες όπως η Ρωσία, η Λευκορωσία, η Ουκρανία, προς τις οποίες θα πρέπει να αναλάβουμε κάποια δράση. Τέλος, είναι οι χώρες εταίροι, χώρες προέλευσης μεταναστών και αιτούντων άσυλο, με τις οποίες θα πρέπει να ενσωματωθεί ένας μόνιμος διάλογος.
<P>
Εξ ου η αναγκαιότητα της εξωτερικής δράσης. Έχουμε δύο τύπους εξωτερικών δράσεων. Πρώτον, μια δράση μεσσιανικού χαρακτήρα, εξαγωγής δηλαδή, διεθνοποίησης της νομιμότητας και του κράτους δικαίου, όπως εμείς το εννοούμε. Κατόπιν, έχουμε μια δράση προστασίας σε σχέση με τον εξωτερικό αυτό κόσμο, διότι υπάρχουν φυσικά εγκλήματα και μάστιγες που δεν γνωρίζουν σύνορα· ένα πρόβλημα στο οποίο θα πρέπει να δώσουμε τις δέουσες απαντήσεις, χωρίς να απαρνηθούμε φυσικά ποτέ τις αξίες μας, όπως τις έχουμε καταγράψει και διακηρύξει.
<P>
Θα ήθελα ως προς αυτό να γίνω ο συνήγορος του Ευρωπαϊκού Κοινοβουλίου, που πρέπει να επιτελέσει πλήρως την αποστολή του· διότι τα κοινοβούλια αποτελούν κατά παράδοση τους φύλακες των δημοσίων ελευθεριών και οφείλουμε να διαδραματίσουμε το ρόλο αυτό. Κάτι που υπερβαίνει φυσικά τη συμμετοχή του Κοινοβουλίου μας στη στρατηγική και την εφαρμογή των εξωτερικών δράσεων στον τομέα της δικαιοσύνης και των εσωτερικών υποθέσεων. Αλλο ένα ζήτημα είναι τα μέσα που διαθέτουμε. Ως προς αυτά, στα δευτερόλεπτα που μου απομένουν και εξουσιοδοτημένος από τον Πρόεδρο της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, τον κ. Watson, θα ήθελα να συνηγορήσω υπέρ του να αποκτήσει η επιτροπή αυτή συμπληρωματικά μέσα από άποψη προσωπικού.
<P>
Μετά από πολλαπλές μάχες, μεταξύ των οποίων και μια απόφαση που εγκρίθηκε ομόφωνα από το Σώμα, επιτύχαμε την απόσπαση ενός ακόμα ατόμου στην Επιτροπή, που στην πραγματικότητα ανήκει στην ΓΔ IV, ενώ η Επιτροπή Εξωτερικών Υποθέσεων διαθέτει εννέα άτομα αποσπασμένα στα δικαιώματα του ανθρώπου. Είναι, νομίζω, ανεύθυνο, ένα Κοινοβούλιο που θέλει να παρέχει στην Επιτροπή των Δημοσίων Ελευθεριών τα μέσα για να κάνει τη δουλειά της, να μην της παρέχει σε επίπεδο προσωπικού τα μέσα που θα της επιτρέψουν να συνεπικουρήσει τους συναδέλφους οι οποίοι έχουν αναλάβει τις εκθέσεις της συγκεκριμένης επιτροπής.

<SPEAKER ID=35 LANGUAGE="NL" NAME="Swiebel">
 - (NL) Κύριε Πρόεδρε, το ευρωπαϊκό ένταλμα σύλληψης σώθηκε την τελευταία στιγμή. Μόλις πριν από τη Σύνοδο Κορυφής του Λάκεν. Πόσο ικανοποιημένοι πρέπει να είμαστε τώρα; Η δημιουργία ενός χώρου ελευθερίας, ασφάλειας και δικαιοσύνης αγγίζει το σκληρό πυρήνα των σχέσεων μεταξύ αρχών και πολίτη. Η άσκηση νόμιμης πίεσης έναντι του σεβασμού των βασικών θεμελιωδών δικαιωμάτων του πολίτη. Σχετικά με αυτή τη σχέση έντασης έχουν εκδοθεί στην Ευρώπη στο παρελθόν ψηφίσματα και πραγματοποιηθεί συνταγματικές συζητήσεις. Εντούτοις, επέρχεται στον τρίτο πυλώνα της Ευρωπαϊκής Ένωσης νομοθεσία μέσω αποφάσεων-πλαίσιο, οι οποίες μαγειρεύτηκαν από το Συμβούλιο με τη χρήση μυστικής διπλωματίας, ενώ τα εθνικά κοινοβούλια και το Ευρωπαϊκό Κοινοβούλιο ήταν απλοί θεατές. Όσον αφορά αυτό έχουμε επιστρέψει στον 19ο αιώνα.
<P>
Οι επιθυμίες μας για τη μεταρρύθμιση της ευρωπαϊκής διαδικασίας λήψης αποφάσεων και για την κάλυψη του αποκαλούμενου δημοκρατικού ελλείμματος είναι γνωστές. Απαιτούν τροποποίηση της Συνθήκης και επαρκή πολιτική βούληση, αλλά δεν μπορούμε να περιμένουμε τόσο πολλά. Η εξέλιξη των υποθέσεων σχετικά με το ευρωπαϊκό ένταλμα σύλληψης δείχνει ότι υπερβήκαμε ένα κρίσιμο όριο. Η αξιοπιστία μας ως εκπροσώπων του λαού διακυβεύεται και γι' αυτό πρέπει, σύντομα και στο πλαίσιο της υφιστάμενης Συνθήκης, να ενισχυθεί η δημοκρατική νομιμοποίηση.
<P>
Μία σχετική πιθανότητα είναι η πρόταση που υποβλήθηκε στο ολλανδικό κοινοβούλιο. Η πρόταση αυτή απαιτεί τη μεσολάβηση μιας φάσης ενεργητικού ανοίγματος στη διαδικασία λήψης αποφάσεων του Συμβουλίου. Σύμφωνα με αυτή την πρόταση, η ιδέα για τις αποφάσεις-πλαίσιο θα λαμβάνεται οριστικά μετά από μία περίοδο τουλάχιστον έξι εβδομάδων, κατά την οποία οι οργανώσεις και τα κράτη μέλη θα έχουν την ευκαιρία να σχηματίζουν γνώμη. Κατ' αυτό τον τρόπο θα ενισχυόταν επίσης ο ρόλος των εθνικών κοινοβουλίων και του Ευρωπαϊκού Κοινοβουλίου. Τουλάχιστον θα αποφεύγαμε το ενδεχόμενο να ψηφίζουμε για ξεπερασμένες υποθέσεις, όπως κάναμε τον Νοέμβριο, ή να μπορούμε να συμφωνούμε μόνο εκ των υστέρων, όπως πιθανόν να γίνει αυτή την εβδομάδα.
<P>
Προτείνω να προβλέψουμε μία τέτοια περιορισμένη μεταρρύθμιση της διαδικασίας λήψης αποφάσεων σε μία νέα διοργανική συμφωνία και όποιος νομίζει ότι ζητώ κάτι υπερβολικό ας το δηλώσει.

<SPEAKER ID=36 LANGUAGE="SV" NAME="Gahrton">
Κύριε Πρόεδρε, φυσικά θα πρέπει να καταπολεμηθεί η τρομοκρατία, όμως ορισμένα από τα μέτρα τα οποία θεσπίζονται με τέτοια ταχύτητα τώρα δημιουργούν τον κίνδυνο να πονομεύσουν το κράτος δικαίου, το οποίο όφειλε να ενισχύσει ο αγώνας κατά της τρομοκρατίας. Στη Σουηδία, για παράδειγμα, έχουν δεσμευθεί όλα τα περιουσιακά στοιχεία ορισμένων σουηδών πολιτών σομαλικής καταγωγής, μόνο και μόνο επειδή αναφέρονται στον αμερικανικό κατάλογο. Οι άνθρωποι αυτοί δεν έχουν καμία δυνατότητα υπεράσπισης ή προσφυγής. Προχθές απελάθηκε σουηδός πολίτης από το Βέλγιο λόγω αφισοκόλλησης για μία από τις νόμιμες διαδηλώσεις που θα πραγματοποιηθούν στο πλαίσιο της Συνόδου Κορυφής του Λάκεν. Για τους λόγους αυτούς διερωτάται κανείς: για πόσο θα ανεχόμαστε ακόμα να καταργείται τόσο η νομική ασφάλεια όσο και η ελεύθερη κυκλοφορία εντός της ΕΕ Όλα αυτά τα συνοπτικά μέτρα πλήττουν άραγε μόνο τους τρομοκράτες ή μήπως - παρά τις υποσχέσεις για το αντίθετο - πρόκειται στην πραγματικότητα για τον αγώνα των κυβερνήσεων και του κατεστημένου κατά των μεταναστών από ισλαμικές χώρες καθώς και των κανονικών και νόμιμων κινημάτων διαμαρτυρίας κατά της νεοφιλελεύθερης ταξικής κοινωνίας Πολύ θα ήθελα να μου αποδείξουν η Επιτροπή και το Συμβούλιο ότι δεν συμβαίνει αυτό.

<SPEAKER ID=37 LANGUAGE="DE" NAME="Schrφder, Ilka">
Κύριε Πρόεδρε, αγαπητοί συνάδελφοι, ενώ η κ. Hazan στην έκθεσή της θέλει να κάνει τις μεθόδους του οχυρού της ΕΕ παγκόσμια εξαγωγική επιτυχία, στην έκθεση Watson εκφράζεται η ανησυχία για την ασφάλεια των αρχηγών κρατών και κυβερνήσεων στη συνάντησή τους στο πλαίσιο της πραγματικής δημοκρατίας. Το τι θα σημαίνει ασφάλεια στο Λάκεν το έμαθαν τα πρώτα άτομα από μια επιστολή πριν από την επικείμενη Σύνοδο Κορυφής. Σ' αυτή την επιστολή η αστυνομία του Gφttingen επιθυμούσε να αποτρέψει τους παραλήπτες από τη συμμετοχή τους σε εκδηλώσεις διαμαρτυρίας και απειλούσε με προληπτικά χτυπήματα σε περίπτωση μη συμμόρφωσης μ' αυτή τη συμβουλή. Όπως φαίνεται, ο δολοφονηθείς Carlo Giugliani δεν έλαβε αυτή την επιστολή. Ούτε βέβαια και οι άνθρωποι που χτυπήθηκαν και πυροβολήθηκαν στην σχολή Diaz ή στους δρόμους του Γκέτεμποργκ. Εκ των υστέρων θα χαρακτηριστούν τρομοκράτες βάσει του προγράμματος πλαισίου, επειδή διαδήλωσαν κατά της ΕΕ και της G8 και αντιστάθηκαν στην αστυνομική βία.
<P>
Θα ήθελα επίσης να προσθέσω ότι οι κυρίαρχοι επιβάλλουν το δικαίωμά τους για ασφάλεια, η οποία ορίζεται στο πλαίσιο της ασφάλειας, της δικαιοσύνης και της ελευθερίας σε βάρος της ανελευθερίας των διαδηλωτών, και γι' αυτό δεν θα γίνει δύσκολη μόνο η ζωή των διαδηλωτών στο Λάκεν.

<SPEAKER ID=38 LANGUAGE="IT" NAME="Tajani">
Κύριε Πρόεδρε, εχθές, στη Ρώμη, επετεύχθη η συμφωνία για το ευρωπαϊκό ένταλμα σύλληψης. θα την υπογράψει και η Ιταλία. Πρόκειται ασφαλώς για ένα θετικό γεγονός, αλλά δεν είναι παρά η αρχή μιας μακράς πορείας στην προσπάθεια δημιουργίας επιτέλους ενός ευρωπαϊκού χώρου ελευθερίας, ασφάλειας και δικαιοσύνης. Το νέο ευρωπαϊκό Σύνταγμα πρέπει να οδηγήσει στην εναρμόνιση του δικαίου και της ποινικής δικονομίας στην Ένωση. Τα κράτη μέλη πρέπει να εργαστούν ώστε τα αδικήματα και οι ποινές να μην διαφέρουν από χώρα σε χώρα. Εν ολίγοις, πρέπει να καταβάλουμε προσπάθειες για μια δίκαιη δικαστική διαδικασία, για να υπάρχει δηλαδή ένας τρίτος δικαστής, οι αποδείξεις να σχηματίζονται κατά τη διάρκεια της δίκης και να υπάρχουν διαφορετικοί δικαστές κατηγορίας και εκδίκασης.
<P>
Αυτό δεν είναι εκβιασμός, κύριε Watson, δεν είναι μια ιταλική ιδιοτροπία, όπως υποστήριξαν πολλοί σε αυτήν την αίθουσα. είναι η βούληση αυτού του Κοινοβουλίου που ψήφισε την έκθεση Roth το 1997, η οποία καλούσε τα κράτη μέλη σε μια πραγματική μεταρρύθμιση της δικαιοσύνης υπέρ της δίκαιης δίκης. Να γιατί οι κριτικές που απευθύνονται από αυτήν την αίθουσα από την αριστερά προς την ιταλική κυβέρνηση είναι αβάσιμες και αποτέλεσμα μιας χούφτας ταλιμπάν δικαστών. Το αναγνώρισε εξάλλου και ο ξένος Τύπος στην Ιταλία. αναφέρω σχετικά τα λόγια ενός έγκριτου δημοσιογράφου της Frankfurter Allgemeine Zeitung, του κ. Hans Jόrgen Fischer, ο οποίος αναφέρει επί λέξη: "Όλες αυτές οι αναφορές στην κυβέρνηση Μπερλουσκόνι μου φαίνονται πραγματικά δυσανάλογες" . Έχουμε συνεπώς το χρέος να αποκρούσουμε όλες τις επιθέσεις προς την ιταλική κυβέρνηση από τους βουλευτές της αριστεράς, οι οποίοι δεν γνωρίζουν την ιταλική πραγματικότητα και οι οποίοι, αρχής γενομένης από τον εκπρόσωπο της Ομάδας των Σοσιαλιστών κ. Barσn Crespo, εξαπέλυσαν εντελώς αβάσιμες επιθέσεις κατά της ιταλικής κυβέρνησης και της Ιταλίας. Το επαναλαμβάνω, είναι επιθέσεις που απορρίπτουμε σθεναρά γιατί πρόκειται για προπαγάνδα. Πολύς θόρυβος για το τίποτα εν ολίγοις, χωρίς κανένα αποτέλεσμα γι' αυτό το Κοινοβούλιο. Τα αποτελέσματα επετεύχθησαν αντίθετα από την ιταλική κυβέρνηση, η οποία κατέληξε εχθές σε συμφωνία με τον Πρόεδρο Verhofstadt.

<SPEAKER ID=39 LANGUAGE="DE" NAME="Ceyhun">
Κύριε Πρόεδρε, ιδιαίτερα μετά τον προλαλήσαντα συνάδελφο, είμαι πολύ χαρούμενος που έχω ένα λεπτό λιγότερο να μιλήσω, και αυτό είναι το λιγότερο που μπορώ να προσφέρω, τι αξία έχει ένα λεπτό κατά του Μπερλουσκόνι! Μετά από μια τέτοια ομιλία χαίρομαι που ο κ. Schulz πήρε από μένα ένα λεπτό και μπόρεσε να μιλήσει περισσότερο.
<P>
Θα ήθελα όμως τώρα να αναφερθώ οπωσδήποτε σε ένα άλλο θέμα. Για μένα έχει πολύ μεγάλη σημασία που εδώ και 16 μήνες αντιμετωπίζουμε ένα πρόβλημα σε επίπεδο ΕΕ, το οποίο δεν μπορέσαμε ακόμη να επιλύσουμε. Ζήσαμε το Ντόβερ και ήταν φοβερό για μας.
<P>
Τώρα ανακαλύψαμε στην Ιρλανδία πάλι 13 ανθρώπους σε ένα φορτηγό, οχτώ εξ' αυτών είναι νεκροί και μεταξύ των νεκρών ήταν δύο παιδιά. Παρακαλώ λοιπόν το Συμβούλιο, κύριε Υπουργέ, και την Επιτροπή, τον κ. Vitorino, να επανεξετάσουμε καλύτερα όσα πρέπει να κάνουμε σ' αυτόν τον τομέα ώστε να μπορέσουμε να υλοποιήσουμε άμεσα τα απαραίτητα μέτρα, αν δεν θέλουμε να βρούμε και άλλους πρόσφυγες νεκρούς.

<SPEAKER ID=40 LANGUAGE="ES" NAME="Hernαndez Mollar">
Κύριε Πρόεδρε, εδώ και πάνω από δύο χρόνια, μετά από πρωτοβουλία της κυβέρνησης του Χοσέ Μαρία Αθνάρ, ξεκίνησε στο Τάμπερε ένα νέο στάδιο του ευρωπαϊκού οικοδομήματος: να κάνει βιώσιμη πολιτική και νομικά ένα νέο κοινό ευρωπαϊκό χώρο, που θα καθιστά συμβατή την ελευθερία και την ασφάλεια των πολιτών - και αυτή είναι η μεγάλη πολιτική συζήτηση - και την πρόσβαση και την αποτελεσματική λειτουργία της δικαιοσύνης σ' αυτό το χώρο.
<P>
Τα γεγονότα που συνέβησαν αυτά τα δύο χρόνια, όπως οι τραγικοί θάνατοι στο Στενό του Γιβραλτάρ και στις ακτές της Ανδαλουσίας πολιτών από το Μαρόκο και τη Δυτική Σαχάρα, οι θάνατοι μεταναστών στο Ντόβερ και τα πρόσφατα συμβάντα της Ιρλανδίας, το απεχθές εμπόριο και η διαφθορά ανηλίκων και η πορνεία, μαζί με τις τρομερές εκτελέσεις της ΕΤΑ και την τραγωδία της 11ης Σεπτεμβρίου, συντάραξαν τη συζήτηση και επιτάχυναν τα μέτρα για την αντιμετώπιση ενός τόσο επικίνδυνου και ανησυχητικού πανοράματος.
<P>
Μέσα από τα φωτεινά και τις σκιές μπορεί να προσδιοριστεί, κυρίες και κύριοι, ο ισολογισμός του έργου που επιτελέσαμε το Συμβούλιο, η Επιτροπή και το Κοινοβούλιο σ' αυτό τον τομέα. Μεταξύ των φωτεινών σημείων, θα πρέπει να διακρίνουμε τον αγώνα εναντίον της τρομοκρατίας, όπου επίσης είναι δίκαιο να επισημάνουμε τον σημαντικό ρόλο που διαδραμάτισαν σ' αυτή τη μάχη η Πρόεδρός μας Nicole Fontaine, και ο Επίτροπος Vitorino· η ευρωπαϊκή τάξη και ο καθορισμός της τρομοκρατίας αποτελούν τον κολοφώνα μίας σκληρής μάχης κατά της τρομοκρατίας που ξεκίνησε σ' αυτή την αίθουσα πριν από την 11η Σεπτεμβρίου.
<P>
Θα επεσήμανα επίσης, από την άλλη πλευρά, την επιτυχία που συνεπάγεται ο διαχωρισμός για πρώτη φορά των συζητήσεων σχετικά με την οικονομική μετανάστευση και το άσυλο, γεγονός που μας βοήθησε να διασαφηνίσουμε ιδέες, συζητήσεις, ακόμη και προσεγγίσεις. Όμως, κατά την άποψή μου, έχουμε ακόμη μακρύ δρόμο να διανύσουμε.
<P>
Υπάρχουν υπερβολικές σκιές και, μεταξύ αυτών, η πιο ανησυχητική θεωρώ ότι είναι η σύγχυση στην οποία έχουμε περιέλθει εξαιτίας της βιασύνης και της έλλειψης συμφωνίας στο Συμβούλιο σε θέματα όπως η οικογενειακή επανένωση των μεταναστών, οι ελάχιστοι κανόνες σχετικά με την διαδικασία ασύλου, ή οι συνθήκες υποδοχής - για να θέσω μερικά παραδείγματα - όπου το δικό μας έργο αποδεικνύεται μερικές φορές ανίσχυρο διότι πρέπει να υφαίνει και να ξυφαίνει αυτό που πράττει το Συμβούλιο, γεγονός που αποδεικνύει ότι η μέθοδος εργασίας κάνει νερά και πρέπει να αναθεωρηθεί.

<SPEAKER ID=41 NAME="Καραμάνου">
Κύριε Πρόεδρε, κύριε Επίτροπε, το τελευταίο Συμβούλιο Δικαιοσύνης απέδειξε ότι το σύστημα λήψης αποφάσεων με ομοφωνία σε θέματα δικαιοσύνης και εσωτερικών υποθέσεων έχει ολοκληρώσει τον κύκλο του. Αν η κυβέρνηση Berlusconi κατάφερε, έστω για λίγο, να μπλοκάρει τη λήψη απόφασης για το ευρωπαϊκό ένταλμα σύλληψης, μπορούμε να φανταστούμε τι πρόκειται να συμβεί όταν η Ένωση των 15 γίνει Ένωση των 30, αν εξακολουθούμε να επιμένουμε στη διακυβερνητική και όχι στην κοινοτική μέθοδο λήψης αποφάσεων; Με την ευκαιρία, θέλω να συγχαρώ τη βελγική Προεδρία για τη μάχη που κέρδισε χθες στη Ρώμη.
<P>
Είναι φανερό ότι το Συμβούλιο είναι απρόθυμο να προχωρήσει σε ουσιαστικές μεταρρυθμίσεις σύμφωνα με τις δεσμεύσεις του Τάμπερε, παρά τις άοκνες προσπάθειες του Επιτρόπου Vitorino και την πολιτική βούληση που έχει επιδείξει το Ευρωπαϊκό Κοινοβούλιο. Ο μόνος τομέας για τον οποίο επέδειξε ιδιαίτερο ενδιαφέρον και σπουδή το Συμβούλιο είναι η καταπολέμηση της τρομοκρατίας, κάτω από την πίεση και τις προτάσεις των Ηνωμένων Πολιτειών, οι οποίες φοβάμαι ότι επιχειρούν να εξαγάγουν και να επιβάλουν το δικό τους σύστημα δικαιοσύνης στην Ευρώπη, ένα σύστημα που συγκρούεται με τις ευρωπαϊκές παραδόσεις και αξίες. Πώς μπορούμε να εκδώσουμε στις ΗΠΑ ευρωπαίους πολίτες, όταν οι Ηνωμένες Πολιτείες δεν εγγυώνται τη μη επιβολή της θανατικής ποινής; Φοβάμαι, κύριε Επίτροπε, ότι η συμμαχία με τις ΗΠΑ γίνεται όλο και πιο επικίνδυνη για την Ευρωπαϊκή Ένωση.
<P>
Η προώθηση αυστηρών ρυθμίσεων στο ήδη αυστηρό πλαίσιο έχει, δικαιολογημένα, προκαλέσει την ανησυχία των πολιτών και τον φόβο για περιορισμό των θεμελιωδών ελευθεριών και ανθρωπίνων δικαιωμάτων, που έχουν κατακτηθεί με πολλούς αγώνες και θυσίες. Ο σκοπός, ασφαλώς, δεν αγιάζει τα μέσα. Κατά τα άλλα, στα μισά της πενταετίας που ορίζει η Συνθήκη του Αμστερνταμ για τη δημιουργία του ευρωπαϊκού χώρου ελευθερίας, ασφάλειας και δικαιοσύνης, υπάρχουν σοβαρές καθυστερήσεις, όπως στη διαμόρφωση κοινής πολιτικής για τη μετανάστευση και το άσυλο. Τελικά, αναρωτιέμαι πού βρίσκεται η ευρωπαϊκή ευαισθησία και οι ανθρωπιστικές μας αξίες, όταν αδυνατούμε να δώσουμε λύσεις στο δράμα των προσφύγων και των μεταναστών και όταν καθημερινά γινόμαστε μάρτυρες τραγωδιών, όπως η τελευταία με το θάνατο από ασφυξία οκτώ μεταναστών στη Νότια Ιρλανδία;

<SPEAKER ID=42 NAME="Coelho">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, έχουν παρέλθει σχεδόν δύο χρόνια από το Τάμπερε και τη θέση σε ισχύ της Συνθήκης του Αμστερνταμ. Είναι σημαντικό να επισημάνουμε ότι, αφενός, επιτεύχθηκαν τεράστιες πρόοδοι, αλλά, αφετέρου, υπάρχουν ακόμη πολλά εμπόδια που πρέπει να υπερπηδηθούν. Η Ένωση υπερηφανεύεται, και δικαιολογημένα, για τη συνεχή υπεράσπιση του σεβασμού των ανθρωπίνων δικαιωμάτων σε παγκόσμιο επίπεδο και στο εσωτερικό του κοινοτικού χώρου. Η πρόσφατη διακήρυξη του Χάρτη των Θεμελιωδών Δικαιωμάτων ενίσχυσε τη δέσμευσή μας και ο χώρος ελευθερίας, ασφάλειας και δικαιοσύνης αποκτά νόημα μόνο με αυτές τις τρεις συνιστώσες, χωρίς καμία από αυτές να βλάπτει τις άλλες.
<P>
Τα τραγικά γεγονότα της 11ης Σεπτεμβρίου και η αυξημένη προσοχή που δόθηκε στα μέτρα σχετικά με την ασφάλεια δεν μπορούν να αλλοιώσουν αυτή τη βασική προσέγγιση. Παρότι είναι απαραίτητο να ανταποκριθούμε στις προσδοκίες των πολιτών σχετικά με την καταπολέμηση της τρομοκρατίας, πρέπει να μεριμνήσουμε ιδιαιτέρως ώστε να μην οδηγηθούμε σε ακρότητες και υπερβολές, δηλαδή τα "πάντα για την ασφάλεια" . Η δέσμευση των κρατών μελών στην οικοδόμηση ενός χώρου ελευθερίας, ασφάλειας και δικαιοσύνης επιβεβαιώθηκε για άλλη μία φορά στο τελευταίο Συμβούλιο Δικαιοσύνης και Εσωτερικών Υποθέσεων. Είναι βασικό μέσα στο χώρο αυτό οι πολίτες να μπορούν να απολαμβάνουν το δικαίωμα της έκφρασης, της διαδήλωσης και της ελεύθερης και ειρηνικής συνάθροισης στο βαθμό που οι δραστηριότητες αυτές δεν αποτελούν απειλή ούτε για την ίδια την ασφάλειά τους, ούτε για την ασφάλεια των άλλων πολιτών και των περιουσιών τους.
<P>
Στο σημείο αυτό, επίσης, δεν πρέπει να οδηγηθούμε σε υπερβολές. Οποιοδήποτε άτομο ή ομάδα ατόμων που επιθυμεί να συμμετάσχει σε νόμιμες διαδηλώσεις, δεν πρέπει να παρεμποδίζεται στα σύνορα, δηλαδή δεν είναι δυνατόν να στερείται του δικαιώματος διέλευσης των συνόρων, δεν είναι δυνατό να στερείται του δικαιώματος της ελεύθερης κυκλοφορίας που είναι θεμελιώδες δικαίωμα το οποίο παραχωρεί η Συνθήκη σε όλους τους πολίτες της Ένωσης. Διότι η ασφάλεια είναι μόνο ένα μέσο εγγύησης της ελευθερίας. Η ασφάλεια χάνει το νόημά της όταν βλάπτει την ελευθερία. Ασφάλεια χωρίς ελευθερία είναι τυραννία. Και με την ευκαιρία των Χριστουγέννων, εύχομαι στον Επίτροπο κ. Antσnio Vitorino καλή συνέχεια στο εξαίρετο έργο του.

<SPEAKER ID=43 LANGUAGE="ES" NAME="Terrσn i Cusν">
Κύριε Πρόεδρε, καθώς αυτή είναι μία συζήτηση που πραγματεύεται διάφορα θέματα, θα ήθελα καταρχάς να πω ότι προσυπογράφω όλα όσα είπε ο κ. Watson αναφορικά με την έκθεσή του. Πιστεύω ότι σήμερα το Κοινοβούλιο πρόκειται να κάνει μια σημαντική συνεισφορά για την αντιμετώπιση μίας κατάστασης βίας στους δρόμους της Ευρώπης η οποία μας απασχολεί όλους.
<P>
Σχετικά με τις προόδους που επιτεύχθηκαν στον χώρο δικαιοσύνης, ελευθερίας και ασφάλειας θέλω, καταρχάς, να συγχαρώ την Επιτροπή για τις επιτυχίες που πραγματοποίησε χθες, ιδιαίτερα όσον αφορά το ένταλμα έρευνας και σύλληψης, και το Συμβούλιο για κάτι πολύ σημαντικό: θα ήθελα να το συγχαρώ για την ειλικρίνεια της έκθεσης της βελγικής Προεδρίας σχετικά με τις προόδους που επιτεύχθηκαν.
<P>
Όπως ακριβώς κάνει το Συμβούλιο σ' αυτή την έκθεση, θέλω να εκφράσω την ανησυχία μου για την έλλειψη προόδου στο θέμα της κοινής πολιτικής ασύλου αλλά, πάνω απ' όλα, στο θέμα της κοινής πολιτικής μετανάστευσης. Όχι μόνο δεν υπάρχει μία ευρωπαϊκή πολιτική αλλά είδαμε τον τελευταίο καιρό αρκετές κυβερνήσεις να αναπτύσσουν νέες εθνικές πολιτικές και το άκρον άωτο σε ορισμένες περιπτώσεις είναι να δικαιολογούν αυτές τις αποφάσεις προσφεύγοντας στην Ευρώπη. Ελπίζω ότι στο Λάκεν θα μπορέσουμε να προχωρήσουμε έστω και λίγο και να επιτύχουμε ένα νέο συμβιβασμό προς την κατεύθυνση που καθορίστηκε από την Επιτροπή στις δύο της ανακοινώσεις σχετικά με το άσυλο και τη μετανάστευση.
<P>
Πιστεύω, αντίθετα, ότι είναι πολύ σημαντική η συμφωνία που επιτεύχθηκε σχετικά με την αμοιβαία αναγνώριση των δικαστικών αποφάσεων, το λεγόμενο ευρωπαϊκό ένταλμα σύλληψης. Θεωρώ ότι είναι ένα γιγαντιαίο βήμα, ασφαλώς, στην καταπολέμηση της διαφθοράς, στην καταπολέμηση του εμπορίου ανθρωπίνων όντων - μεταξύ αυτών του εμπορίου γυναικών για την σεξουαλική τους εκμετάλλευση - και στην καταπολέμηση του οργανωμένου εγκλήματος. Πιστεύω ότι είναι σημαντικό, αλλά πιστεύω επίσης ότι πρέπει να μας κάνει να σκεφτούμε και αυτό είναι το τρίτο που θα ήθελα να ζητήσω από το Συμβούλιο: θεωρώ ότι στο Λάκεν θα πρέπει να εξετάσετε όχι μόνο τις προόδους που επιτεύχθηκαν στην ατζέντα αλλά το πώς επιτεύχθηκαν και ποια είναι τα προβλήματα που πρέπει να αντιμετωπιστούν. Θεωρώ ότι η ομοφωνία και η έλλειψη της πραγματικής δύναμης αυτού του Κοινοβουλίου δεν βοηθάνε.
<P>
Ζούμε σ' ένα κόσμο παραδόξων. Λέγαμε, εντός εισαγωγικών, πριν από μερικές μέρες, ότι ο Μπιν Λάντεν έδωσε μία ώθηση στα μέτρα της καταπολέμησης της τρομοκρατίας που είχε προβλέψει η Επιτροπή και είχε ζητήσει το Κοινοβούλιο εδώ και πολύ καιρό. Παραδόξως, ήταν επίσης το θέαμα που πρόσφερε η κυβέρνηση του κ. Μπερλουσκόνι αυτό που έφερε στα πρωτοσέλιδα των εφημερίδων τη συζήτηση σχετικά με την ευρωπαϊκή τάξη. Προσωπικά, ειλικρινά, θα προτιμούσα αυτή η συζήτηση να είχε ξεκινήσει σε κοινοβουλευτική έδρα, να υπήρχε μία συζήτηση των πολιτών και εσείς να μπορούσατε να την είχατε δεχτεί.
<P>
Θα ήθελα να σας πω, κύριε Προεδρεύοντα του Συμβουλίου, ότι χαίρομαι που εκτιμάτε την θεσμική αφοσίωση αυτού του Κοινοβουλίου. Θα ήθελα μόνο να μπορούσατε να δείξετε και εσείς αντίστοιχα λίγη περισσότερη θεσμική πίστη στην ανάλυση των κειμένων μας, στην συμπερίληψη ορισμένων από τις θετικές ιδέες μας στα έγγραφά σας και πιστεύω ότι αυτό θα βοηθούσε να ολοκληρωθεί ο θετικός κύκλος εργασίας Επιτροπής/Κοινοβουλίου/Συμβουλίου.

<SPEAKER ID=44 LANGUAGE="NL" NAME="Verwilghen">
 - (NL) Κύριε Πρόεδρε, κυρίες και κύριοι, θα είμαι ιδιαίτερα σύντομος. Έχω μόνο τέσσερις παρατηρήσεις: μία για το παρελθόν, μία για εχθές, τρόπος του λέγειν, μία για αύριο, και εννοώ μεθαύριο, και τέλος μία για το μέλλον. Επιτρέψτε μου να αρχίσω με το παρελθόν.
<P>
Νομίζω ότι η ιδέα για τη δημιουργία ενός ευρωπαϊκού χώρου ελευθερίας, ασφάλειας και δικαιοσύνης είδε το φως πριν από 25 περίπου χρόνια. Νομίζω ότι έχουμε κάνει αρκετά σημαντικά βήματα προς την ορθή κατεύθυνση, χωρίς να μπορέσουμε να φθάσουμε στη νίκη, χωρίς να επιτύχουμε τα αποτελέσματα που επιθυμούμε. Για τον σκοπό αυτό, κύριε Πρόεδρε, και θέλω να το πω αυτό εδώ στο Ευρωπαϊκό Κοινοβούλιο, δεν οργανώνουμε κανένα κυνήγι μαγισσών και δεν ακολουθούμε πρακτικές Γκεστάπο. Αντίθετα, όποιος έχει διαβάσει την έκθεση Watson, όποιος έχει διαβάσει τις γνωμοδοτήσεις του Ευρωπαϊκού Κοινοβουλίου και όποιος γνωρίζει τη θέση των Υπουργών Δικαιοσύνης και Εσωτερικών Υποθέσεων και της Επιτροπής ξέρει ότι εμείς δεν εφαρμόζουμε τέτοιες μεθόδους.
<P>
Εχθές, και αναλογίζομαι πάλι το Τάμπερε το 1999, όταν λάβαμε την απόφαση για τη σύνταξη μιας σειράς συστάσεων για τους Υπουργούς Δικαιοσύνης και Εσωτερικών Υποθέσεων, οφείλουμε να διαπιστώσουμε ότι χρησιμοποιήσαμε, από τότε, τους τρεις τρόπους που ορίστηκαν εκεί για τη δημιουργία αυτού του χώρου, δηλαδή την εναρμόνιση, την αμοιβαία συνεργασία και τη δημιουργία των φορέων, και ορθά τους χρησιμοποιήσαμε.
<P>
Αύριο, και με αυτό εννοώ μεθαύριο, ελπίζω ότι στη Σύνοδο Κορυφής του Λάκεν οι αποφάσεις του Αμστερνταμ και οι συστάσεις του Τάμπερε, τις οποίες μέχρι τώρα δεν έχουμε εφαρμόσει, θα λάβουν μία νέα ώθηση. Και το δηλώνω, ακόμη περισσότερο πεπεισμένος, επειδή, κατά τη γνώμη μου, υπάρχουν δύο ακόμη τομείς στους οποίους πρέπει να δώσουμε μεγάλη προσοχή: η καταπολέμηση της παράνομης διακίνησης ανθρώπων και η καταπολέμηση της σεξουαλικής και οικονομικής εκμετάλλευσης των ανηλίκων.
<P>
Τέλος, το μέλλον, κύριε Πρόεδρε. Ακουσα συχνά να λέγεται ότι οι πολίτες πρέπει να επιλέξουν μεταξύ της ελευθερίας και της ασφάλειας, αλλά νομίζω ότι αυτό δεν είναι αναγκαίο. Η δικαιοσύνη και η ασφάλεια είναι δύο μέσα απαραίτητα για τη διασφάλιση των ελευθεριών. Μία ορθή παρατήρηση, την οποία συχνά ακούω και στην οποία δεν μπορούμε να παραμείνουμε ασυγκίνητοι, είναι ότι πρέπει να διερωτηθούμε κατά πόσον πρέπει να διατηρηθεί στον τρίτο πυλώνα η θεσμική λήψη αποφάσεων και, πιο συγκεκριμένα, η ομοφωνία. Αυτές είναι μερικές σκέψεις, τις οποίες ήθελα να εκθέσω στο Ευρωπαϊκό Κοινοβούλιο, κλείνοντας αυτή τη συζήτηση.

<SPEAKER ID=45 LANGUAGE="FR" NAME="Vitorino">
. (FR) Κύριε Πρόεδρε, κυρίες και κύριοι βουλευτές, θα σας πω πολύ συνοπτικά, απαντώντας σε μια ερώτηση που ανέκυψε κατά τη συζήτηση, ότι ο Αμερικανός Πρόεδρος απέστειλε επιστολή στο Βέλγο Πρωθυπουργό και τον Πρόεδρο της Ευρωπαϊκής Επιτροπής· στην επιστολή αυτή επεσήμαινε ορισμένους τομείς στους οποίους οι Ηνωμένες Πολιτείες της Αμερικής θεωρούν ότι θα έπρεπε να εμβαθυνθούν οι σχέσεις συνεργασίας με την Ευρωπαϊκή Ένωση στην πάλη κατά της τρομοκρατίας. Ο Πρωθυπουργός Verhofstadt και ο Πρόεδρος Prodi απάντησαν στην εν λόγω επιστολή στις 28 Νοεμβρίου. Αυτό είναι το πρώτο σημείο που θα ήθελα να αποσαφηνίσω. Δεν υπάρχει ιδιωτική ή ιδιαίτερη αλληλογραφία του Προέδρου της Ευρωπαϊκής Επιτροπής με τον Αμερικανό Πρόεδρο. Υπάρχει ανταλλαγή αλληλογραφίας μεταξύ του Αμερικανού Προέδρου και της Ευρωπαϊκής Ένωσης, εκπροσωπούμενης από τον Προεδρεύοντα του Συμβουλίου αφενός και τον Πρόεδρο της Επιτροπής αφετέρου.
<P>
Ως προς την ουσία των ερωτήσεων, η αλήθεια είναι ότι στις περισσότερες περιπτώσεις έχουμε ήδη λάβει αποφάσεις, οφείλω να σας το πω εν πλήρει ελικρινεία, σχετικά με τους τομείς στους οποίους αναφερόταν ο Πρόεδρος Μπους, στη συνεδρίαση του Συμβουλίου Δικαιοσύνης και Εσωτερικών Υποθέσεων της 20ης Σεπτεμβρίου, τις οποίες εξάλλου υποστήριξαν οι αρχηγοί κρατών και κυβερνήσεων κατά το Ευρωπαϊκό Συμβούλιο των Βρυξελλών, στις 21 Σεπτεμβρίου.
<P>
Όσον αφορά το μέλλον, πιστεύω ότι υπάρχουν τομείς, στη συνεργασία με τις Ηνωμένες Πολιτείες, που παρουσιάζουν δυσχέρειες, δεν θα πρέπει να το κρύβουμε. Το δηλώνω πάντα άλλωστε και κυρίως το δήλωσα στη συνεδρίαση του Συμβουλίου Δικαιοσύνης και Εσωτερικών Υποθέσεων την περασμένη εβδομάδα, ενώπιον του Αμερικανού Υπουργού Εξωτερικών κ. Colin Powell. Φυσικά, στηρίξαμε και συνεχίζουμε να στηρίζουμε τη συμφωνία που υπογράφτηκε ανάμεσα στην Ευρωπόλ και τις αμερικανικές αστυνομικές αρχές, προκειμένου να συνεργαστούν για την καταπολέμηση της τρομοκρατίας. Η συμφωνία αυτή δεν περιλαμβάνει τη δυνατότητα ανταλλαγής προσωπικών δεδομένων, διότι αναγνωρίζουμε ότι ο συγκεκριμένος τομέας είναι ευαίσθητος και τα πρότυπα των Ευρωπαίων και των Αμερικανών διαφέρουν· ο τομέας αυτός θα πρέπει να εξεταστεί χωριστά, με ειδικές εργασίες, οι οποίες άλλωστε θα αρχίσουν το συντομότερο δυνατό.
<P>
Δεύτερον, υπάρχει ένας αρκετά σημαντικός τομέας συνεργασίας: η δικαστική συνδρομή και, αφ' ης στιγμής η Eurojust θα έχει λάβει πλέον την οριστική της μορφή, θα διαθέτουμε ένα σημαντικό εργαλείο όσον αφορά την αμοιβαία δικαστική συνδρομή με τρίτες χώρες. Και στο σημείο αυτό όμως θα πρέπει να αποσαφηνίσουμε τους κανόνες ανταλλαγής προσωπικών δεδομένων στο πλαίσιο της αμοιβαίας δικαστικής συνδρομής, όταν εμπλέκονται τρίτες χώρες.
<P>
Τρίτον, όσον αφορά την έκδοση, συμμερίζομαι την εκτίμηση του βουλευτή κ. Watson για την εσωτερική ανισορροπία του νόμου "USA Patriot Act" σε σχέση με το νομικό καθεστώς των αμερικανών πολιτών έναντι των υπολοίπων πολιτών, των Ευρωπαίων συμπεριλαμβανομένων. Και σίγουρα πρέπει να ασχοληθούμε με το συγκεκριμένο τομέα, μαζί με τους αμερικανούς φίλους μας. Είχα επίσης την ευκαιρία να πω ότι δεν έχουν ληφθεί έκτακτα μέτρα στην Ευρώπη σχετικά με την τρομοκρατία. Δεν έχουμε παρεκκλίνει από το Χάρτη των Θεμελιωδών Δικαιωμάτων, δεν έχουμε επιβάλει κανένα έκτακτο μέτρο όσον αφορά την καταπολέμηση της τρομοκρατίας και δεν θεωρώ, ως εκ τούτου, δίκαιο να προσάπτουμε στην Ευρώπη ότι τείνει να υιοθετήσει μέτρα τα οποία δεν υιοθετεί. Όλα τα μέτρα που εφαρμόζονται για την καταπολέμηση της τρομοκρατίας και έχουν τεθεί σε ισχύ είναι μέτρα που εκπορεύονται από το ήδη υπάρχον νομοθετικό πλαίσιο· ή πρόκειται για κάποια άλλα μέτρα, όπως το ευρωπαϊκό ένταλμα σύλληψης ή η απόφαση-πλαίσιο για την τρομοκρατία, που προετοιμάζονταν πολύ πριν από τις 11 Σεπτεμβρίου και, επιπλέον, στην περίπτωση του ευρωπαϊκού εντάλματος σύλληψης, είναι αδιαμφισβήτητο ότι μας έχει ζητηθεί από τους αρχηγούς κρατών και κυβερνήσεων τον Οκτώβριο του 1999, εις αντικατάσταση της έκδοσης. Όλοι όσοι επιμένουν και προσπαθούν να παρουσιάσουν τα συγκεκριμένα μέτρα ως έκτακτα έχουν άδικο: όχι, η Ευρώπη δεν αντέδρασε στην τρομοκρατική απειλή παρεκκλίνοντας από τις θεμελιώδεις αρχές της ή με έκτακτα μέτρα. Αντιδράσαμε χρησιμοποιώντας μέτρα που ελήφθησαν προφανώς στο πλαίσιο εξαιρετικών περιστάσεων· πρόκειται όμως για μέτρα που μας είχαν ζητηθεί και είχαν ήδη προ πολλού προγραμματιστεί.
<P>
Εκτός αυτού, όσον αφορά το ζήτημα της έκδοσης, επαναλαμβάνω εδώ, ενώπιον του Ευρωπαϊκού Κοινοβουλίου, ότι η Επιτροπή δήλωνε ανέκαθεν ότι δεν έχουμε ποτέ μεταβάλει τη θέση μας στο ζήτημα της θανατικής ποινής· και έχουμε δηλώσει όσο πιο ξεκάθαρα γίνεται ότι η θέση μας στο διάλογο αυτό δεν επιτρέπει καμία δυνατότητα έκδοσης σε κράτη μέλη που εφαρμόζουν τη θανατική ποινή. Ως εκ τούτου, θα διαβάσω σαφώς με μεγάλη προσοχή το ψήφισμα που πρόκειται να εγκρίνει το Ευρωπαϊκό Κοινοβούλιο, για να προβληματιστώ σχετικά με τις συνέπειες της σύστασής σας. Δεν συμμερίζομαι την αντίληψη του κ. Di Lello, υπό την έννοια ότι θεωρώ τις εγγυήσεις μη εφαρμογής της θανατικής ποινής, όταν υπάρχουν, ικανές να διασφαλίσουν το σεβασμό των θεμελιωδών αξιών. Και αυτό θα πρέπει να το δηλώσω σαφέστατα.
<P>
Τέλος, κύριε Πρόεδρε, θα ήθελα να σας πω ότι ελπίζω πως το Ευρωπαϊκό Συμβούλιο του Λάκεν θα μας επιτρέψει να δώσουμε νέα ώθηση στο μείζον έργο της δημιουργίας του ευρωπαϊκού χώρου ελευθερίας, ασφάλειας και δικαιοσύνης, τόσο στον τομέα του ασύλου και της μετανάστευσης όσο και στον τομέα της αστυνομικής και δικαστικής συνεργασίας, αποδεχόμενοι τη σταδιακή, ρεαλιστική προσέγγιση που ακολουθούμε. Δεν έχω όμως ψευδαισθήσεις. Επιδιώκοντας να καταστήσουμε την Ευρώπη ένα χώρο ελευθερίας, ασφάλειας και δικαιοσύνης, αγγίζουμε τον ίδιο τον πυρήνα της ευρωπαϊκής πολιτικής ολοκλήρωσης, και γνωρίζουμε, με την πεντηκονταετή εμπειρία που διαθέτουμε, ότι η πολιτική αυτή ολοκλήρωση δεν είναι ποτέ εύκολη. Παρά ταύτα, θα επιμείνουμε, διότι πιστεύω ότι οι συμπολίτες μας προσδοκούν από μας μια πολιτική απάντηση στις ανάγκες της ευρωπαϊκής οικοδόμησης. Για το λόγο αυτό, θεωρώ υπέροχο το γεγονός ότι συμμετέχω στο πλευρό σας στο σχέδιο αυτό για ένα χώρο ελευθερίας, ασφάλειας και δικαιοσύνης.
<P>
(Χειροκροτήματα)   

<SPEAKER ID=46 LANGUAGE="IT" NAME="Terrσn i Cusν">
Κύριε Πρόεδρε, θα ήθελα να πω στον κ. Tajani, ο οποίος κατηγόρησε την Ομάδα μου ότι ασκεί κριτική και αντιτίθεται στην κυβέρνησή του και στην Ιταλία, ότι μόνο το πρώτο μέρος όσων είπε ανταποκρίνεται στην αλήθεια και ότι η σύγχυση μεταξύ της κριτικής προς την κυβέρνηση και της κριτικής προς τη χώρα, προς το έθνος και το λαό του, είναι η αρχή μιας πολύ επικίνδυνης οδού που γνωρίζουμε όλοι πολύ καλά στην Ευρώπη.
<P>
(Χειροκροτήματα από την αριστερή πτέρυγα)

<SPEAKER ID=47 NAME="Πρόεδρος">
 - Σύμφωνα με το άρθρο 37 παράγραφος 2 του Κανονισμού, έχω λάβει δύο προτάσεις ψηφίσματος.
<P>
Η συζήτηση έληξε.
<P>
Η ψηφοφορία για τις εκθέσεις θα διεξαχθεί σήμερα, στις 11.30.
<P>
Η ψηφοφορία για τις προτάσεις ψηφίσματος θα διεξαχθεί αύριο, στις 10.00.
<P>
(Η συνεδρίαση διακόπτεται στις 11.20 και επαναλαμβάνεται στις 11.30.)

<SPEAKER ID=48 LANGUAGE="IT" NAME="Angelilli">
Κύριε Πρόεδρε, παρεμβαίνω για να καταγγείλω την απαράδεκτη συμπεριφορά του κ. Schmid, Προέδρου της πρωινής συνεδριάσεως, ο οποίος κατά τη διάρκεια της συζήτησης επέτρεψε σε ορισμένους βουλευτές της αριστεράς να εξαπολύσουν πραγματικές προσωπικές επιθέσεις κατά βουλευτών της ιταλικής κεντροδεξιάς και ιδιαίτερα κατά του ιταλού Πρωθυπουργού κ. Silvio Berlusconi, εμπλέκοντας μεταξύ άλλων και την Πρόεδρο Fontaine και κατηγορώντας την κατά κάποιο τρόπο ότι παρεμπόδισε με σαφώς ανάρμοστο τρόπο την αίτηση ανάκλησης της βουλευτικής ασυλίας του κ. Berlusconi. Θεωρούμε απαράδεκτο το γεγονός ότι βουλευτές άλλων χωρών αμφισβητούν την κυριαρχία της ιταλικής κυβέρνησης και τις δημοκρατικές επιλογές του λαού της. Εάν δεν πάψει αυτή η θλιβερή συνήθεια και αυτό το συνεχές κατρακύλισμα, υποσχώμεθα από την επόμενη σύνοδο να θέσουμε υπόψη του Σώματος όλα τα παραδείγματα, δημόσια και ιδιωτικά, των ηγετών των ευρωπαϊκών κομμάτων που, κατά την άποψή μας, θίγουν την εικόνα της Ευρώπης.
<P>
(Χειροκροτήματα)

<SPEAKER ID=49 LANGUAGE="IT" NAME="Tajani">
Κύριε Πρόεδρε, παρεμβαίνω για ένα διαδικαστικό θέμα, όσον αφορά το άρθρο 116. Σήμερα το πρωί, κατά τη διάρκεια της συζήτησης για την έκθεση Watson - μια ιδιαίτερα θερμή συζήτηση - στη διάρκεια της παρέμβασης του κ. Schulz, ο οποίος επετέθη στον ιταλό Πρωθυπουργό, στην Πρόεδρο του Κοινοβουλίου και σε ορισμένους ιταλούς βουλευτές, υπήρξε παρέμβαση εκ μέρους του κοινού, το οποίο χειροκρότησε θορυβωδώς τις δηλώσεις του κ. Schulz. Απηύθυνα έκκληση στον εκτελώντα χρέη Προέδρου - χωρίς διάθεση αντιδικίας με τον κ. Schulz, φυσικά - καλώντας τον να επιβάλει τη σιωπή στο κοινό που παρευρίσκετο στην αίθουσα. Υπενθυμίζω ότι το άρθρο 116 του Κανονισμού αναφέρει: "Το κοινό που παρευρίσκεται στα θεωρεία πρέπει να παραμένει καθισμένο και σιωπηλό. Όποιος εκδηλώνει επιδοκιμασία ή αποδοκιμασία αποβάλλεται αμέσως από τους υπαλλήλους." Απευθυνόμενος στον Πρόεδρο Schmid έλαβα την εξής απάντηση: "Έχετε δίκαιο, αλλά δεν μπορώ να δέσω τα χέρια στους παρευρισκόμενους στην αίθουσα." Πιστεύω λοιπόν ότι ο Πρόεδρος υπέπεσε σε παράβαση του Κανονισμού. Πιστεύω ότι ο Κανονισμός πρέπει να τηρείται απόλυτα: αυτό ισχύει για την αριστερά, για το κέντρο, για τη δεξιά. ισχύει για όλους γιατί είναι ένας κανόνας που επιβάλλει η πολιτισμένη συνύπαρξη σ' αυτό το Σώμα. Εδώ είναι το Κοινοβούλιο, δεν είναι το στάδιο του Στρασβούργου!
<P>
(Χειροκροτήματα)

<SPEAKER ID=50 LANGUAGE="FR" NAME="Krivine">
Κύριε Πρόεδρε, τη Δεύτερα το βράδυ ζήτησα από την κ. Fontaine να γνωστοποιηθούν σε όλους τους βουλευτές όλες οι επιστολές που αντάλλαξαν ο κ. Bush με τον κ. Prodi. Η κ. Fontaine μου απάντησε ότι αυτό θα γίνει. Την επομένη, στη συνεδρίαση της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, ο εκπρόσωπος της Επιτροπής εξέφρασε την έκπληξή του διότι οι βουλευτές δεν είχαν λάβει γνώση της επιστολής με την οποία ο κ. Prodi απάντησε στον κ. Bush. Οι επιστολές δεν έχουν ακόμα δημοσιοποιηθεί. Σήμερα το πρωί, στη συνεδρίαση της ολομέλειας, ο Επίτροπος κ. Vitorino παραδέχτηκε ότι η εν λόγω ανταλλαγή επιστολών δεν ήταν ιδιωτική και ότι ο κ. Prodi απάντησε εξ ονόματος του Κοινοβουλίου στο σύνολό του. Πριν την πολύ σημαντική ψηφοφορία που θα διεξαχθεί εντός ολίγου σχετικά με τις σχέσεις Ευρώπης και Ηνωμένων Πολιτειών, ζητώ με επιμονή να λάβουν όλοι οι βουλευτές γνώση των επιστολών που αντάλλαξαν οι κκ. Bush και Prodi.
<P>
(Χειροκροτήματα)

<SPEAKER ID=51 NAME="Πρόεδρος">
Κύριε Krivine, οι υπηρεσίες μου αναφέρουν ότι η Πρόεδρος δεν έλαβε αντίγραφο αυτής της επιστολής. Εάν αυτό συμβεί εντός της ημέρας, θα αποσταλεί φυσικά αντίγραφο σε όλους τους συναδέλφους.

<SPEAKER ID=52 LANGUAGE="DE" NAME="Schulz">
Κύριε Πρόεδρε, είμαι δυστυχώς αναγκασμένος, επειδή επανειλημμένως γίνεται αναφορά στο άτομό μου, να κάνω μια παρατήρηση και δεν θέλω να αναφερθώ στα λεγόμενα της κ. Angelilli, αλλά σε όσα ανέφερε μόλις τώρα ο κ. Tajani. Ο κ. Tajani έχει δίκιο, σύμφωνα με τον Κανονισμό δεν επιτρέπονται χειροκροτήματα από το θεωρείο. Θα έπρεπε ίσως να υπενθυμίσω το περιστατικό. Ο κ. Tajani κατά τη διάρκεια της ομιλίας μου με διέκοπτε πολλές φορές. Του έκανα λοιπόν την παρατήρηση ότι βλέποντάς τον, καταλαβαίνω καλύτερα τη στάση του, ή μάλλον καταλαβαίνω καλύτερα γιατί οι πολίτες της Ρώμης θα τον εξέλεγαν δήμαρχο. Μετά απ' αυτό ξέσπασαν θερμά χειροκροτήματα στο θεωρείο. "Vox populi, vox dei". Ακόμη και αν δεν το προβλέπει ο Κανονισμός.
<P>
(Ζωηρά χειροκροτήματα)

<SPEAKER ID=53 NAME="Πρόεδρος">
Κύριε Schulz, επιτρέψτε μου να σχολιάσω ότι η αναφορά σε αυτό το ρητό δεν αρμόζει απόλυτα σε αυτήν την περίπτωση, γιατί αν φωνή λαού ήταν η φωνή των θεωρείων, δεν θα ήταν αναγκαίο να συζητάμε, να επιχειρηματολογούμε και να ψηφίζουμε.

<SPEAKER ID=54 LANGUAGE="DE" NAME="Schmid, Gerhard">
Κύριε Πρόεδρε, θέλω απλώς να καταστήσω σαφή δύο πράγματα. Το πρώτο είναι ότι ενώ προήδρευα της συνεδρίασης κατέγραψα χειροκροτήματα, αλλά δεν κατάλαβα ότι προερχόντουσαν από το θεωρείο. Δεύτερον, όταν ο αξιότιμος συνάδελφος ζήτησε το λόγο, του είπα ότι έχει δίκιο και δεύτερον του τόνισα ότι εκ των υστέρων δεν μπορούσα να κάνω τίποτα για το θεωρείο και συνεπώς κατέστησα σαφές ότι δεν επιτρέπονται τα χειροκροτήματα. Αυτό ακριβώς πρέπει να γίνεται σύμφωνα με τον Κανονισμό.

<SPEAKER ID=55 NAME="Πρόεδρος">
Προχωρούμε τώρα στην ψηφοφορία.

<CHAPTER ID=3>
Ψηφοφορίες
<SPEAKER ID=56 NAME="1. την πρόταση απόφασης του Συμβουλίου και της Επιτροπής για τη σύναψη συμφωνίας σταθεροποίησης και σύνδεσης μεταξύ των Ευρωπαϊκών Κοινοτήτων και των κρατών μελών τους, αφενός, και τη Δημοκρατία της Κροατίας, αφετέρου(11172/2001 - COM(2001) 371 - C5-0565/2001 - 2001/0149(AVC))2. την πρόταση απόφασης του Συμβουλίου για τη σύναψη και την προσωρινή εφαρμογή προσωρινής συμφωνίας μεταξύ της Ευρωπαϊκής Κοινότητας, αφενός, και της Δημοκρατίας της Κροατίας, αφετέρου">

<P>
(11941/2001 - COM(2001) 429 - C5-0564/2001 - 2001/0160(AVC))
<P>
(Με διαδοχικές ψηφοφορίες, το Σώμα εγκρίνει τα νομοθετικά ψηφίσματα)
<P>
Έκθεση χωρίς συζήτηση (A5-0445/2001) του κ. Sousa Pinto, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με τις προτάσεις κανονισμού του Συμβουλίου που:
<P>
1. αφορά την τροποποίηση του κανονισμού (ΕΚ) αριθ. 1683/95 για την καθιέρωση θεώρησης ενιαίου τύπου
<P>
(COM(2001) 577 - C5-0511/2001 - 2001/0232(CNS))
<P>
2. καθιερώνει ενιαίο τύπο φύλλων επί των οποίων τίθεται η θεώρηση που χορηγείται από τα κράτη μέλη σε πρόσωπα που είναι κάτοχοι ταξιδιωτικών εγγράφων μη αναγνωριζόμενων από το κράτος μέλος που χορηγεί το φύλλο
<P>
(COM(2001) 157 - C5-0216/2001 - 2001/0081(CNS))
<P>
3. καθιερώνει άδειες διαμονής ενιαίου τύπου για τους υπηκόους τρίτων χωρών
<P>
(COM(2001) 157 - C5-0217/2001 - 2001/0082(CNS))
<P>
(Με διαδοχικές ψηφοφορίες, το Σώμα εγκρίνει τα νομοθετικά ψηφίσματα)
<P>
Έκθεση χωρίς συζήτηση (A5-0383/2001) της κ. Jackson, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση απόφασης του Συμβουλίου που αφορά την προσχώρηση της Ευρωπαϊκής Κοινότητας στην Επιτροπή Κώδικα Τροφίμων
<P>
(COM(2001) 287 - C5-0310/2001 - 2001/0120(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση χωρίς συζήτηση (A5-0443/2001) του κ. Dary, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που αφορά την τροποποίηση του κανονισμού (ΕΟΚ) αριθ. 404/93 για την κοινή οργάνωση της αγοράς στον τομέα της μπανάνας (COM(2001) 477 - C5-0436/2001 - 2001/0187(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση χωρίς συζήτηση (A5-0448/2001) του κ. Gawronski, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την ανακοίνωση της Επιτροπής όσον αφορά πρόταση απόφασης του Συμβουλίου σχετικά με την έγκριση της σύναψης, εκ μέρους της Επιτροπής, συμφωνίας μεταξύ της Ευρωπαϊκής Κοινότητας Ατομικής Ενέργειας (ΕΥΡΑΤΟΜ) και του Οργανισμού Ενεργειακής Ανάπτυξης της Κορεατικής Χερσονήσου (KEDO) (SEC(2001)1349 - C5-0596/2001 - 2001/2252(COS))
<P>
(Το Σώμα εγκρίνει το ψήφισμα)
<P>
Έκθεση χωρίς συζήτηση (A5-0407/2001) του κ. Κατηφόρη, εξ ονόματος της Επιτροπής Αλιείας, σχετικά με την ανακοίνωση της Επιτροπής που αφορά την εφαρμογή της αρχής της πρόληψης και τους πολυετείς μηχανισμούς καθορισμού των ΤΑC
<P>
(COM(2000) 803 - C5-0106/2001 - 2001/2055(COS))
<P>
(Το Σώμα εγκρίνει το ψήφισμα)
<P>
Σύσταση για τη δεύτερη ανάγνωση (A5-0435/2001) εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά το κοινό κανονιστικό πλαίσιο για δίκτυα και υπηρεσίες ηλεκτρονικών επικοινωνιών (Οδηγία πλαίσιο) (10420/1/2001 - C5-0415/2001 - 2000/0184(COD)) (Εισηγητής: κ. Paasilinna)
<P>
Paasilinna (PSE). (ΕΝ) Δεδομένου ότι έχουν γίνει κάποια λάθη και ενδεχομένως προβλήματα σχετικά με την ψηφιακή τηλεόραση στο συγκεκριμένο τηλεπικοινωνιακό πακέτο, θα ήθελα να ζητήσω από την Επιτροπή να σχολιάσει τον τρόπο με τον οποίο πρόκειται να δράσει στην περίπτωση που το εν λόγω πακέτο εγκριθεί από την Ολομέλεια.

<SPEAKER ID=57 LANGUAGE="EN" NAME="Rovsing">
Λόγω προσωπικού οικονομικού συμφέροντος θα απόσχω από την ψηφοφορία επί της συγκεκριμένης έκθεσης καθώς και των τεσσάρων επομένων.

<SPEAKER ID=58 LANGUAGE="FR" NAME="Flesch">
Κύριε Πρόεδρε, παρόλο που κάτι τέτοιο δεν προβλέπεται υπό στενή έννοια στο άρθρο 9, θα ήθελα να δηλώσω προσωπικό συμφέρον όσον αφορά τις τέσσερις εκθέσεις που αφορούν το φάκελο των τηλεπικοινωνιών.

<SPEAKER ID=59 NAME="Liikanen">
. (ΕΝ) Κύριε Πρόεδρε, η Επιτροπή έχει διαβιβάσει τη γνώμη της σχετικά με τις τροπολογίες στη Διεύθυνση Συνεδριάσεων, γεγονός που είναι ευρέως γνωστό από το Κοινοβούλιο. Επιπλέον, θα ήθελα να απαντήσω στην ερώτηση του εισηγητού. Εάν η οδηγία υιοθετηθεί όπως προτείνεται τώρα, η Επιτροπή θα δημοσιεύσει τα αντίστοιχα πρότυπα πλατφόρμας οικιακής χρήσεως πολυμέσων MHP στον κατάλογο των προτύπων που δημοσιεύονται στην Επίσημη Εφημερίδα των Ευρωπαϊκών Κοινοτήτων, βάσει του άρθρου 16 της οδηγίας πλαίσιο. Σύμφωνα με την εν λόγω οδηγία, τα κράτη μέλη πρέπει να ενθαρρύνουν την εφαρμογή των προτύπων που περιλαμβάνει ο κατάλογος.
<P>
Ένα χρόνο μετά την ημερομηνία εφαρμογής των οδηγιών αυτών, η Επιτροπή θα εξετάσει εάν η διαλειτουργικότητα και η ελευθερία επιλογής των χρηστών έχει επαρκώς επιτευχθεί στα κράτη μέλη. Εάν όχι, η Επιτροπή θα μπορεί να προτείνει την υποχρεωτική εφαρμογή των αντίστοιχων ευρωπαϊκών προτύπων. Η οδηγία απαιτεί από την Επιτροπή να προχωρήσει σε δημόσια διαβούλευση σχετικά με την προαναφερθείσα πρόταση. Μετά τη δημόσια διαβούλευση, η πρόταση θα υποβληθεί στη διαδικασία επιτροπής κανονιστικών ρυθμίσεων, η οποία απαιτεί έγκριση από τα κράτη μέλη με ειδική πλειοψηφία, πριν υιοθετηθεί ως επίσημη απόφαση της Επιτροπής.

<SPEAKER ID=60 NAME="Πρόεδρος">
 Θα ήθελα να υπενθυμίσω στους συναδέλφους ότι υπάρχουν διασυνδέσεις μεταξύ τροπολογιών που μπορούν να εγκριθούν ή να απορριφθούν και τροπολογιών που μπορούν να καταργηθούν, μεταξύ της έκθεσης Paasilinna και άλλων εκθέσεων όλου του πακέτου των "τηλεπικοινωνιών" και συνεπώς πρέπει να είμαστε αρκετά προσεκτικοί.

<SPEAKER ID=61 LANGUAGE="DE" NAME="Echerer">
Κύριε Πρόεδρε, εκφράζω την ευγνωμοσύνη μου προς τον εισηγητή Paasilinna, επειδή έθεσε το ερώτημα στην Επιτροπή και υπάρχει έτσι κάποια διασάφηση. Ευχαριστώ επίσης τον Επίτροπο Liikanen γι' αυτή τη δημόσια τοποθέτησή του. Θα ήθελα όμως να προσθέσω ότι όλοι εμείς που με αυτές τις εκθέσεις - πρόκειται για πολλές, ολόκληρο το πακέτο τις τελευταίες εβδομάδες - βρισκόμασταν υπό τεράστια πίεση και συνεπώς υπήρξαν πολλές παρεξηγήσεις, γιατί δεν μπορούσαμε να ενημερώσουμε έγκαιρα αλλήλους για τις αλλαγές που είχαν γίνει. Θέλω να τονίσω, ότι οι παρεξηγήσεις οδήγησαν στο να θέλουν οι Πράσινοι να συνυποστηρίξουν εξ ονόματός μου το περιεχόμενο των συμβιβαστικών τροπολογιών, αλλά εγώ να μην έχω υπογράψει τίποτα για λογαριασμό των Πρασίνων. Βρίσκομαι όμως τώρα και πάλι εδώ. Λόγω της πίεσης του χρόνου εκφράζω τη συμφωνία μου και δεν θα αποσύρω τίποτα. Υπέγραψα συγκεκριμένα μόνο δύο τροπολογίες, τις άλλες δεν τις υπέγραψα. Είναι φανερό ότι με καταλάβατε έτσι γιατί εκφράστηκα με αυτό τον τρόπο όσον αφορά το περιεχόμενο. Με αυτό δεν θέλω να επικρίνω κάποια μεμονωμένα άτομα, αλλά πρόκειται απλώς για μια κατάσταση που θέλω να αναφέρω και η οποία προκύπτει όταν βρισκόμαστε υπό τέτοια πίεση χρόνου, επειδή θέλουμε επιτέλους να δημοσιοποιήσουμε αυτό το έγγραφο μέχρι το τέλος του χρόνου. Στο μέλλον δεν θα ήθελα να δουλέψω για ένα τόσο δύσκολο πρόβλημα υπό αυτές τις συνθήκες. Αυτό δεν γίνεται!
<P>
(Ο Πρόεδρος αναγγέλλει την έγκριση της κοινής θέσης, όπως τροποποιήθηκε) (Η συνεδρίαση διακόπτεται στις 12.00 και επαναλαμβάνεται στις 12.45)
<P>
Σύσταση για τη δεύτερη ανάγνωση (A5-0434/2001) εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την πρόσβαση σε δίκτυα ηλεκτρονικών επικοινωνιών και συναφείς ευκολίες καθώς και τη διασύνδεσή τους (Οδηγία για την πρόσβαση)
<P>
(10418/1/2001 - C5-0416/2001 - 2000/0186(COD)) (Εισηγητής: κ. Brunetta)
<P>
(Ο Πρόεδρος αναγγέλλει την έγκριση της κοινής θέσης, όπως τροποποιήθηκε)
<P>
Σύσταση για τη δεύτερη ανάγνωση (A5-0433/2001) εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την αδειοδότηση δικτύων και υπηρεσιών ηλεκτρονικών επικοινωνιών (Οδηγία για την αδειοδότηση)
<P>
(10419/1/2001 - C5-0417/2001 - 2000/0188(COD)) (Εισηγήτρια: κ. Niebler)
<P>
(Ο Πρόεδρος αναγγέλλει την έγκριση της τροποποιημένης κοινής θέσης)
<P>
Σύσταση για τη δεύτερη ανάγνωση (A5-0438/2001) εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την καθολική υπηρεσία και τα δικαιώματα των χρηστών όσον αφορά δίκτυα και υπηρεσίες ηλεκτρονικών επικοινωνιών (10421/1/2001 - C5-0418/2001 - 2000/0183(COD)] (Εισηγητής: κ. Harbour)

<SPEAKER ID=62 LANGUAGE="EN" NAME="McCarthy">
Κύριε Πρόεδρε, κατανοώ την ανάγκη να διατηρήσουμε την ακεραιότητα του πακέτου των τηλεπικοινωνιών, ωστόσο βλέπω ότι έχουν πραγματοποιηθεί κάποιες τελικές αλλαγές στην ανακοίνωση της Επιτροπής σχετικά με την υποχρεωτική μεταφορά σήματος. Θα ήθελα να μάθω εάν το κείμενο πράγματι αντικατοπτρίζει τις θέσεις του Κοινοβουλίου, ιδιαίτερα όσον αφορά τις τροπολογίες της Επιτροπής Νομικών Θεμάτων και Εσωτερικής Αγοράς και εάν η Επιτροπή θα είχε την ευγενή καλοσύνη να προβεί στην ανάγνωση του κειμένου, ούτως ώστε να γνωρίζουμε τι δεχόμαστε να ψηφίσουμε.

<SPEAKER ID=63 NAME="Harbour">
Κύριε Πρόεδρε, εάν είχατε δώσει σε εμένα πρώτα το λόγο, ως εισηγητή, θα είχα μπορέσει να καλύψω το θέμα που έθιξε η κ. McCarthy.
<P>
Θα μπορούσα μήπως να σας ζητήσω και επισήμως να διεξαχθεί χωριστή ψηφοφορία για τις τροπολογίες 2, 11, 23 και 24; Μου ζητήθηκε να διατυπώσω εντελώς τυπικά το εν λόγω αίτημα, παρόλο που περιλαμβάνεται στους καταλόγους ψηφοφορίας των συναδέλφων. Θα ήθελα επίσης να αναφέρω στους συναδέλφους ότι τούτο περιλαμβάνεται επίσης στο πακέτο συμβιβασμών που συζητήσαμε. Συνάδελφοι, θα ήθελα να καταστήσω σαφές ότι στον κατάλογο ψηφοφορίας που διαθέτετε το πρώτο μέρος της τροπολογίας αριθ. 15 περιλαμβάνεται στο κείμενο συμβιβασμού και προσωπικά συνιστώ να καταψηφίσετε το δεύτερο μέρος. Η τροπολογία μου αριθ. 36 συνιστά επίσης τμήμα του συμβιβαστικού κειμένου και για να μην δημιουργηθούν ασάφειες στους συναδέλφους της Επιτροπής Νομικών Θεμάτων, πρόκειται για την τροπολογία που ψηφίσατε στην επιτροπή με την προσθήκη της λέξης "τηλεόραση" μετά τη λέξη "αλληλεπιδραστική ψηφιακή" . Αυτό κι αν ήταν συμβιβασμός. Συμφώνησα με το Συμβούλιο να διασαφηνίσω την έκφραση - ωστόσο δεν έχουν υπάρξει άλλες αλλαγές. Θα ήθελα επίσης να καταστήσω απολύτως σαφές ότι η τροπολογία αριθ. 11 συνιστά επίσης συμβιβαστικό κείμενο, το οποίο εμφανίζεται στο τέλος του καταλόγου ψηφοφορίας που έχετε στα χέρια σας.
<P>
Και τώρα θα έρθω στα σημεία που πολύ σωστά έθιξε η σκιώδης εισηγήτρια, κ. McCarthy, όσον αφορά το θέμα της υποχρεωτικής μεταφοράς σήματος. Αυτό είναι ένα θέμα που ενδιαφέρει πολλούς συναδέλφους και αντικατοπτρίζει το άρθρο 31 της πρότασης. Συνιστώ να καταψηφίσετε την τροπολογία της επιτροπής ως μέρος του συμβιβασμού. Θα ήθελα ωστόσο, κύριε Πρόεδρε, να παραχωρήσετε το λόγο στον κ. Liikanen, ο οποίος έχει προετοιμάσει μια δήλωση που διασαφηνίζει τους όρους πρόσβασης για τις υπηρεσίες δημόσιας ραδιοτηλεόρασης σε ολόκληρο το πακέτο ηλεκτρονικών τηλεπικοινωνιών. Αυτή η διάταξη περί πρόσβασης συνιστά την κύρια ανησυχία των συναδέλφων. Μπορώ λοιπόν να σας ζητήσω να δώσετε το λόγο στον κ. Liikanen;

<SPEAKER ID=64 NAME="Πρόεδρος">
 Κύριε Harbour, αν είχα δει εσάς πριν τον κ. McCarthy, θα είχα δώσει πρώτα το λόγο σε εσάς. Δεν μπορούσα να ξέρω ότι είχατε πρώτος σειρά.

<SPEAKER ID=65 NAME="Liikanen">
. (ΕΝ) Υπό το πρίσμα των επιφυλάξεων του Κοινοβουλίου ως προς την υποχρεωτική μεταφοράς σήματος σε υπηρεσίες υπό όρους πρόσβασης και άλλες συναφείς ευκολίες, η Επιτροπή επιθυμεί να προβεί στη ακόλουθη δήλωση.
<P>
Καταρχάς, η διάταξη του άρθρου 6 της οδηγίας περί πρόσβασης και διασύνδεσης εγγυάται την πρόσβαση όλων των οπτικοακουστικών φορέων σε συστήματα υπό όρους πρόσβασης με ισότιμους, εύλογους και χωρίς διακρίσεις όρους. Με βάση το άρθρο 5, παράγραφος 1, σημείο β της οδηγίας περί πρόσβασης και διασύνδεσης, τα κράτη μέλη μπορούν να υποχρεώσουν την παροχή τέτοιου είδους πρόσβασης, με όρους ισότιμους, εύλογους και χωρίς διακρίσεις, σε άλλες συναφείς ευκολίες, ιδιαίτερα στη διεπαφή προγραμμάτων (APIs) και σε ηλεκτρονικούς οδηγούς προγράμματος (EPG).
<P>
Δεύτερον, η Επιτροπή θα εποπτεύσει την εφαρμογή των διατάξεων αυτών σε επίπεδο κρατών μελών, συμπεριλαμβανομένης και της υποχρεωτικής μεταφοράς σήματος, επισημαίνοντας κάθε πρόβλημα που αντιμετωπίζουν τόσο η υπηρεσία δημόσιας ραδιοτηλεόρασης όσο και άλλοι καθορισμένοι ραδιοτηλεοπτικοί φορείς στην απόκτηση πρόσβασης σε δορυφορικά ή άλλα δίκτυα εκπομπών. Η δυνατότητα κατευθυντηρίων γραμμών προς τα κράτη μέλη θα μπορούσε να εξεταστεί.
<P>
Τρίτον, η ελεύθερη κυκλοφορία υπηρεσιών τηλεοπτικής μετάδοσης στην Ένωση καλύπτεται από την οδηγία "τηλεόραση χωρίς σύνορα" . Κατά την προσεχή αναθεώρηση της οδηγίας, η Επιτροπή θα εκτιμήσει, μεταξύ άλλων, τον αντίκτυπο των εξελίξεων της τεχνολογίας και της αγοράς στην παραγωγή και τη διανομή των ευρωπαϊκών οπτικοακουστικών δικτύων.
<P>
Εν κατακλείδι, έχω επισημάνει και σε αυτό το πλαίσιο τη σημασία που προσδίδει το Ευρωπαϊκό Κοινοβούλιο στην προώθηση της πολυπολιτισμικής και πολυγλωσσικής Ευρώπης.

<SPEAKER ID=66 NAME="Perry">
Κύριε Πρόεδρε, εάν άκουσα καλά, ο Επίτροπος δήλωσε ότι η πιθανότητα κατευθυντηρίων γραμμών θα "μπορούσε" να εξετασθεί. Μήπως παράκουσα; Αυτό που πρέπει να μάθει το Σώμα είναι εάν οι κατευθυντήριες "πρόκειται" να εξεταστούν.

<SPEAKER ID=67 NAME="Πρόεδρος">
Ο Επίτροπος κ. Liikanen μίλησε στη γλώσσα σας, κύριε Perry, και συνεπώς πιστεύω πως ήταν αρκετά σαφής! Μήπως ο Επίτροπος θέλει να επαναλάβει αυτό το απόσπασμα;

<SPEAKER ID=68 LANGUAGE="FI" NAME="Liikanen">
. (FI) Μπορούμε να το εξετάσουμε. Αυτό μπορεί επίσης να μεταφραστεί ως εξής: can be and will be considered (μπορούμε και πρόκειται να το εξετάσουμε).
<P>
.
<P>
(Ο Πρόεδρος αναγγέλλει την έγκριση της τροποποιημένης κοινής θέσης, όπως τροποποιήθηκε)
<P>
Σύσταση για τη δεύτερη ανάγνωση (A5-0432/2001) εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την κοινή θέση του Συμβουλίου εν όψει της έγκρισης απόφασης του Ευρωπαϊκού Κοινοβουλίου και του Συμβουλίου που αφορά το κανονιστικό πλαίσιο για την πολιτική του ραδιοφάσματος στην Ευρωπαϊκή Κοινότητα (Απόφαση ραδιοφάσματος)
<P>
(12170/1/2001 - C5-0490/2001 - 2000/0187(COD)) (Εισηγήτρια: κ. Niebler)

<SPEAKER ID=69 NAME="Niebler">
 Κύριε Πρόεδρε, επιτρέψτε μου πριν από την ψηφοφορία να κάνω μια ερώτηση στην Επιτροπή. Στην αρχική κατάθεση της απόφασης της Επιτροπής προβλεπόταν η σύσταση ομάδας ανωτάτου επιπέδου για την πολιτική σχετικά με τις συχνότητες, η οποία θα συνεδριάζει συνεχώς για θέματα πολιτικής συχνοτήτων. Το Ευρωπαϊκό Κοινοβούλιο θα έπρεπε να συμπεριληφθεί σ' αυτές τις συνεδριάσεις. Για νομικούς και θεσμικούς λόγους δεν είναι δυνατόν να καθοριστεί η σύσταση αυτής της ομάδας στην απόφαση περί συχνοτήτων. Ρωτώ λοιπόν την Επιτροπή: συνεχίζει να εμμένει στην πρόθεσή της να εγκαθιδρύσει με απόφαση της Επιτροπής, δηλ. σε εθελούσια βάση, μια τέτοια ομάδα; Αν ναι, θα συμμετέχει και το Κοινοβούλιο στις εργασίες αυτής της ομάδας;

<SPEAKER ID=70 NAME="Liikanen">
. (ΕΝ) Κύριε Πρόεδρε, μπορώ να διαβεβαιώσω ότι η Επιτροπή, μετά από απόφασή της, προτίθεται να συστήσει ομάδα ανωτάτου επιπέδου η οποία θα εξετάσει σε πολιτικό επίπεδο την κοινοτική πολιτική για το ραδιοφάσμα. Η ομάδα αυτή, της οποίας θα προεδρεύει η Επιτροπή, θα απαρτίζεται από εκπροσώπους των κρατών μελών. Όπως αναφέραμε νωρίτερα, το Ευρωπαϊκό Κοινοβούλιο θα διαθέτει στην εν λόγω ομάδα καθεστώς παρατηρητή. Η κ. Niebler αναφέρθηκε στη συγκεκριμένη δυνατότητα στην αιτιολογική έκθεση της έκθεσης δεύτερης ανάγνωσης. Βεβαίως, η Επιτροπή θα κρατά το Ευρωπαϊκό Κοινοβούλιο τακτικά ενήμερο όσον αφορά την πρόοδο της επιτροπής φάσματος μέσω των συνήθων διοργανικών συμφωνιών και της επιτροπολογίας.
<P>
(Ο Πρόεδρος αναγγέλλει την έγκριση της τροποποιημένης κοινής θέσης, όπως τροποποιήθηκε)
<P>
Σύσταση για τη δεύτερη ανάγνωση (A5-0420/2001) εξ ονόματος της Επιτροπή Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου εν όψει της έγκρισης απόφασης του Ευρωπαϊκού Κοινοβουλίου και του Συμβουλίου για τη θέσπιση προγράμματος κοινοτικής δράσης στον τομέα της δημόσιας υγείας (2001-2006)
<P>
(10222/1/2001 - C5-0390/2001 - 2000/0119(COD)) (Εισηγητής: ο κ. Τρακατέλλης)

<SPEAKER ID=71 NAME="Πρόεδρος">
Απευθύνομαι πάλι στην Επιτροπή για να πληροφορηθώ τη γνώμη της όσον αφορά τις τροπολογίες.

<SPEAKER ID=72 NAME="Vitorino">
. (ΕΝ) Κύριε Πρόεδρε, όπως επεσήμανε χθες το απόγευμα ο συνάδελφός μου κ. Byrne, η Επιτροπή χαιρετίζει με ικανοποίηση την προσπάθεια του εισηγητού και της Επιτροπής Περιβάλλοντος, Δημόσιας Υγείας και Πολιτικής των Καταναλωτών για την εκπόνηση αυτής της σημαντικής έκθεσης. Όσον αφορά τις τροπολογίες, η Επιτροπή μπορεί να δεχθεί εν όλω 28 τροπολογίες. Οι τροπολογίες αυτές είναι: 2 έως 5, 8, 11, 12, 14 έως 17, 19 έως 22, 24, 33, 37 έως 40, 45, 47 έως 49, 51, 53 και 60. Η Επιτροπή μπορεί να δεχθεί εν μέρει 10 τροπολογίες, τις εξής: 1, 18, 26, 29, 31, 32, 54, 55, 56 και 58.
<P>
(Ο Πρόεδρος αναγγέλλει την έγκριση της κοινής θέσης, όπως τροποποιήθηκε)
<P>
Σύσταση για τη δεύτερη ανάγνωση (A5-0408/2001) εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά τις ανεπιθύμητες ουσίες στις ζωοτροφές
<P>
(10593/1/2001 - C5-0413/2001 - 1999/0259(COD)) (Εισηγήτρια: κ. Paulsen)
<P>
(Ο Πρόεδρος αναγγέλλει την έγκριση της κοινής θέσης, όπως τροποποιήθηκε)
<P>
Σύσταση για τη δεύτερη ανάγνωση (A5-0406/2001) εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την μείωση του επιπέδου ρυπαντικών εκπομπών των δίκυκλων και τρίκυκλων οχημάτων με κινητήρα και την τροποποίηση της οδηγίας 97/24/ΕΚ (7598/1/2001 - C5-0386/2001 - 2000/0136(COD)) (Εισηγητής: o κ. Lange)
<P>
(Ο Πρόεδρος αναγγέλλει την έγκριση της κοινής θέσης, όπως τροποποιήθηκε)
<P>
Σύσταση για τη δεύτερη ανάγνωση (A5-0431/2001) εξ ονόματος της Επιτροπής Προϋπολογισμών, σχετικά με την κοινή θέση του Συμβουλίου εν όψει της έγκρισης κανονισμού του Ευρωπαϊκού Κοινοβουλίου και του Συμβουλίου περί τροποποίησης του κανονισμού (ΕΚ) αριθ. 2223/96 του Συμβουλίου όσον αφορά τη χρήση του ΕΣΛ 95 για τον καθορισμό των συνεισφορών των κρατών μελών στον ίδιο πόρο που βασίζεται στον ΦΠΑ
<P>
(8793/1/2001 - C5-0385/2001 - 2000/0241(COD)) (Εισηγήτρια: κ. Haug)
<P>
(Ο Πρόεδρος αναγγέλλει την έγκριση της κοινής θέσης, όπως τροποποιήθηκε)
<P>
Έκθεση (A5-0439/2001) του κ. Turchi εξ ονόματος της Επιτροπής Προϋπολογισμών, σχετικά με την έκθεση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών όσον αφορά την ετήσια έκθεση 1999 για τη Διευρωπαϊκά Δίκτυα, η οποία συντάχθηκε βάσει του άρθρου 16 του κανονισμού (ΕΚ) αρ. 2236/95 περί καθορισμού των γενικών κανόνων για τη χορήγηση κοινοτικής ενίσχυσης στον τομέα των διευρωπαϊκών δικτύων (COM(2000) 591 - C5-0255/2001 - 2001/2120(COS))
<P>
(Το Σώμα εγκρίνει το ψήφισμα)
<P>
Έκθεση (A5-0396/2001) του κ. Watson εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με τη σύσταση προς το Συμβούλιο για ένα Χώρο Ελευθερίας, Ασφάλειας και Δικαιοσύνης: μέτρα ασφαλείας κατά τα ευρωπαϊκά Συμβούλια και άλλες παρεμφερείς διεθνείς εκδηλώσεις (2001/2167(INI))

<SPEAKER ID=73 LANGUAGE="IT" NAME="Santini">
Κύριε Πρόεδρε, ως σκιώδης εισηγητής του ΕΛΚ θα ήθελα να ρωτήσω αν οι υπηρεσίες της γραμματείας σας έχουν στην κατοχή τους ένα διορθωτικό, σχετικά με το σημείο 5.5, που κυκλοφόρησαν οι μεταφραστικές υπηρεσίες αλλά το οποίο, περιέργως, δεν εμφανίζεται ακόμα στο κείμενο που δημοσιοποιήθηκε μέχρι σήμερα: μία επισήμανση που έγινε εδώ και πολύ καιρό και αφορά ένα σοβαρότατο μεταφραστικό σφάλμα το οποίο διαστρεβλώνει το αρχικό κείμενο του ιδίου εισηγητή. Στο σημείο 5, γραμμή τέσσερα, ο εισηγητής αναφέρει: "Πρέπει να αποφεύγεται με κάθε τρόπο η χρήση των όπλων" . Επαναλαμβάνω: το κείμενο του εισηγητή αναφέρει: "Πρέπει να αποφεύγεται με κάθε τρόπο η χρήση των όπλων" , ενώ η μετάφραση είναι η εξής: "Πρέπει να απαγορεύεται αυστηρά η χρήση των όπλων" . Υπάρχει μια ουσιαστική διαφορά, πέραν του γεγονότος ότι το Κοινοβούλιο αυτό πιστεύω πως δεν μπορεί ούτε να επιτρέψει, ούτε να απαγορεύσει τη χρήση των όπλων σε κανένα αστυνομικό σώμα αυτής της Κοινότητας. Η μετάφραση είναι σαφώς εσφαλμένη. Πριν ψηφίσω - όποιο κι αν είναι το αποτέλεσμα της ψήφου - θα ήθελα να βεβαιωθώ αν έχετε στην κατοχή σας αυτό το διορθωτικό.

<SPEAKER ID=74 NAME="Πρόεδρος">
Κύριε Santini, στην αρχή της ψηφοφορίας για την έκθεση Watson είχα ήδη υπενθυμίσει ότι υπάρχει ένα διορθωτικό στην ιταλική έκδοση. Μετά την παρέμβασή σας, θα γίνει φυσικά περαιτέρω έλεγχος.
<P>
(Το Σώμα εγκρίνει το ψήφισμα)
<P>
Έκθεση (A5-0414/2001) της κ. Hazan εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την έκθεση του Συμβουλίου που αφορά τους πολιτικούς στόχους και τις προτεραιότητες της Ευρωπαϊκής Ένωσης για τις εξωτερικές σχέσεις στον τομέα της δικαιοσύνης και των εσωτερικών υποθέσεων (7653/2000 - C5-0102/2001 - 2001/2051(COS))
<P>
(Το Σώμα εγκρίνει το ψήφισμα)ΑΙΤΙΟΛΟΓΗΣΕΙΣ ΨΗΦΟΥ
<P>
Έκθεση Jackson (A5-0383/2001)

<SPEAKER ID=75 LANGUAGE="EN" NAME="Banotti">
. (EN) Καταψήφισα την έκθεση Jackson σχετικά με τον Κώδικα Τροφίμων επειδή έχω απηυδήσει από την χονδροειδή παρείσφρηση μαζικών επιστολών των ομάδων συμφερόντων στο σύστημα ηλεκτρονικού ταχυδρομείου του Ευρωπαϊκού Κοινοβουλίου. Είναι εντελώς αντιπαραγωγικό και κάθε μελλοντική προσπάθεια θα πρέπει να αποσκοπεί στην πρόληψη ανάλογων αυθαιρεσιών.
<P>
Έκθεση Dary (A5-0443/2001)

<SPEAKER ID=76 LANGUAGE="FR" NAME="Carlotti">
. (FR) Εδώ και πάνω από 30 χρόνια, η Ευρώπη επέλεξε να οικοδομήσει ένα πρωτότυπο μοντέλο εταιρικής σχέσης με τις χώρες της Αφρικής, της Καραϊβικής και του Ειρηνικού.
<P>
Στο πλαίσιο αυτής της διαδικασίας ανοίγματος και αλληλεγγύης, δημιουργήθηκε η κοινή οργάνωση αγοράς στον τομέα της μπανάνας για να διασφαλίσει την πρόσβαση ενός μέρους των προϊόντων των εν λόγω χωρών ΑΚΕ, ορισμένες από τις οποίες περιλαμβάνονται στις φτωχότερες χώρες του κόσμου, στην ευρωπαϊκή αγορά.
<P>
Το σύστημα αυτό δέχτηκε από τη δημιουργία του ήδη την επίθεση των μεγάλων πολυεθνικών στον τομέα της μπανάνας, τα προϊόντα των οποίων είναι πολύ ανταγωνιστικά· αλλά συχνά με τίμημα μια εκμετάλλευση που προσιδιάζει στη δουλεία.
<P>
Με τις πολιτικές πιέσεις και τις οικονομικές κυρώσεις, τους συμβιβασμούς και τις παραχωρήσεις, από το 2006 και εξής θα πρέπει να εξαρθρώσουμε ολόκληρο το σύστημα ποσοτικής προστασίας, υπέρ ενός συστήματος αποκλειστικά δασμολογικής προστασίας, την αποτελεσματικότητα του οποίου για τη διαφύλαξη των συμφερόντων των παραδοσιακών παραγωγών μπανάνας ΑΚΕ κανείς δεν γνωρίζει επί του παρόντος.
<P>
Βεβαίως, ο συμβιβασμός που επετεύχθη τον Απρίλιο του 2001 επέτρεψε να τεθεί ένα τέλος στον εμπορικό πόλεμο που δηλητηρίαζε τις διατλαντικές σχέσεις εδώ και δέκα περίπου χρόνια. Ορισμένες από τις διατάξεις του όμως αποτελούν πραγματικό "πικρό ποτήρι" για τις χώρες ΑΚΕ: τέλος της προστασίας των ποσοστώσεων, που επέτρεπε τη διασφάλιση μιας πρόσβασης των παραδοσιακών παραγωγών στην ευρωπαϊκή αγορά το 2006, μείωση από τον Ιανουάριο του 2002 ήδη κατά 100.000 τόνους της εγγυημένης ποσότητας παραγωγής, χωρίς να αναφερθούμε στις δυσλειτουργίες και τις καθυστερήσεις του συστήματος τεχνικής και οικονομικής υποστήριξης που συνεπικουρεί, υποτίθεται, τους παραγωγούς ΑΚΕ για να προσαρμοστούν στις νέες συνθήκες της αγοράς, αλλά οι πληρωμές του εξακολουθούν να εκκρεμούν.
<P>
Η έκθεση του Michel Dary επί της οποίας οφείλουμε να λάβουμε θέση σήμερα προτείνει, κατά τη μεταβατική περίοδο πριν τη βουτιά στο άγνωστο, το τέλος δηλαδή της ΚΟΑ στον τομέα της μπανάνας, να δώσουμε διάφορα "δίχτυα ασφαλείας" στις χώρες ΑΚΕ.
<P>
(Η παρέμβαση συντομεύθηκε κατ' εφαρμογή του άρθρου 137 του Κανονισμού)

<SPEAKER ID=77 LANGUAGE="FR" NAME="Fruteau">
. (FR) Από το 1993, ο φάκελος της μπανάνας βρίσκεται στο επίκεντρο των εμπορικών σχέσεων της Ευρωπαϊκής Ένωσης με τις Ηνωμένες Πολιτείες. Ορισμένοι φτάνουν μάλιστα να λένε ότι δηλητηριάζει τις διατλαντικές σχέσεις και ότι πρέπει να θέσουμε τέλος στη σύγκρουση αυτή το γρηγορότερο δυνατόν. Θα ήθελα να προσθέσω ότι πρέπει να το κάνουμε με οποιοδήποτε τίμημα.
<P>
Από τον Louis Vuitton στον Hermθs διαμέσου του Gucci, οι ισχυροί αυτού του κόσμου έχουν πραγματικά βαρεθεί! Έχουν βαρεθεί που, από τις Αντίλλες ως τις Βρυξέλλες διαμέσου του Στρασβούργου, ορισμένοι έχουν επιλέξει να αντισταθούν και να μην παραδοθούν.
<P>
Ποιος μπορεί να αγνοήσει όμως, στο Κοινοβούλιο αυτό, ότι υποτασσόμενη στη δικτατορία των Ηνωμένων Πολιτειών με το πρόσχημα της ΚΟΑ, η Ευρωπαϊκή Ένωση επικυρώνει τη λίγο-πολύ μακροχρόνια ανεργία 35 000 κατοίκων των Καναρίων Νήσων ή 30 000 κατοίκων των Αντιλλών;
<P>
Ποιος μπορεί να αγνοήσει ότι, υποχωρώντας σταδιακά στο συγκεκριμένο ζήτημα, η Ευρώπη γυρίζει την πλάτη στο κοινωνικό της μοντέλο, το οποίο θέλει μονίμως να εξάγει ανά τον κόσμο;
<P>
Ποιος μπορεί να αγνοήσει τέλος ότι συμβιβαζόμενοι σήμερα στο ζήτημα αυτό, θα υποχωρήσουμε αύριο στο ζήτημα της ζάχαρης (όχι μόνο της ζάχαρης από ζαχαροκάλαμο αλλά και από ζαχαρότευτλο) και ότι σε λίγο θα πρέπει να αποφασίσουμε να διαγράψουμε τελικά στο γεωργικό μας μοντέλο;
<P>
Ο κ. Dary δεν παρέκαμψε τα διάφορα αυτά ζητήματα και θεωρώ ότι το Σώμα μπορεί να είναι υπερήφανο σήμερα που υπερψήφισε την έκθεσή του. Χάρη στη δημοκρατική μας νομιμότητα, έχουμε κάνει την επιλογή της αντίστασης κατά της αδιαλλαξίας της Ευρωπαϊκής Επιτροπής. Το αίτημά μας για την απόκτηση αδειών "κακοκαιρίας" όταν καταστρέφονται οι σοδειές, και κυρίως το αίτημά μας να μην υπάρξει αυτόματη μετάβαση σε ένα αμιγώς δασμολογικό καθεστώς το 2006 αποτελούν την καλύτερη απόδειξη.
<P>
Για το λόγο αυτό, υπερψήφισα προφανώς την έκθεση του συναδέλφου μας, την οποία θεωρώ εν γένει ορθή, παρά τις επιφυλάξεις τις οποίες διατύπωσα στον ίδιο σχετικά με την κατανομή στο πλαίσιο της ποσόστωσης Γ μεταξύ των παραγωγών της Καραϊβικής και της Αφρικής. Πράγματι, αν λάβουμε υπόψη μας τα αφρικανικά εμπορικά κυκλώματα, ιστορικά στραμμένα προς τη Γαλλία, φοβάμαι ότι η τροποποίηση αυτή θα αποτελέσει άλλο ένα άσχημο πλήγμα για τους ευρωπαίους παραγωγούς της Γουαδελούπης και της Μαρτινίκας.
<P>
Έκθεση Paasilinna (A5-0435/2001)

<SPEAKER ID=78 LANGUAGE="IT" NAME="Fatuzzo">
Κύριε Πρόεδρε, η οδηγία πλαίσιο του κ. Paasilinna αναφέρεται γενικά σε όλους τους κανόνες που αφορούν τη δημιουργία, την υποστήριξη, την ενίσχυση και τη βελτίωση των δικτύων επικοινωνίας με τους πολίτες που είναι ολοκληρωμένα μεταξύ τους, προβλέπουν δηλαδή τη χρήση τόσο της τηλεόρασης και του ηλεκτρονικού υπολογιστή, όσο και των τηλεφώνων. Κύριε Πρόεδρε, ψήφισα υπέρ αυτής της έκθεσης σκεπτόμενος τους συνταξιούχους και τους ηλικιωμένους. Τι σχέση έχουν με αυτό το έγγραφο οι ηλικιωμένοι και οι συνταξιούχοι; Και όμως έχουν, γιατί είναι αυτοί που περνούν περισσότερο χρόνο μπροστά στην τηλεόραση και κατά συνέπεια πρέπει να λαμβάνονται υπόψη, ως αποδέκτες αυτών των προόδων της τεχνολογίας. Το έγγραφο αυτό δυστυχώς δεν τους λαμβάνει αρκετά υπόψη.
<P>
Έκθεση Brunetta (A5-0434/2001)

<SPEAKER ID=79 LANGUAGE="IT" NAME="Fatuzzo">
Κύριε Πρόεδρε, στις τηλεπικοινωνίες και ειδικότερα στην πρόσβαση στα ηλεκτρονικά δίκτυα επικοινωνιών, στις συναφείς ευκολίες και στη διασύνδεση μεταξύ αυτών, αναφέρεται και η έκθεση του κ. Brunetta. Επανερχόμενος σε όσα δήλωσα στην προηγούμενη αιτιολόγηση της ψήφου μου, αν και συνολικά εγκρίνω αυτό το έγγραφο, πρέπει δυστυχώς να επισημάνω και εδώ μία έλλειψη: δεν προβλέπεται η πρόσβαση σε αυτά τα μέσα ηλεκτρονικής επικοινωνίας - δηλαδή τηλεοράσεις, Διαδίκτυο, κυψελικά τηλέφωνα - με προνομιακές τιμές για όσους είναι ηλικιωμένοι, συνταξιούχοι, που εισπράττουν χαμηλές συντάξεις και θα έπρεπε να έχουν δικαίωμα πρόσβασης σε αυτά τα ηλεκτρονικά μέσα επικοινωνίας χωρίς άλλη οικονομική επιβάρυνση και μάλιστα με την κρατική υποστήριξη.
<P>
Έκθεση Niebler (A5-0433/2001)

<SPEAKER ID=80 LANGUAGE="IT" NAME="Fatuzzo">
Η έκθεση Niebler, όπως είπατε, κύριε Πρόεδρε, αναφέρεται στις άδειες για τα δίκτυα των υπηρεσιών ηλεκτρονικών επικοινωνιών. Ως εκπρόσωπος του Κόμματος των Συνταξιούχων, ψήφισα υπέρ, αλλά επιθυμώ - και τονίζω την απουσία αυτού του στοιχείου από το έγγραφο - την απαλλαγή από την πληρωμή των δασμών, των εισφορών και των διαφόρων φόρων τη στιγμή κατά την οποία χορηγείται η έγκριση για την είσοδο στην αγορά νέων φορέων παροχής τηλεοπτικών υπηρεσιών και δικτύων. Από αυτό το έγγραφο απουσιάζει η διευκόλυνση γι' αυτούς που σκοπεύουν να χρησιμοποιήσουν αυτά τα μέσα επικοινωνίας για να παρέχουν πληροφορίες σχετικά με τα δικαιώματα που αφορούν την εργασία, τη σύνταξη, σχετικά με κοινωνικές πτυχές που ενδιαφέρουν όλους τους πολίτες και ιδίως τους ηλικιωμένους.
<P>
Έκθεση Harbour (A5-0438/2001)

<SPEAKER ID=81 LANGUAGE="IT" NAME="Fatuzzo">
Κύριε Πρόεδρε, το έγγραφο του κ. Harbour - επίσης μια οδηγία σχετικά με τις τηλεπικοινωνίες, την καθολική υπηρεσία και τα δικαιώματα των χρηστών σχετικά με τα δίκτυα και τις υπηρεσίες ηλεκτρονικών επικοινωνιών - στοχεύει μεταξύ άλλων στην αποκόμιση του μέγιστου οφέλους για τους καταναλωτές. Λοιπόν, αν αληθεύει αυτό που είπα στην προηγούμενη αιτιολόγηση ψήφου, ότι δηλαδή οι καταναλωτές είναι κατά το μεγαλύτερο μέρος τους ηλικιωμένοι και συνταξιούχοι, αυτό σημαίνει ότι θα πρέπει να αποκομίσουμε τα μέγιστα δυνατά οφέλη για τους ηλικιωμένους και τους συνταξιούχους. Αυτό ακριβώς μου ζήτησαν πολλοί συνταξιούχοι που, και αυτή τη φορά, ήρθαν να με συνοδέψουν στο αεροδρόμιο, την Κυριακή το απόγευμα, όταν πήρα την πτήση για να έρθω στο Στρασβούργο. Μου ζήτησαν να αναφέρω στο Κοινοβούλιο, σχετικά με αυτά τα έγγραφα, ότι θα τους ευχαριστούσε να μιλούν στις τηλεοράσεις πολύ περισσότερο για τα προβλήματα και τις επιθυμίες τους.

<SPEAKER ID=82 LANGUAGE="EN" NAME="McCarthy">
Θα ήθελα να πω ότι κατανοούμε πλήρως την διάθεση της Επιτροπής και του Συμβουλίου να διασφαλίσουν την επιτυχία της δέσμης μέτρων για τις τηλεπικοινωνίες, πριν από τη Σύνοδο Κορυφής του Λάκεν. Η επίτευξη των στόχων της Λισαβόνας είναι ζωτικής σημασίας, ωστόσο ως σκιώδης εισηγήτρια εξ ονόματος της Ομάδας του Κόμματος των Ευρωπαίων Σοσιαλιστών θέλω να διαμαρτυρηθώ για τη διαδικασία.
<P>
Επίσης αντιτίθεμαι στις συμφωνίες που κλείστηκαν την τελευταία στιγμή, πίσω από κλειστές πόρτες, και που κατέληξαν σε μια συμβιβαστική δέσμη μέτρων που αποδυναμώνει σοβαρά τις διατάξεις για τις υπηρεσίες μεταφοράς σήματος και για τα άτομα με ειδικές ανάγκες και αναπηρίες. Όλες αυτές εγκρίθηκαν ομόφωνα από την Επιτροπή Νομικών Θεμάτων. Ήταν βέβαια απογοητευτική η απόφαση που μου ανακοίνωσε ο Βρετανός Συντηρητικός εισηγητής, να εγκαταλείψει δηλαδή αυτές τις σημαντικές για τους καταναλωτές και τους χρήστες διατάξεις, προκειμένου να επιτευχθούν οι πολιτικές σκοπιμότητες. Η αντιπροσωπεία μου, ή οι βουλευτές του Εργατικού Κόμματος στο Ευρωπαϊκό Κοινοβούλιο ψήφισαν υπέρ της διατήρησης των θέσεων της επιτροπής σχετικά με αυτές τις σημαντικές διατάξεις.
<P>
Ίσως μπορούμε να υπενθυμίσουμε στην Επιτροπή και το Συμβούλιο ότι είμαστε συννομοθέτες και όχι από κοινού συντάκτες δηλώσεων χωρίς νομική ισχύ που εναπόκεινται στη διακριτική ευχέρεια της Επιτροπής, προκειμένου να αποφασίσει για την υποχρεωτική μεταφορά σήματος. Βεβαίως και θα εποπτεύσουμε την πρόοδο της Επιτροπής όσον αφορά την υλοποίηση αυτών των διατάξεων. Πρέπει να πω ότι η σημερινή ημέρα ήταν ημέρα νίκης για το Λάκεν, για την Επιτροπή και το Συμβούλιο όσον αφορά το πακέτο των τηλεπικοινωνιών, δεν ήταν όμως ημέρα νίκης για τη δημοκρατία στο Σώμα.

<SPEAKER ID=83 LANGUAGE="FR" NAME="Caudron">
. (FR) Πριν από ο,τιδήποτε άλλο, θα ήθελα να θυμίσω το ιστορικό της εν λόγω έκθεσης, η οποία σε μια πρώτη φάση είχε ανατεθεί στην κοινοβουλευτική Επιτροπή Βιομηχανίας, όπως και οι υπόλοιπες εκθέσεις του πακέτου των τηλεπικοινωνιών. Είχα άλλωστε οριστεί εισηγητής, έως ότου θεωρήθηκε αρμόδια επί της ουσίας η Επιτροπή Νομικών Θεμάτων, η οποία ανέθεσε την έκθεση στον Malcom Harbour, βρετανό βουλευτή του ΕΛΚ.
<P>
Παρέμεινα συντάκτης γνωμοδότησης, μιας γνωμοδότησης που δεν βάρυνε ιδιαίτερα στις συζητήσεις! Είναι πολύ κρίμα, ειδικά αφού πρόκειται για την καθολική υπηρεσία σε έναν τόσο σημαντικό τομέα, που τόση σχέση έχει με την πρόοδο.
<P>
Διαβάζοντας κανείς την έκθεση που ενέκρινε η Επιτροπή Νομικών Θεμάτων τον περασμένο Νοέμβριο, διαπιστώνει με έκπληξη ότι οι σχετικές με την καθολική υπηρεσία διατάξεις έχουν συρρικνωθεί και η έκθεση επικεντρώνεται κυρίως στην προστασία των καταναλωτών.
<P>
Όπως ανέφερα στη γνωμοδότησή μου, μπορεί η καθολική υπηρεσία να περιλαμβάνει στον ορισμό των υπηρεσιών που την απαρτίζουν ορισμένα κριτήρια της ιδίας φύσεως με αυτά που χρησιμοποιούνται γενικώς στην αξιολόγηση των υπηρεσιών που παρέχονται στον καταναλωτή (προσιτές τιμές, διαθεσιμότητα, καθυστέρηση παροχής, ποιότητα), ο λόγος ύπαρξής της όμως υπακούει σε στόχους διαφορετικής φύσεως στο επίπεδο της περιφερειακής πολιτικής, της κοινωνικής πολιτικής (αποφυγή αποκλεισμού των λιγότερο ευνοημένων) ή της πολιτικής δημόσιας ασφάλειας.
<P>
Επιμένω επίσης στο δημοκρατικό διακύβευμα που συνιστά η πρόσβαση στα νέα δίκτυα επικοινωνίας. Οι νέες τεχνολογίες προσφέρουν πράγματι στους πολίτες τη δυνατότητα να εκφέρουν λόγο, να συμμετέχουν στη δημοκρατική συζήτηση, να έχουν επίδραση στις αποφάσεις. Εξάλλου, αποτελούν ένα καθόλου ευκαταφρόνητο εργαλείο για την αναζωογόνηση της κοινότητας. Ο τοπικός εκδημοκρατισμός έχει πολλά να κερδίσει από τη διαδραστικότητα των ηλεκτρονικών, δημοσίων τοπικών υπηρεσιών. Διαμέσου αυτών των νέων τεχνολογιών οι δημόσιες υπηρεσίες μπορούν να αποκτήσουν μια νέα πνοή, αν τους δώσουμε τα μέσα και, φυσικά, αν έχουμε την ανάλογη βούληση. Τέλος, η πρόσβαση στο Διαδίκτυο είναι απαραίτητη για τη δημιουργία της κοινωνίας της πληροφορίας, η οποία βασίζεται στη γνώση.
<P>
Για να απαντήσουμε στις προκλήσεις αυτές, καλά θα κάνουμε λοιπόν να βελτιώσουμε την πρόταση της Επιτροπής, όπως προσπάθησα να κάνω με τις τροπολογίες μου, τις οποίες ο κ. Harbour απέρριψε στο σύνολό τους.
<P>
Ψηφίσαμε λοιπόν σήμερα σχετικά με μια έκθεση που προτείνει ενδιαφέρουσες τροποποιήσεις, είτε ως προς την προστασία των καταναλωτών - των καταναλωτών με ειδικές ανάγκες κυρίως - ή της υποχρέωσης μεταφοράς σήματος, η οποία όμως, λυπάμαι που το λέω, δεν μπορεί να ισχυριστεί ότι πλαισιώνει την καθολική υπηρεσία στον τομέα αυτό!
<P>
Έκθεση Niebler (A5-0432/2001)

<SPEAKER ID=84 LANGUAGE="IT" NAME="Fatuzzo">
Κύριε Πρόεδρε, αυτή η έκθεση της κ. Niebler σχετικά με το ραδιοφάσμα στην Ευρωπαϊκή Κοινότητα και την κατανομή του έλαβε την ευνοϊκή μου ψήφο, όπως όλα τα μέτρα σχετικά με τις τηλεπικοινωνίες. Παρ' όλα αυτά, κατά τη γνώμη μου, θα έπρεπε να κρατήσουμε για την Ευρώπη μια ποσόστωση των συχνοτήτων που διατίθενται για τις ηλεκτρομαγνητικές εκπομπές με τις οποίες μεταδίδονται τα ηλεκτρονικά μηνύματα, τα οποία εν συνεχεία μετατρέπονται σε εικόνες για τις τηλεοράσεις και τους υπολογιστές μας και σε σήματα για τα σταθερά ή κινητά τηλέφωνα.
<P>
Το μέλλον πιστεύω πως θα πρέπει να δει την Ευρώπη πρωταγωνίστρια και αυτό μπορεί να γίνει μόνο αν έχουμε στη διάθεσή μας μερικές συχνότητες για την Ευρώπη αυτή καθαυτή και όχι μόνο για τα εθνικά κράτη.
<P>
Έκθεση Τρακατέλλη (A5-0420/2001)

<SPEAKER ID=85 LANGUAGE="IT" NAME="Fatuzzo">
Κύριε Πρόεδρε, είναι 280 εκατομμύρια ευρώ που διατίθενται στο πεδίο της δημόσιας υγείας. Ησυχάστε, δεν σκοπεύω να την παρουσιάσω ως χειρουργός ιατρός - ίσως όμως να ήταν ένα όνειρό σας αυτό, δεν ξέρω. Θέλω μόνο να πω, όσον αφορά αυτό το κοινοτικό πρόγραμμα δράσης, ότι εύχομαι να ενωθούν οι πόροι και των δεκαπέντε κρατών μελών της Ένωσης σε ένα ενιαίο ευρωπαϊκό πρόγραμμα, το οποίο, επιπροσθέτως των πόρων που διατίθενται από μας, θα μπορεί να διαθέτει και πόρους που τα μεμονωμένα εθνικά κράτη διαθέτουν στους εθνικούς τους προϋπολογισμούς. Προπαντός, όμως, εύχομαι να μειωθούν οι ώρες εργασίας των εργαζομένων που δουλεύουν σε ανθυγιεινά περιβάλλοντα και που, γι' αυτό ακριβώς, προσβάλλονται από επαγγελματικές νόσους, που είναι μία από τις αιτίες του υψηλού κόστους, όχι μόνο από άποψη ανθρώπινων ζωών, αλλά και από οικονομική άποψη, για τη δημόσια υγειονομική περίθαλψη.

<SPEAKER ID=86 LANGUAGE="SV" NAME="Malmstrφm, Paulsen και Olle Schmidt">
. (SV) Το πρόγραμμα κοινών μέτρων της ΕΕ στον τομέα της δημόσιας υγείας αποτελεί ένα σημαντικό μέρος των προσπαθειών για τη βελτίωση της δημόσιας υγείας στην Ευρώπη. Εμείς οι Φιλελεύθεροι ενδιαφερόμαστε ιδιαίτερα για τη δημόσια υγεία, την οποία θεωρούμε προϋπόθεση για μία αξιοπρεπή ζωή.
<P>
Υποστηρίζουμε όλοι μας τις προτάσεις της Επιτροπής και τις βελτιώσεις που πρότεινε το Κοινοβούλιο κατά την πρώτη ανάγνωση. Οι τροπολογίες του Κοινοβουλίου στη δεύτερη ανάγνωση πιστεύουμε ωστόσο ότι θα αποβούν εις βάρος της έννοιας της δημόσιας υγείας και θα έχουν ως αποτέλεσμα να παραβιαστεί το άρθρο 152 της Συνθήκης και να καταπατηθεί η ανεξαρτησία των κρατών μελών στον τομέα της κοινωνικής πρόνοιας. Για τον λόγο αυτόν αποφασίσαμε να καταψηφίσουμε όλες τις τροπολογίες, εκτός της τροπολογίας 1 για το σεβασμό στην αρχή της επικουρικότητας στον τομέα της δημόσιας υγείας και της τροπολογίας 60 για τη μείωση της αντοχής στα αντιβιοτικά.

<SPEAKER ID=87 LANGUAGE="NL" NAME="Meijer">
Χωρίς δημοκρατική νομοθεσία εκ μέρους των αρχών, η υγεία καθίσταται εμπορικό αγαθό. Αυτό το εμπορικό αγαθό είναι διαθέσιμο για όποιον είναι πλούσιος και ισχυρός, ενώ όποιος είναι φτωχός και ανίσχυρος το στερείται. Διαπιστώνουμε ότι η μέση προσδοκώμενη διάρκεια ζωής των φτωχότερων ομάδων πληθυσμού είναι μικρότερη από εκείνη των πλουσιότερων ομάδων. Και πάλι ασκείται όλο και περισσότερη πίεση για την αντικατάσταση των εξαρτημένων από το εισόδημα ασφαλιστικών παροχών με μία που είναι ίση για όλους, ανεξάρτητα από το εισόδημα. Εμπορικές επιχειρήσεις προσφέρουν ειδική φροντίδα για όποιον μπορεί και επιθυμεί να πληρώσει. Τα νοσοκομεία εισέρχονται στην εμπορική αγορά, όπου οι άνθρωποι με τα περισσότερα χρήματα μπορούν να έχουν προτεραιότητα, ενώ θεραπείες που αποφέρουν ζημίες καταργούνται. Εμφανίζονται κατάλογοι αναμονής, άνθρωποι στέλνονται σε νοσοκομεία που βρίσκονται σε άλλα κράτη μέλη και οι αναίτιοι θάνατοι αυξάνονται. Ενώπιον αυτής της τάσης, είναι σημαντικό οι αρχές να φροντίσουν για μία καλή και προσιτή σε όλους υγειονομική περίθαλψη. Ένα ευρωπαϊκό κοινοτικό πρόγραμμα δράσης στον τομέα της υγειονομικής περίθαλψης θα μπορούσε να συμβάλει σ' αυτό. Γι' αυτό, είναι σκόπιμο να λάβουν σήμερα ευρεία πλειοψηφία οι τροπολογίες που απορρίφθηκαν μετά την πρώτη ανάγνωση, ώστε να καταστεί σαφές ότι η υγεία δεν αποτελεί εμπορικό αγαθό και δεν υπόκειται σε οικονομικούς συμβιβασμούς και ότι πρέπει να βελτιωθεί η υγειονομική περίθαλψη, που επί δώδεκα χρόνια είχε υποβαθμιστεί σε πολλά υποψήφια κράτη μέλη.

<SPEAKER ID=88 LANGUAGE="SV" NAME="Sacrιdeus">
. (SV) Σχετικά με το πρόγραμμα αυτό, καταψήφισα την πρόταση να επεξεργαστούμε σε ευρωπαϊκό επίπεδο ειδικά μέτρα υπέρ της καλύτερης διατροφής και των καλύτερων διατροφικών συνηθειών, τα οποία να λαμβάνουν περισσότερο υπόψη τις ανάγκες των ανθρώπων μέσω μέτρων για την ευαισθητοποίηση και την ενημέρωση του κοινού.
<P>
Η Ευρωπαϊκή Ένωση θα πρέπει να επικεντρωθεί στα κύρια καθήκοντά της: την προώθηση της ειρήνης και της δημοκρατίας, τα ανθρώπινα δικαιώματα, το ελεύθερο εμπόριο και τις προσπάθειες για τη βελτίωση του περιβάλλοντος. Μόνο έτσι μπορεί η ευρωπαϊκή συνεργασία να κερδίσει την κατανόηση και την υποστήριξη των πολιτών και να νομιμοποιηθεί από αυτούς. Ειδάλλως, η οικοδόμηση της ΕΕ θα εξακολουθεί να θεωρείται ως ένα συγκεντρωτικό σύστημα στο οποίο οι αποφάσεις λαμβάνονται από λίγους.
<P>
Το επόμενο σαββατοκύριακο θα συζητηθούν τα πρώτα σχέδια για τη μελλοντική νομοθεσία της ΕΕ, για τη νέα συνθήκη δηλαδή, κατά τη Σύνοδο Κορυφής του Συμβουλίου στο βασιλικό παλάτι του Λάκεν στις Βρυξέλλες. Είναι επομένως σημαντικότερο από ποτέ να επιδείξει το Ευρωπαϊκό Κοινοβούλιο την πολιτική ωριμότητα και πειθαρχία που απαιτείται προκειμένου να απαιτήσει να μην αναληφθούν νέες δεσμεύσεις σε ευρωπαϊκό πολιτικό επίπεδο, αλλά αντίθετα να επικεντρωθούμε δραστήρια στα κεντρικά καθήκοντα της συνεργασίας μας.
<P>
Χρειάζεται να εφαρμοστεί στην πράξη η αρχή της επικουρικότητας η οποία καθιερώθηκε στις συνθήκες του Μάαστριχτ και του Αμστερνταμ. Ένα όργανο απολύτως ανεξάρτητο από τα όργανα της ΕΕ, το Δικαστήριο, θα πρέπει να έχει το δικαίωμα εποπτείας για την τήρηση και το σεβασμό της αρχής της επικουρικότητας, έτσι ώστε να μην μεταφερθούν περισσότερες αρμοδιότητες στο ευρωπαϊκό επίπεδο.
<P>
Έτσι είναι απολύτως απαράδεκτο να διεξαχθεί σε όλη την Ευρώπη μία κεντρικά κατευθυνόμενη και ευθυγραμμισμένη εκστρατεία για την λεγόμενη "καλύτερη διατροφή και καλύτερες διατροφικές συνήθειες" με τους τόσο διαφορετικούς πολιτισμούς, διατροφικές συνήθειες και γεύσεις που χαρακτηρίζουν τα 370 εκατομμύρια των πολιτών των κρατών μελών της ΕΕ.
<P>
Ας εξακολουθούν να διαφέρουν η γεύση, ο πολιτισμός και ο τρόπος ζωής των Ελλήνων, των Ισπανών και των Σουηδών, των Βρετανών και των Γερμανών. Η διαφορά αυτή αποτελεί ένα μεγάλο πλούτο.
<P>
Έκθεση Paulsen (A5-0408/2001)

<SPEAKER ID=89 LANGUAGE="EN" NAME="Goodwill">
Θα ήθελα να εκφράσω την έκπληξή μου για την απόρριψη της συμβιβαστικής δέσμης μέτρων την οποία διαπραγματεύτηκαν οι τρεις μεγαλύτερες Ομάδες. Εμείς θα είχαμε προτιμήσει να ψηφίσουμε για τις συμβιβαστικές τροπολογίες. Ο συμβιβασμός για τα δύο αμφισβητούμενα θέματα, δηλαδή τον επιτρεπόμενο χρόνο για τον καθορισμό ορίων και το δικαίωμα επιστροφής των μολυσμένων ζωοτροφών στη χώρα προέλευσης με τη συγκατάθεση της κυβέρνησης της χώρας, ήταν ρεαλιστικός και εφικτός. Θα ήθελα να καταγραφεί η θέση της πτέρυγας των ΕΔ της Ομάδας του ΕΛΚ, ότι το Συμβούλιο αντέδρασε παράλογα απορρίπτοντας το υπό διαπραγμάτευση πακέτο. Εάν δε θεωρεί ότι μπορεί να επιτύχει καλύτερο συμβιβασμό, πλανάται πλάνην οικτράν! Παρεμπιπτόντως, ο συμβιβασμός αυτός ήταν η καλύτερη λύση και για τους ιταλούς συνταξιούχους.

<SPEAKER ID=90 NAME="Hyland">
. (ΕΝ) Η εφαρμογή των βασικών διατάξεων της Λευκής Βίβλου της ΕΕ για την Ασφάλεια των Τροφίμων είναι κομβικής σημασίας, εάν επιδιώκουμε να αποκαταστήσουμε την εμπιστοσύνη στη διατροφική αλυσίδα. Η προσθήκη, από τους παρασκευαστές ζωοτροφών, ανεπιθύμητων ουσιών στις ζωοτροφές ήταν υπεύθυνη για τον πανικό της ΣΕΒ και της διοξίνης.
<P>
Είναι προς τιμήν του παρόντος Κοινοβουλίου και των άλλων θεσμικών οργάνων της ΕΕ, το γεγονός ότι έσπευσαν να λάβουν μέτρα για την αντιμετώπιση της κρίσης, αλλά και να συμφωνήσουν για μακροπρόθεσμα μέτρα πρόληψης πιθανής επανεμφάνισής της.
<P>
Η σημερινή συζήτηση συνιστά ένα περαιτέρω θετικό βήμα προς τη σημαντική αυτή κατεύθυνση της διασφάλισης ότι οι ζωοτροφές που έχουν στη διάθεσή τους οι αγρότες είναι της καλύτερης δυνατής ποιότητας. Δεν είναι η πρώτη φορά που επιθυμώ να δηλώσω δημόσια ότι, σε όλη αυτή τη θλιβερή ιστορία, οι αγρότες υπήρξαν τα αθώα θύματα καταστάσεων που ξέφευγαν από τον έλεγχό τους.
<P>
Αξίζει επίσης να αναφέρω ότι οι αγρότες αποδέχονται με ικανοποίηση τους ελέγχους στην παραγωγή ζωοτροφών.
<P>
Είναι λυπηρό ότι κάποιοι χρησιμοποίησαν τη συζήτηση για την ασφάλεια των τροφίμων για να υπονομεύσουν το επάγγελμα του αγρότη και το ρόλο των αγροτών ως εγγυητών παροχής ποιοτικών τροφίμων στους πολίτες.
<P>
Πρέπει να είμαστε προσεκτικοί στον τρόπο με τον οποίο αντιμετωπίζουμε τα σχόλια για τα τρόφιμα. Οι συζητήσεις για τη διοξίνη και την σπογγώδη εγκεφαλοπάθεια δεν πέρασαν το ισχυρό μήνυμα ότι η ποιότητα των ευρωπαϊκών τροφίμων είναι η καλύτερη διεθνώς και ότι οι καταναλωτές με τα χρήματά τους αγοράζουν τόσο ποιότητα όσο και αξία. Οποιαδήποτε εξαίρεση σε αυτό καταδικάζεται ρητώς από τους ευρωπαίους αγρότες.
<P>
Οι πρόσφατες εκθέσεις που αφορούν το μέλλον της ΚΓΠ είναι σαφώς ανησυχητικές. Εάν θεωρούμε σοβαρά ότι το ευρωπαϊκό μοντέλο βασίζεται στην οικογενειακή αγροτική εκμετάλλευση, τότε πρέπει να διασφαλίσουμε ότι όλοι όσοι λειτουργούν σε αυτό το πλαίσιο έχουν εξασφαλίσει μια αξιοπρεπή διαβίωση.
<P>
Έκθεση Lange (A5-0406/2001)

<SPEAKER ID=91 LANGUAGE="IT" NAME="Fatuzzo">
Αυτό το έγγραφο που ψηφίσαμε ρυθμίζει τις ρυπαντικές εκπομπές κυρίως των μοτοσυκλετών. Κύριε Πρόεδρε, είμαι σίγουρος ότι αυτή τη στιγμή ακούτε τον εκκωφαντικό θόρυβο που προκαλείται από πολλούς μοτοσυκλετιστές που περνούν στους δρόμους κοντά στο Κοινοβούλιο. Είναι ένας ανυπόφορος θόρυβος και, κυρίως, είναι μια ρύπανση που δεν είναι άοσμη, αντίθετα είναι πολλές φορές δυσώδης. Και αυτό είναι σημαντικό όχι τόσο για τη μύτη μας όσο επειδή εισάγει βλαβερές ουσίες στην ατμόσφαιρα. Δεν θα συμφωνούσατε και εσείς, κύριε Πρόεδρε, να υπήρχε ένας αστυνόμος που να εξασφαλίζει τον σεβασμό προς αυτές τις οδηγίες τις οποίες ψηφίσαμε, να κάνει άμεση κατάσχεση των μοτοσυκλετών από αυτούς που τις χρησιμοποιούν προκαλώντας τόσο θόρυβο και τόση ρύπανση; Θα είχα ψηφίσει με πολύ μεγαλύτερη ευχαρίστηση, αν η οδηγία είχε προβλέψει αυτά τα μέτρα.

<SPEAKER ID=92 LANGUAGE="SV" NAME="Andersson, Fδrm, Hedkvist Petersen, Hulthιn, Hans Karlsson και Theorin">
. (SV) Εμείς οι Σουηδοί Σοσιαλδημοκράτες υπερψηφίσαμε την έκθεση σχετικά με την οδηγία για την μείωση των εκπομπών ρύπων από δίτροχα και τρίτροχα οχήματα. Πιστεύουμε ότι η έκθεση αυτή βοηθά το περιβάλλον.
<P>
Με αυτή την αιτιολόγηση ψήφου θέλουμε ωστόσο να ανακοινώσουμε ότι δεν συμφωνούμε με το αίτημα του εισηγητή, κ. Lange, να υπάρξει ένα δεσμευτικό επίπεδο απαιτήσεων μέχρι το 2006. Πιστεύουμε ότι το επίπεδο απαιτήσεων θα πρέπει να είναι προαιρετικό, μέχρις ότου υπάρξουν οι προϋποθέσεις για να καθοριστεί ένα νέο επίπεδο απαιτήσεων. Εάν καθορίσουμε τώρα κιόλας ένα επίπεδο απαιτήσεων, θα υπάρχει ο κίνδυνος οι εκπομπές από τα δίτροχα και τρίτροχα οχήματα στο μέλλον να είναι υψηλότερες από ό,τι χρειάζεται. Πιστεύουμε ότι δεν είναι καλή η ιδέα να χρησιμοποιούνται τροχοί οχημάτων, όπως προτείνει ο κ. Lange, καθώς τα δίτροχα και τρίτροχα οχήματα δεν οδηγούνται όπως τα αυτοκίνητα. Η επιτάχυνσή τους γίνεται διαφορετικά και είναι συνήθως ταχύτερα από τα αυτοκίνητα.
<P>
Αντίθετα, θα πρέπει να περιμένουμε τη δημιουργία των νέων τροχών για δίτροχα και τρίτροχα οχήματα, τροχοί οι οποίοι αναπτύσσονται τη στιγμή αυτή, και μέχρι τότε να έχουμε προαιρετικά επίπεδα απαιτήσεων.
<P>
Έκθεση Turchi (A5-0439/2001)

<SPEAKER ID=93 LANGUAGE="IT" NAME="Fatuzzo">
Κύριε Πρόεδρε, πριν σχολιάσω τη θετική ψήφο μου για την έκθεση του κ. Turchi, σχετικά με τη χορήγηση οικονομικής ενίσχυσης της Κοινότητας στον τομέα των διευρωπαϊκών δικτύων, δηλαδή στον τομέα των μεταφορών, της ενέργειας και των τηλεπικοινωνιών, επιτρέψτε μου να ευχαριστήσω τον κ. Goodwill που συμφώνησε μαζί μου όσον αφορά την προστασία των συμφερόντων των συνταξιούχων πολιτών όλης της Ευρώπης, συνεπώς όχι μόνο των Ιταλών. Και επιστρέφουμε ξανά - αυτή είναι ακριβώς η επιστροφή των τηλεπικοινωνιών! - στις τηλεοράσεις και τα τηλεοπτικά προγράμματα. Ψήφισα υπέρ, αλλά ελπίζω ότι, τις επόμενες φορές που θα ψηφιστεί αυτό το έγγραφο, κατά τα επόμενα χρόνια, θα προβλεφθούν οικονομικές ενισχύσεις για τους τηλεοπτικούς σταθμούς που μεταδίδουν σε ένα εκ των κρατών μας προγράμματα που έχουν προετοιμαστεί σε άλλα κράτη της Ευρωπαϊκής Ένωσης. Πρέπει να γνωριστούμε μεταξύ μας, κύριε Πρόεδρε - Ιταλοί, Αγγλοι, Γάλλοι, Φινλανδοί και λοιποί - και τι καλύτερο υπάρχει από το να βλέπουμε προγράμματα που έχουν παραχθεί σε άλλο κράτος, φυσικά μεταφρασμένα στη γλώσσα μας;

<SPEAKER ID=94 NAME="Poli Bortone">
Συμφωνώ απολύτως με τα συμπεράσματα στα οποία κατέληξε ο κ. Franz Turchi. Υπογραμμίζω αυτό που τόνισε η Επιτροπή Μεταφορών σχετικά με την απουσία πληροφοριών για τις χρηματοδοτήσεις που παρέχονται από τις εθνικές, περιφερειακές και τοπικές αρχές, καθώς και από τον ιδιωτικό τομέα, για την υλοποίηση των σχεδίων ΔΕΔ, δεδομένου ότι γύρω στο 95% των χρηματοδοτήσεων δεν προέρχεται από την ΕΕ. Μια έλλειψη πληροφόρησης που αφορά επίσης τις ειδικές επενδύσεις για τα μέσα μεταφοράς που πραγματοποιούνται δυνάμει των δανείων της ΕΤΕ, των χρηματοδοτικών μέσων για τις τρίτες χώρες, των άλλων δημοσίων και ιδιωτικών προγραμμάτων, των ίδιων των διαρθρωτικών ταμείων. Πράγματι, παρασχέθηκαν από την Επιτροπή λεπτομερείς πληροφορίες μόνο για τη γραμμή του προϋπολογισμού Β5-700.
<P>
Αισθανόμαστε ότι πρέπει επίσης να καταρτίσουμε, όπως προτάθηκε, για το μέλλον, έναν σαφή και απλό πίνακα που να περιέχει εξακριβωμένα και διαφανή δεδομένα, με σκοπό όχι μόνο τον έλεγχο της σωστής χρήσης των ποσών που έχουν ήδη ληφθεί, αλλά και για να μπορέσουμε να κάνουμε τον σχεδιασμό με βάση καλύτερα γνωστικά δεδομένα. Πρόκειται για μια διαδικασία παρακολούθησης, που στην έκθεση της Επιτροπής επιφυλάχθηκε μόνο για τα 14 από τα σχέδια προτεραιότητας που ορίστηκαν στο Έσσεν, τα οποία, όπως ξέρουμε, δεν είναι τα μόνα που υπάρχουν στον κατάλογο.
<P>
Τέλος, πιστεύω ότι πρέπει να επισημάνουμε στην Επιτροπή την ανάγκη να ξαναρχίσει σοβαρά τη συζήτηση για τον Διάδρομο 8 - που έχει εξαφανιστεί ακόμα και από τη Λευκή Βίβλο - και για τις περιφερειακές ζώνες, που περιθωριοποιούνται ακόμα περισσότερο με την υπέρμετρη προσοχή στις διευρωπαϊκές σιδηροδρομικές γραμμές και την ελλιπή προσοχή στην κρίση των αερομεταφορών.
<P>
Έκθεση Watson (A5-0396/2001)

<SPEAKER ID=95 LANGUAGE="IT" NAME="Fatuzzo">
Ψήφισα κατά της έκθεσης αυτής, κύριε Πρόεδρε, επειδή θα έπρεπε να είναι πιο ενεργητική στην καταδίκη των διαδηλώσεων, που αυτές καθαυτές είναι θεμιτές για να δηλώσει κανείς την αντίθεσή του, όταν αυτή υφίσταται, σε μια μη αποδεκτή πολιτική, αλλά που πρέπει να είναι πάντα και μόνο ειρηνικές. Και εγώ, κύριε Πρόεδρε, έχω διαδηλώσει πολλές φορές ενάντια σε αποφάσεις κυβερνήσεων που δεν έχω αποδεχτεί. Αλλά πώς έχω διαδηλώσει; Έχω αλυσοδεθεί στο δημοτικό συμβούλιο του Μπέργκαμο, έχω αλυσοδεθεί στο επαρχιακό συμβούλιο του Μπέργκαμο, έχω αλυσοδεθεί στο περιφερειακό συμβούλιο της Περιφέρειας της Λομβαρδίας στην Ιταλία. Ίσως, ποιος ξέρει, μια μέρα, μέσα στα επόμενα δυόμισι χρόνια, να αλυσοδεθώ στη δική σας προεδρική έδρα, κύριε Πρόεδρε. Αλλά πρόκειται για ειρηνικό τρόπο διαμαρτυρίας. Δεν είναι ένας τρόπος διαμαρτυρίας με όπλα και με βία, όπως δυστυχώς έχει συμβεί και συμβαίνει σε όλον τον κόσμο και εδώ και λίγο καιρό σ' αυτό το μέρος: ένας τρόπος που καταδικάζω εγώ, που καταδικάζει το Κόμμα των Συνταξιούχων και που καταδικάζουμε όλοι μας.

<SPEAKER ID=96 NAME="Πρόεδρος">
Ακόμα και στην, αποτρέψιμη, περίπτωση, που θελήσετε να κρατήσετε την υπόσχεση που δώσατε εδώ, ακόμα και παρά τη θέλησή σας, θα σας ελευθερώσουμε από τις αλυσίδες!

<SPEAKER ID=97 NAME="Αλαβάνος">
), γραπτώς. Φοβάμαι ότι η Ευρωπαϊκή Ένωση βρίσκεται σε ανησυχητικό δρόμο, με τη σωρεία μέτρων μείωσης των ελευθεριών των πολιτών το τελευταίο διάστημα. Δυστυχώς, η Ευρώπη, πριν αποκτήσει Σύνταγμα, αποκτά ένταλμα σύλληψης.
<P>
Σε αυτά τα πλαίσια, ιδιαίτερη ανησυχία προκαλεί η συμφωνία ΕΕ-ΗΠΑ για την έκδοση προσώπων, στα πλαίσια της καταπολέμησης της τρομοκρατίας.
<P>
Με βάση το άρθρο 2 του Χάρτη Θεμελιωδών Δικαιωμάτων, που αποφασίσθηκε από το Ευρωπαϊκό Συμβούλιο στις 7.12.2000 στη Νίκαια της Γαλλίας, δεν επιτρέπεται κανείς να καταδικάζεται σε θανατική ποινή. Με βάση το άρθρο αυτό είναι αδιανόητη η συνεργασία για την έκδοση ατόμων στις ΗΠΑ, όπου εφαρμόζεται η θανατική ποινή και δεν υπάρχουν προϋποθέσεις για μια δίκαιη δίκη μετά από τα στρατοδικεία ή την κράτηση εκατοντάδων μεταναστών χωρίς δικαστική εγγύηση.
<P>
Ακόμα και αν η έκδοση στις ΗΠΑ γίνει με την δέσμευση των ΗΠΑ ότι "η θανατική ποινή δεν θα εφαρμοσθεί», η θανατική ποινή μπορεί να επιβληθεί από το δικαστήριο και να μείνει ανεκτέλεστη. Με αυτόν τον τρόπο, με αυτή τη συμφωνία με τις ΗΠΑ στον ποινικό τομέα, η Ευρωπαϊκή Ένωση επαναφέρει από το παράθυρο την καταδίκη σε θάνατο. Κι αυτό είναι μια μεγάλη οπισθοδρόμηση.
<P>
Τέλος, πρέπει να σημειώσω ότι πια στο Αφγανιστάν οι ΗΠΑ εφαρμόζουν τη θανατική ποινή χωρίς απόφαση καν των δικαστηρίων τους και σε μαζική κλίμακα. Αυτό επιβεβαιώνεται τόσο από τις χθεσινές δηλώσεις του Υπουργού Αμυνας Ράμσφελντ ότι θα "σκοτώνουμε την Αλ Κάιντα" και από τη χρήση της βόμβας των 15.000 λιβρών "daisy-cutter" ("κόφτης μαργαρίτας"), που είναι η ισχυρότερη μη πυρηνική βόμβα μαζικής εξολόθρευσης. Αλλο είναι η εξάρθρωση των Ταλιμπάν και της Αλ Κάιντα, η παραδειγματική τιμωρία των υπευθύνων του εγκλήματος της 11ης Σεπτέμβρη, κι άλλο η γενοκτονία όλων των μελών και των οπαδών τους, που δεν εφαρμόσθηκε ούτε για τους Ναζί. Η Ευρώπη οφείλει να αντιδράσει.

<SPEAKER ID=98 NAME="Αλυσανδράκης">
. Με την έκθεση πρωτοβουλίας "Ασφάλεια κατά τις συνόδους του Ευρωπαϊκού Συμβουλίου και άλλες παρεμφερείς εκδηλώσεις" , η επιτροπή του Ευρωπαϊκού Κοινοβουλίου που φέρει τον ψευδεπίγραφο τίτλο "Επιτροπή Ελευθεριών και Δικαιωμάτων των Πολιτών ..." , προσθέτει έναν ακόμη κρίκο στη βαριά αλυσίδα με την οποία η άρχουσα τάξη θέλει να δέσει το ογκούμενο ρεύμα αντίστασης και πάλης ενάντια στις πολιτικές της.
<P>
Ο εισηγητής κ. Watson μας κάνει συστάσεις για το πώς να γίνουμε φιλήσυχοι και νομιμόφρονες διαδηλωτές, με πρώτη προϋπόθεση να συνερχόμαστε με ειρηνικό τρόπο και να αποφεύγουμε κάθε εκδήλωση βίας. Το ερώτημα είναι ποιος ασκεί βία και τρομοκρατία. Στη Νίκαια, το Γκέτεμποργκ και πολύ περισσότερο στη Γένοβα ασκήθηκε πράγματι βία, μόνο που πρωταγωνιστές ήταν οι αστυνομικές δυνάμεις και η κρατική εξουσία. Επί πλέον, τόσο στο Γκέτεμπορκ όσο και στη Γένοβα ήταν φανερό ότι στόχος της αστυνομικής βίας δεν ήταν οι ελάχιστοι θερμόαιμοι διαδηλωτές, αλλά ο μεγάλος όγκος των "φιλήσυχων" διαδηλωτών.
<P>
Παρακάτω διαβάζουμε ότι οι οργανωτές των διαδηλώσεων θα πρέπει να αποφεύγουν να συνεργάζονται με ύποπτους πρόκλησης βίαιων επεισοδίων. Εύκολα συμπεραίνει κανείς ότι αν δεν το κάνουν αυτό, θα κινδυνεύουν με βάση τον επερχόμενο τρομονόμο να κατηγορηθούν ως τρομοκράτες, αφού θα έχουν διαπράξει το έγκλημα της υποστήριξης τρομοκρατικής ενέργειας. Η απάντησή μας είναι ότι η περιφρούρηση των διαδηλώσεων από εξτρεμιστικά και πολύ συχνά προβοκατόρικα στοιχεία είναι υπόθεση του ίδιου του μαζικού λαϊκού κινήματος.
<P>
Σύμφωνα με την έκθεση, αν θέλουμε να διαβούμε τα σύνορα της χώρας μας και να συμμετάσχουμε σε μια διεθνή κινητοποίηση πρέπει να εμφυσήσουμε την εμπιστοσύνη στις αρχές ότι προτιθέμεθα να διαδηλώσουμε ειρηνικά σε νόμιμη διαδήλωση. Πολύ φοβούμαστε ότι σε λίγο θα ζητούνται πιστοποιητικά νομιμοφροσύνης ή υπογραφή δήλωσης. Επί πλέον, προτείνεται να καταρτισθεί κοινός ορισμός "επικίνδυνου προσώπου και επικίνδυνων συμπεριφορών" για όλα τα κράτη μέλη. Η πρόταση αυτή παραπέμπει στα δημοσιεύματα για δύο νέες μαύρες λίστες που σχεδιάζει να δημιουργήσει η EUROPOL, μια για τους "ταραξίες" διαδηλωτές και άλλη μια για τους αλλοδαπούς. Από αυτήν την άποψη μόνο ως υποκρισία μπορεί να εκληφθεί η σύσταση της έκθεσης να μην υπάρξουν μαύρες λίστες ή νέες βάσεις δεδομένων.
<P>
Σε ό,τι αφορά την αστυνομική βία, το μόνο που έχει να πει η έκθεση είναι ότι πρέπει να αποφεύγεται η δυσανάλογη χρήση βίας, ενώ κρατάει ίσες αποστάσεις μεταξύ της συμπεριφοράς των διαδηλωτών και αυτής των αστυνομικών δυνάμεων. Στην πραγματικότητα, ιδιαίτερα στη Γένοβα, οι διαδηλωτές αντιμετωπίστηκαν με πρωτοφανή βαρβαρότητα εκ μέρους της αστυνομίας, με παράνομες επιδρομές, εκατοντάδες παράνομες συλλήψεις, δεκάδες τραυματίες και την εν ψυχρώ δολοφονία ενός νέου ανθρώπου. Δεν είναι τυχαίο ότι η Επιτροπή εναντίον των Βασανιστηρίων του ΟΗΕ ζήτησε να συνταχθεί έκθεση για τα όσα συνέβησαν στο Diaz και τις φυλακές Bozaneto της Γένοβας.
<P>
Είναι φανερό ότι οι πολιτικοί εκφραστές του ευρωπαϊκού μονοπωλιακού κεφαλαίου ξέρουν καλά ότι η αντιλαϊκή πολιτική τους θα συναντάει όλο και περισσότερο λαϊκές αντιδράσεις. Γι' αυτό επιχειρούν με κατασταλτικά μέσα να τρομοκρατήσουν και να αναχαιτίσουν τη λαϊκή οργή. Η ιστορία όμως έχει αποδείξει ότι τέτοιου είδους μέτρα φέρνουν τα αντίθετα αποτελέσματα. Οι αιτίες που προκαλούν τον λαϊκό ξεσηκωμό είναι η αυξανόμενη κοινωνική ανισότητα και το χτύπημα των στοιχειωδών κοινωνικών δικαιωμάτων. Όσο οι αιτίες αυτές θα παραμένουν, τόσο θα μεγαλώνει η αντίσταση και ο αγώνας των λαϊκών μαζών.
<P>
Για τους παραπάνω λόγους οι Ευρωβουλευτές του ΚΚΕ καταψηφίσαμε την έκθεση Watson.
<P>
Έκθεση Hazan (A5-0414/2001)

<SPEAKER ID=99 LANGUAGE="IT" NAME="Fatuzzo">
Κύριε Πρόεδρε, με ευχαριστεί το σχόλιό σας για την αιτιολόγηση ψήφου σχετικά με τοην αλυσόδεσή μου στην έδρα της Προεδρίας. Θυμάμαι μια φορά που δεν κατάφερα να ελευθερωθώ, αφού είχα αλυσοδεθεί, επειδή είχα απερίσκεπτα πετάξει το κλειδί από το παράθυρο και, συνεπώς, αυτό καθιστά πιο δυνατή, πιο πιθανή και πιο συμπαθή σε μένα τη σκέψη μιας μορφής διαμαρτυρίας τόσο ειρηνικής και με τόσο ειρηνική πιθανή κατάληξη.
<P>
Όσον αφορά την έκθεση Hazan, για την οποία έδωσα ευνοϊκή ψήφο, πρέπει να πω ότι με ευχαριστεί ιδιαιτέρως που διαβάζω σ' αυτή ότι θέλουμε να καταπολεμήσουμε τη διαφθορά που συνεχίζει να υπάρχει σε υπερβολικό βαθμό σε όλα τα κράτη της Ευρώπης μας, αλλά επίσης - και, θα έλεγα, κυρίως και δυστυχώς - στις υποψήφιες για ένταξη χώρες. Ζητώ να γίνουν πραγματικά ορισμένα βήματα εμπρός τη στιγμή της ολοκλήρωσης των διαπραγματευτικών κεφαλαίων με αυτές τις υποψήφιες χώρες.

<SPEAKER ID=100 NAME="Πρόεδρος">
Με αυτό έληξαν οι ψηφοφορίες.
<P>
(Η συνεδρίαση διακόπτεται στις 13.48 και συνεχίζεται στις 15.00)

<CHAPTER ID=4>
Μέση Ανατολή
<SPEAKER ID=101 NAME="Πρόεδρος">
Η ημερήσια διάταξη προβλέπει την κοινή συζήτηση για τις δηλώσεις του Συμβουλίου και της Επιτροπής σχετικά με την κατάσταση στη Μέση Ανατολή και την πρόταση σύστασης του κ. Brok (B5-0747/2001), εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, για την κρίση στη Μέση Ανατολή και το ρόλο της Ευρωπαϊκής Ένωσης στην περιοχή.
<P>
Κυρία Προεδρεύουσα του Συμβουλίου, έχετε το λόγο.

<SPEAKER ID=102 LANGUAGE="FR" NAME="Neyts-Uyttebroeck">
. (FR) Κυρία Πρόεδρε, κύριε Επίτροπε, κυρίες και κύριοι, βρισκόμαστε στις αρχές Δεκεμβρίου και οι εξελίξεις στην Εγγύς Ανατολή κατέληξαν για άλλη μια φορά σε τραγωδία, με κίνδυνο, που όσο περνάει ο καιρός μεγαλώνει όλο και περισσότερο, η κατάσταση να γίνει ανεξέλεγκτη. Η προοπτική ενός σοβαρού πολιτικού διαλόγου, την οποία εντούτοις θα επέβαλλε η λογική ελλείψει άλλης αξιόπιστης επιλογής, διαρκώς απομακρύνεται.
<P>
Τα εμπλεκόμενα μέρη όμως δεν διακατέχονται, όπως φαίνεται, από εμπιστοσύνη και πολιτική βούληση για έξοδο από την κρίση και αφήνουν έτσι το πεδίο ελεύθερο στη βία και τον εξτρεμισμό. Περισσότερο παρά ποτέ, θα πρέπει να βοηθήσουμε τα εμπλεκόμενα μέρη να ξεπεράσουν τη λογική αυτή. Η ενεργός εκ νέου εμπλοκή των Ηνωμένων Πολιτειών προσφάτως στην Εγγύς Ανατολή προοιώνιζε εντούτοις ότι θα γίνονταν κάποια βήματα προς την επανάληψη του διαλόγου. Δυστυχώς, τα εντελώς πρόσφατα δραματικά γεγονότα περιπλέκουν εξαιρετικά το συγκεκριμένο έργο.
<P>
Οι Ηνωμένες Πολιτείες, η Ευρωπαϊκή Ένωση και οι άλλοι παράγοντες που εμπλέκονται πιο άμεσα δεν έχουν, ωστόσο, άλλη επιλογή από το να επαναλάβουν την αμετακίνητη πρόθεση της διεθνούς κοινότητας να μην επιτρέψει στον εξτρεμισμό και την τρομοκρατία να καταστρέψουν τις διπλωματικές προσπάθειες.
<P>
Την ώρα που η κατάσταση στην Εγγύς Ανατολή είναι εξαιρετικά κρίσιμη, η Ευρωπαϊκή Ένωση δεν μπορεί προφανώς να σκύψει το κεφάλι. Τόσο ο ισραηλινός όσο και ο παλαιστινιακός λαός έχουν το δικαίωμα να ζήσουν με ειρήνη και ασφάλεια. Επομένως, οι Δεκαπέντε οφείλουν να συνεχίσουν ακούραστα τις προσπάθειές τους για να τους συμφιλιώσουν.
<P>
Κυρία Πρόεδρε, κύριε Επίτροπε, κυρίες και κύριοι, αυτός είναι, επομένως, ο λόγος για τον οποίο προσκλήθηκαν οι κ.κ. Shimon Perez και Navril Shaath, προκειμένου να συναντηθούν ξεχωριστά με τους Υπουργούς Εξωτερικών, στο πλαίσιο του Συμβουλίου Γενικών Υποθέσεων της 10ης Δεκεμβρίου. Προσκαλώντας τους, η Ευρωπαϊκή Ένωση θέλησε, για άλλη μία φορά, να καταδείξει ότι πρόθεσή της είναι η επανέναρξη της πολιτικής διαδικασίας και η προώθησή της και ότι χρησιμοποιεί αυτή την ευκαιρία για να προετοιμάσει το έδαφος για την επιστροφή στο τραπέζι των διαπραγματεύσεων. Εν συντομία, είναι πρωτίστης σημασίας για την Ένωση το να δοθεί και πάλι προσοχή στην απόλυτη ανάγκη για μία πολιτική προοπτική, προκειμένου να ενισχυθούν οι εξελισσόμενες διαπραγματεύσεις για την ασφάλεια.
<P>
Μετά τη λήξη του προαναφερθέντος Συμβουλίου Γενικών Υποθέσεων της 10ης Δεκεμβρίου, η Ευρωπαϊκή Ένωση δημοσιοποίησε μία δήλωση. Θα επιθυμούσα εδώ, πολύ σύντομα, να επαναλάβω τα σημαντικότερα στοιχεία της και, παράλληλα, να επισημάνω ότι το κείμενο, πριν από τη δημοσιοποίησή του, δεν γνωστοποιήθηκε στον κ. Peres ή στον κ. Shaath. Σε αυτή τη δήλωση, η Ευρωπαϊκή Ένωση διασαφηνίζει τις δεσμεύσεις, τις οποίες αναμένει να αναλάβουν άμεσα αμφότερα τα μέρη. Για την Παλαιστινιακή Αρχή: τη διάλυση των τρομοκρατικών δικτύων της Χαμάς και τις ισλαμικής Τζιχάντ, συμπεριλαμβανομένης της σύλληψης και της παραπομπής σε δίκη όλων των υπόπτων, καθώς και μία δημόσια δήλωση στα αραβικά για την παύση της ένοπλης ιντιφάντα. Για την ισραηλινή κυβέρνηση: την απόσυρση των ένοπλων δυνάμεών της και την παύση όλων των χωρίς δίκη εκτελέσεων, την άρση του αποκλεισμού των περιοχών, καθώς και όλων των περιορισμών που έχει επιβάλει στον παλαιστινιακό λαό και, τέλος, το πάγωμα της οικοδόμησης νέων εποικισμών.
<P>
Κυρία Πρόεδρε, κύριε Επίτροπε, κυρίες και κύριοι, το έγγραφο αυτό αντανακλά ξεκάθαρα την ίση απόσταση που μονίμως εμπνέει την Ευρωπαϊκή Ένωση και η οποία θα έπρεπε επίσης να καθοδηγεί και τους λοιπούς εξωτερικούς παράγοντες. Διατυπώνει χωρίς περιστροφές τις προϋποθέσεις που είναι απαραίτητες για την αποκατάσταση ενός κλίματος ελάχιστης εμπιστοσύνης μεταξύ των μερών, αφενός, και όσον αφορά μια πραγματική ειρηνευτική διαδικασία, αφετέρου. Η Ευρωπαϊκή Ένωση έχει συνείδηση της πολυπλοκότητας των δεσμεύσεων που ζητά από τα εμπλεκόμενα μέρη, λαμβανομένων κυρίως υπόψη των συνθηκών που επικρατούν σήμερα στην περιοχή. Εντούτοις, αυτές οι απαιτήσεις απορρέουν από μια ορθολογική προσέγγιση των σημερινών διαφορών των μερών και των μέσων για την υπέρβασή τους σε μια ειρηνευτική διαδικασία.
<P>
Με εντολή του Συμβουλίου Εξωτερικών Υποθέσεων, ο Ύπατος Εκπρόσωπος Σολάνα πραγματοποίησε νέα επίσκεψη στην περιοχή. Θα υποβάλει έκθεση με τα αποτελέσματα της αποστολής του στο Ευρωπαϊκό Συμβούλιο του Λάκεν. Στη βάση αυτή, θα είναι στο χέρι της Ευρωπαϊκής Ένωσης να συνεχίσει να αξιολογεί τα πλέον αποτελεσματικά μέσα, ώστε να οδηγήσει τα μέρη να συμμετάσχουν πραγματικά στην αναζήτηση μιας δίκαιης και βιώσιμης ειρήνης.
<P>
Στο μεταξύ, παραμένουμε πεπεισμένοι ότι η εφαρμογή του σχεδίου εκεχειρίας Τένετ και οι συστάσεις της Επιτροπής Μίτσελ παραμένουν η μόνη οδός για την επανάληψη μιας πολιτικής διαδικασίας εν ευθέτω χρόνω. Η εφαρμογή αυτή θα πρέπει να λάβει χώρα χωρίς προαπαιτούμενα και όρους, που απλώς ενισχύουν τους εξτρεμισμούς στους οποίους αδυνατούμε να αναγνωρίσουμε δικαίωμα αρνησικυρίας όσον αφορά την επανάληψη των διαπραγματεύσεων. Για την Ευρωπαϊκή Ένωση, οι βάσεις της πολιτικής διαπραγμάτευσης είναι γνωστές: πρόκειται για τα ψηφίσματα 242 και 338 του Συμβουλίου Ασφαλείας, πρόκειται για τους όρους αναφοράς της Διάσκεψης της Μαδρίτης, συμπεριλαμβανομένης της αρχής της ανταλλαγής εδαφών με αντάλλαγμα την ειρήνη και των συμφωνιών του Όσλο.
<P>
Τέλος, η πολιτική διαπραγμάτευση επιδιώκει ένα διπλό σκοπό: αφενός, να επιβεβαιωθεί εκ νέου η πλήρης αναγνώριση του αμετάκλητου δικαιώματος του Ισραήλ να ζει με ειρήνη και ασφάλεια μέσα σε σύνορα διεθνώς αναγνωρισμένα· αφετέρου, η δημιουργία ενός βιώσιμου και δημοκρατικού παλαιστινιακού κράτους, όπως και το τέλος της κατοχής παλαιστινιακών εδαφών.
<P>
Από την άλλη, η Ευρωπαϊκή Ένωση συνεχίζει να εκτιμά ότι η δημιουργία ενός αμερόληπτου μηχανισμού εποπτείας θα υπηρετούσε άριστα το συμφέρον των δύο μερών, διότι θα μπορούσε να τα βοηθήσει να υπερβούν τις δυσπιστίες και τα εμπόδια που συναντούν καθ' οδόν προς μια οριστική διευθέτηση.
<P>
Δεν χρειάζεται να σας πω, κυρία Πρόεδρε, κύριε Επίτροπε, κυρίες και κύριοι, ότι η κατάσταση παραμένει εξαιρετικά σοβαρή και ότι οφείλουμε συνεπώς να παραμένουμε σε ύψιστη επιφυλακή και κινητοποίηση. Οφείλουμε να συνεχίσουμε με τις Ηνωμένες Πολιτείες και τα λοιπά ενδιαφερόμενα μέρη να αξιολογούμε όλες τις ενδεχόμενες εναλλακτικές λύσεις, συμπεριλαμβανομένης της υπόθεσης ότι η κατάσταση μπορεί να εκτροχιαστεί. Τους τελευταίους αυτούς μήνες κυρίως, η Ευρωπαϊκή Ένωση έχει αποδείξει ευρέως το ενδιαφέρον και την ενεργό εμπλοκή της στην αναζήτηση πολιτικών λύσεων. Την κύρια ευθύνη, βεβαίως, φέρουν τα εμπλεκόμενα μέρη, έχει σημασία όμως η διεθνής κοινότητα να επιβεβαιώσει εκ νέου τη διάθεσή της να τα βοηθήσει να βαδίσουν ξανά στο δρόμο της ειρήνης.
<P>
(Χειροκροτήματα)

<SPEAKER ID=103 NAME="Patten">
. (ΕΝ) Κυρία Πρόεδρε, τα τελευταία δύο περίπου χρόνια είχα την ευκαιρία - ίσως θα έπρεπε να πω ότι δυστυχώς είχα την ευκαιρία - να προβώ σε υπερβολικά πολλές δηλώσεις ενώπιον του Σώματος σχετικά με την κατάσταση στη Μέση Ανατολή. Μετά λύπης μου διαπιστώνω τη δραματική επιδείνωση της κατάστασης στην περιοχή, παρά τις τεράστιες προσπάθειες που καταβάλλει η διεθνής κοινότητα, και ιδιαιτέρως τα Ηνωμένα Έθνη, οι ΗΠΑ, η Ρωσική Ομοσπονδία και η Ευρωπαϊκή Ένωση.
<P>
Μου προκαλεί απελπισία το γεγονός ότι περισσότερα από 1 000 άτομα, Παλαιστίνιοι και Ισραηλινοί - μεταξύ των οποίων πολλές γυναίκες και παιδιά, όπως ακούσατε το πρωί - έχουν σκοτωθεί από τον Σεπτέμβριο του προηγουμένου έτους. Απελπισία μου προκαλεί επίσης το γεγονός ότι είδαμε να εξανεμίζονται όλα τα όνειρα και οι ελπίδες που προσπάθησαν να υλοποιήσουν οι Ισραηλινοί και οι Παλαιστίνιοι στο πλαίσιο της ειρηνευτικής διαδικασίας που ξεκίνησε πριν από δέκα χρόνια. Πρέπει να επικεντρώσουμε το ενδιαφέρον μας στην πρόληψη του θανάτου της ίδιας της ειρηνευτικής διαδικασίας. Πολλά από όσα έχουν επιτευχθεί με τη βοήθεια της διεθνούς κοινότητας βρίσκονται τώρα σε κίνδυνο. Η δική μας επιθυμία είναι να δούμε δύο κράτη να ζουν το ένα δίπλα στο άλλο με ειρήνη και ευημερία. Σήμερα, αυτή η προοπτική μοιάζει υπερβολικά μακρινή.
<P>
Ο αριθμός των θανάτων αυξάνεται διαρκώς, το ίδιο ισχύει - αν και το θέμα δεν είναι το ίδιο σημαντικό - και με τις φυσικές και οικονομικές ζημιές. Σύμφωνα με εκτιμήσεις της Παγκόσμιας Τράπεζας, από τον προηγούμενο Σεπτέμβριο, η παλαιστινιακή οικονομία έχει υποστεί φυσικές ζημίες ύψους 155-165 εκατομμυρίων δολαρίων και μείωση του ακαθάριστου εθνικού προϊόντος κατά 2,4 δισεκατομμύρια δολάρια. Ο αριθμός των Παλαιστινίων που ζουν κάτω από τα όρια της φτώχειας με λιγότερα από 2 δολάρια την ημέρα θα έχει αυξηθεί από 600 000 σε 1,2 με 1,5 εκατομμύρια μέχρι τα τέλη του 2001. Ακόμη χειρότερα, η Παγκόσμια Τράπεζα προβλέπει ότι περισσότερο από το 50% του πληθυσμού ενδέχεται να πέσει κάτω από τα όρια της ένδειας μέχρι το τέλος του έτους. Η οικονομική ύφεση και η μη-μεταφορά των φόρων που οφείλει το Ισραήλ στην Παλαιστινιακή Αρχή έχουν μειώσει κατά μέσο όρο τα έσοδα των Παλαιστινίων από 91 σε 22 εκατομμύρια δολάρια το μήνα. Ως αποτέλεσμα της ισραηλινής πολιτικής αποκλεισμού, οι Παλαιστίνιοι έχασαν περισσότερες από 100 000 θέσεις απασχόλησης στο Ισραήλ και περίπου 66 000 θέσεις απασχόλησης στη Δυτική Όχθη και στη Λωρίδα της Γάζας.
<P>
Ωστόσο και η ισραηλινή οικονομία έχει πληγεί, γεγονός που δεν προκαλεί έκπληξη όταν αναλογιστούμε τις οικονομικές συναλλαγές που πραγματοποιούνταν, πριν από την σημερινή ιντιφάντα. Σύμφωνα με τις πρόσφατες προβλέψεις, το 2001 θα είναι ένα από τα χειρότερα έτη για την ισραηλινή οικονομία μετά τη δεκαετία του 1950. Αυτό οφείλεται κυρίως στην παγκόσμια οικονομική επιβράδυνση αλλά και στην τρέχουσα κρίση πολιτικής ασφάλειας. Από τα προκαταρκτικά στοιχεία προκύπτει ότι ένας στους πέντε Ισραηλινούς ζει κάτω από τα όρια της φτώχειας, ενώ οι απόλυτοι αριθμοί παρουσιάζουν αύξηση της τάξης του 10% σε σύγκριση με το περυσινό έτος, και το ποσοστό της ανεργίας ανήλθε κατά το τρίτο τρίμηνο στο 9,3%.
<P>
Ποια είναι η στάση της Ευρωπαϊκής Ένωσης, δεδομένης της δραματικής υπονόμευσης της πολιτικής και οικονομικής σταθερότητας στη Μέση Ανατολή; Κατανοούμε τη σφοδρή επιθυμία του Ισραήλ για ασφάλεια. Σεβόμαστε το γεγονός ότι είναι χρέος της ισραηλινής κυβέρνησης να προσπαθεί να παράσχει ασφάλεια στους πολίτες της και επίσης κατανοούμε την απογοήτευση των Παλαιστινίων για την συνεχιζόμενη στρατιωτική κατοχή και την θρασύτατη εξάπλωση του εποικισμού.
<P>
Τη Δευτέρα, όπως μας επεσήμανε η Υπουργός, το Συμβούλιο Εξωτερικών Υποθέσεων συζήτησε τα θέματα αυτά με τον Shimon Peres και τον Nabil Sha' ath. Αμφότεροι παρουσίασαν τις απόψεις τους με ιδιαίτερη ευφράδεια, ως συνήθως. Η ανακοίνωση του Συμβουλίου επαναλαμβάνει το αμετάκλητο δικαίωμα του Ισραήλ να ζει με ειρήνη και ασφάλεια στο πλαίσιο διεθνώς αναγνωρισμένων συνόρων, καθώς και την ανάγκη καθιέρωσης ενός βιώσιμου και δημοκρατικού παλαιστινιακού κράτους, αλλά και τον τερματισμό της κατοχής των παλαιστινιακών εδαφών. Η κατεύθυνση που είχαν επιλέξει άνθρωποι, όπως ο εκλιπών πρωθυπουργός Rabin, αφορούσε την μετά από διαπραγματεύσεις εξεύρεση μιας λύσης που θα οδηγούσε σε δύο κράτη με κοινή συνοριακή γραμμή, περίπου όμοια με εκείνη του 1967, με την Ιερουσαλήμ πρωτεύουσα και των δύο κρατών και με μία λύση στο ζήτημα των προσφύγων, η οποία θα ήταν αποδεκτή τόσο από τους Ισραηλινούς όσο και από τους Παλαιστινίους.
<P>
Δυστυχώς, υπάρχουν δυνάμεις τόσο στην παλαιστινιακή όσο και στην ισραηλινή πλευρά που εργάζονται ενάντια σε αυτόν τον στόχο. Είναι απόλυτα αποφασισμένες να καταστρέψουν τα επιτεύγματα της διαδικασίας του Όσλο. Η προσπάθειά μας να τους σταματήσουμε συνιστά συλλογικό μας χρέος.
<P>
Ο μόνος τρόπος να αποκτήσουν και πάλι νόημα οι διαπραγματεύσεις είναι να ακολουθηθεί άπαξ και δια παντός η οδός που χάραξε η έκθεση Μίτσελ. Τη Δευτέρα, το Συμβούλιο ενθάρρυνε τα μέρη να κάνουν τα πρώτα βήματα προκειμένου να σταματήσει αυτός ο καταστρεπτικός και αυτο-τροφοδοτούμενος κύκλος βίας, τον οποίο παρακολουθούμε τους τελευταίους 14 μήνες. Επαναλαμβάνω την ισχυρή έκκλησή μας προς τα μέρη για την χωρίς καθυστέρηση εφαρμογή της έκθεσης Μίτσελ.
<P>
Έχει ζωτική σημασία, όπως ανέφερε και η Υπουργός, να συλληφθούν οι εξτρεμιστές και να συνεχιστεί η μάχη κατά των τρομοκρατικών ομάδων που αντιτίθενται στην ειρηνευτική διαδικασία. Η Ένωση πρέπει να εξακολουθήσει τις πιέσεις προς την Παλαιστινιακή Αρχή προκειμένου η τελευταία να λάβει μέτρα για τη σύλληψη και την προσαγωγή στη δικαιοσύνη όσων έχουν διαπράξει τρομοκρατικές ενέργειες. Αυτός είναι ο λόγος που το Συμβούλιο ζήτησε τη Δευτέρα ρητώς την εξάρθρωση των τρομοκρατικών δικτύων της Χαμάς και της Τζιχάντ.
<P>
Εξίσου θεμελιώδους σημασίας είναι η απόσυρση των ισραηλινών στρατιωτικών δυνάμεων, η παύση των εκτελέσεων χωρίς δικαστικές αποφάσεις, o τερματισμός του αποκλεισμού εδαφών και των περιορισμών που επιβάλλονται στον παλαιστινιακό λαό, ιδιαίτερα ο ανελέητος βομβαρδισμός ιδιοκτησιών και υποδομών. Δύσκολα κατανοούμε πώς είναι δυνατόν η καταστροφή του αεροδρομίου της Γάζα, η καταστροφή ενός εγκληματολογικού εργαστηρίου χρηματοδοτούμενου από την ΕΕ και η καταστροφή μεγάλων εκτάσεων καλλιεργήσιμης γης να βοηθήσει στην καταπολέμηση της τρομοκρατίας ή την ενίσχυση της ασφάλειας του Ισραήλ.
<P>
Προσωπικά υποστηρίζω εντόνως το αντίθετο. Στην έκθεση της Παγκόσμιας Τράπεζας αναφέρεται ότι "η κύρια γενεσιουργός αιτία της ύφεσης είναι ο αποκλεισμός εδαφών" . Η άρση ή η σημαντική ελάφρυνση του αποκλεισμού συνιστά την πιο σημαντική προϋπόθεση, προκειμένου να προληφθεί μια περαιτέρω επιδείνωση και να αρθούν οι οικονομικές πιέσεις από τον παλαιστινιακό λαό. Οι συνεχιζόμενες οικονομικές δυσχέρειες θα καταστήσουν το λαό ακόμη πιο εύκολη λεία για τους εξτρεμιστές. Πρέπει να πείσουμε το Ισραήλ ότι, εάν επιτρέψει στην παλαιστινιακή οικονομία να αναπτυχθεί σε βαθμό που να δίνει στο λαό ελπίδα για ένα καλύτερο αύριο, η ασφάλειά του όχι μόνο δεν θα παραβλαφθεί, αλλά θα αυξηθεί. Σε ποιο κεφάλαιο της Ιστορίας βλέπουμε την ένδεια και την οικονομική ύφεση να οδηγεί σε μεγαλύτερη ασφάλεια και πολιτική μετριοπάθεια;
<P>
Θα ήθελα να προσθέσω το εξής στο επιχείρημα που πρόβαλε ο Henry Siegman - ανώτατο στέλεχος του Συμβουλίου Εξωτερικών Υποθέσεων της Νέας Υόρκης και διακεκριμένος εμπειρογνώμονας σε θέματα Μέσης Ανατολής - σε άρθρο του στην International Herald Tribune σήμερα, το οποίο συστήνω ανεπιφύλακτα σε όλα τα Μέλη του Σώματος. Ο κ. Siegman έγραψε τα εξής: "οι πολιτικές που ενισχύουν την απόγνωση των Παλαιστινίων καταρρακώνοντας τις ελπίδες τους για τερματισμό της κατοχής θα τροφοδοτήσουν αναπόδραστα την κλιμάκωση της βίας" .
<P>
Δεν πρέπει να αφήσουμε 10 χρόνια πολιτικών και οικονομικών επενδύσεων να πάνε χαμένα. Η Ευρωπαϊκή Ένωση έχει χορηγήσει από το 1994 περισσότερα από 3 δισεκατομμύρια ευρώ στη Δυτική Όχθη και τη Λωρίδα της Γάζας. Ορισμένοι μπορεί να ισχυριστούν άδικα ότι η Ευρωπαϊκή Ένωση μόνον πληρώνει και δεν ασκεί καμία επιρροή. Την παρατήρηση αυτή την έχω ακούσει σε αυτήν την αίθουσα. Όμως αυτό που έχουμε κάνει, αφενός, είναι να δώσουμε λόγους ώστε να αυξηθούν οι ελπίδες και, αφετέρου, τους τελευταίους μήνες να εμποδίσουμε περαιτέρω οικονομική μιζέρια και να κρατήσουμε την Παλαιστινιακή Αρχή μετά βίας ζωντανή και στη θέση της παρέχοντας δημοσιονομική βοήθεια ύψους 108 εκατομμυρίων ευρώ, τους τελευταίους 14 μήνες.
<P>
Κάποιοι μας έχουν επικρίνει γι' αυτή μας τη στάση, παρόλο που τα μέλη της ισραηλινής κυβέρνησης έχουν σαφώς υποστηρίξει κατά το παρελθόν τις εν λόγω προσπάθειές μας. Έχουμε προσπαθήσει να διατηρήσουμε τον μόνο βιώσιμο εταίρο στην ειρήνη τον οποίο μπορεί να βρει το Ισραήλ και θα πρέπει να συνεχίσουμε να υποστηρίζουμε την Παλαιστινιακή Αρχή, ειδικά στην προσπάθειά της να καταπολεμήσει την τρομοκρατία. Παρόλο που η Παλαιστινιακή Αρχή έχει κάνει λάθη τα οποία πρέπει να διορθώσει, συνιστά τη μόνη δομή που μπορεί να παράσχει σταθερότητα στα παλαιστινιακά εδάφη. Συνιστά τον φορέα παροχής των απαραίτητων βασικών υπηρεσιών και τελικά τον εγγυητή μιας ελάχιστης ασφάλειας, τόσο για τους Παλαιστινίους όσο και για τους Ισραηλινούς. Εάν η Παλαιστινιακή Αρχή ακινητοποιηθεί, θα αντιμετωπίσουμε μια κατάσταση αναρχίας όπου η Χαμάς και η Τζιχάντ θα αποκτήσουν αναμφίβολα μεγαλύτερη στήριξη και οι τοπικές εξτρεμιστικές επιτροπές θα συναγωνίζονται κλιμακώνοντας τη βία.
<P>
Είναι εντελώς παράλογο να ισχυρίζεται κανείς ότι έτσι χρηματοδοτούμε τους τρομοκράτες. Οι χρηματοδοτήσεις μας πραγματικά βοηθούν στην ενίσχυση της κοσμικής διοίκησης ενάντια στις πραγματικές τρομοκρατικές οργανώσεις. Εμείς έχουμε τοποθετήσει εκεί έναν σημαντικό αριθμό θεματοφυλάκων οι οποίοι μας επιτρέπουν να εποπτεύουμε τη χρήση των πιστώσεών μας. Το σημαντικότερο από αυτά είναι ο τακτικός έλεγχος και η τακτική αναφορά του Διεθνούς Νομισματικού Ταμείου σχετικά με τον αυστηρό προϋπολογισμό που ενέκρινε η Παλαιστινιακή Αρχή.
<P>
Θέλω να υπογραμμίσω πολύ έντονα το σημείο αυτό. Η Ευρωπαϊκή Ένωση έχει κάνει περισσότερα από οποιονδήποτε άλλο για την προώθηση των εκλογών, την καταπολέμηση της διαφθοράς και το κράτος δικαίου στα παλαιστινιακά εδάφη. Αλλά πρέπει να γίνουν πολλά ακόμη. Όμως, με ποιο τρόπο προωθούμε καλύτερα την αξιοπρέπεια, τη μετριοπάθεια και τον πλουραλισμό; Αφήνοντας τις δημόσιες υπηρεσίες στα παλαιστινιακά εδάφη να καταρρεύσουν ή μήπως προσπαθώντας να τις βοηθήσουμε να εξακολουθήσουν τη λειτουργία τους παρά τις αντιξοότητες και επιδιώκοντας να προωθήσουμε τη μεταρρύθμιση; Εναλλακτική της Παλαιστινιακής Αρχής είναι η παλαιστινιακή αναρχία. Εντούτοις, όσο μακρύς και δύσκολος κι αν είναι ο δρόμος, θα πρέπει να εξακολουθήσουμε σταθερά να υποστηρίζουμε τους μετριοπαθείς, όποιοι κι αν είναι αυτοί και όσο εξακολουθούν - ευτυχώς - να υπάρχουν και στις δύο πλευρές αυτής της τραγικής διένεξης.
<P>
Κάποιοι σχολιαστές έχουν αναφερθεί στα προβλήματα της Μέσης Ανατολής σαν να αποτελούν τις βασικές αιτίες της τρομοκρατίας - ή έχουν επισημάνει ότι η διένεξη των Παλαιστινίων με τους Ισραηλινούς χρησιμοποιήθηκε και εξακολουθεί να χρησιμοποιείται ως φτηνό πρόσχημα για την άσκηση βίας ή ως διεστραμμένη δικαιολογία για την διάπραξη φρικτών εγκληματικών πράξεων. Η διεθνής κοινότητα πρέπει πλέον να αναλάβει δράση προκειμένου να βοηθήσει στην αποκλιμάκωση αυτής της δυνητικά εκρηκτικής κατάστασης. Ο κίνδυνος μιας ευρύτερης περιφερειακής εξάπλωσης της κρίσης είναι πράγματι απτός και πρέπει να χρησιμοποιήσουμε κάθε μέσο ούτως ώστε να προλάβουμε την επιστροφή στην εποχή όπου το Παλαιστινιακό προωθείτο κυρίως μέσω της τρομοκρατίας.
<P>
Και κάτι τελευταίο. Σήμερα το ενδιαφέρον επικεντρώνεται κυρίως στο Αφγανιστάν. Ωστόσο, προοδευτικά θα στρέφεται όλο και περισσότερο προς τη Μέση Ανατολή. Εάν επιδιώκουμε την επίλυση των προβλημάτων εκεί, τότε δεν αξίζει να παραμένουμε στο παρελθόν, ανταλλάσσοντας μισές αλήθειες, επιρρίπτοντας ευθύνες, επιχειρηματολογώντας σχετικά με το τι έπρεπε να είχε κάνει ο κ. Αραφάτ στο Κάμπ Ντέιβιντ ή τι δεν θα έπρεπε να είχε κάνει ο κ. Σαρόν στο Ιερό Όρος. Ό,τι έγινε έγινε. Η ειρήνη θα επέλθει μόνο εάν υπάρχει πραγματική, γενναία και διαρκής δέσμευση για την επίτευξή της, επιδιώκοντας ένα λαμπρότερο μέλλον, αγνοώντας όσους προσπαθούν να αποσυντονίσουν την όλη διαδικασία με τρομοκρατικές πράξεις βίας και με δυσανάλογες στρατιωτικές απαντήσεις. Αυτή ακριβώς ήταν η μέθοδος που ακολουθούσε στο παρελθόν για την επίτευξη προόδου ο κ. Ραμπίν, για παράδειγμα. Και αυτή ακριβώς πρέπει να είναι η διαδικασία που εμείς οι Ευρωπαίοι υποστηρίζουμε για το μέλλον.
<P>
(Χειροκροτήματα)

<SPEAKER ID=104 LANGUAGE="DE" NAME="Brok">
Κυρία Πρόεδρε, κυρία Πρόεδρε του Συμβουλίου, κύριε Επίτροπε, πρέπει να πω ότι τόσο οι δύο ομιλίες όσο και η απόφαση του Συμβουλίου αυτή την εβδομάδα δείχνουν τη σοβαρότητα με την οποία αντιμετωπίσαμε αυτό το πρόβλημα και ότι ιδιαίτερα στις παρατηρήσεις, που έχουν γίνει εδώ, καθώς και σ' αυτό το ψήφισμα, η Ευρωπαϊκή Ένωση σηματοδότησε σαφώς τι πρέπει να υποστηριχθεί.
<P>
Εμείς, ως Ευρωπαϊκό Κοινοβούλιο, θέλουμε να συμβάλουμε με τη σύστασή μας ώστε να μπορέσει η Ευρωπαϊκή Ένωση να δραστηριοποιηθεί στην περιοχή ως μεσολαβητής, να δημιουργηθεί η δυνατότητα επίτευξης ειρηνικής λύσης. Σίγουρα στο πλαίσιο της απόφασης, δηλαδή της αυριανής διαδικασίας, θα συντάξουμε ένα ισορροπημένο κείμενο, για να είμαι προσεκτικός στη διατύπωσή μου.
<P>
Δεν χρειάζεται να προβώ εδώ στην ανάλυση της κατάστασης, αλλά θα ήθελα να συμφωνήσω με όσα ανέφερε ο Chriss Patten, ότι δηλαδή δεν έχει κανένα νόημα να θέτουμε τώρα στα επίκαιρα θέματα μεμονωμένα ζητήματα υπαιτιότητας. Γνωρίζουμε μόνο ότι από τότε που ο Αραφάτ δεν υπαναχώρησε στο Καμπ Ντέιβιτ και ο Σαρόν επισκέφτηκε το Όρος του Ναού, η κατάσταση επιδεινώθηκε και ότι ούτε και η 11η Σεπτεμβρίου δεν συνέβαλλε στην αλλαγή των πραγμάτων αλλά τα πράγματα έγιναν ακόμη χειρότερα μετά την 11η Σεπτεμβρίου και ότι είναι σημαντικό να σταματήσουμε αυτό τον φαύλο κύκλο βίας.
<P>
Καμιά φορά δεν έχει νόημα να κοιτάμε ποιος φταιει και ποιος όχι, γιατί στον κύκλο βίας δεν είναι δυνατόν να αναγνωρίσει κανείς πού είναι η αρχή και πού το τέλος. Εμείς ως Ευρωπαίοι δεν έχουμε μόνο μεγάλο συμφέρον να επιστρέψει πραγματικά η ειρήνη σ' αυτή την περιοχή, αλλά έχουμε και προσωπικό συμφέρον, γιατί χωρίς επίλυση του μεσανατολικού δεν μπορεί να λυθεί το συνολικό πρόβλημα της περιοχής της Μεσογείου και το θέμα της τρομοκρατίας. Δεν λεω ότι η διένεξη στη Μέση Ανατολή είναι η αιτία, αλλά αποτελεί άλλοθι για πολλά από τα θέματα που μας ανησυχούν. Γι' αυτό το λόγο έχουμε αυτό το προσωπικό συμφέρον, να επιλυθεί στη γειτονιά μας αυτό το πρόβλημα, και αφού παρείχαμε, όπως πολύ σωστά είπε ο Chris Patten, μέχρι σήμερα μια τέτοιου ύψους οικονομική βοήθεια, θέλουμε μέσα από αυτή την κατάσταση να διαδραματίσουμε από κοινού με τις Ηνωμένες Πολιτείες ενεργό πολιτικό ρόλο σ' αυτήν την περιοχή.
<P>
Βλέπουμε ότι έχουμε εδώ δύο αρχικές προϋποθέσεις. Ένα είναι απολύτως σαφές: οι πολίτες του Ισραήλ πρέπει να ζουν εντός διασφαλισμένων και αναγνωρισμένων συνόρων. Αυτό αποτελεί απαραίτητη προϋπόθεση. Το θέμα αυτό δεν συζητείται, γιατί οι πολίτες του Ισραήλ έχουν δικαίωμα σ' αυτό για λόγους, που εγώ, ως Γερμανός δεν χρειάζεται να αιτιολογήσω περισσότερο, γιατί είναι πασιφανείς.
<P>
Το δεύτερο σημείο είναι όμως ότι και οι Παλαιστίνοι πρέπει να έχουν και αυτοί ένα μέλλον, σε μια δική τους χώρα, στην οποία θα μπορούν να διαμορφώνουν το δικό τους μέλλον. Αυτό σημαίνει ότι στη βάση αυτή θα πρέπει να καταβάλουμε προσπάθεια να εξαλείψουμε σταδιακά τα αρνητικά σημεία. Με την κατοχή και τον εποικισμό οι Παλαιστίνοι δεν μπορούν να αναπτυχθούν με τον κατάλληλο τρόπο. Η τρομοκρατία εκ μέρους του Παλαιστινίων δεν συμβάλλει στη διασφάλιση αισθήματος ασφαλείας στο Ισραήλ ούτε και στην απόσυρση. Πιστεύω πως γι' αυτό το λόγο, όπως βλέπουμε τώρα, ο Αραφάτ είναι εμφανώς σε θέση να λάβει μέτρα κατά της Χαμάς και της Τζιχάντ. Θα ήταν σκόπιμο να είχε γίνει νωρίτερα. Αλλά και τώρα να γίνει, είναι καλό. Για την αντιμετώπιση της Χαμάς και της Τζιχάντ θα πρέπει χρησιμοποιήσει κανείς όλη του τη δύναμη και αυτό να θεωρηθεί ως ουσιαστική προϋπόθεση, όπως βέβαια και ότι το Ισραήλ δεν θα καταστρέψει την υποδομή στην Παλαιστίνη, γιατί θα καθιστούσε δυσκολότερη την μετέπειτα ανάπτυξη.
<P>
Πρέπει όμως να γνωρίζουμε ότι η επιστροφή των προσφύγων δεν πρέπει να χρησιμοποιηθεί ως εργαλείο για να απειληθεί η ύπαρξη του κράτους του Ισραήλ. Οι αραβικές χώρες θα πρέπει να καταλάβουν ότι η κράτηση στα στρατόπεδα δεν είναι ο σωστός τρόπος. Το σύνολο του αραβικού κόσμου πρέπει, ακόμη και με τη δική μας οικονομική βοήθεια, να συμβάλει ώστε να βγουν οι νέοι άνθρωποι από τα στρατόπεδα και να τους δοθούν οι αντίστοιχες ευκαιρίες να αναπτυχθούν.
<P>
Το Συμβούλιο και η Επιτροπή γνωρίζουν ότι Ευρωπαϊκό Κοινοβούλιο είναι πρόθυμο να συμβάλει και στον οικονομικό τομέα σε σημαντικές λύσεις, εάν αυτό βοηθήσει στην εξέλιξη της ειρήνης. Πιστεύουμε ότι, τόσο στην Παλαιστινιακή Αρχή όσο και στο κράτος του Ισραήλ, η στάση μας σε σχέση με τη διασφάλιση των ανθρωπίνων δικαιωμάτων πρέπει να τεθεί στο ανάλογο πλαίσιο. Σήμερα είδαμε τρεις βραβευθέντες με το βραβείο Ζαχάρωφ. Ήταν ένας μουσουλμάνος, μια εβραία και ένας χριστιανός, εκπρόσωποι δηλαδή των τριών μονοθεϊστικών θρησκειών. Πιστεύω ότι από εδώ πρέπει βασικά να ξεκινήσουμε. Αυτές οι τρεις θρησκείες που διαμόρφωσαν τον κόσμο τις προηγούμενες χιλιετίες με τόσο μεγαλοπρεπή τρόπο, πρέπει να βρουν από μέσα τους την εσωτερική δύναμη, να συμβάλουν ώστε να βρεθεί ειρηνική λύση στο κέντρο από το οποίο προέκυψαν αυτές οι θρησκείες για να μπορέσουν οι άνθρωποι αυτών των τριών θρησκειών να ζήσουν μαζί στην κοινή ιερή πόλη της Ιερουσαλήμ.
<P>
Πιστεύω ότι και εμείς πρέπει αντίστοιχα να το υποστηρίξουμε με τη δράση μας. Πιστεύω επίσης ότι αποτελεί τη σημαντικότερη αποστολή αυτών των ημερών.
<P>
(Χειροκροτήματα)

<SPEAKER ID=105 LANGUAGE="ES" NAME="Galeote Quecedo">
Κυρία Πρόεδρε, από την έναρξη της θητείας το Ευρωπαϊκό Κοινοβουλίο, μέσω των διαφόρων οργάνων του, εργάζεται εντατικά για την ειρήνη στην περιοχή, συμβάλλοντας με τη συνεισφορά του, τόσο πολιτική όσο και οικονομική, μέσω των προϋπολογισμών της Ένωσης.
<P>
Ως πρόεδρος την Αντιπροσωπείας για τις Σχέσεις με το Ισραήλ είχα το προνόμιο να μοιραστώ πρωτοβουλίες και ταξίδια με την κ. Morgantini, πρόεδρο της Αντιπροσωπείας για τις Σχέσεις με το Παλαιστινιακό Νομοθετικό Συμβούλιο. Μολονότι προφανώς οι απόψεις μας δεν συνέπιπταν πάντα, είμαι πεπεισμένος ότι πάντα μοιραστήκαμε τις ίδιες καλές προθέσεις. Ταξιδέψαμε με την κ. Fontaine, την Πρόεδρό μας, δεχθήκαμε εδώ την περασμένη Δευτέρα - όπως θα θυμάστε - τον κ. Avram Burg, Πρόεδρο του Κοινοβουλίου του Ισραήλ και τον κ. Abu Ala, Πρόεδρο του Νομοθετικού Συμβουλίου της Παλαιστίνης.
<P>
Σήμερα μόλις γευματίσαμε με τους τιμηθέντες με το βραβείο Ζαχάρωφ αυτού του έτους - όπως μόλις ανέφερε ο κ. Brok - η απονομή του οποίου φιλοδοξεί να συμβολίσει και να ληφθεί ως έκφραση των καλών προσδοκιών του Ευρωπαϊκού Κοινοβουλίου. Σήμερα συμμετέχουμε σ' αυτή τη συζήτηση σχετικά με μία σύσταση της Επιτροπής Εξωτερικών Υποθέσεων. Πιστεύω λοιπόν ότι, ακριβώς τώρα, για πρώτη φορά, βρισκόμαστε αντιμέτωποι με μία κατάσταση στην οποία δεν διαφαίνεται κανένας λόγος αισιοδοξίας και γι' αυτόν ακριβώς το λόγο, πιστεύω ότι η σύσταση του Συμβουλίου είναι πολύ επίκαιρη και χρήσιμη, προπαντός στην τελική της εκδοχή, στην οποία συμφωνήσαμε οι Ομάδες σήμερα το πρωί και την οποία είμαι σίγουρος ότι θα επιβεβαιώσουμε στην ψηφοφορία, διότι το μόνο που μας απομένει είναι η μεσολάβηση, ακόμη και η διεθνής επιβολή χωρίς την οποία προφανώς θα αντιμετωπίζαμε σήμερα μία κατάσταση ανοιχτού πολέμου.
<P>
Μπροστά στις τραγικές συνθήκες που βιώνουμε, οι οποίες επιδεινώνονται από τη διεθνή κρίση, πιστεύω ακλόνητα ότι οι διάφορες κοινοβουλευτικές ομάδες πρέπει ν' αφήσουμε κατά μέρος τις κομματικές διαφορές μας, καθιστώντας πιο αποτελεσματική την συμβολή μας και τη συμβολή των αντιπροσώπων της Ένωσης στην περιοχή. Αυτό που ζούμε δεν είμαι μία ταινία με καλούς και κακούς και, γι' αυτό το λόγο, για να είμαστε πιστευτοί, πρέπει να απαιτήσουμε τόσο από την κυβέρνηση του Ισραήλ την παύση των βομβαρδισμών, όσο και από την Παλαιστινιακή Αρχή την καταδίωξη άνευ δικαιολογιών των ριζοσπαστών που προκαλούν την αδιάκριτη τρομοκρατία η οποία, σε καμία περίπτωση, δεν δικαιολογείται.
<P>
Σε στιγμές όπως οι παρούσες, οι πολιτικοί ιθύνοντες δεν μπορούν να παραιτούνται, πρέπει να ορθώνονται ενάντια στο μίσος των νέων Ισραηλινών που βγαίνουν στους δρόμους ζητώντας τον βομβαρδισμό του παλαιστινιακού πληθυσμού ως αντίποινα για τις τρομοκρατικές επιθέσεις, και πρέπει επίσης να ορθώνονται ενάντια σ' αυτή την άγρια εικόνα των παλαιστίνιων παιδιών που γιορτάζουν με χαρά την απώλεια δεκάδων αθώων ανθρώπινων ζωών στην Ιερουσαλήμ ή τη Χάιφα. Τι διδάσκουν σ' αυτά τα παιδιά στο σχολείο;
<P>
Και αν οι τωρινοί ισραηλινοί και παλαιστίνιοι ιθύνοντες δεν είναι ικανοί να το σταματήσουν αυτό, είμαι σίγουρος ότι η ιστορία των λαών τους θα τους τιμωρήσει με την περιφρόνηση.
<P>
(Χειροκροτήματα)

<SPEAKER ID=106 LANGUAGE="ES" NAME="Menιndez del Valle">
Κυρία Πρόεδρε, όσο μιλάμε εδώ, στη Μέση Ανατολή τα τανκς του Ισραήλ κατέλαβαν ξανά τα υποτιθέμενα αυτόνομα παλαιστινιακά εδάφη. Ο στρατός του συνεχίζει να πραγματοποιεί εξωδικαστικές εκτελέσεις και τα αεροσκάφη του συνεχίζουν να βομβαρδίζουν τις έδρες της παλαιστινιακής αστυνομίας - και όχι στρατού - μίας αστυνομίας που δεν απολαμβάνει ελευθερία κινήσεων και από την οποία απαιτείται να εξαρθρώσει τα τρομοκρατικά δίκτυα και να συλλάβει όλους τους υπόπτους.
<P>
Δεν αγνοώ ότι το Συμβούλιο, και ιδιαίτερα ο Ύπατος Εκπρόσωπος - Χαβιέ Σολάνα - εντείνουν τις προσπάθειές τους για να επιτύχουν κάποιο συγκεκριμένο αποτέλεσμα. Διερωτώμαι αν θα συμβάλει σ' αυτό η δήλωση του Συμβουλίου της περασμένης Δευτέρας. Εν πάση περιπτώσει, θέλω να αναφερθώ σ' αυτή. Η Ένωση, όπως είναι γνωστό, απαιτεί σ' αυτή, και μ' αυτή τη σειρά: πρώτον, από την Παλαιστινιακή Αρχή, να εξαρθρώσει τα τρομοκρατικά δίκτυα, να συλλάβει όλους τους υπόπτους και να κάνει μία δημόσια έκκληση ζητώντας το τέλος της ιντιφάντα. Κατόπιν, αλλά κατά δεύτερον, ζητά από την κυβέρνηση του Ισραήλ να αποσύρει τις στρατιωτικές της δυνάμεις, να θέσει τέλος στις εξωδικαστικές εκτελέσεις, να σταματήσει τους αποκλεισμούς και τους περιορισμούς που καταπιέζουν τον παλαιστινιακό λαό και να παγώσει τους εποικισμούς.
<P>
Χαιρετίζω αυτή τη δήλωση. Το ίδιο και ο Πρωθυπουργός Σαρόν, ο οποίος δήλωσε ότι είναι η πρώτη φορά που διατυπώνεται στον Αραφάτ μία τέτοια απαίτηση για την καταπολέμηση της τρομοκρατίας με τρόπο τόσο σαφή και αλάνθαστο. Προφανώς, η ικανοποίηση του Σαρόν αναφέρεται αποκλειστικά στην απαίτηση της Ένωσης σχετικά με την Παλαιστινιακή Αρχή. Καμία δήλωση του Πρωθυπουργού Σαρόν όσον αφορά την απαίτηση του Συμβουλίου να τεθεί τέλος στη βία του Ισραήλ.
<P>
Η δήλωση ευχαρίστησε επίσης τον Πέρες, Υπουργό Εξωτερικών του Ισραήλ. Ο Σιμόν Πέρες είπε ότι τη θεωρεί "μία υπεύθυνη ευρωπαϊκή θέση" , ναι μεν ήταν λίγο πιο συγκεκριμένος από τον Σαρόν, αλλά δήλωσε ότι η ισραηλινή στρατιωτική δράση είναι απαραίτητη. Υποστηρίζει ότι αυτή η δράση, τον τερματισμό της οποίας ζητά η Ένωση - είναι απαραίτητη για να αποτρέψει επιθέσεις εναντίον των Ισραηλινών, και προσθέτει κατά λέξη: "είναι πολύ εύκολο σε χώρες που δεν έχουν τα ίδια προβλήματα να δίνουν συμβουλές" . Προφανώς, η ευρωπαϊκή στάση είναι υπεύθυνη αν συμβουλεύει την Παλαιστινιακή Αρχή, αλλά δεν είναι τόσο αν συμβουλεύει την κυβέρνηση του Ισραήλ.
<P>
Πιθανόν, κατά την ταπεινή μου γνώμη, αυτού του είδους οι δηλώσεις οδήγησαν τον Louis Michel να πει ότι η Ένωση δεν ευθυγραμμιζόταν με το Ισραήλ όταν έκανε αυτή τη δήλωση. Εγώ το γνωρίζω, αλλά το ζήτημα είναι ότι συνεχίζουν να υπάρχουν δυνάμεις κατοχής και κατεχόμενοι, και οι μεν πρώτες θέλουν να συνεχίσουν να επιβάλλουν τους κανόνες του παιχνιδιού, ενώ οι δεύτεροι - οι κατεχόμενοι - ζητούν απλά και ξεκάθαρα τον τερματισμό της κατοχής και, μ' αυτό, την ειρήνη.
<P>
Αυτό το γνωρίζει επίσης το Συμβούλιο, το οποίο επιθυμούσε πάντα να έχει, όπως το Ευρωπαϊκό Κοινοβούλιο, μεγαλύτερη επιρροή στην ειρηνευτική διαδικασία. Πιστεύω ότι γνωρίζει επίσης ότι η επιρροή δεν παραχωρείται, επιτυγχάνεται.
<P>
Τέλος, θα ήθελα να πω ότι ελπίζω - και είμαι σίγουρος γι' αυτό - ότι αυτή η τελευταία αποστολή του Ύπατου Εκπροσώπου και οι πιθανές αποφάσεις που θα εγκριθούν στο Λάκεν θα οδεύουν προς αυτή την κατεύθυνση.
<P>
(Χειροκροτήματα)

<SPEAKER ID=107 LANGUAGE="ES" NAME="Esteve">
Κυρία Πρόεδρε, πιστεύω ότι είναι δύσκολο για μένα και τους υπόλοιπους ομιλητές να βρούμε πιο ταιριαστά και ωφέλιμα λόγια από εκείνα που χρησιμοποίησαν σήμερα μόλις οι βραβευθέντες με το βραβείο Ζαχάρωφ, συγκεκριμένα η κ. Peled-Elhanan και ο κ. Ghazzawi. Αλλά πρέπει να συνεχίσουμε. Ας ακολουθήσουμε το παράδειγμά τους.
<P>
Πιστεύω ότι οι Ομάδες πρέπει να αλληλοσυγχαρούμε για τη συμφωνία που επιτεύχθηκε σχετικά με τη σύσταση, αλλά πρέπει να μας προβληματίζει το γεγονός ότι - μολονότι δεν αποτελεί μέρος της σύγκρουσης - μας πήρε περισσότερο από το λογικό να την επιτύχουμε.
<P>
Κατά τη διάρκεια της συζήτησης, η Ομάδα του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών προσπάθησε να κυριαρχήσει η συμφωνία ως μία ισορροπημένη πρόταση. Αλλά, πιστεύω ότι δεν υπάρχει καμία αμφιβολία, ότι η μεγαλύτερη απαίτησή μας είναι να είμαστε αποτελεσματικοί, αφού δεν βρισκόμαστε εδώ ως αναλυτές των συγκρούσεων, αλλά ως πολιτικοί με ευθύνη στο πλαίσιο της Ευρωπαϊκής Ένωσης. Από αυτή την άποψη, πιστεύω ότι είναι λογική η ξεκάθαρη θέση που λαμβάνεται ως προς την Παλαιστινιακή Αρχή και την κυβέρνηση του Ισραήλ, η οποία συμπίπτει με τη θέση του Συμβουλίου.
<P>
Αλλά, επιμένοντας στη θέση της απαιτούμενης αποτελεσματικότητας, θα ήθελα να συμφωνήσω με τις απόψεις που εξέφρασαν η κ. Neyts-Uyttebroeck και ο κ. Patten, όσον αφορά μία αναγκαία διεθνή δράση, για την παύση της σύγκρουσης και το πέρασμα στη γραμμή των βάσεων που καθορίζονται τέλεια από την έκθεση Mitchel.
<P>
Από αυτή την άποψη, θα έλεγα ότι δεν αρκεί να είμαστε παρατηρητές και να ασκούμε πίεση. Σε μία σύγκρουση πρέπει να υπάρχουν ισχυροί συνήγοροι. Η Ευρωπαϊκή Ένωση, οι Ηνωμένες Πολιτείες και, προφανώς, επίσης ο ΟΗΕ και η Ρωσία, είναι ισχυροί μεσολαβητές, οι οποίοι δύσκολα θα μπορούσαν να βρουν άλλη ιστορική ευκαιρία για να δράσουν από κοινού κατά τρόπο πιο αποτελεσματικό και ισορροπημένο. Επομένως, πιστεύω, χωρίς καμία αμφιβολία, ότι αυτή πρέπει να είναι η προτεραιότητά μας: να κατορθώσουμε να δράσουμε ως ισχυροί μεσολαβητές, εκπρόσωποι - αν θα ήταν δυνατό των δύο πλευρών - διότι η σοβαρότητα αυτής της σύγκρουσης το απαιτεί.

<SPEAKER ID=108 LANGUAGE="NL" NAME="Lagendijk">
 - (NL) Κυρία Πρόεδρε, κυρία Υπουργέ, κύριε Επίτροπε, αποτελεί αξιοσημείωτη αίσθηση που εδώ, μερικές ώρες μετά την εντυπωσιακή και συγκινητική απονομή του βραβείου Ζαχάρωφ στην κ. Peled και στον κ. Ghazzawi, συζητάμε για τη Μέση Ανατολή. Αλλά είναι ακριβώς αυτό, η ύπαρξη δηλαδή σοφών ανθρώπων που κάτω από δραματικές προσωπικές συνθήκες και από τις δύο πλευρές μπόρεσαν να παραμένουν ανεκτικοί, είναι ακριβώς η ύπαρξη αυτού του είδους των ανθρώπων που καθιστά σκόπιμη και απαραίτητη τη δική μας επιμονή για την αναζήτηση μιας λύσης σε ένα πρόβλημα, το οποίο, εκ πρώτης όψεως, φαίνεται τόσο ανέλπιδο.
<P>
Είναι προς τους κυνικούς, εδώ σε αυτή την αίθουσα, αλλά κυρίως εκτός του Κοινοβουλίου, που δηλώνω: ναι, η Ευρωπαϊκή Ένωση έχει να διαδραματίσει τον δικό της ρόλο σε αυτό. Χωρίς τους Αμερικανούς φαίνεται ότι αυτό δεν θα επιτύχει, αλλά και μόνο με τους Αμερικανούς έχει το ίδιο περιορισμένες πιθανότητες επιτυχίας. Τι σημαίνει αυτό, κατά τη γνώμη μου;
<P>
Αυτό σημαίνει για την Ευρωπαϊκή Ένωση κριτική σε αμφότερες τις πλευρές, κριτική στο Ισραήλ για την εκ νέου κατοχή των παλαιστινιακών εδαφών, για την άρση των περιορισμών και των χωρίς δίκη εκτελέσεων, αλλά, και ας μην υπάρξει καμία παρεξήγηση επ' αυτού, κριτική και στην Παλαιστινιακή Αρχή, η οποία μπορούσε να κάνει περισσότερα και πρέπει να κάνει περισσότερα στο μέλλον, για να εμποδίσει τις τρομοκρατικές επιθέσεις και να εξαρθρώσει τα δίκτυα. Αλλά, παρόλη την προσοχή στην ισορροπία, δεν πρέπει να ξεχνάμε ότι δεν πρόκειται για σύγκρουση μεταξύ ισοδύναμων μερών. Είναι το κράτος του Ισραήλ αυτό που φέρει πρώτο την ευθύνη για τις υφιστάμενες συγκρούσεις και για την επίλυσή τους. Αυτό σημαίνει ότι η μεγαλύτερη πίεση πρέπει να ασκηθεί στο Ισραήλ, προκειμένου να εξευρεθεί μία λύση. Αυτό σημαίνει άσκηση πίεσης για να προληφθεί η προβολή κάθε φορά ενός άλλοθι και μιας δικαιολογίας, ώστε να μην αρχίζουν ποτέ οι συνομιλίες τη στιγμή που έπρεπε να πραγματοποιηθούν. Αυτό σημαίνει, επίσης, πίεση στο Ισραήλ για την αποφυγή του σκεπτικού, σύμφωνα με το οποίο, για παράδειγμα, ο Αραφάτ παρομοιάζεται με τον Μπιν Λάντεν. Αυτή είναι μία ιδιαίτερα επικίνδυνη παρομοίωση, η οποία μπορεί να δυσκολέψει εξαιρετικά την εξεύρεση λύσης.
<P>
Έχουμε την υποχρέωση και προς τους νικητές του βραβείου Ζαχάρωφ να κάνουμε ό,τι μπορούμε για να διατηρήσουμε ζωντανή την ελπίδα τους.

<SPEAKER ID=109 LANGUAGE="FR" NAME="Wurtz">
Κυρία Πρόεδρε, κυρία Υπουργέ, κύριε Επίτροπε, μόλις επέστρεψα από μια συγκλονιστική επίσκεψη στα παλαιστινιακά εδάφη και το Ισραήλ, πληροφορήθηκα την είδηση για τη φοβερή σφαγή στην Ιερουσαλήμ, η οποία συνοδεύτηκε από μια δεύτερη επίθεση στη Χάιφα. Αισθανόμενος φρίκη για τις τόσο σκόπιμα άγριες και δολοφονικές αυτές πράξεις, εξέφρασα αμέσως τη βαθιά μου συμπάθεια προς τις οικογένειες των θυμάτων. Κανένας σκοπός, τόνισα, δεν μπορεί να δικαιολογήσει ούτε λίγο ούτε πολύ ανάλογες σφαγές αθώων. Οι πρωταίτιοι θα πρέπει να συλληφθούν, να δικαστούν και να τιμωρηθούν.
<P>
Δεν χρειάζεται να έχει κανείς πολύ μυαλό για να κατανοήσει ότι τα νέα αυτά εγκλήματα συνιστούσαν πραγματική καταστροφή για την παλαιστινιακή ηγεσία. Μπόρεσα να σταθμίσω επί τόπου πόσο δύσκολο είναι να συγκρατηθεί η απόγνωση του πληθυσμού, ειδικά στα στρατόπεδα των προσφύγων, μπροστά στις καθημερινές βιαιότητες του στρατού κατοχής, ειδικά μετά τις ανεύθυνες δολοφονίες ιστορικών ηγετών των φονταμενταλιστικών κινημάτων. Αυτή τη φορά, σκέφτηκα, αν η ισραηλινή κυβέρνηση αποφασίσει να πάρει εκδίκηση με τον δικό της τρόπο για τα θύματα των επιθέσεων, θα εξανεμιστεί κυριολεκτικά το μικρό περιθώριο ελιγμών που εξακολουθεί να διαθέτει η Παλαιστινιακή Αρχή. Το να σπάσει λοιπόν ο δραματικός αυτός φαύλος κύκλος - ταπεινώσεις, επιθέσεις, αντίποινα, αντεκδικήσεις - στον οποίο έχει καθηλωθεί η διαμάχη αυτή από την εκλογή του Αριέλ Σαρόν θα καθίστατο πια μια σχεδόν ανέφικτη αποστολή.
<P>
Και να που έγινε! Και με τι τρόπο! Με έναν καταιγισμό πυρών, το Ισραήλ πήρε εκδίκηση από τους φονταμενταλιστές στοχεύοντας τον Αραφάτ. Η παλαιστινιακή αστυνομία, εντεταλμένη να συλλάβει τους ακτιβιστές της Χαμάς ή της ισλαμικής Τζιχάντ, βομβαρδίστηκε και η ίδια. Η Διεθνής Ημέρα των Ανθρωπίνων Δικαιωμάτων σημαδεύτηκε στη Χεβρώνα από την ανυπόφορη εικόνα δύο παιδιών, 3 και 13 ετών, διαμελισμένων από έναν ισραηλινό πύραυλο που στόχευε γενικώς και αορίστως έναν ύποπτο. Ποιος μπορεί να συνεχίσει να αμφιβάλλει για τη βούληση του Αριέλ Σαρόν να εκμηδενίσει την Παλαιστινιακή Αρχή και ό,τι έχει απομείνει από το αΟσλο;
<P>
Μπροστά στο θανάσιμο κίνδυνο του αποκεφαλισμού του παλαιστινιακού έθνους και της συνακόλουθης ισλαμικής λαίλαπας, τι λέει η Ευρώπη; Καταδικάζει την πολιτική του χείριστου που ασκεί ο Σαρόν; Ενθαρρύνει τις θαρραλέες φωνές που ζητούν στο Ισραήλ την επανάληψη των διαπραγματεύσεων; Εκφράζει την ικανοποίησή της για τις πρώτες συλλήψεις φονταμενταλιστών ακτιβιστών στις οποίες η Παλαιστινιακή Αρχή διακινδύνευσε να προχωρήσει; Εκφράζει τη θλίψη της για τα θύματα, τόσο για τους Παλαιστινίους όσο και για τους Ισραηλινούς αμάχους; Επανέρχεται τουλάχιστον στο παλαιό αίτημά της για αποστολή διεθνών παρατηρητών στην περιοχή; Όσο απίστευτο και αν φαίνεται, στο ανακοινωθέν των Δεκαπέντε δεν υπάρχει τίποτα από όλα αυτά. Αντιθέτως, η Ευρώπη απηύθυνε μήνυμα στην Παλαιστινιακή Αρχή, τον άνευ προηγουμένου αυστηρό τόνο του οποίου υπογραμμίζει ο Τύπος.
<P>
Θα ήταν δραματικό, τη στιγμή όπου μία μόνο ελπίδα υπάρχει, μια ισχυρή πολιτική παρέμβαση της διεθνούς κοινότητας, η Ευρώπη να κλείσει τα αυτιά της και να αφήσει χωρίς καμία αντίδραση τον Τζόρτζ Μπους να δώσει το πράσινο φως στον Αριέλ Σαρόν. Σκέφτομαι τις γυναίκες και τους άντρες στο Ισραήλ και την Παλαιστίνη, οι οποίοι όπως η κ. Peled-Elhanan και ο κ. Ghazzawi, που έχουν τιμηθεί με το βραβείο Ζαχάρωφ, στηρίζονται πάνω μας για να τους βοηθήσουμε να αντισταθούν, να ελπίζουν και να ανοίξουν και πάλι ένα δρόμο προς μιας δίκαιη ειρήνη. Ο αγώνας τους αρκεί για να μας υπενθυμίσει τις ευθύνες μας.
<P>
(Χειροκροτήματα)

<SPEAKER ID=110 LANGUAGE="NL" NAME="Belder">
 - (NL) Κυρία Πρόεδρε, το Συμβούλιο έλαβε, τελικά, προχθές μία πολύ σαφή θέση έναντι της κλιμάκωσης της ισραηλοπαλαιστινιακής διαμάχης. Οι Υπουργοί Εξωτερικών των κρατών μελών της ΕΕ αποδίδουν την πολιτική ευθύνη για τις συνεχιζόμενες παλαιστινιακές επιθέσεις αυτοκτονίας εναντίον ισραηλινών πολιτών εκεί όπου ανήκει: στην Παλαιστινιακή Αρχή. Βάσει αυτού, έθεσαν τρεις όρους στους παλαιστίνιους εκπροσώπους: τη διάλυση των τρομοκρατικών δικτύων της Χαμάς και της ισλαμικής Τζιχάντ, τη σύλληψη και την ποινική δίωξη όλων των ατόμων που είναι ύποπτα για τρομοκρατικές δραστηριότητες και τη δημόσια ανακοίνωση στα αραβικά του τέλους της ιντιφάντα, της παλαιστινιακής εξέγερσης.
<P>
Προς μεγάλη μου θλίψη, δεν διακρίνω την πολιτική σαφήνεια του Συμβουλίου σε σχέση με την παλαιστινιακή τρομοκρατία στις συστάσεις αυτού του Κοινοβουλίου. Γι' αυτό, επιμένω στην τροπολογία μου αριθ. 6 ακόμη και μετά τη συνάντηση των συντονιστών σήμερα το πρωί. Ζητώ την υπαγωγή της ενίσχυσης προς την Παλαιστινιακή Αρχή στους όρους του Συμβουλίου. Αυτή η τροπολογία συμφωνεί με το πνεύμα των συμβιβασμών που προέκυψαν από αυτή τη συνάντηση. Γι' αυτό, ζητώ την υποστήριξη των συναδέλφων σ' αυτή την κατά κεφάλαιο ψηφοφορία.
<P>
Κυρία Πρόεδρε, αν το Ευρωπαϊκό Κοινοβούλιο δεν ακολουθήσει κοινή πολιτική γραμμή με το Συμβούλιο έναντι της αυξανόμενης παλαιστινιακής τρομοκρατίας, τότε οι σατανικές δυνάμεις της 11ης Σεπτεμβρίου θα εκμεταλλευθούν το γεγονός, επειδή αυτές δεν επιθυμούν αυτό που τονίζει σαφώς σ' αυτή τη σύσταση το Ευρωπαϊκό Κοινοβούλιο: ένα ασφαλές εβραϊκό κράτος στη Μέση Ανατολή.

<SPEAKER ID=111 LANGUAGE="IT" NAME="Pannella">
Κυρία Πρόεδρε, κυρία Πρόεδρε του Συμβουλίου, κύριε Επίτροπε, κυρίες και κύριοι συνάδελφοι, συνεχίζουμε να ζωγραφίζουμε, αντικαθιστώντας τον Πικάσο, την αντι-ισραηλινή γκουέρνικα: πτώματα παιδιών, που ενώ γενικά αλλού είναι θύματα των Αμερικανών, εδώ είναι θύματα των Ισραηλινών. Ο Επίτροπος Patten, εμείς οι ίδιοι με αυτή την πρόταση σύστασης επιζητούμε να σπεύσουμε για να δώσουμε επιτέλους στους Παλαιστινίους αυτό που έχουν ανάγκη, αυτό που ζητούν σίγουρα οι γυναίκες και οι άντρες της Παλαιστίνης - και οι Αραβες, εξάλλου, γενικά - και τα θύματα των δικτατοριών στην Αραβία.
<P>
Υποσχόμαστε στον Αραφάτ και συμφωνούμε να αγωνιστούμε, για ποιο σκοπό; Για να τους δώσουμε δικαιώματα; Για να τους δώσουμε κάτι που όλες οι διακηρύξεις των ανθρωπίνων δικαιωμάτων του κόσμου, όπως και οι ευρωπαϊκές, αγνοούν ως ατομικό δικαίωμα; Θέλετε να τους δώσετε ένα εθνικό κράτος. Αυτό ακριβώς που έχουν ανάγκη: ένα άλλο συριακό, ένα άλλο υεμενιτικό, οτιδήποτε, εθνικό κράτος. Έχουν ανάγκη αυτό το εθνικό κράτος. Επίτροπε Patten, μήπως δεν έχουμε και στην Ιταλία ανάγκη να λύσουμε τα προβλήματά μας, μήπως δεν έχετε και εσείς στην Αγγλία ανάγκη να λύσετε τα δικά σας;
<P>
Η εθνική ανεξαρτησία: αυτό το ψέμα που βαρύνει και το Ισραήλ. Εσείς θέλατε την εθνική ένωση στη Γιουγκοσλαβία, ουδέτερη ανάμεσα στις δύο πλευρές. Δεν είχε σημασία που ζητούσαμε να επιλεγεί η δημοκρατία και η Ευρώπη. Κάθεστε και κοιτάτε· παριστάνετε τους καλούς Σαμαρείτες. Η Morgantini πιθανόν ετοιμάζεται να καλέσει τους ισραηλινούς στρατιώτες να λιποτακτήσουν, όπως κάλεσε από τις ιταλικές τηλεοράσεις όλου του κόσμου τους αμερικανούς και τους άγγλους στρατιώτες να λιποτακτήσουν από τον πόλεμο του Αφγανιστάν. Είστε οι κληρονόμοι των ειρηνιστών και των κομμουνιστών του 1938 που, προς υποστήριξη του ναζισμού, καλούσαν τους συντρόφους τους, τους Γάλλους, να λιποτακτήσουν από εκείνον τον πόλεμο.
<P>
Λοιπόν, αν συνεχίζετε να έχετε αυτή την πρόθεση, πιστεύω πως έχουμε καθήκον να τονίσουμε ότι οι Παλαιστίνιοι και όλοι οι πολίτες του κόσμου - οι Παλαιστίνιοι πρώτα απ' όλα - έχουν το δικαίωμα να πουν "όχι" , και εμείς για λογαριασμό τους, σε αυτή την κυνική απάτη. Αν υπήρχαν τα τρία κράτη - Ιορδανία, Παλαιστίνη και Ισραήλ - αμέσως θα πεταγόταν το ιορδανικό κράτος, αμέσως κάποιοι θα προσπαθούσαν μέσω της Παλαιστίνης να ανατινάξουν αυτή την όαση της μισής, του ενός τρίτου δημοκρατίας.
<P>
Όχι, όχι σε αυτό το έγγραφο, στο οποίο υποβάλλεται σε όρους η συνέχιση της συνεργασίας με το Ισραήλ και λέγεται ότι είναι ανάγκη να υποστηρίξουμε χωρίς όρους τον Αραφάτ. Ε λοιπόν: αυτή η Ευρώπη, αυτή η Παλαιστίνη, αυτή η Αραβία, ειλικρινά δεν είναι η δική μας. Και θα ψηφίσουμε ανάλογα.

<SPEAKER ID=112 LANGUAGE="FR" NAME="Morillon">
Κυρία Πρόεδρε, κυρία Προεδρεύουσα του Συμβουλίου, κύριε Επίτροπε, όλοι συγκλονιστήκαμε σήμερα το πρωί από τη μαρτυρία της κ. Peled-Elhanan, που μας μετέφερε στην αίθουσα αυτή τις κραυγές των παιδιών που θυσιάζονται και τις φωνές των μητέρων που τα θρηνούν και οι οποίες, επειδή έχουν δημιουργήσει ζωή, δεσμεύονται να τη διαφυλάξουν ενάντια στη φονική μανία των ανδρών. Ακούσαμε επίσης την έκκληση του κ. Ghazzawi υπέρ του ονείρου αυτού της ειρήνης, που ήταν το όνειρο των ιδρυτών της και παραμένει το θεμέλιο της Ευρωπαϊκής Ένωσης.
<P>
Ακούγοντάς τους, μου ήρθαν χωρίς να το θέλω στο νου οι οδυνηρές αναμνήσεις μιας περιόδου όπου οι πολιτικοί και στρατιωτικοί ιθύνοντες στα Βαλκάνια, περιφρονώντας τη βούληση της πλειοψηφίας των συμπατριωτών τους για ειρήνη, παρέμεναν αμετακίνητοι σε αδιάλλακτες θέσεις, υπαγορευόμενες από την εκ βαθέων δυσπιστία τους προς τους αντιπάλους τους. Η διεθνής κοινότητα αναγκάστηκε τότε να παρέμβει δραστικά για να καταπραϋνει τη δυσπιστία αυτή, έως την υπογραφή των συμφωνιών του Ντέιτον, που οδήγησαν εντέλει σε μια μόνιμη εκεχειρία, υπό την εγγύηση μιας δύναμης που αναπτύχθηκε και δεν έχει ακόμα ολοκληρώσει την αποστολή της· αλλά συνέβαλε, κύριε Wurtz, στο να σπάσει ο φονικός αυτός φαύλος κύκλος του φόβου, της βίας και του μίσους.
<P>
Σήμερα, για να ικανοποιήσει τη βούληση της πλειοψηφίας των ισραηλινών και παλαιστινίων πολιτών για ειρήνη, η διεθνής κοινότητα θα πρέπει, νομίζω, να επιδείξει την ίδια αποφασιστικότητα και τον ίδιο ζήλο. Είναι αποστολή της Ευρωπαϊκής Ένωσης να τεθεί επικεφαλής του κινήματος αυτού. Έτσι αντιλαμβάνομαι την προχθεσινή δήλωση του Συμβουλίου, η οποία διατυπώνει με αξιοσημείωτο σθένος και ακόμα πιο αξιοσημείωτη λακωνικότητα την ισορροπημένη θέση της Ένωσης. Εκφράζω την ικανοποίησή μου, κυρία Προεδρεύουσα του Συμβουλίου, που υπογραμμίζεται η βούλησή μας να μην αποδεχτούμε παθητικά την κλιμάκωση μιας όλο και πιο τυφλής βίας.
<P>
Η Επιτροπή Εξωτερικών Υποθέσεων του Κοινοβουλίου μας είχε επεξεργαστεί με το ίδιο πνεύμα τη σύσταση που συνέταξε ο πρόεδρός μας Elmar Brok, η οποία θα υποβληθεί προς έγκριση στους συναδέλφους μας. Εύχομαι οι ισραηλινοί και οι παλαιστίνιοι πολιτικοί και στρατιωτικοί ιθύνοντες να κατανοήσουν επιτέλους ότι ο παρεμβάσεις αυτές ένα μόνο στόχο έχουν, να τους βοηθήσουν να επαναλάβουν την ειρηνευτική διαδικασία, της οποίας έχουν εγκρίνει τη βάση, αλλά αρνούνται να την εφαρμόσουν επειδή δεν έχουν εμπιστοσύνη ο ένας στον άλλον. Τους εξορκίζουμε να δείξουν τουλάχιστον εμπιστοσύνη στη διεθνή κοινότητα, ώστε να εγγυηθεί την εφαρμογή αυτή κατά τον πλέον αμερόληπτο τρόπο· γι' αυτό μπορούμε και οφείλουμε να δεσμευτούμε.

<SPEAKER ID=113 LANGUAGE="FR" NAME="Poos">
Κυρία Πρόεδρε, κυρία Προεδρεύουσα του Συμβουλίου, κύριε Επίτροπε, αγαπητοί συνάδελφοι, η κατάσταση στην Εγγύς Ανατολή το Δεκέμβριο του 2001, οκτώ χρόνια μετά το Όσλο, δεκαπέντε μήνες μετά τη δεύτερη ιντιφάντα, είναι καταστροφική.
<P>
Ο κ. Σαρόν δεν κατάφερε να τηρήσει τις προεκλογικές του υποσχέσεις ότι θα ενισχύσει την ασφάλεια του Ισραήλ και των πολιτών του. Ο ηγέτης της Παλαιστινιακής Αρχής είναι αδύναμος, παγιδευμένος και πολιορκημένος στα κατ' όνομα μόνον αυτόνομα εδάφη του. Ο άμαχος παλαιστινιακός πληθυσμός παρουσιάζεται πιο υποδουλωμένος παρά ποτέ και στερημένος από κάθε μελλοντική προοπτική.
<P>
Η διεθνής κοινότητα, η οποία θέλει την ειρήνη, επιδιώκει τώρα έναν ενδιάμεσο αλλά ανέφικτο στόχο: πρόκειται για ένα σχέδιο που φέρει το όνομα ενός αμερικανού γερουσιαστή, του κ. Μίτσελ. Το σχέδιο Μίτσελ διαπνέεται από καλές προθέσεις, διότι θέτει καταρχάς ως στόχο τον τερματισμό της σφαγής· πρόκειται όμως περί φενάκης, αφού κάθε μικρή συμφωνία που υπογράφεται σε μια τόσο περιορισμένη βάση παραμένει στο έλεος και του τελευταίου τρελού καμικάζι και όλα πρέπει να ξαναρχίζουν συνεχώς από το μηδέν. Ακόμα και αν υποθέσουμε ότι οι προκαταρκτικοί όροι που θέτει ο κ. Σαρόν ικανοποιούνται, ακόμα και αν υποθέσουμε ότι το σχέδιο Μίτσελ εφαρμόζεται ολοκληρωτικά - και επίπονα -, όσον αφορά τις βαθύτερες αιτίες της διαμάχης τίποτα δεν θα άλλαζε, και η βαθύτατη προσωπική αποστροφή του κ. Σαρόν για τον κ. Αραφάτ δεν θα εξαφανιζόταν ως δια μαγείας.
<P>
Οι βαθύτερες αιτίες της διαμάχης έγκεινται στη συνεχιζόμενη κατοχή - "σκληρή" , όπως τη χαρακτήρισε η κάτοχος του βραβείου Ζαχάρωφ στην ομιλία της σήμερα το πρωί - των παλαιστινιακών και συριακών εδαφών, τα οποία το Ισραήλ κατέλαβε στη σύγκρουση του 1967. Μόνον όταν όλα τα εδάφη αυτά, συμπεριλαμβανομένης της Ανατολικής Ιερουσαλήμ, θα έχουν απελευθερωθεί από το στρατό κατοχής, όπως απαιτούν τα ψηφίσματα των Ηνωμένων Εθνών, μόνο τότε θα δημιουργηθούν οι προϋποθέσεις για μια σταθερή και διαρκή ειρήνη.
<P>
Ιδού για ποιο λόγο η Ευρωπαϊκή Ένωση θα έπρεπε να συνηγορεί υπέρ μιας οριστικής και άμεσης συμφωνίας, η οποία θα προβλέπει ασφαλή σύνορα, διεθνώς αναγνωρισμένα και, ενδεχομένως, προστατευόμενα για μια μεταβατική περίοδο από μια διεθνή δύναμη. Όλες οι χώρες της περιοχής θα μπορούσαν τότε να ξεκινήσουν σε νέα βάση και να προσεγγίσουν, με την ενίσχυση της Ένωσης, τη φάση της συμφιλίωσης και της ανοικοδόμησης.
<P>
Το Ισραήλ θα πρέπει να επιστρέψει στα διεθνή του σύνορα του 1967 και ο αραβικός κόσμος θα πρέπει ρητώς και αμετακλήτως να τα αναγνωρίσει. Αυτόν τον τελικό στόχο θα πρέπει να επιδιώκει ανυποχώρητα το Συμβούλιο στη διεθνή σκηνή. Ενεργώντας κατ' αυτόν τον τρόπο, η Ευρώπη θα διαδραματίσει στην Εγγύς Ανατολή το ρόλο που όλος ο κόσμος προσδοκά να τη δει να διαδραματίζει. Το ζητούμενο σήμερα δεν είναι ένας ρόλος ίσης απόστασης, αλλά ένας ρόλος δίκαιος.
<P>
(Χειροκροτήματα)

<SPEAKER ID=114 LANGUAGE="FR" NAME="Ries">
Κυρία Πρόεδρε, η Εγγύς Ανατολή βρίσκεται σε εμπόλεμη κατάσταση εδώ και ένα χρόνο τώρα, η ιντιφάντα και η κουστωδία των ισραηλινών αντιποίνων συνεχίζονται, οι νεκροί συσσωρεύονται και από τις δύο πλευρές, και εμείς αισθανόμαστε αδύναμοι, ανήσυχοι και έξαλλοι. Μάλιστα, έξαλλοι, ένας θυμός μεγάλος σαν τις περσινές ελπίδες μας· η Εγγύς Ανατολή είχε βρεθεί δυο βήματα πριν την ειρηνευτική συμφωνία. Μπορούμε να προσάψουμε στον Αριέλ Σαρόν την πολιτική του, πολιτική αντεκδίκησης. Ο Σαρόν όμως δεν βρισκόταν στην εξουσία όταν ο Εχούντ Μπάρακ, ο Σλόμο Μπεν Αμι και ο Μπιλ Κλίντον προσπαθούσαν να πείσουν τον Γιάσερ Αραφάτ να υπογράψει την ειρηνευτική συμφωνία, η οποία θα έμενε στην ιστορία. Παρά ταύτα, ό,τι έγινε έγινε, πολύ σωστά μας το θύμισε ο Επίτροπος Patten.
<P>
Θέλουμε λοιπόν να συνεχίσουμε να πιστεύουμε σήμερα στο φως, για να παραφράσουμε τα λόγια της βελγικής Προεδρίας της Ένωσης. Θέλουμε να πιστέψουμε ότι η άνευ προηγουμένου έκκληση που απηύθυναν οι Δεκαπέντε τη Δευτέρα θα εισακουστεί, μια έκκληση και στους μεν και στους δε, σε αντίθεση με όσα άκουσα να λέγονται εδώ μέσα. Το Ισραήλ τίθεται προ των ευθυνών του, αλλά για πρώτη φορά τόσο ξεκάθαρα η Ένωση καλεί τον Αραφάτ να εξαρθρώσει τα τρομοκρατικά δίκτυα της Χαμάς και της ισλαμικής Τζιχάντ. Φως λοιπόν, ίσως όταν το Ισραήλ αναγνώρισε χτες ότι η Παλαιστινιακή Αρχή άρχισε για πρώτη φορά να πολεμά σοβαρά τους φονταμενταλιστές. Και άλλο φως, όταν ο Αραφάτ παραδέχτηκε ότι η έκκληση της Ένωσης, καθόλου φιλοφρονητική εντούτοις, είναι ισορροπημένη.
<P>
Η βραβευμένη με το βραβείο Ζαχάρωφ 2001, Ισραηλινή Nurit Peled-Elhanan μας έλεγε σήμερα το μεσημέρι: "μακάρι να μπορούσε η φωνή των μανάδων στην Εγγύς Ανατολή να κάνει τα όπλα να σιγήσουν" . Ελπίζουμε, θέλουμε να πιστεύουμε ότι και η φωνή της Ευρώπης, ευκρινής και δυνατή, θα συμβάλει στην αναγέννηση της ελπίδας.

<SPEAKER ID=115 LANGUAGE="IT" NAME="Morgantini">
Κυρία Πρόεδρε, όλο και περισσότερο θα ήθελα να αλληλοκοιταζόμασταν στη σιωπή. Είμαι κουρασμένη, κουρασμένη από αυτές τις επαναλαμβανόμενες συζητήσεις, που με δυσκολία μας πηγαίνουν μπροστά: μια σιωπή, όμως, που ξέρει να ακούει τις υπόγειες φωνές των σκοτωμένων που ζητούν ειρήνη και δικαιοσύνη, όπως είπαν σήμερα το πρωί οι Izzat και Nurit· μια σιωπή που λέει στις συνειδήσεις όλων ότι στην Παλαιστίνη και το Ισραήλ θα μπορέσει να υπάρξει ειρήνη μόνο αν ο παλαιστινιακός λαός μπορέσει να ασκήσει το δικαίωμα να ζει σε ένα δικό του κράτος, σε συνύπαρξη με το κράτος του Ισραήλ, με αμοιβαία ασφάλεια. Οφείλουμε να καταστήσουμε δυνατή αυτή την ειρήνη, όχι μόνο με οικονομικές ενισχύσεις.
<P>
Το βλέπουμε κάθε μέρα. Αυτά που χτίζουμε εμείς και που πληρώνουν οι πολίτες μας καταστρέφονται από τους βομβαρδισμούς, από τις μπουλντόζες: από το αεροδρόμιο ως το λιμάνι·μέχρι και το αντιτρομοκρατικό εργαστήριο καταστράφηκε προχτές. Συμμερίζομαι τις θέσεις του Επιτρόπου Patten και της κ. Υπουργού, αλλά δεν θα μπορέσει να υπάρξει οικονομική ανάπτυξη αν δεν υπάρξει απελευθέρωση από την ισραηλινή στρατιωτική κατοχή. Η Ευρώπη κινείται αποφασιστικά προς αυτή την κατεύθυνση. Αποφασίζεται, ακόμα και μονομερώς, μια διεθνής παρουσία για την προστασία του άμαχου πληθυσμού. Δεν υπάρχει ισότητα μεταξύ κατεχόμενου και κατέχοντος. Πρέπει να είμαστε ισόρροποι, αλλά όχι σολομώντειοι. Η ειρήνη χρειάζεται ακριβείς ενέργειες: αυτό ισχύει για μας, για τους Ισραηλινούς και για τους Παλαιστινίους.

<SPEAKER ID=116 LANGUAGE="NL" NAME="van der Laan">
 - (NL) Κυρία Πρόεδρε, η Ομάδα μου είναι βαθιά συγκλονισμένη από τη νέα αύξηση της βίας στη Μέση Ανατολή. Ο πληθυσμός του Ισραήλ ζει στο πένθος, τον φόβο και την οργή, αλλά έχει πολιτική ελευθερία, εκλογές, οικονομική ανάπτυξη και ελπίδα για ένα καλύτερο μέλλον. Είναι προς το συμφέρον του Ισραήλ, αλλά και των Παλαιστινίων, να ανακτήσουν την ελπίδα για το μέλλον. Όποιος έχει ελπίδα, έχει κάτι να χάσει. Χωρίς ελπίδα δεν πρόκειται να υπάρξει ποτέ διάθεση για συμβιβασμούς. Αλλά πώς είναι δυνατόν να εξακολουθεί να ελπίζει κανείς, όσο συνεχίζονται να χτίζονται εποικισμοί στην αυλή του, όσο τιμωρείται συλλογικά για τους βανδαλισμούς ορισμένων και όσο η Ευρώπη δεν διαμαρτύρεται εναντίον σοβαρών παραβιάσεων του διεθνούς δικαίου;
<P>
Είναι λανθασμένη η άποψη ότι περισσότερη βία και περισσότερη καταπίεση θα καταστήσει τους Παλαιστίνιους περισσότερο υποχωρητικούς. Μία διεθνής ειρηνευτική δύναμη πρέπει να εποπτεύσει την εφαρμογή της συμφωνίας Mitchell, για την άμεση έναρξη της απόσυρσης από τα κατεχόμενα εδάφη και για την άμεση διάλυση όλων των εποικισμών.
<P>
Τέλος, κυρία Πρόεδρε, μία ερώτηση προς την Επιτροπή. Κατά τις ισραηλινές επιθέσεις καταστρέφονται ευρωπαϊκά σχέδια, ο κ. Patten αναφέρθηκε μάλιστα στο εργαστήριο της σήμανσης. Σε τι ύψος ανέρχονται οι ζημίες και μπορεί ο Επίτροπος Patten να βεβαιώσει ότι η Επιτροπή θα ζητήσει την αποζημίωση των καταστροφών από το Ισραήλ;

<SPEAKER ID=117 LANGUAGE="NL" NAME="Neyts-Uyttebroeck">
 - (NL) Κύριε Πρόεδρε, κύριε Επίτροπε, κυρίες και κύριοι, στην πραγματικότητα δεν έχω να προσθέσω πολλά σε αυτά που ειπώθηκαν κατά τη διάρκεια αυτής της συζήτησης, εκτός από το να υπογραμμίσω ότι οι αποφάσεις του Συμβουλίου, εντελώς βάσει αυτών που δήλωσε ο Επίτροπος Patten, προσανατολίζονται πλήρως προς το μέλλον και, επομένως, περιλαμβάνουν έναν αριθμό επειγουσών αιτήσεων έναντι των δύο κύριων ενεχομένων, δηλαδή του Ισραήλ, αφενός, και της Παλαιστινιακής Αρχής, αφετέρου, και δεν σκοπεύουν κατά τον περισσότερο ισότιμο και αξιοπρεπή τρόπο να μνημονεύσουν, να εκφράσουν τη λύπη τους και, ενδεχομένως, να τιμήσουν τα θύματα της μιας και της άλλης πλευράς.
<P>
Η βία είναι απαίσιο πράγμα. Το ίδιο είναι και η κλιμάκωση της βίας. Θεωρήσαμε σωστό να απευθύνουμε επείγουσα έκκληση για δράση και αυτή η επείγουσα έκκληση πρέπει να απευθυνθεί τόσο στην Παλαιστινιακή Αρχή όσο και στο Ισραήλ. Στο σχετικό μέρος των συμπερασμάτων, ζητείται μία επείγουσα συνάντηση, στην οποία η Ευρωπαϊκή Ένωση, οι Ηνωμένες Πολιτείες, η Ρωσία, η Παλαιστινιακή Αρχή και το Ισραήλ θα καθίσουν στο ίδιο τραπέζι για να προσπαθήσουν να εξέλθουν από την κλιμάκωση της βίας και του εξτρεμισμού. Αυτή είναι η πιο έντονη ελπίδα μας.
<P>
Και δεν νομίζω ότι βοηθά να υποπτεύεται κανείς το Συμβούλιο ότι έχει προτιμήσεις προς τη μία ή προς την άλλη πλευρά. Δεν συμβαίνει κάτι τέτοιο. Είμαστε υπέρ της ειρήνης και προσπαθούμε σκληρά να πράξουμε ό,τι καλύτερο μπορούμε για αυτό. Αυτό κάνει η σημερινή Προεδρία και η επόμενη αναμφίβολα θα το κάνει επίσης και σ' αυτό θα χρειαστούμε πάρα πολύ την υποστήριξή σας.

<SPEAKER ID=118 NAME="Patten">
. (ΕΝ) Κύριε Πρόεδρε, καταρχάς θα απαντήσω στην χαρακτηριστικά άμεση ερώτηση της κ. van der Laan. Έχουμε υπολογίσει τις ζημιές που έχουν υποστεί ως τώρα τα σχέδιά μας. Εννέα σχέδια συνολικά έχουν υποστεί κάποιου είδους ζημία. Οι ζημίες υπολογίζονται κατά προσέγγιση σε 2,289 εκατομμύρια ευρώ, ενώ - για παράδειγμα - χάθηκαν επίσης 60 000 ευρώ με το βομβαρδισμό του εγκληματολογικού εργαστηρίου το οποίο είχαμε συστήσει. Υπήρξε επίσης κάποια υποστήριξη εκ μέρους της ισραηλινής κυβέρνησης στην προσπάθειά της να βοηθήσει τις παλαιστινιακές δυνάμεις ασφαλείας. Τα συγκεκριμένα στοιχεία είναι εντελώς κατά προσέγγιση. Εάν αναλογιστείτε τις επενδύσεις που έχει πραγματοποιήσει όλα αυτά τα χρόνια η Ευρώπη στη Δυτική Όχθη και στη Γάζα, προκειμένου να συσταθούν αξιοπρεπείς υπηρεσίες και πιθανότατα ένα βιώσιμο κράτος, τότε η απώλεια είναι ανυπολόγιστη. Έτσι έχουν τα λογιστικά στοιχεία μέχρι στιγμής και ευελπιστώ ότι δεν θα επιδεινωθούν περισσότερο.
<P>
Ίσως μπορούσα να προσθέσω ένα-δυο σημεία σχετικά με τη συζήτηση. Ο αξιότιμος κ. Poos, μέλος του Ευρωπαϊκού Κοινοβουλίου, ο οποίος δεν χρησιμοποιεί τις λέξεις ελαφρά τη καρδία - δεδομένου ότι γνωρίζει πολύ καλά αυτά τα θέματα - χαρακτήρισε την κατάσταση καταστροφική και ο χαρακτηρισμός δεν ήταν υπερβολικός. Ο αξιότιμος και γενναίος φίλος μου, στρατηγός Morillon, μας υπενθύμισε τις συνέπειες της αδιαλλαξίας στα Βαλκάνια. Ο κ. Lagendijk, η κ. Morgantini και άλλοι αναφέρθηκαν σε όσα ανησυχητικά ακούστηκαν το πρωί περί θυσίας της επόμενης γενιάς, επειδή η σημερινή δεν μπορεί να βρει ειρηνικό τρόπο συμβίωσης. Υποθέτω πως όταν οι άνθρωποι μπορούν να συμπεριφέρονται με τόσο αξιοθαύμαστη αντοχή, θάρρος και διαλλακτικότητα, τότε εξακολουθούν να υπάρχουν ελπίδες για την περιοχή. Ο φίλος μου ο κ. Brok, πρόεδρος της Επιτροπής Εξωτερικών Υποθέσεων, ανέφερε ότι στόχος είναι να μπορέσουν μια μέρα οι τρεις μεγάλες θρησκείες, που είδαμε να εκπροσωπούνται εδώ σήμερα το πρωί, να συμβιώσουν στην ιερή πόλη εν ειρήνη, πράγμα που - όπως λέει κι ένας άγγλος ποιητής - συνιστά μια "ευκταία ιερή συνεύρεση" .
<P>
Ένα μόνο θα έλεγα στον κ. Belder - και το λέω πολύ ευγενικά, χωρίς ίχνος επικριτικής διάθεσης, καθώς οι άνθρωποι δικαιούνται να έχουν τα πάθη τους - και αυτό είναι ότι δεν είμαι σίγουρος ότι συμμερίζομαι τις θέσεις του περί ισορροπίας. Θα σας πω τι σημαίνει για μένα ισορροπία.
<P>
Τη Δευτέρα της εβδομάδας που διανύουμε, παλαιστίνιοι και ισραηλινοί κοινοβουλευτικοί και διανοούμενοι συναντήθηκαν στο σημείο ελέγχου της Qalandia προκειμένου να προβάλουν την "επείγουσα ανάγκη να συνεχιστεί ο διάλογος μεταξύ των δύο πλευρών" , ακόμη κι αν αυτή είναι η μόνη τοποθεσία που μπορεί να πραγματοποιηθεί κάτι τέτοιο. Ανέφεραν ότι οι συνεδριάσεις αυτές είναι ιδιαίτερα σημαντικές υπό το πρίσμα της κλιμάκωσης της βίας κατά την προηγούμενη εβδομάδα, η οποία, όπως αναφέρουν, απειλεί να οδηγήσει όλη την περιοχή σε πόλεμο. Εάν δεν επιτευχθεί άμεσα ο τερματισμός του σημερινού κύκλου της βίας, τότε η κατάσταση μπορεί να βγει εκτός ελέγχου με ενδεχομένως αμετάκλητες συνέπειες.
<P>
Η ομάδα, στην οποία συμμετείχαν ο Yossi Beilin, πρώην Υπουργός Δικαιοσύνης και ένας από τους αρχιτέκτονες της διαδικασίας του Όσλο, και ο Yasser Abed Rabbo, Υπουργός Πληροφοριών και Πολιτισμού στην Παλαιστίνη, ανέφερε ότι το πέρας της παρούσας κρίσης συνεπάγεται την άμεση εγκατάλειψη της βίας ως πολιτικού εργαλείου και την άνευ όρων εφαρμογή του σχεδίου εργασίας Τένετ και της έκθεσης Mίτσελ. Αυτό αξιώνει τη λήψη άμεσων μέτρων, όπως μεταξύ άλλων την πρόληψη και την τιμωρία τρομοκρατικών πράξεων, την άρση του αποκλεισμού και την απομάκρυνση από τα παλαιστινιακά εδάφη, αλλά και τον τερματισμό της πολιτικής των δολοφονιών. Η ομάδα αυτή θεωρεί ότι ο εποικισμός δεν συνάδει με την ειλικρινή προσπάθεια αποκλιμάκωσης της κρίσης και επίτευξης της ειρήνης. Γι' αυτό και πρέπει να σταματήσει. Οι κάθε μορφής παροτρύνσεις, τόσο επίσημες όσο και ανεπίσημες, δεν μπορεί να συνυπάρχουν με την εκ νέου οικοδόμηση κλίματος εμπιστοσύνης και μη βίας. Αυτό πρέπει να σταματήσει. Δηλώνουμε σαφώς ότι η Παλαιστινιακή Αρχή ή η προεδρία της δεν πρέπει επ' ουδενί να ζημιωθεί ή να πληγεί, εάν πρόκειται να βρεθεί τρόπος επίλυσης της κρίσης.
<P>
Θα σας πω τι πιστεύω ότι πρέπει να πράξει η Ευρωπαϊκή Ένωση. Όσο υπάρχουν μετριοπαθείς και από τις δύο πλευρές - το Ισραήλ και την Παλαιστινιακή Αρχή - θα πρέπει να σταθούμε πλάι τους και να τους υποστηρίξουμε, να ενισχύσουμε το θάρρος, την ανοχή και την αξιοπρέπειά τους. Αυτό σημαίνει ισόρροπη πολιτική της Ευρωπαϊκής Ένωσης. Για να χρησιμοποιήσω μια βιβλική έκφραση που ταιριάζει στην περίσταση, θα αναφωνούσα "Ωσαννά" για όλα τα συναισθήματα που εκδηλώθηκαν στην κοινή εκείνη δήλωση. Παρακαλώ το Θεό να εξακολουθήσουν τους επόμενους τρεις, έξι ή εννέα μήνες να υπάρχουν κάποιοι μετριοπαθείς με γενναιότητα και θάρρος για να προσφέρουν καλύτερη προοπτική για το μέλλον της περιοχής.
<P>
(Χειροκροτήματα)

<SPEAKER ID=119 NAME="Πρόεδρος">
 - Ευχαριστώ πολύ, κύριε Επίτροπε, γι' αυτή την εξαιρετικά συγκινητική έκκληση στη δύσκολη κατάσταση.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 10.00.

<SPEAKER ID=120 LANGUAGE="IT" NAME="Ferri">
Κύριε Πρόεδρε, θα ήθελα να απευθύνω ένα χαιρετισμό σε μια ομάδα νέων, που όμως δεν έχει μόνο το συμπτωματικό προτέρημα να προέρχεται από μια πόλη - το Ποντρεμόλι στη Λουνιτζιάνα - που μου είναι ιδιαιτέρως αγαπητή και της οποίας είμαι δήμαρχος, αλλά που σκέφτομαι ότι μπορεί να εκπροσωπούν τους τόσους νέους που προσβλέπουν στην Ευρώπη. Έκλεισαν τα 18 φέτος, το 2001, το έτος όπου η βία στον κόσμο βρίσκεται στο υψηλότερο σημείο, αλλά επίσης το έτος κατά το οποίο πολλοί νέοι στον κόσμο αποκτούν την πλήρη δυνατότητα άσκησης των δικαιωμάτων και των υποχρεώσεών τους, φτάνοντας στην ενηλικίωση. Ελπίζω αυτό το έργο διαμεσολάβησης, αυτό το ισχυρό ηθικό μήνυμα της Ευρώπης, να μπορέσει να αποτελέσει μια ωραία εποικοδομητική απόδειξη της αυριανής ειρήνης για τα παιδιά της Ευρώπης και για όλα τα παιδιά του κόσμου μας.

<SPEAKER ID=121 NAME="Πρόεδρος">
 - Αγαπητέ κύριε δήμαρχε, αυτό δεν ήταν ακριβώς στο πλαίσιο του Κανονισμού, αλλά έχουμε ένα απόφθεγμα από τη Βίβλο που λέει: εκ γαρ του περισσεύματος της καρδίας το στόμα λαλεί. Έχω λοιπόν λίγη κατανόηση και για το γεγονός ότι ζητήσατε το λόγο.

<CHAPTER ID=5>
Εφαρμογή από το Συμβούλιο και την Επιτροπή του κανονισμού για την πρόσβαση στα έγγραφα
<SPEAKER ID=122 NAME="Πρόεδρος">
 - Η ημερήσια διάταξη προβλέπει τις δηλώσεις του Συμβουλίου και της Επιτροπής για την εφαρμογή από το Συμβούλιο και την Επιτροπή του κανονισμού για την πρόσβαση στα έγγραφα.
<P>
Η κ. Υπουργός Neyts-Uyttebroeck μίλησε πριν, στο τέλος της συζήτησης, αλλά τώρα έχει την ευκαιρία και τη χαρά, και εμείς την τιμή, να μιλήσει για το θέμα αυτό στην αρχή της συζήτησης.

<SPEAKER ID=123 LANGUAGE="FR" NAME="Neyts-Uyttebroeck">
. (FR) Κύριε Πρόεδρε, η Προεδρία του Συμβουλίου είχε δεσμευτεί ενώπιόν σας - δι' εμού άλλωστε - να λάβει τα αναγκαία μέτρα ώστε να τηρηθεί η προθεσμία της 3ης Δεκεμβρίου 2001, που είχε οριστεί για την έναρξη ισχύος του κανονισμού του Ευρωπαϊκού Κοινοβουλίου και του Συμβουλίου, της 30ής Μαΐου 2001, σχετικά με την πρόσβαση του κοινού στα έγγραφα του Ευρωπαϊκού Κοινοβουλίου, του Συμβουλίου και της Επιτροπής.
<P>
Με μεγάλη χαρά σας ανακοινώνω ότι το Συμβούλιο υπήρξε συνεπές στις δεσμεύσεις του. Στις 29 Νοεμβρίου, ενέκρινε μια απόφαση που τροποποιεί τον δικό του εσωτερικό κανονισμό. Η απόφαση αυτή δημοσιεύτηκε στην Επίσημη Εφημερίδα στις 30 Νοεμβρίου και τέθηκε σε ισχύ στις 3 Δεκεμβρίου, την ίδια μέρα δηλαδή που κατέστη εφαρμοστέος ο κανονισμός που προανέφερα. Η απόφαση αυτή συγχωνεύει σε μία και μόνη πράξη τις διατάξεις που περιέχονταν στις εσωτερικές πράξεις του Συμβουλίου, όσον αφορά την πρόσβαση στα έγγραφα, όπως και ορισμένες νέες διατάξεις σχετικά με την εφαρμογή του κανονισμού. Δυνάμει του άρθρου 2 της ίδιας αυτής απόφασης, καταργήθηκαν ορισμένες άλλες πράξεις: μια απόφαση του Συμβουλίου, της 20ής Δεκεμβρίου 1993, σχετικά με την πρόσβαση του κοινού στα έγγραφα του Συμβουλίου, η οποία τροποποιήθηκε για τελευταία φορά από μια απόφαση στις 14 Αυγούστου 2000· μια απόφαση του Συμβουλίου της 6ης Δεκεμβρίου 1999, σχετικά με τη βελτίωση της πληροφόρησης για τις εργασίες του Συμβουλίου και το δημόσιο μητρώο εγγράφων του Συμβουλίου· και τέλος, μια απόφαση του Συμβουλίου της 9ης Απριλίου 2001, σχετικά με τη δημόσια ανακοίνωση ορισμένων κατηγοριών εγγράφων του Συμβουλίου.
<P>
Κύριε Πρόεδρε, κύριε Επίτροπε, κυρίες και κύριοι, η διαδικασία που άρχισε από τη Συνθήκη του Αμστερνταμ όσον αφορά το δικαίωμα πρόσβασης στα έγγραφα αποκτά, κατ' αυτόν τον τρόπο, ένα νομικό πλαίσιο. Εντούτοις, πρέπει να ορισθούν, ακόμη, ορισμένες διατάξεις.
<P>
Οι συνομιλίες μεταξύ των θεσμικών οργάνων για τη σύσταση μιας διοργανικής επιτροπής, η οποία, σύμφωνα με το άρθρο 15 του κανονισμού, θα εξετάσει ποιες είναι οι καλύτερες σχετικές πρακτικές, θα μελετήσει τις ενδεχόμενες διαφορές και θα εξετάσει τις μελλοντικές εξελίξεις στο πλαίσιο της πρόσβασης του κοινού στα έγγραφα, βρίσκονται ακόμη εν εξελίξει.
<P>
Το Συμβούλιο είναι της άποψης ότι αυτή η επιτροπή πρέπει να συσταθεί στο επίπεδο των Γενικών Γραμματέων των τριών ενεχόμενων θεσμικών οργάνων, με τη δυνατότητα να θέτει θέματα γενικά, τόσο πολιτικής φύσεως όσο και περί των αρχών, στους Προέδρους των τριών θεσμικών οργάνων.
<P>
Επ' ευκαιρία του πρόσφατου άτυπου τριμερούς πολιτικού διαλόγου μεταξύ των Προέδρων του Κοινοβουλίου, του Συμβουλίου και της Επιτροπής στις 28 Νοεμβρίου, η Αντιπρόεδρος της Επιτροπής, κ. De Palacio, διατύπωσε μία ενδιαφέρουσα πρόταση ως λύση για το πρόβλημα του επιπέδου της εκπροσώπησης στους κόλπους αυτής της διοργανικής επιτροπής. Η πρότασή της συνίσταται στη σύγκληση αυτής της επιτροπής, στο επίπεδο των Γενικών Γραμματέων, βάσει μιας εξουσιοδότησης - στα γαλλικά par dιlιgation - της πολιτικής αρχής τους. Τη θεωρώ πολύ ενδιαφέρουσα ως ιδέα και ανακοίνωσα στους συναδέλφους Προέδρους του Κοινοβουλίου και της Επιτροπής ότι θα υποβάλω την ιδέα αυτή προς κρίση στα όργανα του Συμβουλίου.
<P>
Επιτρέψτε μου, κύριε Πρόεδρε, να εξηγήσω περί τίνος πρόκειται, επειδή αυτή η συζήτηση μεταξύ Συμβουλίου και Κοινοβουλίου σχετικά με το επίπεδο, στο οποίο θα διεξάγονται οι συζητήσεις, μοιάζει λίγο σκοτεινή.
<P>
Το Συμβούλιο ανησυχεί μήπως οι Πρόεδροι του Συμβουλίου, του Κοινοβουλίου και της Επιτροπής, αντιστοίχως, αναγκαστούν να ενεργούν ως όργανο υποβολής εφέσεων, ούτως ειπείν, όταν στο επίπεδο των Γενικών Γραμματέων αποφασίζεται ότι δεν είναι δυνατό να επιτραπεί η πρόσβαση σε ένα έγγραφο. Εμείς πιστεύουμε ότι δεν είναι αυτός ο ρόλος της Διάσκεψης των Προέδρων. Αυτή η διάσκεψη δεν πρέπει να αποτελεί ένα είδος εφετείου, αλλά, αντίθετα, να μελετά τις βασικές κατευθύνσεις, τα γενικά θέματα, τις αρχές και τα παρόμοια. Αυτή είναι, επομένως, η ανησυχία μας. Δεν είναι ότι το Συμβούλιο δεν επιθυμεί τη διοργανική επιτροπή, είναι ότι ανησυχεί μήπως δημιουργηθεί ένα σχεδόν συστηματικό άτυπο εφετείο, επειδή αυτό δεν μας φαίνεται από καμία άποψη θετικό. Υπάρχουν άλλα όργανα στα οποία θα μπορούσε να γίνει προσφυγή και, επομένως, αυτός είναι ο πυρήνας της συζήτησης. Νομίζω, επομένως, ότι η πρόταση της Αντιπροέδρου της Επιτροπής, της κ. De Palacio, προσφέρει μία διέξοδο σχετικά. Επειδή εάν οι Γενικοί Γραμματείς των τριών θεσμικών οργάνων συναντώνται βάσει εξουσιοδότησης των Προέδρων τους, τότε έχουν εντολή και μπορούν να λαμβάνουν οι ίδιοι αποφάσεις σε συγκεκριμένες περιπτώσεις, όταν πρόκειται για την πρόσβαση σε ένα έγγραφο.
<P>
Σας τα λέω αυτά για να καταστήσω σαφή τη θέση του Συμβουλίου σχετικά με το πού έγκειται το πρόβλημα. Ελπίζω ότι και οι άλλοι συνάδελφοι του Συμβουλίου θα θεωρήσουν θετική τη διαδικασία που προτείνει η κ. De Palacio και ότι θα μπορέσει έτσι να επιλυθεί το πρόβλημα και να αρχίσει η λειτουργία της διοργανικής επιτροπής.
<P>
Επιπλέον, θα ήθελα να επιστήσω την προσοχή σας στο γεγονός ότι το άρθρο 11, παράγραφος 2, του κανονισμού ορίζει την 3η Ιουνίου 2002 ως την ημερομηνία έναρξης λειτουργίας του μητρώου εγγράφων.
<P>
Σε ποιο σημείο βρισκόμαστε όσον αφορά αυτό το θέμα; Το μητρώο εγγράφων του Συμβουλίου, είναι όπως γνωρίζετε, διαθέσιμο για το κοινό από την 1η Ιανουαρίου 1999. Αυτό το μητρώο περιλαμβάνει όλα τα έγγραφα, τα οποία έχουν κατατεθεί στο Συμβούλιο ή στα προπαρασκευαστικά όργανα και τα οποία είτε αποτελούν τη βάση για διαβουλεύσεις, είτε έχουν κάποια επίδραση στη διαδικασία λήψης αποφάσεων, είτε παρέχουν μία εικόνα της κατάστασης των πραγμάτων για ορισμένα θέματα.
<P>
Τον Νοέμβριο του τρέχοντος έτους, το μητρώο περιείχε αναφορές σε περισσότερα από 250 000 έγγραφα του Συμβουλίου στις έντεκα επίσημες γλώσσες και παρέχει πρόσβαση στο περιεχόμενο περισσοτέρων από 50 000 εγγράφων. Επομένως, το μητρώο φαίνεται να αποτελεί ένα αποτελεσματικό και αξιόπιστο μέσο, με το οποίο μπορούν να εντοπιστούν έγγραφα των θεσμικών οργάνων και να ζητηθούν. Από την έναρξη λειτουργίας του μητρώου υπάρχει - και αυτό είναι κατανοητό - συνεχής αύξηση της αίτησης εγγράφων, τα οποία, στην πλειοψηφία τους, περιλαμβάνονται πράγματι σε αυτό το μητρώο. Ο αριθμός των αναζητήσεων στο μητρώο συνεχίζει να αυξάνεται. Το 1999 καταγράφηκαν περισσότερες από 70 000 επισκέψεις, οι οποίες οδήγησαν σε 600 000 αιτήσεις και με αυτό εννοώ την ανάγνωση ή τη φόρτωση ενός εγγράφου. Το 2000, ο αριθμός των επισκέψεων και των αιτήσεων αυξήθηκε σε 160 000 και 1 260 000 αντιστοίχως,. Η αυξητική τάση συνεχίζεται και, κατά το πρώτο εξάμηνο του 2001, είχαμε 130 000 επισκέψεις και περισσότερες από 1 εκατομμύριο αιτήσεις αναδρομής στο περιεχόμενό τους.
<P>
Κύριε Πρόεδρε, κύριε Επίτροπε, κυρίες και κύριοι, όσον αφορά τα μέτρα που στοχεύουν στην πληροφόρηση του κοινού σχετικά με τα δικαιώματα που απολαμβάνει χάρη στον κανονισμό, τα τρία ενδιαφερόμενα θεσμικά όργανα εξετάζουν επί του παρόντος τα ποικίλα, συγκεκριμένα μέτρα που πρέπει να λάβουν, όπως η από κοινού εκπόνηση ενός πρακτικού οδηγού για τους πολίτες λόγου χάρη.
<P>
Σύμφωνα με το άρθρο 9, παράγραφος 7 του κανονισμού, η Επιτροπή και το Συμβούλιο θα πρέπει να ενημερώνουν το Κοινοβούλιο σε σχέση με τα ευαίσθητα έγγραφα. Στο ζήτημα αυτό, το Συμβούλιο είναι έτοιμο να προχωρήσει σε διαπραγματεύσεις με το Κοινοβούλιο για τη σύναψη μιας διοργανικής συμφωνίας στο τομέα της ευρωπαϊκής πολιτικής ασφάλειας και άμυνας, η οποία θα μπορούσε ενδεχομένως να συνοδευτεί και από άλλες συμφωνίες, ειδικά στον τομέα της δικαιοσύνης και των εσωτερικών υποθέσεων.
<P>
Στο πλαίσιο αυτό όμως, καλό θα ήταν το Κοινοβούλιο να επανεξετάσει τη θέση του για την προσφυγή ακύρωσης του κανονισμού ασφαλείας του Συμβουλίου και να εγκρίνει, σε σχέση με έγγραφα που θεωρούνται ευαίσθητα, ορισμένα μέτρα σύμφωνα προς το δικό του εσωτερικό κανονισμό, όπως τροποποιήθηκε πρόσφατα, ώστε να παρέχει εγγυήσεις σχετικά με την προστασία του εμπιστευτικού χαρακτήρα των ευαίσθητων εγγράφων στην αίθουσα του Κοινοβουλίου.

<SPEAKER ID=124 LANGUAGE="FR" NAME="Barnier">
Κύριε Πρόεδρε, κυρίες και κύριοι βουλευτές, πριν από ένα μήνα ήμουν παρών, στον ίδιο αυτό χώρο, κατά την έγκριση από την Ολομέλεια της έκθεσης της κ. Maij-Weggen σχετικά με την προσαρμογή του εσωτερικού Κανονισμού του Κοινοβουλίου στον κανονισμό για την πρόσβαση του κοινού στα έγγραφα των τριών θεσμικών οργάνων. Με την έγκριση αυτή ολοκληρώθηκε το τεράστιο έργο της εισηγήτριάς σας, κ. Maij-Weggen, όπως επίσης, επιτρέψτε μου να το πω, και του κ. Cashman.
<P>
Πριν μια εβδομάδα, μερικές ημέρες μετά το Συμβούλιο, η Επιτροπή ενέκρινε και αυτή απόφαση για την τροποποίηση του εσωτερικού της κανονισμού. Προηγουμένως, στις 28 Νοεμβρίου, είχαμε προβεί σε ανταλλαγή απόψεων για την όσο το δυνατόν σαφέστερη εφαρμογή του κανονισμού. Είναι αλήθεια ότι χρειαστήκαμε κάποιες ημέρες επιπλέον. Να, γιατί η τελική απόφαση της Επιτροπής μπόρεσε να ληφθεί μόλις στις 5 Δεκεμβρίου. Αυτό προκάλεσε ερωτήματα και η Πρόεδρος σας μας υπέβαλε σχετικό ερώτημα. Επιθυμώ να σας διαβεβαιώσω σαφέστατα λέγοντάς σας, ότι πρακτικά, αυτή η ολιγοήμερη αναβολή δεν έχει καμία συνέπεια για τους πολίτες. Η Επιτροπή εφαρμόζει ουσιαστικά τον κανονισμό της 30ής Μαΐου από την 3η Δεκεμβρίου. Για τον λόγο αυτό, στη Γενική Γραμματεία της Επιτροπής υπάρχει ένα κεντρικό σημείο πρόσβασης, με ταχυδρομική διεύθυνση, διεύθυνση ηλεκτρονικού ταχυδρομείου και αριθμό φαξ στη διάθεση των πολιτών, οι οποίοι μπορούν, επίσης, να συμβουλεύονται την ιστοσελίδα της Επιτροπής. Από την επόμενη εβδομάδα, ο νέος οδηγός πρόσβασης που δημιουργήσαμε - όπως είπατε σχετικά, κυρία Υπουργέ - θα είναι διαθέσιμος σ' αυτήν την ιστοσελίδα.
<P>
Έτσι, κυρίες και κύριοι βουλευτές, είναι έτοιμος για μας όλος ο πρακτικός μηχανισμός για την εφαρμογή του κανονισμού και οι υπηρεσίες της Επιτροπής έχουν ήδη αρχίσει να ασχολούνται ουσιαστικά με τις αιτήσεις πρόσβασης, με βάση τα νέα δεδομένα αυτού του κανονισμού. Το άρθρο 18 του κανονισμού προβλέπει όχι μόνο την προσαρμογή των εσωτερικών κανονισμών, αλλά επίσης και την προσαρμογή άλλων υφισταμένων διατάξεων. Έτσι, οι αρμόδιες υπηρεσίες της Επιτροπής επαλήθευσαν αν ο κανονισμός του 1983 για το άνοιγμα των ιστορικών αρχείων στο κοινό συνάδει με τον κανονισμό για την πρόσβαση στα έγγραφα. Είναι απαραίτητες, σχετικά, κάποιες προσαρμογές και η Επιτροπή θα προτείνει προσεχώς στο Συμβούλιο και στο Κοινοβούλιο μια τροποποίηση του κανονισμού για τα ιστορικά αρχεία.
<P>
Τρίτη σκέψη: πάντοτε δυνάμει του άρθρου 18 του κανονισμού της 30ής Μαΐου, οι υπηρεσίες της Επιτροπής συνέταξαν κατάλογο των κανόνων που βρίσκονται διάσπαρτοι σήμερα σε ολόκληρο το κοινοτικό δίκαιο και αφορούν την πρόσβαση σε έγγραφα ή σε πληροφορίες στην ισχύουσα κοινοτική νομοθεσία. Αυτή η εργασία επέτρεψε την ανεύρεση πενήντα περίπου διατάξεων, τις οποίες η Επιτροπή εξετάζει υπό το φως του νέου κανονισμού. Κάθε διάταξη, μη σύμφωνη με τους νέους κανόνες πρόσβασης στα έγγραφα, είτε θα τροποποιείται, είτε θα καταργείται.
<P>
Τέταρτο σημείο που θα ήθελα να διευκρινίσω επ' ευκαιρία αυτής της παρέμβασης: η δυνατότητα εφαρμογής του κανονισμού στους οργανισμούς. Γνωρίζω ότι αυτό αποτελεί μια ανησυχία σας, κυρία Maij-Weggen, κύριε Cashman, που εύλογα έχετε ήδη εκφράσει και που εμφανίζεται και στην κοινή διακήρυξη η οποία εγκρίθηκε μαζί με τον κανονισμό. Και για το θέμα αυτό οι εργασίες συνεχίζονται. Μόλις εγκρίθηκε ο νέος κανονισμός, η Επιτροπή ενημέρωσε σχετικά τους οργανισμούς και τους κάλεσε να επανεξετάσουν τους δικούς τους κανόνες πρόσβασης υπό το πρίσμα του εν λόγω κανονισμού. Οι συστατικές πράξεις των υφισταμένων οργανισμών θα τροποποιηθούν. Για τους νέους οργανισμούς, η ρήτρα αυτή θα προβλέπεται στην πρόταση για την συστατική τους πράξη.
<P>
Τέλος, κυρίες και κύριοι βουλευτές, οι υπηρεσίες της Επιτροπής έχουν συντάξει έναν οδηγό που ενημερώνει τον πολίτη για τα δικαιώματα που του παρέχει ο κανονισμός. Σε μια πρώτη φάση, ο οδηγός αυτός θα είναι προσπελάσιμος τις αμέσως προσεχείς ημέρες, στην ιστοσελίδα της Επιτροπής στο Διαδίκτυο, αλλά στη συνέχεια, αρκετά σύντομα ελπίζω, προβλέπεται η δημιουργία ενός κοινού οδηγού για τα τρία ευρωπαϊκά θεσμικά όργανα που θα απευθύνεται στους πολίτες.
<P>
Ιδού, κύριε Πρόεδρε, κυρίες και κύριοι βουλευτές, οι εργασίες που εξετέλεσε συνολικά η Επιτροπή προκειμένου να θέσει σε εφαρμογή αυτόν τον κανονισμό για την πρόσβαση του κοινού στα έγγραφα. Οι εργασίες αυτές θα αποτελέσουν φυσικά και αναμφισβήτητα αντικείμενο επισταμένης παρακολούθησης, στο πλαίσιο της διοργανικής επιτροπής που θα συσταθεί προσεχώς και θα συγκεκριμενοποιήσει τη συνεργασία μας για την υλοποίηση του νέου κανονισμού. Είχα τη χαρά, κυρία Υπουργέ, να σας ακούσω να αναφέρετε τη συμβιβαστική πρόταση που υπέβαλε στις 28 Νοεμβρίου και επ' ευκαιρία του τριμερούς διαλόγου, η συνάδελφός μου κ. Loyola De Palacio. Υπέβαλε αυτή τη συμβιβαστική πρόταση, επειδή έπρεπε να καταλήξουμε σε μια λύση. Την υπέβαλε, και σας ευχαριστώ, κυρία Υπουργέ, που το σημειώσατε, σεβόμενη και την ανησυχία που εξέφρασε το Κοινοβούλιο για το αν η πολιτική αρχή διαδραματίζει σωστά το ρόλο της, στους κόλπους αυτής της διοργανικής επιτροπής.
<P>
Για τη εφαρμογή του κανονισμού, κάθε θεσμικό όργανο προχώρησε αυτόνομα σε τροποποιήσεις των δικών του εσωτερικών διαδικασιών, όταν τις έκρινε ενδεδειγμένες. Από την πλευρά της, η Επιτροπή σκοπεύει να συνεχίσει να σέβεται αυτή την αυτονομία. Εύχεται να γίνει σεβαστό το πνεύμα και το γράμμα αυτού του κανονισμού, ο οποίος αποτελεί, κατά την άποψή μας, πραγματική πρόοδο για τη διαφάνεια και τη δημοκρατία στην Ευρωπαϊκή Ένωση.

<SPEAKER ID=125 LANGUAGE="NL" NAME="Maij-Weggen">
 - (NL) Κύριε Πρόεδρε, Επίτροπε Barnier, κυρία Υπουργέ, το Μάιο του τρέχοντος έτος και έπειτα από μακρές διαπραγματεύσεις εγκρίθηκε ο κανονισμός για την πρόσβαση στα έγγραφα, ο οποίος είναι καλύτερα γνωστός ως ευρωπαϊκός νόμος για τη διαφάνεια της διοίκησης. Εμείς, ο συνάδελφος Cashman, ο Πρόεδρος Watson και εγώ, συμμετείχαμε πολύ στενά σε αυτή την υπόθεση. Τότε συμφωνήθηκε ότι η πρακτική εφαρμογή έπρεπε να είναι έτοιμη μέχρι τις 3 Δεκεμβρίου και αυτό ίσχυε και για τα τρία θεσμικά όργανα, το Συμβούλιο, την Επιτροπή και το Κοινοβούλιο. Τα μητρώα θα έπρεπε να είναι έτοιμα μέχρι τις 3 Ιουνίου 2002 και σήμερα είναι 12 Δεκεμβρίου. Πού βρισκόμαστε τώρα, μία εβδομάδα μετά τις 3 Δεκεμβρίου; Το Κοινοβούλιο ενέκρινε στις 13 Νοεμβρίου τον αναθεωρημένο Εσωτερικό Κανονισμό του και το Προεδρείο του Κοινοβουλίου φρόντισε για την εφαρμογή στις 28 Νοεμβρίου. Επομένως, από τη δική μας πλευρά, όλα είναι έτοιμα. Εμείς, ως Κοινοβούλιο, αισθανόμαστε, ωστόσο, συνυπεύθυνοι για αυτά που πράττουν η Επιτροπή και το Συμβούλιο και γι' αυτό ξεκινήσαμε σήμερα αυτή τη συζήτηση.
<P>
Κατά πρώτον, το Συμβούλιο: αυτό προσάρμοσε τον Εσωτερικό Κανονισμό του στον κανονισμό στις 29 Νοεμβρίου και τον δημοσίευσε στις 3 Δεκεμβρίου, επομένως just in time. Δύο παρατηρήσεις: κατά πρώτον, μία περαιτέρω παρατήρηση για τις αποφάσεις του κ. Solana. Δεν είναι απόλυτα σαφές από τον κανονισμό κατά πόσο αυτές οι αποφάσεις του κ. Solana καλύπτονται από τον κανονισμό ή όχι. Θα μπορούσε η κ. Neyts να μας δώσει σχετικά μία σαφή απάντηση; Και, στη συνέχεια, μία παρατήρηση για το άρθρο 12, παράγραφος 5 της απόφασης του Συμβουλίου, όπου ορίζεται ότι τα σημειώματα, οι επιστολές και τα παρόμοια, όπως, για παράδειγμα, τα απευθυνόμενα στην Coreper, τα οποία σχετίζονται με τη νομοθεσία, εμπίπτουν στον κανονισμό. Το άρθρο 6 ορίζει ότι εάν τα κράτη μέλη σε μεμονωμένα σημειώματα ή επιστολές διατυπώνουν παρατηρήσεις για την ευρωπαϊκή νομοθεσία υπόψη του Συμβουλίου ή της Coreper, αυτές δεν είναι υποχρεωτικό να δημοσιοποιούνται. Αυτό δεν μου φαίνεται αποδεκτό.
<P>
Στις Κάτω Χώρες, η επιστολή μιας κοινότητας προς τις εθνικές αρχές πρέπει πάντα να δημοσιοποιείται και νομίζω ότι αυτό πρέπει να ισχύει και για τα κράτη μέλη και το Συμβούλιο.
<P>
Και, στη συνέχεια, η Επιτροπή. Αυτή στις 28 Νοεμβρίου πραγματοποίησε μία προσαρμογή του κανονισμού και στις 5 Δεκεμβρίου την ενέκρινε. Δεν αναφέρομαι στις δύο ημέρες καθυστέρηση, έχω όμως μερικές παρατηρήσεις. Η πρώτη είναι ότι η Επιτροπή ανέθεσε την εφαρμογή του κανονισμού σε συγκεντρωτικό επίπεδο. Είναι λογικό αυτό; Φυσικά, άκουσα τώρα τον κ. Barnier να δηλώνει ότι υπάρχει έτσι μία ταχυδρομική και μία ηλεκτρονική διεύθυνση. Αλλά γιατί αυτό να μην αναφέρεται σαφώς στον κανονισμό, επειδή δεν βρίσκω κάτι τέτοιο. Μία δεύτερη παρατήρηση αφορά το εξής πρόβλημα: γιατί η Επιτροπή δεν όρισε σαφώς την έννοια του εγγράφου, όπως έπραξαν το Κοινοβούλιο και το Συμβούλιο; Και, στη συνέχεια, το άρθρο 8 της απόφασης της Επιτροπής, το οποίο αποτελεί το τρίτο σημείο που θέλω να θίξω. Γιατί υπάρχει τέτοια σύγχυση όσον αφορά τον συντάκτη του εγγράφου, γιατί δεν επιτρέπεται να γίνει γνωστός εάν είναι υπάλληλος; Βάζει την υπογραφή του κατά την εκτέλεση του καθήκοντός του και, κατά τη γνώμη μου, αυτό εμπίπτει στη διαφάνεια.
<P>
Επίσης, δεν είναι απολύτως σαφές τι θα συμβαίνει με τις υπηρεσίες. Ο Επίτροπος δήλωσε κάτι σχετικά, αλλά υπάρχει κάποια καθοδήγηση από την πλευρά της Επιτροπής σ' αυτό το επίπεδο; Και, στη συνέχεια, οι κανόνες ασφαλείας. Ούτε για αυτό το θέμα δημοσιεύθηκε τίποτα. Γιατί οι κανόνες ασφαλείας του Συμβουλίου δημοσιεύθηκαν και εκείνοι της Επιτροπής όχι; Και τώρα η τελευταία παρατήρησή μου, κύριε Πρόεδρε, και θα αναφερθώ για άλλη μία φορά στη θέση της κ. Neyts. Δεν ξέρω αν είναι λογικό να μην έχουμε μία διοργανική επιτροπή σε πολιτικό επίπεδο. Πρέπει αυτό να γίνει σε επίπεδο υπαλλήλων; Έχω σοβαρούς δισταγμούς επ' αυτού. Νομίζω ότι πρέπει να υπάρξουν περαιτέρω διαβουλεύσεις σχετικά και, εν πάση περιπτώσει, στον κανονισμό μας ορίσαμε ότι ένας από τους Αντιπροέδρους μας πρέπει να είναι υπεύθυνος και το Κοινοβούλιο πρέπει να επιμείνει σε αυτή την άποψη.

<SPEAKER ID=126 NAME="Cashman">
Κύριε Πρόεδρε, καταρχάς θα ήθελα να υπενθυμίσω τόσο στο Συμβούλιο όσο και στην Επιτροπή ότι ο στόχος του κανονισμού είναι "να προσδώσει όσο το δυνατόν πληρέστερη πρακτική ισχύ στο δικαίωμα της πρόσβασης του κοινού στα έγγραφα και να θεσπίσει τις γενικές αρχές και τα όρια της πρόσβασης αυτής" . Παρακολουθώντας τις αποφάσεις του Συμβουλίου και της Επιτροπής, βλέπω μια προσπάθεια να ξαναγραφτεί ο κανονισμός, ιδιαίτερα οι αναφορές στο άρθρο 9 της απόφασης της Επιτροπής -έγγραφα που δεν αντικατοπτρίζουν θέσεις ή ατομικές θέσεις δεν θα είναι διαθέσιμα. Το ίδιο ισχύει και για το άρθρο 11 της απόφασης του Συμβουλίου.
<P>
Θα ήθελα να υπενθυμίσω τόσο στο Συμβούλιο όσο και στην Επιτροπή ότι ο περιορισμός της πρόσβασης σε έγγραφα μπορεί να αφορά μόνο στις εξαιρέσεις που αναφέρονται στο άρθρο 4 και στο άρθρο 9, το οποίο με τη σειρά του σχετίζεται με το άρθρο 4. Το ίδιο και στις προτάσεις της Επιτροπής, πολίτες τρίτων χωρών εξαιρούνται από το δικαίωμα να υποβάλλουν καταγγελίες στον Ευρωπαίο Διαμεσολαβητή - άλλη μια παραβίαση του πνεύματος του κανονισμού.
<P>
Στο πλαίσιο των κατ' εξουσιοδότηση πράξεων, η Επιτροπή πιστεύει ότι μέχρι να εγκριθεί το τελικό κείμενο, δεν πρόκειται να διαθέσει κανένα έγγραφο νομοθετικού περιεχομένου. Υπενθυμίζω στο Σώμα και την Επιτροπή ότι το 90% των 5 000 περίπου νομοθετικών πράξεων που υιοθετούνται κάθε χρόνο, εγκρίνονται κατ' εξουσιοδότηση. Το Συμβούλιο έχει διευρύνει την πρόσβαση σε κάποια εσωτερικά έγγραφα αλλά εξακολουθεί να τηρεί την εμπιστευτικότητα σε αιτήσεις των κρατών μελών για εθνικές αντιπροσωπείες και εθνικές θέσεις. Γιατί έξι μήνες μετά τη θέση σε ισχύ του κανονισμού τα όργανα δεν έχουν ξεκινήσει καμία εκστρατεία ενημέρωσης; Γιατί; Πότε θα έχουμε τις προτάσεις της Επιτροπής για την τροποποίηση του παραγώγου δικαίου; Η Επιτροπή έχει υιοθετήσει κανόνες ασφάλειας; Εάν ναι, μπορεί να τους δημοσιεύσει σύμφωνα με τους κανονισμούς; Πότε θα υιοθετήσει το Κοινοβούλιο τους δικούς του κανόνες ασφάλειας; Είμαι εξαιρετικά ανήσυχος επειδή, εάν τώρα κάποιος επρόκειτο να προσεγγίσει και να αποκτήσει πρόσβαση μέσω της απόφασης της Επιτροπής ή του Συμβουλίου, θα παραβιαζόταν ο κανονισμός.
<P>
Επιπλέον, θα ήθελα να υποστηρίξω το πολύ σημαντικό σημείο που έθεσε η κ. Maij-Weggen. Είναι απαράδεκτο γενικοί γραμματείς να εκπροσωπούν πολιτικούς σε αυτήν την διοργανική επιτροπή. Οι πολιτικοί πρέπει να είναι υπόλογοι και υπεύθυνοι για τις αποφάσεις τους.

<SPEAKER ID=127 LANGUAGE="FI" NAME="Hautala">
Κύριε Πρόεδρε, προσθέτω και τη δική μου φωνή στις ερωτήσεις που έθεσαν οι συνάδελφοί μου στο Συμβούλιο και την Επιτροπή. Καθώς εκκρεμούν πολλά θέματα προς συζήτηση μεταξύ του Κοινοβουλίου, της Επιτροπής και του Συμβουλίου, θα ήθελα κυρίως να ζητήσω να συστηθεί επιτέλους αυτή η διοργανική επιτροπή συνεργασίας προκειμένου να υπάρξει πραγματική διαφάνεια, όπως ακριβώς προβλέπει αυτός ο κανονισμός. Συμφωνώ λοιπόν με τον συνάδελφο Cashman ότι το Κοινοβούλιο δεν μπορεί να δεχθεί να συζητούν οι γενικοί γραμματείς για τα θέματα αυτά εξ ονόματος των πολιτικών, επειδή η διαφάνεια, ως βασικό δημοκρατικό ζητούμενο συνιστά ιδιαίτερα πολιτικό θέμα.
<P>
Τώρα πρέπει επίσης να δούμε ποιες θα είναι οι επόμενες προκλήσεις μας, μόλις βρουν - ελπίζουμε - τη λύση τους όλα τα ανοικτά ερωτήματα του κανονισμού. Αυτό ήταν βεβαίως ένα σημαντικό πρώτο βήμα, εντούτοις μπροστά μας έχουμε πολλές ακόμη προκλήσεις, κάποιες από τις οποίες θα ήθελα να αναφέρω εδώ.
<P>
Κατά τη γνώμη μου ακόμη μεγαλύτερο πρόβλημα θα αποτελέσει το θέμα, το οποίο μάλιστα έθιξε χθες στο πλαίσιο κάποιου σεμιναρίου ο πρόεδρος της Επιτροπής Νομικών Θεμάτων και Εσωτερικής Αγοράς κ. Watson, ότι δηλαδή όσον αφορά την καταπολέμηση της τρομοκρατίας και τα θέματα του τρίτου πυλώνα, η κατάσταση έχει γίνει ανυπόφορη, δεδομένου ότι το Συμβούλιο εξακολουθεί να θεσπίζει τους νόμους περί τρομοκρατίας κεκλεισμένων των θυρών και η εξουσία του Κοινοβουλίου είναι ανύπαρκτη ως προς τα θέματα αυτά. Κατά τη γνώμη μου, είναι χρέος μας να θέσουμε τον ακόλουθο στόχο: τα θέματα του τρίτου πυλώνα να συμπεριληφθούν πραγματικά στον κύκλο της δημοσιοποίησης εγγράφων. Διαφορετικά κανείς δεν θα φέρει δημοκρατική ευθύνη γι' αυτά.
<P>
Δεύτερον θα ήθελα να αναφερθώ σε ένα πρόβλημα σχετικά με την προστασία των προσωπικών δεδομένων. Κατά την άποψή μου και στο θέμα αυτό έχουμε ουσιαστικό πρόβλημα. Βεβαίως και πρέπει να διαφυλάσσονται τα προσωπικά δεδομένα, ωστόσο δεν μπορούμε να δεχθούμε για παράδειγμα ότι τα ονόματα και τα προσωπικά δεδομένα των εκπροσώπων του κλάδου της βιομηχανίας που συμμετείχαν στις διαβουλεύσεις με την Επιτροπή μπορούν να παραμείνουν κρυφά εις το όνομα της προστασίας των δεδομένων. Όχι! Αυτό είναι παρανόηση, σε τέτοια θέματα πρέπει να φροντίζουμε να δρούμε υπέρ της διαφάνειας, έτσι ώστε ο τομέας πραγματικά να μας υπερκαλύπτει.

<SPEAKER ID=128 LANGUAGE="DA" NAME="Bonde">
"Μπορώ να δω τον τηλεφωνικό κατάλογο;" "Λυπόμαστε, εδώ και δύο χρόνια μάλλον δεν ήταν μυστικός αλλά πάντως εσείς δεν μπορείτε να τον δείτε." "Πόσοι νόμοι υπάρχουν;" "Δυστυχώς δεν τους μετράμε." "Πόσα σχέδια εκτελείτε;" "Σταματήσαμε να μετράμε όταν ξεπεράσαμε τα 100.000." "Πόσες επιτροπές υπάρχουν;" "Λυπόμαστε, αλλά είναι μυστικό." "Ποιος συμμετέχει στις προπαρασκευαστικές συνεδριάσεις;" "Αχ, δεν το ξέρουμε αυτό." "Ναι, αλλά πληρώνετε τις αποζημιώσεις για τα ταξίδια;" "Λυπόμαστε αλλά δεν ξέρουμε για ποιον πληρώνουμε." "Μπορώ να δω ποιους νόμους διαπραγματεύεστε με τις δώδεκα υποψήφιες χώρες, καθώς και τις εκθέσεις αναλυτικής εξέτασης;" "Τσου." Τέτοιες είναι οι απαντήσεις που δίνονται σε εμάς, που έχουμε εκλεγεί για να ελέγχουμε την Επιτροπή και το Συμβούλιο. Ούτε και ο Διαμεσολαβητής, το Ελεγκτικό Συνέδριο και η Επιτροπή Ελέγχου του Προϋπολογισμού δεν μπορούν να έχουν στη διάθεσή τους όλα αυτά που είναι δικαίωμα να έχουν οι εκλεγμένοι όλων των κοινοβουλίων.
<P>
Στις 3 Δεκεμβρίου τέθηκε σε ισχύ ο κανονισμός διαφάνειας. Εμείς ήμασταν στην ώρα μας με μια ανανεωμένη αίτηση για πρόσβαση του κοινού στα δημόσια έγγραφα, αλλά οι υπάλληλοι ανακάλυψαν ότι ακόμη και με τους καινούργιους κανόνες δεν υπήρχε κανένα έγγραφο που έπρεπε να μας δώσουν. Ζητήσαμε να λάβουμε έναν πλήρη κατάλογο των επιτροπών, των ομάδων εργασίας και των μελών τους. Ζητήσαμε να έχουμε πρόσβαση στις διαπραγματεύσεις ένταξης, στις δηλώσεις και τις γνωμοδοτήσεις που συνδέονται με τον ισχύοντα νόμο. Όταν συζητούσαμε για τον κανονισμό διαφάνειας, οι εισηγητές του Κοινοβουλίου περίμεναν ότι εφεξής θα μπορούσαμε να έχουμε τέτοιου είδους πληροφορίες. Ως εκ τούτου, θέλω να ρωτήσω τους εισηγητές μας εάν θέλουν να συμμετάσχουν σε μια προσφυγή κατά της Επιτροπής ενώπιον του Δικαστηρίου, εάν η νέα μας αίτηση για πρόσβαση στα έγγραφα καταλήξει και αυτή χωρίς ικανοποιητικά αποτελέσματα.

<SPEAKER ID=129 NAME="Perry">
Κύριε Πρόεδρε, οι περισσότεροι άνθρωποι δηλώνουν ότι πιστεύουν σε μια ανοικτή και διαφανή διακυβέρνηση. Είμαι μάλλον βέβαιος ότι τόσο η Επιτροπή όσο και το Συμβούλιο είναι ειλικρινή στις δηλώσεις τους. Τα συγχαίρω για την πρόοδο που έχουν πραγματοποιήσει μέχρι στιγμής, ωστόσο δεν πρέπει να τρέφουμε αυταπάτες σκεπτόμενοι ότι δεν απαιτείται πολύ περισσότερη προσπάθεια πριν καταστεί η Ευρώπη πραγματικά διαφανής και ανοικτή.
<P>
Θα ήθελα να χρησιμοποιήσω το χρόνο μου αναφερόμενος σε ένα μόνο παράδειγμα - μια αναφορά προς το Ευρωπαϊκό Κοινοβούλιο από διάφορα μέλη των Lloyds του Λονδίνου. Η αναφορά ισχυρίζεται ότι η κυβέρνηση του Ηνωμένου Βασιλείου δεν έχει εφαρμόσει σωστά τις κοινοτικές οδηγίες περί ασφάλισης. Ως συνέπεια της αναφοράς, η Επιτροπή ορθότατα υπέβαλε προ ενός έτους ερωτήσεις προς την κυβέρνηση του Ηνωμένου Βασιλείου. Από το σημείο αυτό, ξεκινά η μυστικότητα και η συγκάλυψη.
<P>
Η Επιτροπή έχει επιτρέψει στα μέλη της Επιτροπής Αναφορών - μόνο όμως στα μέλη - να δουν το συγκεκριμένο ερωτηματολόγιο, κι αυτό μόνο μετά από τεράστιες πιέσεις. Για ποιο λόγο να μην αποκαλυφθούν οι ερωτήσεις στο κοινό ή στους αναφέροντες; Έτσι η Επιτροπή θα έδειχνε ότι κάνει τη δουλειά της. Όσον αφορά τις απαντήσεις, αυτές είναι απόρρητες, Κανείς δεν επιτρέπεται να τις γνωρίζει - ούτε τα μέλη του Κοινοβουλίου ούτε οι αναφέροντες - κανείς. Η κυβέρνηση του Ηνωμένου Βασιλείου δηλώνει ότι βάσει της συμφωνίας πλαισίου δεν επιτρέπεται να αποκαλύψει τις απαντήσεις, επειδή ενδέχεται να ακολουθήσουν νομικές διαδικασίες. Η βρετανική κυβέρνηση δεν έχει κανένα λογικό επιχείρημα. Εάν αυτή δεν είναι επίσημη δήλωση, τότε θα ήθελα να ξέρω τι είναι.
<P>
Μπορεί η Επιτροπή να διαθέτει κάποιο επιχείρημα, όμως θα ήθελα να υπενθυμίσω στον Επίτροπο την απόφαση Zwartveld. Το 1990 η Επιτροπή αρνήθηκε την πρόσβαση σε έγγραφα με τον ισχυρισμό ότι ενδέχεται να ακολουθούσαν νομικές διαδικασίες. Το ΔΕΚ επέμεινε στην παρουσίαση των εγγράφων.
<P>
Αυτό λοιπόν που θα έλεγα απόψε στον Επίτροπο είναι: έχετε κάνει κάποια πρόοδο, ωστόσο σας προβάλλω αυτό το παράδειγμα για να δείξω ότι απαιτείται ακόμη μεγάλη πρόοδος στο θέμα αυτό.

<SPEAKER ID=130 LANGUAGE="NL" NAME="van den Berg">
 - (NL) Κύριε Πρόεδρε, σήμερα αναφερόμαστε στην εφαρμογή του κανονισμού για την πρόσβαση στα έγγραφα: τον περίφημο Euro-WOB. Είχαμε έναν ωραίο συμβιβασμό, ένα μέγιστο υποστηρίξιμο αποτέλεσμα αυτήν την άνοιξη, μία σημαντική βελτίωση σε σχέση με τις αρχικές προτάσεις της Επιτροπής και τους υφιστάμενους κανονισμούς. Συγκεντρώσαμε τις βέλτιστες πρακτικές των κρατών μελών μας και τις καταστήσαμε ένα νέο ευρωπαϊκό κανόνα. Τώρα φυσικά πρόκειται για την εφαρμογή αυτού του κανόνα και πρέπει να καταβάλουμε κάθε προσπάθεια ώστε να είναι επιτυχής. Εμείς, ως Ευρωπαϊκό Κοινοβούλιο, επιθυμούμε να παρακολουθήσουμε στενά την εφαρμογή στην πράξη και οι συνάδελφοι μου κ.κ. Cashman και Maij-Weggen έθεσαν ορισμένες επείγουσες ερωτήσεις και διατύπωσαν ορισμένες παρατηρήσεις, τις οποίες υποστηρίζω θερμά.
<P>
Αποδίδουμε μεγάλη αξία στην ετήσια έκθεση που θα συντάσσεται για την εφαρμογή της ρύθμισης για τη διαφάνεια και έχει μεγάλη σημασία για εμάς που σήμερα ακούσαμε εδώ εξηγήσεις από το Συμβούλιο και από την Επιτροπή. Όταν ακούω παρατηρήσεις για τη θεσμική προσφυγή στους Γενικούς Γραμματείς, συμμερίζομαι τη γνώμη των συναδέλφων μου ότι φαίνεται σαν να στηριζόμαστε σε θεσμικό υπαλληλικό επίπεδο αντί σε πολιτικό. Όταν δηλώνετε: γενικά και πολιτικά κριτήρια, τότε αναφέρεστε σε πολιτικό επίπεδο. Η 3η Δεκεμβρίου ήλθε, βεβαίως, γρήγορα και ακόμα και εμείς μόλις και μετά βίας ήμασταν έτοιμοι τον Νοέμβριο.
<P>
Τώρα που έχουμε πει το άλφα, πρέπει να πούμε και το βήτα. Αλλά όταν εξετάζω την κατάσταση στο Συμβούλιο, παρατηρώ ότι τα έγγραφα που σχετίζονται με το Συμβούλιο Δικαιοσύνης και Εσωτερικών Υποθέσεων δεν είναι ακόμη διαθέσιμα ή δεν έχουν ενταχθεί ακόμη όλα στο μητρώο. Για άλλη μία φορά πρόκειται για κόλπο, επειδή νομίζω ότι πρέπει να δοθεί κάθε προτεραιότητα στη δυνατότητα πρόσβασης των πολιτών, διαφορετικά αυτό φαίνεται ως δυσπιστία.
<P>
Έχω να θέσω δύο συγκεκριμένες ερωτήσεις στην Επιτροπή και στο Συμβούλιο, πέρα από τις ερωτήσεις των συναδέλφων μου. Πόσα ευαίσθητα έγγραφα υπάρχουν και δεν έχουν, μέχρι στιγμής, περιληφθεί στο μητρώο; Πώς ενημερώνονται οι πολίτες, πέρα από τον οδηγό που ανέφερε ο Επίτροπος Barnier, σχετικά με τις δυνατότητες του Euro-WOB από την Επιτροπή και το Συμβούλιο;
<P>
Το 2004 θα γίνει αξιολόγηση του Euro-WOB. Αν τότε φανεί ότι ο κανονισμός δεν διασφαλίζει επαρκή διαφάνεια, τότε θα είναι δικό μας καθήκον, ως Κοινοβουλίου, να φροντίσουμε για αυτό, επειδή δεν πρέπει ποτέ να ξεχνάμε ότι δεν επιτρέπεται να σχηματίζεται στους πολίτες η εικόνα ότι εδώ εργαζόμαστε κεκλεισμένων των θυρών.
<P>
Αυτός ο κανονισμός αποτελεί ένα φανταστικό μέσο για να γίνει κάτι διαφορετικό, αλλά πρέπει να φροντίσουμε ώστε να μην μείνουμε μόνο σε ωραία λόγια, αλλά και η εφαρμογή να λειτουργήσει στην πράξη. Έχω μεγάλη περιέργεια να ακούσω τις απαντήσεις, ιδίως στις κριτικές ερωτήσεις των συναδέλφων μου.

<SPEAKER ID=131 NAME="Μαρίνος">
Κύριε Πρόεδρε, λυπούμαι που αποδέκτης των παρατηρήσεών μου θα είναι ο Επίτροπος κ. Barnier, τον οποίο ιδιαιτέρως εκτιμώ, αλλά τα παράπονα αφορούν άλλον Επίτροπο.
<P>
Ως μέλος της Επιτροπής Αναφορών, και προεκτείνω ήδη αυτά που είπε ο κ. Perry, οφείλω να επισημάνω ότι όχι σπάνια η Ευρωπαϊκή Επιτροπή αρνείται να μας γνωστοποιήσει το περιεχόμενο εγγράφων ή άλλα στοιχεία, η γνώση των οποίων είναι απολύτως αναγκαία για την συναγωγή ορθών συμπερασμάτων και για να καταλήγουμε σε δίκαιες αποφάσεις, στις περιπτώσεις που ευρωπαίοι πολίτες προσφεύγουν στο Ευρωπαϊκό Κοινοβούλιο.
<P>
Η άρνηση αυτή της Επιτροπής παραβιάζει, κατά τη γνώμη μου, την αρχή της διαφάνειας και δυσκολεύει το έργο μας στην Επιτροπή Αναφορών. Η κύρια δικαιολογία της αρνητικής στάσεως της Επιτροπής είναι ότι τα ζητούμενα στοιχεία και έγγραφα θα αποκάλυπταν ευαίσθητα προσωπικά δεδομένα. Η βασιμότητα του ισχυρισμού αυτού αμφισβητείται όχι μόνο από την Επιτροπή Αναφορών, αλλά και από τον Ευρωπαίο Διαμεσολαβητή. Θα σας αναφέρω ένα παράδειγμα: η Επιτροπή αρνείται να μας γνωστοποιήσει ονόματα εκπροσώπων μιας επαγγελματικής οργανώσεως, τους οποίους συμβουλεύθηκε και οι οποίοι φαίνεται ότι επηρέασαν τις αποφάσεις της. Εμείς αρνούμαστε ότι έτσι προστατεύεται προσωπικό δεδομένο και φοβούμαστε ότι συγκαλύπτεται κάποια ενδεχόμενη αδιαφανής συναλλαγή.
<P>
Σας ανέφερε επίσης ο κ. Perry την ιστορία των Lloyd΄s. Πρέπει να σας πω ότι πίσω από αυτή την συγκάλυψη κρύβεται καταστροφή επιχειρήσεων, δυστυχία πολλών ανθρώπων, ακόμη και αυτοκτονίες. Γι' αυτό, με έκθεση του Προέδρου της Επιτροπής Αναφορών κ. Gemelli, που εγκρίθηκε σήμερα από την Ολομέλεια, ζητείται η διεύρυνση των εξουσιών και της αποτελεσματικότητας της Επιτροπής Αναφορών, ώστε οι προσφέυγοντες πολίτες να βρίσκουν έγκαιρα το δίκιο τους, όπως επίσης και να αποτρέπονται ανεπανόρθωτες βλάβες, λόγου χάριν στο περιβάλλον ή στα πολιτιστικά μνημεία.

<SPEAKER ID=132 LANGUAGE="NL" NAME="Neyts-Uyttebroeck">
 - (NL) Κύριε Πρόεδρε, κύριε Επίτροπε, θα περιοριστώ στην απάντηση των ερωτήσεων που τέθηκαν. Στην ερώτηση της εισηγήτριας Maij-Weggen κατά πόσον οι νέες διατάξεις καλύπτουν και τις αποκαλούμενες αποφάσεις Solana, η απάντηση είναι ναι, τις καλύπτουν.
<P>
Όσον αφορά την επιτροπή διοργανικού επιπέδου, δηλώνω ότι το Συμβούλιο δεν αντιτίθεται σε καμία περίπτωση στην έναρξη λειτουργίας αυτής της επιτροπής, το ζητούμενο είναι μόνο κατά πόσο θα ήταν περισσότερο χρήσιμο οι Πρόεδροι να παρευρίσκονται στις συνεδριάσεις και να λαμβάνουν τις αποφάσεις. Όταν πρόκειται για τις γενικές αρχές, τότε νομίζω, πράγματι, αλλά αυτό είναι προσωπική άποψη, ότι πρέπει να το πράττουν οι Πρόεδροι. Η λύση την οποία επεξεργάστηκα προβλέπει κάτι τέτοιο. Το μόνο που προσωπικά δεν μου φαίνεται θετική εξέλιξη είναι ότι οι Πρόεδροι πρέπει να λειτουργούν, τρόπον τινά, ως όργανο αποδοχής εφέσεων, σε περίπτωση που στο επίπεδο ανωτέρων υπαλλήλων έχει ληφθεί μία κοινή απόφαση για την άρνηση πρόσβασης σε ένα συγκεκριμένο έγγραφο ή σε ένα συγκεκριμένο τύπο εγγράφου. Αυτό νομίζω ότι θα αποτελέσει ένα είδος πινγκ-πονγκ στο επίπεδο των ανωτέρων υπαλλήλων. Θα ήθελα, εντούτοις, να επισημάνω ότι το πολιτικό επίπεδο είναι ανά πάσα στιγμή προσιτό και πολιτικά υπεύθυνο για ότι αποφασίζεται σε υπαλληλικό επίπεδο, συμπεριλαμβανομένου και αυτού που αποφασίζεται σε ανώτατο υπαλληλικό επίπεδο. Δεν καταλαβαίνω πολύ καλά τη διάκριση που κάνουν ορισμένοι από εσάς, σαν το υπαλληλικό επίπεδο να ήταν εξ ορισμού ανεύθυνο, ενώ το πολιτικό επίπεδο υπεύθυνο στον ύψιστο βαθμό. Δεν είναι έτσι, δεν είναι αυτή η φιλοσοφία μου, είναι πιθανόν η δική σας. Αλλά αυτό δεν το συμμερίζομαι. Νομίζω ότι πρέπει να εξετάσουμε και πάλι σαφώς τα θέματα αυτά.
<P>
Διατυπώθηκε η παρατήρηση ότι υπάρχουν ακόμη ορισμένα έγγραφα του Συμβουλίου που σχετίζονται με τη δικαιοσύνη και τις εσωτερικές υποθέσεις και δεν έχουν ακόμη καταχωρηθεί στο μητρώο. Αυτό ισχύει. Για αυτό αναμένουμε από εσάς την έγκριση του κανονισμού σχετικά με την εγγύηση της ασφάλειας των εγγράφων. Εφόσον δεν έχει γίνει αυτό, μας φαίνεται ιδιαίτερα δύσκολο να καταστήσουμε προσιτά ιδιαίτερα ευαίσθητα έγγραφα, ακόμη και στο αξιότιμο όργανό σας.

<SPEAKER ID=133 LANGUAGE="FR" NAME="Barnier">
Κύριε Πρόεδρε, θα ήθελα, με τη σειρά μου, να απαντήσω όσο το δυνατόν ακριβέστερα σε όσες και όσους παρενέβησαν. Γενικά, δεν μου προξενεί έκπληξη η ανυπομονησία, η εγρήγορση, τα αιτήματα για περαιτέρω βήματα που απευθύνονται προς την Επιτροπή. Υπογραμμίσατε, κυρία Maij-Weggen, - όπως και εγώ ο ίδιος - ότι η Επιτροπή έλαβε πράγματι την απόφασή της μετά από κάποιες ημέρες επιπλέον προθεσμίας, που χρειαζόμαστε πράγματι αντικειμενικά και όπως φαντάζεστε, συμμετείχα σε όλες τις συζητήσεις στους κόλπους του σώματος των Επιτρόπων για την αξιολόγηση των συνεπειών του νέου αυτού συστήματος, του νέου αυτού μηχανισμού για τη εσωτερική οργάνωση της Επιτροπής. Σας διαβεβαίωσα, όμως, ειλικρινέστατα, ότι αυτές οι λίγες επιπλέον ημέρες καθυστέρησης, δεν εμπόδισαν σε τίποτε το σύστημα να καταστεί λειτουργικό από τις 3 Δεκεμβρίου και εξής. Και από τις 3 Δεκεμβρίου - αυτό το λέω για την κ. Bonde, που με ρωτούσε αν υπήρξαν αποτελέσματα - μάλιστα, κυρία μου, κύριοι βουλευτές, από τις 3 Δεκεμβρίου μας υποβλήθηκαν ήδη πολυάριθμα αιτήματα τα οποία διεκπεραιώνονται από τις υπηρεσίες της Επιτροπής, σύμφωνα με τις νέες διαδικασίες. Κυρία Maij-Weggen, το μητρώο για το οποίο μιλήσατε θα καταστεί λειτουργικό από τον Ιούνιο, από τις 3 του προσεχούς Ιουνίου, ενώ υπαινιχθήκατε - όπως και ο κ. Cashman, πιστεύω - το θέμα της ασάφειας σχετικά με τον συντάκτη. Στο άρθρο 8 του κειμένου μας, αναφέρουμε πράγματι αυτήν την ένδειξη για τον συντάκτη του κειμένου, δεν προχωρήσαμε περισσότερο σε λεπτομέρειες, γιατί φυσικά η ποιότητα του συντάκτη εξαρτάται από τη φύση του εγγράφου. Συντάκτης μπορεί να είναι ένα θεσμικό όργανο, μια δημόσια αρχή, ένα φυσικό πρόσωπο, ένας υπάλληλος, όπως και μια ιδιωτική εταιρεία. Συνεπώς, θέλω να πω ότι η ποιότητα και η ακριβέστερη ένδειξη του συντάκτη εξαρτάται φυσικά από τη φύση του εγγράφου. Αλλά το μητρώο αυτό θα καταστεί όντως λειτουργικό στις 3 του προσεχούς Ιουνίου και εργαζόμεθα ήδη γι' αυτό. Θα ήθελα, κυρία Maij-Weggen, να σας πω ότι έχουμε πράγματι μια συγκεντρωτική διαχείριση στη Γενική Γραμματεία. Μόλις σας είπα ότι διαθέτουμε ηλεκτρονική διεύθυνση, διεύθυνση ταχυδρομείου, καθώς και φαξ, όπου το ένα δεν αποκλείει το άλλο. Συνεπώς, αν οι πολίτες απευθύνονται στην τάδε ή δείνα Γενική Διεύθυνση, μπορούν να λάβουν απάντηση. Εάν υπάρξει δυσκολία, τότε υπάρχει διαιτησία σε επίπεδο Γενικής Γραμματείας, έχουμε, όμως, μια κύρια κεντρική διεύθυνση και μπορούν να υπάρξουν απαντήσεις στο επίπεδο των Γενικών μας Διευθύνσεων. Η απόφαση, φυσικά, λαμβάνεται σε πρώτο επίπεδο καταρχήν από την Γενική Διεύθυνση που έχει συντάξει το έγγραφο.
<P>
Όσον αφορά το ζήτημα του ορισμού του εγγράφου που σας απασχόλησε διαδοχικά, είναι αλήθεια, κυρία Maij-Weggen, ότι αρκεστήκαμε στην ανάγνωση - όπως μόλις ανέφερα στην παρέμβασή μου - και στην τήρηση του κειμένου του κανονισμού, που περιλαμβάνει έναν ευρύτατο και ουδέτερο ορισμό. Αυτή ήταν η βούληση του νομοθέτη και επιθυμούσαμε, καθόσον μας αφορά, να περιορίσουμε το πεδίο εφαρμογής του κανονισμού μέσω των δικών μας εσωτερικών κανόνων.
<P>
Σχετικά με τους κανόνες ασφαλείας στους οποίους αναφερθήκατε επίσης, όπως και ο κ. Cashman, επιθυμώ να σας διαβεβαιώσω ότι οι κανόνες αυτοί που εγκρίθηκαν στα τέλη Νοεμβρίου, θα δημοσιευτούν πολύ σύντομα. Ο μόνος λόγος αυτής της καθυστέρησης συνδέεται με κάποια νομικά προβλήματα και κάποια θέματα γλωσσικής προσαρμογής που σας ζητώ να κατανοήσετε, όμως οι κανόνες ασφαλείας μας θα δημοσιευτούν πολύ σύντομα. Εν πάση περιπτώσει, οι δύο παρεμβάσεις σας θα μας παρακινήσουν να επισπεύσουμε ακόμη περισσότερο αυτή τη διαδικασία δημοσίευσης.
<P>
Κύριε Cashman, αναφερθήκατε στην ανάγκη για μια ενημερωτική εκστρατεία. Προσωπικά, σας υπόσχομαι ότι θα καταστήσουμε όσο το δυνατόν ευρύτερα γνωστό αυτόν τον νέο κανονισμό και τις λεπτομέρειες της υλοποίησής του, όπως και τις νέες διατάξεις που προτείνονται στους πολίτες. Αν δεν απατώμαι, τα τρία θεσμικά όργανα αποφάσισαν να μην διενεργηθεί ενημερωτική εκστρατεία στα πλαίσια της διοργανικής τεχνικής ομάδας εργασίας, να μην αναληφθεί ενημερωτική εκστρατεία για τον κανονισμό αυτόν, αλλά μέσω της ιστοσελίδας μας στο Διαδίκτυο και μέσω όλων των εγγράφων μας θα γνωστοποιήσουμε απλώς ότι υπάρχει αυτός ο οδηγός του πολίτη, ο οποίος θα είναι προσπελάσιμος μέσα στις επόμενες ημέρες μέσω του Διαδικτύου, ενώ θα γνωστοποιήσουμε ότι διαθέτουμε στο εξής αυτή τη διαφάνεια και αυτό το άνοιγμα που επιβεβαιώνεται και τονίζεται ιδιαίτερα χάρη στον κανονισμό αυτόν.
<P>
Κυρία Hautala, επικαλεστήκατε - όπως εξάλλου και η κ. Maij-Weggen και ο κ. Cashman - το θέμα της διοργανικής ειδικής επιτροπής. Δεν μπορώ να προχωρήσω πέραν αυτού που σας είπα και της ανησυχίας σας, την οποία κατανοώ, για μια βελτιωμένη πολιτική υπευθυνότητα, έτσι όπως εκφράζεται από το Ευρωπαϊκό Κοινοβούλιο. Η κ. De Palacio, στην συμβιβαστική πρόταση που υπέβαλε, προσπάθησε να προχωρήσει όσο το δυνατόν περισσότερο προς την κατεύθυνση του Ευρωπαϊκού Κοινοβουλίου και νομίζω ότι το κατανοήσατε. Ορίστε, λοιπόν, είπα στην κ. Bonde ότι υπάρχουν αποτελέσματα, ότι λάβαμε τις πρώτες αιτήσεις τις οποίες και διεκπεραιώνουμε, τηρώντας αυτόν τον νέο κανονισμό. Οι κκ. Perry και van den Berg έχουν αποδείξει έμπρακτα αυτή την έγνοια για επαγρύπνηση. Πιστεύω, πράγματι, ότι με αφετηρία τον κανονισμό αυτόν, υπάρχει η δυνατότητα επίτευξης αληθινής προόδου και θα υπάρξουν ίσως κι άλλοι που θα προχωρήσουν περισσότερο. Προχωρώντας, όμως, δείχνουμε το δρόμο, και σας υπόσχομαι ότι η Επιτροπή θα υλοποιήσει με τη μεγαλύτερη ειλικρίνεια αυτόν τον κανονισμό.
<P>
Έρχομαι τώρα στην ανάγκη διαφάνειας και δημοκρατίας για τους πολίτες, η οποία βρίσκει εδώ την πρώτη της απάντηση. Θα πρέπει να βρει κι άλλες απαντήσεις, και αυτό συνιστά επίσης αντικείμενο των θεσμικών μεταρρυθμίσεων, της δήλωσης του Λάκεν, της ανοικτής συζήτησης που θα καταστεί δυνατή στο πλαίσιο της συντακτικής συνέλευσης και της μελλοντικής αναθεώρησης του 2004. Πιστεύω ότι χρειάζεται ακόμη να σημειωθεί μεγάλη πρόοδος σχετικά με τη διαφάνεια και τη δημοκρατία και προκειμένου να προσεγγίσουν οι πολίτες τις αποφάσεις που εμείς λαμβάνουμε.
<P>
Ο κ. Μαρίνος, τέλος, μου έθεσε ένα ερώτημα για την πρόσβαση της Επιτροπής Αναφορών στα έγγραφα. Φυσικά, η πρόσβαση αυτή είναι δυνατή από τη στιγμή που τηρείται η προστασία των προσωπικών δεδομένων, ενώ έγγραφα τρίτων είναι προσπελάσιμα, αλλά συνεχίζουν - πρόκειται για περιορισμό που οφείλουμε να τηρήσουμε - να προστατεύονται από το άρθρο 4 του κανονισμού.
<P>
Τέλος, είχα και ένα τελευταίο ερώτημα, κύριε Cashman, στο οποίο ήθελα να σας απαντήσω, σχετικά με το παράδοξο σημείο του διαμεσολαβητή: γνωρίζετε, θα ήθελα όμως να το επιβεβαιώσω εδώ, ότι η συνθήκη και το ίδιο το καταστατικό του διαμεσολαβητή δεν επιτρέπουν την εξέταση καταγγελιών πολιτών από τρίτες χώρες που δεν κατοικούν σε κράτος μέλος. Ιδού τι ήθελα να πω, αφού σας ευχαριστήσω για μια ακόμη φορά για τις παρεμβάσεις σας και την εγρήγορσή σας, η οποία δεν με εκπλήσσει και την οποία θα λάβουμε υπόψη από τώρα και στο εξής στην συγκεκριμένη και λειτουργική υλοποίηση του κανονισμού αυτού.

<SPEAKER ID=134 LANGUAGE="SV" NAME="Thors">
Κύριε Πρόεδρε, θα ήθελα να απευθύνω ένα ερώτημα στον Επίτροπο: θα εφαρμοσθεί η αρχή της διαφάνειας; Προχθές δεν μπορούσα να βρω ποιους κανόνες είχατε υιοθετήσει σχετικά με την πρόσβαση στο έγγραφο. Θυμίζει τη "φάρμα των ζώων" του Orwell, όπου μερικοί είναι περισσότερο ίσοι από τους άλλους. Παρά τις έρευνές μου, δεν μου δόθηκε πρόσβαση στην απόφασή σας. Δεν μπορεί να εφαρμοστεί έτσι η αρχή της διαφάνειας, να χρειάζεται κανείς περισσότερο από μία εβδομάδα για να βρίσκει αυτό που ζητά.
<P>
Δεύτερο, η αντίδρασή σας στην ειδική έκθεση για το Διαμεσολαβητή, η οποία εγκρίθηκε...
<P>
(Ο Πρόεδρος αφαιρεί τον λόγο από την ομιλήτρια)

<SPEAKER ID=135 LANGUAGE="DA" NAME="Bonde">
Κύριε Πρόεδρε, ο Επίτροπος υπαινίσσεται ότι λάβαμε μια απάντηση. Δεν λάβαμε καμία απάντηση. Προσπαθήσαμε να κάνουμε μια συναλλαγή μεταβίβασης σε μια παλιά αίτηση με τον κ. Prodi. Ήταν συμφωνημένη. Την ίδια ημέρα λάβαμε ένα μήνυμα από τους υπαλλήλους ότι δεν μπορούσαν να μας κοινοποιήσουν κανένα στοιχείο καινούργιο σύμφωνα με τον νέο κανονισμό. Δηλαδή δεν υπάρχει τίποτα το νέο. Είχαμε μια άλλη ερώτηση για τον κ. Prodi στη Διάσκεψη των Προέδρων. Λάβαμε μια υπόσχεση τόσο από·
<P>
(Ο Πρόεδρος διακόπτει τον ομιλητή)

<SPEAKER ID=136 NAME="Watson">
Κύριε Πρόεδρε η συζήτηση δεν είναι διόλου ικανοποιητική και, βάσει του σχετικού άρθρου του Κανονισμού του Κοινοβουλίου, θα ήθελα να προτείνω στην επιτροπή μου και στο Σώμα να κλείσουμε τη συζήτηση αυτή, να ψηφίσουμε για το θέμα κατά την περίοδο συνόδου του Ιανουαρίου και να δούμε ποια περαιτέρω δράση πρέπει να αναλάβουμε, δεδομένου ότι οι απαντήσεις εκ μέρους του Συμβουλίου και της Επιτροπής δεν ήταν καθόλου ικανοποιητικές.

<SPEAKER ID=137 NAME="Πρόεδρος">
- Ναι, είναι μια πρόταση με την οποία θα ασχοληθούμε.

<SPEAKER ID=138 NAME="Cashman">
Κύριε Πρόεδρε, μια ένσταση επί της διαδικασίας. Απηύθυνα μια σοβαρή κατηγορία, ότι έγινε προσπάθεια να ξαναγραφεί ο κανονισμός. Κι όμως, δεν ασχοληθήκαμε καθόλου με αυτό. Εμμένω στην κατηγορία ότι τόσο το Συμβούλιο όσο και η Επιτροπή έχουν εισαγάγει μια νέα υποχρεωτική εξαίρεση γενικού χαρακτήρα στη βάση θέσεων ή προσωπικών θέσεων. Κάτι τέτοιο δεν προβλέπεται από τον κανονισμό. Αναφέρομαι, αξιότιμοι βουλευτές, στο άρθρο 4 παράγραφος 3 - περί αποκάλυψης δημοσίου συμφέροντος. Πρέπει να αποδειχθεί ότι μια τέτοια αποκάλυψη θα υπονόμευε τις δυνατότητες λειτουργίας του οργάνου.

<SPEAKER ID=139 LANGUAGE="FR" NAME="Barnier">
Κύριε Πρόεδρε, κατανοώ ότι η συζήτηση τελείωσε, όμως εγώ βρίσκομαι εδώ και είμαι έτοιμος να την συνεχίσω. Προσπαθώ να καταλάβω σε τι βασίζεται ο Πρόεδρος Watson, όταν ισχυρίζεται ότι δεν απαντήσαμε στις ερωτήσεις. Προσπάθησα να καταγράψω όσο το δυνατόν συντομότερα το σύνολο των παρεμβάσεων και να απαντήσω όσο το δυνατόν ακριβέστερα, τουλάχιστον στα βασικότερα ερωτήματα που τέθηκαν και στα οποία, φυσικά, είχα τη δυνατότητα να απαντήσω αμέσως. Κύριε Watson, είμαι έτοιμος να εμφανιστώ και πάλι ενώπιον της επιτροπής σας και να συνεχίσω αυτόν το διάλογο. Σας είπα με ποιο πνεύμα η Επιτροπή έλαβε την απόφασή της πριν μερικές ημέρες. Είναι βέβαιο, κυρία Thors, ότι η ανακοίνωση αυτή είναι δυνατή και δεσμεύομαι να σας κοινοποιήσω το κείμενο της απόφασής μας, αν δεν μπορέσατε να το λάβετε με άλλον τρόπο.
<P>
Σας είπα, ήδη, ότι από τις 3 Δεκεμβρίου, οι πολίτες μπορούν να έχουν πρόσβαση στα έγγραφα της Επιτροπής, σύμφωνα με τους όρους που προβλέπονται στον κανονισμό αυτόν και ότι επρόκειτο να επαναβεβαιώσουμε πιο συγκεκριμένα τώρα αυτήν την τάση και να καταβάλουμε προσπάθειες για την ειλικρινή εφαρμογή αυτού ακριβώς του κανονισμού ως προς το πνεύμα και το γράμμα του.
<P>
Προσπάθησα να απαντήσω όσο το δυνατόν πιο ολοκληρωμένα και ειλικρινά και ήθελα να το επαναλάβω αυτό, με την άδειά σας, κυρία Πρόεδρε.

<CHAPTER ID=6>
΄Ωρα των Ερωτήσεων (Συμβούλιο)
<SPEAKER ID=140 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (B5-0536/2001).
<P>
Καλωσορίζουμε την κ. Neyts-Uyttebroeck, Προεδρεύουσα του Συμβουλίου.

<SPEAKER ID=141 NAME="Πρόεδρος">
Δεδομένου ότι αναφέρονται στο ίδιο θέμα οι ερωτήσεις αριθ. 1 ως 4 θα εξεταστούν από κοινού.

<SPEAKER ID=142 NAME="Bart Staes">
Ερώτηση αριθ. 1 του κ. (H-0861/01):
<P>
Θέμα: Ατυπο Ευρωπαϊκό Συμβούλιο της Γάνδης για την Δήλωση του Λάκεν Την Τετάρτη 4 Ιουλίου, η βελγική Προεδρία της ΕΕ εκφράσθηκε θετικά για τον ρόλο των συνταγματικών περιφερειών στη διαδικασία της ευρωπαϊκής ολοκλήρωσης. "Μπορείτε, και ομιλώ εξ ονόματός μου αλλά και εξ ονόματος του Βελγίου, να είσθε βέβαιοι ότι θα καταβάλουμε κάθε δυνατή προσπάθεια να εισαγάγουμε το θέμα, αλλά υπάρχουν ακόμα 14 άλλα κράτη μέλη και θα είναι συνεπώς σημαντικό να συντονισθούν αρμονικά μεταξύ τους και οι συνταγματικές περιφέρειες" τόνισε η κ. Neyts. Με την κοινή τους δήλωση στα τέλη Μαΐου, οι επτά συνταγματικές περιφέρειες εκφράσθηκαν ήδη σαφώς και ομοφώνως υπέρ της ευρύτερης και βασισμένης στις συνθήκες συμμετοχής τους στο σχέδιο για την Ευρώπη. Στο άτυπο Ευρωπαϊκό Συμβούλιο της Γάνδης στις 19 Οκτωβρίου, τα κράτη μέλη της ΕΕ έφεραν στο προσκήνιο την μέθοδο της συνέλευσης προκειμένου να προετοιμάσουν νέες αναθεωρήσεις των συνθηκών ΕΕ - ΕΚ.
<P>
Προσυπογράφει το Συμβούλιο το αίτημα της Καταλονίας, του Σαλτσμπούργου, της Σκωτίας, της Φλάνδρας, της Βαλλωνίας, της Βαυαρίας και της Βόρειας Ρηνανίας-Βεστφαλίας να συμμετάσχουν άμεσα στην Συνέλευση για την προετοιμασία νέων αναθεωρήσεων των συνθηκών ΕΕ - ΕΚ; Εάν όχι, γιατί το Συμβούλιο λαμβάνει θέση κατά της ευρύτερης και βασισμένης στις συνθήκες συμμετοχής των συνταγματικών περιφερειών στο σχέδιο για το ευρωπαϊκό μέλλον;

<SPEAKER ID=143 NAME="Nelly Maes">
Ερώτηση αριθ. 2 της κ. (H-0862/01):
<P>
Θέμα: Περιφερειακές αρμοδιότητες στον παγκοσμιοποιημένο κόσμο Στη Νίκαια προστέθηκε στην Συνθήκη συμπληρωματική δήλωση για το μέλλον της Ευρωπαϊκή Ένωσης. Σ' αυτή τη δήλωση για το μέλλον γίνεται μεταξύ άλλων λεπτομερής διαχωρισμός των αρμοδιοτήτων μεταξύ της Ευρωπαϊκή Ένωσης και των κρατών μελών όσον αφορά την αρχή της επικουρικότητας. Δεν είμαι η μόνη που πιστεύει ότι περιφέρειες που θα διαθέτουν περισσότερες αρμοδιότητες στην Ευρωπαϊκή Ένωση θα αποτελούν προϋπόθεση για μια περισσότερο λειτουργική, δημοκρατική και διαφανή Ευρώπη. Επιπλέον, αυτές οι ευρωπαϊκές περιφέρειες βρίσκονται πλησιέστερα στον πολίτη, αποτελούν ένα νέο πλαίσιο ταυτοποίησης και με αυτόν τον τρόπο αποφεύγεται να καταστεί ένα κίνημα όπως π.χ. αυτό της "δημοκρατικής παγκοσμιοποίησης" κίνημα αντιευρωπαϊκών αισθημάτων. Το Συμβούλιο, η Επιτροπή και το Ευρωπαϊκό Κοινοβούλιο έχουν το καθήκον αυτή την κρίσιμη για την ευρωπαϊκή ολοκλήρωση στιγμή να επιλέξουν αποφασιστικά και ομόφωνα ένα σαφή διαχωρισμό αρμοδιοτήτων μεταξύ ΕΕ, κρατών μελών και περιφερειών.
<P>
Μπορεί να συγκεκριμενοποιήσει το Συμβούλιο τον διαχωρισμό αρμοδιοτήτων μεταξύ της Ένωσης, των κρατών μελών και των περιφερειών; Εάν ναι, πόσο συγκεκριμένος θα είναι ο διαχωρισμός αυτός και θα λαμβάνει άραγε υπόψη την αρχή της επικουρικότητας; Εάν όχι, θεωρεί το Συμβούλιο ότι μπορεί να αμυνθεί επαρκώς όσον αφορά το αυξανόμενο χάσμα μεταξύ των ευρωπαίων πολιτών και των θεσμικών οργάνων καθώς και την αυξανόμενη αποστροφή που εκφράζεται από ορισμένα κινήματα σχετικά με οποιαδήποτε αύξηση κλίμακας, είτε αυτή αφορά την Ευρώπη ,είτε τον κόσμο ολόκληρο;

<SPEAKER ID=144 NAME="Camilo Nogueira Romαn">
Ερώτηση αριθ. 3 του κ. , τον οποίο αντικαθιστά ο κ. Josu Ortuondo Larrea (H-0863/01):
<P>
Θέμα: Ατυπο Ευρωπαϊκό Συμβούλιο της Γάνδης για την Δήλωση του Λάκεν Την Τετάρτη 4 Ιουλίου, η βελγική Προεδρία της ΕΕ εκφράσθηκε θετικά για τον ρόλο των υπηκοοτήτων και των συνταγματικών περιφερειών στη διαδικασία της ευρωπαϊκής ολοκλήρωσης. "Μπορείτε, και ομιλώ εξ ονόματός μου αλλά και εξ ονόματος του Βελγίου, να είσθε βέβαιοι ότι θα καταβάλουμε κάθε δυνατή προσπάθεια να εισαγάγουμε το θέμα, αλλά υπάρχουν ακόμα 14 άλλα κράτη μέλη και θα είναι συνεπώς σημαντικό να συντονισθούν αρμονικά μεταξύ τους και οι συνταγματικές περιφέρειες" τόνισε η κ. Neyts. Στο άτυπο Ευρωπαϊκό Συμβούλιο της Γάνδης στις 19 Οκτωβρίου, συζητήθηκε και η Δήλωση του Λάκεν.
<P>
Μπορεί να αναφέρει το Συμβούλιο εάν κατόπιν της διαδικασίας εκπονήσεως συντάγματος της Ευρωπαϊκής Ένωσης - η οποία για ορισμένους συνδυάζεται με την απλοποίηση των συνθηκών - θα μεριμνήσει για την παγίωση του συνταγματικού πλουραλισμού στην Δήλωση του Λάκεν με την οποία τα συντάγματα των κρατών μελών και οι υπηκοότητες καθώς και τα ομόσπονδα κρατίδιά τους θα μπορούν να έχουν ξεχωριστή υπόσταση και να μην εξαρτώνται ως προς την ισχύ θεσμών τους από ενδεχόμενο σύνταγμα της ΕΕ;

<SPEAKER ID=145 NAME="Miquel Mayol i Raynal">
Ερώτηση αριθ. 4 του κ. (H-0864/01):
<P>
Θέμα: Ατυπο Ευρωπαϊκό Συμβούλιο της Γάνδης για την Δήλωση του Λάκεν Την Τετάρτη 4 Ιουλίου, η βελγική Προεδρία της Ε. Ε. εκφράσθηκε θετικά για τον ρόλο των συνταγματικών περιφερειών στη διαδικασία της ευρωπαϊκής ολοκλήρωσης. "Μπορείτε, και ομιλώ εξ ονόματός μου αλλά και εξ ονόματος του Βελγίου, να είσθε βέβαιοι ότι θα καταβάλουμε κάθε δυνατή προσπάθεια να εισαγάγουμε το θέμα, αλλά υπάρχουν ακόμα 14 άλλα κράτη μέλη και θα είναι συνεπώς σημαντικό να συντονισθούν αρμονικά μεταξύ τους και οι συνταγματικές περιφέρειες" τόνισε η κ. Neyts. Στο άτυπο Ευρωπαϊκό Συμβούλιο της Γάνδης στις 19 Οκτωβρίου συζητήθηκε και η Δήλωση του Λάκεν.
<P>
Μπορεί να αναφέρει το Συμβούλιο εάν οι αρμοδιότητες και η θέση των εσωτερικών πολιτικών ενοτήτων των κρατών μελών στις κανονιστικές, νομοθετικές και δικαστικές τους σχέσεις με τα θεσμικά όργανα της ΕΕ θα παγιωθούν στην Δήλωση του Λάκεν; Εάν όχι, για ποιον λόγο το Συμβούλιο αντιτίθεται προς την αναγνώριση των αρμοδιοτήτων και της θέσης των εσωτερικών πολιτικών ενοτήτων των κρατών μελών στις κανονιστικές, νομοθετικές και δικαστικές τους σχέσεις με τα θεσμικά όργανα της ΕΕ στην Δήλωση του Λάκεν;

<SPEAKER ID=146 LANGUAGE="NL" NAME="Neyts-Uyttebroeck">
 - (NL) Κύριε Πρόεδρε, κυρίες και κύριοι, απαντώντας στις ερωτήσεις των κ.κ. Bart Staes, Camilo Nogueira Romαn, Miquel Mayol i Raynal και της κ. Nelly Maes σε σχέση με το περιεχόμενο της μελλοντικής δήλωσης του Λάκεν, δηλώνω ότι το Συμβούλιο, σε πρώτο επίπεδο, μπορεί να παραπέμψει στις μελλοντικές συνομιλίες του Ευρωπαϊκού Συμβουλίου, οι οποίες θα πραγματοποιηθούν αργότερα. Εναπόκειται, πράγματι, στο Ευρωπαϊκό Κοινοβούλιο σε μερικές ημέρες να καθορίσει τους πρακτικούς κανόνες και το σκεπτικό για τη Συνέλευση που πρέπει να προετοιμάσει την επόμενη ΔΔ. Αυτό το σχέδιο πρέπει να περιλαμβάνει, μεταξύ άλλων, τον κατάλογο των προς συζήτηση θεμάτων και συστάσεις, ώστε αυτά τα θέματα να εξεταστούν με τον περισσότερο χρήσιμο τρόπο.
<P>
Το Συμβούλιο δεν θα περιοριστεί στην περιγραφή των προαναφερόμενων στοιχείων, αλλά και θα υπενθυμίσει ότι οι απαντήσεις, όσον αφορά το περιεχόμενο στις ερωτήσεις που τέθηκαν, πρέπει να δοθούν από την επόμενη Διακυβερνητική Διάσκεψη.
<P>
Υπό το φως της δήλωσης της Νίκαιας σχετικά με το μέλλον της Ένωσης, είναι σαφές ότι μία καλύτερα αναγνωρίσιμη κατανομή αρμοδιοτήτων μεταξύ της Ευρωπαϊκής Ένωσης και των κρατών μελών, σε συμφωνία με την αρχή της επικουρικότητας, θα αποτελέσει ένα από τα θέματα που θα συζητηθούν κατά τους αμέσως επόμενους μήνες.
<P>
Τον Ιούλιο, ορισμένοι από εσάς έθεσαν στο Συμβούλιο και σ' εμένα προσωπικά ορισμένα ερωτήματα σχετικά με τις θεσμικές πτυχές και τότε απάντησα και παρέπεμψα, όχι μόνο τυπικά, στην προετοιμασία της επόμενης ΔΔ, αλλά και στην έκθεση της Προεδρίας προς το Ευρωπαϊκό Συμβούλιο του Γκέτεμποργκ, στην οποία γίνεται αναφορά στις πολυάριθμες πρωτοβουλίες στα κράτη μέλη, όπου συμμετέχουν και διάφορες περιφερειακές οντότητες, καθώς και στις εκδηλώσεις, οι οποίες οργανώνονται στο πλαίσιο της συζήτησης στην Επιτροπή των Περιφερειών για το θέμα αυτό.
<P>
Εν τω μεταξύ, η Προεδρία έλαβε, με ενδιαφέρον, γνώση του ψηφίσματος για την ενίσχυση του ρόλου των περιφερειών στο εσωτερικό της Ευρωπαϊκής Ένωσης, ενός ψηφίσματος που υιοθετήθηκε στις 15 Νοεμβρίου στη Λιέγη, από τη Συνδιάσκεψη των προέδρων των περιφερειών που διαθέτουν νομοθετική εξουσία, όπως αναφέρθηκε προηγουμένως. Παράλληλα έγινε γνωστή και η θέση της Επιτροπής των Περιφερειών όσον αφορά τη συμμετοχή της στη μελλοντική Συνέλευση. Ωστόσο, δεν υπάρχει ακόμη καμία απόφαση για θέματα που σχετίζονται με τη διοργάνωση της συζήτησης, καθώς και για τα θέματα που θα βρίσκονται στην ημερήσια διάταξη. Όπως ήδη δήλωσα, αυτές είναι υποθέσεις του Ευρωπαϊκού Συμβουλίου του Λάκεν.
<P>
Προσωπικά, θα ήθελα να προσθέσω ότι θα παρακολουθήσω με μεγάλο ενδιαφέρον όταν αρχίσει η συζήτηση στους κόλπους της Επιτροπής των Περιφερειών, επειδή πρόκειται για ένα θέμα, για το οποίο όλοι οι ενδιαφερόμενοι έχουν απίστευτα μεγάλο ενδιαφέρον. Έξω από την Επιτροπή ακούγονται ήδη παράπονα από ορισμένα μέλη γιατί πρέπει να γίνει διάκριση μεταξύ εκείνων που έχουν νομοθετικές αρμοδιότητες και εκείνων που δεν έχουν. Στους κόλπους της Επιτροπής τηρείται σιωπή σε όλες τις γλώσσες. Σχετικά με αυτό, εάν θα μπορούσα να το πω, έχω κάποιες επιφυλάξεις.

<SPEAKER ID=147 NAME="Staes">
 - (ΝL) Κύριε Πρόεδρε, συνάδελφοι, κυρία Πρόεδρε του Συμβουλίου, καταλαβαίνετε, φυσικά, ότι οι ερωτώντες έθεσαν αυτό το γύρο ερωτήσεων σε μία ιδιαίτερα στρατηγική στιγμή, μόλις λίγες ώρες, λίγες ημέρες πριν από το Συμβούλιο του Λάκεν. Ελπίζουμε, στην πραγματικότητα, ότι θα σηκώσετε μία άκρη από το πέπλο. Ο Πρωθυπουργός Verhofstadt έκανε μια περιοδεία στις πρωτεύουσες και, εχθές, πραγματοποίησε μία επίσκεψη στη Μαδρίτη. Η Μαδρίτη είναι ένας δύσκολος πελάτης σε αυτό το ζήτημα, το περιφερειακό ζήτημα. Η ισπανική κυβέρνηση κατέστησε τον αγώνα εναντίον της τρομοκρατίας πρώτη προτεραιότητά της. Συχνά στην Ισπανία η υπεράσπιση των δικαιωμάτων, των πραγματικών δικαιωμάτων των εθνών και των περιφερειών, θεωρείται τρομοκρατία ή τμήμα της τρομοκρατίας και αυτό, φυσικά, δεν επιτρέπεται, δεν είναι μία ευρωπαϊκή στάση που μπορούμε να αποδεχθούμε. Θα επιθυμούσα να σας ρωτήσω, συγκεκριμένα, κατά πόσο διευθετήθηκαν, εν τω μεταξύ, οι δυσκολίες που συχνά προκαλούν οι Ισπανοί όσον αφορά την αντιπροσωπεία στην Επιτροπή των Περιφερειών και, δεύτερον, κατά πόσο αυτοί δεν πρόκειται να αντιταχθούν στην αναφορά της έννοιας της συνταγματικής περιφέρειας στη δήλωση του Λάκεν. Θα σας ήμουν ευγνώμων εάν μπορούσατε να μας πληροφορήσετε σχετικά.

<SPEAKER ID=148 LANGUAGE="NL" NAME="Neyts-Uyttebroeck">
 - (NL) Αξιότιμοι κύριοι βουλευτές, δεν μπορώ να σας δώσω καμία απάντηση, για τον απλούστατο λόγο ότι δεν γνωρίζω. Δεν είχα την ευκαιρία να συνοδεύσω τον Πρωθυπουργό στη Μαδρίτη και, επομένως, δεν γνωρίζω τι ακριβώς συζητήθηκε και, εξαιτίας αυτής της μεγάλης άγνοιάς μου, δεν μπορώ να σας απαντήσω. Λυπάμαι, δεν γνωρίζω. Είμαι βέβαιη ότι το θέμα τέθηκε προς συζήτηση, αλλά δεν ξέρω τι ειπώθηκε. Δεν ήμουν παρούσα και δεν είχα χρόνο για να ενημερωθώ σχετικά, συγνώμη.

<SPEAKER ID=149 LANGUAGE="NL" NAME="Maes">
 - (NL) Κυρία Πρόεδρε του Συμβουλίου, θα σας δάνειζα το τηλέφωνό μου αλλά, δυστυχώς, είναι χαλασμένο. Θα ήθελα να σας ρωτήσω ποια θα είναι η θέση των περιφερειών στο πλαίσιο της Συνέλευσης. Γνωρίζω ότι δεν μπορείτε να απαντήσετε σε ορισμένα θέματα, αλλά θα είχα μεγάλη περιέργεια να πληροφορηθώ, κατά πόσο, πράγματι, οι περιφέρειες θα λάβουν τη θέση που είχε προβλέψει η βελγική Προεδρία. Ελπίζουμε ότι εσείς εξακολουθείτε να υποστηρίζετε αυτή την άποψη, μετά από αυτήν την περιοδεία στις διάφορες πρωτεύουσες.
<P>
Όσον αφορά την προκλητική σας ερώτηση σχετικά με τη γνώμη σας για την Επιτροπή των Περιφερειών, θα επιθυμούσα να επισημάνω ότι οι συνταγματικές περιφέρειες, όπως γνωρίζετε, αποτελούν μικρή μειοψηφία στην Επιτροπή των Περιφερειών και, φυσικά, δεν μπορούμε να αναμένουμε από κάποιον να οργανώσει την αποτυχία του. Η Επιτροπή των Περιφερειών οργανώθηκε κατά τέτοιο τρόπο, ώστε οι συνταγματικές περιφέρειες να αποτελούν μειοψηφία και θα επιθυμούσα να θεωρούνται τμήματα κρατών, τα οποία κατά την πορεία της Ιστορίας δεν είχαν την ευκαιρία να αναπτυχθούν σε κράτη μέλη. Αν μου το επιτρέπετε, θα ήθελα να επισημάνω ότι υπάρχει ένας αριθμός μικρών κρατών, τα οποία σύντομα θα είναι ικανοποιημένα με την παρουσία τους, η Μάλτα, η Κύπρος, η Σλοβακία και άλλα. Θα καταλαβαίνετε ότι οι συνταγματικές περιφέρειες ενδέχεται να αισθανθούν αδικημένες, εάν σε αυτή την παρέα δεν είχαν απολύτως κανένα δικαίωμα.

<SPEAKER ID=150 LANGUAGE="NL" NAME="Neyts-Uyttebroeck">
 - (NL) Θα ήθελα να πω στην κ. Maes ότι γνωρίζει πολύ καλά πόσο επικίνδυνο είναι να δίνει ο ένας στον άλλον το τηλέφωνό του και, στη συνέχεια, να το αφήνει ανοικτό, αλλά αυτό είναι ένα βελγικό εσωτερικό αστείο, κύριε Πρόεδρε, το οποίο όλοι οι συμπατριώτες μου μπορούν να απολαύσουν πλήρως και, φυσικά, καλύτερα να μην το κάνουμε. Αυτό είναι ένα.
<P>
Δεύτερον, δεν ήξερα ποτέ ότι το γεγονός ότι ανήκει κανείς στη μειοψηφία αποτελεί λόγο να μην αναλαμβάνεται ένας συγκεκριμένος αγώνας, ο οποίος είναι δίκαιος. Οι καιροί πιθανόν να άλλαξαν, αλλά παλαιότερα σκεφτόμασταν διαφορετικά επ' αυτούς. Είναι φυσικά αληθές ότι οι περιφέρειες με νομοθετικές αρμοδιότητες αποτελούν μειοψηφία στην Επιτροπή των Περιφερειών, αλλά έχει γίνει αυτό επίτηδες; Πιστεύω πως όχι, αλλά αυτό είναι θέμα εκτίμησης. Το μόνο που μπορώ να διαπιστώσω είναι ότι η συζήτηση για αυτό το σημείο, η οποία πραγματοποιήθηκε τόσο έντονα στο εξωτερικό, στην ίδια την Επιτροπή δεν πραγματοποιήθηκε. Διαπίστωση, πιθανόν αυτό κάποτε να αλλάξει, αλλά μέχρι στιγμής όχι. Ένας αγώνας, ο οποίος δεν πραγματοποιείται εκεί που πρέπει να πραγματοποιηθεί, εμένα μου προκαλεί επιφυλάξεις, αλλά αυτή είναι η προσωπική μου άποψη.
<P>
Κυρία Maes, έλαβα γνώση του κειμένου, της έκκλησης προς τη βελγική Προεδρία που δημοσιεύθηκε εχθές ή προχθές. Δεν μπορώ να συμμεριστώ την άποψη ότι οι περιφέρειες είναι ένα είδος κράτους μέλους που από μεγάλη ατυχία δεν κατέστησαν κράτη μέλη. Αυτός μπορεί να είναι ένας συλλογισμός, στον οποίο μπορεί να καταλήγετε ex absurbo και οδηγεί σε παράλογο. Πάντα θυμάμαι τι μου απάντησε ένας Υπουργός Επικράτειας του ινδικού κρατιδίου Andarpradesh, όταν τον ρώτησα πόσους κατοίκους έχει η επαρχία. Μου απάντησε 79 εκατομμύρια. 79 εκατομμύρια για το Andarpradesh και πρέπει να συγκρίνετε. Αυτό θα ήταν ένα μεγάλο κράτος μέλος σε εμάς. Αλλά δεν είναι έτσι. Είναι το καθεστώς δημοσίου δικαίου και το καθεστώς διεθνούς δικαίου μιας οντότητας αυτό που καθορίζει πού βρίσκεται αυτή η οντότητα στην ιεραρχία.
<P>
Το Βέλγιο έχει βρει μία λύση και τη γνωρίζετε. Θεωρώ ότι έχουμε πλήρως το δικαίωμα αυτή τη λύση να τη διαδίδουμε ή να τη γνωστοποιούμε σε άλλους, αλλά αυτό το έπραξε το Βέλγιο. Επομένως, και τα άλλα κράτη μέλη πρέπει να κάνουν το ίδιο με τις δικές τους αντιπροσωπείες και δεν πρέπει να αναμένουμε από την Ένωση να επιλύσει ένα πρόβλημα, το οποίο δεν μπορεί να επιλυθεί εντός των ίδιων των συνόρων μας, αλλά, αγαπητοί συνάδελφοι, αυτή είναι μία αυστηρά προσωπική άποψη.

<SPEAKER ID=151 LANGUAGE="ES" NAME="Ortuondo Larrea">
Κύριε Πρόεδρε, κυρία Προεδρεύουσα του Συμβουλίου, σήμερα θέλουμε να εμβαθύνουμε στη νέα, όχι μόνο οικονομική, αλλά πολιτική και κοινωνική, ταυτότητα της Ευρώπης. Πιστεύω ότι γι' αυτό είναι απαραίτητο να εξευρεθεί μία νέα εσωτερική διάρθρωση η οποία θα προσαρμόζεται στην πραγματικότητα της ποικιλομορφίας μας.
<P>
Η τωρινή πραγματικότητά μας, βέβαια, δεν αποτελείται μόνο από τα κράτη, αλλά υπάρχει μία μεγαλύτερη ποικιλία και πλούτος, που εκπροσωπείται, πολιτιστικά και κοινωνικά, από τους λαούς και τα ιστορικά έθνη της Ευρώπης και, πολιτικά, από τα ομοσπονδιακά κράτη, τις συνταγματικές περιφέρειες και τις αυτόνομες κοινότητες, με πολύ ιδιαίτερα τρόπο· και επίσης, αν και σε διαφορετικό επίπεδο, από τις απλά διοικητικές περιφέρειες, τις επαρχίες και τους δήμους.
<P>
Δεν νομίζετε, κυρία Προεδρεύουσα του Συμβουλίου ότι, λόγω της εντολής που έγινε δεκτή από τη Συνθήκη της Νίκαιας, στη δήλωση του Λάκεν θα πρέπει να συμπεριληφθεί ρητά αυτό το ζήτημα της ευρωπαϊκής ποικιλότητας, των διαφορετικών ευρωπαϊκών πολιτισμικών, κοινωνικών και πολιτικών πραγματικοτήτων, ως σημαντικό μέρος της συζήτησης που θα διεξαχθεί κατά την διάρκεια των ετών 2002 και 2003 σχετικά με το μέλλον της Ένωσης και την κατανομή των αρμοδιοτήτων μεταξύ των θεσμών, για την αναζήτηση και τη δυνατότητα εξεύρεσης της καλύτερης δυνατής διάρθρωσης που θα επιτρέψει το μοίρασμα των διαφορετικών και απαραίτητων επιπέδων αρμοδιοτήτων και κυριαρχίας που υπάρχουν στην Ευρώπη, χωρίς εντάσεις ούτε συγκρούσεις;

<SPEAKER ID=152 LANGUAGE="FR" NAME="Neyts-Uyttebroeck">
Κύριε Πρόεδρε, πιστεύω ότι απαντώντας στις παρατηρήσεις που μόλις διατυπώθηκαν, σημαντικό είναι να προβούμε σε μια διάκριση των πραγμάτων. Από τη μια πλευρά, υπάρχουν η πολιτιστική, γλωσσική, κλπ. πολυμορφία που συνιστούν, πράγματι, έναν από τους βασικότερους πλούτους της Ευρωπαϊκής Ένωσης και της Ευρώπης γενικότερα. Γνωρίζω ότι στη σημερινή εκδοχή του κειμένου, ο πλούτος αυτής της πολυμορφίας εμφανίζεται ως ένα από τα σημαντικότερα πλεονεκτήματα της Ευρωπαϊκής Ένωσης. Αυτό το γεγονός δεν θέτει κανένα πρόβλημα.
<P>
Από την άλλη πλευρά, τίθεται το ερώτημα να γνωρίζουμε αν πρέπει να υπάρξει ρήξη με ό,τι είθισται να συμβαίνει μέχρι σήμερα στους κόλπους της Ευρωπαϊκής Ένωσης. Τα θεσμικά όργανα της Ευρωπαϊκής Ένωσης δεν παρεμβαίνουν στην αξιολόγηση των συνταγματικών διευθετήσεων, στις οποίες προβαίνουν τα κράτη μέλη, εφόσον προφανώς οι διευθετήσεις αυτές παραμένουν συμβατές προς θεμελιώδεις αρχές, όπως τα ανθρώπινα δικαιώματα, η προστασία των μειονοτήτων κλπ. Πρόκειται για μια σταθερή πολιτική.
<P>
Πιστεύω ότι δεν πρέπει να συγχέεται ο σεβασμός της ποικιλομορφίας με τη ρήξη, γιατί κατά βάθος, θα επρόκειτο, πράγματι, για μια ρήξη με αυτή την μακρά παράδοση που μου φαίνεται σοφή, αν και αυτή είναι προσωπική εκτίμηση.

<SPEAKER ID=153 LANGUAGE="FR" NAME="Mayol i Raynal">
Κύριε Πρόεδρε, κυρία Πρόεδρε, το Βέλγιο φαίνεται ότι βρήκε πράγματι μια θεσμική λύση για την ποικιλομορφία του. Είναι μια λύση που μας ικανοποιεί και χαίρομαι γι' αυτό. Για όσους βλέπουν τα πράγματα απ' έξω, η θεσμική δομή του είναι τόσο περίπλοκη που περιποιεί πράγματι τιμή στην ευστροφία των πολιτειολόγων, συνιστά, όμως, μια λύση που θα την χαρακτήριζα ειδικού τύπου. Για την Καταλονία π.χ. για μένα που είμαι όπως ξέρετε, οπαδός της ανεξαρτησίας της Καταλονίας, η λύση αυτή δεν μου φαίνεται βιώσιμη στο πλαίσιο του ισπανικού κράτους.
<P>
Το ερώτημά μου είναι, λοιπόν, πολύ απλό. Πέραν από τις συνταγματικά αναγνωρισμένες περιφέρειες, οι οποίες αναγνωρίζω ότι θέτουν κάποιες δυσκολίες, δεν μπορούμε να δεχτούμε στη μελλοντική ευρωπαϊκή συντακτική συνέλευση, ένα δικαίωμα που μου φαίνεται στοιχειώδες, όπως είναι το δικαίωμα της αυτοδιάθεσης των λαών; Μήπως ο καταλανικός λαός δεν έχει το δικαίωμα της αυτοδιάθεσης, δεν θα έχει κάποια μέρα δικαίωμα για δικό του κράτος στα πλαίσια της Ένωσης; Αφού αύριο η Σλοβενία θα γίνει μέλος αυτής της Ένωσης, γιατί δεν θα μπορούσε να γίνει το ίδιο με την Καταλονία;

<SPEAKER ID=154 LANGUAGE="FR" NAME="Neyts-Uyttebroeck">
Για άλλη μια φορά, δεν βρίσκεται εκεί το ζήτημα. Τα εθνικά κράτη τοποθετούνται σε ένα ορισμένο επίπεδο της ιεραρχίας των πολιτικών μορφωμάτων δημοσίου διοικητικού και διεθνούς δικαίου. Πρόκειται για μια "ντε φάκτο" πραγματικότητα που μπορεί - αυτό είναι ένα άλλο θέμα - να θέλετε να αλλάξει, αυτό αποτελεί δικαίωμά σας.
<P>
Νομίζω ότι είναι πολύ νωρίς να πούμε τι θα κάνει η προσεχής διακυβερνητική διάσκεψη. Θα ενεργήσει, όπως ξέρετε, βάσει μιας εντολής που πρέπει να προετοιμαστεί και να εγκριθεί από όλα τα ευρωπαϊκά θεσμικά όργανα. Εν πάση περιπτώσει, αναμφίβολα ο προορισμός της δεν θα είναι να καταστεί Συμβούλιο της Βιέννης ή ένα δεύτερο Συμβούλιο των Βερσαλλιών, ασφαλώς όμως ενδέχεται και να κάνω λάθος.

<SPEAKER ID=155 NAME="Πρόεδρος">
Προσωπικά, χωρίς να διατυπώνω καμία προσωπική θέση που, λογικά, ως Πρόεδρος, δεν πρέπει να διατυπώνω, οφείλω να συμφωνήσω με την κ. Προεδρεύουσα του Συμβουλίου στο ότι οι ερωτήσεις δεν έχουν μία λογική συνέχεια. Οι ερωτήσεις αφορούν το Συμβούλιο του Λάκεν και έχουν σχέση με την τωρινή Ευρωπαϊκή Ένωση, όσο ενδιαφέρουσες κι αν είναι οι προτάσεις που κάνουν ορισμένοι από τους κυρίους βουλευτές που είναι εδώ παρόντες.
<P>
Τον λόγο έχει ο κ. MacCormick για μία συμπληρωματική ερώτηση.

<SPEAKER ID=156 LANGUAGE="EN" NAME="MacCormick">
Αναρωτιέμαι εάν μπορώ να εκφράσω με πραγματική ειλικρίνεια πόσο χαίρομαι που συμμετέχω στην Ώρα των Ερωτήσεων, όταν βρίσκεται μαζί μας η κ. Neyts, καθώς εκείνη προσπαθεί πραγματικά να δώσει πλήρεις και αξιόπιστες απαντήσεις. Η στάση της αυτή χαίρει ουσιαστικής εκτίμησης.
<P>
Ελπίζω να δώσετε το μήνυμα αυτό στον πρωθυπουργό σας και να προσπαθήσετε να διασφαλίσετε ότι το Συμβούλιο θα ασχοληθεί, στη συνεδρίαση της επόμενης εβδομάδας, με το θέμα της δημοκρατίας στην Ευρώπη. Η Ένωση αντιμετωπίζει μια κρίση δημοκρατίας, που σε ορισμένες περιπτώσεις θα ενταθεί περισσότερο όσο η Ένωση θα διευρύνεται. Εάν οι λαοί στις περιφέρειες και τις περιοχές της Ευρώπης νιώθουν ότι η δημοκρατία τους δεν σημαίνει τίποτε επειδή όλες οι αποφάσεις λαμβάνονται σε κάποια απομονωμένα σημεία, και εάν το μόνο που ακούν πάντα είναι "εάν δεν είστε ικανοποιημένοι με τα τεκταινόμενα, σκεφθείτε το σύνταγμα του κράτους μέλους που ανήκετε" , τότε αυτό δεν θα βοηθήσει τη δημοκρατία στην Ευρώπη, αλλά θα την ζημιώσει. Κατά συνέπεια, σας ζητώ με πάσα ειλικρίνεια να προσπαθήσετε να διασφαλίσετε ότι αυτό το θέμα, που τόσο εγώ όσο και οι συνάδελφοί μου θέτουμε απόψε ενώπιόν σας, θα εξεταστεί σοβαρά στο Λάκεν.

<SPEAKER ID=157 NAME="Neyts-Uyttebroeck">
. (ΕΝ) Θα ήθελα να ευχαριστήσω τον κ. MacCormick για τα ευγενικά του λόγια. Καθώς αυτή είναι η τελευταία μου Ώρα των Ερωτήσεων, ζητώ να με συγχωρήσετε εάν οι απαντήσεις μου στις διάφορες ερωτήσεις σας είναι κάπως εκτενείς.
<P>
Ο Πρωθυπουργός του Βελγίου γνωρίζει το ζήτημα και έχει σχηματίσει άποψη γι' αυτό. Όμως, υπό την ιδιότητα του Προέδρου του Ευρωπαϊκού Συμβουλίου γνωρίζει, επίσης, ότι θα χρειαστεί ομοφωνία, έτσι ώστε να εγκριθεί η δήλωση. Όποια κι αν είναι ή θα είναι στο μέλλον τα συναισθήματά του, θα χρειαστεί συναίνεση. Θα πρέπει να δει πόσο μακριά μπορούμε να φτάσουμε. Αυτό είναι το μόνο στο οποίο μπορώ να δεσμεύσω τον ίδιο και τον εαυτό μου.
<P>
  

<SPEAKER ID=158 LANGUAGE="FR" NAME="Mayol i Raynal">
Θα ήθελα απλώς να επισημάνω, κύριε Πρόεδρε, ότι το όνομά μου γράφηκε εσφαλμένα. Εξαφανίστηκε τώρα από τον πίνακα και δεν θα ήθελα να γραφεί εσφαλμένα και στα πρακτικά της συνεδρίασης.

<SPEAKER ID=159 LANGUAGE="ES" NAME="Ortuondo Larrea">
Κύριε Πρόεδρε, για ένα ζήτημα επί της διαδικασίας. Δεν θεωρώ σωστό, αν κάθε βουλευτής έχει το δικαίωμα να διατυπώσει μία συμπληρωματική ερώτηση, σ' εμάς τους τέσσερις να μας επιτρέπεται μόνο μία κοινή συμπληρωματική ερώτηση. Δεν νομίζω ότι αυτό προβλέπεται από τον Κανονισμό, κύριε Πρόεδρε.

<SPEAKER ID=160 NAME="Πρόεδρος">
Όχι, εγώ επέτρεψα να γίνουν συμπληρωματικές ερωτήσεις από τους υπόλοιπους βουλευτές οι οποίοι δεν είναι εκείνοι που κάνουν τις ερωτήσεις, και αυτό ακριβώς λέει ο Κανονισμός. Μπορούμε να τον διαβάσουμε μαζί μετά. Θα δείτε τότε ότι συμφωνούμε.
<P>
Πρόκειται για μία κοινή απάντηση. Γνωρίζετε καλά ότι οι παραλλαγές τεσσάρων στοιχείων λαμβανομένων ως τέσσερα επί τέσσερα θα εξαντλούσαν σήμερα την Ώρα των Ερωτήσεων.
<P>
  

<SPEAKER ID=161 LANGUAGE="EN" NAME="Wyn">
Κύριε Πρόεδρε, έχω μία συμπληρωματική ερώτηση στο ίδιο πλαίσιο και θα παρακαλούσα την Υπουργό να απαντήσει, εάν είναι προετοιμασμένη. Αποτελεί συνέχεια κάποιων σχολίων και ερωτήσεων που έχουν ήδη τεθεί.
<P>
Κατάγομαι από την Ουαλία, ένα έθνος με τέσσερις φορές μεγαλύτερο πληθυσμό από το Λουξεμβούργο που είναι, φυσικά, κράτος μέλος της ΕΕ. Τώρα, στο ψήφισμα του Νοεμβρίου σχετικά με τη διακυβέρνηση, το Κοινοβούλιο δήλωσε κατηγορηματικά ότι θα αποδεχθεί προτάσεις από τη Συνέλευση για επαναδιατύπωση του άρθρου 5 της Συνθήκης ΕΚ ώστε να συμπεριλάβει μία ειδική αναφορά στη λειτουργία των συνταγματικών περιφερειών στα κράτη μέλη. Αυτό επανέλαβε ένα ψήφισμα του περασμένου Οκτωβρίου, το οποίο δήλωσε ότι οι Συνθήκες πρέπει να τροποποιούνται ειδικά για να αναγνωρίζουν και να σέβονται τις πολιτικές και νομοθετικές δυνάμεις των εσωτερικών εθνών και περιφερειών. Είναι το Συμβούλιο ενήμερο γι' αυτά τα ψηφίσματα και αν όχι, θα προσπαθήσει να εξασφαλίσει ότι θα τύχουν προσοχής κατά τη λήψη των αποφάσεών του στο Λάκεν;

<SPEAKER ID=162 NAME="Neyts-Uyttebroeck">
. (ΕΝ) Έχω απαντήσει στις διάφορες ερωτήσεις σας όσο πιο εκτεταμένα μπορούσα. Ο βαθμός πληροφόρησης σχετικά με τα ψηφίσματα του Κοινοβουλίου, τα οποία, όπως γνωρίζετε, είναι πολυάριθμα και ποικίλα, συνδέεται ευθέως με το ενδιαφέρον των ανθρώπων για το αναφερόμενο θέμα. Επομένως, όσοι ενδιαφέρονται πολύ για τον φεντεραλισμό, για την εσωτερική οργάνωση των κρατών, για την πιο αποτελεσματική και δίκαιη κατανομή εξουσιών, είναι φυσικά ενήμεροι γι' αυτές τις απόψεις. Όσοι ενδιαφέρονται λιγότερο για τα ζητήματα είναι πιθανόν λιγότερο ενήμεροι για την ύπαρξη αυτών των ψηφισμάτων. Φρονώ ότι είναι έργο και ευθύνη του Κοινοβουλίου να ενημερώσει τον υπόλοιπο κόσμο για τα ψηφίσματα που έχει εγκρίνει, και αυτό σας καλώ να κάνετε.

<SPEAKER ID=163 NAME="Πρόεδρος">


<SPEAKER ID=164 NAME="Αλέξανδρου Αλαβάνου">
Ερώτηση αριθ. 5 του κ. (H-0865/01):
<P>
Θέμα: Η ζήτηση φαρμάκων για την αντιμετώπιση του άνθρακα Στην Αμερική, η κρίση του άνθρακα προκάλεσε την άνοδο της ζήτησης του φάρμακου Cipro της Bayer, που προστατεύεται από προνόμια ευρεσιτεχνίας. Είναι χαρακτηριστικό ότι η κυβέρνηση του Καναδά ζήτησε από εγχώρια βιομηχανία την παραγωγή "αντιγράφων" του εν λόγω φαρμάκου. Η κυβέρνηση των ΗΠΑ φαίνεται ότι προβληματίζεται να πράξει το ίδιο και αποκαλύφθηκε ότι η νομοθεσία των ΗΠΑ επιτρέπει στην κυβέρνηση, εφόσον χρειάζεται ένα φάρμακο για το οποίο ισχύει το δικαίωμα ευρεσιτεχνίας, να μπορεί να αγνοεί τις απαγορεύσεις που συνδέονται με αυτό το δικαίωμα και να μπορεί να εξουσιοδοτεί κάποιον να το κατασκευάσει. Είναι προφανές ότι ισχύουν δύο μέτρα και δύο σταθμά απέναντι στο αίτημα αναπτυσσόμενων χωρών για μείωση των τιμών και χαλάρωση της νομοθεσίας για την προστασία των προνομίων ευρεσιτεχνίας φαρμάκων για τη θεραπεία του AIDS ή άλλων ασθενειών.
<P>
Το Συμβούλιο έχει μελετήσει τι θα πράξει σε περίπτωση που υπάρξει άνοδος της ζήτησης κάποιου φαρμάκου, όπως συνέβη στις ΗΠΑ; Είναι συμβιβάσιμο με την κοινοτική νομοθεσία αν κράτος μέλος διαθέτει νομοθεσία ανάλογη με αυτή των ΗΠΑ, ώστε να μπορεί να αγνοεί τις απαγορεύσεις που συνδέονται με τα δικαιώματα ευρεσιτεχνίας; Προτίθεται να ανταποκριθεί θετικά στο αίτημα αναπτυσσόμενων χωρών για μείωση των τιμών και χαλάρωση των δικαιωμάτων των φαρμάκων, γεγονός που αποδεικνύεται ότι είναι θετικό όχι μόνο για τις αναπτυσσόμενες χώρες αλλά και για τους ευρωπαίους και τους αμερικανούς καταναλωτές;

<SPEAKER ID=165 LANGUAGE="FR" NAME="Neyts-Uyttebroeck">
Θα απαντήσω στον κ. Αλαβάνο ότι το Συμβούλιο έχει συνειδητοποιήσει απόλυτα την βαρύτητα της ερώτησης που υπέβαλε. Του υπενθυμίζω εξάλλου, ότι γενικότερα, το άρθρο 152 - πρώην άρθρο 129 της Συνθήκης περί ιδρύσεως των Ευρωπαϊκών Κοινοτήτων - προσδιορίζει ότι η δράση της Κοινότητας σε θέματα υγείας συμπληρώνει τις εθνικές πολιτικές. Η Κοινότητα ενθαρρύνει τη συνεργασία μεταξύ κρατών μελών στους τομείς όπου στοχεύει η Συνθήκη, και αν τούτο είναι απαραίτητο, υποστηρίζει τη δράση τους. Μέσα σ' αυτό το πλαίσιο, διασφαλίζει επίσης, το υψηλό επίπεδο προστασίας της ανθρώπινης υγείας, καθορίζοντας και υλοποιώντας όλες τις συναφείς πολιτικές και δράσεις.
<P>
Η τέταρτη υπουργική διάσκεψη του ΠΟΕ, που πραγματοποιήθηκε στη Ντόχα, από τις 9 έως τις 14 του περασμένου Νοέμβρη, ενέκρινε, όπως γνωρίζετε, δήλωση σχετικά με την αποκαλούμενη συμφωνία TRIPS, αλλά και σχετικά με τη δημόσια υγεία. Στη δήλωση αυτή, η υπουργική διάσκεψη αναγνωρίζει, από τη μια, τη σοβαρότητα των προβλημάτων της δημόσιας υγείας που αφορούν ειδικότερα πολλές αναπτυσσόμενες χώρες και πολλές από τις λιγότερο προηγμένες χώρες, και από την άλλη, τη σημασία που ενέχει η ίδια η προστασία της πνευματικής ιδιοκτησίας για την ανάπτυξη νέων φαρμάκων.
<P>
Στην προαναφερόμενη δήλωση, τα μέλη του ΠΟΕ συμφώνησαν ότι η συμφωνία TRIPS δεν εμποδίζει τα μέλη να λάβουν τα δέοντα μέτρα για την προστασία της δημόσιας υγείας, ενώ διαβεβαίωσαν επίσης ότι η εν λόγω συμφωνία μπορεί και πρέπει να ερμηνεύεται έτσι, ώστε να ενισχύει το δικαίωμα όλων των μελών του ΠΟΕ να προστατεύουν τη δημόσια υγεία και ιδιαίτερα να προωθούν την πρόσβαση σε όλα τα φάρμακα.
<P>
Πιο συγκεκριμένα, ανάμεσα στις ευέλικτες μορφές που αναγνωρίζονται από τη συμφωνία TRIPS, η δήλωση περιλαμβάνει και το δικαίωμα κάθε μέλους να χορηγεί υποχρεωτικές άδειες εκμετάλλευσης και να ορίζει τι συνιστά εθνική επείγουσα κατάσταση ή κατάσταση έκτακτης ανάγκης, ενώ εξυπακούεται ότι οι κρίσεις στον τομέα της δημόσιας υγείας, συμπεριλαμβανομένων και όσων σχετίζονται με τον ιό HIV/AIDS, με τη φυματίωση, την ελονοσία και άλλες επιδημίες, μπορούν να συνιστούν εθνική επείγουσα κατάσταση ή κατάσταση έκτακτης ανάγκης.
<P>
Εξάλλου, οι προηγμένες χώρες, μέλη του ΠΟΕ, διαβεβαίωσαν για άλλη μια φορά ότι δεσμεύονται να προσφέρουν κίνητρα στις επιχειρήσεις τους και στα θεσμικά τους όργανα, προκειμένου να προωθήσουν και να ενθαρρύνουν τη μεταφορά τεχνολογιών στις λιγότερο προηγμένες χώρες.
<P>
Η δήλωση προβλέπει, επίσης, ότι οι λιγότερο προηγμένες χώρες δεν θα υποχρεούνται να εφαρμόζουν, όσον αφορά τα φαρμακευτικά προϊόντα το τμήμα V (διπλώματα ευρεσιτεχνίας) και το τμήμα VII (προστασία μη διαδόσιμων πληροφοριών) του μέρους ΙΙ της συμφωνίας TRIPS, ούτε να επιβάλλουν το σεβασμό των δικαιωμάτων που προβλέπουν τα ως άνω τμήματα, ως την 1η Ιανουαρίου 2016, με την επιφύλαξη του δικαιώματος των λιγότερο προηγμένων χωρών να ζητούν νέες παρατάσεις των μεταβατικών περιόδων.
<P>
Θα ήθελα να προσθέσω ότι, στην ίδια δήλωση, τα κράτη μέλη του ΠΟΕ δεσμεύτηκαν να προτείνουν πριν από τον Ιούλιο 2002 κάποιες πραγματικές λύσεις που να μπορούν να συγκεκριμενοποιηθούν, προκειμένου να επιλυθεί το πρόβλημα όσων αναπτυσσόμενων και λιγότερο προηγμένων χωρών δεν διαθέτουν δυνατότητες παραγωγής φαρμάκων. Αυτή είναι η συνολική προβληματική σχετικά με ενδεχόμενες παράλληλες εισαγωγές ή άλλα μέτρα που πρέπει να επιτρέψουν στις χώρες αυτές να αποκτήσουν με τη σειρά τους πρόσβαση στα φάρμακα αυτά, στην χαμηλότερη δυνατή λογική τιμή.
<P>
Όλα αυτά πρέπει να υλοποιηθούν από τώρα ως το επόμενο καλοκαίρι και σας διαβεβαιώ ότι πρέπει να εργαστούμε ακατάπαυστα για να τα καταφέρουμε. Ο χρόνος είναι μετρημένος. Η σχετική προβληματική είναι εξαιρετικά περίπλοκη, πρόκειται όμως για μια πολύ σημαντική δέσμευση, επειδή αντιστοιχεί σε μια όψη του προβλήματος που δεν μπορούσε να καλυφθεί από την συμφωνία.

<SPEAKER ID=166 NAME="Αλαβάνος">
Ευχαριστώ, κυρία προεδρεύουσα, και για την εμπεριστατωμένη απάντησή σας και για όλη την συνεργασία που είχαμε αυτούς τους έξι μήνες. Μια καλή συνεργασία έχει μερικές φορές και κάποιες εντάσεις. Ευχαριστώ πολύ, απλώς είναι προς μελέτη η απάντησή σας. Ένα συμπληρωματικό ερώτημα θα θέσω, με την ευκαιρία του ότι η Νιγηρία προχώρησε αυτές τις ημέρες σε παραγωγή φαρμάκων για το AIDS, τα οποία όμως είναι φάρμακα παλιάς γενιάς και είναι πολύ αμφίβολη η αποτελεσματικότητά τους. Αυτό που αναφέρετε και στην απάντηση, δηλαδή η μεταφορά της πιο σύγχρονης τεχνολογίας, ώστε να αξιοποιηθεί ειδικά στις χώρες της Αφρικής που πλήττονται από μαζικότατες επιδημίες, με ποιά μέτρα θα μπορούσε να γίνει;

<SPEAKER ID=167 NAME="Neyts-Uyttebroeck">
. (ΕΝ) Έχω αναφέρει ορισμένα πράγματα που θα καταστήσουν δυνατή την πρόσβαση σε φθηνότερα φάρμακα: υποχρεωτική έκδοση αδειών εκμετάλλευσης, συνεργασία με τις μεγάλες φαρμακευτικές εταιρείες - γνωρίζετε ότι η Παγκόσμια Οργάνωση Υγείας εργάζεται γι' αυτό και έχει ήδη επινοήσει έναν αριθμό μηχανισμών - και συνεργασία με οργανώσεις όπως οι Γιατροί Χωρίς Σύνορα που επίσης δραστηριοποιούνται σ' αυτόν το τομέα. Τέλος, αν επιτευχθεί μία συμφωνία το επόμενο καλοκαίρι, θα βρούμε τρόπους εισαγωγής αυτών των φαρμάκων σε χώρες που δεν έχουν τη δυνατότητα να τα παράγουν οι ίδιες.

<SPEAKER ID=168 NAME="Πρόεδρος">


<SPEAKER ID=169 NAME="Carlos Carnero Gonzαlez">
Ερώτηση αριθ. 6 του κ. (H-0869/01):
<P>
Θέμα: Λήψη υπόψη εκ μέρους του Συμβουλίου των ψηφισμάτων που ενέκρινε το Ευρωπαϊκό Κοινοβούλιο σχετικά με την σύρραξη στη Δυτική Σαχάρα και αξιολόγηση της επίσκεψης του Βασιλιά του Μαρόκου σε αυτήν την περιοχή Η ολομέλεια του ΕΚ ενέκρινε στις 25 Οκτωβρίου στο ψήφισμά του σχετικά με την πρόοδο της ΚΕΠΠΑ· ως αποτέλεσμα η παράγραφος 33 του ψηφίσματος ορίζει ότι "υποστηρίζει, εξάλλου, ότι η Ευρωπαϊκή Ένωση πρέπει να συνεργασθεί ενεργητικά για την εξεύρεση λύσης στην σύγκρουση της Δυτικής Σαχάρας σύμφωνα με τα ψηφίσματα των Ηνωμένων Εθνών, όπως είχε ζητήσει το Ευρωπαϊκό Κοινοβούλιο στο ψήφισμά του της 16ης Μαρτίου 2000, και με τις δηλώσεις της γερμανικής Προεδρίας του Συμβουλίου του Ιουνίου 1999" .
<P>
Πρόκειται το Συμβούλιο να λάβει υπόψη αυτό το αίτημα του Ευρωπαϊκού Κοινοβουλίου; Θα εγκρίνει επιτέλους την κοινή δράση προκειμένου να συμβάλει στην γρήγορη και ορθή εφαρμογή του σχεδίου ειρήνευσης του ΟΗΕ για τη Δυτική Σαχάρα - στην οποία πρόκειται να διεξαχθεί δημοψήφισμα για αυτοδιάθεση - όπως ζητεί το ΕΚ στο σημείο 6 του ψηφίσματος του Μαρτίου 2000; Κρίνει ότι αυτή η κοινή δράση θα επέτρεπε τον συντονισμό των θέσεων των κρατών μελών- ιδίως της Ισπανίας και της Γαλλίας υπέρ του σχεδίου ειρήνευσης του ΟΗΕ; Σε αυτό το πλαίσιο, πώς κρίνει το Συμβούλιο την επίσκεψη του Βασιλιά του Μαρόκου στη Δυτική Σαχάρα, η οποία επικρίθηκε έντονα από το μέτωπο Polisario;

<SPEAKER ID=170 LANGUAGE="NL" NAME="Neyts-Uyttebroeck">
 - (NL) Κύριε Πρόεδρε, κυρίες και κύριοι, κατά τη διάρκεια της συνεδρίασης της 19ης και 20ής Νοεμβρίου, το Συμβούλιο έλαβε γνώση του ψηφίσματος του Ευρωπαϊκού Κοινοβουλίου για την πρόοδο που επιτεύχθηκε κατά την εφαρμογή της κοινοτικής εξωτερικής πολιτικής και πολιτικής ασφάλειας και συμφώνησε να λάβει υπόψη του αυτό το ψήφισμα, στο πλαίσιο των συνομιλιών, καθώς και τα διάφορα σημεία που περιλαμβάνονται σε αυτό. Όπως ειπώθηκε τότε, το Συμβούλιο έμεινε ικανοποιημένο με τις προσπάθειες που κατέβαλε το Ευρωπαϊκό Κοινοβούλιο για να επιτευχθεί μία διαρκής και αποδεκτή από όλα τα μέρη της σύγκρουσης στη Δυτική Σαχάρα λύση, η οποία αποτελεί ουσιαστικό στόχο για τη σταθερότητα και την ευημερία στην περιοχή. Το Συμβούλιο υποστηρίζει πλήρως και δραστήρια τη διαδικασία, η οποία πραγματοποιείται τώρα στο πλαίσιο των Ηνωμένων Εθνών, όπως ορίζεται στα ψηφίσματα του Συμβουλίου Ασφαλείας, και, ειδικότερα, τις προσπάθειες του κ. James Baker. Το Συμβούλιο Ασφαλείας στο ψήφισμα αριθ. 1359 της 29ης Ιουνίου, όρισε σαφώς την πορεία που πρέπει να ακολουθηθεί. Η παράταση της αποστολής της MINURSO σε σχέση με αυτό είναι ιδιαίτερα σημαντική, επειδή έδωσε τη δυνατότητα για την υφιστάμενη συμφωνία μεταξύ των μερών υπό την αιγίδα του κ. Baker. Η Προεδρία βρίσκεται σε επαφή με τον κ. Baker. Είναι τα Ηνωμένα Έθνη αυτά που διαδραματίζουν τον κεντρικό ρόλο σε αυτή τη διαδικασία. Σε σχέση με αυτό, το Συμβούλιο είναι διατεθειμένο να μεσολαβήσει για τη δημιουργία ενός κλίματος εμπιστοσύνης μεταξύ των μερών και τη διευκόλυνση, κατά αυτόν τον τρόπο, της εξεύρεσης μιας διαρκούς λύσης, αλλά δεν προτίθεται να αντικαταστήσει τα Ηνωμένα Έθνη.
<P>
Το Συμβούλιο έχει επίγνωση της μεγάλης ευαισθησίας αυτού του φακέλου και της ανάγκης να τηρηθεί αυστηρή ουδετερότητα, έτσι ώστε να αποφευχθεί το ενδεχόμενο το Συμβούλιο να χρησιμοποιηθεί από ένα από τα εμπλεκόμενα μέρη ως όργανο, γεγονός το οποίο θα ήταν αρνητικό για τις προσπάθειες εξεύρεσης μιας λύσης, καθώς και για τον ρόλο της Ευρωπαϊκής Ένωσης στην περιοχή. Το Συμβούλιο κάνει γενικά έκκληση στα μέρη να λάβουν ορισμένα επείγοντα ανθρωπιστικά μέτρα, όπως είναι το να καταστήσουν δυνατές τις επισκέψεις των οικογενειών και την ελευθέρωση των πολιτικών κρατουμένων.
<P>
Όποια λύση και αν επιλεγεί, αυτή πρέπει να βασίζεται στην πλήρη εφαρμογή των δημοκρατικών αρχών και στον σεβασμό των ανθρωπίνων δικαιωμάτων, συμπεριλαμβανομένου του ανησυχητικού θέματος των προσφύγων, αλλά και των μαροκινών φυλακισμένων, σε περίπτωση που αυτοί οι άνθρωποι έχουν επείγουσα ανάγκη φροντίδας, γενικά, και ιατρικής περίθαλψης, ειδικότερα. Επιπλέον, θα ήθελα να επισημάνω ότι η Ευρωπαϊκή Ένωση αποτελεί, και σε αυτή την περίπτωση, τον μεγαλύτερο χορηγό ανθρωπιστικής βοήθειας στους πρόσφυγες από τη Δυτική Σαχάρα. Η Επιτροπή έχει διαθέσει στην περίπτωση αυτή, από το 1996, 56 εκατομμύρια ευρώ. Η επίσκεψη του Βασιλιά Mohammed VI στη Δυτική Σαχάρα δεν έχει μεταβάλει, σε καμία περίπτωση, την προαναφερθείσα προσέγγιση.

<SPEAKER ID=171 LANGUAGE="ES" NAME="Carnero Gonzαlez">
Κύριε Πρόεδρε, κυρία Προεδρεύουσα του Συμβουλίου, πολύ ενδιαφέρουσα απάντηση. Ίσως είναι η πρώτη φορά που αυτή η Αίθουσα ακούει μία απάντηση πολιτικού περιεχομένου εκ μέρους του Συμβουλίου, πέρα από τις αυστηρά τυπικές δηλώσεις σχετικά με τη σύγκρουση της Δυτικής Σαχάρας. Καλοδεχούμενη αυτή η απάντηση με περιεχόμενο.
<P>
Αλλά οφείλω να σας πω το εξής: αφού άκουσα αυτή την απάντηση μπορώ εύλογα να έχω την αίσθηση ότι στο Συμβούλιο μπορεί να αρχίσει να μετράει περισσότερο από το λογαριασμό ένα όραμα σχετικά με τη σύγκρουση της Δυτικής Σαχάρας, το οποίο δεν είναι αυτό που θεωρεί ότι η επίλυση αυτής της σύγκρουσης μπορεί να περνάει μόνο από την εκπλήρωση του Σχεδίου Ανάκαμψης των Ηνωμένων Εθνών, που συμπεριλαμβάνει την διεξαγωγή ενός δημοψηφίσματος για την αυτοδιάθεση του λαού της Σαχάρας, δημοψήφισμα το οποίο παρεμποδίζεται εδώ και πολλά χρόνια από μία εκ των πλευρών, το Μαρόκο.
<P>
Μιλήσατε για πολλά πράγματα: για παράδειγμα, για το τελευταίο ψήφισμα του Συμβουλίου Ασφαλείας, αλλά δεν αναφέρατε διόλου το σχέδιο ειρήνευσης των Ηνωμένων Εθνών, ούτε αναφερθήκατε στο δημοψήφισμα και, επιπλέον, επικεντρωθήκατε σε ορισμένες πτυχές, ξεχνώντας άλλες, για παράδειγμα, την κατάσταση παραβίασης των ανθρωπίνων δικαιωμάτων στα κατεχόμενα εδάφη της Δυτικής Σαχάρας.

<SPEAKER ID=172 LANGUAGE="ES" NAME="Sαnchez Garcνa">
Κυρία Προεδρεύουσα του Συμβουλίου, κατά τη διάρκεια του Ιουλίου του τρέχοντος έτους, στις αρχές τις βελγικής Προεδρίας, υπέβαλα μία ερώτηση στο Συμβούλιο, για την γραπτή του απάντηση, σχετικά με τις δηλώσεις του κ. Σολάνα, υπεύθυνου της εξωτερικής πολιτικής και πολιτικής ασφαλείας της Ευρωπαϊκής Ένωσης, σε σχέση με το σχέδιο ειρήνευσης των Ηνωμένων Εθνών, το μέλλον της Δυτικής Σαχάρας και το δημοψήφισμα. Μέχρι σήμερα, που είναι Δεκέμβριος, όταν η βελγική Προεδρία βρίσκεται στο τέλος της, περιμένω ακόμη την επίσημη απάντηση του Συμβουλίου.
<P>
Μολονότι είναι δημοσίως γνωστό, κυρία Προεδρεύουσα του Συμβουλίου, ότι μία επίσημη απάντηση κυκλοφόρησε στα Ηνωμένα Έθνη τον περασμένο Οκτώβρη - η οποία προκάλεσε επίσης ένα διπλωματικό επεισόδιο μεταξύ διαφόρων αντιπροσώπων των κρατών μελών - η ερώτηση που θέτω είναι: πότε; Σας παρακαλώ, πριν αποχωρήσετε κάντε μου αυτό το πολιτικό χριστουγεννιάτικο δώρο.

<SPEAKER ID=173 LANGUAGE="FR" NAME="Neyts-Uyttebroeck">
Ο αξιότιμος βουλευτής φαίνεται πως είναι άριστα ενημερωμένος, πράγμα που είναι δικαίωμά του, αν όχι καθήκον του. Δεν ισχύει το ίδιο για μας που συνεχίζουμε να αναζητούμε την ερώτησή σας. Δεν αμφιβάλω ότι μας υποβλήθηκε, εμείς, όμως, δεν βρήκαμε κανένα ίχνος της, λοιπόν αν μπορείτε να μας βοηθήσετε να την εντοπίσουμε, θα κάνουμε ό,τι μπορούμε για να σας απαντήσουμε πριν το τέλος του έτους. Ζητώ συγγνώμη γι' αυτή την παράλειψη, γι' αυτή την αμέλεια, γιατί φυσικά αυτές είναι οι μόνες πιθανότητες που τολμώ να διανοηθώ. Ευχαριστώ.

<SPEAKER ID=174 NAME="Πρόεδρος">
Παροτρύνουμε την κ. Προεδρεύουσα του Συμβουλίου να αναζητήσει την ερώτηση, διότι η ερώτηση και η απάντηση κυκλοφόρησαν ευρέως στον Τύπο, τουλάχιστον στον ισπανικό.

<SPEAKER ID=175 LANGUAGE="DE" NAME="Scheele">
Κύριε Πρόεδρε, κατά πάσα πιθανότητα απευθύνουμε αυτό το ερώτημα ή το σχόλιο σε λάθος άτομο, αλλά εκπροσωπείτε όλο το Συμβούλιο εδώ. Έχω την αίσθηση ότι το θέμα της Δυτικής Σαχάρας, στο οποίο έχω αφιερώσει περισσότερο από το ήμισυ της πολιτικής μου ζωής, είναι πραγματικά μια τραγωδία. Είναι σαφές πως πρέπει να επιλυθεί η διένεξη. Στις αρχές της δεκαετίας του ' 90 υπήρξε το ειρηνευτικό σχέδιο του ΟΗΕ. Γνωρίζουμε επίσης ποιες ευρωπαϊκές χώρες έχουν μεγάλα γεωπολιτικά συμφέροντα ώστε να μην υλοποιηθεί αυτό το ειρηνευτικό σχέδιο.
<P>
Πρέπει βέβαια να λάβω υπόψη την απάντηση, ότι πρέπει να τηρούμε όσα συμβαίνουν στον ΟΗΕ. Πιστεύω όμως ότι στο πλαίσιο της κοινής εξωτερικής πολιτικής και πολιτικής ασφάλειας, η Ευρωπαϊκή Ένωση και τα κράτη μέλη πρέπει να επιλέξουν μια συντονισμένη προσέγγιση που να ανταποκρίνεται στο ειρηνευτικό σχέδιο του ΟΗΕ. Μετά την επίσκεψη του βασιλιά Mohammed του VI οι εξελίξεις ήταν ραγδαίες. Στη Δυτική Σαχάρα πραγματοποιήθηκε και επίσκεψη του Προέδρου της Γαλλίας, Ζακ Σιράκ, ο οποίος σε αντίθεση με όλες τις διεθνείς νομικές καταστάσεις, δήλωσε ότι με τη Δυτική Σαχάρα εννοούμε τις νότιες επαρχίες του Μαρόκου, όπως το συζητούμε στο Συμβούλιο της Ευρωπαϊκής Ένωσης.

<SPEAKER ID=176 LANGUAGE="FR" NAME="Neyts-Uyttebroeck">
Κύριε Πρόεδρε, η αξιότιμη βουλευτής πρέπει να κατανοήσει ότι μου είναι αδύνατο να απαντήσω σε τόσο λεπτομερείς ερωτήσεις. Σας γνωστοποίησα, κυρία, ποια είναι η θέση του Συμβουλίου και όποιες κι αν ήταν οι συζητήσεις, αυτή είναι η θέση και η απάντηση του Συμβουλίου.

<SPEAKER ID=177 NAME="Πρόεδρος">


<SPEAKER ID=178 NAME="Bernd Posselt">
Ερώτηση αριθ. 7 του κ. (H-0874/01):
<P>
Θέμα: Μειονότητες στη Δημοκρατία της Srpska Τι μέτρα έχουν ληφθεί για να διευκολύνουν την επιστροφή καταπιεσμένων και εκτοπισμένων μειονοτήτων στο βοσνιακό κρατίδιο της Δημοκρατίας της Srpska - και συνεπώς κυρίως Κροατών και μουσουλμάνων -, ή ενέργειες ανασυγκρότησης, και υποστηρίζει, στο πλαίσιο αυτό, η ΕΕ τις προσπάθειες για τη συνεννόηση μεταξύ των λαών και το κοινωνικό έργο του καθολικού επισκόπου Franjo Komarica από τη Μπάνια Λούκα;

<SPEAKER ID=179 LANGUAGE="FR" NAME="Neyts-Uyttebroeck">
Το Συμβούλιο, με την απάντησή του στην προφορική ερώτηση H-0689, κατά τη σύνοδο του περασμένου Οκτωβρίου, είχε ήδη την ευκαιρία να επισύρει την προσοχή του αξιότιμου βουλευτή στο γεγονός ότι η επιστροφή των εκτοπισθέντων ατόμων συνιστούσε τμήμα των συνολικών όρων που επέβαλε η Ευρωπαϊκή Ένωση στο πλαίσιο της διαδικασίας σταθεροποίησης και σύνδεσης. Πρόκειται για όρους που οι χώρες της περιοχής προσυπέγραψαν κατά τη Διάσκεψη Κορυφής του Ζάγκρεμπ.
<P>
Το Συμβούλιο, στην έκθεση ελέγχου του, που εγκρίθηκε στις 11 Ιουνίου 2001, σχετικά με τις προόδους που σημειώθηκαν στις χώρες της περιοχής, σχετικά με τους όρους αυτούς, με στόχο την ευρωπαϊκή ένταξη, εκτίμησε ότι η σχετική με την επιστροφή των προσφύγων και εκτοπισθέντων ατόμων διαδικασία στον εδαφικό χώρο της Βοσνίας-Ερζεγοβίνης έπρεπε να επιταχυνθεί, ενώ έπρεπε να ενισχυθούν και τα μέτρα που αποσκοπούσαν στην υλοποίηση των όρων που θα επιτρέψουν την επιστροφή, υπό καλές συνθήκες, σύμφωνα πάντα και με τη συμφωνία Ντέιτον-Παρισίων.
<P>
Η ευθύνη για τη λήψη των απαραιτήτων μέτρων εμπίπτει καταρχήν στην αρμοδιότητα των τοπικών και εθνικών αρχών. Η Ευρωπαϊκή Ένωση δεν θα παραλείψει να παρακολουθήσει αυτό το ζήτημα, μέσα στο πλαίσιο του μηχανισμού ελέγχου αυτής της διαδικασίας, όταν θα χρειαστεί, και όταν χρειάζεται, να επαληθευτεί η απόλυτη σύμπτωση μεταξύ της προόδου που σημειώνεται ως προς την τήρηση των όρων, από τη μια, και του εδραιωμένου επιπέδου σχέσεων, όπως και του επιπέδου της τεχνικής και οικονομικής βοήθειας, από την άλλη.
<P>
Η ειρηνευτική συμφωνία Ντέιτον-Παρισίων του 1995, που έθεσε τέρμα στον πόλεμο στη Βοσνία-Ερζεγοβίνη, δημιούργησε και τη θέση του Υπάτου Εκπροσώπου, ο οποίος επιφορτίστηκε, μεταξύ άλλων, και με την εποπτεία της υλοποίησης της συμφωνίας. Ο σημερινός κάτοχος της θέσης, κ. Wolfgang Petric, δεν δίστασε στο παρελθόν να απαλλάξει από τα καθήκοντά τους τους τοπικούς υπεύθυνους παράγοντες, όταν αποδεικνυόταν ότι οι παράγοντες αυτοί ήταν αντίθετοι με την υλοποίηση της ειρηνευτικής συμφωνίας, καθώς και του παραρτήματος VII για την επιστροφή των προσφύγων και των εκτοπισθέντων ατόμων. Ο κ. Petric το έπραξε αυτό, σε πλήρη συμφωνία με τις αρμοδιότητες που του ανέθεσε η υπουργική διάσκεψη του Συμβουλίου για την υλοποίηση της ειρήνης που συνήλθε στη Βόννη, τον Δεκέμβριο του 1997. Το Συμβούλιο υποστήριξε σθεναρά και επανειλημμένα τις προσπάθειες που κατέβαλε ο κ. Petric για την εκπλήρωση της εντολής του.
<P>
Όσον αφορά την υλική συμβολή της Ευρωπαϊκής Ένωσης στην επιστροφή και επανεγκατάσταση των προσφύγων, αυτό το ερώτημα θα έπρεπε να απευθυνθεί καταρχάς στην Επιτροπή, η οποία διαχειρίζεται την κοινοτική βοήθεια. Εξ όσων γνωρίζει, ωστόσο, το Συμβούλιο, από το 1998, και σύμφωνα με τις συστάσεις του γραφείου του Υπάτου Εκπροσώπου και της ομάδας εργασίας "Επάνοδος και ανασυγκρότηση" , διατίθενται όλο και πιο σημαντικά κονδύλια για την υποστήριξη της επιστροφής των μειονοτήτων στην Δημοκρατία της Σερβίας. Ο τομέας αυτός θα πρέπει εξάλλου να συνεχίσει να κατέχει τη σημαντική θέση που του αξίζει μέσα στο πλαίσιο της κοινοτικής βοήθειας που παρέχεται μέσω του προγράμματος CARDS 2000-2006, το άρθρο 2 του οποίου αναφέρεται ρητά στην βοήθεια για την επιστροφή των προσφύγων και εκτοπισθέντων ατόμων.
<P>
Μπορώ να σας διαβεβαιώσω, μετά από έξι σχεδόν μήνες άσκησης της Προεδρίας, ότι το Συμβούλιο και τα μέλη του αποδίδουν ιδιαίτερα μεγάλη σημασία σ' αυτό το ζήτημα της επανόδου και επανένταξης των προσφύγων της Βοσνίας-Ερζεγοβίνης, όπως επίσης, και άλλων περιοχών των Βαλκανίων όπου τίθεται, δυστυχώς, το ίδιο ζήτημα. Φαίνεται ότι σιγά-σιγά οι καταστάσεις χαλαρώνουν και διαρκώς μεγαλώνει ο αριθμός επιστροφής και επανεγκαταστάσεων, αναμφίβολα όχι παντού στις ίδιες διαστάσεις, ωστόσο παντού η τάση είναι αυξητική. Από την πλευρά μας, συνεχίζουμε να αποδίδουμε ιδιαίτερη σημασία στο θέμα αυτό, το οποίο περιλαμβάνεται στην ημερήσια διάταξη όλων των συναντήσεων, όπου θα μπορούσε να συζητηθεί.

<SPEAKER ID=180 LANGUAGE="DE" NAME="Posselt">
Κυρία Πρόεδρε του Συμβουλίου, ευχαριστώ πολύ για την λεπτομερή απάντηση και για την ενεργή συμμετοχή σας σ' αυτή την υπόθεση. Θέλω απλώς να θέσω δύο συγκεκριμένα ερωτήματα. Πρώτον: μπορεί το Συμβούλιο να δώσει τον ακριβή αριθμό των εκτοπισμένων και προσφύγων που επέστρεψαν έως τώρα στη Δημοκρατία της Σερβίας; Υπήρξαν σχετικές συμφωνίες και μπορούμε να εξετάσουμε αυτές τις συμφωνίες μόνο όταν γνωρίζουμε πόσοι ακριβώς άνθρωποι επέστρεψαν. Σας παρακαλώ, λοιπόν, αν δεν μπορείτε να το κάνετε σήμερα να με ενημερώσετε γραπτώς.
<P>
Δεύτερον: το δεύτερο θέμα αφορά τη συγκεκριμένη βοήθεια προς τις μειονότητες. Ακουσα ότι η καθολική εκκλησία παρέχει, κυρίως στην περιοχή της Μπάνια Λούκα, εντατικά πολυπολιτισμική περίθαλψη σε ασθενείς και ασκεί πολλές κοινωνικές και γεωργικές δραστηριότητες και ότι τα κονδύλια που έχουμε υποσχεθεί εν προκειμένω δεν έχουν εγκριθεί. Αυτό είναι το δεύτερο ερώτημα που θέτω και θέλω να μάθω αν γνωρίζετε κάτι επ' αυτού.

<SPEAKER ID=181 LANGUAGE="FR" NAME="Neyts-Uyttebroeck">
Στην πρώτη ερώτηση του αξιότιμου βουλευτή, μπορώ να απαντήσω μόνον ότι αυτή τη στιγμή δεν διαθέτω τα ακριβή αριθμητικά στοιχεία, ότι θα αναζητηθούν και θα του κοινοποιηθούν. Σχετικά με τη δεύτερη ερώτηση, νομίζω ότι θα έπρεπε να τεθεί μάλλον στην Επιτροπή που ασχολείται με την συγκεκριμένη υλοποίηση όλων των μορφών ανθρωπιστικής βοήθειας, επείγουσας ή άλλης φύσης. Αυτή διεκπεραιώνει, όπως εξάλλου πρέπει να γνωρίζετε, αυτούς τους πολύ συγκεκριμένους φακέλους και νομίζω ότι σ' αυτή πρέπει να απευθύνετε αυτή την ερώτηση.

<SPEAKER ID=182 NAME="Πρόεδρος">


<SPEAKER ID=183 NAME="Niall Andrews">
Ερώτηση αριθ. 8 του κ. (H-0876/01):
<P>
Θέμα: ΕΕ και μέτρα σε διεθνές επίπεδο που εξασφαλίζουν την επιστροφή παρανόμως μεταφερθέντων στοιχείων ενεργητικού Σύμφωνα με τους όρους που τίθενται στα συμπεράσματα του Συμβουλίου του Τάμπερε, τα κράτη μέλη δεσμεύτηκαν να λάβουν συγκεκριμένα μέτρα για την ανίχνευση, το πάγωμα, τη δήμευση και την κατάσχεση προϊόντων εγκλήματος. Ζητήθηκε επίσης με επιμονή από τα κράτη μέλη να εφαρμόσουν πλήρως τις διατάξεις της οδηγίας σχετικά με τη νομιμοποίηση εσόδων από παράνομες δραστηριότητες (η οποία περιλαμβάνει τη μετατροπή ή τη μεταφορά ιδιοκτησίας για την εξακρίβωση των στοιχείων των πελατών χρηματοπιστωτικών ιδρυμάτων), της Σύμβασης του Στρασβούργου του 1990 και των συστάσεων της Χρηματοοικονομικής Task Force. Ζητήθηκε επίσης από τα κράτη μέλη να εγκρίνουν την αναθεωρηθείσα οδηγία σχετικά με τη νομιμοποίηση εσόδων από παράνομες δραστηριότητες, η οποία βρίσκεται τώρα στο στάδιο της διαβούλευσης. Το Συμβούλιο ζήτησε να διευρυνθούν οι αρμοδιότητες της Europol με σκοπό την καταπολέμηση εν γένει του ξεπλύματος χρημάτων και να αναπτυχθούν κοινά σταθερότυπα για να παρεμποδισθεί η χρησιμοποίηση εταιριών ή φορέων εγγεγραμμένων εκτός της δικαιοδοσίας της ΕΕ για την απόκρυψη προϊόντων εγκλήματος και για ξέπλυμα χρημάτων. Τα κράτη μέλη της ΕΕ έχουν προσυπογράψει τη Σύμβαση του ΟΗΕ κατά του Διεθνούς Οργανωμένου Εγκλήματος, η οποία δεσμεύει τις κυβερνήσεις να υιοθετήσουν, στο πλαίσιο των νομοθετικών συστημάτων, τα μέτρα εκείνα τα οποία είναι απαραίτητα για την κατάσχεση των προϊόντων εγκλήματος.
<P>
Θεωρεί το Συμβούλιο ότι τα προαναφερθέντα μέτρα και στρατηγικές της ΕΕ, του ΟΗΕ και του Συμβουλίου της Ευρώπης επιβεβαιώνουν ότι η Ευρωπαϊκή Ένωση έχει νόμιμο συμφέρον όσον αφορά τα χρήματα τα οποία έχουν μεταφερθεί παρανόμως από πρώην δικτάτορες, π.χ. Νιγηρία, και πρόκειται το Συμβούλιο να αναλάβει τη δέσμευση να εξασφαλίσει ότι αυτά τα χρήματα σε όλες τις τράπεζες της ΕΕ θα επιστραφούν στη δημοκρατικώς εκλεγμένη κυβέρνηση της Νιγηρίας;

<SPEAKER ID=184 LANGUAGE="NL" NAME="Neyts-Uyttebroeck">
 - (NL) Κύριε Πρόεδρε, κυρίες και κύριοι, όπως παρατηρείται στην ερώτηση, η Ευρωπαϊκή Κοινότητα και η Ένωση έχουν λάβει μία σειρά μέτρων και προετοιμάζουν άλλα και, συγκεκριμένα, στο πλαίσιο της καταπολέμησης του οικονομικού εγκλήματος. Αυτά τα μέτρα στοχεύουν, ειδικότερα, στην καταπολέμηση του ξεπλύματος βρώμικου χρήματος και την κατάσχεση των εσόδων από την εγκληματικότητα. Μετά τα συμβάντα της 11ης Σεπτεμβρίου, καταβλήθηκε ιδιαίτερη προσπάθεια στον τομέα της καταπολέμησης της χρηματοδότησης της τρομοκρατίας.
<P>
Επιπλέον, υπάρχει μία σειρά άλλων μέσων, όπως η Ευρωπαϊκή Συνθήκη για την αμοιβαία δικαστική αρωγή στις ποινικές υποθέσεις του 1959 και η σχετική συμφωνία του 2000. Αμφότερες οι συμβάσεις περιλαμβάνουν έναν αριθμό γενικών διατάξεων στον τομέα της συνεργασίας μεταξύ κρατών και αυτό το σύνολο των μέσων συμβάλλει, αναμφίβολα, στην καταπολέμηση της χρηματοοικονομικής εγκληματικότητας.
<P>
Επίσης, μπορεί να χρησιμοποιηθεί μία σειρά άλλων μέσων στον τομέα του υλικού δικαίου, όπως, για παράδειγμα, η απόφαση-πλαίσιο σχετικά με την καταπολέμηση της παραχάραξης.
<P>
Στις 16 Οκτωβρίου του τρέχοντος έτους συναντήθηκε το Συμβούλιο σε μία κοινή συνεδρίαση του Ecofin και των Υπουργών Δικαιοσύνης και Εσωτερικών Υποθέσεων. Τότε το Συμβούλιο αποφάσισε την υιοθέτηση του πρωτοκόλλου της συμφωνίας της 29ης Μαΐου 2000 σχετικά με την αμοιβαία δικαστική αρωγή στις ποινικές υποθέσεις μεταξύ των κρατών μελών της Ευρωπαϊκής Ένωσης. Αυτό το πρωτόκολλο σημαίνει μία σημαντική βελτίωση της συνεργασίας μεταξύ των κρατών μελών στον τομέα της καταπολέμησης του οικονομικού και χρηματοπιστωτικού εγκλήματος και ειδικότερα της καταπολέμησης του ξεπλύματος βρώμικου χρήματος, της διαφθοράς και της παραχάραξης, καθώς και της επιδίωξης μιας ευρείας συμφωνίας για τη διάδοση των δεδομένων όσον αφορά τις χρηματοοικονομικές συναλλαγές, τους λογαριασμούς και τα τραπεζικά δεδομένα.
<P>
Τα κράτη μέλη δεσμεύτηκαν να επικυρώσουν το εν λόγω πρωτόκολλο μέχρι τα τέλη του προσεχούς έτους. Όσον αφορά το ειδικό ερώτημα για τον επαναπατρισμό των κεφαλαίων που κατατέθηκαν παράνομα από πρώην δικτάτορες σε τράπεζες της Ένωσης, δεν μπορώ να δώσω απάντηση, δεδομένου ότι αυτή η ερώτηση βρίσκεται εκτός του πεδίου αρμοδιότητας του Συμβουλίου, όπως ανακοινώθηκε και στο αξιότιμο μέλος, το οποίο κατά τη διάρκεια της πρώτης περιόδου συνόδου του Οκτωβρίου 2001 είχε υποβάλει παρόμοια ερώτηση στο Συμβούλιο.

<SPEAKER ID=185 LANGUAGE="EN" NAME="Andrews">
Σας ευχαριστώ, κυρία Προεδρεύουσα για την πλήρη απάντησή σας στο πρώτο μέρος της ερώτησής μου. Ωστόσο, και πάλι δεν κατανοείτε ή δεν είστε πρόθυμη να κατανοήσετε τη νύξη του τελευταίου μέρους της ερώτησής μου. Υπονοεί ότι τεράστια χρηματικά ποσά μεταφέρθηκαν από χώρες, όπως η Νιγηρία και το Κογκό σε ευρωπαϊκές τράπεζες, ποσά τα οποία πολλοί άνθρωποι, με το πέρασμα των χρόνων, προσπάθησαν να βρουν ένα τρόπο να επιστραφούν στους λαούς της Νιγηρίας και του Κογκό, χωρίς επιτυχία.
<P>
Αυτό που λέγω είναι ότι εσείς, ως Προεδρεύουσα του Συμβουλίου, έχετε ευθύνη, υπό τις διάφορες συμβάσεις στις οποίες αναφέρομαι, να διασφαλίσετε ότι αυτά τα ποσά θα επιστραφούν στις διάφορες πρώην αποικίες. Σίγουρα κατανοείτε τώρα πλήρως το νόημα της ερώτησής μου και θα μπορούσατε να απαντήσετε σ' αυτήν, διασφαλίζοντας ότι αυτά τα ποσά, τα οποία μεταφέρθηκαν παρανόμως από δικτάτορες και τρομοκράτες, θα επιστραφούν στο λαό των διαφόρων πρώην αποικιών;

<SPEAKER ID=186 NAME="Neyts-Uyttebroeck">
. (ΕΝ) Μπορώ μόνο να επαναλάβω την ίδια απάντηση. Προς το παρόν, το Συμβούλιο δεν διαθέτει κάποιο μέσο, το οποίο θα του έδινε τη δυνατότητα να κάνει αυτά που θέλετε να κάνει. Ίσως, στο μέλλον, ένα τέτοιο μέσο να αναπτυχθεί και να βελτιωθεί, αλλά προς το παρόν, αυτό δεν συμβαίνει. Εξαιτίας της απουσίας ενός τέτοιου μέσου, δεν είναι δυνατόν να αναλάβει δράση το Συμβούλιο.

<SPEAKER ID=187 LANGUAGE="DE" NAME="Rόbig">
Κύριε Πρόεδρε, αξιότιμη Πρόεδρε Neyts, αξιότιμες κυρίες και κύριοι, σε κάποιες υποψήφιες προς ένταξη χώρες η διαφθορά είναι ένα σημαντικό θέμα. Αυτή τη στιγμή διεξάγουμε ενταξιακές διαπραγματεύσεις με αυτές τις χώρες. Πολλές φορές εξαφανίζονται με ύποπτο τρόπο κεφάλαια από τις χώρες αυτές, που προέρχονται από τις ιδιωτικοποιήσεις. Πιστεύετε ότι είναι δυνατόν στο πλαίσιο των ενταξιακών διαπραγματεύσεων να αποσαφηνιστούν αυτά τα θέματα ή τουλάχιστον να εφαρμοστούν σαφείς διατάξεις σ' αυτό τον τομέα;

<SPEAKER ID=188 LANGUAGE="NL" NAME="Neyts-Uyttebroeck">
 - (NL) Αυτό που μπορώ να απαντήσω στον αξιότιμο βουλευτή, είναι ότι, κατά τις διαπραγματεύσεις με τα υποψήφια κράτη μέλη, η ποιότητα του κράτους δικαίου αποτελεί ένα σημαντικό στοιχείο, δηλαδή ότι εξετάζεται αν υπάρχουν οι μηχανισμοί που συνιστούν ένα κράτος δικαίου, καθώς και ότι δίνεται ιδιαίτερη προσοχή στην ποιότητα της δικαστικής εξουσίας. Μπορείτε, για παράδειγμα, να διαβάσετε στις επιμέρους εκθέσεις για την κατάσταση προόδου στα υποψήφια κράτη μέλη ότι, μέχρι σήμερα, παρατηρείται ανεπαρκής κατάρτιση για τους δικαστές, ότι οι αποδοχές τους είναι ανεπαρκείς και ότι αυτό, αναγκαστικά, προκαλεί ανεπίτρεπτες πρακτικές και πολλά άλλα.
<P>
Επομένως, με αυτή την έννοια, κύριε συνάδελφε, δηλαδή με την έννοια της μέγιστης δυνατής διαφάνειας, με την έννοια της σταθερότητας της νομολογίας, δηλαδή με την έννοια της φροντίδας ότι υπάρχουν όργανα στα οποία μπορεί κανείς να προσφύγει όταν θεωρεί ότι αδικήθηκε και ούτω καθεξής, με αυτή την έννοια, ναι. Με την έννοια της εξέτασης ατομικών υποθέσεων, όχι.

<SPEAKER ID=189 NAME="Πρόεδρος">


<SPEAKER ID=190 NAME="Claude Moraes">
Ερώτηση αριθ. 9 του κ. (H-0879/01):
<P>
Θέμα: Υπόθεση Tracey Housel, βρετανού υπηκόου που καταδικάσθηκε σε θάνατο στη Γεωργία, Ηνωμένες Πολιτείες Γνωρίζει το Συμβούλιο την κατάσταση του Tracey Housel, βρετανού υπηκόου που καταδικάσθηκε σε θάνατο στη Γεωργία των Ηνωμένων Πολιτειών;
<P>
Γνωρίζει ότι ενδέχεται η δίκη του Tracey Housel να μην ήταν αμερόληπτη και σύμφωνη με τους διεθνείς κανόνες περί ανθρωπίνων δικαιωμάτων;
<P>
Τι μέτρα προτίθεται να λάβει το Συμβούλιο για να βοηθήσει τον κ. Housel;

<SPEAKER ID=191 LANGUAGE="FR" NAME="Neyts-Uyttebroeck">
H Ευρωπαϊκή Ένωση θεωρεί ότι η ποινή του θανάτου, που είναι φυσικά μη αναστρέψιμη, αποτελεί μια ιδιαίτερα απάνθρωπη κύρωση. Συνεπώς, αντιτίθεται σ' αυτήν, σε κάθε περίπτωση, και έχει δεσμευθεί δημοσίως να εργαστεί για την κατάργησή της σε ολόκληρο τον κόσμο. Η Ευρωπαϊκή Ένωση εκφράζει την ανησυχία της για το ότι η ποινή αυτή διατηρείται σε ενενήντα κράτη, αν και μια μειοψηφία μόνο - περίπου τριάντα χωρών ανάμεσα στις οποίες και οι ΗΠΑ - συνεχίζουν να προβαίνουν κάθε χρόνο σε θανατικές εκτελέσεις.
<P>
Στο πλαίσιο του στόχου της για την κατάργηση της θανατικής ποινής σε ολόκληρο τον κόσμο, η Ένωση, το 1998, καθόρισε μια σειρά προσανατολισμών με στόχο το σαφή καθορισμό των συνθηκών, υπό τις οποίες η ίδια θα όφειλε να αναλάβει ειδικές δράσεις με συγκεκριμένους στόχους. Προσπαθεί, εκεί όπου συνεχίζει να υφίσταται ακόμη η ποινή αυτή, να περιορίσει σταδιακά την εφαρμογή της και ασκεί πιέσεις να εκτελείται τηρουμένων κάποιων ελάχιστων προδιαγραφών. Ξέρω ότι αυτό σημαίνει μια δύσκολα ανεκτή, πραγματική κλιμάκωση της φρίκης, όμως ακόμη και σε μια τόσο αποτρόπαια περίπτωση, αυτή την διαδικασία πρέπει να ακολουθήσει κανείς·
<P>
Η Ευρωπαϊκή Ένωση παρακολουθεί με προσοχή την κατάσταση στις ΗΠΑ, όπου πραγματοποιούνται πολυάριθμες εκτελέσεις. Το 2001, πραγματοποιήθηκαν κάποια διαβήματα υπέρ ορισμένων θανατοποινιτών, σύμφωνα με τους προσανατολισμούς της Ένωσης, στις Πολιτείες της Τζώρτζια, της Οκλαχόμα και του Τέξας. Εξάλλου, το φθινόπωρο του 2000, η Ένωση αποφάσισε να παρέμβει για πρώτη φορά ως "amicus curiae" σε διαδικασία ενώπιον του Ομοσπονδιακού Ανωτάτου Δικαστηρίου μιας υπόθεσης θανατικής καταδίκης, προκειμένου να θέσει, ενώπιον της εν λόγω δικαστικής αρχής, το ζήτημα της νομιμότητας, από άποψη του διεθνούς δικαίου, της καταδίκης σε θάνατο προσώπου που ήταν ανήλικο όταν διαπράχθηκε το έγκλημα: η Προεδρία της Ένωσης υπέβαλε το αίτημα να της επιτραπεί να παρέμβει ως "amicus curiae» υπέρ του Alexander Williams, ο οποίος καταδικάστηκε σε θάνατο για έγκλημα που διαπράχθηκε όταν είχε ηλικία μικρότερη των 18 ετών, και του οποίου η υπόθεση εκκρεμεί ακόμη ενώπιον του Ανωτάτου Δικαστηρίου της Πολιτείας της Τζώρτζια. Σε μια άλλη υπόθεση - Atkins κατά της πολιτείας της Βιρτζίνια - η Ευρωπαϊκή Ένωση σκοπεύει να προβάλει ένα νέο αίτημα παρέμβασης ως "amicus curiae» ενώπιον του Ανωτάτου Δικαστηρίου προκειμένου να επαναδιαβεβαιώσει τη θέση της αναφορικά με την εκτέλεση της θανατικής ποινής, σε άτομα με νοητική καθυστέρηση.
<P>
Το Συμβούλιο έχει ενημερωθεί για τις λεπτομέρειες της υπόθεσης Housel και κυρίως για το ότι μπορεί να εκδοθεί η ετυμηγορία του Ανωτάτου Δικαστηρίου των ΗΠΑ πριν από το τέλος του χρόνου. Επιθυμούμε να υπογραμμίσουμε ότι για τους καταδικασμένους σε θάνατο πολίτες ενός κράτους μέλους, η Ευρωπαϊκή Ένωση ενεργεί κατόπιν αιτήματος του εν λόγω κράτους, που θα ήταν το πλέον κατάλληλο για να κρίνει το πόσο πρόσφορο θα μπορούσε να είναι ένα κοινοτικό διάβημα. Σ' αυτό το στάδιο, το Συμβούλιο δεν έχει λάβει ακόμη αίτημα του Ηνωμένου Βασιλείου υπέρ του κ. Housel. Το Συμβούλιο έχει ενημερωθεί ότι το Ηνωμένο Βασίλειο παρακολουθεί πολύ ενεργά αυτήν την υπόθεση, σε συνεργασία με τους συνηγόρους του καταδικασθέντος.

<SPEAKER ID=192 NAME="Moraes">
Θα ήθελα να ευχαριστήσω την Προεδρεύουσα γι' αυτήν την πολύ λεπτομερή απάντηση. Δεν έχω τίποτα να συμπληρώσω, αλλά θα προέτρεπα το Συμβούλιο να διατηρήσει αυτήν την στάση απέναντι στο δράμα των πολιτών της ΕΕ, καθώς πολλοί βουλευτές ίσως έχουν εκλογείς που υπέστησαν μία σαφώς άδικη δίκη. Πρόκειται για κάτι αυξανόμενο. Πιστεύω ότι, όπως και το κράτος μέλος που παρεμβαίνει εκ μέρους των υπηκόων της ΕΕ, το Συμβούλιο έχει, επίσης, ένα σαφή ρόλο. Προσδοκώ από την βρετανική κυβέρνηση να προβεί οπωσδήποτε σε διάβημα προς το Συμβούλιο, γι' αυτό που πιστεύω ότι είναι στη συγκεκριμένη περίπτωση ένα παράδειγμα άδικης δίκης που οδηγεί σε μία μη αναστρέψιμη θανατική ποινή.

<SPEAKER ID=193 NAME="Ζαχαράκις">
Σχετικά με ένα διαδικαστικό θέμα, θα ήθελα να τονίσω ότι, με εξαίρεση τον τελευταίο ομιλητή, ούτε ένας από τους συναδέλφους μας δεν σεβάστηκε το χρόνο ομιλίας του. Ως αποτέλεσμα, ασχοληθήκαμε με εννέα μόνον ερωτήσεις, από τις οποίες οι πρώτες τέσσερις έλαβαν κοινή απάντηση.

<SPEAKER ID=194 NAME="Πρόεδρος">
Την ίδια σκέψη κάνω κι εγώ, κύριε Ζαχαράκι, αλλά θα καταλαβαίνετε ότι δεν είναι σωστό να αφαιρείται το μικρόφωνο από τους βουλευτές με δραστικό τρόπο. Εσείς, ως βουλευτής, θα αντιλαμβάνεστε ότι πρέπει να απευθύνουμε έκκληση στην αλληλεγγύη και την κοινή λογική των βουλευτών. Προσωπικά σημειώνω τις σκέψεις που διατυπώσατε δυνατά.
<P>
Ευχαριστούμε την κ. Neyts-Uyttebroeck για την εξαιρετική συνεργασία που είχαμε κατά την διάρκεια αυτών των έξι μηνών. Ασφαλώς η προηγούμενη θητεία σας ως βουλευτής έχει αυξήσει την ευαισθησία της, ιδιαίτερα όσον αφορά τις απαντήσεις της προς τους βουλευτές. Ευχαριστούμε πολύ.
<P>
(Χειροκροτήματα)
<P>
Δεδομένου ότι ο χρόνος που προβλέπεται για την Ώρα των Ερωτήσεων προς το Συμβούλιο εξαντλήθηκε, οι ερωτήσεις αριθ. 10 ως 38 θα απαντηθούν γραπτώς.
<P>
Η Ώρα των Ερωτήσεων έληξε.

<CHAPTER ID=7>
Πρόληψη των συγκρούσεων
<SPEAKER ID=195 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0394/2001) του κ. Lagendijk, εξ ονόματος την Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την ανακοίνωση της Επιτροπής για την πρόληψη των συγκρούσεων (COM(2001) 211 - C5-0458/2001 - 2001/2182(COS)).
<P>
Τον λόγο έχει ο κ. Lagendijk.

<SPEAKER ID=196 LANGUAGE="NL" NAME="Lagendijk">
 - (NL) Κύριε Πρόεδρε, η πρόληψη των συγκρούσεων κατά τα προηγούμενα χρόνια αναπτύχθηκε σε μία πραγματική, για να το πω σε καλά ολλανδικά, έννοια feel good. Όλοι είναι υπέρ της πρόληψης των συγκρούσεων, γιατί κάποιος να είναι εναντίον; Είναι πάντοτε θετικό να συμβάλλει κανείς και γιατί όχι να λαμβάνει και ορισμένα μέτρα;
<P>
Κατ' αυτόν τον τρόπο, η πρόληψη των συγκρούσεων αναπτύχθηκε σιγά-σιγά από μία προτεραιότητα από και για τους ειρηνιστές, μέσω ενός είδους θετικής δραστηριότητας παράπλευρης των στρατιωτικών δραστηριοτήτων, σε μία δραστηριότητα που, επιτρέψτε μου να πω, αναγνωρίζεται από πολλούς ως κεντρική προσπάθεια της Ευρωπαϊκής Ένωσης. Δεν αποτελεί παιχνίδι μιας ομάδας, αλλά έχει καταστεί κεντρική προσπάθεια της Ευρωπαϊκής Ένωσης συνολικά και αυτός είναι ο λόγος για τον οποίο νομίζω ότι έφθασε η στιγμή να μετατρέψουμε αυτά που έχουν γραφεί ως τώρα για την πρόληψη των συγκρούσεων - υπάρχουν ωραίες εισηγήσεις που πραγματοποιήθηκαν κατά τα περασμένα έτη και εκ μέρους της Ευρωπαϊκής Επιτροπής, για τις οποίες αξίζει έπαινος - σε πράξη. Ευτυχώς, δεν πρέπει να αρχίσουμε εντελώς από την αρχή, επειδή βάσει των εμπειριών στα Βαλκάνια, κατά τη διάρκεια των 10 προηγούμενων ετών, κατέστη σαφές ότι η Ευρωπαϊκή Ένωση μπορεί και ήδη έχει ενεργήσει συγκεκριμένα στον τομέα της πρόληψης συγκρούσεων.
<P>
Όπως ίσως γνωρίζετε, είμαι εισηγητής και για το σύμφωνο σταθερότητας, το οποίο θεωρώ, πάντοτε, ως το σπουδαιότερο σχέδιο για την πρόληψη συγκρούσεων. Είμαι πεπεισμένος ότι ο συνδυασμός, σε αυτό το πρόγραμμα, δημοκρατίας, οικονομικής ανάπτυξης και ασφάλειας αποτελεί ένα παράδειγμα για τον τρόπο με τον οποίο η πρόληψη συγκρούσεων αναπτύχθηκε από μία έννοια στα χαρτιά σε ένα μέσο που μπορεί να χρησιμοποιηθεί πολύ καλά στην πράξη.
<P>
Στην έκθεσή μου επιμένω σε τρία σημεία και αυτά θα ήθελα να αναπτύξω και σήμερα. Πιθανόν το απλούστερο, αλλά στην πράξη συχνά ιδιαίτερα δύσκολο σημείο είναι η συνεργασία μεταξύ της Ευρωπαϊκής Ένωσης και του ΟΑΣΕ. Όλοι επιμένουν ότι αυτή είναι αναγκαία και είναι καλό να συμβεί και συχνά συμβαίνει. Σε μερικές περιοχές υπάρχει, πράγματι, καλή συνεργασία με τον ΟΑΣΕ, αλλά υπάρχουν και ορισμένες άλλες περιοχές, όπου η συνεργασία δεν λειτουργεί καθόλου ικανοποιητικά. Ήμουν πριν από λίγο καιρό με ορισμένους συναδέλφους στη Μακεδονία και εκεί διαπιστώνει κανείς ότι η Ευρωπαϊκή Ένωση διαδραματίζει ρόλο παρατηρητή, αλλά και ο ΟΑΣΕ πράττει το ίδιο και η μεταξύ τους συνεργασία δεν είναι η καλύτερη δυνατή.
<P>
Ο Επίτροπος, πριν από μία εβδομάδα, στο Βουκουρέστι, διατύπωσε μερικές καλές προτάσεις για τη συνεργασία μεταξύ ΕΕ και ΟΑΣΕ, για παράδειγμα, στο Νότιο Καύκασο και στην Κεντρική Ασία. Νομίζω ότι θα ήταν καλό, εάν η Επιτροπή, στο μέλλον, επεδίωκε ίσως περισσότερο από ό,τι τώρα, σε κάθε περίπτωση - ακόμη και στα Βαλκάνια όπου συχνά τα πράγματα είναι καλά, αλλά συχνά δεν συμβαίνει αυτό - τη συνεργασία με τον ΟΑΣΕ, ο οποίος συχνά έχει τα ίδια καθήκοντα και είναι ενεργός στον ίδιο τομέα, προκειμένου να υλοποιείται καλύτερα η συνεργασία και ο καταμερισμός των καθηκόντων.
<P>
Ένα δεύτερο σημείο στην έκθεσή μου είναι το Ευρωπαϊκό Μη Στρατιωτικό Ειρηνευτικό Σώμα Πολιτών. Και, σε αυτή την περίπτωση, μπορεί κανείς να πει εν συντομία ότι αυτό αναπτύχθηκε από ένα ευχάριστο παιχνίδι των Πρασίνων σε ένα ουσιώδες μέρος των μέσων που διαθέτει η Ευρωπαϊκή Ένωση. Θα επιθυμούσα να ζητήσω από την Επιτροπή να μην σκέφτεται όπως πριν από πέντε ή έξι χρόνια, δηλαδή ευχαριστώ το Κοινοβούλιο για την ιδέα του Μη Στρατιωτικού Ειρηνευτικού Σώματος Πολιτών και για τα υπόλοιπα δεν πράττω τίποτα, αλλά να χρησιμοποιήσει τις ευκαιρίες, οι οποίες είμαι πεπεισμένος ότι υπάρχουν, ώστε να δημιουργήσει αυτό το Ευρωπαϊκό Ειρηνευτικό Σώμα και να το καταστήσει κεντρικό σημείο της πολιτικής της Ευρωπαϊκής Ένωσης. Αυτό είναι δυνατό, όχι επειδή το θεωρώ καλό ή επειδή το θεωρεί καλό το Κοινοβούλιο, αλλά και επειδή, εν τω μεταξύ, υπήρξαν εμπειρίες με πολιτικούς παρατηρητές της ειρήνης. Η Ευρωπαϊκή Ένωση διαθέτει ένα σώμα παρατηρητών και έχει αναλάβει αποστολές παρατήρησης σε διάφορα σημεία του κόσμου. Στη Γερμανία και στη Σουηδία υπάρχει πείρα σχετικά με την κατάρτιση πολιτικών παρατηρητών και νομίζω ότι έχει έρθει η στιγμή για την Επιτροπή, για την Ευρωπαϊκή Ένωση, αυτή την πείρα και τη γνώση και, επίσης, αυτούς τους ανθρώπους να μπορέσει να τους συντονίσει πολύ καλύτερα και να τους συγκεντρώσει, έτσι ώστε η Ευρωπαϊκή Ένωση, στο μέλλον, να μπορεί να αντιδρά με ιδιαίτερα ταχύ τρόπο, όχι μόνο στρατιωτικά, αλλά και στην αποστολή πολιτικών παρατηρητών.
<P>
Τέλος, το τρίτον και ίσως ισχυρότερο σημείο αυτής της έκθεσής μου. Θα ήμουν ένθερμος υποστηρικτής της αφαίρεσης της πρόληψης συγκρούσεων από την Επιτροπή Εξωτερικών Υποθέσεων. Τι εννοώ με αυτό; Δεν είναι δυνατόν πλέον να αναφερόμαστε στη μία ή στην άλλη πολιτική της ΕΕ, για παράδειγμα, στον τομέα της γεωργίας ή στον τομέα του εμπορίου, σχετικά με αυτό που θεωρούμε ότι πρέπει να συμβάλει, όπως, για παράδειγμα, στην Αφρική για την καλύτερη ανάπτυξη της οικονομίας και, παράλληλα, να εξακολουθούμε να εφαρμόζουμε ένα μέρος αυτής της πολιτικής - και αναφέρομαι στις γνωστές επιδοτήσεις των εξαγωγών - ενώ γνωρίζουμε ότι αυτό, επιτόπου, για παράδειγμα στην Αφρική, δεν έχει κανένα σταθεροποιητικό αντίκτυπο, αλλά ότι ακριβώς βλάπτει την οικονομική διάρθρωση ή την εμποδίζει να αναπτυχθεί ορθά.
<P>
Θα ήμουν ιδιαίτερα ικανοποιημένος εάν η πρόληψη των συγκρούσεων στο μέλλον, όπως ακριβώς τα ανθρώπινα δικαιώματα και το περιβάλλον, αποτελούσε τελικό στόχο όλων των πολιτικών της Ευρωπαϊκής Ένωσης, όχι μόνο στον τομέα των εξωτερικών υποθέσεων αλλά και στον τομέα, για παράδειγμα, του εμπορίου και της γεωργίας. Εάν αυτό επιτευχθεί, εάν επιτευχθεί η πρόληψη των συγκρούσεων να καταστεί ένα κεντρικό σημείο σε όλους τους τομείς πολιτικής της ΕΕ, τότε θα είμαι ικανοποιημένος και θα μπορούσε να ειπωθεί ότι ένα όπλο των ήρεμων δυνάμεων αναπτύχθηκε στο σκληρό πυρήνα της πολιτικής της ΕΕ στο εξωτερικό και σε όλο τον κόσμο.

<SPEAKER ID=197 LANGUAGE="NL" NAME="Oostlander">
 - (NL) Κύριε Πρόεδρε, ευχαρίστως συμμερίζομαι αυτά που αναφέρθηκαν σχετικά με τον σκληρό πυρήνα της καταπολέμησης των συγκρούσεων. Συμφωνώ απόλυτα με αυτά που ανέφερε ο εισηγητής, κ. Lagendijk, για αυτού του είδους τις περιοχές, επειδή, πράγματι - και αυτή την τιμή πρέπει να την αναγνωρίσουμε - οι Πράσινοι υποστήριξαν σαφώς την ιδέα για την πρόληψη των συγκρούσεων με μη στρατιωτικά μέσα. Θα μπορούσατε να πείτε ότι αυτόν τον καιρό το θέμα είναι ιδιαίτερα επίκαιρο. Η Ευρωπαϊκή Ένωση είναι αδύναμη όσον αφορά τη στρατιωτική συμβολή της στη διεθνή ασφάλεια, αλλά εναπόκειται σε εμάς η εσωτερική αποκατάσταση της τάξης στις χώρες. Αυτό το είδαμε με τη δυσκολία για τη συγκέντρωση της δύναμης ταχείας αντίδρασης. Υπάρχει μία καλή αρχή, αλλά συχνά αμφισβητείται, και πιθανόν πολύ σωστά, κατά πόσο αυτή μπορεί να οδηγήσει έγκαιρα σε αποτέλεσμα.
<P>
Περισσότερες δυνατότητες διαθέτει η Ένωση στον τομέα των μη στρατιωτικών μέσων. Και συνειδητοποιώ ότι αυτό βρίσκεται περισσότερο εντός του πεδίου δράσης των αρμοδιοτήτων της Επιτροπής. Και σε αυτό τον τομέα διαθέτουμε δυνατότητες. Επομένως, αυτό το μέσο πολιτικής φύσεως καθίσταται όλο και σημαντικότερο, συγκεκριμένα για την Ευρωπαϊκή Ένωση, τόσο αν εξεταστεί το θέμα από την πλευρά της στρατιωτικής αδυναμίας της όσο και από την επικαιρότητα των πολιτικών μέσων για τη διαχείριση και την πρόληψη των συγκρούσεων. Ο ψυχρός πόλεμος αποτελεί παρελθόν και το συνολικό πλαίσιο ασφάλειας έχει αλλάξει. Δεν υπάρχουν πλέον απειλές μεγάλης κλίμακας, αλλά μικρότερης και συχνά επίμονοι πόλεμοι με ιδεολογικές, μαφιόζικες και εθνικιστικές πτυχές. Η έκρηξη τέτοιου είδους συγκρούσεων μπορεί εύκολα να προληφθεί με πολιτικά μέσα. Και, βεβαίως, η εκ νέου ανάφλεξή τους. Εξ αυτού προέρχεται και η μεγάλη δραστηριοποίηση, την οποία αυτή τη στιγμή αναπτύσσει, μεταξύ άλλων, και η Ευρωπαϊκή Ένωση σε περιοχές με εντάσεις ή όπου οι εντάσεις πρέπει να εξορκιστούν.
<P>
Καταστάσεις αναρχίας απαιτούν μία εντελώς διαφορετική προσέγγιση. Σε αυτές τις περιπτώσεις, απαιτείται η διάθεση αστυνομίας, διοικητικών υπαλλήλων, οργανώσεων παροχής βοήθειας, τεχνικών, παρατηρητών, οικονομολόγων, ανθρώπων που κατανοούν την ανάπτυξη της κοινωνίας των πολιτών. Εν συντομία, μια ολοκληρωμένη προσέγγιση. Επομένως, είμαι σύμφωνος με μία προκλητική πρόταση: "Αυτή πρέπει να αφαιρεθεί από τις εξωτερικές υποθέσεις" . Αυτό, κατά την άποψή μου, σημαίνει ότι πρέπει να υπάρξει μία προσέγγιση της κοινωνίας. Όσον αφορά τη διαχείριση συγκρούσεων, η Επιτροπή Εξωτερικών Υποθέσεων μπορεί, πιθανότατα, να εξακολουθήσει να διαδραματίζει σημαντικό ρόλο, αλλά, φυσικά, και άλλοι τομείς αυτού του Κοινοβουλίου.
<P>
Η συνολική ολοκληρωμένη ανάπτυξη μιας χώρας έχει μεγάλη σχέση με την αποφυγή βίαιων συγκρούσεων. Πρέπει να παραδεχθώ ότι ο συνάδελφος κ. Lagendijk κατέδειξε τις δυνατότητες για μία πορεία με έναν εξαιρετικό τρόπο. Ορθά υποστηρίζει ότι εμείς, για παράδειγμα, δεν πρέπει να αρκούμαστε στην ύπαρξη μιας δομής δύο πυλώνων, αλλά ότι πρέπει να αποκαθίσταται η τάξη και να προβλέπεται ένας προϋπολογισμός για αυτά που επιδιώκουμε σε αυτόν τον τομέα. Νομίζω ότι η ενότητα της Ευρωπαϊκής Ένωσης, συγκεκριμένα σε αυτόν τον τομέα, ενέχει ένα άμεσο συμφέρον ασφάλειας. Πρέπει και σε αυτόν τον τομέα της διαχείρισης συγκρούσεων να εκφραζόμαστε ομόφωνα. Επομένως, πρέπει να ελέγχουμε καλά και τις δικές μας δραστηριότητες, ως κρατικές αρχές και ως επιχειρήσεις, στις χώρες μας.
<P>
Κατανοώ την προτίμηση του εισηγητή για ένα ειρηνευτικό σώμα, αλλά ήθελα να επισημάνω ότι το διορθωτικό, το οποίο έλαβα, και πρόκειται για το άρθρο 17, κατά τη γνώμη μου, δεν είναι ορθό: το άρθρο 17 εξακολουθεί να είναι ένα εξαιρετικό άρθρο και δεν υποστήριξα άδικα ότι το ειρηνευτικό σώμα πρέπει να αναπτυχθεί στο πλαίσιο του μηχανισμού ταχείας αντίδρασης. Διαθέτουμε αυτό το πλαίσιο και ελπίζω να το διατηρήσουμε.

<SPEAKER ID=198 LANGUAGE="NL" NAME="Wiersma">
Κύριε Πρόεδρε, η Ομάδα ΕΣΚ δίνει μεγάλη σημασία στη συζήτηση για τον ρόλο της Ευρωπαϊκής Ένωσης στον τομέα της πρόληψης των συγκρούσεων και εκτιμούμε ιδιαίτερα τις προσπάθειες της Ευρωπαϊκής Επιτροπής στον τομέα αυτό, καθώς και την εξαιρετική έκθεση του συναδέλφου κ. Lagendijk. Πρόκειται για ένα σημαντικό θέμα και σίγουρα δεν είναι μόνο ένα ολλανδικό χόμπι, εντύπωση που σχηματίζουμε εάν κοιτάξουμε τον κατάλογο των ομιλητών με τους τέσσερις πρώτους ομιλητές τυχαία, σίγουρα εντελώς τυχαία, να προέρχονται από αυτή τη χώρα.
<P>
Η Ευρωπαϊκή Ένωση είναι η κατεξοχήν οργάνωση που μπορεί να διαδραματίσει μεγαλύτερο ρόλο στην πρόληψη των συγκρούσεων, στην επίλυσή τους και, στη συνέχεια, στην ανοικοδόμηση. Η Κοινότητα αποτελεί την έκφραση μιας ευρείας αντίληψης για την ασφάλεια, η οποία βασίζεται στην οικονομική και πολιτική συνεργασία και στις ισχύουσες αξίες. Αυτό το επιτυχές μοντέλο βρίσκεται σε φάση εξαγωγής του προς την Κεντρική και Ανατολική Ευρώπη, την Κύπρο και φυσικά τη Μάλτα. Στα Βαλκάνια ενεργοποιούμαστε με την ίδια πρόθεση και η ΕΕ αναζητεί, επί του παρόντος, να διαδραματίσει ένα ουσιαστικό ρόλο στην ανοικοδόμηση του Αφγανιστάν.
<P>
Κατά τη γνώμη μου, όλες αυτές οι δράσεις εμπίπτουν στην ευρύτερη έννοια της πρόληψης των συγκρούσεων. Εντούτοις, μπορεί πάντοτε κάποιος να ισχυριστεί ότι στο εσωτερικό της Ευρωπαϊκής Ένωσης υπάρχει ήδη μία κουλτούρα πρόληψης των συγκρούσεων. Ορισμένες φορές κοιτούμε με φθόνο το ΝΑΤΟ ή τη στρατιωτική δύναμη κρούσης των Ηνωμένων Πολιτειών, σαν η Ευρωπαϊκή Ένωση να έπρεπε να φιλοδοξεί να καταλάβει αυτή τη θέση. Το στρατιωτικό μέσο αποτελεί μόνο ένα μέσο μιας σειράς άλλων, τα οποία μπορούν να χρησιμοποιηθούν για την ασφάλεια. Αποτελεί το μέσο της τελευταίας στιγμής. Η πρόληψη των συγκρούσεων προσανατολίζεται στην πρόληψη της έκρηξης βίας ή της επανάληψής της, με την έγκαιρη χρησιμοποίηση των κατάλληλων πολιτικών μέσων. Εάν επιδιώκεται η πρόληψη των συγκρούσεων να καταστεί ένα αποτελεσματικό μέσο της πολιτικής ασφάλειας της ΕΕ, τότε πρέπει να αποτελεί αναπόσπαστο μέρος της σκέψης και των πράξεών μας. Τότε η Ευρωπαϊκή Ένωση υποχρεούται, συχνότερα από ό,τι κάνει ως τώρα, να κοιτά μπροστά και να σβήνει έγκαιρα τις εστίες συγκρούσεων. Αυτό αναγκάζει, επίσης, την Ευρωπαϊκή Ένωση να αναπτύξει νέα μέσα, όπως δυνατότητες ταχείας αντίδρασης και να βελτιώσει το συντονισμό μεταξύ των τριών πυλώνων. Είναι εύκολο να βρεθεί ένα παράδειγμα, το οποίο απαιτεί μία αποτελεσματική και ενεργό χρησιμοποίηση μέσων από τους τρεις πυλώνες. Στην υφιστάμενη κατάσταση συχνά αυτό αποτελεί ένα γραφειοκρατικό και θεσμικό εφιάλτη.
<P>
Η ισχύς της Ευρωπαϊκής Ένωσης προέρχεται από την πολλαπλότητα των διαθέσιμων, και αυτών που πρέπει ακόμη να αναπτυχθούν, μέσων, μεταξύ των οποίων σε ορισμένα χρόνια πρέπει να είναι και το στρατιωτικό μέσο. Για να μπορέσει αυτό να χρησιμοποιηθεί αποτελεσματικά, βραχυπρόθεσμα ή περισσότερο μακροπρόθεσμα, απαιτείται ένα είδος κέντρου πρόληψης των συγκρούσεων. Τι θα συμβεί και σε ποιο μέρος του κόσμου και τι μπορούμε να κάνουμε σχετικά; Αλλά αυτό, σε τελευταία ανάλυση, προϋποθέτει και πολιτική βούληση. Η Ευρωπαϊκή Ένωση ενεργοποιείται σε πολλές, λίγο έως πολύ, μη σταθερές περιοχές και περιφέρειες όπου υπάρχει έδαφος για συγκρούσεις και η Ευρωπαϊκή Ένωση πρέπει να πράξει περισσότερα από ό,τι πράττει σήμερα στη σχετική πολιτική της για να καταστήσει αισθητή την παρουσία της στην πρόληψη των συγκρούσεων και να συντάσσει τακτικά εκθέσεις σχετικά. Οι προσπάθειές της πρέπει να είναι το ίδιο απτές, όπως ο ρόλος που διαδραματίζει το ΝΑΤΟ, αλλά στον τομέα της πρόληψης των συγκρούσεων και της χρησιμοποίησης πολιτικών μέσων. Για έναν τέτοιο ρόλο, νομίζω ότι οι περισσότεροι πολίτες της ΕΕ θα ήταν ιδιαίτερα υπερήφανοι.

<SPEAKER ID=199 LANGUAGE="NL" NAME="van den Bos">
 - (NL) Η σημαντικότερη εξαίρεση από τη γενική πρόοδο της ανθρωπότητας είναι η αδυναμία πρόληψης των βίαιων συγκρούσεων. Η επιστήμη έχει φθάσει σε άγνωστα έως τώρα ύψη, υφίσταται μία επανάσταση όσον αφορά την επικοινωνία, ενώ ανεπίλυτα για πολύ καιρό προβλήματα, τώρα μπορούν να επιλυθούν, αν και ο κόσμος δεν καθίσταται ασφαλέστερος.
<P>
Κατά τη δεκαετία του ' 90, σκοτώθηκαν 5,5 εκατ. άνθρωποι σε 100 ένοπλες συγκρούσεις και ένας μεγάλος αριθμός από αυτούς τους ανθρώπους ξεριζώθηκε από τα σπίτια και τις εστίες τους. Οι πολεμικές προσπάθειες εμποδίζουν, σε πολλές χώρες, κάθε μορφή οικονομικής και κοινωνικής ανάπτυξης.
<P>
Από τις 11 Σεπτεμβρίου και οι Αμερικανοί συνειδητοποίησαν πια ότι η ευθύνη μας δεν σταματά στο εξωτερικό των συνόρων μας ή στις χώρες που είναι σημαντικές για εμάς, από στρατιωτικής άποψης. Δεν είναι μόνο οι οικονομίες που συνδέονται μεταξύ τους παγκοσμίως, αλλά και ο ανθρώπινος πόνος.
<P>
Αποκτούμε όλο και περισσότερη γνώση των βαθύτερων αιτιών των βίαιων συγκρούσεων· και σε αυτό αναφέρθηκε τόσο η Επιτροπή όσο και ο κ. Lagendijk. Αδικος καταμερισμός του πλούτου, θρησκευτικές και εθνικές αντιθέσεις, έλλειψη δημοκρατίας, κακοδιοίκηση. Η επίλυση αυτών των διαρθρωτικών προβλημάτων είναι τόσο σημαντική όσο και δύσκολη.
<P>
Καλύτερες διαρθρώσεις πρέπει να καταστήσουν αδύνατο πολιτικοί ηγέτες να μπορούν να ικανοποιούν ανενόχλητα την απεριόριστη όρεξή τους για εξουσία και πλούτο. Είναι πάντοτε ο πληθυσμός αυτός που υποφέρει από τον αγώνα για εξουσία, στην οποία ο ίδιος δεν συμμετέχει.
<P>
Οι γενεές μας είναι οι πρώτοι μάρτυρες μιας μεγάλης κλίμακας επαφής μεταξύ πολιτισμών, συνηθειών και θρησκειών και αυτό οδηγεί αρκετά συχνά σε έλλειψη κατανόησης και έλλειψη ανοχής. Αιτία αυτού είναι ότι οι πολιτισμοί και οι θρησκείες θεωρούν τις αξίες και τους κανόνες τους αυτονόητους.
<P>
Φυσικά, οι πιστοί σε όλο τον κόσμο δεν πιστεύουν μόνο, αλλά είναι βέβαιοι. Και όταν η πίστη διαδραματίζει κάποιο ρόλο και στην έλλειψη ικανοποίησης, τότε αυτό εύκολα οδηγεί σε καταστροφικό φονταμενταλισμό.
<P>
Η ορθή υλοποίηση της πρόληψης των συγκρούσεων και της παγκοσμιοποίησης των συστημάτων αξιών αποτελεί τη σημαντικότερη πρόκληση αυτής της εποχής και η Ευρώπη πρέπει μαζί με τις Ηνωμένες Πολιτείες, και αυτό είναι ιδιαίτερα σημαντικό, να ακολουθήσουν μία στρατηγική για την αντιμετώπιση των ριζών των συγκρούσεων.
<P>
Εάν η Ευρωπαϊκή Ένωση επιθυμεί να ενισχύσει τον προληπτικό ρόλο της έναντι των συγκρούσεων, και στο πλαίσιο της Σύμβασης του Κοτονού, πρέπει να στηριχθεί πλήρως σε αυτό. Η αντίδραση σε πολλές κυβερνήσεις για την ενίσχυση της Επιτροπής και των αντιπροσωπειών της είναι καταστροφική για την αποτελεσματική άσκηση της ευρωπαϊκής πολιτικής.
<P>
Εντυπωσιακές ομιλίες, σήμερα το πρωί, εκ μέρους των νικητών του βραβείου Ζαχάρωφ μοιράστηκαν μαζί μας την τεράστια θλίψη, αλλά και την ηθική δύναμη αυτών των θυμάτων της παράλογης βίας. Υπάρχει ελάχιστη ελπίδα, εφόσον η ανοχή θεωρείται προδοσία και ο κανόνας του οφθαλμού αντί οφθαλμόν οδηγεί στην τύφλωση τόσο στη Μέση Ανατολή όσο και στην Αγκόλα. Υπάρχει ελπίδα, μόνο εάν αντιμετωπίσουμε σοβαρά τις αδικίες και η ανοχή, η αμοιβαία κατανόηση και ο εντατικός διάλογος καταστούν παντού στον κόσμο οι κατευθυντήριες γραμμές.
<P>
Μετά την οικονομία και την επιστήμη, είναι τώρα οι ηθικές αξίες αυτές που πρέπει να σημειώσουν πρόοδο.

<SPEAKER ID=200 LANGUAGE="DE" NAME="Schroedter">
Κύριε Πρόεδρε, πρόληψη συγκρούσεων δεν μπορεί να υπάρξει μόνο με μηχανισμούς ταχείας επέμβασης και αστυνομικές δυνάμεις, πρόληψη συγκρούσεων σημαίνει για την πολιτική ομάδα μας, όπως το ανέφερε ήδη ο Jost Lagendijk, να εστιάσουμε όλες τις πολιτικές της ΕΕ στη μείωση και πρόληψη συγκρούσεων. Αυτό σημαίνει κατάργηση των ενισχύσεων για τις εξαγωγές γεωργικών προϊόντων, άνοιγμα των αγορών της ΕΕ για ευαίσθητα προϊόντα, κοινωνικά δίκαιη εμπορική πολιτική και σημαίνει κυρίως προτιμισιακή αντιμετώπιση στο εμπόριο μόνο όπου διασφαλίζεται ο σεβασμός των ανθρωπίνων δικαιωμάτων. Αναμφισβήτητα για μας η απόφαση του Γκέτεμποργκ αποτελεί ορόσημο για την ευρωπαϊκή εξωτερική πολιτική. Παρόλα αυτά σκοπός είναι όχι μόνο να συζητούμε για το πόσο απαραίτητη είναι η πρόληψη συγκρούσεων, αλλά να κάνουμε κάτι γι' αυτή.
<P>
Αυτό σημαίνει ότι στην Ευρωπαϊκή Ένωση πρέπει να δημιουργηθεί μια κουλτούρα για την πρόληψη, η οποία θα διαμορφώνει το σύνολο της πολιτικής δράσης. Αποφασιστικής σημασίας είναι σ' αυτό η παύση όλων των εξαγωγών στρατιωτικού εξοπλισμού και των προμηθειών μικρών όπλων σε περιοχές ενδεχόμενων συγκρούσεων. Η υποστήριξη των ανθρωπίνων δικαιωμάτων και η αειφόρος ανάπτυξη πρέπει να αποτελούν τον σημαντικότερο στόχο της εξωτερικής πολιτικής. Η πρόληψη συγκρούσεων μπορεί όμως να είναι πετυχημένη, μόνο αν συμπεριληφθούν και μη στρατιωτικοί φορείς. Προτείνουμε λοιπόν τη δημιουργία μιας πλατφόρμας για μη κυβερνητικούς οργανισμούς και τη συνεργασία μ' αυτούς, αυτό σημαίνει οικονομική υποστήριξη των εν λόγω οργανισμών, πράγμα που είναι πολύ οικονομικότερο από τις στρατιωτικές συγκρούσεις.

<SPEAKER ID=201 LANGUAGE="ES" NAME="Marset Campos">
Κύριε Πρόεδρε, θα ήθελα καταρχάς να επισημάνω ότι η πλειοψηφία της Ομάδας μας είναι υπέρ της εξαίρετης έκθεσης του κ. Lagendijk. Ωστόσο, υπάρχει ένα ζήτημα που αλλάζει τα δεδομένα της έκθεσης: η 11η Σεπτεμβρίου. Υπάρχει ένα πριν και ένα μετά την 11η Σεπτεμβρίου, που αποδεικνύει αδυναμίες στην τόσο σημαντική πορεία που διένυσε η Ευρωπαϊκή Ένωση υπέρ της πρόληψης των συγκρούσεων. Πιστεύω ότι πρέπει να δείξουμε με απόλυτη σαφήνεια ότι θα πρέπει να υπάρξει περισσότερη πληροφόρηση σχετικά με τις μυστικές υπηρεσίες οι οποίες, παραδείγματος χάρη της Αμερικής, υποστήριξαν ένα καθεστώς, όπως των Ταλιμπάν στο Αφγανιστάν, το οποίο στη συνέχεια μετατράπηκε σ' ένα δημόσιο εχθρό όλου του κόσμου.
<P>
Επίσης είναι σημαντικό - αναφέρεται στην έκθεση του κ. Lagendijk - ένα άλλο πολύ συναφές σημείο το οποίο μέχρι τώρα δεν αναφέρθηκε: ή η Ευρωπαϊκή Ένωση θα επιλέξει να στηρίξει ουσιαστικά τον ΟΗΕ και την προσπάθεια του ΟΗΕ να χρησιμοποιήσει το Διεθνές Δίκαιο για την επίλυση των συγκρούσεων ή θα συνεχίσουμε να βλέπουμε πώς μία σημαντική δύναμη, η Αμερική, λύνει και δένει και εμείς θα βάζουμε μόνο λευκοπλάστ ή μικρά τσιρότα στα τραύματα που προκλήθηκαν. Γι' αυτό και είναι σημαντική η εφαρμογή στην πράξη των υποδείξεων της έκθεσης του κ. Lagendijk.
<P>
Ένα άλλο θέμα που ήθελα να αναφέρω είναι η σημασία της οικονομικής διάστασης η οποία, δεν υπάρχει καμία αμφιβολία, είναι η αιτία πολλών συγκρούσεων και πρέπει να την αντιμετωπίζουμε επίσης με μία σφαιρική άποψη. Γι' αυτό θα έπρεπε να μετριαστούν ορισμένες δηλώσεις, διότι μερικές φορές μπορεί να είναι χειρότερη μία μεγάλη απελευθέρωση από την πιθανή προστασία.

<SPEAKER ID=202 LANGUAGE="NL" NAME="Belder">
 - (NL) Κύριε Πρόεδρε, θα επιθυμούσα να χρησιμοποιήσω αυτή τη σύντομη ομιλία μου για να εκφράσω τον θαυμασμό μου για την έκθεση Lagendijk. Ο εισηγητής τώρα δεν θα πιστεύει στα αυτιά του, επειδή στην Επιτροπή Εξωτερικών Υποθέσεων ήμουν ο μόνος που ψήφισα εναντίον της. Αναπάντεχη έγκριση από έναν αντιφρονούντα; Εάν πρόκειται για τη σοβαρότητα της έκθεσης, ναι, βεβαίως. Εκτιμώ την ολοκληρωμένη προσέγγιση του συναδέλφου κ. Lagendijk όσον αφορά την πρόληψη των συγκρούσεων. Όχι μόνο όσον αφορά τις σαφείς αιτίες των συγκρούσεων, αλλά και όσον αφορά τις εξυπακουόμενες συνέπειες της πολιτικής, η οποία, εκ πρώτης όψεως, ελάχιστη σχέση έχει με τις συγκρούσεις. Υποστηρίζω, επίσης, την έκκληση προς την Επιτροπή να εξετάσει προσεκτικά τις συνέπειες της ευρωπαϊκής πολιτικής για τις τοπικές συγκρούσεις.
<P>
Όσον αφορά τα καθήκοντα της Ευρωπαϊκής Ένωσης στον τομέα της πρόληψης των συγκρούσεων, δεν έχω την ίδια άποψη με τον εισηγητή. Με την αναγνώριση των σημαντικότερων διεθνών δεσμεύσεων, συνηγορεί υπέρ ενός σημαντικού ρόλου για την ΕΕ. Έχω τις αμφιβολίες μου και επ' αυτού. Εξαιτίας της εκτίμησής μου για την έκθεση και για να μην δημιουργηθεί η εντύπωση ότι είμαι αντίθετος με την πρόληψη των συγκρούσεων, αλλάζω την καταφατική ψήφο μου σε αποχή.

<SPEAKER ID=203 LANGUAGE="ES" NAME="Ferrer">
Κύριε Πρόεδρε, θα ήθελα, καταρχάς, να συγχαρώ τον εισηγητή για την εξαίρετη έκθεσή του σχετικά με την πρόληψη των συγκρούσεων, ένα θέμα για το οποίο το Ευρωπαϊκό Κοινοβούλιο ήταν πάντα πολύ σαφές.
<P>
Είναι αδιαμφισβήτητο ότι ο καλύτερος τρόπος να νικήσεις έναν πόλεμο είναι να τον αποφύγεις και δεν υπάρχει καλύτερος τρόπος να τον αποφύγεις από το να τον προλάβεις. Δηλαδή, να εντοπίσεις τα αίτια που τον προκαλούν και να προσπαθήσεις να τα επιλύσεις. Γι' αυτό το λόγο, είναι απαραίτητη μία όχι μόνο οριζόντια προσέγγιση - η προσέγγιση που προτείνει, με επιτυχία, ο εισηγητής - η οποία δηλαδή περιλαμβάνει όλες τις κοινές πολιτικές της Ευρωπαϊκής Ένωσης, αλλά επίσης καθολική, που περιλαμβάνει όλη την κοινωνία.
<P>
Σ' αυτό έγκειται η σημασία των μη διαρθρωτικών μέτρων για την προώθηση της συμφιλίωσης, προπαντός στις περιοχές εκείνες που βγαίνουν από βίαιες συγκρούσεις. Χωρίς τα μέτρα αυτά, όλες οι ειρηνευτικές προσπάθειες της διεθνούς κοινότητας, ή των ίδιων των τοπικών κοινοτήτων που έχει δημιουργήσει η σύγκρουση, δεν μπορούν να καταλήξουν πουθενά, εφόσον η οποιαδήποτε ελάχιστη διαφωνία μπορεί να πυροδοτήσει εκ νέου τις φλόγες του μίσους που είχε προκαλέσει ή είχε συντελέσει στη σύγκρουση.
<P>
Είναι απαραίτητο - και αυτό το ζητώ όλως ιδιαιτέρως από την Επιτροπή - να αφιερώσουμε όχι μόνο περισσότερη προσοχή αλλά, προπαντός, περισσότερους πόρους στην παιδεία για την ειρήνη, συνεχίζοντας το έργο που επιτέλεσε ο Mayor Zaragoza όταν ήταν επικεφαλής της Unesco και όπως μας υπενθύμιζε μερικές μέρες πριν ο Κόφι Αναν.
<P>
Από την άλλη πλευρά, είναι πράγματι σημαντικός ο έλεγχος του εμπορίου όπλων, όπως επίσης και του εμπορίου διαμαντιών και πρώτων υλών. Προς αυτή την κατεύθυνση, ζητώ επίσης από την Επιτροπή τι μέτρα προτίθεται να υιοθετήσει για να τελειοποιήσει και να κάνει πιο αποτελεσματικό τον κώδικα δεοντολογίας σχετικά με το εμπόριο των διαμαντιών, συγκεκριμένα, καθώς, όπως έχουν καταγγείλει τα ευρωπαϊκά θεσμικά όργανα και τα ίδια τα Ηνωμένα Έθνη, πολλές φορές ο αγώνας για τις πρώτες ύλες βρίσκεται πίσω από πολλές από τις συγκρούσεις που πλήττουν τον κόσμο, ιδιαίτερα την αφρικανική ήπειρο.

<SPEAKER ID=204 LANGUAGE="IT" NAME="Fava">
Κύριε Πρόεδρε, αξιότιμοι συνάδελφοι, πιστεύω ότι η Ευρώπη συνεχίζει να πληρώνει ένα παγιωμένο ελάττωμα των πολιτικών πρόληψης των συγκρούσεων: είμαστε αργοί, προβλέψιμοι, χωρίς αρκετό κύρος. Μου φαίνεται λοιπόν πως ένα από τα προτερήματα της έκθεσης του συναδέλφου Lagendijk είναι ότι θέτει στο επίπεδο της πρόληψης, και όχι σε εκείνο της ένοπλης δράσης, το σημείο στο οποίο νομιμοποιείται ένας πολιτικός θεσμός όπως η Ευρώπη. Και νομιμοποιείται επίσης ξέροντας ότι η διαρκής και δίκαιη ειρήνη πρέπει να βασίζεται στην πολιτική και ασφαλώς όχι στην ένοπλη δράση.
<P>
Στην έκθεση του συναδέλφου Lagendijk εκτιμούμε κυρίως την προσοχή της στην πρόληψη ως αποτέλεσμα των κοινωνικών πολιτικών της Ευρώπης και όχι μόνο ως συνέπεια μιας χρήσιμης δικαστικής συνεργασίας, από την οποία εξάλλου δεν θα πρέπει ποτέ να παραιτηθούμε. Κοινωνικές πολιτικές σημαίνει ότι η πρόληψη, η ικανότητα πρόβλεψης, πρόληψης και εκ των προτέρων επίλυσης των συγκρούσεων πρέπει να αποτελούν μέρος όλων των πολιτικών της Ευρωπαϊκής Ένωσης, όπως ήδη υπενθύμισαν άλλοι συναάδελφοι, προβλέποντας μια επένδυση από την άποψη των χρηματοδοτικών μέσων και των ανθρώπινων πόρων. Με αυτή την έννοια μας φαίνεται πως ο αριθμός των αντιπροσωπειών της Ευρωπαϊκής Ένωσης στις άλλες χώρες είναι εντελώς ανεπαρκής σε σχέση με τις απαιτήσεις της πολιτικής πρόληψης.
<P>
Πρέπει να αποφύγουμε το ενδεχόμενο να γίνει η συνεργασία για την ανάπτυξη, όπως υπενθύμισε ο συνάδελφος Lagendijk, μια συνεργασία για τη σύγκρουση και πρέπει επομένως να επιδείξουμε ιδιαίτερη προσοχή, αυστηρότητα και ορθολογικότητα σε όλες τις οικονομικές μας πολιτικές. Τέλος, συμμερίζομαι την επίκρισή σας στο Συμβούλιο και την Επιτροπή που δεν έχουν δεχτεί κατά τα τελευταία έξι χρόνια - έξι χρόνια είναι πάρα πολύς καιρός, κατά τον οποίο συμβαίνουν εκατοντάδες συγκρούσεις - την πρόταση που είχε υποβάλει τότε το Κοινοβούλιο να συσταθεί ένα ευρωπαϊκό μη στρατιωτικό ειρηνευτικό σώμα. Πρέπει να προλάβουμε και για να προλάβουμε χρειάζεται συχνά να ρισκάρουμε, και αυτό ακριβώς ζητάμε να κάνει το Συμβούλιο, η Επιτροπή, το Ευρωπαϊκό Κοινοβούλιο.

<SPEAKER ID=205 LANGUAGE="NL" NAME="Maes">
 - (NL) Κύριε Πρόεδρε, είναι καλό να γνωρίζουμε ότι αυτή τη στιγμή μας ακούν πολύ περισσότεροι άνθρωποι από όσους βρίσκονται σε αυτή την αίθουσα. Θα επιθυμούσα να συγχαρώ τον εισηγητή κ. Lagendijk και, συγκεκριμένα, αυτή τη συμβολική μέρα κατά την οποία απονεμήθηκαν τα βραβεία Ζαχάρωφ σε ακτιβιστές για την ειρήνη από το Ισραήλ, την Παλαιστίνη και την Αγκόλα. Νομίζω ότι εάν ρίξουμε μία ματιά στον κόσμο, γινόμαστε περισσότερο ρεαλιστές. Πρέπει να εκτιμήσουμε το τι πράττουμε στη Μέση Ανατολή, στην Αφρική, με τα 3 εκατομμύρια θύματα στην Λαϊκή Δημοκρατία του Κονγκό, και τι θα πράξουμε στο Αφγανιστάν. Πρέπει να αποφύγουμε την έκρηξη συγκρούσεων, τη στρατιωτικοποίηση των συγκρούσεων ή την εκ νέου ανάφλεξη των συγκρούσεων.
<P>
Για το λόγο αυτό, μία ολοκληρωμένη προσέγγιση είναι απαραίτητη και αυτό επισημάνθηκε από πολλούς συναδέλφους. Στο ενάμισι λεπτό που διαθέτω θα ήθελα να ζητήσω ιδιαίτερη προσοχή σε ένα σημείο της έκθεσης, συγκεκριμένα, στα μη στρατιωτικά ειρηνευτικά σώματα. Αναμένω από εσάς, Επίτροπε Patten, μία πρωτοβουλία. Εκπλήσσομαι από το πόσα χρήματα και άνθρωποι, μέσα σε λίγους μήνες, μπορούν να κινητοποιηθούν για την έναρξη ενός πολέμου. Δεν θα έπρεπε να μπορούμε να εργαστούμε εξίσου συγκεντρωτικά και να κινητοποιούμε εξίσου πολλά μέσα και ανθρώπους, όταν πρόκειται για να διασφαλίσουμε την ειρήνη και να αποφύγουμε τον πόλεμο; Και για αυτό, είναι μία καλή ιδέα να διαθέτουμε τα μη στρατιωτικά ειρηνευτικά σώματα. Χρήματα υπάρχουν, όπως υπάρχει και πλαίσιο. Εάν υπάρχει πολιτική, τότε πρέπει να το πράξουμε!

<SPEAKER ID=206 LANGUAGE="SV" NAME="Sacrιdeus">
Κύριε Πρόεδρε, θα ήθελα να ευχαριστήσω τον εισηγητή για το καλό έργο που πραγματοποίησε και να υπογραμμίσω τρία ζητήματα που αναφέρονται προς το τέλος της έκθεσης.
<P>
Το σημείο 24 αναφέρεται στην ανάγκη αύξησης της συνεργασίας μεταξύ ΕΕ και ΟΗΕ, καθώς επίσης και μεταξύ ΕΕ και ΟΑΣΕ. Θα ήθελα με την ευκαιρία να ρωτήσω τον Επίτροπο, ο οποίος είναι υπεύθυνος για τις εξωτερικές σχέσεις, τον κ. Patten, τι μεθόδους διαβλέπει για την ενίσχυση της συνεργασίας μεταξύ του ΟΗΕ και του ΟΑΣΕ.
<P>
Θα ήθελα επίσης να επιστήσω την προσοχή σας στο σημείο 27, το οποίο αναφέρεται στη διάδοση των ελαφρών και των εμπορικών όπλων και την ανάγκη κοινού δεοντολογικού κώδικα για τις εξαγωγές όπλων.
<P>
Τέλος, αλλά όχι λιγότερο σημαντικό, θα ήθελα να υπογραμμίσω το σημείο 28, το οποίο αφορά τη σημασία της εκπαίδευσης, ως κεντρικό σημείο στις εργασίες για την πρόληψη των συγκρούσεων.
<P>
Είναι πραγματικά κρίμα που δεν μπορεί να διεξαχθεί συζήτηση εδώ μεταξύ του εισηγητή και εμάς των βουλευτών. Το λέω αυτό διότι διερωτώμαι ποια εικόνα του ανθρώπου, ποια ηθική και ποιος ηθικός κώδικας μπορούν να αποτελέσουν τη βάση αυτού του έργου για την πρόληψη των συγκρούσεων. Δεν στηρίζεται άραγε το έργο για την πρόληψη των συγκρούσεων και η δημοκρατία στη συνδιαλλαγή, στο συμβιβασμό και στην ικανότητα να ανέχεται κανείς μία ήττα
<P>
Θα ήθελα ακόμα, τέλος, να κάνω ένα περισσότερο προσωπικό σχόλιο. Ως βουλευτής του Ευρωπαϊκού Κοινοβουλίου, έμεινα άφωνος όταν είδα διακόσια περίπου μέλη του Κοινοβουλίου να εγκαταλείπουν την αίθουσα τη στιγμή που θα μιλούσε ο κ. Kim Dae Jung. Ο κ. Kim Dae Jung είναι ένας από τους μεγαλύτερους αγωνιστές της Ασίας υπέρ της δημοκρατίας και των ανθρωπίνων δικαιωμάτων και κατέβαλε ένα εξαιρετικά υψηλό προσωπικό τίμημα για τον αγώνα υπέρ της δημοκρατίας. Διακόσιοι βουλευτές εγκατέλειψαν ωστόσο την αίθουσα όταν αυτός επρόκειτο να λάβει το λόγο. Δεν διατηρείται έτσι η αξιοπρέπεια του Κοινοβουλίου. Το γεγονός αυτό αποτέλεσε αίσχος για το Κοινοβούλιο.

<SPEAKER ID=207 NAME="Carrilho">
Κύριε Πρόεδρε, κύριε Επίτροπε, ακούσαμε πριν από λίγες ώρες τις τρεις προσωπικότητες στις οποίες απονείμαμε το Βραβείο Ζαχάρωφ. Οι λόγοι τους μας συγκίνησαν και το παράδειγμα τους μας εμψύχωσε αλλά μείναμε με μία αίσθηση αμηχανίας. Αμηχανίας διότι, αν και είναι βέβαιο ότι στο Ευρωπαϊκό Κοινοβούλιο καταφέρνουμε να προσδιορίσουμε τους τρόπους για την πρόληψη και επίλυση των συγκρούσεων και να αναγνωρίσουμε, πριν από τους άλλους, ποιος μπορεί να τους προωθήσει, δεν διαθέτουμε αποτελεσματική ικανότητα για να επηρεάσουμε παρόμοιες διαδικασίες. Θυμάμαι ότι είχα παραβρεθεί σε μία συνεδρίαση υπό την προεδρία της Πρόεδρου κ. Nicole Fontaine, στις αρχές του τρέχοντος έτους, με το στρατιωτικό διοικητή Massoud. Τότε ελάχιστοι ενδιαφέρθηκαν για εκείνη την επίσκεψη και δεν καταφέραμε να κινητοποιήσουμε την απαραίτητη στήριξη για να ενισχύσουμε τη θέση του στρατιωτικού διοικητή Massoud και να αποτρέψουμε, ίσως, μέρος από τις μεγάλες τραγωδίες που ακολούθησαν.
<P>
Χαιρετίζουμε, επομένως, την ανακοίνωση της Επιτροπής και αναγνωρίζουμε το έργο και την αξία της. Συμφωνούμε πλήρως με την στρατηγική αρχή που διακήρυξε η Επιτροπή, και παραθέτω ότι, "η αναπτυξιακή πολιτική και άλλα προγράμματα συνεργασίας αποτελούν τα πιο ισχυρά μέσα που διαθέτει η Κοινότητα για να αντιμετωπίσει τις αιτίες των συγκρούσεων" . Υποστηρίζουμε, γενικά, τις προθέσεις του εγγράφου. Ωστόσο, θεωρούμε επίσης, όπως και ο εισηγητής, ότι υπάρχουν ορισμένες αόριστες πτυχές που επηρεάζονται ίσως αρνητικά από τη δυσκαμψία του σημερινού συστήματος των πυλώνων. Πιστεύουμε ότι είναι πρωταρχικής σημασίας μία ισχυρή και σοβαρή προσπάθεια για διοργανική συνεργασία. Όσον αφορά ειδικές πτυχές, αυτές απαριθμούνται κατά τρόπο αρκετά πλήρη από τον εισηγητή τον οποίο συγχαίρουμε. Θα ήθελα όμως να υπογραμμίσω μία πτυχή: πρέπει να ενισχυθεί ο ρόλος των αντιπροσωπειών της Επιτροπής, γεγονός που παραπέμπει επίσης στο θέμα της εξωτερικής αντιπροσώπευσης της Ένωσης. Το έγγραφο της Επιτροπής κάνει λόγο, και ορθώς, αναφερόμενο στη ευρωμεσογειακή συνεργασία, για την κοινή εκπαίδευση διπλωματών. Και εγώ διερωτώμαι: πότε θα δημιουργηθούν προγράμματα κοινής εκπαίδευσης διπλωματών στο εσωτερικό της ίδιας της Ευρωπαϊκής Ένωσης;

<SPEAKER ID=208 LANGUAGE="DA" NAME="Frahm">
Κύριε Πρόεδρε, υπήρχαν υπεραρκετές προειδοποιήσεις προτού ξεσπάσει πραγματικά η κρίση στο Κοσσυφοπέδιο. Πριν από την 11η Σεπτεμβρίου το Αφγανιστάν ήταν στον κατάλογο της ΕΕ με τις ξεχασμένες περιοχές όπου σοβεί κρίση. Θεωρώ ότι αυτά είναι δύο παραδείγματα ότι υπερβολικά συχνά αποδεικνυόμαστε έξυπνοι κατόπιν εορτής. Δυστυχώς αυτό που συμβαίνει κάθε φορά που καθυστερούμε να δράσουμε είναι ότι υπάρχει περίσσια βούληση να δαπανήσουμε εντελώς εξωφρενικά ποσά σε στρατιωτικές δράσεις. Αυτό έρχεται σε τρανταχτή αντίθεση με τη βούληση να χρησιμοποιήσουμε πόρους για την πολιτική πρόληψη των κρίσεων και τη διαφύλαξη της ειρήνης. Τώρα η ΕΕ αποφάσισε να διαδραματίσει ενεργό ρόλο στην πρόληψη κρίσεων στην Αφρική, πράγμα που θεωρώ θετικό. Όμως πρέπει επίσης να διαδραματίσουμε ενεργότερο και πιο ανεξάρτητο ρόλο στη σύγκρουση που σοβεί στη Μέση Ανατολή. Ο ρόλος αυτός δυστυχώς υπέστη πλήγμα μερικώς μετά την 11η Σεπτεμβρίου. Το βραβείο Ζαχάρωφ δεν είναι αρκετό. Πρέπει να χρησιμοποιήσουμε την τελωνειακή συμφωνία επιθετικά σε αυτή την κρίση.

<SPEAKER ID=209 NAME="Κόρακας">
Κύριε Πρόεδρε, φοβούμαστε ότι η πρόληψη των συγκρούσεων με μη στρατιωτικά μέσα είναι μια άλλη όψη του ίδιου νομίσματος, δηλαδή της επεμβατικής πολιτικής της Ευρωπαϊκής Ένωσης, που αυτοαναγορεύεται σε διεθνή ειρηνοποιό, και μάλιστα για κρίσεις και συγκρούσεις που και η ίδια υποδαυλίζει, για να επέμβει στη συνέχεια δίκην σωτήρα. Πάγιος βέβαια στόχος είναι η κατάπνιξη του προοδευτικού λαϊκού κινήματος και η προώθηση των συμφερόντων του μεγάλου ευρωπαϊκού κεφαλαίου.
<P>
Η έκθεση του Πράσινου Lagendijk δεν είναι, δυστυχώς, απαλλαγμένη από το πνεύμα της επέμβασης με πολιτικά, οικονομικά, αλλά και στρατιωτικά μέσα. Δεν υπάρχει καμιά αμφιβολία ότι το δεξί χέρι της προτεινόμενης μη στρατιωτικής μονάδας ταχείας αντίδρασης και της ευρωαστυνομίας θα είναι, όπως αναγνώρισε σήμερα και ο ίδιος ο εισηγητής, ο ευρωστρατός, με την προετοιμασία του οποίου θα ασχοληθεί η σύνοδος του Λάκεν μεθαύριο. Έχει, εξάλλου, διακηρυχθεί από τα πιο υπεύθυνα χείλη της Ευρωπαϊκής Ένωσης ότι όπου δεν γίνεται αποδεκτή η πολιτική πρόταση, θα επιβάλλεται η στρατιωτική.
<P>
Για τους παραπάνω λόγους οι βουλευτές του ΚΚΕ δεν μπορούμε να υπερψηφίσουμε την έκθεση...
<P>
(Ο ομιλητής διακόπτεται από τον Πρόεδρο)

<SPEAKER ID=210 NAME="Patten">
. (ΕΝ) Κύριε Πρόεδρε, θα ήθελα να ευχαριστήσω τον κ. Lagendijk για άλλη μία εξαιρετική έκθεση. Θα ήθελα επίσης να επικροτήσω τις προκλητικές παρατηρήσεις του σήμερα, για παράδειγμα, σχετικά με το Μη Στρατιωτικό Ειρηνευτικό Σώμα, το οποίο υποψιάζομαι ότι θα συνεχίσει να αποτελεί θέμα ζωηρής συζήτησης. Πάνω απ' όλα, θα ήθελα να τον ευχαριστήσω για όσα είπε σχετικά με τις εξωτερικές πτυχές της αειφόρου ανάπτυξης. Αυτό είναι ένα θέμα στο οποίο πρέπει όλοι να επικεντρώσουμε την προσοχή μας ενόψει της Διάσκεψης του Γιοχάνεσμπουργκ το ερχόμενο έτος. Ιδιαίτερα ελπίζω ότι το Κοινοβούλιο θα ενδιαφερθεί ειδικά για ορισμένα από τα θέματα που έθεσε και τα οποία έχουν ουσιαστική σημασία, αν θέλουμε να είμαστε αξιόπιστοι σχετικά με την αειφόρο ανάπτυξη.
<P>
Πρόκειται για μία επίκαιρη συζήτηση. Ο κ. Wiersma υπονοεί ότι επρόκειτο για ένα ολλανδικό χόμπι. Είμαι υποχρεωμένος να πω ότι, εάν αυτό αληθεύει, είναι ένα πολύ καλό ολλανδικό χόμπι και το συστήνω σε όλα τα κράτη μέλη. Υπάρχει αυξανόμενη αναγνώριση της ανάγκης να ενισχύσουμε τις προσπάθειές μας για να αντιμετωπιστούν οι παράγοντες που προκαλούν κατά πρώτον συγκρούσεις και βία. Κατά τη διάρκεια του περασμένου αιώνα, οι συγκρούσεις έτειναν να υφίστανται μεταξύ κρατών δεν συμφωνώ ότι αυτό το είδος συγκρούσεων έχει εξαλειφθεί. Όμως, στο σύγχρονο κόσμο, αντιμετωπίζουμε ένα νέο είδος κινδύνου - το αποτυχημένο κράτος, το κράτος που αποτελεί κίνδυνο για τους ίδιους τους πολίτες του και απειλή για τον υπόλοιπο κόσμο.
<P>
Θα ήθελα να είμαι απολύτως σαφής. Τίποτα δεν δικαιολογεί ούτε μετριάζει την τρομοκρατία. Όμως, για να εξαλείψουμε την τρομοκρατία, πρέπει να εργαστούμε έτσι ώστε να εξασφαλίσουμε ότι ο κόσμος αποτελεί εχθρικό έδαφος - όχι γόνιμο έδαφος - για τους τρομοκράτες και όσους τους υποστηρίζουν. Αυτό μπορεί να συνεπάγεται την ανάληψη σκληρής στρατιωτικής δράσης, όπως συμβαίνει από καιρό σε καιρό. Όμως, συνεπάγεται επίσης την εξαγωγή και περιχαράκωση της δημοκρατίας, του κράτους δικαίου και της χρηστής διακυβέρνησης συνεπάγεται την απελευθέρωση του παγκόσμιου εμπορίου και τη χρήση αυτού και της αναπτυξιακής μας βοήθειας για τη γεφύρωση του χάσματος ανάμεσα στους πλουσιότερους και τους φτωχότερους, σε έναν κόσμο στον οποίο οι τρεις πλουσιότεροι άνθρωποι του πλανήτη κατέχουν ποσό ίσο με το ΑΕΠ των 48 φτωχότερων χωρών.
<P>
Νωρίτερα αυτήν τη χρονιά, η Επιτροπή δημοσίευσε το έγγραφο που εκθέτει τη νέα μας στρατηγική για την πρόληψη των συγκρούσεων. Βασίζεται στους τέσσερις βασικούς στόχους μας. Πρώτον, επιθυμούμε να κάνουμε πιο συστηματική και συντονισμένη χρήση των μέσων της Ευρωπαϊκής Ένωσης για να αντιμετωπίσουμε τις βαθύτερες αιτίες των συγκρούσεων. Με απλά λόγια, επιθυμούμε να έχουμε μεγαλύτερες δυνατότητες άσκησης επιρροής από τη θέση του μεγαλύτερου χορηγού του κόσμου και του κορυφαίου εμπορικού συνασπισμού. Ξεκινούμε ενσωματώνοντας την πρόληψη των συγκρούσεων στις στρατηγικές μας προς τις χώρες-εταίρους, λαμβάνοντας υπόψη τους δείκτες σύγκρουσης, για παράδειγμα, στα έγγραφα στρατηγικής κάθε χώρας.
<P>
Ο δεύτερος στόχος του εγγράφου μας είναι η αύξηση της αποτελεσματικότητας των δράσεών μας στην αντιμετώπιση "εγκάρσιων θεμάτων" , όπως το λαθρεμπόριο ναρκωτικών και όπλων, το εμπόριο παράνομων αγαθών, η υποβάθμιση του περιβάλλοντος, κοκ. Σε όλα αυτά τα μέτωπα, η πρόκληση είναι τεράστια. Ας πάρω απλώς, για παράδειγμα, το θέμα που τέθηκε από την κ. Ferrer. Η Επιτροπή διαδραμάτισε, τους τελευταίους μήνες, ενεργό ρόλο στη διαδικασία Kimberley, που ασχολείται με αιματοβαμμένα διαμάντια με στόχο τη θεσμοθέτηση ενός καθεστώτος διεθνούς ελέγχου για την εισαγωγή και εξαγωγή ακατέργαστων διαμαντιών. Μετά από την πολιτική συμφωνία που επιτεύχθηκε στο Gaborone, πριν από δύο εβδομάδες, μεταξύ των συμμετεχόντων σ' αυτήν τη διαδικασία, η Επιτροπή δρομολογεί τώρα τις προπαρασκευαστικές εργασίες για την πλήρη εφαρμογή του καθεστώτος ελέγχου από την Κοινότητα κατά τη διάρκεια του επόμενου έτους.
<P>
Ο τρίτος στόχος είναι η ανάπτυξη της ικανότητάς μας να ανταποκρινόμαστε γρήγορα στις κρίσεις που προκύπτουν. Έχουν διατυπωθεί συγκεκριμένες συστάσεις, ιδίως για τη βελτίωση των μέσων της ΚΕΠΠΑ, όπως ο πολιτικός διάλογος ή η χρήση ειδικών αντιπροσώπων. Μπορώ μόνο να συμφωνήσω με τον κ. Lagendijk ότι "η πρόληψη των συγκρούσεων συνεπάγεται ισχυρότερη δέσμευση και πολιτική καθοδήγηση εκ μέρους των κρατών μελών, καθώς τα μέσα της Κοινότητας δεν επαρκούν από μόνα τους για την επίλυση όλων των πιθανών αιτίων μιας σύγκρουσης" . Αυτό που απαιτείται είναι λίγο περισσότερο από αυτό το παλιομοδίτικο είδος - την πολιτική βούληση.
<P>
Σε επίπεδο Κοινότητας, έχουμε οργανώσει, με δική μου πρωτοβουλία, έναν ειδικό μηχανισμό ταχείας αντίδρασης που μας δίνει τα εφόδια να ανταποκρινόμαστε με την ταχύτητα που απαιτείται από τα γεγονότα στον πραγματικό κόσμο, τα οποία όμως οι διαδικασίες της Επιτροπής δεν είναι πάντα ευφυώς σχεδιασμένες ώστε να τα αντιμετωπίζουν. Ο μηχανισμός είναι τώρα πλήρως επιχειρησιακός και αποδεικνύεται ανεκτίμητος στις τελευταίες κρίσεις, για παράδειγμα στην Πρώην Γιουγκοσλαβική Δημοκρατία της Μακεδονίας και στο Αφγανιστάν, όπου ελπίζω ότι θα χρησιμοποιηθεί, πρώτον, για να παράσχει υποστήριξη στην ομάδα του πρέσβη Brahimi, δεύτερον, για να παράσχει υποστήριξη στην προσωρινή διοίκηση και, τρίτον, για να ξεκινήσει το έργο της αποναρκοθέτησης.
<P>
Το τέταρτο μήνυμα είναι η προώθηση της διεθνούς συνεργασίας με τις κυβερνήσεις, τους διεθνείς οργανισμούς και την κοινωνία των πολιτών. Το θέμα τέθηκε από τον αξιότιμο βουλευτή, όπως και από τον κ. Sacrιdeus. Τα Ηνωμένα Έθνη αποτελούν ζωτικής σημασίας εταίρο εδώ. Έχουμε ένα νέο πλαίσιο, το οποίο συμφωνήθηκε από το Συμβούλιο Γενικών Υποθέσεων τον Ιούνιο, για τη βελτίωση της συνεργασίας ΕΕ-Ηνωμένων Εθνών όσον αφορά την πρόληψη συγκρούσεων και τη διαχείριση κρίσεων. Όπως συστήνει ο κ. Lagendijk, είμαι έτοιμος να συνεργαστώ με το Συμβούλιο για τη βελτίωση του πλαισίου συνεργασίας με τον ΟΑΣΕ.
<P>
Επιτρέψτε μου να ολοκληρώσω δίνοντας ένα παράδειγμα σχετικά με όσα έχουμε πράξει και όσα πράττουμε συγκεκριμένα σε μία κομβική περιοχή των συγκρούσεων. Μόλις επέστρεψα από την περιοχή των Μεγάλων Λιμνών, όπου εκτελέσαμε μία χρήσιμη αποστολή της τρόικας. Τον περασμένο μήνα, δεσμεύσαμε κεφάλαια στο πλαίσιο του μηχανισμού ταχείας αντίδρασης για την υποστήριξη του διακογκολέζικου διαλόγου, για τη δρομολόγηση προπαρασκευαστικών δράσεων, έτσι ώστε να επανενταχθούν τα παιδιά-στρατιώτες και να υποστηριχθούν ανεξάρτητα μέσα ή άλλες πρωτοβουλίες για την οικοδόμηση εμπιστοσύνης.
<P>
Τον Νοέμβριο, δεσμεύσαμε επίσης χρήματα στο πλαίσιο του προϋπολογισμού της ΚΕΠΠΑ για τη χρηματοδότηση της νοτιοαφρικανικής Μονάδας Στήριξης Φρουράς για την προστασία των πολιτικών αρχηγών που πρόσφατα επέστρεψαν στο Burundi. Χάρηκα που μπόρεσα να τους συναντήσω και να ενημερωθώ από αυτούς. Στην περιοχή, εξακολουθούμε να εκτελούμε έργο ανασυγκρότησης, να δίνουμε ανθρωπιστική βοήθεια και να συμβάλουμε στην ανακούφιση της φτώχειας. Είμαστε έτοιμοι να χρηματοδοτήσουμε προγράμματα αποστρατικοποίησης και αποστράτευσης, μόλις αυτά ξεκινήσουν.
<P>
Έτσι, ελπίζω και πιστεύω, προκαλούμε το παιχνίδι μας. Ξεκινήσαμε να το κάνουμε αυτό πριν από τα τρομερά γεγονότα που συνέβησαν προ τριμήνου και στα οποία αναφέρθηκε ο αξιότιμος βουλευτής. Όμως, γνωρίζουμε τώρα πόσα διακυβεύονται· γνωρίζουμε πόσο ζωτικής σημασία είναι η πρόληψη των συγκρούσεων στο εξωτερικό για τη δική μας ασφάλεια εδώ, στα σπίτια μας. Γνωρίζουμε ότι δεν μπορούμε να μετριάσουμε τις προσπάθειές μας, αλλά αντίθετα, όπως υποστήριξε ο κ. Lagendijk, πρέπει να διπλασιάσουμε αυτές τις προσπάθειες. Αυτό είναι το λιγότερο που θα έπρεπε να κάνουμε εις απάντηση των φρικαλεοτήτων της 11ης Σεπτεμβρίου.

<SPEAKER ID=211 NAME="Πρόεδρος">
Ευχαριστούμε πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 10.00.

<CHAPTER ID=8>
Σχέσεις ΕΕ/Ισλαμικής Δημοκρατίας του Ιράν
<SPEAKER ID=212 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0418/2001) του κ. Gahler, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο για τις σχέσεις της Ευρωπαϊκής Ένωσης με την Ισλαμική Δημοκρατία του Ιράν (COM(2001) 71 - C5-0338/2001 - 2001/2138(COS)).
<P>
Πριν προχωρήσουμε στη συζήτηση, θέλω να σας πληροφορήσω για τις συνθήκες διεξαγωγής της, διότι θα υπάρξει μία μικρή τροποποίηση. Καταβάλλοντας μία μεγάλη προσπάθεια, θα υπερβούμε το χρονικό όριο των 19.00. Με τη συνεργασία της διερμηνείας, πιστεύω ότι θα μπορέσουμε να εργαστούμε ως τις επτά και τέταρτο, πράγμα που σημαίνει ότι, μετά τις επτά και τέταρτο, θα μείνετε χωρίς διερμηνεία, χωρίς Επίτροπο και χωρίς Πρόεδρο, διότι έχουμε άλλες υποχρεώσεις. Λυπάμαι, αλλά έτσι έχουν τα πράγματα.
<P>
Γι' αυτό το λόγο, θεωρώ ότι το πιο λειτουργικό σύστημα είναι να παρέμβει καταρχάς ο εισηγητής, στη συνέχεια ο Επίτροπος, και έπειτα όλοι οι βουλευτές, εφόσον έχουμε χρόνο. Επομένως, όσο πιο συνοπτικοί είστε, τόσο περισσότερες πιθανότητες θα έχουμε να τελειώσουμε τη συζήτηση πριν τις επτά και τέταρτο. Όσοι δεν μπορέσουν να παρέμβουν, θα έχουν την δυνατότητα να το κάνουν μετά τις 21.00 απόψε το βράδυ.
<P>
Τον λόγο έχει ο κ. Gahler.

<SPEAKER ID=213 LANGUAGE="DE" NAME="Gahler">
, εισηγητής. (DE) Κύριε Πρόεδρε, πιστεύω ότι τους τελευταίους ομιλητές θα τους ακούσουμε πριν από το διάλειμμα. Στις 7 Φεβρουαρίου του τρέχοντος έτους, η Επιτροπή δημοσίευσε ανακοίνωση για τις σχέσεις μεταξύ της ΕΕ και του Ιράν. Στην εν λόγω ανακοίνωση διαπιστώνεται ότι αρχής γενομένης από το 1995, ο διάλογος από το 1998 υπό τη μορφή εξαμηνιαίων διαβουλεύσεων μεταξύ της τρόικας και της ιρανικής κυβέρνησης είχε λάβει το χαρακτήρα εκτεταμένου διαλόγου. Περιελάμβανε θέματα παγκόσμιου ενδιαφέροντος, όπως τρομοκρατία, ανθρώπινα δικαιώματα, διάδοση των πυρηνικών όπλων καθώς και περιφερειακά θέματα και τους τομείς συνεργασίας ναρκωτικά, πρόσφυγες, ενέργεια, εμπόριο και επενδύσεις.
<P>
Η ΕΕ είναι μεν ο σημαντικότερος εμπορικός εταίρος του Ιράν με περίπου το 40% των ιρανικών εισαγωγών, παρόλα αυτά όμως η έλλειψη συμβατικού πλαισίου αποτελεί εμπόδιο στις διμερείς σχέσεις. Η Επιτροπή προτείνει την ανάπτυξη στενότερων σχέσεων βάσει της προόδου που επιτυγχάνεται στους παρακάτω τομείς: κράτος δικαίου, δικαιώματα μειονοτήτων, ελευθερία του Τύπου, το πλαίσιο νομικής τάξης που διέπει την οικονομία καθώς και τη συμβολή του Ιράν στις εξωτερικές σχέσεις και τα θέματα ασφαλείας.
<P>
Από τη στιγμή της δημοσίευσης της ανακοίνωσης, ο Πρόεδρος Χαταμί επανεξελέγη με πλειοψηφία τριών τετάρτων, ενώ οι τρομοκρατικές επιθέσεις στις ΗΠΑ έστρεψαν την προσοχή του κόσμου στον άμεσο γείτονα του Ιράν. Το Ιράν καταδίκασε κατηγορηματικά αυτή την τρομοκρατική ενέργεια. Στις 20 Νοεμβρίου διαβιβάστηκε στο Συμβούλιο το σχέδιο της Επιτροπής για απόφαση του Συμβουλίου σχετικά με τις κατευθυντήριες γραμμές διαπραγμάτευσης για συμφωνία εμπορίου και συνεργασίας με το Ιράν.
<P>
Με την έκθεσή μου προσπάθησα κυρίως να παρουσιάσω την εσωτερική ανάπτυξη του Ιράν στον πολιτικό, οικονομικό και κοινωνικό τομέα και να βγάλω πολιτικά συμπεράσματα για τη στάση μας έναντι του Ιράν. Στόχος μου ήταν να διαπιστώσω τα συμφέροντά μας ως ΕΕ, τα οποία βρίσκονται στην ενίσχυση των εμπορικών ανταλλαγών, λόγω του πλούτου της χώρας σε πρώτες ύλες, αλλά και στον πολιτικό διάλογο για θέματα που αφορούν την καταπολέμηση της τρομοκρατίας και του εμπορίου ναρκωτικών καθώς και τις εκάστοτε συνεισφορές και δυνατότητες για την επίλυση της διένεξης στη Μέση Ανατολή.
<P>
Πέραν τούτου, θέλω να καταστήσω ιδιαίτερα σαφές ότι ως Κοινοβούλιο περιμένουμε από την Επιτροπή και το Συμβούλιο να τηρήσουν το λόγο τους και να θέσουν ως κριτήριο για την έκταση της βελτίωσης των σχέσεων την πρόοδο σε θέματα κράτους δικαίου, δικαιωμάτων των μειονοτήτων και ελευθερίας του Τύπου. Χαιρετίζουμε καταρχήν την προτεινόμενη συμφωνία εμπορίου και συνεργασίας και δεν συνδέουμε την υπογραφή της με συγκεκριμένο βαθμό κράτους δικαίου και σεβασμό των ανθρωπίνων δικαιωμάτων που πρέπει πρώτα να επιτευχθεί εκ των προτέρων.
<P>
Θα ήθελα να τονίσω δύο λόγους που καθιστούν μη απαραίτητα τα παραπάνω. Απ' τη μια περιμένουμε να περιλαμβάνει η συμφωνία ρήτρα για τα ανθρώπινα δικαιώματα αντίστοιχη με εκείνη της συμφωνίας του Κοτονού, με την βοήθεια της οποίας μπορεί να ζητηθεί οποιαδήποτε στιγμή η τήρηση της διεθνούς συμφωνίας που έχει υπογραφεί στον τομέα αυτό και από το Ιράν. Οι σχετικές διατυπώσεις στο προοίμιο του σχεδίου εντολής μου φαίνονται ανεπαρκείς όπως επίσης και η γενική παραπομπή στις τελικές διατάξεις όσον αφορά τη δυνατότητα αναστολής σε περίπτωση σοβαρών παραβιάσεων ουσιαστικών στοιχείων της συνθήκης.
<P>
Απ' την άλλη είμαι πεπεισμένος ότι οι πολίτες του Ιράν είναι σε θέση να πραγματοποιήσουν με τις δικές τους δυνάμεις τις μεταρρυθμίσεις που αντιστοιχούν σε μια σύγχρονη ισλαμική κοινωνία που εξελίσσεται. Το δυναμικό στον πνευματικό τομέα γίνεται φανερό προς τα έξω κυρίως με τους φοιτητές, στον τομέα του Tύπου και στην πολιτιστική ζωή. Συνολικά η χώρα αυτή με τον πολιτισμό της, τις φυσικές πρώτες ύλες σε συνδυασμό με τους ανθρώπινους πόρους έχει στην ουσία όλες τις ευκαιρίες να διαμορφώσει μόνη της ένα καλύτερο μέλλον. Το γεγονός ότι συγκεκριμένα τμήματα της δικαιοσύνης και του κλήρου θεωρούν απαραίτητο να απαγορεύουν κάθε τόσο εφημερίδες, οι οποίες πολλές φορές επανεκδίδονται με διαφορετικό όνομα, δείχνει όμως κάτι και για την δυϊσμό των δομών και τις αντιφάσεις και τέλος για το θέμα της εξουσίας που δεν έχει αποφασιστεί ακόμη και που κυριαρχεί σ' αυτή την κοινωνία σε όλους σχεδόν τους τομείς.
<P>
Πρόσφατο παράδειγμα αποτελεί η εξαφάνιση του δημοσιογράφου και κριτικού κινηματογράφου Siamak Pourzand, κάτι που τόνισε το Pen-Club στις 5 Δεκεμβρίου. Η αύξηση των αποφάσεων θανατικής ποινής που εκτελούνται - είδαμε και σε εφημερίδες τρομακτικές φωτογραφίες - ο λιθοβολισμός που αναφέρεται επανειλημμένως ως τρόπος εκτέλεσης της θανατικής ποινής, καθώς και η πληθώρα δημοσίων μαστιγωμάτων τον χρόνο που διανύουμε δείχνουν ότι η κοινωνία των πολιτών πρέπει να χαλιναγωγηθεί με ολοένα και μεγαλύτερο κόστος.
<P>
Ακόμη και οι πρόσφατες εκθέσεις των Ηνωμένων Εθνών, καθώς και η γνωμοδότηση του ειδικού εντεταλμένου της Επιτροπής Ανθρωπίνων Δικαιωμάτων, Copithorne, της 12ης Νοεμβρίου είναι εμφανώς πιο επικριτικές στις εκτιμήσεις τους και στην επιλογή των λέξεων σε σχέση με τα προηγούμενα χρόνια. Όλα αυτά καθιστούν, κατά τη γνώμη μου, επιτακτική την ανάγκη να ενισχύσουμε από την πλευρά μας τις επαφές και μ' αυτό τον τρόπο να ενισχύσουμε τις δυνάμεις πίσω από τις οποίες βρίσκεται η μεγάλη πλειοψηφία του πληθυσμού. Πρόκειται για δυνάμεις, οι οποίες τάσσονται στο Κοινοβούλιο υπέρ της μεγαλύτερης ελευθερίας του Τύπου, υπέρ της αύξησης των δικαιωμάτων των γυναικών, δυνάμεις οι οποίες θέλουν να εξαλείψουν τις πεπαλαιωμένες δομές στον οικονομικό τομέα και να προωθήσουν τον εποικοδομητικό ρόλο του Ιράν στη διένεξη της Μέσης Ανατολής. Θέλουμε να ενθαρρύνουμε με τον κοινοβουλευτικό διάλογο αυτές τις δυνάμεις, για να μπορέσουν να αντεπεξέλθουν καλύτερα στην εντολή των ψηφοφόρων και στις ελπίδες και προσδοκίες της κοινωνίας. Η αντιφατικότητα που αναφέραμε διαπερνά και άλλους τομείς. Όσον αφορά τη Διάσκεψη για το Αφγανιστάν στη Βόννη, έμαθα πως το Ιράν, αν και δεν συμμετείχε άμεσα, διαδραμάτισε στο παρασκήνιο εξαιρετικά εποικοδομητικό ρόλο. Πιστεύω ότι αυτό πρέπει να το επικροτήσουμε. Απ' την άλλη θα μπορούσε να ασκήσει περισσότερο κατευναστική επιρροή σε συγκεκριμένες ομάδες στη Μέση Ανατολή, οι οποίες επιδιώκουν εκεί την αντιπαράθεση. Το Ευρωπαϊκό Κοινοβούλιο όμως δεν θα πρέπει να περιορίσει τις απαιτήσεις του όσον αφορά τα ανθρώπινα δικαιώματα προκειμένου να συμμετάσχει το Ιράν στον αντιτρομοκρατικό συνασπισμό.
<P>
Περιμένω ανάλογη στάση από το Συμβούλιο και την Επιτροπή. Οι γυναίκες πέτυχαν μετά από αγώνες κάποιες θέσεις στο κοινοβούλιο, την κυβέρνηση, τη διοίκηση και τον πολιτισμό. Περισσότερο ίσως απ' ότι σε άλλες γειτονικές χώρες. Απ' την άλλη δεν τους επιβάλλονται μόνο κανονισμοί ένδυσης από τους άντρες ερμηνευτές του κορανίου. Επίσης σε πολλούς τομείς της κοινωνίας δεν εκπροσωπούνται όσο πρέπει. Στερούνται ίσων δικαιωμάτων και σε κάποιους τομείς δικαίου, όπως π.χ. στο οικογενειακό δίκαιο. Όλα αυτά τα θέματα πρέπει να τα θέτουμε και θα τα θέτουμε και θα αναγνωρίζουμε όταν σημειώνεται πρόοδος.
<P>
Στο πλαίσιο αυτό θα ήθελα να ευχαριστήσω όλους του συναδέλφους που με τις τροπολογίες τους βελτίωσαν αυτή την έκθεση. Στόχος μου ήταν να μην αποκρύψω τίποτα που να ανταποκρίνεται στα γεγονότα, αλλά και με την επιλογή κατάλληλων εκφράσεων να μην δυσκολέψω άσκοπα την έναρξη του διαλόγου. Στον οικονομικό τομέα είναι σημαντικό να καταστήσουμε σαφές στους Ιρανούς ότι είναι απαραίτητες οι ουσιαστικές μεταρρυθμίσεις, δηλαδή προς τα έξω συμμόρφωση με τις προδιαγραφές του ΠΟΕ και το άνοιγμα των αγορών σε ξένους επενδυτές και τα προϊόντα τους, ενώ η συνεργασία στην καταπολέμηση των ναρκωτικών είναι προς το συμφέρον και των δύο πλευρών και σε συνδυασμό με τις αλλαγές στο Αφγανιστάν πρέπει να συμβάλουμε στον τερματισμό της διαμετακόμισης μέσω του Ιράν. Υπάρχει εκτεταμένη ημερήσια διάταξη γι' αυτό το διάλογο. Και ως Κοινοβούλιο επιθυμούμε να έρθουμε σε επαφή με τους συναδέλφους μας του ιρανικού κοινοβουλίου. Ελπίζω να έχω την υποστήριξή σας γι' αυτό.
<P>
(Χειροκροτήματα)

<SPEAKER ID=214 NAME="Patten">
. (ΕΝ) Χαιρετίζω αυτήν την έκθεση και συγχαίρω τον εισηγητή, τον κ. Gahler, για την εξαιρετική εργασία του. Ελπίζω ότι το Σώμα θα δείξει κατανόηση, εάν δεν μπορέσω να παρίσταμαι μέχρι το τέλος της συζήτησης, αλλά η Επιτροπή θα εκπροσωπηθεί.
<P>
Ως περιφερειακή δύναμη, το Ιράν επηρεάζει σημαντικά την ανάπτυξη της περιοχής του που έχει, ορισμένες φορές, αποκαλεστεί το τόξο των κρίσεων. Εμείς στην Ευρωπαϊκή Ένωση έχουμε κάθε συμφέρον να ενθαρρύνουμε τις αρχές της Τεχεράνης, έτσι ώστε να χρησιμοποιήσουν την επιρροή τους εποικοδομητικά, να προωθήσουν τη σταθερότητα, τη συνεργασία και την ανάπτυξη της περιοχής. Και καθώς προχωράει η διεργασία μεταρρύθμισης και φιλελευθεροποίησης στο Ιράν, έχουμε επίσης κάθε συμφέρον να αναπτύξουμε τις διμερείς μας σχέσεις, όπως προσπαθήσαμε να κάνουμε με την επίσκεψη της τρόικας που πραγματοποιήσαμε πριν από μερικές εβδομάδες.
<P>
Κατά τη διάρκεια των τελευταίων ετών, και ιδιαίτερα από την πρώτη εκλογή του Προέδρου Χαταμί το 1997, η Ευρωπαϊκή Ένωση έχει προβεί σε ευρύ διάλογο με το Ιράν. Ήταν χρήσιμος, όμως τώρα πρέπει να προχωρήσουμε ακόμη περισσότερο. Αυτός είναι ο λόγος για τον οποίο παρουσιάσαμε πρόσφατα σχέδια οδηγιών για τη διαπραγμάτευση συμφωνίας εμπορίου και συνεργασίας. Μόλις αποκτήσουμε μία συμβατική βάση για τις σχέσεις μας, θα βρεθούμε σε πολύ καλύτερη θέση για την ανάπτυξη ανταλλαγών όχι μόνο σε οικονομικό επίπεδο, αλλά και σε ζητήματα όπως η μετανάστευση, η ενέργεια και το περιβάλλον.
<P>
Αυτό θα μας δώσει, επίσης, μία πιο σταθερή βάση, με πραγματικά κοινά συμφέροντα, για τη συνέχιση και εμβάθυνση του πολιτικού διαλόγου μας με το Ιράν σχετικά με περιφερειακά και διεθνή θέματα.
<P>
Έχουμε χαιρετίσει την εποικοδομητική και μετρημένη απάντηση του Ιράν στις φρικαλεότητες της 11ης Σεπτεμβρίου, στις οποίες αναφέρθηκε ο αξιότιμος βουλευτής. Ακόμη και πριν από αυτά τα φρικτά γεγονότα, ο Πρόεδρος Χαταμί δρομολόγησε μία πολύ χρήσιμη πρωτοβουλία στα Ηνωμένα Έθνη για ένα Διάλογο μεταξύ των Πολιτισμών. Εγώ ο ίδιος ενδιαφέρθηκα να έχω ανταλλαγή απόψεων με τον πρόεδρο σχετικά με τα έργα του Νικολό Μακιαβέλι.
<P>
Έχω την εντύπωση ότι το Ιράν κατανοεί πλήρως τη σπουδαιότητα της εφαρμογής του ψηφίσματος 1373 του Συμβουλίου Ασφαλείας των Ηνωμένων Εθνών για τον οικονομικό αγώνα εναντίον της τρομοκρατίας, την ανάγκη επικύρωσης των δώδεκα υπαρχουσών αντιτρομοκρατικών συμβάσεων και την ανάγκη μίας σφαιρικής σύμβασης.
<P>
Στον απόηχο της 11ης Σεπτεμβρίου και σε ευθυγράμμιση με τις προσπάθειες του παγκόσμιου συνασπισμού εναντίον της τρομοκρατίας, θα υπάρξει αυξημένος έλεγχος και λιγότερη ανεκτικότητα για τα κράτη που επιχειρούν να οικοδομήσουν οπλοστάσια με όπλα μαζικής καταστροφής. Από αυτήν την άποψη, το Ιράν έχει συμμορφωθεί με τις σχετικές συνθήκες και συμβάσεις, αλλά επιθυμούμε να δούμε επιπλέον βήματα και αυξημένη διαφάνεια. Η πλήρης συμμόρφωση με αυτές τις συμφωνίες είναι ουσιαστική. Θα χαιρετίσουμε, επίσης, τη συνεργασία για τη διασφάλιση ενός καλύτερου μέλλοντος για το Αφγανιστάν υπό μία νέα, ευρέως υποστηριζόμενη διοίκηση.
<P>
Ανεπιφύλακτα υποστηρίζουμε και ενθαρρύνουμε τη διεργασία μεταρρύθμισης του Ιράν. Όμως, δυστυχώς, τα πράγματα ολισθαίνουν κατά τη διάρκεια του τελευταίου έτους. Συμμεριζόμαστε τις ανησυχίες που εκφράστηκαν από τον Ειδικό Εισηγητή των Ηνωμένων Εθνών, τον κ. Copithorne, στην πρόσφατη έκθεσή του σχετικά με τα ανθρώπινα δικαιώματα στο Ιράν. Έτσι, θα πρέπει να εγκρίνουμε και άλλα ψηφίσματα των Ηνωμένων Εθνών σχετικά με αυτό το θέμα. Φρονώ ότι θα έπρεπε να διερευνήσουμε άλλους τρόπους διεξαγωγής ενός πιο αποτελεσματικού διαλόγου με το Ιράν σχετικά με τα ανθρώπινα δικαιώματα και έχω ξεκινήσει αυτόν το διάλογο με τον Ιρανό Υπουργό Εξωτερικών. Έχω επανειλημμένα τονίσει στους ιρανούς συνομιλητές μου ότι είμαστε πρόθυμοι να το κάνουμε αυτό, εάν δείξουν πραγματική δέσμευση για μεταρρύθμιση. Οι αυξανόμενες επαφές των αρχών του Ιράν με την Ύπατη Αρμοστή των Ηνωμένων Εθνών για τα Ανθρώπινα Δικαιώματα, την κ. Robinson, είναι ένα πολλά υποσχόμενο σημάδι, όπως είναι και η πρόσφατη συμφωνία μεταξύ του Προγράμματος Ανάπτυξης των Ηνωμένων Εθνών και της Ισλαμικής Επιτροπής για τα Ανθρώπινα Δικαιώματα σχετικά με τα ανθρώπινα δικαιώματα, που καλύπτει την παρακολούθηση και τη δημιουργία υποδομής. Μπορεί και πρέπει να γίνουν πολύ περισσότερα και η Επιτροπή θα παρακολουθεί από κοντά αυτές τις εξελίξεις και θα συμβάλλουμε με οποιονδήποτε τρόπο μπορούμε.
<P>
Η δυναμική της συνεργασίας μεταξύ ΕΕ και Ιράν στο εμπόριο, την ενέργεια και τις οικονομικές υποθέσεις είναι τεράστια. Αυτό αναγνωρίζεται στο σχέδιο εντολής μας για μία συμφωνία εμπορίου και συνεργασίας. Η συζήτηση μεταξύ των κρατών μελών στο Συμβούλιο έχει ήδη δρομολογηθεί και ευελπιστώ ότι θα οδηγήσει σύντομα σε μία απόφαση που θα μας επιτρέπει να ξεκινήσουμε τις διαπραγματεύσεις. Όπως πάντα, θα υπάρξουν κάποιες δυσκολίες στις λεπρομέρειες, αλλά είμαι πεπεισμένος ότι όλοι θα αποδεχτούν ότι έχουμε μία στρατηγική ευκαιρία να αναπτύξουμε τις σχέσεις μας με το Ιράν.
<P>
Εις απάντηση κάποιων ερωτημάτων που θέτει η έκθεση, μπορώ να επιβεβαιώσω ότι θα υπάρξει, φυσικά, στη συμφωνία μία ρήτρα για τα ανθρώπινα δικαιώματα, όπως υπάρχει σε όλες τις συμφωνίες μας με τρίτες χώρες. Θα περιλάβουμε, εξίσου, διατάξεις για την επανεισδοχή των λαθρομεταναστών, ενώ επίσης θα αναπτύσσουμε τη συνεργασία μας με τις αρχές του Ιράν σχετικά με τα ευρύτερα ζητήματα της μετανάστευσης.
<P>
Τέλος, συμμερίζομαι την ανησυχία του αξιότιμου βουλευτού σχετικά με το θέμα του ελέγχου των ναρκωτικών. Γνωρίζω ότι συμβαίνει το ίδιο και με τους ιρανούς ομολόγους μας. Έτσι, προσδοκώ ότι η συμφωνία θα μας βοηθήσει, επίσης, να επεκτείνουμε και να εμβαθύνουμε τη συνεργασία σε αυτήν την περιοχή· και από την άποψη της διάρθρωσης του διαλόγου μας με το Ιράν, υποστηρίζω ανεπιφύλακτα την πρόταση για στενότερες κοινοβουλευτικές επαφές.
<P>
Τέλος, επιτρέψτε μου να ευχαριστήσω ξανά τον κ. Gahler για την πολύ καλά τεκμηριωμένη και ισορροπημένη έκθεση για τις σχέσεις της ΕΕ με το Ιράν. Σημειώνω τα εποικοδομητικά σχόλια και είμαι ευχαριστημένος διότι βλέπω ότι η έκθεση ενθαρρύνει την τακτική που ακολουθεί η Επιτροπή, συμπεριλαμβανομένης της θέσπισης συμβατικών σχέσεων με το Ιράν. Θα ενημερώσω και πάλι το Κοινοβούλιο για την πρόοδο που επιτελείται.

<SPEAKER ID=215 NAME="Πρόεδρος">
Ευχαριστούμε πολύ, κύριε Επίτροπε.
<P>
Φυσικά αν η συζήτηση συνεχιστεί μετά τις εννιά, η Επιτροπή θα εκπροσωπείται και θα είναι διατεθειμένη να απαντήσει. Αλλά θεώρησα ότι το πιο σωστό ήταν να παρέμβει ο αρμόδιος Επίτροπος αυτή τη στιγμή.

<SPEAKER ID=216 LANGUAGE="NL" NAME="Oostlander">
 - (NL) Κύριε Πρόεδρε, το Ιράν επισύρει την ιδιαίτερη προσοχή μας, επειδή βρίσκεται στο κέντρο μιας περιοχής με ανήσυχες χώρες: το Αφγανιστάν, τον Νότιο Καύκασο, το Ιράκ και, λίγο μακρύτερα, την Παλαιστίνη. Αυτός είναι ήδη ένας λόγος για να ασχοληθούμε με το Ιράν και, συγκεκριμένα, επειδή εκεί δεν είναι όλα αρνητικά, αλλά υπάρχουν και ορισμένες θετικές εξελίξεις. Γι' αυτό, υπάρχει λόγος να ταχθούμε υπέρ μιας διπολικής πολιτικής: αφενός, υπέρ μιας καλής συνεργασίας στον τομέα του εμπορίου, της καταπολέμησης των ναρκωτικών, της καταπολέμησης της τρομοκρατίας και λοιπά και, ενδεχομένως, υπέρ μιας συνεργασίας για την υποδοχή προσφύγων, κάτι που επί του παρόντος στο Ιράν αποτελεί τεράστιο πρόβλημα και, αφετέρου, με έντονο τρόπο και ιδιαίτερη σαφήνεια, να ασκήσουμε ανοικτή κριτική σε όλα αυτά που αντιτίθενται στο κράτος δικαίου, στη δημοκρατία και στα ανθρώπινα δικαιώματα. Νομίζω ότι με αυτό τον τρόπο και με βασική στάση την επιθυμία μας για περισσότερη δημοκρατία στο Ιράν και την ανάπτυξη κράτους δικαίου - κάτι που πρέπει να προωθηθεί με κάθε τρόπο - μπορούμε να διαρρήξουμε τη σκλήρυνση που εμφανίζεται στο Ιράν εξαιτίας της διαμάχης με τις Ηνωμένες Πολιτείες. Μία ενιαία στάση εκ μέρους της Ευρωπαϊκής Ένωσης θα μπορούσε να διαρρήξει αυτή τη σκλήρυνση και ακριβώς, για το λόγο αυτό, υποστηρίζω θερμά αυτά που δήλωσε ο εισηγητής. Πρέπει να έχουμε υπόψη μας ότι το Ιράν φυσικά, στην πραγματικότητα, όσον αφορά το Σιιτικό Ισλάμ, εκπροσωπεί μία σύγχρονη εκδοχή του Ισλάμ, αν και υπάρχουν ορισμένα θέματα που μας ενοχλούν, συγκεκριμένα το γεγονός ότι μία κληρικοκρατία αυτοανακηρύσσεται σε θεοκρατία, κάτι που για μένα ακούγεται ιδιαίτερα βλάσφημο και έχει ως συνέπεια την καταπίεση των φυσιολογικών ανθρώπινων επιθυμιών των νέων και των γυναικών. Αφετέρου, πρέπει να παρατηρηθεί ότι και όσον αφορά τις δυνατότητες σταδιοδρομίας των γυναικών η χώρα μπορεί να περάσει τη δοκιμασία του εκσυγχρονισμού. Όσον αφορά την εξέλιξη των δημοκρατικών επιθυμιών ακούγονται αρκετά θετικά πράγματα, τα οποία μας ευχαριστούν. Σε κάθε περίπτωση, θα επιθυμούσα να προσυπογράψω το συμπέρασμα του εισηγητή, ότι για εμάς είναι λογικό να έρθουμε σε επαφή με το κοινοβούλιο στο Ιράν και θα επιθυμούσα να ευχηθώ στον εισηγητή καλή επιτυχία.

<SPEAKER ID=217 LANGUAGE="IT" NAME="Fava">
Κύριε Πρόεδρε, πιστεύω πως αυτή είναι μια ισορροπημένη έκθεση για ένα δύσκολο θέμα και πως η αξία της είναι ότι συγκεντρώνει τα προοδευτικά σημάδια ανοίγματος που φτάνουν από το Ιράν, προπαντός, από τον λαό του, που στις τελευταίες εκλογές έδωσε μια σαφή και ξεκάθαρη ένδειξη υπέρ μιας πολιτικής οικονομικών, κοινωνικών και πολιτικών μεταρρυθμίσεων. Ταυτόχρονα, όμως, πρέπει να θεωρούμε πάντα αρνητικό για μας, για την Ευρωπαϊκή Ένωση και για το Ευρωπαϊκό Κοινοβούλιο τον σεβασμό των ανθρωπίνων δικαιωμάτων. Με αυτή την έννοια μας επιτρέπεται να πούμε στον εισηγητή ότι δεν συμμεριζόμαστε ορισμένες από τις τροπολογίες που υπέβαλε στην εξέταση αυτής της ολομέλειας και ότι μας φαίνονται εμπνευσμένες από υπερβολική επιείκεια για ένα θέμα, αυτό των ανθρωπίνων δικαιωμάτων, στο οποίο πρέπει να δείξουμε τη μέγιστη αυστηρότητα.
<P>
Βεβαίως, η ιρανική κυβέρνηση κατήγγειλε τη βία του μακελειού που συνέβη την 11η Σεπτεμβρίου στη Νέα Υόρκη, βεβαίως ανακοίνωσε ότι θέλει να συζητήσει τα ζητήματα που σχετίζονται με τα ανθρώπινα δικαιώματα· τα εκτιμούμε όλα αυτά, εκτιμούμε τον ρόλο που μπόρεσαν να ανακτήσουν και οι γυναίκες κατά τη διάρκεια αυτών των ετών στους θεσμούς, στην πανεπιστημιακή εκπαίδευση, στη σχολική εκπαίδευση, καθώς και το αίσθημα ευθύνης της ιρανικής κυβέρνησης να συμβάλει στη σταθεροποίηση της περιοχής. Παραμένουν όμως τα γεγονότα, δηλαδή το εναπομένον αίτημα της ιρανικής κοινωνίας και της διεθνούς κοινότητας για την κατάργηση των βασανιστηρίων, την κατάργηση της θανατικής ποινής, την κατάργηση των ειδικών θρησκευτικών δικαστηρίων και των ειδικών δικαστηρίων για τον Τύπο, για την κατάργηση ιδιαιτέρως εξευτελιστικών και ταπεινωτικών ποινών. Πιστεύω ότι το δικό μας καθήκον είναι να ενθαρρύνουμε τις δημοκρατικές δυνάμεις, την κοινωνία των πολιτών, τις πολυάριθμες γυναίκες, τους πολυάριθμους φοιτητές που πιστεύουν ότι είναι δυνατό στην αντιπαράθεση της θεοκρατίας με τη δημοκρατία να επικρατήσει η τελευταία.
<P>
Πρέπει να πιέσουμε την ιρανική κυβέρνηση να σεβαστεί πλήρως την εντολή που έχει λάβει από τον λαό της.
<P>
Πρέπει, τέλος, να ενθαρρύνουμε τον πολιτικό διάλογο ανάμεσα στην Ευρωπαϊκή Ένωση και το Ιράν. Με αυτή την έννοια είμαστε υπέρ της αποστολής μιας ειδικής αντιπροσωπείας στο Ιράν και προπαντός ελπίζουμε η Ευρωπαϊκή Ένωση να μπορέσει να διαδραματίσει έναν ολοκληρωμένο και χρήσιμο πολιτικό ρόλο, ώστε να βρει το Ιράν, το συντομότερο δυνατό, τον δικό του δρόμο προς τη δημοκρατία.
<P>
Πιστεύω, κύριε Πρόεδρε, ότι το καθήκον μας δεν είναι ποτέ να κρίνουμε. Η ενθάρρυνση και οι προτροπές αποτελούν μέρος του πνεύματος αυτής της έκθεσης και πρέπει να αποτελούν επίσης μέρος του τρόπο με τον οποίο από αύριο η Ευρωπαϊκή Ένωση θα αποκαταστήσει τις σχέσεις της με το Ιράν.

<SPEAKER ID=218 LANGUAGE="SV" NAME="Gahrton">
Κύριε Πρόεδρε, η Ομάδα των Πρασίνων δεν έχει απολύτως καμία αντίρρηση για τη βελτίωση των οικονομικών, πολιτιστικών και άλλων σχέσεων με το Ιράν. Όπως ανέφεραν τόσο ο Επίτροπος Patten όσο και ο εισηγητής κ. Gahler υπάρχουν θετικές εξελίξεις, καθώς επίσης και πολλές αρνητικές. Η βελτίωση των σχέσεών μας δεν θα πρέπει να σημαίνει ότι αποδυναμώνεται η κριτική μας. Η έκθεση αυτή θέτει το ερώτημα εάν θα πρέπει να αποδυναμωθεί η κριτική μας κατά μίας χώρας με την οποία βελτιώνουμε τη γενική συνεργασία. Πιστεύω ότι η άποψη αυτή είναι απολύτως λανθασμένη.
<P>
Δυστυχώς, φαίνεται ότι αυτή είναι η άποψη που έχει η Δεξιά εδώ στο Κοινοβούλιο, η οποία θέλει να αποδυναμώσει την έκθεση Gahler.
<P>
Ωστόσο εμείς πιστεύουμε ότι η έκθεση Gahler έχει μεν θετικά σημεία, είναι όμως πολύ ισχνή και θα πρέπει να βελτιωθεί σε διάφορα σημεία. Για τον λόγο αυτόν υποβάλαμε τουλάχιστον δέκα τροπολογίες. Θα ήθελα να αναφέρω μόνο δύο από αυτές. Η τροπολογία 13 στηρίζεται στην πρόταση που είχε υποβάλλει η ΕΕ στον ΟΗΕ, καθώς το Συμβούλιο άσκησε αυστηρότερη κριτική από ό,τι έκανε ο κ. Gahler στην έκθεσή του. Στην τροπολογία γίνεται λόγος για παράδειγμα στο λιθοβολισμό, μέθοδος η οποία εξακολουθεί να εφαρμόζεται. Πληροφορήθηκα ότι ο κ. Gahler τον ανέφερε προφορικά, όμως δεν περιλαμβάνεται στο ψήφισμα. Θεωρώ σημαντική αυτήν την παράλειψη. Είναι παράλειψη να μην αναφέρεται ρητώς ότι καταδικάζουμε αποφασιστικά μία τέτοια φρικτή ποινή. Υπάρχουν και πολλά άλλα που πιστεύουμε ότι θα πρέπει να περιληφθούν στην έκθεση και τα οποία αναφέρουμε στην τροπολογία 13 που υποβάλαμε.
<P>
Στην τροπολογία 19 διαπιστώνουμε ότι το Ιράν δεν αποτελεί ασφαλή χώρα για πρόσφυγες. Είναι πολύ σημαντικό να το υπογραμμίσουμε σε αυτούς τους καιρούς, κατά τους οποίους πολλοί επιδιώκουν να πετούν έξω με τις κλωτσιές ανθρώπους από την ΕΕ και να τους αφήνουν έρμαιο της τύχης τους και για αυτό θα πρέπει να υπογραμμιστεί ότι το Ιράν δεν αποτελεί απολύτως καθόλου ασφαλή χώρα για τους πρόσφυγες.

<SPEAKER ID=219 NAME="Αλαβάνος">
Κύριε Πρόεδρε, θέλω να πω ότι τα γεγονότα της 11ης Σεπτέμβρη νομίζω πως μας έκαναν όλους πιο σοφούς. Είχανε ένα τεράστιο ανθρώπινο κόστος, αλλά μας έκαναν όλους πιο σοφούς, και εμάς και το Ιράν, θα έλεγα, και κατανοούμε την ανάγκη, μέσα σε μια τόσο εκτεταμένη, σημαντική και επικίνδυνη ζώνη αστάθειας, οι γέφυρες επαφής, ο διάλογος, οι συζητήσεις, η συνεργασία ανάμεσα στην Ευρωπαϊκή Ένωση και το Ιράν να αρχίσουν να βρίσκουν το δρόμο τους.
<P>
Νομίζω ότι τόσο η τρόϊκα όσο και ο Επίτροπος Patten έχουν κάνει μια πολύ ενδιαφέρουσα δουλειά και θα έλεγα ότι και η έκθεση και η πρόταση ψηφίσματος κινούνται γενικά προς τη σωστή κατεύθυνση. Όμως, πρέπει να αναφέρω ότι είναι λίγο σχιζοφρενική. Φοβάμαι ότι στην έκθεση περιλαμβάνεται ένα διπλό μήνυμα. Είναι σαν να λες σε ένα γείτονα με τον οποίο είχες κακές σχέσεις, τον οποίο δεν εκτιμάς ακόμη πολύ: "Έλα να κάτσουμε στο ίδιο τραπέζι αλλά να ξέρεις ότι είσαι χυδαίος, ότι είσαι ανεπρόκοπος, ότι είσαι κλέφτης". Τέτοια πράγματα λέμε περίπου στην εισήγησή μας. Στην παράγραφο 19, για παράδειγμα, κάνουμε, νομίζω, μια άμεση επέμβαση στα εσωτερικά του Ιράν, τη στιγμή που υπάρχει μια παράδοση, μια δυσπιστία και στους πιο καλόπιστους άνθρωπους του Ιράν, που βλέπουν τις Ηνωμένες Πολιτείες, την Μεγάλη Βρετανία, την Ευρωπαϊκή Ένωση με την καχυποψία ότι θα έρθουν να ελέγξουν πάλι.
<P>
Με αυτή την έννοια, νομίζω ότι θα πρέπει να είμαστε ιδιαίτερα προσεκτικοί. Εμείς πρέπει να είμαστε υπέρ των μεταρρυθμίσεων. Όχι υπέρ των μεταρρυθμιστών ή κατά των συντηρητικών. Δεν έχουμε δικαίωμα, όπως και σε κάθε άλλη χώρα, παρά μόνον να θέτουμε τις δικές μας προϋποθέσεις, που ξεκινούν από τις αρχές της Ευρωπαϊκής Ένωσης, τον ευρωπαϊκό πολιτισμό, ως προϋποθέσεις συνάντησης και συζήτησης, όχι όμως παρεμβάσεις εάν ο Χαταμί είναι καλός, εάν οι κληρικοί είναι κακοί. Διότι τότε ανοίγουμε εμείς ίδιοι ένα μέτωπο εναντίωσης στην Ευρωπαϊκή Ένωση.
<P>
Νομίζω ότι η φιλοσοφία με την οποία αντιμετωπίσαμε και αντιμετωπίζουμε την προσέγγιση με την Τουρκία, η οποία σήμερα είναι υποψήφια για ένταξη στην Ευρωπαϊκή Ένωση, πρέπει να εμπεριέχεται και στις σχέσεις μας με το Ιράν. Αυτό δεν σημαίνει, ξαναλέω, ότι θα πρέπει εμείς να μειώσουμε την σημασία όσον αφορά βασικά ζητήματα ανθρωπίνων δημοκρατικών δικαιωμάτων, δικαιωμάτων των γυναικών, δικαιωμάτων των κρατουμένων, δικαιωμάτων των θρησκευτικών μειονοτήτων. Εάν προσέξουμε, νομίζω ότι θα γίνουν αυτά τα βήματα, τα οποία θα είναι σημαντικά και για τις δυο πλευρές.

<SPEAKER ID=220 LANGUAGE="NL" NAME="Belder">
 - (NL) Κύριε Πρόεδρε, ως ιστορικός και πρώην δημοσιογράφος με εξέπληττε ιδιαίτερα επί χρόνια η εμφάνιση και οι εξελίξεις στο εσωτερικό της Ισλαμικής Δημοκρατίας του Ιράν. Αυτό ισχύει και για την έκρηξη της εσωτερικής μάχης για την εξουσία πιο πρόσφατα. Ένα ενδιαφέρον σχετικό φαινόμενο είναι ότι πολλοί σημερινοί υποστηρικτές των μεταρρυθμίσεων παλαιότερα ήταν ζηλωτές του συστήματος εξουσίας που σήμερα μισούν.
<P>
Είναι λογικό που οι συντηρητικές δυνάμεις στο Ιράν θεωρούν αυτή την επιθυμία μεταρρυθμίσεων διάβρωση του πολιτικού συστήματος. Διαθέτουν τις ουσιαστικές θέσεις εξουσίας και εξουδετερώνουν, κατά βούληση, τις μεταρρυθμιστικές πρωτοβουλίες. Για να το πράξουν αυτό, δεν φοβούνται να χρησιμοποιήσουν έντονα καταπιεστικά μέσα.
<P>
Κατ' αυτόν τον τρόπο περιγράψαμε, στην πραγματικότητα, τον διχασμό στην ιρανική κοινωνία. Η ιδιαίτερα λεπτομερής έκθεση του συναδέλφου κ. Gahler το αναλύει αυτό καλά. Η συμπάθειά μας βρίσκεται με το μέρος των ιρανών μεταρρυθμιστών. Προσπαθούν για μία πιο ανοικτή κοινωνία και απορρίπτουν την ακρότητα στα θέματα πίστης. Οι βίαιοι αντίπαλοί τους δημιουργούν, αντίθετα, ένα εσωτερικό κλίμα αβεβαιότητας.
<P>
Δύο χαρακτηριστικά μας προκαλούν έντονους δισταγμούς για να συμφωνήσουμε με μία επίσημη συμφωνία εμπορίου και συνεργασίας μεταξύ της ΕΕ και του Ιράν. Είναι οι παραβιάσεις των θεμελιωδών δικαιωμάτων. Σκεφτείτε τη δύσκολη θέση των θρησκευτικών μειονοτήτων στη χώρα - και την υλική υποστήριξη σε τρομοκρατικές λιβανέζικες και παλαιστινιακές οργανώσεις.
<P>
Αφετέρου, μία συμφωνία μας προσφέρει την επίσημη βάση για να συνεχίσουμε τις συνομιλίες μας με την Τεχεράνη σχετικά με τις γενικά απαράδεκτες καταστάσεις που ανέφερε ο συνάδελφος κ. Gahler. Έχει ζωτική σημασία να μην επιθυμούμε τη διεθνή απομόνωση των δυνάμεων της αλλαγής στην πάλαι ποτέ Περσία. Αυτή η πορεία συμβαδίζει με την επιθυμία του μεγαλύτερου μέρους του πληθυσμού. Όπως οι δυνάμεις που επιθυμούν τις μεταρρυθμίσεις στην ισλαμική δημοκρατία, έτσι και οι ιρανοί πολίτες απλώνουν το χέρι στη Δύση, στην Ευρώπη. Εμείς, με πράξεις μας, πρέπει να το πιάσουμε.

<SPEAKER ID=221 NAME="Πρόεδρος">
Ευχαριστούμε πολύ, κύριε Belder.
<P>
Αυτή η Προεδρία θέλει να ευχαριστήσει συγκεκριμένα τον κ. Σουλαδάκη για την συνεργασία στην εξέλιξη αυτής της συνεδρίασης. Προφανώς, στην περίπτωσή του, θα έχει την δυνατότητα να παρέμβει αύριο με μία έκτακτη αιτιολόγηση ψήφου. Αν επιθυμεί να επαναλάβει όλη του την παρέμβαση ως αιτιολόγηση ψήφου, αύριο θα έχει αυτή την ευκαιρία.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 10.00.
<P>
(Η συνεδρίαση διακόπτεται στις 19.22 και συνεχίζεται στις 21.00)

<CHAPTER ID=9>
Ασφάλεια στη ναυτιλία
<SPEAKER ID=222 NAME="Πρόεδρος">
Η ημερήσια διάταξη προβλέπει την κοινή συζήτηση:
<P>
της έκθεσης (A5-0440/2001) του κ. Watts, εξ ονόματος της αντιπροσωπείας του Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 95/21/ΕΚ του Συμβουλίου για την επιβολή, όσον αφορά τη ναυσιπλοΐα που συνεπάγεται χρήση κοινοτικών λιμένων ή διέλευση από ύδατα υπό τη δικαιοδοσία κράτους μέλους, των διεθνών προτύπων για την ασφάλεια των πλοίων, την πρόληψη της ρύπανσης και τις συνθήκες διαβίωσης και εργασίας επί των πλοίων (έλεγχος του κράτους λιμένα) (PE-CONS 3657/2001 - C5-0525/2001 - 2000/0065(COD))
<P>
της έκθεσης (A5-0441/2001) του κ. Ortuondo Larrea, εξ ονόματος της αντιπροσωπείας του Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 94/57/ΕΚ του Συμβουλίου σχετικά με τους κοινούς κανόνες και πρότυπα για τους οργανισμούς επιθεώρησης και εξέτασης πλοίων και για τις συναφείς δραστηριότητες των ναυτικών αρχών (PE-CONS 3656/2001 - C5-0526/2001 - 2000/0066(COD))
<P>
της σύστασης για τη δεύτερη ανάγνωση (A5-0344/2001), εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την κοινή θέση του Συμβουλίου ενόψει της έγκρισης κανονισμού του Ευρωπαϊκού Κοινοβουλίου και του Συμβουλίου για την εσπευσμένη σταδιακή καθιέρωση απαιτήσεων διπλού κύτους ή ισοδύναμου σχεδιασμού για τα πετρελαιοφόρα μονού κύτους και για την κατάργηση του κανονισμού 2978/94/ΕΚ του Συμβουλίου (10221/1/2001 - C5-0389/2001 - 2000/0067(COD)) (εισηγητής: κ. Χατζηδάκης).

<SPEAKER ID=223 NAME="Watts">
. (ΕΝ) Κύριε Πρόεδρε, θα ήθελα να ξεκινήσω, ίσως ασυνήθιστα για εμένα, ευχαριστώντας τα πολλά άτομα που κατέστησαν δυνατό αυτό το απόγευμα, ιδιαίτερα την Επίτροπο και όλο το προσωπικό της στη ναυτιλιακή μονάδα της ΓΔ της και, ιδιαίτερα, τη μονάδα ασφάλειας στη ναυτιλία. Επίσης, θα ήθελα να ευχαριστήσω το Συμβούλιο που δεν αντιπροσωπεύεται απόψε, αλλά πρέπει να καταγραφεί πόσο πολύ βοήθησε η βελγική Προεδρία. Επίσης, θα ήθελα να πω πόσο πολύ βοήθησε η γαλλική Προεδρία ώστε να εξασφαλιστεί μια γρήγορη πρόοδός μας. Θα ήθελα επίσης να ευχαριστήσω τους συναδέλφους μου στο Ευρωπαϊκό Κοινοβούλιο, οι οποίοι έμειναν ενωμένοι μέσα από αυτή τη διαδικασία, με τις δύσκολες προκλήσεις που αντιμετωπίσαμε, τις οποίες όμως ξεπεράσαμε από κοινού. Εξαιτίας αυτού, μπορούμε απόψε να γιορτάσουμε μία ιστορική νίκη για τους ευρωπαϊκούς θεσμούς στον τομέα της ασφάλειας στη ναυτιλία. Επιτύχαμε πολλά από κοινού.
<P>
Δεν θα αναφερθώ επί μακρόν στις άλλες εκθέσεις. Θα το κάνουν οι συνάδελφοι εισηγητές. Θα ήθελα να επικεντρωθώ στην έκθεσή μου σχετικά με τον έλεγχο του κράτους του λιμένα, ο οποίος αποτελεί ένα ουσιώδες κομμάτι του καθεστώτος μας, έτσι ώστε να διασφαλιστεί ότι δεν θα συμβούν ξανά γεγονότα όπως αυτό που δημιούργησε το πετρελαιοφόρο Erika.
<P>
Πριν από δύο χρόνια ακριβώς, το Erika ήταν σύμπτωμα ενός αποτυχημένου συστήματος ασφάλειας στη ναυτιλία. Δεν ήταν η πρώτη, ούτε, δυστυχώς, η τελευταία ναυτιλιακή καταστροφή αυτού του είδους. Συμβόλισε, για εμένα και τους συναδέλφους μου στο Ευρωπαϊκό Κοινοβούλιο, το γεγονός ότι είχαν αποτύχει οι έλεγχοι της σημαίας κράτους. Οι έλεγχοι των νηογνωμόνων είχαν αποτύχει. Οι έλεγχοι του κράτους του λιμένα είχαν αποτύχει και ο ίδιος ο Διεθνής Ναυτιλιακός Οργανισμός (ΙΜΟ) είχε αποτύχει. Οφείλεται απλώς στη συλλογική δράση της Ευρωπαϊκής Ένωσης και στους θεσμούς της το γεγονός ότι, τα τελευταία δύο χρόνια, έχουμε υποκινήσει απαράμιλλα επίπεδα δράσης στον τομέα της ασφάλειας στη ναυτιλία. Χωρίς την Ευρωπαϊκή Ένωση, δεν θα ήμασταν τόσο προχωρημένοι όσο είμαστε σήμερα. Πρέπει να είμαστε όλοι πολύ ευχαριστημένοι που έχουμε την Ευρωπαϊκή Ένωση να χαράσσει τη δράση σ' αυτόν τον τομέα.
<P>
Τι είναι αυτό που διαθέτουμε, για το οποίο πρέπει να είμαστε τόσο ευχαριστημένοι και περήφανοι; Θέλω να απαριθμήσω ορισμένα από τα επιτεύγματα που έχουμε εξασφαλίσει σχετικά με τον έλεγχο του κράτους του λιμένα. Πρώτον, θα υπάρξει υποχρεωτική επιθεώρηση για ορισμένα πλοία. Αυτό είναι μία καινοτομία και την επικροτώ. Σημαίνει ότι τα πιο επικίνδυνα πλοία θα επιθεωρούνται στο μέλλον. Δεύτερον, αυξημένη επιθεώρηση για άλλες κατηγορίες πλοίων και, τρίτον, οι ίδιες οι κατευθυντήριες γραμμές για τις επιθεωρήσεις θα γίνουν υποχρεωτικές. Με άλλα λόγια, οι αρχές για τον έλεγχο του κράτους του λιμένα θα πρέπει να επιθεωρήσουν ορισμένα είδη πλοίων με συγκεκριμένους τρόπους.
<P>
Τέταρτον, επιθυμούμε τα κράτη μέλη που αποτέλεσαν αδύναμο σύνδεσμο στο σύστημα να εκπαιδευτούν και να στρατολογήσουν επαρκή αριθμό επιθεωρητών για τον έλεγχο του κράτους του λιμένα. Θα έχουν περιθώριο μέχρι το 2003 για να το κάνουν αυτό, αλλά είναι πρόκληση γι' αυτά και είναι μία πρόκληση στην οποία, ελπίζω, μπορούν να αντιδράσουν.
<P>
Πέμπτον - και αυτό είναι απολύτως κρίσιμο για την επιτυχία αυτού του νέου καθεστώτος - επιθυμούμε δημόσια πρόσβαση στις πληροφορίες. Και πάλι, βρίσκεται στην τροποποιημένη οδηγία και θα είναι διαθέσιμη μέσω της βάσης δεδομένων Equasis.
<P>
Έκτον, επιθυμούμε τα κράτη μέλη και, ιδιαίτερα, οι αρχές ελέγχου του κράτους του λιμένα να μεταβιβάσουν τις πληροφορίες στην Επιτροπή, έτσι ώστε να μπορέσει η Επιτροπή να επιτελέσει το έργο της διασφαλίζοντας την ομοιόμορφη εφαρμογή της τροποποιημένης οδηγίας στην Ευρωπαϊκή Ένωση.
<P>
Το έβδομο σημείο, το οποίο αναφέρω με κάποια ευχαρίστηση, αφορά τη δυνατότητα απαγόρευσης και απαγόρευσης του απόπλου ορισμένων πλοίων - απαγορεύοντας τα πιο επικίνδυνα πλοία, ειδικά όσα φέρουν τη σημαία ενός από τα κράτη σημαίας που βρίσκονται στον "μαύρο κατάλογο" . Επικροτώ τους αυστηρούς ελέγχους για την απαγόρευση ορισμένων πλοίων από τα ύδατα της Ευρωπαϊκής Ένωσης, εάν έχουν κακές επιδόσεις όσον αφορά την απαγόρευση του απόπλου. Αυτό θα αποτελέσει πραγματικά μία προειδοποιητική βολή στις πλώρες αυτών των κρατών σημαίας που βρίσκονται στον "μαύρο κατάλογο" : μετά από ένα χρονικό διάστημα, τα πλοία τους θα απαγορευτούν ένα-ένα, αν δεν βελτιωθούν. Ένα πολύ σημαντικό μήνυμα θα βγει από αυτό το Κοινοβούλιο. Όμως, επίσης, θα υπάρξει η εξουσία απαγόρευσης του απόπλου, ιδιαίτερα η εξουσία απαγόρευσης του απόπλου πλοίων που, μέχρι το 2008, δεν θα διαθέτουν έναν καταγραφέα δεδομένων πλου που να λειτουργεί πλήρως, ένα μαύρο κουτί. Και πάλι μπορεί να βγει απόψε το μήνυμα ότι μέχρι το 2008 όλες οι κατηγορίες πλοίων, εάν επιθυμούν να έρθουν σε ένα ευρωπαϊκό λιμάνι, πρέπει να διαθέτουν ένα μαύρο κουτί καταγραφέα δεδομένων πλου. Εάν δεν το διαθέτουν, θα απαγορεύσουμε τον απόπλου του πλοίου έως ότου εξασφαλιστεί ένα. Για άλλη μια φορά, επικροτώ το γεγονός ότι έχουμε εργαστεί όλοι μαζί για την εξασφάλιση αυτού του ιδιαίτερου επιτεύγματος.
<P>
Το μαύρο κουτί θα αλλάξει την κουλτούρα της ναυτιλίας. Δεν θα είναι απλώς ένα εργαλείο με το οποίο μπορούμε να εξαγάγουμε διδάγματα από καταστροφές και να τα εφαρμόσουμε στο μέλλον. Ένα πλοίο με μαύρο κουτί είναι ένα ασφαλές πλοίο. Κοινός στόχος μας απόψε είναι να διασφαλίσουμε ότι καταστροφές όπως εκείνη του Erika δεν θα συμβούν ποτέ ξανά.
<P>
Δεν πιστεύω ότι θα το επιτύχουμε αυτό απλώς υιοθετώντας αυτές τις εκθέσεις αύριο, αλλά θα έχουμε προχωρήσει πολύ στη διασφάλιση του στόχου μας για την προστασία της ζωής στη θάλασσα και την προστασία του θαλάσσιου περιβάλλοντος. Όμως, πρέπει να παραμείνουμε άγρυπνοι. Καθήκον μας τώρα πρέπει να είναι η διασφάλιση της εφαρμογής από όλους των νόμων που θα εγκρίνουμε αύριο - από την Επιτροπή, τα κράτη μέλη και τις αρχές για τον έλεγχο του κράτους του λιμένα. Αυτό είναι το καθήκον και η ευθύνη μας. Ευελπιστώ ότι θα φανούμε αντάξιοι σ' αυτό.

<SPEAKER ID=224 LANGUAGE="ES" NAME="Ortuondo Larrea">
. (ES) Κύριε Πρόεδρε, κυρία Επίτροπε, μετά το ναυάγιο του πετρελαιοφόρου Erika, στις 12 Δεκεμβρίου 1999, το Κοινοβούλιο και το Συμβούλιο ζήτησαν μία σημαντική ενίσχυση των κοινοτικών διατάξεων που αφορούν την ασφάλεια στη θάλασσα και την πρόληψη της ρύπανσης. Η Επιτροπή ανταποκρίθηκε γρήγορα στις εκκλήσεις αυτές, μέσω της υποβολής των τριών προτάσεων γνωστών ως "πακέτο Erika I" , που συνεχίζουμε να συζητάμε δύο χρόνια μετά από εκείνη την καταστροφή, μολονότι έχουμε φτάσει, επιτέλους, και οι δύο σε συμφωνίες με το Συμβούλιο, που είναι καθοριστικές για τις δύο πρώτες.
<P>
Στην περίπτωση της τροποποίησης της οδηγίας σχετικά με τους κοινούς κανόνες και πρότυπα για τους οργανισμούς ταξινόμησης, επιθεώρησης και εξέτασης πλοίων εξ ονόματος των ναυτικών αρχών, από την πρώτη στιγμή, οι κοινοβουλευτικές τροπολογίες στην αρχική πρόταση της Επιτροπής, επικεντρώνονταν, κυρίως, στις πρακτικές πτυχές της εφαρμογής του συστήματος ταξινόμησης, στη βελτίωση της ενημερωτικής διαφάνειας σχετικά με την ποιότητα των επιθεωρήσεων, στον περιοδικό έλεγχο των εν λόγω οργανισμών και στην απόσυρση της κοινοτικής αναγνώρισης σε περίπτωση σοβαρών ατυχημάτων, όπως επίσης στην οικονομική ευθύνη αυτών των τελευταίων για ζημιές και ατυχήματα στα οποία διαπιστώθηκε κάποια αμέλεια κατά τις επιθεωρήσεις.
<P>
Μετά την έγκριση της κοινής θέσης εκ μέρους του Συμβουλίου, πέρασε στην δεύτερη κοινοβουλευτική ανάγνωση, όπου επιμείναμε σε ζητήματα σχετικά με την επίλυση των συγκρούσεων συμφερόντων που μπορούν να ανακύψουν μεταξύ των εταιρειών και οργανισμών ταξινόμησης και των ιδιοκτητών εφοπλιστών και/ ή των ναυλωτών των πλοίων, όπως επίσης και στην οικονομική ευθύνη σε περιπτώσεις αμέλειας ή παράλειψης στις επιθεωρήσεις.
<P>
Αφού το Συμβούλιο ανακοίνωσε ότι δεν μπορούσε να δεχτεί όλες τις τροπολογίες του Κοινοβουλίου, πέρασε στη φάση της συνδιαλλαγής μεταξύ των εκπροσώπων των δύο κοινοτικών θεσμικών οργάνων. Η συζήτηση επικεντρώθηκε πρώτον στο ζήτημα της σύγκρουσης συμφερόντων, όπου, τελικά, το Συμβούλιο δέχτηκε ότι ένας οργανισμός ταξινόμησης δεν πρέπει να ελέγχεται από ιδιοκτήτες ή ναυπηγούς πλοίων ούτε από άλλα πρόσωπα ή οργανισμούς οι οποίοι αναπτύσσουν εμπορική δραστηριότητα στην κατασκευή, τον εξοπλισμό, την επισκευή ή την εκμετάλλευση πλοίων· όπως επίσης ότι, κατά την υποβολή της αίτησης αναγνώρισης, οι νηογνώμονες και οι επιθεωρητές τους θα πρέπει να δεσμεύονται εγγράφως, σε ατομική βάση, ότι δεν θα αποδέχονται θεσμοθετημένες εργασίες εφόσον υπάρχει ο κίνδυνος σύγκρουσης συμφερόντων και, συγκεκριμένα, όταν αυτοί οι νηογνώμονες ταυτίζονται επίσης με τους πλοιοκτήτες ή εφοπλιστές του προς επιθεώρηση πλοίου, ή έχουν επαγγελματικούς, προσωπικούς ή οικογενειακούς δεσμούς με τους πλοιοκτήτες ή εφοπλιστές.
<P>
Από την πλευρά της, η κοινοβουλευτική αντιπροσωπεία, λαμβάνοντας ακόμη υπόψη ότι ένα σημαντικό μέρος του έργου που πραγματοποιούν οι επιθεωρητές ανήκει στις ναυτιλιακές αρχές και ότι αυτές πρέπει να είναι επικουρικά υπεύθυνες, δέχτηκε ότι δεν ήταν υποχρεωτικό για τα κράτη μέλη να καθορίσουν ένα μέγιστο όριο της οικονομικής ευθύνης των νηογνωμόνων σε περίπτωση βλαβών λόγω μικρής αμέλειας τους κατά τις επιθεωρήσεις, με την προϋπόθεση φυσικά ότι εκείνα - τα κράτη μέλη - θα ήθελαν να καθορίσουν το συγκεκριμένο μέγιστο όριο, αυτό δεν θα μπορούσε να είναι κατώτερο των 2 ως 4 εκατομμύρια ευρώ αντίστοιχα, ανάλογα αν οι ζημιές επηρέαζαν μόνο υλικά πράγματα ή και ανθρώπους.
<P>
Ωστόσο, οι αντιπροσωπείες των δύο θεσμικών οργάνων θεώρησαν ότι το θέμα αυτό θα έπρεπε να εξεταστεί στο πλαίσιο της έκθεσης αξιολόγησης, που θα υποβάλλει η Επιτροπή στο διάστημα των τριών ετών, σχετικά με τις οικονομικές επιπτώσεις του καθεστώτος ευθύνης και, ιδίως, τις επιπτώσεις όσον αφορά την οικονομική ισορροπία των αναγνωρισμένων οργανισμών. Εφόσον χρειαστεί, η Επιτροπή θα υποβάλλει, βάσει της εν λόγω αξιολόγησης, τροποποίηση αυτής της οδηγίας που θα εξετάζει συγκεκριμένα την αρχή της ευθύνης και τα μέγιστα όρια της οικονομικής συνεισφοράς.
<P>
Συμπερασματικά, πιστεύω ότι το Ευρωπαϊκό Κοινοβούλιο μπορεί να θεωρήσει ικανοποιητικό το τελικό αποτέλεσμα της συνδιαλλαγής, δεδομένου ότι η πλειοψηφία των τροπολογιών μας συμπεριλήφθηκαν πλήρως, είτε τροποποιημένες, είτε στην ουσία τους, στο κοινό κείμενο και, επομένως, προτείνουμε αυτό το τελικό κείμενο να εγκριθεί από την Ολομέλεια στην τρίτη ανάγνωση.
<P>
Τέλος, θα ήθελα να επιστήσω την προσοχή στις αρμόδιες δικαστικές αρχές σχετικά με το γεγονός ότι συγκεκριμένα θύματα από το ατύχημα του Erika δεν έχουν λάβει ακόμη καμία αποζημίωση για τις ζημιές που υπέστησαν, παρότι έχουν περάσει ήδη δύο χρόνια από το τραγικό αυτό συμβάν.

<SPEAKER ID=225 LANGUAGE="DE" NAME="Jarzembowski">
Κύριε Πρόεδρε, αγαπητή κυρία Αντιπρόεδρε και αγαπητοί ομόδοξοι - αν μου επιτρέπετε - γιατί όλοι οι παριστάμενοι είναι εκείνοι που συνεργάστηκαν στην προώθηση αυτού του σχεδίου και υποστηρίζουν την ασφάλεια στη θάλασσα. Εξ ονόματος της Ομάδας του ΕΛΚ/ΕΔ θα ήθελα να διαπιστώσω ότι μολονότι δύο χρόνια μετά το ατύχημα του Erika έχουμε επισήμως καθυστερήσει κάπως όσον αφορά την ψήφιση του νομοθετικού πακέτου, δεν ξεφύγαμε πάρα πολύ από το χρονοδιάγραμμα αν αναλογιστούμε τις δυσκολίες που αντιμετωπίσαμε. Σε δύο τομείς έπρεπε να περάσουμε από δεύτερη ανάγνωση και διαδικασία συνδιαλλαγής. Διαπιστώνουμε σήμερα ότι βάσει των πρώτων προτάσεων της Επιτροπής, η οποία τις δρομολόγησε μετά το ατύχημα του πετρελαιοφόρου Erika εδώ και περίπου δύο χρόνια, προχωρήσαμε με τις κοινές προσπάθειές μας και, κυρία Επίτροπε, σας ευχαριστώ για μία ακόμη φορά, που μας υποστηρίξατε τόσο πολύ μαζί με τους συνεργάτες σας στη διαδικασία συνδιαλλαγής. Με αυτά τα δύο αποτελέσματα της διαδικασίας συνδιαλλαγής και την κοινή θέση αυξήσαμε σημαντικά την ασφάλεια στη θάλασσα, όχι όμως μόνο την ασφάλεια για τα πλοία, αλλά και για τα πληρώματα, το περιβάλλον και τους κατοίκους παράκτιων περιοχών. Πιστεύω πως με τον αυξημένο έλεγχο του κράτους του λιμένα, με την αυστηρότερη νομοθεσία για τους νηογνώμονες και τη σταδιακή καθιέρωση των πετρελαιοφόρων διπλού κύτους καταφέραμε πραγματικά να προχωρήσουμε για να αποτραπούν ατυχήματα όπως αυτό του Erika ή τουλάχιστον να περιορίσουμε τις συνέπειες.
<P>
Κυρία Επίτροπε, θα ήθελα να αναφέρω τα εξής σε σχέση με τον έλεγχο του κράτους του λιμένα. Πιστεύω πως κάναμε καλά που στη διαδικασία συνδιαλλαγής -και ιδιαίτερα ο Mark Watts - επιμέναμε να ρυθμιστεί τώρα το θέμα του μαύρου κουτιού. Βλέπετε πως το πακέτο Erika II δεν έχει προχωρήσει τόσο. Ελπίζω να έρθει γρήγορα, αλλά γνωρίζετε ότι υπάρχουν ακόμη κάποιες δυσκολίες. Ήταν λοιπόν σωστό που επιμείναμε σχετικά με το μαύρο κουτί να συμπεριληφθεί αυτή η υποχρέωση στο πακέτο Erika I.
<P>
Όσον αφορά το θέμα των νηογνωμόνων, οι συνάδελφοι γνωρίζουν ότι δεν είμαι πολύ ικανοποιημένος με το αποτέλεσμα. Δεν έχουμε βέβαια ανώτατο όριο, αλλά ρήτρα επανεξέτασης. Περιμένω η Επιτροπή μετά από τρία χρόνια να καταρτίσει μια έκθεση και να μας καταθέσει νέες προτάσεις σχετικά με τον τρόπο κάλυψης των ζημιών. Αυτό αφορά τους εφοπλιστές, τους φορτωτές, τους νηογνώμονες - πώς σας φαίνεται ο δίκαιος συμβιβασμός στην κάλυψη των ζημιών;
<P>
Κατά τη γνώμη μου ήμασταν εξαιρετικά σοφοί στην κοινή θέση μας σχετικά με τα πετρελαιοφόρα διπλού κύτους. Αυτό πρέπει να το πούμε και προς τα έξω. Συνέχεια μας κατηγορούν ότι σχεδιάζουμε ευρωπαϊκά πρότυπα και δεν λαμβάνουμε υπόψη τις διεθνείς συμφωνίες. Λάθος! Δεχτήκαμε ότι ο ΙΜΟ καθορίζει τους βασικούς κανόνες, εμείς αλλάξαμε μόνο κάτι στην εφαρμογή, στις προθεσμίες. Σε σχέση όμως με όσα έχουν επιβάλλει οι Αμερικάνοι, εμείς δεν κάναμε σχεδόν τίποτα για την επιβολή της καθιέρωσης των πετρελαιοφόρων διπλού κύτους!
<P>
Ελπίζω το επόμενο έτος να μπορέσουμε να ψηφίσουμε εδώ το δεύτερο πακέτο. Κυρία Επίτροπε, πιέστε το Συμβούλιο! Δεν θα επιτρέψουμε να αναβληθεί για τα επόμενα πέντε χρόνια ο κανόνας αποζημίωσης του cope fund. Ελπίζω να ασκήσετε πιέσεις στο Συμβούλιο.

<SPEAKER ID=226 NAME="Χατζηδάκης">
. Κύριε Πρόεδρε, κυρία Αντιπρόεδρε της Επιτροπής, η έκθεση που συζητάμε για την εσπευσμένη απόσυρση των δεξαμενοπλοίων μονού τοιχώματος φαινόταν στην αρχή μια εξαιρετικά περίπλοκη υπόθεση και, μέχρι να φθάσουμε στο σημερινό αποτέλεσμα, είχαμε μπροστά μας μια μακρά και δύσκολη πορεία. Παρά ταύτα, νομίζω ότι τελικώς τα καταφέραμε με τρόπο πολύ ικανοποιητικό, με τρόπο που ξεπερνάει τις προσδοκίες όλων μας.
<P>
Από τη μια μεριά κατορθώσαμε να απαντήσουμε αποτελεσματικά στις ανησυχίες των πολιτών της Ευρώπης, ιδιαίτερα στη Γαλλία μετά το ναυάγιο του δεξαμενοπλοίου Erika, όσον αφορά την προστασία του περιβάλλοντος. Ταυτόχρονα, λάβαμε ουσιαστικά μέτρα για την ασφάλεια της ναυσιπλοΐας διότι, όπως γίνεται δεκτό από όλες τις μεριές, τα δεξαμενόπλοια με διπλό τοίχωμα είναι, κατά τεκμήριο τουλάχιστον, χωρίς αυτό να αποτελεί πανάκεια, ασφαλέστερα από τα δεξαμενόπλοια με μονό τοίχωμα.
<P>
Πετύχαμε όμως και έναν άλλο στόχο. Τον στόχο του να προστατεύσουμε την ανταγωνιστικότητα της ναυτιλίας. Δεν πρέπει να ξεχνάμε ότι είναι ένας τομέας ζωτικός για την οικονομία μας, ένας τομέας στον οποίον απασχολούνται δεκάδες χιλιάδες εργαζόμενοι σε όλη την Ευρώπη και πρέπει να είναι από τις προτεραιότητές μας η προστασία του τομέα αυτού.
<P>
Ακόμη, πετύχαμε κάτι άλλο, που θεωρώ ιδιαίτερα χρήσιμο να το υπογραμμίσω: κατορθώσαμε να πετύχουμε για ένα πρόβλημα το οποίο εκφεύγει των εθνικών συνόρων μία διεθνή λύση. Μπροστά μας έχουμε μια λύση η οποία υιοθετείται σήμερα από όλα τα κράτη του Διεθνούς Ναυτιλιακού Οργανισμού. Νομίζω ότι αυτό πρέπει να πιστωθεί στην Ευρωπαϊκή Επιτροπή, στα κράτη μέλη και στο Ευρωπαϊκό Κοινοβούλιο, διότι χάρη στη δική μας πρωτοβουλία, χάρη στη δική μας -αν θέλετε- απειλή ότι θα προχωρήσουμε μονομερώς εάν ο Διεθνής Ναυτιλιακός Οργανισμός δεν δράσει, ο Διεθνής Ναυτιλιακός Οργανισμός, που είναι αλήθεια ότι δεν λειτουργεί πάντοτε με την ταχύτητα που όλοι θα θέλαμε να λειτουργήσει, προχώρησε, υιοθέτησε κάποια μέτρα τα οποία δεν αποκλίνουν από τις αρχικές προτάσεις τις οποίες είχαν καταθέσει η Επιτροπή και τα κράτη μέλη. Λαμβάνονται, λοιπόν, σαφή και αποτελεσματικά μέτρα για όλες τις κατηγορίες των τάνκερς που μας απασχολούν και μπορώ να πω ότι σήμερα έχουμε κατορθώσει κάτι το οποίο, πραγματικά, φαινόταν ακατόρθωτο πριν από λίγο καιρό.
<P>
Από τη μια μεριά, στη Γαλλία, οι πολίτες αισθάνονται, πιστεύω, σχετική ικανοποίηση για τα μέτρα που υιοθετούμε, όλοι οι Ευρωπαίοι που έχουν ευαισθησία για το περιβάλλον νομίζω ότι είναι ικανοποιημένοι για τη σημαντική πρόοδο που επιτυγχάνεται, και από την άλλη μεριά, οι παράγοντες της βιομηχανίας, οι άνθρωποι που ασχολούνται με τη ναυτιλία, ναυτικοί και εφοπλιστές, αισθάνονται ότι δεν προχωρήσαμε σε σημείο τέτοιο που να υποσκάψουμε, τελικά, τα συμφέροντα του σημαντικού αυτού κλάδου της οικονομίας.
<P>
Γι αυτό το λόγο, θα ήθελα να ευχαριστήσω όλους τους συναδέλφους με τους οποίους συνεργαστήκαμε αποτελεσματικά για να έχουμε τελικά μπροστά μας αυτό το κείμενο και, βεβαίως, να ευχαριστήσω και να συγχαρώ την Αντιπρόεδρο της Ευρωπαϊκής Επιτροπής, την κ. de Palacio, για τον τρόπο που χειρίστηκε το θέμα, για την αποφασιστικότητά της, αλλά και για την καλή της διάθεση απέναντι στο Ευρωπαϊκό Κοινοβούλιο.

<SPEAKER ID=227 LANGUAGE="DE" NAME="Piecyk">
Κύριε Πρόεδρε, θα ήθελα να συμφωνήσω με τους προλαλήσαντες και να ευχαριστήσω εσάς, κυρία Επίτροπε, τους συνεργάτες σας, αλλά και τους εισηγητές μας, γιατί πιστεύω ότι ήταν καλό που το Κοινοβούλιο και η Επιτροπή συνεργάστηκαν στενά σ' αυτό το θέμα. Το γεγονός ότι σήμερα έχουμε 12 Δεκεμβρίου, επέτειο δηλαδή της βύθισης του Erika, δεν θα έπρεπε να μας γεμίζει μόνο με περηφάνια, γιατί έχουν περάσει δύο χρόνια για να μπορούμε να συζητούμε σήμερα και να ψηφίσουμε αύριο. Μετά θα χρειαστεί κι' άλλος χρόνος, μέχρι να προχωρήσουμε στην εφαρμογή. Την επόμενη φορά θα πρέπει να γίνει πιο γρήγορα!
<P>
Τα αποτελέσματα είναι ικανοποιητικά. Θα αποκτήσουμε με γρηγορότερο ρυθμό τα ασφαλή πετρελαιοφόρα διπλού κύτους. Από το 2003 θα ξεκινήσει η απόσυρση των παλιών πετρελαιοφόρων μονού κύτους και ο έλεγχος του κράτους του λιμένα θα αρχίσει επιτέλους να φέρει επάξια το όνομά του.
<P>
Αυστηρότεροι έλεγχοι σημαίνουν για μένα καλύτερη εφαρμογή των μαύρων λιστών και το αποτέλεσμα, τα μαύρα πρόβατα, δηλ. τα μαύρα πλοία να μην έχουν σε λίγο καμία δουλειά στους ευρωπαϊκούς λιμένες. Οι νηογνώμονες των τύπων των πλοίων θα υπόκεινται σε αυστηρότερες απαιτήσεις. Γνωρίζουμε βέβαια ότι η πλειοψηφία των νηογνωμόνων κάνουν σοβαρή δουλειά, αλλά δεν θα πρέπει να χορηγούμε πλέον άδειες για τσαπατσουλιές.
<P>
Τα κράτη μέλη έχουν τώρα 18 μήνες στη διάθεσή τους για την εφαρμογή. Το νομικό πλαίσιο υπάρχει. Οι νόμοι όμως, που βρίσκονται μόνο στα χαρτιά, είναι σε τελική ανάλυση γελοίοι. Τι να τον κάνουμε τον έλεγχο του κράτους του λιμένα χωρίς ελεγκτές; Πιστεύω λοιπόν, και εδώ έχουμε εμπιστοσύνη σε σας, κυρία Επίτροπε, ότι πρέπει να ελέγξετε καλά πώς εφαρμόζουν τα κράτη μέλη όλα όσα έχουμε δρομολογήσει. Αυτό βέβαια θα επιβαρύνει οικονομικά τα κράτη μέλη, αλλά αυτά τα χρήματα αξίζει να δοθούν για την ασφάλεια στη θάλασσα.
<P>
Θα ήθελα να κάνω ακόμη δύο παρατηρήσεις σχετικά: το ανέφερα μόλις τώρα. Το Erika II δεν πρέπει να διαρκέσει όσο το Erika I. Ένα θέμα είναι τα πετρελαϊκά ατυχήματα, ένα άλλο θέμα είναι οι ζημιές που υφίστανται οι άνθρωποι, η φύση, η αλιεία και ο τουρισμός, και αυτές δεν προκαλούνται μόνο από τα πετρελαϊκά ατυχήματα αλλά και από ατυχήματα με χημικά και άλλες επικίνδυνες ουσίες. Θα πρέπει λοιπόν να εφαρμόσουμε πιο γρήγορα τις προτάσεις που έκανε το Κοινοβούλιο.
<P>
Τελευταίο σημείο: βρισκόμαστε στα πρόθυρα της διεύρυνσης της ΕΕ. Στη διεύρυνση περιλαμβάνονται δύο υποψήφιες χώρες, η Μάλτα και η Κύπρος, οι οποίες συζητούνται κάθε τόσο. Παρακαλώ λοιπόν για ακόμη μια φορά την Επίτροπο να εφαρμοστεί απαρέγκλιτα και σ' αυτές τις χώρες το λεγόμενο κοινοτικό κεκτημένο, εφόσον γίνουν κράτη μέλη, για να μην έρθουν μαύρα πρόβατα, αλλά μόνο λευκά πρόβατα. Το έχω ξαναπεί, για μας υπάρχει μια παροιμία: ενώπιον του δικαστηρίου και στα ανοιχτά της θάλασσας είμαστε στο έλεος του Θεού! Στα ανοιχτά βέβαια μπορούμε να βοηθήσουμε λίγο τον καλό Θεό, ώστε να γίνουν όλα πιο ασφαλή, και αυτό πρέπει να κάνουμε με το πακέτο Erika.
<P>
(Χειροκροτήματα)

<SPEAKER ID=228 LANGUAGE="FI" NAME="Pohjamo">
Κύριε Πρόεδρε, αγαπητοί συνάδελφοι, θα ήθελα εξ ονόματος της Ομάδας μου να ευχαριστήσω τους εισηγητές για την εξαίρετη προσπάθεια που κατέβαλαν κατά την εκπόνηση των εκθέσεων, καθώς και για τα θετικά αποτελέσματα της διαδικασίας συνδιαλλαγής. Όντως τα νομοθετικά κείμενα του πακέτου Erika Ι περιλαμβάνουν ουσιαστικές δράσεις για την αύξηση της ασφάλειας στη θάλασσα. Επιπλέον, το θέμα προχώρησε με σχετικά ταχείς ρυθμούς και στη συνδιαλλαγή τα κείμενα υπέστησαν τις καίριες αλλαγές που απαιτούσε το Κοινοβούλιο.
<P>
Όσον αφορά τους νηογνώμονες, η αρμοδιότητα της Ένωσης πρέπει να αυξηθεί όσον αφορά την έγκριση και την εποπτεία των οργανισμών. Όπως ανέφερε ο εισηγητής, ένας νηογνώμονας δεν πρέπει να ελέγχεται από ιδιοκτήτες ή ναυπηγούς ή άλλους οι οποίοι αναπτύσσουν εμπορική δραστηριότητα στον τομέα των πλοίων. Ακόμη θα πρέπει να αυξηθούν οι επιθεωρήσεις πλοίων. Οι ενισχυμένες επιθεωρήσεις προορίζονται κυρίως για πλοία υψηλού κινδύνου. Όσον αφορά τα πλοία υψηλού κινδύνου που περιλαμβάνονται στις σημαίες του μαύρου καταλόγου, τα κριτήρια ελλιμενισμού τους πρέπει να γίνουν αυστηρότερα. Προκειμένου να καταστεί εφικτή η κατά το δυνατόν αποτελεσματικότερη πρόληψη των ατυχημάτων, πρέπει να εφαρμόζονται απαραιτήτως τόσο η υποχρεωτική προηγούμενη γνωστοποίηση όσο και οι υποχρεωτικές επιθεωρήσεις στα πλοία υψηλού κινδύνου. Με την οδηγία περί επιθεώρησης του κράτους λιμένα ενισχύεται η εναρμόνιση και η αποτελεσματικότητα της διαδικασίας επιθεώρησης του κράτους λιμένα. Σωστά θα πρέπει στο εξής τα πλοία να εφοδιάζονται με εξοπλισμό, και σωστά τα λιμάνια της ΕΕ μπορούν να αρνηθούν τον ελλιμενισμό σε πλοία που σαφώς δεν πληρούν τις προδιαγραφές. Η εσπευσμένη μετάβαση στα πλοία διπλού κύτους πρέπει να διευθετηθεί με τρόπο ώστε να μην δημιουργηθούν ανυπέρβλητα προβλήματα όσον αφορά την απόσυρση πλοίων και τη ναυπήγηση νέων. Παράλληλα πρέπει να διασφαλιστεί η ευελιξία των μεταφορών πετρελαίου. Η ασφάλεια της ναυσιπλοΐας και η πρόληψη θαλασσίων καταστροφών μπορεί να ενισχυθεί στο μέτρο που τα κράτη σημαίας θέσουν υποχρεωτικά σε ισχύ τις υφιστάμενες γενικές συμφωνίες. Στο πλαίσιο της περαιτέρω αυστηρότητας των κανόνων πρέπει να υπάρξει μέριμνα ώστε οι λύσεις να είναι ρεαλιστικές και υλοποιήσιμες.
<P>
Προτεραιότητα της Λευκής Βίβλου της ΕΕ για την κυκλοφορία συνιστά η προώθηση των μεταφορών μέσω της πλωτής συγκοινωνίας. Ακριβώς επειδή είναι φιλική προς το περιβάλλον, η πλωτή συγκοινωνία εφαρμόζεται πολύ καλά στις δύσκολες μεταφορές εμπορευμάτων. Ωστόσο σε περίπτωση ατυχήματος οι πλωτές οδοί είναι πολύ ευάλωτες και οι περιβαλλοντικές ζημίες δεν έχουν όρια. Για το λόγο αυτό δεν επαρκούν από μόνες τους οι αποφάσεις που λαμβάνονται αποκλειστικά στο πλαίσιο της Ένωσης, αντιθέτως τα θέματα που αφορούν την ευθύνη για την ασφάλεια της θάλασσας πρέπει να διευθετηθούν σε διεθνές επίπεδο. Έχουμε ανάγκη από διεθνείς συμφωνίες, στις οποίες να συμμετάσχει μεταξύ άλλων και η Ρωσία, τα πλοία της οποίας όλο και συχνότερα θα διαπλέουν στο εξής τον Κόλπο της Φινλανδίας και τη Βαλτική Θάλασσα για να φτάσουν στις θάλασσες του κόσμου.

<SPEAKER ID=229 LANGUAGE="NL" NAME="Bouwman">
 - (NL) Κύριε Πρόεδρε, κυρία Επίτροπε, συνάδελφοι, θα επιθυμούσα να ευχαριστήσω όλους, ακόμη, για παράδειγμα, και την ομάδα εργασίας που βρίσκεται πίσω από την Επίτροπο, γιατί όλοι εργάστηκαν πολύ και καλά.
<P>
Εντούτοις, έχω συχνά εφιάλτες. Ξυπνώ και σκέφτομαι, α όχι, μήπως πάλι ένα πετρελαιοφόρο εξώκειλε σε μία ακτή και ελπίζω τα επόμενα τρία χρόνια να μην συμβεί κάτι τέτοιο, επειδή - όλοι το δήλωσαν ήδη - αυτό διαρκεί πολύ, καθυστερεί πολύ η υιοθέτηση εκ μέρους μας νομοθεσίας και εμείς βρισκόμαστε, στην πραγματικότητα, μόνο στη μέση. Η επιτάχυνση αυτού του είδους των διαδικασιών δεν ενέχει απολύτως κανένα κακό.
<P>
Μία καταστροφή, όπως αυτή του Erika, αποτελεί μία πραγματική καταστροφή, μία περιβαλλοντική καταστροφή και ακόμη μία οικονομική καταστροφή και μία κοινωνική καταστροφή, και αυτό οφείλεται σε 80 000 σκάφη, εκ των οποίων ένα 10%, 8 000 σκάφη, δεν πληρούν, σε καμία περίπτωση, τις προδιαγραφές. Σε αυτό οφείλεται, επίσης, σε μεγάλο βαθμό το πρόβλημα και, εν πάση περιπτώσει, το σημαντικότερο μέρος του. Παρ' όλα αυτά που συμβαίνουν στους νηογνώμονες και αυτά που συμβαίνουν και προτείνονται σχετικά με το διπλό κύτος, θα επιθυμούσα, κυρίως, να επικεντρώσω το ενδιαφέρον μου στον έλεγχο τους κράτους του λιμένα, γιατί περί αυτού ακριβώς πρόκειται, περί της άσκησης αποτελεσματικού ελέγχου. Ο κ. Piecyk αλλά και άλλοι το επισήμαναν αυτό. Στην πραγματικότητα, επιθυμούμε να ελέγχεται το 25% ως ποσοστό. Αλλά αυτό που έχει, κυρίως, σημασία είναι αυτό να συμβαίνει από καλά καταρτισμένους ανθρώπους και, κυρίως, να συμβαίνει. Για παράδειγμα, θα επιθυμούσαμε να απευθυνθούμε στον Υπουργό Συγκοινωνιών της Γαλλίας, επειδή στη χώρα του το ποσοστό ελέγχων που πραγματοποιείται είναι ιδιαίτερα χαμηλό. Αν και διαθέτουμε τώρα έναν τέλειο και ακριβή κατάλογο, φαίνεται, εντούτοις, ότι το πρόβλημα εξακολουθεί να υφίσταται. Συχνά όταν νομοθετούμε, αλλά αυτό συμβαίνει τώρα. Προτίθεμαι κατά τις επόμενες περιόδους, με τη βοήθεια άλλων, να παρακολουθώ την ετήσια επισκόπηση του μνημονίου συνεννόησης του Παρισιού και άλλων επιθεωρήσεων και να εξετάζω κατά πόσο ο έλεγχος πράγματι αυξάνεται. Ζητώ, επίσης, από την Επίτροπο να φροντίσει, ώστε εμείς, κάθε χρόνο, να λαμβάνουμε μία επισκόπηση, έτσι ώστε να είμαστε ενεργητικοί, να προωθούμε την ανάληψη πρωτοβουλιών και να φροντίζουμε ώστε αυτό που επιθυμούμε πράγματι να συμβαίνει.
<P>
Κατά δεύτερον, θα επιθυμούσα, κυρίως, να ζητήσω να επεξεργαστούμε το συντομότερο δυνατό τον κανονισμό Erika II και να επισπεύσουμε, κυρίως, να εξετάσουν τον απτό χαρακτήρα του, από την πλευρά της βιομηχανίας, όσον αφορά το ξεχωριστό σχηματισμό ταμείων και τα παρόμοια.
<P>
Τέλος, ένα τελευταίο σημείο. Πραγματοποιούνται συνομιλίες με τη Μάλτα και την Κύπρο όσον αφορά τη διεύρυνση. Υπάρχουν ακόμη δύο, ας το πούμε έτσι, στη λίστα αναμονής, εκ των οποίων και η Ρουμανία. Και η Ρουμανία είναι μία χώρα με εξαιρετικά κακή κατάσταση υπηρεσιών σε αυτή τη μαύρη λίστα και θα επιθυμούσα να ζητήσω να δοθεί ιδιαίτερη προσοχή σε αυτό.

<SPEAKER ID=230 LANGUAGE="FR" NAME="Souchet">
Κύριε Πρόεδρε, χάρη σε μια ημερολογιακή σύμπτωση, τιμούμε ακριβώς σήμερα τη θλιβερή δεύτερη επέτειο του ναυαγίου του πετρελαιοφόρου Erika. Μια νύχτα καταιγίδας, στις 12 Δεκεμβρίου 1999, το πετρελαιοφόρο αυτό, με σημαία Μάλτας, με πιστοποιητικά ιταλικής εταιρείας, με πλήρωμα Ινδούς, ασφαλισμένο από μια εταιρεία με έδρα τις Βερμούδες, χρηματοδοτούμενο από τράπεζα της Σκωτίας, ναυλωμένο από εικονική εταιρεία που το υπεκναύλωνε σε μια εξωτική θυγατρική του ομίλου Total, με φορτίο εξαιρετικά ρυπογόνων ορυκτών καυσίμων, το οποίο ανήκε σε άλλη θυγατρική της Total, ναυάγησε στα ανοικτά των γαλλικών ακτών, ρυπαίνοντας έτσι 400 χλμ ακτής και προκαλώντας σημαντικές ζημιές που εκτιμάται ότι ανέρχονται σε πάνω από 5 δισ. γαλλικών φράγκων.
<P>
Δύο χρόνια μετά αυτό το δράμα, πώς διαμορφώνεται η κατάσταση; Η αποζημίωση των θυμάτων χρονοτριβεί. Από την αποζημίωση 5,5 δισ. γαλλικών φράγκων, ο μηχανισμός FIPOL δεν καλύπτει παρά μόνο 1,2 δισ. και οι διαδικασίες αποδεικνύονται χρονοβόρες, λεπτολόγες και αναποτελεσματικές. Το υπόλοιπο χρέος θα βαρύνει τους πληγέντες, τις αρχές τοπικής αυτοδιοίκησης και το γαλλικό κράτος, κατ' εφαρμογήν όχι της αρχής "ο ρυπαίνων πληρώνει" , αλλά της διεστραμμένης αρχής "ο ζημιωθείς πληρώνει" .
<P>
Τα διάφορα μέτρα που συζητούμε σήμερα, σε σχέση με τις τρεις εκθέσεις των κκ. Watts, Ortuondo Larrea και Χατζηδάκη, καθυστέρησαν υπερβολικά. Μάλιστα, πρέπει να ενισχυθούν οι έλεγχοι του κράτους λιμένα, κύριε Watts, μάλιστα, πρέπει να καταστεί πιο αποτελεσματική, αξιόπιστη και διαφανής η δράση των νηογνωμόνων, κύριε Ortuondo Larrea. Μάλιστα, πρέπει να αναληφθεί διεθνώς συντονισμένη δράση για την κατάργηση των πετρελαιοφόρων μονού κύτους, γνωρίζοντας πάντως ότι το διπλό κύτος δεν αποτελεί εγγύηση απέναντι στα ναυάγια και στις προσαράξεις, κύριε Χατζηδάκη. Γιατί, όμως, έπρεπε να περιμένουμε περισσότερο από δύο χρόνια μετά την καταστροφή για να καταφέρουμε να λάβουμε τόσο στοιχειώδη μέτρα σε αυτούς τους τρεις τομείς;
<P>
Και κυρίως, δύο θεμελιώδη ερωτήματα παραμένουν σήμερα αναπάντητα, ενώ εξάλλου δεν είναι σίγουρο ότι το ευρωπαϊκό επίπεδο συνιστά και το ενδεδειγμένο επίπεδο για τη λήψη των κατάλληλων αποφάσεων.
<P>
Το πρώτο αφορά την αποζημίωση. Η αποζημίωση των θυμάτων δεν μπορεί παρά να είναι πλήρης. Όμως, προσκρούουμε σήμερα σε μια σημαντική διαφωνία σε ευρωπαϊκό επίπεδο. Ορισμένοι διατίθενται ευνοϊκά απέναντι σε ένα ειδικό ευρωπαϊκό ταμείο, ενώ άλλοι προτιμούν την αναβάθμιση του επιπέδου της FIPOL. Η διαφωνία παραμένει, ο φάκελος μπλοκάρεται, ενώ αντίθετα οι ΗΠΑ έχουν μονομερώς οικοδομήσει ένα πολύ αποτελεσματικό σύστημα ολικής αποζημίωσης, το οποίο χρηματοδοτεί, σε τελευταία ανάλυση, ο καταναλωτής του πετρελαϊκού προϊόντος, πράγμα απολύτως λογικό και νόμιμο. Στην Ευρώπη τα κράτη μέλη διατηρούν μεγάλες ανισότητες έναντι των κινδύνων θαλάσσιας ρύπανσης και συνεπώς θα ήταν απολύτως νόμιμο για κράτη που βρίσκονται στην πρώτη γραμμή στον τομέα αυτόν να λάβουν τα ίδια τις απαραίτητες πρωτοβουλίες. Τα καλώ να το πράξουν.
<P>
Το δεύτερο θεμελιώδες και ακόμη ανεπίλυτο ζήτημα αφορά το ποιος φέρει την ευθύνη. Δεν μπορούμε πια να δεχτούμε την επανάληψη συμβάντων όπως αυτό του Erika, όπου, από εικονική εταιρεία σε φορολογικό παράδεισο, από σημαία ευκαιρίας σε υποναύλωση, από υπεργολάβο σε παράκτια υποθυγατρική, περισσότερες από έντεκα διαφορετικές εταιρείες παρενέβαιναν στο πλοίο και στο φορτίο του, δημιουργώντας έναν αληθινό λαβύρινθο μέσα στον οποίο μπορούν να κρύβονται οι αληθινοί φορείς των αποφάσεων, οι πραγματικοί υπεύθυνοι. Η κατάσταση αυτή είναι ιδιαίτερα νοσηρή. Υπάρχει πλέον επείγουσα ανάγκη να καταβληθεί κάθε δυνατή προσπάθεια στο επίπεδο των κρατών μελών τα οποία αφορά περισσότερο αυτό το ζήτημα, όπως και σε διεθνές επίπεδο, προκειμένου να διασφαλιστεί αυτή η διευκρίνιση, αυτή η διαφάνεια σχετικά με τις ευθύνες, γιατί κύριε Πρόεδρε, μόνον η απειλή για πολύ βαρειές και αυστηρές κυρώσεις ενδέχεται να αποτρέψει τους δυνητικούς ρυπαντές του αύριο.

<SPEAKER ID=231 LANGUAGE="DE" NAME="Langenhagen">
Κύριε Πρόεδρε, κυρία Επίτροπε, είμαι αισιόδοξη. Στον τομέα της ασφάλειας στη θάλασσα είμαστε έτοιμοι να ακολουθήσουμε έναν καλό δρόμο. Έχουμε ήδη καθορίσει με σαφήνεια τα πρώτα μέτρα, τα οποία μπορούν να συμβάλουν στη σημαντική βελτίωση της ασφάλειας στη θάλασσα. Μια αποφασιστική συμβολή είναι η καθιέρωση των μαύρων κουτιών που είναι γνωστά από τα αεροπλάνα καθώς και των πετρελαιοφόρων διπλού κύτους. Το Κοινοβούλιο -και στην επιτροπή συνδιαλλαγής, όπου αυτό ήταν απαραίτητο, όπως ανέφερε ο κ. Ortuondo Larrea, έδωσε έμφαση σ' αυτό το θέμα. Ισχύει το ίδιο όμως και στην περίπτωση του καθεστώτος ευθύνης; Γνωρίζετε όλοι βέβαια τον τακτικό τεχνικό έλεγχο των αυτοκινήτων. Παρόμοια θέση λαμβάνουν οι νηογνώμονες για την ασφάλεια στη θάλασσα.
<P>
Η βαθμολόγηση της κατάστασης των πλοίων από τους ελεγκτές συνιστά τις βάσεις της έκτασης της ευθύνης σε περίπτωση ατυχήματος. Βρισκόμαστε λοιπόν στο επίκεντρο της συζήτησης, γιατί το θέμα του ενιαίου ανώτατου ορίου ευθύνης των νηογνωμόνων, ιδιαίτερα στις περιπτώσεις ελαφριάς αμέλειας χρήζει τελικής συνεκτικής αποσαφήνισης. Με το ξεδιάλυμα των συμφερόντων μεταξύ των νηογνωμόνων, των ιδιοκτητών και άλλων φορέων, επιτυγχάνουμε τώρα ήδη έναν μεγάλο βαθμό διαφάνειας και ανεξαρτησίας για τους ελεγκτές. Το ξεκαθάρισμα των συμφερόντων δεν πρέπει όμως να προχωρήσει τόσο πολύ ώστε οι φορείς να στρέφονται ο ένας κατά του άλλου και σε τελική ανάλυση να αλληλοεξουδετερώνονται. Σ' αυτό το σημείο αποκτά και το θέμα της ευθύνης θεμελιώδη σημασία.
<P>
Σε τελική ανάλυση οι νηογνώμονες είναι αυτοί που έχουν την πιο αδύναμη θέση στην αλυσίδα των ευθυνών. Αν και με τις εκτιμήσεις τους είναι ο καθοριστικός παράγοντας για την έκταση της ευθύνης, δεν έχουν π.χ. καμία απολύτως αστυνομική αρμοδιότητα, για να μπορούν, για παράδειγμα, να κρατήσουν ένα πλοίο στο λιμένα, εάν χρειαστεί. Τελικά η ευθύνη για την κατάσταση και τον χειρισμό των πλοίων παραμένει στους ιδιοκτήτες. Οι νηογνώμονες και οι εφοπλιστές καθώς και οι λοιποί συμμετέχοντες πρέπει όμως να συνεργαστούν και εμείς θα πρέπει να δημιουργήσουμε τις ανάλογες προϋποθέσεις.
<P>
Αυτή τη στιγμή έχουμε ακόμη ανώτατα όρια ευθυνών σε κάθε κράτος μέλος χωριστά. Θα ήταν δίκαιο να περιορίσουμε την ευθύνη ενιαία σε συγκεκριμένο επίπεδο. Σε τρία χρόνια θα υποβάλλουμε αυτό το καθεστώς ενός διαφορετικού ανώτατου ορίου εκ νέου σε έλεγχο. Τα πορίσματα που θα συλλεχθούν θα επηρεάσουν και θα διαμορφώσουν την περαιτέρω πορεία μας. Πιστεύω πως αυτή είναι η αποστολή μας στο εγγύς μέλλον. Θέλουμε σε τελική ανάλυση μια εξισορροπημένη αλυσίδα ευθυνών. Χρειαζόμαστε αυτή τη δεσμευτική ρύθμιση για να ενισχύσουμε τον ανταγωνισμό και να περιορίσουμε τον κίνδυνο. Αυτό είναι απαραίτητο για μια αγορά που λειτουργεί σωστά και για την ασφάλεια στη θάλασσα. Είναι αλήθεια ότι υποβάλλουμε τους νηογνώμονες σε αυστηρότερο έλεγχο. Ταυτόχρονα όμως θα πρέπει να τους δώσουμε τη δυνατότητα να μπορέσουν να υπολογίσουν τον κίνδυνο. Θεωρώ ότι πρόκειται για δίκαιη ρύθμιση, η οποία λαμβάνει δεόντως υπόψη όλες τις πλευρές. Πρέπει να φέρουμε σε πέρας το έργο που αναλάβαμε και συνεχίζουμε να επιδιώκουμε.
<P>
(Χειροκροτήματα)

<SPEAKER ID=232 NAME="Μαστοράκης">
Κύριε Πρόεδρε, κυρία Επίτροπε, αγαπητοί συνάδελφοι, ως μέλος της επιτροπής συνδιαλλαγής αισθάνομαι ικανοποιημένος για το γεγονός ότι καταλήξαμε σε θετικό αποτέλεσμα και έτσι μπορούμε πια να προχωρήσουμε στην εφαρμογή αποτελεσματικών μέτρων για την προστασία των θαλασσών μας, αλλά και της ναυτιλίας μας.
<P>
Με αίσθηση του μέτρου, καταλήξαμε σε μέτρα ρεαλιστικά, αντιμετωπίζοντας τη ναυτιλία όχι ως "εχθρό" αλλά ως βελτιώσιμο φίλο, την ναυτιλία που, υπενθυμίζω, ευθύνεται μόνο για το 12% της συνολικής θαλάσσιας ρύπανσης. Θα απαγορεύεται λοιπόν ο ελλιμενισμός σε κοινοτικά λιμάνια των πλοίων που θέτουν σε σοβαρό κίνδυνο τις θάλασσες μας, θα εγκαθίστανται στα πλοία καταγραφείς δεδομένων ταξιδιού, ώστε να είναι εφικτός ο έλεγχος της πορείας των και μετά από τυχόν ατύχημα, ο μη γένοιτο. Καθιερώνεται επίσης σταδιακά η απαίτηση διπλού τοιχώματος και βελτιώνονται οι κανόνες που αφορούν τους οργανισμούς επιθεώρησης και ελέγχου πλοίων. Στην ευτυχή αυτή κατάληξη, ως προς το ένα σκέλος της τουλάχιστον, καταλυτική προφανώς υπήρξε η σωστή τοποθέτηση του Διεθνούς Ναυτιλιακού Οργανισμού, που και αυτή επιτεύχθηκε μετά από πρωτοβουλία των κρατών μελών της Ένωσής μας.
<P>
Ας δώσουμε λοιπόν τώρα βάρος στη γρήγορη υλοποίηση, και εδώ πιστεύουμε στη γρήγορη αντίδραση της Επιτροπής, μη ξεχνώντας πως πέντε κράτη μέλη, μεταξύ των οποίων, ας το πω, δεν είναι η Ελλάδα, κατηγορούνται από την Επιτροπή ότι δεν εφαρμόζουν προηγούμενη ηπιότερη οδηγία. Επιτρέψτε μου επίσης να υπενθυμίσω και να υπογραμμίσω πως η χώρα μου, η Ελλάδα, της οποίας ως γνωστόν η οικονομία εξαρτάται, σε σχέση με τους υπόλοιπους εταίρους, σε πολύ μεγαλύτερο βαθμό από την ναυτιλία, πρωτοστατεί και πρωτοπορεί στον αγώνα για την ασφάλεια στη θάλασσα, στην προσπάθεια προστασίας της ανθρώπινης ζωής και του περιβάλλοντος.
<P>
Ακόμα, πρέπει να ευχαριστήσουμε ιδιαίτερα όλους όσοι συνέβαλαν στην ευτυχή κατάληξη αυτής της προσπάθειας, ιδιαίτερα την κ. Επίτροπο, και θα ήθελα να μην ξεχνάμε πως οι ευρωπαϊκές θάλασσες δεν αποτελούν ξεχωριστό σύνολο από τις υπόλοιπες θάλασσες του πλανήτη μας.

<SPEAKER ID=233 LANGUAGE="FR" NAME="Piιtrasanta">
Κύριε Πρόεδρε, κυρία Επίτροπε, στη σημερινή επέτειο του ναυαγίου του Erika, που συνέβη στις 12 Δεκεμβρίου 1999, η πολιτική μας Ομάδα μας και εγώ προσωπικά αισθανόμαστε ικανοποίηση διότι ολοκληρώθηκε η συνδιαλλαγή σχετικά με τρεις σειρές προτάσεων. Σχετικά με την έκθεση Watts, είμαστε ιδιαίτερα ικανοποιημένοι από το γεγονός ότι η αντιπροσωπεία του Ευρωπαϊκού Κοινοβουλίου κατάφερε να καταστήσει υποχρεωτικά τα μαύρα κουτιά, πράγμα όχι και τόσο εύκολο. Αυτό σημαίνει ότι στο εξής το πλοίο θα παραμένει ακινητοποιημένο αν δεν διαθέτει σύστημα καταγραφής δεδομένων πλου σε κατάσταση λειτουργίας. Σχετικά με την έκθεση του συναδέλφου μου Ortuondo Larrea, το θέμα της σύγκρουσης συμφερόντων έχει ρυθμιστεί, έτσι ώστε οι νηογνώμονες να μην μπορούν να έχουν καμία σχέση με τους ναυαγούς, τους ιδιοκτήτες, τους πλοιοκτήτες, τους ναυλωτές. Το ίδιο συνέβη και με το ζήτημα των ορίων της οικονομικής ευθύνης των εταιρειών αυτών, έναντι του οικονομικού ισοζυγίου αναγνωρισμένων οργανισμών. Και υπάρχει, επίσης, το πρόβλημα για το οποίο μίλησε ο κ. Souchet, αυτό της αποζημίωσης μέσω της FIPOL, ή μέσω ενός ευρωπαϊκού ειδικού ταμείου, που πρέπει να διασφαλιστεί κατά τρόπο πιο αποτελεσματικό.
<P>
Επείγει, επίσης, να τελειώνουμε, όπως είπε ο κ. Χατζηδάκης, σε τρίτη ανάγνωση, με το πρόβλημα των πλοίων μονού κύτους, κυρίως όσον αφορά την καταληκτική προθεσμία του 2015, γιατί τα θέματα θαλάσσιας ασφάλειας δεν μπορούν να περιμένουν περισσότερο, σήμερα που έχει κιόλας περάσει μια διετία από το ναυάγιο του Erika. Οι περιοδικές ρυπάνσεις και τα σαπιοκάραβα, όπως το πλοίο που επρόκειτο να βυθιστεί πρόσφατα στα ανοιχτά της Βρέστης, είναι ακόμη υπερβολικά επίκαιρα και αν δεν τεθεί οριστικά τέρμα σ' αυτή την κατάσταση, διακυβεύεται η αξιοπιστία της Ένωσης.

<SPEAKER ID=234 LANGUAGE="ES" NAME="Ripoll y Martνnez de Bedoya">
Κύριε Πρόεδρε, κυρία Αντιπρόεδρε της Επιτροπής, κυρίες και κύριοι, μετά το ατύχημα του Erika έγινε έκδηλη η βαθιά ανησυχία, απολύτως θεμιτή, των ευρωπαίων πολιτών και η επιτακτική ανάγκη να εδραιωθεί η κοινοτική νομοθεσία στον τομέα της ασφάλειας της ναυσιπλοΐας.
<P>
Από αυτή την ανησυχία γεννήθηκαν οι προτάσεις της Επιτροπής και, γι' αυτό το λόγο, θα ήθελα να συγχαρώ αυτή τη στιγμή την Επιτροπή και την Αντιπρόεδρό της, κ. de Palacio, διότι όλοι ήμασταν μάρτυρες της ιδιαίτερης προσωπικής αφοσίωσης που επέδειξε γι' αυτά τα θέματα. Επίσης συγχαίρω τους εισηγητές για την εξαιρετική εργασία που επιτέλεσαν, η οποία ολοκληρώνει αυτό το πακέτο μέτρων.
<P>
Κυρίες και κύριοι, κατά τη διάρκεια της παρέμβασής μου στην Ολομέλεια του Μαΐου, είχα πει ότι μπορούσαμε να είμαστε σχετικά ικανοποιημένοι από το πώς ανταποκριθήκαμε στις προσδοκίες των πολιτών μας, προσπαθώντας να εγκρίνουμε αυτές τις πρωτοβουλίες σ' ένα σύντομο χρονικό διάστημα - και το λέω εντός εισαγωγικών - για τα κοινοτικά πρότυπα.
<P>
Το πακέτο Erika I και η μελλοντική έγκριση του πακέτου Erika II θα καταστήσουν εφικτή τη δημιουργία ενός αυθεντικού ευρωπαϊκού χώρου θαλάσσιας ασφάλειας και θα πρέπει να διασφαλίσουν ένα βέλτιστο επίπεδο προστασίας του θαλάσσιου περιβάλλοντος και των ευρωπαϊκών ακτών.
<P>
Σήμερα θέλω μόνο να επαναλάβω εν μέρει αυτό που είπα τότε, δεδομένου ότι οι συνθήκες δεν έχουν αλλάξει. Το Ευρωπαϊκό Κοινοβούλιο απέδειξε το μεγάλο του ενδιαφέρον κατά τη διάρκεια όλης της διαδικασίας διαπραγμάτευσης. Τώρα είναι απαραίτητο να συνεχίσουμε να εργαζόμαστε προς αυτή την κατεύθυνση και να προωθούμε τα μέτρα που μένουν να εγκριθούν. Δεν πρέπει να επαναπαυτούμε στις δάφνες μας και πρέπει να επιστήσουμε την προσοχή του Συμβουλίου για να προωθήσουμε το πακέτο Erika II και, σ' αυτό τον τομέα, κυρία Επίτροπε, πιστεύω ότι θα σημαντικός ο ρόλος σας ώστε να καταφέρουμε να πείσουμε το Συμβούλιο, να φτάσει σ' εμάς όσο το δυνατό πιο σύντομα το πακέτο Erika II.

<SPEAKER ID=235 LANGUAGE="FR" NAME="Savary">
Κύριε Πρόεδρε, θα ήθελα καταρχάς να συγχαρώ όλους τους συναδέλφους μας που έκαναν, πιστεύω, εξαιρετική δουλειά. Το Κοινοβούλιο θα αποτυπώσει έντονα τη σφραγίδα του σε αυτά τα κείμενα. Θα ήθελα, επίσης, να συγχαρώ την Επίτροπό μας, κ. Loyola De Palacio, που πιστεύω ότι ενήργησε όσο το δυνατόν ταχύτερα στο πλαίσιο των ισχυουσών διαδικασιών. Ο συνάδελφός μας, κ. Souchet, θεώρησε ότι όλα καθυστέρησαν. Πιστεύω ότι έχει δίκιο. Από την άλλη, όμως, φτάσαμε στο τέλος μιας κοινοβουλευτικής διαδικασίας που πολύ δύσκολα θα μπορούσε να συντμηθεί, από τη στιγμή που οδηγείται στη συνδιαλλαγή. Πιστεύω, συνεπώς, ότι ενεργήσαμε όσο το δυνατόν ταχύτερα και παρ' όλα αυτά, θα χρειαστούν πράγματι τρεισήμισι χρόνια συνολικά, ώστε μετά την μεταφορά των διατάξεων στο εθνικό δίκαιο να υπάρξει ένα κείμενο για τη δέσμη μέτρων Erika I. Όλα αυτά με οδηγούν σε κάποιες εκτιμήσεις για την ευρωπαϊκή διακυβέρνηση. Σχετικές συζητήσεις γίνονται, εξάλλου, και εκτός του κύκλου των μεταφορών και πιστεύω ότι θα έπρεπε γι' αυτά τα θέματα να κωδικοποιηθούν κάποιες επείγουσες κοινοβουλευτικές διαδικασίες που θα μας επέτρεπαν να κινούμαστε με πλήρη νομιμότητα. Πιστεύω ότι είναι μια πρόταση αναμενόμενη, ή που θα μπορούσε τουλάχιστον να διατυπωθεί σε τομείς, όπως ο δικός μας. Παρατηρούμε ότι η ίδια προβληματική ισχύει για τις σήραγγες, για την αναθεώρηση των οδηγιών Seveso. Πιστεύω, επίσης, ότι πρέπει να μεριμνήσουμε για τη μεταφορά της νομοθεσίας στο εθνικό δίκαιο. Σήμερα, διαθέτουμε ένα σώμα κειμένων, ένα νομικό corpus για τη ναυτιλία, χωρίς ισοδύναμο, χωρίς προηγούμενο, σε ευρωπαϊκό επίπεδο. Σ' αυτό έρχεται να προστεθεί και η υπό συζήτηση δέσμη μέτρων Erika II. Δεν διαθέτουμε όμως - όπως πρόσφατα υπενθύμισε ο πρόεδρος Prodi - κάποια εγγύηση ότι η μεταφορά στην εθνική νομοθεσία θα πραγματοποιηθεί εντός των προθεσμιών που έχουν ταχθεί. Και, σε τελευταία ανάλυση, εάν σήμερα μένουμε ικανοποιημένοι από ένα καλό αποτέλεσμα από άποψη ευρωπαϊκής νομικής παραγωγής, δεν γνωρίζουμε ακόμη τι θα συμβεί και μέσα σε ποια προθεσμία, σχετικά με την υλοποίηση των μέτρων αυτών στο σύνολό τους, την οποία, ωστόσο, ανυπόμονα περιμένουν τα θύματα αυτής της ρύπανσης κι αυτών των ατυχημάτων. Τέλος, θεωρώ ότι οι έλεγχοι, κι αυτό ισχύει για όλους τους μηχανισμούς, δεν διασφαλίζονται επαρκώς. Συχνά, πρόκειται για εθνικούς αυτοελέγχους και πιστεύω ότι και εκεί, όσον αφορά την ευρωπαϊκή διακυβέρνηση, πρέπει να τεθεί το ερώτημα του πώς εποπτεύονται ίδιοι οι έλεγχοι, εάν επιθυμούμε όντως να προχωρήσουν τα πράγματα.

<SPEAKER ID=236 LANGUAGE="SV" NAME="Stenmarck">
Κύριε Πρόεδρε, όταν το πετρελαιοφόρο Erika ναυάγησε, αναλήφθηκαν διάφορες πρωτοβουλίες από την Επιτροπή. Ήταν φυσικά θετικό αυτό το γεγονός. Παρόλα αυτά δεν μπορώ να μην υπογραμμίσω ότι είναι καλύτερα να είμαστε προμηθείς παρά επιμηθείς. Τόσο ο εισηγητής όσο και η επιτροπή συνδιαλλαγής πραγματοποίησαν ένα καλό έργο σχετικά με την πρόταση της Επιτροπής για την περαιτέρω βελτίωση διαφόρων μέτρων. Το Κοινοβούλιο βελτίωσε περαιτέρω την πρόταση της Επιτροπής. Έγινε πλέον δεκτή η άποψή μας σε σχέση με τη σύγκρουση συμφερόντων και κατορθώσαμε επιπλέον να επιτύχουμε χαμηλότερα όρια για την ευθύνη αποζημίωσης της επιχείρησης στο επίπεδο που θέλαμε πάντοτε να είναι τα όρια αυτά. Πρόκειται για σαφή πρόοδο.
<P>
Η έκθεση σχετικά με τους ελέγχους του κράτους λιμένα είναι επίσης σαφώς καλύτερη τώρα. Στη διαδικασία συνδιαλλαγής το Κοινοβούλιο κατόρθωσε να γίνει δεκτό το αίτημά του για τα μαύρα κουτιά, γεγονός, πιστεύω, σίγουρα θετικό.
<P>
Το τρίτο ζήτημα αφορά την υποχρέωση διπλού κύτους ή κάτι ανάλογο για τα πετρελαιοφόρα μονού κύτους, ζήτημα στο οποίο βρέθηκε μία σαφώς θετικότερη λύση από αυτή στην οποία φαινόταν ότι θα καταλήγαμε εδώ και καιρό. Και σε αυτό το σημείο έγιναν δεκτές σχεδόν όλες οι τροπολογίες του Κοινοβουλίου και περιλήφθηκαν στην κοινή θέση του Συμβουλίου.
<P>
Θα ήθελα εν κατακλείδι να πω ότι το Κοινοβούλιο στα ζητήματα αυτά απέδειξε ότι μπορεί να δρα πραγματικά δυναμικά. Κάθε μία από τις προτάσεις του ξεχωριστά δεν θα ήταν αρκετή, όμως από κοινού αποτελούν ένα ουσιαστικό βήμα προς την σωστή κατεύθυνση. Με το σωστό τρόπο οδηγήσαμε τις εξελίξεις προς τη σωστή κατεύθυνση μίας ασφαλέστερης και καλύτερης ναυτιλίας και ενός καλύτερου θαλασσίου περιβάλλοντος. Ας ελπίσουμε ότι οι προτάσεις αυτές θα συμβάλουν στην μείωση ατυχημάτων όπως αυτό με το Erika ή το Ιevoli Sun στο μέλλον.

<SPEAKER ID=237 LANGUAGE="SV" NAME="Thors">
Κύριε Πρόεδρε, ένα τραγικό νέο λάβαμε προχθές εμείς οι Φινλανδοί: οι όμορφες παραλίες γύρω από το Runsala στο Εbo επλήγησαν από πετρελαιοκηλίδα αγνώστου προελεύσεως. Δυστυχώς, η πρόταση την οποία συζητούμε σήμερα δεν θα μπορέσει να αντιμετωπίσει τέτοια ατυχήματα. Πρόκειται για ένα κλασικό παράδειγμα εκπομπών αγνώστου προελεύσεως και παρά τους νέους κανονισμούς για τα λιμενικά τέλη, τους οποίους υιοθετήσαμε σε επίπεδο ΕΕ, αυξήθηκαν οι μικρές εκπομπές ρυπογόνων ουσιών στη Βαλτική. Ο κίνδυνος να καταδικαστεί κανείς για τέτοιες εκπομπές είναι επίσης πολύ μικρός.
<P>
Συγχρόνως διαπιστώνουμε, δυστυχώς, ότι τίθεται πλέον σε λειτουργία το λιμάνι του Primorsk. Το λιμάνι αυτό αντιμετωπίζει έντονα προβλήματα από τους πάγους και γνωρίζουμε ότι η δέσμη προτάσεων που εγκρίνουμε σήμερα θα έχει ως αποτέλεσμα μόλις το 2017 ίσως να εξοπλίζονται τα σκάφη με διπλό κύτος. Το διπλό κύτος δεν θα βοηθήσει όμως σήμερα που οι πάγοι έχουν καλύψει το λιμάνι του Primorsk. Μόνο μέσω της υποχρεωτικής πλοήγησης, της αποτελεσματικής ενίσχυσης του κύτους κατά των πάγων, της αποτελεσματικής παρακολούθησης της κυκλοφορίας και της καλής συνεργασίας σε περιπτώσεις διάσωσης μπορούμε να κάνουμε κάτι για αυτό το λιμάνι και για αυτό το μοναδικό μέρος του πλανήτη. Σας παρακαλώ, κύριε Επίτροπε, κατά την συνέχιση των επαφών σας με τη Ρωσία να επιστήσετε την προσοχή των Ρώσων στην ασφάλεια της ναυτιλίας στο Primorsk.

<SPEAKER ID=238 LANGUAGE="ES" NAME="De Palacio">
, Επιτροπή. (ES) Κύριε Πρόεδρε, κυρίες και κύριοι, το ναυάγιο του Erika υπενθύμισε στον κόσμο τον διαρκή κίνδυνο που αποτελούν γενικά οι θαλάσσιες μεταφορές ορισμένου τύπου ρυπογόνων προϊόντων, ιδίως του πετρελαίου και των παραγώγων του. Επίσης κατέδειξε την ανεπάρκεια των ελέγχων ασφάλειας και την έλλειψη διαφάνειας στις πρακτικές των θαλάσσιων μεταφορών και προκάλεσε τη βαθιά δυσαρέσκεια των πληθυσμών που επλήγησαν εξαιτίας της βραδύτητας των αποζημιώσεων. Όπως ορθά είπε ο εισηγητής, κ. Ortuondo, τα θύματα αυτού του ατυχήματος ακόμα δεν έχουν εισπράξει αποζημιώσεις.
<P>
Επιπλέον, αποτέλεσε μια απόδειξη της ικανότητας της Ευρωπαϊκής Ένωσης να αντιδρά ταχέως και να παρέχει κατάλληλη απάντηση στις ανησυχίες των πολιτών της. Οφείλω να πω πως, παρότι δεν ήταν όλα τέλεια και ίσως θα μπορούσαμε να τα είχαμε υιοθετήσει αυτά σε πρώτη ανάγνωση - όπως θα προτιμούσα - παρότι ίσως τόσο το Κοινοβούλιο όσο και το Συμβούλιο θα έπρεπε να είχαν δείξει μεγαλύτερη ευελιξία, η πραγματικότητα είναι ότι, παρόλα αυτά, ενάμισι χρόνο από τότε που η Επιτροπή παρουσίασε την πρωτοβουλία, σήμερα, δύο χρόνια μετά το ατύχημα, επιτέλους εγκρίνουμε τη δέσμη Erika I.
<P>
Από την άποψη αυτή, πρέπει να υπενθυμίσουμε ότι, όταν πριν από δέκα χρόνια υπήρξε μια σημαντική καταστροφή στις ίδιες ακτές, παρουσιάστηκαν πρωτοβουλίες εκ μέρους της Επιτροπής, όμως δεν ξεπέρασαν το φράγμα του Συμβουλίου. Γι' αυτό, θέλω να επισημάνω ότι η αξιοσημείωτη επιτυχία που αποτελεί η σημερινή έγκριση αυτής της δέσμης Erika I, ασφαλώς δεν θα είχε επιτευχθεί χωρίς την επιμονή και τη σταθερότητα αυτού του Κοινοβουλίου, που άσκησε συστηματική πίεση στο Συμβούλιο κατά τη διάρκεια της διαδικασίας των διαπραγματεύσεων.
<P>
Θέλω να ευχαριστήσω ρητώς για το έργο που επιτέλεσαν και την επιμονή που επέδειξαν κατά τη διάρκεια αυτών των δύο ετών τους κκ. Watts, Χατζηδάκη και Ortuondo Larrea. Η αποφασιστικότητά τους, την οποία επικροτώ, μας επέτρεψε να κάνουμε το Συμβούλιο να εγκρίνει κείμενα που αρχικά υποστηρίζονταν από μια πολύ μικρή πλειοψηφία και τελικά κατόρθωσαν να υπερβούν κάθε επιφύλαξη.
<P>
Ενισχύσαμε σημαντικά το νομοθετικό οπλοστάσιο που έχει στη διάθεσή της η Ευρωπαϊκή Ένωση. Επιπλέον, τα εγκεκριμένα κείμενα θα έχουν σημαντικές και συγκεκριμένες συνέπειες, οι οποίες θα είναι άμεσα αισθητές. Τα κράτη μέλη θα πρέπει να προσλάβουν ικανό αριθμό επιθεωρητών για την αντιμετώπιση των αυξημένων υποχρεώσεων ελέγχου των πλοίων στους λιμένες. Επίσης, οι εφοπλιστές, οι εκναυλωτές, τα κράτη σημαίας και οι νηογνώμονες που θα επιδεικνύουν ανοχή ή αμέλεια στην εκμετάλλευση και την παρακολούθηση των πλοίων θα υπόκεινται, από εδώ και στο εξής, σε αυστηρές κυρώσεις όπως η απαγόρευση κατάπλου στους ευρωπαϊκούς λιμένες εκείνων των πλοίων που δεν πληρούν τις ελάχιστες προδιαγραφές, η δημοσιοποίηση του ονόματος των επιδεικνυόντων αμέλεια εκναυλωτών ή η αφαίρεση της άδειας από τους νηογνώμονες σε περίπτωση παροχής κακών υπηρεσιών.
<P>
Τέλος, πιστεύω ότι είναι σημαντικό να τονίσουμε ένα άλλο κεφαλαιώδες γεγονός: η Ευρώπη έχει επιβληθεί οριστικά στη διεθνή σκηνή στο πεδίο της ασφάλειας και όλων των πτυχών που σχετίζονται με τον τομέα της ναυσιπλοΐας ως αναπόφευκτος συνομιλητής. Έτσι, στο λεπτό θέμα των πλοίων διπλού κύτους, τα κράτη της Ένωσης όχι μόνο κατάφεραν να συμφωνήσουν ότι, από το 2015 και εξής, κανένα πετρελαιοφόρο μονού κύτους δεν θα μπορεί πλέον να αγκυροβολεί σε κανένα λιμένα της Κοινότητας, αλλά, επίσης και προπαντός, η Ένωση κατάφερε να εγκρίνει ο Διεθνής Ναυτιλιακός Οργανισμός αυτές τις απαιτήσεις για όλα τα πετρελαιοφόρα στον πλανήτη.
<P>
Πιστεύω ότι είναι σημαντικό να επισημάνουμε, ακόμη, ότι η δέσμη Erika II, που συμπληρώνει το σύνολο, παρουσίασε και αυτή τον τελευταίο καιρό αξιοσημείωτες προόδους. Την περασμένη Παρασκευή το Συμβούλιο Μεταφορών ενέκρινε μια κοινή θέση, για την οποία εκκρεμεί η οριστική και τυπική έγκριση για την ερχόμενη εβδομάδα, σχετικά με το κοινοτικό σύστημα παρακολούθησης της θαλάσσιας κυκλοφορίας και με τον Ευρωπαϊκό Οργανισμό για την Ασφάλεια στη Θάλασσα.
<P>
Όσον αφορά την πρόταση κανονισμού για το Κοινοτικό Ταμείο Αποζημίωσης για περιπτώσεις τυχαίας ρύπανσης, είναι αλήθεια ότι εδώ περιμένουμε, για άλλη μια φορά, την κινητοποίηση του Διεθνούς Ναυτιλιακού Οργανισμού. Αλλά θέλω να τονίσω ότι αποτελεί ήδη μεγάλη επιτυχία το γεγονός ότι η κοινοτική πρωτοβουλία έχει προσανατολίσει επί του παρόντος τη διεθνή συζήτηση - και στον ΔΝΟ, συγκεκριμένα - προς τη δημιουργία ενός διεθνούς ταμείου, το οποίο θα συμπεριλαμβάνει τις αρχές της πρωτοβουλίας της Επιτροπής. Φυσικά, πρέπει να μεριμνούμε ώστε το τελικό αποτέλεσμα στον ΔΝΟ να είναι σύμφωνο με τις απαιτήσεις μας και τις προσδοκίες μας. Εργαζόμαστε γι' αυτό και, όπως καταφέραμε την κινητοποίηση - χάρη στην επιμονή του κ. Watts - όσον αφορά τα μαύρα κουτιά, ελπίζουμε σε ανάλογη κινητοποίηση και προς αυτή την κατεύθυνση στον ΔΝΟ.
<P>
Θέλω να κάνω ορισμένες διευκρινίσεις. Κυρίες και κύριοι, η Μάλτα και η Κύπρος - θέλω να το αναφέρω δημόσια - κάνουν μια πολύ αξιόλογη προσπάθεια να εξυγιάνουν τα νηολόγιά τους και να αποκλείσουν και να διαγράψουν από αυτά όσα πλοία δεν πληρούν τις απαιτήσεις της Ένωσης.
<P>
Για να ολοκληρώσω την παρέμβασή μου, θέλω να ευχαριστήσω το Κοινοβούλιο και τους τρεις εισηγητές, που εργάστηκαν λαμπρά, για την υποστήριξή τους στην Επιτροπή. Θέλω επίσης να τους ζητήσω να συνεργαστούν με τους υπόλοιπους βουλευτές, ώστε η δέσμη Erika ΙΙ να εξεταστεί όσο το δυνατόν συντομότερα από το Σώμα και να τεθεί σε ισχύ το συντομότερο δυνατό. Θέλω επίσης να εκφράσω δημόσια τις ευχαριστίες μου στις υπηρεσίες της Επιτροπής, που έκαναν πολύ αξιόλογη και εξαιρετική προσπάθεια. Για να καταλάβετε τι εννοούμε, όταν μιλάμε για διακυβέρνηση, θα σας δώσω ένα στοιχείο: όλες οι υπηρεσίες που σχετίζονται με τον τομέα της ναυσιπλοΐας στη Γενική Διεύθυνση Μεταφορών - συμπεριλαμβανομένων των γραμματέων - δεν φθάνουν τα 40 άτομα και είναι η ανθρώπινη ομάδα που βρίσκεται πίσω από όλες αυτές τις πρωτοβουλίες, επιπροσθέτως μιας άλλης σειράς καθηκόντων και λειτουργιών που σχετίζονται με τον τομέα της ναυσιπλοΐας, των λιμένων και ούτω καθεξής. Έτσι μπορείτε να σχηματίσετε μια ιδέα για τον φόρτο εργασίας και τις προσπάθειες που καταβλήθηκαν όλον αυτόν τον καιρό.
<P>
Η Ευρωπαϊκή Ένωση απέδειξε αυτή τη φορά ότι πήρε στα σοβαρά την καταπολέμηση της θαλάσσιας ρύπανσης.
<P>
Θέλω να ολοκληρώσω λέγοντας ότι, δύο χρόνια μετά την τραγωδία του Erika, η ικανοποίηση και η επιτυχία που αποτελεί σήμερα η έγκριση της δέσμης Erika Ι πρέπει πραγματικά να αποτελέσει φόρο τιμής σε όλους τους πολίτες που επλήγησαν στη ζωή τους από αυτό που συνέβη πριν από δύο χρόνια: το ναυάγιο του Erika. Ένα φόρο τιμής σε όλους τους Ευρωπαίους που, κατά τη διάρκεια αυτών των ετών, είδαν να επαναλαμβάνονται συστηματικά καταστροφές με σημαντικότατες ρυπογόνες συνέπειες, χωρίς να ληφθούν πραγματικά τα κατάλληλα μέτρα με την απαιτούμενη αυστηρότητα και επιβολή και, τελικά, επίσης σε όλους εμάς που αγαπάμε πραγματικά τη θάλασσα και το περιβάλλον και σκεφτόμαστε όχι μόνο τη σημερινή ημέρα, αλλά και τις μελλοντικές γενιές. Σας ευχαριστώ πολύ όλους για τη συνεργασία σας.

<SPEAKER ID=239 NAME="Πρόεδρος">
Κυρία Επίτροπε, σας ευχαριστούμε θερμά για τη σημαντική σας δήλωση.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 10.00.

<CHAPTER ID=10>
Διασυνοριακή παροχή των επαγγελματικών συντάξεων
<SPEAKER ID=240 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0388/2001) της κ. van den Burg, εξ ονόματος της Επιτροπής Οικονομικής και Νομισματικής, σχετικά με την ανακοίνωση της Επιτροπής για την κατάργηση των φορολογικών εμποδίων στη διασυνοριακή παροχή επαγγελματικών συντάξεων (COM(2001) 214 - C5-0533/2001 - 2001/2212(COS)).

<SPEAKER ID=241 LANGUAGE="NL" NAME="van den Burg">
 - (NL) Με ευχαριστεί το γεγονός ότι εδώ, σήμερα, εκπροσωπώ μία ιδιαίτερα ομόφωνη αντίληψη του Ευρωπαϊκού Κοινοβουλίου για δύο ιδιαίτερα συχνά αντιφατικά θέματα: τη φορολογική πολιτική και τις συντάξεις. Αυτό καταδεικνύει τον επείγοντα χαρακτήρα αυτής της υπόθεσης. Η γήρανση του πληθυσμού και η κινητικότητα της εργασίας είναι δύο υποθέσεις, οι οποίες, αυτή τη στιγμή, είναι ιδιαίτερα επίκαιρες στην Ευρωπαϊκή Ένωση και αυτό φαίνεται και από την ευρύτατη αναφορά που γίνεται σ' αυτές στην έκθεση.
<P>
Πριν από περισσότερο από ένα χρόνο, ορίστηκα εισηγηήτρια για το θέμα αυτό. Τότε δεν υπήρχε ακόμη η ανακοίνωση της Επιτροπής. Ήμασταν σε αναμονή μιας πρότασης οδηγίας και, σε πρώτο επίπεδο, ήμασταν ιδιαίτερα επικριτικοί, επειδή εσείς, Επίτροπε Bolkestein, εκδώσατε μόνο μία ανακοίνωση. Επιπλέον, αυτή καθυστέρησε πάρα πολύ, μέχρι τον Απρίλιο του τρέχοντος έτους. Τώρα, ως Κοινοβούλιο, εξετάζουμε στην Ολομέλεια την έκθεσή μου καθυστερημένα και μάλιστα αργά σήμερα το απόγευμα, αλλά αυτό μόνο για τεχνικούς λόγους ημερήσιας διάταξης. Εν τω μεταξύ, η έκθεση ενήργησε εν μέρει. Το Συμβούλιο Ecofin της 16η Οκτωβρίου αποφάσισε να εγκρίνει ένα μέρος από τις συστάσεις μου. Την αυτόματη ανταλλαγή δεδομένων και την αρωγή κατά την είσπραξη. Επομένως, η πρώτη επιτυχία είναι δεδομένη.
<P>
Στην πραγματικότητα, είναι θετικό ότι η έκθεση έρχεται στην ημερήσια διάταξη μόλις τώρα. Αποτελεί δηλαδή πλεονέκτημα το ότι γίνονται διαπραγματεύσεις λίγο πριν από τη Σύνοδο Κορυφής του Λάκεν, την επόμενη Παρασκευή και Σάββατο. Στην ημερήσια διάταξη αυτής της συνόδου υπάρχει και το θέμα των συντάξεων. Πρόκειται για μία κοινή έκθεση, η οποία εγκρίθηκε μόλις από το Συμβούλιο Κοινωνικών Υποθέσεων και το Συμβούλιο Ecofin, κατ' εντολή των Ευρωπαϊκών Συμβουλίων της Στοκχόλμης και του Γκέτεμποργκ και η έκθεση αυτή αφορά την κοινωνική ποιότητα, τον εκσυγχρονισμό και την οικονομική βιωσιμότητα των συντάξεων. Οι υπουργοί δεσμεύτηκαν να αρχίσουν μία διαδικασία ανοικτού συντονισμού· τα κράτη μέλη θα υποβάλουν, πριν από τον Σεπτέμβριο του επόμενου έτους, εθνικές εκθέσεις και στις αρχές του 2003 θα χαραχθεί περαιτέρω πολιτική στην Ευρωπαϊκή Ένωση.
<P>
Όπως μπορείτε να διαπιστώσετε και στην έκθεσή μου σχετικά με τη μείωση της φορολόγησης των συντάξεων, ζητώ την ανάληψη μιας τέτοιας ανοικτής διαδικασίας συντονισμού. Η φορολογική πολιτική των κρατών μελών συνδέεται στενά με την πολιτική των κρατών μελών σχετικά με το περιεχόμενο και τις ποιοτικές πτυχές των συνταξιοδοτικών ρυθμίσεων. Πάντοτε οι φορολογικές διευκολύνσεις για τη θεμελίωση των συνταξιοδοτικών δικαιωμάτων και η μείωση της φορολόγησης των συνταξιοδοτικών εισοδημάτων υποβάλλονται σε απαιτήσεις, οι οποίες προέρχονται από τις απόψεις των κρατών μελών σχετικά με το τι είναι καλή συνταξιοδοτική ρύθμιση, και το συμπέρασμα της έκθεσής μου είναι, αναμφίβολα, ότι πρέπει να παραμερίσουμε αυτές τις απόψεις υπέρ του ανοίγματος της αγοράς συντάξεων στο εσωτερικό της Ευρωπαϊκής Ένωσης, όπως ίσως θα επιθυμούσαν ορισμένοι. Όχι, κάνω σαφή διάκριση μεταξύ των διαφορετικών καταστάσεων: την κατάσταση, κατά την οποία μετακινούμενοι εργαζόμενοι, βάσει προηγούμενων οδηγιών, μπορούν να μεταφέρουν τα συνταξιοδοτικά τους δικαιώματα σε ένα άλλο κράτος μέλος. Τότε πρέπει το κράτος μέλος, χωρίς όρους, να αντιμετωπίζει αυτές τις συντάξεις φορολογικά ισότιμα και, σχετικά με αυτό, η Επιτροπή - και αυτό το υποστηρίζω πλήρως - πρέπει να δραστηριοποιείται για την παραπομπή τέτοιων υποθέσεων στο Ευρωπαϊκό Δικαστήριο.
<P>
Η άλλη κατάσταση είναι ότι όλοι οι εργαζόμενοι, ακόμη και εκείνοι που εξακολουθούν να ζουν και να εργάζονται στη χώρα τους, πρέπει να έχουν το δικαίωμα φορολογικής μείωσης για συμμετοχή σε συνταξιοδοτικές ρυθμίσεις σε άλλη χώρα. Αυτό, κατά τη γνώμη μου, δεν πρέπει να είναι απεριόριστο. Εν προκειμένω, ισχύουν, κυρίως, οι εθνικές απαιτήσεις και συνθήκες. Αλλά ακριβώς για να μπορέσουμε να αναπτυχθούμε σε μία ολοκληρωμένη αγορά συντάξεων, τάσσομαι υπέρ της διαδικασίας του ανοιχτού συντονισμού. Δεδομένου ότι τα κριτήρια για τις φορολογικές διευκολύνσεις σχετίζονται πλήρως με αυτές τις περιεκτικές απαιτήσεις ποιότητας, μου φαίνεται καλό αυτή η διαδικασία να εξαρτηθεί από αυτό που θα αρχίσει τώρα στο Λάκεν. Αυτό ευχαρίστως θα το εμπιστευόμουνα στον κ. Bolkestein και στη βελγική Προεδρία για τη Σύνοδο Κορυφής του Λάκεν. Κατά την άποψη μου, πρέπει, κυρίως, να μείνετε πιστοί στο χρονοδιάγραμμα που επιλέχθηκε εκεί και να λάβετε ως σημείο προσανατολισμού τις αρχές του 2003 και όχι τη Σύνοδο Κορυφής της Βαρκελώνης, επειδή το θέμα αυτό δεν θα βρίσκεται στην ημερήσια διάταξη.
<P>
Τέλος, νομίζω ότι μπορώ ακόμη να παραπέμψω στις γνωμοδοτήσεις της Επιτροπής Απασχόλησης Κοινωνικών Υποθέσεων και Επιτροπής Αναφορών. Θα επιθυμούσα να ευχαριστήσω, επίσης, τους εισηγητές από αυτές τις επιτροπές για τη συνδρομή τους και ελπίζω ότι αυτή η έκθεση θα μπορεί να συμβάλει στη συγκράτηση του κύματος παραπόνων και αιτημάτων, στα οποία αναφέρεται έντονα και η Επιτροπή Αναφορών, επειδή, φυσικά, πρέπει να πράξουμε κάτι τελικά για τους ευρωπαίους πολίτες, οι οποίοι επιθυμούν να διαπιστώσουν ότι η Ευρώπη πραγματικά δεν γνωρίζει πλέον σύνορα και εμπόδια όσον αφορά την κινητικότητα του κεφαλαίου και της εργασίας, καθώς και για την ενίσχυση μιας καλής θεμελίωσης συνταξιοδοτικών δικαιωμάτων και μιας δίκαιης φορολόγησης στα γηρατειά.

<SPEAKER ID=242 LANGUAGE="NL" NAME="Pronk">
 - (NL) Θα επιθυμούσα να ευχαριστήσω θερμά την εισηγήτρια, όχι μόνο γενικά, αλλά και επειδή πράγματι, σημαντικά τμήματα της γνωμοδότησης της Επιτροπής Απασχόλησης και Κοινωνικών Υποθέσεων τα συμπεριέλαβε στη δική της έκθεση.
<P>
Τα κράτη μέλη εφαρμόζουν διαφορετικά φορολογικά καθεστώτα για επαγγελματικές συντάξεις όσον αφορά τη φορολόγηση, καθώς και φοροαπαλλαγές συνδρομών, καταθέσεων και ενεργητικού συνταξιοδοτικών ιδρυμάτων και συνταξιοδοτικών εισφορών. Έντεκα κράτη μέλη χρησιμοποιούν το καθεστώς ΕΕΤ, τρία κράτη μέλη ένα καθεστώς ΕΤΤ και δύο κράτη μέλη ένα καθεστώς ΤΕΕ. Εάν κανείς διαβάσει αυτά τα αρχικά στα ολλανδικά φαίνεται σαν 11 κράτη μέλη μονίμως να τρώνε και δύο κράτη μέλη μονίμως να πίνουν τσάι, ενώ τρία κράτη μέλη λαμβάνουν ένα είδος περίεργου επιδορπίου και πρέπει να πω ότι νομίζω ότι αυτό το περίεργο επιδόρπιο έχει υποτιμηθεί κάπως στη συζήτηση. Νομίζω, πράγματι, ότι αυτό είναι το πλέον αρνητικό σύστημα που γνωρίζουμε στην Ευρώπη, επειδή σε αυτό, κατά τη διάρκεια της θεμελίωσης συνταξιοδοτικών δικαιωμάτων, οι φόροι κατατρώγουν το σύστημα και αυτή η πτυχή πιθανόν να έχει υποτιμηθεί. Οι περισσότεροι εξετάζουν έντονα τις διαφορές μεταξύ των δύο άλλων καθεστώτων. Αυτές οι διαφορές στη φορολογική μεταχείριση μπορεί να προκαλέσουν προβλήματα σε σχέση με την κινητικότητα της εργασίας και την κινητικότητα των συνταξιούχων. Είναι πάντοτε πιθανόν αυτές οι διαφορές να οδηγήσουν στη διπλή φορολόγηση ενός μετανάστη. Αντίθετα, είναι δυνατόν αυτές οι διαφορές να οδηγήσουν ώστε κάποιος να μην φορολογηθεί καθόλου. Πρέπει να είναι σαφές ότι αυτό αντιβαίνει στη φιλοσοφία της εσωτερικής αγοράς. Επιπλέον, αυτή η κατάσταση έχει αρνητικό αντίκτυπο στην ευκαμψία της αγοράς εργασίας και, κατ' αυτόν τον τρόπο, χάνεται μία σημαντική προϋπόθεση για την επιτυχία της Νομισματικής Ένωσης.
<P>
Επομένως, πρέπει να γίνει κάτι για την κατάσταση αυτή και για αυτό είμαστε ικανοποιημένοι με την ανακοίνωση. Η εισηγήτρια διαπιστώνει ορθά ότι, εξαιτίας των απαιτήσεων ομοφωνίας για τη λήψη αποφάσεων στον τομέα της φορολογίας, μπορούμε να περιμένουμε, ο καθένας με τον τρόπο του, μέχρις ότου να αλλάξει κάτι. Ζητώ, επομένως, επειγόντως από την Επιτροπή μέσω του Ευρωπαϊκού Δικαστηρίου να πράξει κάτι, έτσι ώστε τα κράτη μέλη να υποχρεωθούν, με τον έναν ή τον άλλο τρόπο, να προσαρμοστούν στις πραγματικές συνθήκες της εσωτερικής αγοράς και να μην κάνουν πλέον διακρίσεις έναντι των ατόμων που δικαιούνται συνταξιοδότηση.

<SPEAKER ID=243 LANGUAGE="EN" NAME="Kauppi">
Κύριε Πρόεδρε, λυπάμαι πραγματικά που οι εκπρόσωποι της Προεδρίας δεν είναι παρόντες, τη στιγμή που συζητάμε αυτό το πολύ σημαντικό θέμα. Η ευρωπαϊκή κοινωνία μας που γερνάει απαιτεί σαφείς στρατηγικές, έτσι ώστε να εξασφαλιστεί η επάρκεια των συνταξιοδοτικών συστημάτων. Αρκετά μέτρα, όπως η αύξηση της ηλικίας συνταξιοδότησης ενός πληθυσμού που είναι υγιέστερος από ποτέ και, επομένως, η αύξηση του όγκου του ενεργού εργατικού δυναμικού, αποτελούν ένα αποφασιστικό βήμα για τη βελτίωση της αναλογίας του ενεργού εργαζόμενου πληθυσμού προς τους συνταξιούχους. Όμως, είναι προφανές ότι πρέπει να εφαρμοστούν επίσης και άλλα μέτρα. Η σπουδαιότητα των επαγγελματικών συντάξεων θα αυξηθεί σε πολλά κράτη μέλη.
<P>
Οι ευρωπαίοι πολίτες θα επωφεληθούν από την ενιαία αγορά επαγγελματικών συντάξεων. Θα βελτιωθεί η ποικιλία των επαγγελματικών συντάξεων και οι φορείς παροχής τους. Ο πολίτης και ο εργοδότης του θα μπορούν, επομένως, να επιλέξουν το επιτυχέστερο και καταλληλότερο καθεστώς, το οποίο θα αποφέρει τα καλύτερα ποσοστά τόκου, προσφέροντας παράλληλα πλήρη επενδυτική ασφάλεια.
<P>
Όλοι και περισσότεροι Ευρωπαίοι εργάζονται για σχετικά σύντομες χρονικές περιόδους σε κάποιο άλλο κράτος μέλος. Βρίσκονται ακόμη σε μειονεκτική θέση καθόσον αφορά τις επαγγελματικές συντάξεις τους. Τα φορολογικά εμπόδια παρεμποδίζουν την πλήρη λειτουργία της Ενιαίας Αγοράς. Η ανακοίνωση της Επιτροπής θέτει μία στρατηγική για την επίλυση αυτών των εμποδίων, τα οποία σαφώς αποθαρρύνουν τα άτομα που επιθυμούν να συμβάλουν στο συνταξιοδοτικό καθεστώς έξω από τα σύνορα του δικού τους κράτους μέλος, όπως επίσης και τα συνταξιοδοτικά ιδρύματα που επιθυμούν να παρέχουν διασυνοριακές συντάξεις.
<P>
Χαιρετίζω την ανακοίνωση της Επιτροπής ως το πρώτο βήμα προς μία επίλυση του ζητήματος. Όπως και ο κ. Pronk, ανεπιφύλακτα υποστηρίζω το επονομαζόμενο πρότυπο ΕΕΤ, όπως περιγράφεται στην ανακοίνωση της Επιτροπής και στην έκθεση της επιτροπής μας. Το πρότυπο ΕΕΤ σημαίνει ότι οι συνταξιοδοτικές εισφορές απαλλάσσονται από τη φορολόγηση. Το συνταξιοδοτικό καθεστώς θα εξαιρείται, επίσης, και μόνο τα έξοδα θα φορολογούνται. Αυτό το σύστημα εξυπηρετεί την αναβολή της φορολόγησης μέχρι τη στιγμή που η σύνταξη είναι πληρωτέα και έτσι, αποφεύγεται η διπλή φορολόγηση χωρίς να υπάρχει η ανάγκη εναρμόνισης του επιπέδου φορολόγησης και, επομένως, χωρίς να υπάρχει παρέμβαση στη φορολογική πρακτική των κρατών μελών.
<P>
Τα φορολογικά θέματα βρίσκονται στη δικαιοδοσία των κρατών μελών. Όπως και η εισηγήτριά μας, η κ. van de Burg, η οποία έχει κάνει εξαιρετική δουλειά μ' αυτήν την έκθεση, έτσι και εγώ υποστηρίζω ανεπιφύλακτα τη μέθοδο του ανοικτού συντονισμού. Είναι ο μόνος τρόπος για να επιτύχουμε τα αποτελέσματα που χρειάζονται οι ευρωπαίοι συμπολίτες μας.
<P>
Καλώ μετ' επιτάσεως τα κράτη μέλη να εργαστούν με ταχύτητα για να επιτύχουν τα απαραίτητα αποτελέσματα προς όφελος του πληθυσμού μας που γερνάει. Παρόλο που εμείς στο Ευρωπαϊκό Κοινοβούλιο δεν διαθέτουμε, προς το παρόν, τα νομοθετικά μέσα για να αποφασίζουμε γι' αυτά τα θέματα, μπορώ να σας διαβεβαιώσω ότι τα παρακολουθούμε από κοντά και θα κάνουμε ό,τι μπορούμε για να επιτύχουμε μία κοινή αγορά για τις επαγγελματικές συντάξεις.

<SPEAKER ID=244 LANGUAGE="SV" NAME="Thors">
Κύριε Πρόεδρε, μιλώ απόψε τόσο ως συντάκτρια της γνωμοδότησης της Επιτροπής Αναφορών όσο και ως Φινλανδή και Σουηδή της Φιλανδίας, αλλά και εξ ονόματος της Ομάδας του ΦΙΛ.
<P>
Θα ήθελα να ευχαριστήσω την εισηγήτρια, η οποία παραπέμπει στη γνωμοδότηση της Επιτροπής Αναφορών και αναφέρει το γεγονός ότι λαμβάνουμε σοβαρά υπόψη τα προβλήματα που αντιμετωπίζουν οι πολίτες. Θα ήθελα να σας παραπέμψω εδώ στα στατιστικά στοιχεία που δημοσιεύονται στη γνωμοδότηση, με τα οποία διαπιστώνεται ότι πάνω από πεντακόσιες αναφορές κατά τα τελευταία δέκα χρόνια αφορούσαν αυτό το ζήτημα, εκατό σχεδόν σε αυτή την κοινοβουλευτική περίοδο, δεκατέσσερις από τις οποίες αφορούν αυτό το ζήτημα σε σχέση με τη Φινλανδία και τη Σουηδία.
<P>
Το υψηλό ποσοστό αναφορών που αφορούν ακριβώς αυτό το ζήτημα σε σχέση με τη Φινλανδία και τη Σουηδία οφείλεται φυσικά στο γεγονός ότι υπάρχει ελεύθερη αγορά εργασίας μεταξύ των Βορείων Χωρών ήδη από τη δεκαετία του ' 50, ενώ οι Φινλανδοί οι οποίοι μετανάστευσαν τότε στη Σουηδία σκέφτονται τώρα να επιστρέψουν. Σύμφωνα με πληροφορίες, αρκετές χιλιάδες από αυτούς ζουν στη πόλη Haparanda, στα σύνορα με τη Φινλανδία, καθώς δεν έχουν τα μέσα για να επιστρέψουν στη Φινλανδία. Η κατάσταση αυτή δείχνει τι προβλήματα θα αντιμετωπίσουμε.
<P>
Το πρόβλημα είναι τόσο επίκαιρο ώστε αναφέρθηκε στην έκδοση για τα εξηκοστά γενέθλια του Φινλανδού Δικαστή στο ΔΕΚ, Leif Sevσn, όπου ο καθηγητής κ. Edward Andersson θίγει αυτό το ζήτημα, όπως κάνει και η ανακοίνωση της Επιτροπής.
<P>
Ένα από τα προβλήματα που θα μπορούσαν να εξετασθούν ακόμα σαφέστερα είναι το γεγονός ότι στην Ευρώπη χρησιμοποιούμε πολύ διαφορετικές εκδοχές της συμφωνίας για τη διπλή φορολόγηση στο πλαίσιο του ΟΟΣΑ. Οι διαφορετικές εκδοχές της συμφωνίας αποτελούν πρόβλημα και πιστεύω ότι η ανοικτή μέθοδος συντονισμού θα έπρεπε να το εξετάσει.
<P>
Είναι θαυμάσιο το γεγονός ότι η Επιτροπή εξέτασε το ερώτημα αυτό. Σας συγχαίρω! Όταν πραγματοποιήθηκε αντίστοιχη έρευνα στις Βόρειες Χώρες, ο πρώην υπουργός συνεργασίας των βορείων χωρών, Ole Norrback, διαπίστωσε ότι οι αρχές δεν διέβλεπαν κανένα πρόβλημα στον τομέα αυτό, ενώ οι πολίτες θεωρούσαν ότι υπήρχε πρόβλημα. Διαπίστωσε επίσης ότι μέσω αυτής της έρευνας είχε μάθει περισσότερα από ό,τι κατά τα οκτώ έτη που υπήρξε υπουργός.
<P>
Ελπίζω για το λόγο αυτό ότι πολλά από τα μέτρα που προτείνει ο εισηγητής θα αποτελέσουν πραγματικότητα, π.χ. η πρόσβαση σε καλύτερες πληροφορίες σχετικά με τα μέτρα που πραγματικά ισχύουν. Υποστηρίζω θερμά την ανάληψη θαρραλέας δράσης από την Επιτροπή, δηλαδή να θέσει το ζήτημα στο ΔΕΚ, έστω και για να πληροφορηθούμε την ερμηνεία που δίνει το Δικαστήριο, προκειμένου να υπάρχουν σωστές ερμηνείες τόσο όσον αφορά τη φορολογία, όσο και τέλη ανάλογα της φορολογίας, τα οποία μας δημιουργούν προβλήματα.
<P>
Πιστεύω επίσης ότι ο υπολογισμός της έκπτωσης φόρου και του επιπέδου της φορολόγησης στην πηγή αποτελούν δύο από τα προβλήματα αυτά. Ιδιαίτερα σημαντικό είναι να αγωνιστούμε από κοινού για να εξασφαλιστεί η πρόσβαση στις σχετικές πληροφορίες για τους πολίτες στον τομέα αυτό.

<SPEAKER ID=245 LANGUAGE="NL" NAME="Blokland">
 - (NL) Το αίσθημα "Zwitzer Leven" μου προκαλεί, όταν αναφερόμαστε στις συντάξεις, ένα αίσθημα δυσφορίας, το οποίο χαρακτηρίζεται από ένα λανθασμένο είδος αλληλεγγύης και μία έλλειψη συνεργασίας μεταξύ των κρατών μελών. Το γεγονός ότι υπάρχουν κράτη μέλη όπου οι εργαζόμενοι θεμελιώνουν συνταξιοδοτικά δικαιώματα κατά τη διάρκεια της εργασιακής τους ζωής απαιτεί τον πλήρη σεβασμό για τα θεμελιωμένα δικαιώματα, και κράτη μέλη, όπου οι πολίτες δεν απολαύουν των δικών τους θεμελιωμένων συνταξιοδοτικών δικαιωμάτων, πρέπει, σε σύντομο χρονικό διάστημα, να μας ανησυχήσει για την υιοθέτηση κατάλληλης νομοθεσίας, προκειμένου να αντιμετωπιστούν τα προβλήματα που αναμένονται εξαιτίας της γήρανσης του πληθυσμού. Η έκκληση για αλληλεγγύη μεταξύ των γενεών όσον αφορά τις συντάξεις πρέπει να απαντηθεί, κατά πρώτο λόγο, στα ίδια τα κράτη μέλη. Η διεθνής κινητικότητα της εργασίας δεν πρέπει να παρεμποδίζεται από τους διαφορετικούς τρόπους, με τους οποίους φορολογούνται οι συνταξιοδοτικές εισφορές. Αποτελεί καθήκον των κρατών μελών, σε σύντομο χρονικό διάστημα και σε πλήρη συνεννόηση να εξαλείψουν τα υφιστάμενα φορολογικά εμπόδια και να προσαρμόσουν καλύτερα μεταξύ τους τα διαφορετικά συνταξιοδοτικά συστήματα. Και η συνεργασία μεταξύ των αυτών των κρατών δεν πρέπει να πραγματοποιηθεί προς όφελος των δικών τους συμφερόντων, αλλά για την προώθηση των συμφερόντων των πολιτών.
<P>
Εάν η Ευρωπαϊκή Ένωση επιθυμεί να υλοποιήσει για τους πολίτες της κατά ένα αξιόπιστο τρόπο, μία εσωτερική αγορά, τότε πρέπει η συνεργασία μεταξύ των κρατών μελών να οδηγήσει στην αμοιβαία συμφωνία των φορολογικών μέτρων όσον αφορά τις συντάξεις. Το μοντέλο ΕΕΤ, στο πλαίσιο του οποίου η πριμοδοτική εισφορά δεν φορολογείται, αλλά η φορολόγηση υπολογίζεται επί του επιδόματος, μπορεί να προσφέρει έναν προσανατολισμό για τον αμοιβαίο συντονισμό των φορολογικών κανόνων όσον αφορά τις συντάξεις. Υποστηρίζουμε, επίσης, τη γραμμή της Επιτροπής και της εισηγήτριας, κ. Van den Burg, για να καταλήξουμε σε μία εσωτερική αγορά, όπου η θεμελίωση, η διαχείριση και η παροχή διασυνοριακών επαγγελματικών συντάξεων δεν θα παρεμποδίζεται πλέον από φορολογικά μέτρα.

<SPEAKER ID=246 LANGUAGE="DE" NAME="Karas">
Κύριε Πρόεδρε, κύριε Επίτροπε, αξιότιμες κυρίες και κύριοι και εισηγητές, καταρχάς θα ήθελα να ευχαριστήσω θερμά τις εισηγήτριες, και κυρίως την κ. van den Burg, αλλά και την κ. Kauppi, για τη συνεργασία τους σ' αυτή την έκθεση και για τη συνεργασία μαζί μου στην έκθεση για τις επαγγελματικές συντάξεις διασυνοριακού χαρακτήρα.
<P>
Η έκθεση σχετικά με το θέμα της φορολογίας αποτελεί συμπλήρωμα και συνέχεια της έκθεσης, για την οποία ολοκληρώθηκε ήδη η διαδικασία συναπόφασης τον Ιούλιο του τρέχοντος έτους. Όλοι πιστεύουμε ότι πρέπει να προβούμε σε καλύτερη φορολογική εναρμόνιση στο θέμα της παροχής διασυνοριακών επαγγελματικών συντάξεων και όχι μόνο. Προτείνουμε την διορθωτική φορολόγηση, το σύστημα ΕΕΤ, γιατί αποτελεί ήδη πραγματικότητα στη μεγάλη πλειοψηφία των κρατών μελών. Γιατί αν δεν προβούμε σ' αυτή την φορολογική εναρμόνιση, θα έχουμε εντός της οικονομικής εσωτερικής αγοράς στρεβλώσεις του ανταγωνισμού λόγω των διαφορετικών συστημάτων φορολόγησης, που δεν θέλουμε να έχουμε στην εσωτερική αγορά, γιατί θέλουμε να την εκμεταλλευτούμε πλήρως, ακόμη και σε σχέση με την καθιέρωση του ευρώ σε χαρτονομίσματα και κέρματα.
<P>
Η κ. Kauppi κάλεσε μετ' επιτάσεως στην τροπολογία 1 το Συμβούλιο να προωθήσει άμεσα την πρόταση οδηγίας για τις δραστηριότητες των ιδρυμάτων επαγγελματικής συνταξιοδότησης, που θα εξασφαλίσει την αμοιβαία αναγνώριση των συστημάτων επαγγελματικής συνταξιοδότησης και θα συμβάλει σημαντικά στις δράσεις για την αποτελεσματική φορολογική εναρμόνιση. Είναι λυπηρό που πρέπει να καταφύγουμε σ' αυτή την τροπολογία, επειδή το Συμβούλιο ECOFIN καθώς και το Ευρωπαϊκό Συμβούλιο της Λισαβόνας, της Φέιρα, της Στοκχόλμης και όπου αλλού συνεδριάζει, καθορίζει τις προτεραιότητες και παρόλα αυτά δεν έχει προχωρήσει περισσότερο από την αποστολή ενός ερωτηματολογίου. Ρωτώ λοιπόν το Συμβούλιο: ποιος είναι ο λόγος που τονίζει τον επείγοντα χαρακτήρα αλλά οι ενέργειές του δεν ανταποκρίνονται σ' αυτόν τον επείγοντα χαρακτήρα; Σε τι συνίστανται τα προβλήματα του Συμβουλίου σχετικά με την πρόταση της Επιτροπής του Οκτωβρίου του παρελθόντος έτους; Τι λέει το Συμβούλιο για την έκθεση Van den Burg και για την απόφαση του Ευρωπαϊκού Κοινοβουλίου του Ιουλίου; Με ποιες μεμονωμένες απαιτήσεις έχει πρόβλημα το Συμβούλιο;
<P>
Θέλουμε απαντήσεις, γιατί θέλουμε να συνεχίσουμε τις διαπραγματεύσεις για να μπορέσουμε επιτέλους να εφαρμόσουμε τους στόχους του προγράμματος δράσης για χρηματοπιστωτικές υπηρεσίες και τα αιτήματα του Ευρωπαϊκού Κοινοβουλίου προς όφελος των πολιτών και των επιχειρήσεων στο πνεύμα των κοινών στόχων που εκφράστηκαν πολλάκις.

<SPEAKER ID=247 LANGUAGE="NL" NAME="Bolkestein">
 - (NL) Αξιότιμε κύριε Πρόεδρε, θα ήθελα, καταρχάς, να επωφεληθώ της ευκαιρίας για να αντιδράσω εξ ονόματος της Ευρωπαϊκής Επιτροπής σε αυτά που είπαν, σήμερα το απόγευμα, η κ. Van den Burg και οι συνάδελφοί της. Μπορώ ίσως να αρχίσω, κύριε Πρόεδρε, ευχαριστώντας το Κοινοβούλιο για την ομόφωνη υποστήριξη που παρέχει, μέσω της έκθεσης Van den Burg στην ανακοίνωση της Επιτροπής για τη φορολόγηση των συντάξεων. Λέω ομόφωνη υποστήριξη, όπως φάνηκε σήμερα το απόγευμα, όχι μόνο από τα λόγια της εισηγήτριας, κ. Van den Burg, αλλά και από τα λόγια της κ. Thors, της κ. Kauppi, του κ. Blokland, του κ. Pronk και άλλων. Αυτό είναι ιδιαίτερα ευχάριστο, δεδομένου ότι, εν προκειμένω, εξετάζουμε ένα ιδιαίτερα σημαντικό θέμα. Κύριε Πρόεδρε, υπάρχουν τρία σημεία στα οποία θα επιθυμούσα να αναφερθώ και αυτά τα σημεία είναι, κατά πρώτον, το θέμα του ανοικτού συντονισμού, δεύτερον, τα πανευρωπαϊκά ταμεία και, τρίτον, οι εξελίξεις στο νομικό επίπεδο.
<P>
Το ψήφισμα ζητεί την ανάπτυξη μιας διαδικασίας ανοικτού συντονισμού και θα ήθελα να πω ότι η Επιτροπή, καταρχάς, είναι υπέρ ενός μεγαλύτερου συντονισμού στα θέματα φορολόγησης. Ένα σχετικό παράδειγμα είναι η ομάδα εργασίας, η οποία προεδρεύεται από τη βρετανή υπουργό, την κ. Primarollo, μία ομάδα εργασίας που ασχολείται με τον βλαβερό φορολογικό ανταγωνισμό, με την ενεργό συμμετοχή της Επιτροπής. Θα επιθυμούσα να πω στην κ. Van den Burg ότι υπάρχει μία σημαντική διαφορά μεταξύ ανοικτού συντονισμού και συντονισμού.
<P>
Ο ανοικτός συντονισμός εφαρμόζεται, καταρχάς, σε τομείς της πολιτικής, οι οποίοι εμπίπτουν στις εθνικές αρμοδιότητες. Αλλά το ψήφισμα αναφέρεται, μεταξύ άλλων, στην ανάγκη αντιμετώπισης του προβλήματος της διπλής φορολόγησης και της διπλής μη φορολόγησης και αυτό σημαίνει, εξ ορισμού, ότι υπάρχει ένα διασυνοριακό στοιχείο, το οποίο, εξ ορισμού, αποτελεί μία από τις πτυχές της εσωτερικής αγοράς. Επομένως, υπάρχει, εν προκειμένω, ελάχιστος χώρος για μία επίσημη διαδικασία ανοικτού συντονισμού, η οποία, όπως αναφέρθηκε, σχετίζεται με θέματα που εμπίπτουν στις αρμοδιότητες λήψης αποφάσεων των εθνικών κρατών. Και αυτό δεν συμβαίνει στην περίπτωση αυτή.
<P>
Αφετέρου, το Ecofin της 16ης Οκτωβρίου ενέκρινε σαφώς την πρόταση της Επιτροπής για τη λήψη μέτρων, προκειμένου να αντιμετωπιστεί η διπλή φορολόγηση και η διπλή μη φορολόγηση. Επομένως, επέρχεται ένα είδος συντονισμού, στον οποίο η Επιτροπή διατηρεί το δικαίωμα να αναλάβει πιο συγκεκριμένες πρωτοβουλίες.
<P>
Το δεύτερο σημείο αφορούσε τα πανευρωπαϊκά συνταξιοδοτικά ταμεία, θέμα το οποίο εθίγη από την κ. Van den Burg και νομίζω και από τον κ. Pronk. Σε αυτόν τον τομέα, το Ecofin της 16ης Οκτωβρίου δεν ενέκρινε την πρόταση για πανευρωπαϊκά ταμεία. Αυτό δεν σημαίνει, σε καμία περίπτωση, ότι η πρόταση έχει χάσει τη συμπάθεια της Επιτροπής. Αφετέρου, είμαι ίσως λιγότερο ενθουσιώδης για την πρόταση που διατυπώνεται στην έκθεση και που αναφέρθηκε μόλις από την κ. Van den Burg, δηλαδή να υποβάλει η Επιτροπή πρόταση για ένα καθεστώς διεθνών συνταξιοδοτικών ταμείων. Όπως μόλις δήλωσα, το Ecofin δεν είναι σε θέση να εγκρίνει την πρόταση για πανευρωπαϊκά ταμεία, αν και αυτά θα μπορούσαν να λειτουργήσουν χωρίς νέα ευρωπαϊκή νομοθεσία. Υπό αυτές τις συνθήκες, τρέφω έντονες αμφιβολίες σχετικά με τις πολιτικές πτυχές της πρότασης για την καθιέρωση, μέσω νομοθεσίας, πανευρωπαϊκών ταμείων.
<P>
Τρίτο και τελευταίο, ορισμένα λόγια για τις νομικές πτυχές. Την περασμένη εβδομάδα, στις 6 Δεκεμβρίου, το Ευρωπαϊκό Δικαστήριο εξέτασε την υπόθεση Danner και αυτή αφορά, όπως νομίζω ότι τα μέλη γνωρίζουν, ένα Γερμανό, ο οποίος μετανάστευσε στη Φινλανδία και ο οποίος, επιθυμούσε να εξακολουθήσει να ισχύει η γερμανική του συνταξιοδοτική ρύθμιση, αλλά, δυστυχώς, οι φινλανδικές φορολογικές αρχές αρνήθηκαν φοροαπαλλαγή για τις συνδρομές που καταβλήθηκαν στη γερμανική ρύθμιση. Κατά τη διάρκεια της ακρόασης, η Επιτροπή υποστήριξε τον κ. Danner και παρέπεμψε και στην ανακοίνωσή της για τις συντάξεις. Η απόφαση για την υπόθεση μπορεί να αναμένεται για το επόμενο έτος.
<P>
Τον περασμένο μήνα, μία δεύτερη υπόθεση, ένα σουηδικό δικαστήριο παρέπεμψε μία υπόθεση στο Ευρωπαϊκό Δικαστήριο σχετικά με την έκπτωση από το φόρο συνεισφορών που καταβλήθηκαν σε εξωτερικούς συνταξιοδοτικούς ασφαλιστές από ένα μόνιμο κάτοικο της Σουηδίας και αυτό σημαίνει ότι η ορθότητα της νομικής ανάλυσης της Επιτροπής, στο εγγύς μέλλον, πρόκειται να δοκιμαστεί δύο φορές. Ο κ. Pronk επισήμανε, περαιτέρω, ότι η Επιτροπή πρέπει να τηρήσει την υπόσχεσή της για την ανάληψη δράσης εναντίον των κρατών μελών που παραβιάζουν τις ελευθερίες της Συνθήκης και θα επιθυμούσα να επιβεβαιώσω στον κ. Pronk, αλλά και σε άλλα μέλη που αναφέρθηκαν σ' αυτό, ότι η Επιτροπή βρίσκεται σε ενεργό διάλογο με τα κράτη μέλη. Η Επιτροπή ζήτησε επισήμως από τα κράτη μέλη ενημέρωση σχετικά με τους εθνικούς τους κανόνες και εξετάζει αυτή τη στιγμή τις απαντήσεις που έλαβε και μπορώ να διαβεβαιώσω τα μέλη του Κοινοβουλίου ότι η Επιτροπή, όπου απαιτείται, θα προσφύγει εναντίον κρατών μελών. Όπως η Επιτροπή ανέφερε στην ανακοίνωσή της για τη φορολογική πολιτική του περασμένου Μαΐου, μία προτρεπτική στρατηγική, όσον αφορά τις διαδικασίες παράβασης, αποτελεί σημαντικό μέρος της προσέγγισής της με σκοπό την πραγματοποίηση προόδου όσον αφορά τη φορολόγηση.
<P>
Κύριε Πρόεδρε, εν συντομία, φαίνεται ότι με την υποστήριξη του Ευρωπαϊκού Κοινοβουλίου και του Συμβουλίου εμφανίζεται μία βέβαιη δυναμική στον τομέα της φορολογικής απαλλαγής των συντάξεων. Τελειώνοντας θα ήθελα να πω: ας επιχειρήσουμε να διατηρήσουμε καλά αυτή τη συνεργασία και, στο πλαίσιο αυτό, λαμβάνω σοβαρά υπόψη μου την προσφορά της κ. Van den Burg για λεπτομερέστερη διαβούλευση.
<P>
Για άλλη μία φορά, θα επιθυμούσα να ευχαριστήσω θερμά τα μέλη για το εξαίρετο έργο τους και για την υποστήριξή τους στην Επιτροπή και, τέλος, θα ήθελα να πω στον κ. Karas ότι και η Επιτροπή λυπάται που σημειώθηκε τόσο περιορισμένη πρόοδος στις εργασίες για την οδηγία που πρότεινε σχετικά με τα συνταξιοδοτικά ταμεία.
<P>
Κατά τους έξι προηγούμενους μήνες, υπό την Προεδρία που σχεδόν τώρα έφθασε στο τέλος της, ελάχιστα συνέβησαν στον τομέα αυτό. Υπάρχει μία εγκύκλιος, ένα ερωτηματολόγιο που απεστάλη στα κράτη μέλη. Οι ερωτήσεις έχουν παραληφθεί και αποτελούν αντικείμενο επεξεργασίας, αλλά αυτό είναι όλο. Νομίζω ότι η ισπανική Προεδρία έχει την επιθυμία να εργαστεί εντονότερα όσον αφορά αυτό το θέμα. Ο κ. Karas και νομίζω και άλλα μέλη θα συμφωνούσαν με την Επιτροπή, κύριε Πρόεδρε, ότι μία τέτοια πρόοδος είναι απαραίτητη και επείγουσα εξαιτίας της δημογραφικής ωρολογιακής βόμβας, ενώπιον της οποίας βρισκόμαστε, και δεν θα επιθυμούσα να αναφερθώ περαιτέρω σε αυτό το θέμα, καθώς όλοι το γνωρίζουν.
<P>
Επομένως, κύριε Πρόεδρε, ακόμη μία φορά, όσον αφορά την υπόθεση της φορολόγησης των συντάξεων, θα επιθυμούσα να ευχαριστήσω για άλλη μία φορά το Κοινοβούλιό σας, όλους τους ομιλητές για την υποστήριξη στην πρόταση της Επιτροπής και, ελπίζω, ότι θα μπορέσουμε να προχωρήσουμε περισσότερο, το συντομότερο δυνατό, στον ενδεδειγμένο δρόμο.

<SPEAKER ID=248 NAME="Πρόεδρος">
Ευχαριστώ πολύ, κύριε Bolkestein.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 10.00.

<CHAPTER ID=11>
Συμφωνίες ασφάλειας στις χρηματοδοτήσεις
<SPEAKER ID=249 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0417/2001) του κ. Pιrez Royo, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τις συμφωνίες περί παροχής ασφάλειας στις χρηματοδοτήσεις (COM(2001) 168 - C5-0131/2001 - 2001/0086(COD)).

<SPEAKER ID=250 LANGUAGE="ES" NAME="Pιrez Royo">
, εισηγητής.- (ES) Κύριε Πρόεδρε, η πρόταση της Επιτροπής που αφορά τις συμφωνίες περί παροχής ασφάλειας θεσπίζει το ευρωπαϊκό νομοθετικό πλαίσιο για αυτού του είδους τις συμφωνίες και είναι μια ουσιώδης πρόταση για τη λειτουργία της χρηματοπιστωτικής αγοράς σε ευρωπαϊκή κλίμακα. Πρόκειται για μια πρόταση που αποτελεί ένα ουσιαστικό στοιχείο της δέσμης νομοθετικών προτάσεων που στοχεύουν στο σκοπό αυτό.
<P>
Οι βασικοί στόχοι της πρότασης είναι - πολύ συνοπτικά - η εξασφάλιση της ύπαρξης αποτελεσματικών και ευλόγως απλών καθεστώτων για τη σύναψη των συμφωνιών, τόσο με εγγύηση μέσω ενεχύρου όσο και με εγγύηση μέσω της μεταβίβασης τίτλων ή repos. Γι' αυτό, είναι αναγκαίο να εισαγάγουμε ορισμένες τροποποιήσεις στην έννομη τάξη διάφορων κρατών μελών, ιδίως στο πεδίο της ρύθμισης του ενεχύρου και επίσης στο πεδίο του δικαιώματος πτώχευσης και διαδικασιών πλειστηριασμού. Πρόκειται, σε τελική ανάλυση, για τη δημιουργία ενός σταθερού και αποτελεσματικού νομικού καθεστώτος για τον περιορισμό του πιστωτικού κινδύνου και την εξασφάλιση, με αυτόν τον τρόπο, μιας μείωσης του κόστους του, βελτιώνοντας ταυτόχρονα τη λειτουργία και τη σταθερότητα των ευρωπαϊκών χρηματαγορών.
<P>
Σύμφωνα με την άποψη του Ευρωπαϊκού Κοινοβουλίου, το κύριο πρόβλημα που έθετε η πρόταση ήταν το υποκειμενικό πεδίο εφαρμογής της οδηγίας. Η αρχική πρόταση συνίστατο βασικά στον περιορισμό του πεδίου εφαρμογής της οδηγίας στα χρηματοπιστωτικά ιδρύματα και στις πραγματικά μεγάλες μη χρηματοπιστωτικές επιχειρήσεις, δηλαδή σε επιχειρήσεις εμπορικές, βιομηχανικές ή παροχής υπηρεσιών, που το μετοχικό κεφάλαιο τους έφθανε τα 100 εκατομμύρια ευρώ ή το ακαθάριστο ενεργητικό τους τα 1 000 εκατομμύρια ευρώ.
<P>
Αυτή η πρόταση παρουσίαζε δυο μειονεκτήματα κατά την άποψη του Ευρωπαϊκού Κοινοβουλίου ή, τουλάχιστον, κατά την άποψη του εισηγητή. Πρώτον, την αφαίρεση από το πεδίο εφαρμογής της οδηγίας και, κατά συνέπεια, από τα οφέλη της, της πλειοψηφίας των όχι αυστηρά χρηματοπιστωτικών επιχειρήσεων· όχι μόνο των μικρών και μεσαίων, αλλά ακόμα και των μεγάλων επιχειρήσεων που δεν έφταναν σε αυτά τα πολύ υψηλά ποσοτικά όρια στα οποία αναφέρθηκα.
<P>
Κατά δεύτερον, αυτός καθαυτός ο προσδιορισμός κατώτατων ποσοτικών ορίων θέτει το πρόβλημα της αναθεώρησης και της αναπροσαρμογής του. Η πρόταση οδηγίας έλυνε αυτό το πρόβλημα μέσω της τεχνικής της εκχώρησης αυτής της αναπροσαρμογής στην Επιτροπή, με την επικουρία της Επιτροπής Εποπτείας Κινητών Αξιών, της λεγόμενης "Επιτροπής Lamfalussy" . Πρόκειται για μια νομοθετική εκχώρηση, μια εκχώρηση εξουσιών απαράδεκτη για το Κοινοβούλιο ή, τουλάχιστον, για ένα μέρος του, όπως είναι γνωστό, επειδή δεν είναι πρώτη φορά που ασχολούμαστε με την Επιτροπή Lamfalussy, σε αυτό το πλαίσιο και σε άλλα, με τον ίδιο τον Επίτροπο Bolkestein.
<P>
Η τροπολογία που προσπαθεί να εισαγάγει σ' αυτό το πεδίο το Κοινοβούλιο συνίσταται ουσιαστικά στο εξής: να απαλειφθεί η αναφορά στα ποσοτικά όρια και, σε αντιστάθμισμα, να θεσπιστεί η απαίτηση, σε αυτές τις περιπτώσεις συμφωνιών με εμπορικές ή βιομηχανικές εταιρίες, το άλλο μέρος της συμφωνίας, κατά κανόνα ο ασφαλειολήπτης του πιστωτή, να είναι ένα χρηματοπιστωτικό ίδρυμα. Αυτή η λύση έχει το πλεονέκτημα ότι επιλύει, ταυτόχρονα, και τα δύο προβλήματα στα οποία αναφέρθηκα, δηλαδή το πρόβλημα του αποκλεισμού των όχι πολύ μεγάλων επιχειρήσεων και το πρόβλημα της εκχώρησης εξουσιών - ή της Επιτροπής Lamfalussy, για να συνεννοούμαστε.
<P>
Εκτός από αυτή την τροπολογία, που διαρθρώνεται με τη σειρά της σε διάφορες επιμέρους παραγράφους, υπάρχουν και άλλες που αφορούν την επισημοποίηση του συμβολαίου και τα μέσα απόδειξης της παροχής εγγυήσεων, τη ρύθμιση του δικαιώματος χρήσης στις περιπτώσεις εγγύησης μέσω ενεχύρου και άλλα θέματα στα οποία δεν θα επεκταθώ.
<P>
Για να ολοκληρώσω, κύριε Πρόεδρε, πρέπει να σας επισημάνω - και είναι πολύ σημαντικό αυτό - ότι, από την αρχή, προσπάθησα να εργαστώ σε στενή επαφή με την Επιτροπή και με τη βελγική Προεδρία, που τις ευχαριστώ ειλικρινά αυτή τη στιγμή και τις δύο για τη βοήθειά τους. Ο στόχος ήταν να φτάσουμε σε μια συναίνεση που να καθιστά δυνατή την έγκριση της πρότασης οδηγίας σε πρώτη ανάγνωση ή, τουλάχιστον, που να μετατρέπει τη δεύτερη ανάγνωση σε μια απλή διαδικασία.
<P>
Στηριζόμασταν στην αξίωση αυτή, εφόσον η πλειοψηφία των παραγόντων, τόσο τα κράτη μέλη όσο και οι παράγοντες στη βιομηχανία, συμμερίζονταν τη σημασία της και μια βασική συναίνεση, εκτός από ορισμένα σημεία, σε σχέση με αυτήν την πρόταση. Αυτός ο στόχος έμοιαζε να έχει επιτευχθεί, καθώς η ομάδα εργασίας του Συμβουλίου έμοιαζε να είχε να καταλήξει σε μια συμφωνία που ταυτόχρονα ικανοποιούσε τις ουσιαστικές αξιώσεις του Κοινοβουλίου. Την τελευταία στιγμή η αρχική συμφωνία που υπήρχε στην ομάδα εργασίας του Συμβουλίου διαλύθηκε και αύριο, πιθανόν, στο ECOFIN θα εγκριθεί μια διαφορετική συμφωνία, που θα περιλαμβάνει άλλα σημεία, τα οποία δεν μπόρεσαν να εξεταστούν εκτενώς από το Κοινοβούλιο.
<P>
Συνεπώς, φοβάμαι πως δεν θα είναι εφικτή η επιδίωξη που ανέφερα προηγουμένως, να εξοικονομήσουμε δηλαδή τη δεύτερη ανάγνωση ή, τουλάχιστον, να τη μετατρέψουμε σε απλή διαδικασία, και θα πρέπει να συνεχίσουμε να εργαζόμαστε στη οδηγία αυτή από τον επόμενο μήνα. Σ' αυτή την περίπτωση, για την αυριανή ψηφοφορία, ζητώ να υπερψηφιστούν οι τροπολογίες που εγκρίθηκαν από την Επιτροπή Οικονομικής και Νομισματικής Πολιτικής του Ευρωπαϊκού Κοινοβουλίου με μερικές ελαφρές τροποποιήσεις και ζητώ να καταψηφιστεί μία τροπολογία που υποβλήθηκε στο Κοινοβούλιο την τελευταία στιγμή, αφού η έλλειψη συναίνεσης στους κόλπους του Συμβουλίου, δηλαδή η έλλειψη συναίνεσης μεταξύ των κρατών, είχε ως αποτέλεσμα και τη διάλυση της συναίνεσης που υπήρχε στην Επιτροπή Οικονομικής Πολιτικής του Ευρωπαϊκού Κοινοβουλίου.

<SPEAKER ID=251 LANGUAGE="DE" NAME="Lehne">
Κύριε Πρόεδρε, αξιότιμες κυρίες και κύριοι, καταρχάς επιτρέψτε μου να κάνω μια προεισαγωγική παρατήρηση. Έχουμε εδώ ένα ακόμη παράδειγμα, ότι η σημαντική νομοθεσία σ' αυτό το Σώμα συζητείται συνήθως λίγο πριν από τα μεσάνυχτα, ενώ κατά τη διάρκεια της ημέρας ασχολούμαστε εν μέρει λίγο έως πολύ με ανούσια ψηφίσματα για κάποια Σύνοδο Κορυφής, τα οποία τις περισσότερες φορές δεν φέρνουν αποτελέσματα. Θα επιθυμούσα στο μέλλον να μπορούμε να νομοθετούμε σε πιο κατάλληλες ώρες στο πλαίσιο της εβδομάδας της ολομέλειας.
<P>
Επίσης θα ήθελα, εκ μέρους της Επιτροπής Νομικών Θεμάτων, να ευχαριστήσω τον εισηγητή για την εξαιρετικά ισορροπημένη έκθεση. Αυτή η έκθεση ή αυτή η πρόταση της Επιτροπής είναι, αν θέλετε, συνέπεια της οδηγίας σχετικά με τα συστήματα πληρωμών που ψηφίστηκε το 1998. Τότε ήμουν στην Επιτροπή Νομικών Θεμάτων - η οποία εκείνη την περίοδο ήταν ακόμη αρμόδια επί της ουσίας - εισηγητής αυτής της οδηγίας και μπορώ να πω ότι τα προβλήματα που έπρεπε να αντιμετωπίσουμε και τα οποία επιλύθηκαν υπ' αυτή την έννοια, ήταν ουσιαστικά τα ίδια, όπως τίθενται και σήμερα.
<P>
Πρέπει απλώς να προσέξουμε να υπάρξει λογική ισορροπία μεταξύ του συμφέροντος να έχουμε τέτοια συστήματα μέσω ασφαλειών πιστώσεων και να τα κρατήσουμε σταθερά και άλλων συμφερόντων, που υπάρχουν φυσικά, δηλ. συμφέροντα πιστωτών σε διαδικασία πτώχευσης, στα οποία πρέπει να δοθεί προσοχή και να υπάρξει σ' αυτό το σημείο δίκαια αντιστάθμιση.
<P>
Δεν πρέπει να υπάρχει αμφιβολία λοιπόν ότι στόχος δεν είναι μόνο να προστατεύσουμε αυτά τα χρηματοπιστωτικά συστήματα, αλλά πρέπει να διασφαλιστεί ώστε άλλοι που θίγονται απ' αυτή τη ρύθμιση να μην επιβαρυνθούν υπερβολικά. Πιστεύω πως γι' αυτό το θέμα έχει βρεθεί δίκαια ισορροπία και αυτό αποτελεί μια πολύ σημαντική πτυχή.
<P>
Μια δεύτερη πτυχή αναφέρθηκε και από τον εισηγητή, η οποία έχει σημασία και για μας στην Επιτροπή Νομικών Θεμάτων, δηλ. το γεγονός ότι τα όρια σε σχέση με την παροχή προνομίων έχουν καθοριστεί σχετικά και θα έλεγα ελεύθερα. Ήμασταν της άποψης ότι θα έπρεπε είτε να το επεκτείνουμε πραγματικά στις μεσαίες επιχειρήσεις είτε απ' την άλλη να το περιορίσουμε πραγματικά στις τράπεζες και τους άμεσα συμμετέχοντες στις χρηματοπιστωτικές αγορές. Πιστεύω πως και σ' αυτό το σημείο επιτεύχθηκε καλό αποτέλεσμα στην Επιτροπή Οικονομικής Πολιτικής και θα ήθελα να ολοκληρώσω λόγω του περασμένου της ώρας. Συμφωνούμε, και το λέω από την πλευρά της Επιτροπής Νομικών Θεμάτων, με όσα έχει καταθέσει ο εισηγητής και από την πλευρά μας θα τα υποστηρίξουμε.

<SPEAKER ID=252 LANGUAGE="DE" NAME="Karas">
Κύριε Πρόεδρε, προχωράμε γρηγορότερα, απ' ότι πιστεύαμε. Καταρχάς θα ήθελα να δικαιολογήσω την συνάδελφο κ. Villiers. Προ ολίγου στο τέλος μιας διαδικασίας ψηφοφορίας ορίστηκε στην αντιπροσωπεία των Συντηρητικών της Ομάδας μας ως αναπληρώτρια διευθύντρια της αντιπροσωπείας, πράγμα για το οποίο τη συγχαίρω θερμότατα. Έχουν ειπωθεί πολλά. Θα ήθελα απλώς να συμπληρώσω κάτι.
<P>
Πρώτον: οι ομιλητές σ' αυτό και στο προηγούμενο θέμα της ημερήσιας διάταξης έχουν έναν μεγάλο στόχο. Θέλουμε να καταβάλουμε κάθε δυνατή προσπάθεια προκειμένου να μπορέσει το πρόγραμμα δράσης για τις χρηματοπιστωτικές υπηρεσίες να ψηφιστεί και να υλοποιηθεί γρήγορα, με ποιότητα και υψηλή αξία και εντός του χρονοδιαγράμματος. Αυτή η οδηγία αποτελεί τώρα ένα μέρος του προγράμματος δράσης για χρηματοπιστωτικές υπηρεσίες και ελπίζουμε, σε αντίθεση με άλλες περιπτώσεις, το Συμβούλιο να αντεπεξέλθει τουλάχιστον σ' αυτό το θέμα των προκαταρκτικών εργασιών της Επιτροπής και του Κοινοβουλίου όσο το δυνατόν συντομότερα με δική του θέση.
<P>
Ο προλαλήσας, κ. Lehne, σημείωσε ήδη ότι το πρώτο ορόσημο στην χρηματοπιστωτική πολιτική σε ευρωπαϊκό επίπεδο ήρθε με την οδηγία του 1998 για το αμετάκλητο του διακανονισμού. Έως τώρα αυτό αποτελούσε τη μοναδική ευρωπαϊκή νομοθεσία με την οποία ρυθμίστηκαν διασυνοριακές ασφάλειες σε σχέση με χρηματοπιστωτικές συναλλαγές. Χρειαζόμαστε ομοιογένεια σ' αυτό το θέμα για τη δημιουργία μιας ικανοποιητικής εσωτερικής αγοράς. Πρέπει να εξαλείψουμε τις αβεβαιότητες όσον αφορά το νόμο που εφαρμόζεται σε διασυνοριακές μεταφορές των αποκαλούμενων "τίτλων σε λογιστική μορφή" . Πρέπει να αντιμετωπίσουμε τις αυξημένες διοικητικές απαιτήσεις που εμποδίζουν τη λειτουργία μιας οικονομικά συμφέρουσας και ολοκληρωμένης αγοράς της ΕΕ. Πρέπει να εξαλείψουμε την έλλειψη ασφάλειας δικαίου με τα 15 διαφορετικά νομικά συστήματα, γιατί αυτά τα διαφορετικά νομικά συστήματα οδηγούν σε κίνδυνο για τη χρησιμοποίηση ασφαλειών στο εξωτερικό. Πρέπει επίσης να αντιμετωπίσουμε τις διαφορετικές νομοθεσίες περί αφερεγγυότητας. Υπάρχει λοιπόν η ανάγκη να δημιουργήσουμε ένα ομοιόμορφο καθεστώς ελάχιστων απαιτήσεων.
<P>
Η οδηγία αποτελεί το μοναδικό μέσο για την επίτευξη αυτών των στόχων. Εκφράζουμε λοιπόν την ικανοποίησή μας και υποστηρίζουμε την έκθεση του εισηγητή και αυτή του κ. Lehne της Επιτροπής Νομικών Θεμάτων και Εσωτερικής Αγοράς. Ευχαριστώ πολύ! Ελπίζουμε αυτή η έκθεση του Κοινοβουλίου και οι προτάσεις της Επιτροπής να υλοποιηθούν και να εφαρμοστούν χωρίς καμία καθυστέρηση.

<SPEAKER ID=253 NAME="Bolkestein">
. (ΕΝ) Κύριε Πρόεδρε, θα ήθελα να ξεκινήσω ευχαριστώντας θερμά τον εισηγητή σας, κ. Pιrez Royo, και τα μέλη της Επιτροπής Οικονομικής και Νομισματικής Πολιτικής για την εξαιρετική εργασία τους και την πολύ εποικοδομητική προσέγγιση της πρότασης για ασφάλεια. Αυτή η πρόταση, όπως τόνισε ο κ. Karas μόλις τώρα, αποτελεί φάκελο προτεραιότητας στο Πρόγραμμα Δράσης Χρηματοπιστωτικών Υπηρεσιών και είναι ένα σημαντικό στοιχείο για την έγκαιρη παράδοση του ΠΔΧΥ μέχρι το 2003 για μία ολοκληρωμένη αγορά κινητών αξιών της Ευρωπαϊκής Ένωσης, και το έτος 2005 για το ΠΔΧΥ συνολικά.
<P>
Δεδομένου ότι η αξία των ανεξόφλητων συμβάσεων μόνο στην ευρωπαϊκή αγορά συμφωνιών επαναπώλησης /επαναγοράς (REPO) ξεπερνά τα 1,8 δισεκατομμύρια ευρώ, τα αναμενόμενα οφέλη είναι τεράστια. Αυτές οι συμβάσεις, όταν εφαρμοστεί η οδηγία στα κράτη μέλη, θα διέπονται από ενιαίο νομικό καθεστώς αντί από 15 διαφορετικά νομικά καθεστώτα. Ένα τέτοιο κοινό νομικό πλαίσιο για τη χρήση ασφάλειας θα συμβάλει στη μεγαλύτερη ολοκλήρωση και αποδοτικότητα σε σχέση με το κόστος των ευρωπαϊκών χρηματοπιστωτικών αγορών, ενθαρρύνοντας τις διασυνοριακές επιχειρήσεις και δημιουργώντας μία πιο ανταγωνιστική ευρωπαϊκή χρηματοπιστωτική αγορά.
<P>
Έρχομαι τώρα στις τροπολογίες που κατατέθηκαν. Η Επιτροπή γενικά υποστηρίζει όλες τις τροπολογίες, εκτός από τις τροπολογίες αριθ. 16 και 21, οι οποίες ασχολούνται με την εκτεταμένη προστασία της πρόσθετης ασφάλειας και τον περιορισμό του πεδίου εφαρμογής αντίστοιχα. Υποστηρίζουμε πλήρως τις τροπολογίες αριθ. 1, 2, 18 και 19 ως έχουν. Επιπλέον, και υπό την προϋπόθεση κάποιας επαναδιατύπωσης, η οποία προσδοκούμε ότι δεν θα προκαλέσει δυσκολίες για το Κοινοβούλιο, μπορούμε επίσης να αποδεχτούμε γενικά τις τροπολογίες αριθ. 3 έως 15, 17 και 20. Όμως, ίσως χρειαστεί κάποια ευελιξία για την επίτευξη τελικής συμφωνίας.
<P>
Υποστηρίζοντας την τροπολογία αριθ. 1, δεν καταργούμε την προστασία της πρόσθετης ασφάλειας πιστωτικού κινδύνου. Όμως, η Επιτροπή δεν μπορεί να αποδεχτεί την τροπολογία αριθ. 16, η οποία προστατεύει την πρόσθετη ασφάλεια πιστωτικού κινδύνου στο πλαίσιο της οδηγίας και πιστεύουμε πως ούτε το Συμβούλιο μπορεί να την αποδεχτεί. Ωστόσο, όπως προβλέπεται στην τροπολογία αριθ. 1, θα ήταν δυνατόν να προστατευθεί αυτό το είδος ασφάλειας στο πλαίσιο της εθνικής νομοθεσίας.
<P>
Για να γίνω πιο ακριβής, η τροπολογία αριθ. 16 δεν γίνεται αποδεκτή από την Επιτροπή, διότι θα μπορούσε να έρθει σε πλήρη σύγκρουση με την τακτική του δικαίου περί αφερεγγυότητας, το οποίο γενικά αποθαρρύνει τη βελτίωση της θέσης του πιστωτή εξαιτίας ενός γεγονότος σχετιζόμενου με αφερεγγυότητα ή τουλάχιστον στο πλαίσιο επιδεινούμενης πιστοληπτικής ικανότητας του δανειζόμενου.
<P>
Η τροπολογία αριθ. 21 δεν γίνεται αποδεκτή από την Επιτροπή, διότι η Επιτροπή θα επιθυμούσε να δει όσο το δυνατόν περισσότερες μη χρηματοπιστωτικές εταιρείες να επωφελούνται από την παρούσα οδηγία. Αυτές οι εταιρείες ήδη χρησιμοποιούν αυτές τις τεχνικές στην αγορά.
<P>
Τελειώνοντας, θα ήθελα να ευχαριστήσω για άλλη μία φορά τα μέλη του Κοινοβουλίου για την εξαιρετική συνεργασία τους. Πληροφορήθηκα, επίσης, όσα συνέβησαν σήμερα στην Επιτροπή Μονίμων Αντιπροσώπων, όπως ανέφερε ο εισηγητής, κ. Pιrez Royo. Αύριο, όπως είπε, θα συνεδριάσει το Συμβούλιο Ecofin, όπου θα παρίσταμαι και εγώ ο ίδιος. Δεν γνωρίζω σε τι θα οδηγήσει η αυριανή συζήτηση. Λυπούμαι για την ανάγκη δεύτερης ανάγνωσης, για προφανείς λόγους, αλλά δεν μπορώ να κάνω τίποτα. Η Επιτροπή βρίσκεται στη δικαιοδοσία του Συμβουλίου, από τη μία μεριά, και του Κοινοβουλίου, από την άλλη.
<P>
Τέλος, θα ήθελα να πω στον κ. Lehne ότι συμφωνώ αρκετά μαζί του σχετικά με την ώρα αυτής της συζήτησης. Πρόκειται για μία εξαιρετικά σημαντική συζήτηση και, ωστόσο, γίνεται σχεδόν στις 11 μ.μ. και το δημόσιο ενδιαφέρον είναι περιορισμένο. Σας διαβεβαιώ, κύριε Πρόεδρε, ότι εάν αυτή η συζήτηση είχε διεξαχθεί νωρίτερα σήμερα, θα ήμουν πολύ ικανοποιημένος. Είμαι πεπεισμένος ότι και οι βουλευτές που είναι παρόντες εδώ θα ήταν πολύ ικανοποιημένοι.

<SPEAKER ID=254 NAME="Πρόεδρος">
Παρότι είναι περασμένη η ώρα και η κοινοβουλευτική αντιπροσωπεία δεν είναι ιδιαίτερα αυξημένη, η συζήτηση είχε πολύ υψηλό επίπεδο και εγώ, ως Πρόεδρος της συνεδρίασης, είμαι ευχαριστημένος που μπόρεσα να συμμετάσχω αυτή την ώρα και σ' αυτή την τελευταία νυχτερινή συζήτηση του Στρασβούργου κατά το 2001. Σας ευχαριστούμε εξ ονόματος του Κοινοβουλίου.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 10.00.
<P>
(Η συνεδρίαση λήγει στις 22.55)

<CHAPTER ID=13>
Απονομή του βραβείου Ζαχάρωφ 2001
<SPEAKER ID=255 NAME="Πρόεδρος">
Αγαπητή κυρία Nurit Peled-Elhanan, αγαπητέ κύριε Izzat Ghazzawi, σεβασμιώτατε Zacarias Kamwenho, το Ευρωπαϊκό Κοινοβούλιο έχει τη χαρά να σας υποδέχεται σε αυτό το ημικύκλιο για να σας απονείμει το βραβείο Ζαχάρωφ για την ελευθερία του πνεύματος. Καλωσορίζοντας σας εδώ, θα ήθελα να χαιρετίσω, επίσης, τα πρόσωπα που μπόρεσαν να σας συνοδεύσουν, και κυρίως τα μέλη των οικογενειών σας.
<P>
Από το 1988, το Ευρωπαϊκό Κοινοβούλιο απονέμει κάθε χρόνο το βραβείο Ζαχάρωφ για να τιμήσει τις προσωπικότητες ή τις οργανώσεις που έθεσαν τη σφραγίδα τους στον αγώνα για τα ανθρώπινα δικαιώματα και την ελευθερία στη χώρα τους. Στο επίκεντρο της δράσης τους αυτής υπάρχει μια πολύ ισχυρή πεποίθηση: το δικαίωμα στη ζωή με σεβασμό της αξιοπρέπειας κάθε ανθρώπινου όντος, ανεξάρτητα από την εθνοτική του προέλευση, το φύλο και τις πεποιθήσεις του.
<P>
Φέτος, το Ευρωπαϊκό Κοινοβούλιο αποφάσισε για πρώτη φορά να απονείμει το βραβείο Ζαχάρωφ σε τρία πρόσωπα. Τούτο αποτελεί μια κατ' εξαίρεση απόφαση που οφείλεται σε εξαιρετικές περιστάσεις.
<P>
Αγαπητή κυρία Nurit Peled-Elhanan, κατάγεστε απ' τη γη του Ισραήλ και έχετε υποφέρει πολύ, προσωπικά. Κάποια μέρα γράψατε: "Για να τεθεί τέλος στον πόλεμο πρέπει να καταλάβουμε ότι το αίμα έχει το ίδιο χρώμα για όλους και ότι ο θάνατος οποιουδήποτε παιδιού σημαίνει τον θάνατο ολόκληρου του κόσμου" .
<P>
Μετά τον θάνατο της κόρης σας, Smadar, 13 ετών, που χτυπήθηκε σε μια παλαιστινιακή επίθεση αυτοκτονίας, δεν θελήσατε να απαντήσετε στην φρικαλεότητα με μίσος και προτιμήσατε να καταγγείλετε, αναφέρω κατά λέξη, "μια κοντόφθαλμη πολιτική που αρνείται να αναγνωρίσει τα δικαιώματα του άλλου και αναζωπυρώνει τα μίση και τις συγκρούσεις" . Ποιος από εμάς θα μπορούσε να βεβαιώσει ότι απέναντι στην χειρότερη αδικία, αυτή του χαμού του παιδιού του, θα διέθετε αυτό το κουράγιο και αυτή την αξιοπρέπεια; Ποιος από μας δεν συγκινείται ως τα βάθη της ψυχής του, από αυτή τη νηφαλιότητα κι αυτή τη δύναμη που σας έκανε σύμβολο για όλους όσους, μέσα στους κόλπους του ισραηλινού λαού, μάχονται για μια ειρήνη που θα λαμβάνει υπόψη τις προσδοκίες και τις ελπίδες των δύο λαών, του ισραηλινού και του παλαιστινιακού;
<P>
Απονέμοντάς σας το βραβείο Ζαχάρωφ, θέλουμε να δείξουμε πόσο προσηλωμένοι παραμένουμε στην υποστήριξη όλων εκείνων που με τις καθημερινές τους πράξεις, σε μια εξαιρετικά δύσκολη ιστορική συγκυρία, παρά την πίεση των γεγονότων, εργάζονται ακατάπαυστα για την προσέγγιση των λαών μεταξύ τους.
<P>
Αγαπητέ κύριε Izzat Ghazzawi, κατάγεστε απ' την παλαιστινιακή γη κι έχετε, επίσης, πολύ υποφέρει. Σε ένα από τα γράμματα που γράψατε στη φυλακή, είχατε απευθυνθεί σε έναν φίλο σας, ισραηλινό ποιητή που πέθανε πρόσφατα, τον Ya'ir Horowitz, επιδιώκοντας να αποκαταστήσετε ένα διάλογο, που ο θάνατος είχε διακόψει, χαράζοντας το περίγραμμα των κοινών σας ονείρων για την ειρήνη, ελπίζοντας να αντέξετε την απελπισία που σας απειλούσε, επειδή αυτό το όνειρο της ειρήνης απομακρύνονταν με το πέρασμα του χρόνου.
<P>
Επιδιώξατε ακούραστα την ειρήνη και ευνοήσατε τον διάλογο μεταξύ του ισραηλινού και παλαιστινιακού λαού. Ακατάπαυστα, και τούτο παρά τη φυλακή, παρά τη λογοκρισία και κυρίως παρά τον ανεπανόρθωτο χαμό του Ramy, του 16χρονου γιου σας, που σκοτώθηκε από τον ισραηλινό στρατό, ενώ βοηθούσε έναν πληγωμένο φίλο του, στην αυλή του σχολείου τους. Αποφασιστικά, συνεχίσατε αυτόν τον διάλογο, μέσα από τα γραπτά σας, μέσα από τις παραδόσεις σας στο πανεπιστήμιο της Birzeit, μέσα από τον κινητήριο ρόλο σας, στους κόλπους της Ένωσης Παλαιστινίων Συγγραφέων, της οποίας είστε πρόεδρος, μέσα από τις επαφές σας με ισραηλινούς συγγραφείς και μέσα από κοινές εκδόσεις. Χρησιμοποιήσατε τον εαυτό σας για να καταστήσετε πιο συγκεκριμένο το στόχο της ανεκτικότητας και της αμοιβαίας κατανόησης ανάμεσα στους πολιτισμούς, τις θρησκείες και τους λαούς ολόκληρης της περιοχής αυτής.
<P>
Αγαπητή κυρία Nurit Peled-Elhanan, αγαπητέ κύριε Izzat Ghazzawi, τιμώντας σας από κοινού, το Ευρωπαϊκό Κοινοβούλιο επιθυμεί να συμβάλει στον εξαναγκασμό για ένα ειρηνικό πεπρωμένο απέναντι στην προφανή πραγματικότητα του πολέμου, να συμβάλει στην διατράνωση και εκδήλωση των δυνάμεων της ανεκτικότητας και κατανόησης και στη διατήρηση της ελπίδας.
<P>
Σεβασμιώτατε Kamwenho, εδώ και 25 χρόνια, η χώρα σας βρίσκεται σε πόλεμο. Δύο γενιές Aγκολέζων αγνοούν τί σημαίνει η λέξη ειρήνη και ο απολογισμός αυτού του ατελείωτου πολέμου είναι αποκαρδιωτικός: ένα εκατομμύριο νεκροί, σχεδόν τέσσερα εκατομμύρια εκτοπισθέντες, εκατοντάδες χιλιάδες ορφανά παιδιά, ανάπηροι πολέμου, υποσιτισμένος πληθυσμός, σε σημείο που ένα στα πέντε παιδιά πεθαίνει πριν από την ηλικία των 5 ετών, προσδοκώμενη διάρκεια ζωής κατώτερη των 45 ετών, έδαφος στο οποίο έχουν ταφεί χιλιάδες νάρκες κατά προσωπικού, άκρα φτώχεια σε πείσμα των φυσικών πλουτοπαραγωγικών πόρων, που δυστυχώς χρησιμεύουν κυρίως για να τροφοδοτούν τον πόλεμο.
<P>
Το Ευρωπαϊκό Κοινοβούλιό μας ανέκαθεν έχει δεσμευτεί να προωθήσει μια πολιτική λύση στην σύγκρουση της Αγκόλας και υπογραμμίζαμε τακτικά την αναγκαιότητα να αρχίσουν επειγόντως όλα τα ενεχόμενα μέρη έναν συνολικό διάλογο, που να μπορεί να οδηγήσει σε μια βιώσιμη ειρήνη, η οποία θα διασφαλίζει την προαγωγή και προστασία των ανθρωπίνων δικαιωμάτων. Το Σώμα χαιρέτισε επανειλημμένα τις προσπάθειες που καταβλήθηκαν προς αυτή την κατεύθυνση από τις εκκλησίες και τις οργανώσεις της κοινωνίας των πολιτών. Ως αρχιεπίσκοπος του Lubango, ως πρόεδρος της Διάσκεψης των καθολικών επισκόπων της Αγκόλας και του Sao Tomι, ως πρόεδρος της οικουμενικής επιτροπής για την ειρήνη στην Αγκόλα, γίνατε ο απόστολος των θεμελιωδών δικαιωμάτων και της ειρήνης, σύμβολο των ελπίδων του λαού της Αγκόλας, ενσάρκωση της επιθυμίας του για ειρήνη, ελευθερία και δικαιοσύνη.
<P>
Χαιρετίζουμε την πορεία σας, την πορεία ενός ανθρώπου, τον οικουμενισμό του, την αποφασιστικότητά του, τη δύναμη της φωνής του. Χαιρετίζουμε, επίσης, τον εκπρόσωπο των προσδοκιών όλων αυτών που, μέσα στους κόλπους της κοινωνίας της Αγκόλας, εργάζονται για το διάλογο και για την συμφιλίωση.
<P>
Για όλες αυτές τις ιδιότητες, σεβασμιώτατε Kamwenho, σας απονέμουμε σήμερα το βραβείο Ζαχάρωφ για την ελευθερία του πνεύματος.
<P>
Θα επιθυμούσα να τελειώσω, τιμώντας την μνήμη όλων των πεσόντων, παιδιών, γυναικών και ανδρών, θυμάτων των συγκρούσεων στο Ισραήλ, στην Παλαιστίνη, στην Αγκόλα. Η υποστήριξή μας προς τους αγωνιστές της ειρήνης, όπως είναι τα τρία πρόσωπα στα οποία απονέμεται το βραβείο Ζαχάρωφ 2001, μαρτυρεί την συγκίνησή μας απέναντι στην τραγική τους μοίρα και την κοινή μας άρνηση απέναντι σε κάθε μορφή βίας.
<P>
(Ζωηρά χειροκροτήματα)

<SPEAKER ID=256 LANGUAGE="FR" NAME="Nurit PELED-ELHANAN">
Κυρία Πρόεδρε, κύριοι βουλευτές, αγαπητή Λουΐζα, αγαπητή μου οικογένεια, αγαπητή κυρία Sartaoui, θα ήθελα να αφιερώσω τον λόγο μου στη μνήμη του πατέρα μου και του παλαιστίνιου φίλου του, του Δρ Issam Sartaoui, που ονειρεύτηκαν μαζί την ειρήνη, εδώ και τριάντα χρόνια.
<P>
Είμαι, όμως, υποχρεωμένη, αισθάνομαι υποχρεωμένη να αφιερώσω τον λόγο μου στα παιδιά που σκοτώθηκαν χτες από τον ισραηλινό στρατό, μόνο και μόνο επειδή γεννήθηκαν Παλαιστίνιοι.
<P>
Αποτελεί για μένα μεγάλη τιμή να βρίσκομαι σήμερα μαζί σας για τη βράβευσή μου με το βραβείο Ζαχάρωφ. Ξέρω καλά ότι σε μια τέτοια περίσταση, θα έπρεπε κανείς να μιλήσει για την ελπίδα και τις ανθρώπινες αρετές που μπορούν να οδηγήσουν στη νίκη της συμπόνιας και της αδελφοσύνης των ανθρώπων. Συγχωρέστε με, λοιπόν, που δεν θα μιλήσω για τίποτε απ' αυτά εδώ.
<P>
Στην πατρίδα μου, την Ιερουσαλήμ, η ελπίδα και ο ανθρωπισμός πεθαίνουν. Το Ισραήλ κοντεύει να γίνει νεκροταφείο παιδιών, που μεγαλώνει μέρα με τη μέρα, σαν ένα βασίλειο του κάτω κόσμου που απλώνεται κάτω απ' τα πόδια μας, ερημώνοντας τα πάντα τριγύρω. Είναι το βασίλειο όπου τώρα κατοικεί η δική μου κόρη πλάι στον παλαιστίνιο φονιά της, του οποίου το αίμα μαζί με το δικό της απλώνεται στις πέτρες της Ιερουσαλήμ, της αδιάφορης εδώ και πολύ καιρό στο αίμα που ρέει. Κείτονται εκεί, μαζί με αναρίθμητα ακόμη παιδιά, όλα τους απελπισμένα. Ο φονιάς της κόρης μου είναι απογοητευμένος, γιατί η φονική του πράξη και η αυτοκτονία του δεν κατέληξαν πουθενά. Δεν έβαλε τέλος στη σκληρή ισραηλινή κατοχή, δεν τον οδήγησε στον παράδεισο και όσοι του υποσχέθηκαν ότι η πράξη του θα είχε νόημα και αξία, συνεχίζουν σαν αυτός ποτέ να μην είχε υπάρξει. Η κορούλα μου κείτεται απογοητευμένη γιατί πίστευε, όπως χιλιάδες από τους νέους μικρούς αδελφούς της, ότι η ζωή της ήταν ασφαλής, ότι οι γονείς της θα την προστάτευαν απ' το κακό κι ότι τίποτα δεν μπορεί να συμβεί σε ευγενικά μικρά κοριτσάκια που διασχίζουν τους δρόμους της πόλης τους για να πάνε στο μάθημα χορού. Και όλα τα παιδιά που κατοικούν μαζί τους είναι απογοητευμένα, γιατί ο κόσμος προχωρεί αμέριμνος λες και το δικό τους το αίμα δεν χύθηκε ποτέ.
<P>
Στην πατρίδα μου, την Ιερουσαλήμ, οι άνθρωποι, που αποκαλούνται ηγέτες μας, επέτρεψαν στο θάνατο να βασιλέψει. Φαίνεται, πάντως, πως αυτοί οι κύριοι ξέρουν να ζουν εν ειρήνη, όταν η ανάγκη το επιβάλλει. Την Παρασκευή, 1η Δεκεμβρίου, το κύριο άρθρο της τοπικής εφημερίδας της Ιερουσαλήμ που πενθούσε μας γνωστοποιούσε ότι η πόλη της Ιεριχούς ζούσε εν ηρεμία εδώ και δύο μήνες. Ούτε ισραηλινοί στρατιώτες, ούτε παλαιστίνιοι αστυνομικοί, ούτε πυροβολισμοί.
<P>
Μην πιστέψετε ότι οι Αμερικανοί κατάφεραν να πείσουν τον Σαρόν να σταματήσει να στέλνει 18χρονους νεαρούς Ισραηλινούς να σκοτώσουν αθώους Παλαιστίνιους, ούτε ότι κατάφεραν να πείσουν τους Παλαιστίνιους να μην ανατινάζονται μαζί με τα ισραηλινά αθώα τους θύματα. Τίποτε απ' αυτά. Η Ιεριχώ είναι ήρεμη, γιατί οι Ισραηλινοί και Παλαιστίνιοι ηγέτες αποφάσισαν μαζί να ξανανοίξουν το καζίνο...
<P>
Διαβάζοντας αυτό το άρθρο, δεν μπόρεσα να εμποδίσω τη σκέψη ότι η κόρη μου δεν αξίζει ούτε μια μάρκα της ρουλέτας. 200 σχεδόν παιδιά που σκοτώθηκαν απ' την αρχή της ιντιφάντα, του ατελείωτου αυτού μακελειού, αξίζουν λιγότερο από τις μάρκες της ρουλέτας. Και παρόλα αυτά, δεν εξεπλάγην ιδιαίτερα, γιατί πάντα ήξερα ότι ο πόλεμός μας δεν ήταν ο πόλεμος του ισραηλινού λαού εναντίον του παλαιστινιακού λαού, αλλά ο πόλεμος όσων ρημάζουν τις ζωές και αποκαλούνται αρχηγοί κρατών, ενάντια στους λαούς, και από τη μια πλευρά και από την άλλη.
<P>
Αυτές οι δόλιες πολιτικές χρησιμοποιούν τον Θεό, το καλό του έθνους, την ελευθερία και τη δημοκρατία, ακόμη και το πένθος μας σαν πολιτικά εργαλεία και μέσα και τα παιδιά μας σαν μαριονέτες στα τυχερά τους παιχνίδια. Εσείς σκοτώσατε δέκα δικούς μου, θα σκοτώσω τριακόσιους δικούς σας και ισοφαρίσαμε ως την επόμενη φορά.
<P>
Όλα αυτά δεν είναι καινούργια στην ανθρώπινη ιστορία. Οι ηγέτες χρησιμοποιούσαν πάντα τον Θεό και άλλες ιερές αξίες, όπως η τιμή και το θάρρος σαν δικαιολογία για την φιλόδοξη μεγαλομανία τους. Και η μόνη φωνή που σ' ολόκληρη την Ιστορία, υψώνονταν για να τους εκθέσει και να αντιταχθεί ήταν πάντα η φωνή των μανάδων, η φωνή αυτών που γέννησαν τον εβραϊκό λαό, που παράκουσαν τις διαταγές του Φαραώ να θανατώσουν τα μικρά αγόρια στα γεννοφάσκια τους, ήταν η φωνή της Ραχήλ, της βιβλικής μας μάνας, που έκλαιγε τα παιδιά της κι αρνιόταν την παρηγοριά, ήταν η φωνή των Τρωάδων, των μανάδων της Αργεντινής, των μανάδων της Ιρλανδίας, του Ισραήλ και της Παλαιστίνης. Είναι η φωνή εκείνων που δίνουν τη ζωή αναλαμβάνοντας και την υποχρέωση να την διαφυλάξουν. Είναι η μόνη φωνή που απομένει μετά τη βία και που κατανοεί αληθινά το νόημα του τέλους κάθε πράγματος.
<P>
Μόνον οι μανάδες ξέρουν ότι ο θάνατος ενός παιδιού, οποιουδήποτε παιδιού, από τη Σερβία, την Αλβανία, το Ιράκ, ή το Αφγανιστάν, Εβραίου ή Παλαιστίνιου, σημαίνει το θάνατο ολόκληρου του κόσμου, ολόκληρου του παρελθόντος και του μέλλοντος. Όταν η Λουΐζα μου ανάγγειλε ότι μου είχαν απονείμει το βραβείο Ζαχάρωφ, της είπα ότι δεν το άξιζα, γιατί δεν είχα ποτέ σώσει ένα παιδί, ούτε καν το δικό μου. Κατόπιν, όμως, σκέφθηκα ότι το βραβείο δεν είχε απονεμηθεί στο πρόσωπό μου, αλλά σε εκείνη τη φωνή που δέχθηκα από το θάνατο, αυτή που διαπερνά τις εθνικότητες, τις θρησκείες, ακόμη κι αυτόν τον ίδιο το χρόνο. Αυτή τη φωνή που οι πολιτικοί και οι στρατηγοί συναγωνίζονται να φιμώσουν από τότε που υπάρχουν άνθρωποι κι από τότε που πολεμούν μεταξύ τους.
<P>
Συχνά με ρωτούν αν αισθάνομαι την ανάγκη να εκδικηθώ το θάνατο της κόρης μου, που σκοτώθηκε μόνο και μόνο επειδή γεννήθηκε Ισραηλινή από έναν νεαρό άνδρα απελπισμένο σε τέτοιο σημείο, ώστε να σκοτώσει και να σκοτωθεί, απλά και μόνο επειδή ήταν Παλαιστίνιος. Αντί γι' απάντηση, επαναλαμβάνω πάντα τους στίχους ενός μεγάλου εβραίου ποιητή, του Bialik: "Ο σατανάς δεν έπλασε ακόμη αυτούς που θα εκδικηθούν για το αίμα ενός μικρού παιδιού" . Κι αυτό, όχι γιατί ο σατανάς δεν έχει τον τρόπο του, αλλά γιατί μετά το θάνατο ενός παιδιού, δεν υπάρχει πια εκδίκηση, δεν υπάρχει πια θάνατος, ούτε ζωή. Το μόνο συναίσθημα που μας απομένει, η μόνη ελπίδα, η μόνη ανάγκη, ανεκπλήρωτη πια για πάντα, είναι αυτή της προστασίας του παιδιού. Οι μανάδες που έχασαν τα παιδιά τους θα σας πουν ότι τα μπράτσα τους πονούν από την ασταμάτητη επιθυμία να σφίξουν στην αγκαλιά τα παιδιά τους και να τα προστατεύσουν απ' το κακό. Καμία μητέρα δεν θα σκεφτόταν ποτέ να παρηγορηθεί σκοτώνοντας το παιδί μιας άλλης.
<P>
Αν δεν θέλουμε πια να καταντήσει ο πλανήτης μας ένα βασίλειο νεκρών παιδιών, πρέπει να υψώσουμε τις φωνές μας, τις φωνές των μανάδων ώστε να σιγήσουν όλες οι άλλες φωνές. Πρέπει να ξανακούσουμε τη φωνή του Θεού που έλεγε: "Μην βάλεις ποτέ χέρι πάνω σε παιδί" , κι αν αυτό δεν υπάρξει, σύντομα δεν θα μπορεί τίποτε άλλο πια να ειπωθεί και να ακουστεί από μια ατελεύτητη κραυγή πένθους. Σας παρακαλώ, κυρίες και κύριοι, να ακούσετε προσεκτικά τις φωνές που υψώνονται απ' το υποχθόνιο βασίλειο των σκοτωμένων παιδιών. Εκεί πλέον κείτεται η δικαιοσύνη σήμερα, εκεί βασιλεύει η αληθινή πολυπολιτισμικότητα, εκεί γνωρίζει κανείς πως δεν υπάρχει διαφορά στο αίμα, στο δέρμα, στην ταυτότητα ή τις σημαίες. Ακούστε τις κραυγές των σκοτωμένων παιδιών και βοηθείστε τις μανάδες να σώσουν τα ζωντανά τους παιδιά.
<P>
(Ζωηρά και παρατεταμένα χειροκροτήματα)

<SPEAKER ID=257 NAME="Ghazzawi">
. (ΕΝ) Κυρία Πρόεδρε, αξιότιμοι βουλευτές του Ευρωπαϊκού Κοινοβουλίου, κυρίες και κύριοι, αγαπητοί φίλοι: με μεγάλη συγκίνηση και ενθουσιασμό δέχομαι αυτήν την αναγνώριση σήμερα. Αυτό το βραβείο αποτελεί μία πράξη πίστης στην ικανότητα του κόσμου να προωθεί ένα συνεχή διάλογο ανεκτικότητας και κατανόησης. Κατέστησε ισχυρότερη και πιο επίμονη από ποτέ τη δέσμευσή μου για ένα πιο ευγενές μέλλον όσον αφορά τις συγκρούσεις στην περιοχή μας
<P>
Υπάρχουν τόσα πολλά γεγονότα για τα οποία θα ήθελα εδώ να σας μιλήσω, αλλά ο χρόνος που μου παραχωρήθηκε είναι περιορισμένος. Μέσα στη φυλακή μου, επί σχεδόν τρία χρόνια, έγραψα ένα βιβλίο με τίτλο "Letters Underway"; και στο οποίο διερωτόμουν, στις πιο μελαγχολικές στιγμές, το εξής: θα ήταν δυνατόν για εμένα να απευθύνομαι στο βιβλίο μου σε μία ισραηλινή μορφή που είναι καλλιτέχνης, πατέρας, πραγματική ανθρώπινη ψυχή, άνδρας ή γυναίκα και η οποία θα μπορούσε να καταργήσει την εικόνα ενός στρατιώτη που φυλάει το απομονωμένο κελί μου; Όταν η απάντηση ήταν "ναι" , προχώρησα στο γράψιμο. Μόλις βγήκα από τη φυλακή, συμμετείχα σε μία συνάντηση συγγραφέων στο Όσλο, όπου μερικοί διανοούμενοι προερχόμενοι και από τις δύο πλευρές συναντήθηκαν για να συζητήσουν τον τρόπο με τον οποίο θα μπορούσαν να συμβάλουν στην ειρήνη. Κατά τη διάρκεια δεκαήμερων διακυμάνσεων, οι Ισραηλινοί μίλησαν πολύ για την ιστορική δυστυχία που έτυχε στο εβραϊκό έθνος και τον εβραϊκό λαό. Οι Παλαιστίνιοι μίλησαν για τις καθημερινές ταλαιπωρίες που υφίστανται υπό το καθεστώς κατοχής.
<P>
Όμως τελικά, μετά από δέκα ημέρες, μπορέσαμε να κατανοήσουμε ο ένας τις ανάγκες του άλλου. Δεν θα μπορούσα να ξεχάσω το σχόλιο ενός ισραηλινού συγγραφέα. Κατά τη διάρκεια της συνάντησης, τη δέκατη ημέρα, είπε: "Πάντα πίστευα ότι ο άνθρωπος είναι κακός · τώρα δεν είμαι σίγουρος" . Το ίδιο έτος, το 1993, ο γιος μου έπεσε νεκρός από σφαίρες στρατιωτών στο σχολείο του. Το γεγονός άλλαξε την αίσθησή μου για όλα τα πράγματα στη ζωή, αλλά γνώριζα ότι μία καλή ανθρώπινη ύπαρξη είναι μία ζωντανή ανθρώπινη ύπαρξη.
<P>
Ο πόνος, αν αυτό αποφασίσουμε, μπορεί να χρησιμοποιηθεί ως δύναμη για θεραπεία και όχι ως τυφλή πάλη για εκδίκηση και μίσος. Η αρχή "οφθαλμόν αντί οφθαλμού" τυφλώνει ολόκληρο τον κόσμο. Γνώριζα πώς να χρησιμοποιώ τον ευφημισμό ως μέσο συμβιβασμού στη λογοτεχνία μου.
<P>
Αληθεύει, ωστόσο, ότι η σύγκρουση του ανθρώπου με την καρδιά του είναι το πιο ευγενές είδος πάλης. Είναι κρίμα που η σημερινή σύγκρουση υφίσταται μεταξύ εθνών και πολιτισμών. Αν αφεθεί στα χέρια των στρατηγών του πολέμου και της εχθρότητας, θα γίνει μία αιματηρή ιστορία τρόμου. Αν αφεθεί σ' αυτούς, θα αποδεχτούμε ως γεγονός ότι ο κόσμος μας είναι είτε κακός είτε τρελός. Όμως, όσοι έχουν διαβάσει ιστορία με ανεκτικό τρόπο, κατανοούν ότι αυτό που χρειάζεται είναι μία αμοιβαία ηθική δέσμευση απέναντι στο γεγονός της ύπαρξης και της ανθρώπινης υποχρέωσης για τη ζωή ως το μόνο πολύτιμο δώρο.
<P>
Οι διαστροφές όλων των ειδών δεν έχουν φυλή ή θρησκεία ή συγκεκριμένη πατρίδα. Μόνο ο πολιτισμός έχει τη δική του θρησκεία, πίστη και πατρίδα. Αυτό οφείλεται στο γεγονός ότι δεν υπάρχει μοναδικός πολιτισμός που να δημιουργήθηκε μόνος του: σε ολόκληρη την ιστορία, οι πολιτισμοί δανείζονταν ο ένας από τον άλλον και διέπρεπαν περισσότερο όταν μπορούσαν να μοιράζονται τα προσόντα και τις αξίες τους.
<P>
Ωστόσο, ο πρόσφατος φόβος μίας σύγκρουσης μεταξύ πολιτισμών δεν είναι αβάσιμος. Υπάρχει μία εκπληκτική ανισορροπία μεταξύ των πλουσίων και των φτωχών, και υπάρχει μεγάλος αριθμός αδικιών που απειλούν την ίδια την αρχή της ανεκτικότητας στον πλανήτη μας.
<P>
Εντούτοις, η επιμονή μας για διάλογο μεταξύ των πολιτισμών βρίσκεται τώρα στο αποκορύφωμά της, καθώς πρέπει να ψάξουμε τις ρίζες του τρόμου. Ως συγγραφέας που κατοικεί σε μία ιδιαίτερα προβληματική περιοχή, πρέπει να αντικρίσω αυτό το θέμα του διαπολιτισμικού διαλόγου ως μία ιστορία έλξης και συγκίνησης. Οτιδήποτε συμβαίνει στην περιοχή μας είναι καταδικασμένο να επηρεάζει ολόκληρο τον κόσμο.
<P>
Αυτό δεν συμβαίνει επειδή είμαστε το κέντρο του κόσμου. Συμβαίνει απλώς επειδή οι πνευματικές ρίζες προήλθαν από εδώ για να μεταδώσουν τη δύναμή τους σε όλους μας και στον καθένα ξεχωριστά. Τόσο η έλξη όσο και η συγκίνηση απορρέουν από αυτό το καταπληκτικό παρελθόν.
<P>
Είναι καιρός να δούμε αυτό το εκπληκτικό πνευματικό παρελθόν ως το παρελθόν ενός ανθρώπινου πολιτισμού. Είναι σημαντικό να το δούμε ως μέρος ενός ανθρώπινου πολιτισμού και όχι ως ένα θεϊκό κάλεσμα για μία ιερή γη που κατατρώει τα παιδιά της. Ο άνθρωπος είναι ιερός. Τίποτε άλλο δεν είναι ιερό, αν ο άνθρωπος ταπεινώνεται και αποστερείται το δικαίωμά του να ζει με αξιοπρέπεια.
<P>
Δεν θα υπάρξει λόγος για ένα λεπτομερή χάρτη με την ανθρώπινη καρδιά σπασμένη στην περιοχή μας στο χείλος της ελπίδας και της απελπισίας. Έχουμε βαρεθεί την ψευδαίσθηση της νίκης. Κανένα έθνος δεν μπορεί να ηττηθεί, εάν επιμένει ότι το νόημα της ζωής αποτελεί αξία αφεαυτού. Η απομόνωσή μας και η αγωνία μας εκτείνονται πέρα από κάθε διάσταση, αλλά η πίστη μας στο μέλλον είναι επίσης μεγάλη. Πάντα θα χρειαζόμαστε την υποστήριξή σας για μία σταθερή ειρηνευτική διαδικασία και την υποστήριξη για τα ειρηνευτικά στρατόπεδα που άναψαν κεριά για όλους όσοι έχασαν της ζωή τους στην αδαή μάχη.
<P>
Για άλλη μία φορά, με βαθιά ευγνωμοσύνη, σας ευχαριστώ που μου απονείματε, μαζί με τους συντρόφους μου, αυτό το πολύτιμο βραβείο, αλλά επίσης με όλη την αγωνία που έχω στην καρδιά μου για το μέλλον της Παλαιστίνης και του Ισραήλ, και με το θαυμασμό που εκφράζω για όλους τους άνδρες και τις γυναίκες που βρίσκονται τώρα εκεί και έχουν το όνειρο και το όραμα.
<P>
(Το Σώμα εγείρεται και επευφημεί τον ομιλητή)

<SPEAKER ID=258 NAME="Don Zacarias KAMUENHO">
Κυρία Πρόεδρε, κυρίες και κύριοι, αγαπητοί φίλοι, ζω εκεί όπου ο ήλιος είναι καυτός και ο ορίζοντας πιο πλατύς. Ζω εκεί όπου η γη είναι πιο πλούσια και οι άνθρωποι λιγότερο φιλόδοξοι, εκεί όπου το δάσος και η ελπίδα δεν έχουν τέλος. Από εκεί μεταφέρω χαιρετισμούς για σας, Πρόεδρε του Ευρωπαϊκού Κοινοβουλίου, κυρία Nicole Fontaine. Από εκεί μεταφέρω φιλικούς χαιρετισμούς για σας, εκλαμπρότατοι βουλευτές του μεγαλόψυχου αυτού Κοινοβουλίου. Μεταφέρω αδελφικούς χαιρετισμούς για την κ. Nurit Peled-Elhanan και τον κ. Izzat Ghazzawi, τα δύο πρόσωπα με τα οποία μοιράζομαι αυτό το βραβείο. Από τη χώρα εκείνη που ονομάζεται Αγκόλα μεταφέρω χαιρετισμούς για τους λαμπρούς προσκεκλημένους αυτής της Ολομέλειας. Δεν λησμονούμε τα μέσα ενημέρωσης, γραπτά, προφορικά ή τηλεοπτικά, που καθιστούν τις πέντε ηπείρους ένα μεγάλο χωριό ανθρώπινων υπάρξεων. Τελικά, και από αυτό θα έπρεπε να αρχίσω, μεταφέρω από την Αγκόλα χαιρετισμούς για την ιστορική αυτή πόλη του Στρασβούργου, που στεγάζει το Ευρωπαϊκό Κοινοβούλιο, πόλη που γνώρισα όταν ήμουν ακόμη νέος, στην οποία με προσέλκυσε όχι μόνο η πολιτιστική ατμόσφαιρά της αλλά, κυρίως, η ανάμνηση των πολλών αλσατών ιεραποστόλων που, πλάι στους πορτογάλους ιεραποστόλους, δίδαξαν το Ευαγγέλιο στη χώρα μας. Επομένως, για όλους εσάς, κυρίες και κύριοι, μεταφέρω από την Αγκόλα ένα μεγάλο ασπασμό.
<P>
Πρόεδρε κυρία Nicole Fontaine, κύριοι βουλευτές του Ευρωπαϊκού Κοινοβουλίου, κύριε Josι Ribeiro e Castro, εσείς που αποτελείτε την ακολουθία που με συνοδεύει, και ανάμεσα στους οποίους διακρίνω τον κ. Υφυπουργό Πολιτισμού και τον κ. Πρέσβη της Αγκόλας, η κ. Πρόεδρος του Ευρωπαϊκού Κοινοβουλίου, στην ευγενική επιστολή της με την οποία μου ανήγγειλε επισήμως τη διάκριση η οποία απονεμήθηκε στο ταπεινό μου πρόσωπο και με συνέχαιρε για το γεγονός αυτό, ανέφερε ότι η ειρήνη ήταν πάντα παρούσα στους βασικούς στόχους της και ότι η δέσμευσή μου για την οικουμενική υπόθεση την ευαισθητοποίησε. Πράγματι, η Επισκοπική Διάσκεψη της Αγκόλας και του Σάο Τομέ, της οποίας είμαι πρόεδρος εδώ και τέσσερα χρόνια, έγραψε στο εκκλησιαστικό μήνυμά της το Μάρτιο του 2000 ότι "δεν μπορούμε να διδάσκουμε το Ευαγγέλιο χωρίς να προωθούμε την ειρήνη" . Και η Επιτροπή των Εκκλησιών για την ειρήνη στην Αγκόλα, που ιδρύθηκε επίσης πέρυσι, επιδιώκει να αποτελέσει τη φωνή των πιστών στο κρίσιμο θέμα της ειρήνης.
<P>
Με επιστολή του στις 11 Ιανουαρίου 2001, η αυτού εξοχότητα ο Πρόεδρος της Δημοκρατίας κ. Josι Eduardo dos Santos, απαντώντας μου στη χριστουγεννιάτικη επιστολή μου, μου ευχήθηκε πλήρη επιτυχία στην ποιμενική δράση που αναπτύσσω υπέρ της ειρήνης και της ευτυχίας του λαού της Αγκόλας. Την επομένη της ανακοίνωσης των βραβευθέντων με το Βραβείο Ζαχάρωφ, όλα τα συγχαρητήρια που κατέφθαναν από όλες τις πλευρές και όλα τα κοινωνικά στρώματα, συμπεριλαμβανομένου και του Προέδρου της Δημοκρατίας κ. Jonas Savimbi, όλα αυτά τα συγχαρητήρια επεσήμαναν την ενοποιητική διάσταση του βραβείου, σε Ευρώπη, Μέση Ανατολή και Αφρική, καθώς επίσης και τον ενθαρρυντικό χαρακτήρα του όσον αφορά την επιδίωξη των ιδανικών της ειρήνης. Δυστυχώς, στη γη των βραβευθέντων, ιδίως στη δική μου, δεν έλειψαν τις τελευταίες ημέρες δράσεις και εκφράσεις που, από ανθρωπιστικής απόψεως, θα μπορούσαν να καταστήσουν κενά περιεχομένου τα μηνύματα που διατύπωσαν οι βουλευτές της Ευρωπαϊκής Ένωσης. Αλλά η έκτη αίσθηση μας λέγει ότι δεν είναι έτσι τα πράγματα. Το μήνυμα του Βραβείου Ζαχάρωφ 2001 είναι στέρεο και σας διαβεβαιώνω ότι πολλά πράγματα δεν θα είναι όπως προηγουμένως.
<P>
Πίστεψα, γι' αυτό μίλησα. Είναι αδύνατο να μην μιλήσει κανείς μπροστά σε αυτό το δραματικό πλαίσιο της κατάστασης στην Αγκόλα. Η ζωή μας δίπλα σε έναν απλό και πονεμένο λαό μας επέτρεπε να μιλάμε εξ ονόματος του, αναγνωρίζοντας τις προσπάθειες που καταβάλλει η κυβέρνηση και επίσης επιδιώκοντας τις βελτιώσεις που ο ίδιος ο λαός ζητά. Πριν από μερικές μέρες είπα ότι, στα δεκατέσσερα χρόνια αντι-αποικιακού πολέμου, μόνο το 1973 καταγράφηκε ένας δείκτης οικονομικής ανάπτυξης που ποτέ άλλοτε δεν επιτεύχθηκε, ενώ στα είκοσι πέντε χρόνια του εμφυλίου πολέμου σημειώθηκε ύφεση που επιδεινώνεται καθημερινά, κυρίως μετά το 1998. Η πείνα, η γύμνια και οι ασθένειες δημιούργησαν εικόνες που, εάν καταγραφούν και προβληθούν στις οθόνες των πολεμάρχων, ίσως να χάσουν και αυτοί τον ύπνο τους τη νύχτα και να αρχίσουν να σκέφτονται την Αγκόλα. Ο υποσιτισμός σε ορισμένες επαρχίες φθάνει το ποσοστό του 47%, όπως αποδείχθηκε από την έκκληση για ανθρωπιστική βοήθεια που απηύθυναν πρόσφατα τα Ηνωμένα Έθνη.
<P>
Αιτίες: είναι πολλές οι αιτίες του πολέμου στην Αγκόλα. Στρέφοντας το νου στον προστάτη που μας έφερε εδώ, στο Στρασβούργο, στις 12 Δεκεμβρίου, μεταξύ της 10ης Δεκεμβρίου, ημέρα της Διακήρυξης των Ανθρωπίνων Δικαιωμάτων, και της 14ης Δεκεμβρίου, ημέρα του θανάτου του, βλέπω ότι θα μπορούσα να σταθώ σε μία από τις αιτίες: την έλλειψη ανοχής. Δεν ήταν τυχαίο το γεγονός ότι ο ΟΗΕ ανακήρυξε το έτος 1995 ως Έτος των Ηνωμένων Εθνών για την ανοχή. Ακόμη ηχούν στα αυτιά και στη συνείδησή μας τα λόγια του μηνύματος του Πάπα Ιωάννη Παύλου ΙΙ στην Παγκόσμια Ημέρα της Ειρήνης αυτού του έτους, και τα λόγια του Δόκτορα Frederico Mayor Zaragoza, τότε προέδρου της UNESCO, όταν έλεγε, και παραθέτω : "Η Ανθρωπότητα πρέπει να μπορέσει να αφιερωθεί στην ειρήνη, να τη διαφυλάξει, να την αποκαταστήσει και να την οικοδομήσει εκ νέου με τη δημιουργία ενός χώρου διαλόγου, συνεννόησης και συμφιλίωσης. Όχι άλλη βία!"
<P>
Το να μιλάει κανείς για ανοχή στη χώρα μου είναι πολύ δύσκολο διότι οι ρίζες της έλλειψης ανοχής είναι βαθιές, καθώς βρίσκονται στον πολιτικό διπολισμό ανάμεσα στα δύο ισχυρότερα κόμματα: το MPLA και την UNITA. Στο κλίμα αυτό, ο λόγος της ανοχής αντιμετωπίζεται είτε ως προδοσία απέναντι σε αυτά τα ισχυρότερα κόμματα - που, τι ειρωνεία, βρίσκονται σε πόλεμο - ή ως οπισθοδρομική αντίδραση εάν προέρχεται από ανεξάρτητα άτομα. Στο κλίμα αυτό, το να μιλάει κανείς για αλλαγή σημαίνει εναλλαγή στην εξουσία με τον αντίπαλο. Όμως για μας, την εκκλησία και την κοινωνία των πολιτών, η αλλαγή θα ήταν να αποδεχθούμε την ανοχή ως ζήτημα επιβίωσης που, ωστόσο, επιβάλλεται από τη βάση έως την κορυφή, από τα πολιτικά κόμματα μέχρι την κυβέρνηση, από την κοινωνία των πολιτών και τις ίδιες τις εκκλησίες μέχρι το εθνικό πρόγραμμα. Η ανοχή είναι η λέξη κλειδί, όπως μας λέγει ο Locke, εάν θέλουμε να βρούμε μία ολοκληρωμένη ανθρώπινη βάση για την επίλυση των συγκρούσεων, συμπεριλαμβανομένης και της δικής μας, οδός για μία αρμονική ανάπτυξη. Στην περίπτωση της Αγκόλας, η ανοχή θα μπορούσε να υλοποιηθεί στην ιδιαίτερη πτυχή της εθνικής συμφιλίωσης, τα θεμέλια της οποίας μπορούν να εξευρεθούν μόνο στο συνεχή διάλογο μεταξύ όλων ανεξαιρέτως των πλευρών, ο οποίος είναι ικανός να θέσει τέλος σε αυτό το συνεχή κύκλο των πολέμων. Η ανοχή προϋποθέτει αλληλεγγύη και αδελφικότητα, και το δίδαγμα που μας προσφέρει η Ευρώπη είναι το δίδαγμα που στέλνει αυτή η επιφανής Συνέλευση η οποία συνεδριάζει εδώ και τώρα. Η ανθρώπινη αδελφικότητα, που διαπερνά όλες τις όψεις των σχέσεών μας, εφιστά επίσης την προσοχή στην οικονομική διάσταση και στις αντιφατικές πτυχές της. Σε αυτό το "Νότο" στον οποίο ανήκουμε, ο πλούτος γεννάει πολέμους καθώς επίσης και μηνύματα αλληλεγγύης. Μιλώντας συγκεκριμένα για εξορυκτική εκμετάλλευση, θα έλεγα ότι είναι καιρός να αυξήσουμε τη διαφάνεια που καθιστά δυσχερή τη χρηματοδότηση των συγκρούσεων, αλλά επίσης ενθαρρύνει την υλοποίηση κοινωνικών επενδύσεων·
<P>
(Χειροκροτήματα) ... με επιπτώσεις στην ποιότητα ζωής των πολιτών, και αυτό λόγω ιδίου δικαιώματός τους και όχι επιφανειακής αγαθοεργίας.
<P>
Κλείνοντας, επαναλαμβάνω τη σκέψη που κινητοποίησε την εκστρατεία η οποία με οδηγεί σήμερα στην απονομή του βραβείου Ζαχάρωφ: ας βοηθήσουμε την Αγκόλα να ζήσει! Αυτή ήταν η πρόκληση που απηύθυνε η καθολική εκκλησία το 1986 στη Σοβιετική Ένωση και στις Ηνωμένες Πολιτείες κάνοντας τον απολογισμό των δέκα πρώτων χρόνων της εθνικής ανεξαρτησίας. Μετά από άλλα δεκα έξι χρόνια σε πόλεμο, η κραυγή μας είναι η ίδια. Σε ποιόν απευθυνόμαστε αυτή τη φορά; Στο MPLA και στην ένοπλη UNITA, προς τους οποίους επαναλαμβάνουμε με σπαραγμό καρδιάς: έχουν περάσει τώρα είκοσι έξι χρόνια αιματοβαμμένης ιστορίας, αιματοχυσίας μεταξύ αδελφών, και εάν κλείσουμε τις πόρτες στο διάλογο σημαίνει ότι τις ανοίγουμε σε έναν πόλεμο χωρίς ορατό τέλος. Αυτό διαβάζουμε στο ποιμενικό μήνυμα των επισκόπων.
<P>
Σήμερα, μπροστά στην εμπιστοσύνη της Ευρωπαϊκής Ένωσης, της οποίας οι βουλευτές παραδίδουν στα χέρια μας το έγκυρο Βραβείο Ζαχάρωφ, προσεύχομαι ταπεινά για διμερή και ταυτόχρονη κατάπαυση του πυρός που θα ανοίξει το δρόμο για τη διακοπή των εχθροπραξιών, σύμφωνα με την έκκληση που τόσες φορές απευθύναμε. Διότι ακόμη υπάρχει καιρός για να ανακτήσουμε το χαμένο χρόνο. Ο Agostinho Neto, ο πρώτος Πρόεδρός μας, μας κληροδότησε αυτούς τους μυστηριώδεις στίχους που σας μεταφέρω:
<P>
Δεν ελπίζω πια
<P>
Είμαι εκείνος για τον οποίο ελπίζουν
<P>
Κάθε άνθρωπος στην Αγκόλα είναι εκείνος για τον οποίο ελπίζουμε. Ας τον βοηθήσουμε να ζήσει! Για το λόγο αυτό το οικονομικό σκέλος αυτού του Βραβείου προορίζεται για το Οικουμενικό Ταμείο για την Ειρήνη, δηλαδή για την προώθηση δράσεων επιμόρφωσης στους κόλπους των κοινοτήτων που αγωνίζονται για την ειρήνη και την εθνική συμφιλίωση. Επομένως, φίλοι μου, ας βοηθήσουμε την Αγκόλα να ζήσει! Ευχαριστώ πολύ !
<P>
(Ζωηρά παρατεταμένα χειροκροτήματα)
<P>
(Η Πρόεδρος απονέμει τα βραβεία Ζαχάρωφ στους τρεις βραβευθέντες)
<P>
(Το Σώμα εγείρεται και χειροκροτεί παρατεταμένα)(Η πανηγυρική συνεδρίαση λήγει στις 12:50)

