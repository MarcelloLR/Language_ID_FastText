<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Morgan">
Κύριε Πρόεδρε, θα ήθελα να εκφράσω την πολύ μεγάλη απογοήτευση που νιώθω για το γεγονός ότι ο Πρόεδρος του Ελεγκτικού Συνεδρίου δεν παρουσίασε χθες την έκθεσή του. Θα έπρεπε να την παρουσιάσει. Θα έπρεπε να ακυρώσει οτιδήποτε άλλο είχε κανονίσει. Θα έπρεπε να δώσει προτεραιότητα στην παρουσίαση αυτής της έκθεσης στο Κοινοβούλιο. Είναι κάτι που του ζητάμε να κάνει μια φορά το χρόνο, οπότε αυτή η σημαντική ευκαιρία να μας γνωστοποιήσει με ακρίβεια την άποψή του για τα ευρωπαϊκά θεσμικά όργανα θα έπρεπε να υπερισχύει οποιασδήποτε άλλης υποχρέωσής του. Είμαι βαθιά απογοητευμένη και θα ήθελα να σας ζητήσω να συντάξετε επιστολή προς τον Πρόεδρο του Ελεγκτικού Συνεδρίου για να εκφράσετε τη δυσαρέσκεια του Κοινοβουλίου.

<SPEAKER ID=3 NAME="Πρόεδρος">
Σας ευχαριστώ πολύ, κυρία Morgan, για την παρατήρησή σας. Αυτό ακριβώς θα κάνω. Θα ήθελα να σας διαβεβαιώσω ότι σημειώνω την παρατήρησή σας και ότι και η Διάσκεψη των Προέδρων θα λάβει επίσης υπόψη της το θέμα.

<SPEAKER ID=4 LANGUAGE="DE" NAME="Theato">
Κύριε Πρόεδρε, θα αναφερθώ στο ίδιο θέμα. Ο χρόνος που υπολογίσθηκε ήταν προφανώς ανεπαρκής, αλλά η ημερήσια διάταξη εκδόθηκε, ως γνωστόν, εγκαίρως, και γνωρίζαμε τον τρόπο διεξαγωγής της. Λυπάμαι ιδιαίτερα που προέκυψε αυτό το επεισόδιο και που παρουσιάζεται τώρα σαν να μην αποδεχόταν δήθεν το Ευρωπαϊκό Κοινοβούλιο την υποβολή της έκθεσης. Παρακαλώ πολύ να έλθουμε σε επαφή με το Ελεγκτικό Συνέδριο και να εγγράψουμε την έκθεση του Ελεγκτικού Συνεδρίου στο κατάλληλο χρονικό σημείο για την επόμενη περίοδο συνόδου στο Στρασβούργο, αλλά και να εξασφαλίσουμε ότι θα μπορέσει να έρθει και να παρουσιάζει την έκθεσή του ο Πρόεδρός του. Δεν γίνεται να το αναβάλλουμε συνεχώς. Δεν θα ήθελα να δημιουργηθεί σχετικά με το θέμα αυτό κάποιο μεγάλης έκτασης επεισόδιο μεταξύ των θεσμικών οργάνων. Συνηθίζεται και θεωρείται φυσικό να λαμβάνουμε αυτή την έκθεση στο τέλος του έτους, κανονικά εντός του Νοεμβρίου. Αυτό θα είχε καταστεί δυνατόν στην παρούσα σύνοδο. Λυπάμαι ιδιαίτερα που δεν μπόρεσε να γίνει έτσι.

<SPEAKER ID=5 NAME="Πρόεδρος">
Ευχαριστώ πολύ, κυρία Theato. Οι παρατηρήσεις σας είναι ορθές και ενδεδειγμένες, και εκτιμώ ότι στην επόμενη σύνοδο του Στρασβούργου η υπόθεση θα προχωρήσει και θα οργανωθεί, ας πούμε, κατά τρόπο ώστε να ανταποκριθούμε στη διαμαρτυρία σας, όπως την εκφράσατε με την παρατήρησή σας.
<P>

<SPEAKER ID=6 LANGUAGE="EN" NAME="Gorostiaga Atxalandabaso">
Κύριε Πρόεδρε, όταν ένα Κοινοβούλιο κλείνει με τον πιο ανεύθυνο τρόπο την πόρτα στη διατύπωση πολιτικών απόψεων, όπως έγινε χθες ανάμεσά μας, ανοίγει διάπλατα την πόρτα σε ένοπλες συγκρούσεις. Εμείς στο βασκικό κόμμα Euskal Herritarrok πιστεύουμε πως οι πολιτικές διενέξεις πρέπει να διευθετούνται με πολιτικά μέσα, αλλά αυτό που είδαμε στο Ευρωπαϊκό Κοινοβούλιο υποστήριζε στην πραγματικότητα τη βία.
<P>
Αυτό το Κοινοβούλιο υποστήριξε χωρίς ενδοιασμούς την ειρηνευτική διαδικασία στη Βόρειο Ιρλανδία, και προσωπικά συγχαίρω ολόψυχα τους Ιρλανδούς και όλους τους πολίτες του Ηνωμένου Βασιλείου για την επιτυχία τους. Η κυβερνητική δήλωση της Downing Street το 1993, με την οποία αναγνωρίζεται το δικαίωμα αυτοδιάθεσης των Ιρλανδών, αποδεικνύει με τον καλύτερο τρόπο ότι μόνο μέσω πολιτικών διαπραγματεύσεων μπορεί να βρεθεί παντού μια ουσιαστική και διαρκής λύση. Θα μπορούσαμε άραγε να περιμένουμε μια παρόμοια ανάλυση από την Ευρωπαϊκή Ένωση όσον αφορά τη συνεχιζόμενη πολιτική διένεξη στη Χώρα των Βάσκων; Θα μπορούσε το Ευρωπαϊκό Κοινοβούλιο, κύριε Πρόεδρε, να τονίσει το παράδειγμα του John Major και του David Trimble για να δείξει στους κυρίους Jospin και Aznar τον δρόμο που θα πρέπει να ακολουθήσουν αμέσως;

<SPEAKER ID=7 NAME="Garcνa-Margallo y Marfil">
Κύριε Πρόεδρε, χθες ζήτησα τον λόγο και ο Πρόεδρος της συνεδρίασης μου τον παραχώρησε. Χθες - και σήμερα - ήθελα απλώς να πω ότι το Σύνταγμα της Ισπανίας καθιερώνει ένα πρότυπο αυτοκυβέρνησης το οποίο είναι πολύ πιο γενναιόδωρο από αυτό που έχει επιτευχθεί σήμερα στη Βόρειο Ιρλανδία. Κατά δεύτερον, ότι την εν λόγω αυτοκυβέρνηση έχουν ασκήσει στην ουσία εθνικιστικές δυνάμεις και αυτή τη στιγμή ασκούν αποκλειστικά εθνικιστικές δυνάμεις. Δεν υπάρχει, όπως στην περίπτωση της Βορείου Ιρλανδίας, καταμερισμός των χαρτοφυλακίων μεταξύ εθνικιστών και μη εθνικιστών.
<P>
Υπάρχουν πολιτικές δυνάμεις - μόλις το είδαμε εδώ - που διαφωνούν με το συνταγματικό πρότυπο που έχουμε υιοθετήσει εμείς οι Ισπανοί. Όμως, το Σύνταγμα μάς επιτρέπει να εκφράσουμε αυτή τη διαφωνία με δημοκρατικές μεθόδους, με ειρηνικές μεθόδους και επιτρέπει στα κόμματα που θέλουν να διαταράξουν τη συνταγματική τάξη να καταφύγουν στις εκλογές υπό τα χρώματα της ελευθερίας. Εδώ προσπαθούμε να αποφασίσουμε αν είναι θεμιτό ή όχι να σκοτώνουμε αυτόν που διαφωνεί.
<P>
Κύριε Πρόεδρε, τελειώνω λέγοντας ότι τα παιδιά της γενιάς μου άκουγαν ακατάπαυστα επί 40 χρόνια μια συζήτηση στην οποία λεγόταν ότι ο καλύτερος προορισμός της κάλπης ήταν η καταστροφή της και ότι έπρεπε να αντικατασταθεί η διαλεκτική του λόγου με τη διαλεκτική της γροθιάς και των όπλων. Τα παιδιά που έχουν βγει στην Ισπανία με καθαρά χέρια δεν θέλουν να ακούσουν ξανά αυτή τη συζήτηση.

<SPEAKER ID=8 NAME="Πρόεδρος">
Κύριε Garcνa-Margallo, όπως όλοι γνωρίζετε, ανεξάρτητα από την ουσιαστική σημασία όσων είπατε, είναι προφανές ότι η συζήτηση αυτή δεν προβλέπεται στην ημερήσια διάταξη, και καθήκον μου είναι να περιορίζομαι στα θέματα της ημερήσιας διάταξης.
<P>
(Εγκρίνονται τα συνοπτικά πρακτικά)

<CHAPTER ID=2>
Εισαγωγή του Ευρώ
<SPEAKER ID=9 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0076/1999) της κυρίας Torres Marques, εξ ονόματος της Επιτροπής Οικονομικής και Νομισματικής Πολιτικής, σχετικά με την έκθεση της Επιτροπής προς το Συμβούλιο που αφορά τη διάρκεια της μεταβατικής περιόδου για την καθιέρωση του ευρώ (COM(99)174 - C5-0108/1999).

<SPEAKER ID=10 NAME="Torres Marques">
Κύριε Πρόεδρε, έχω στα χέρια μου ένα πρόχειρο σχέδιο της έκθεσής μου, το οποίο θα επιθυμούσα να διανεμηθεί στους παριστάμενους. Θα παρακαλούσα τον κύριο Πρόεδρο να δώσει τις ανάλογες εντολές. Θα ήθελα να ξεκινήσω την παρέμβασή μου εκφράζοντας τις ευχαριστίες μου στον Επίτροπο κ. Solbes Mira για την παρουσία του σήμερα σε αυτή την αίθουσα. Με ενημέρωσαν ότι ο κ. Επίτροπος είχε ήδη αναλάβει την υποχρέωση να παραστεί σε μια συνάντηση με τις κεντρικές τράπεζες και, αφού έμαθε πως η παρούσα συζήτηση θα ελάμβανε χώρα την ίδια στιγμή, προτίμησε να βρίσκεται σήμερα εδώ στο Κοινοβούλιο. Σημειώνω αυτή του την επιλογή και τον ευχαριστώ.
<P>
Κύριε Πρόεδρε, κύριε Επίτροπε, κυρίες και κύριοι βουλευτές, το αντικείμενο της παρούσας έκθεσης συνίστατο αρχικώς στη διάρκεια της μεταβατικής περιόδου για την καθιέρωση του ευρώ. Κατόπιν δικής μου προτάσεως, η Επιτροπή Οικονομικής και Νομισματικής Πολιτικής δέχθηκε την επέκταση του αντικειμένου της εν λόγω έκθεσης, μιας και στο μεταξύ το προτεινόμενο θέμα είχε ξεπεραστεί λόγω μιας σειράς απρόβλεπτων περιστατικών, μεταξύ των οποίων και η ίδια η εκλογική διαδικασία για την ανάδειξη του Ευρωπαϊκού Κοινοβουλίου.
<P>
Τώρα πλέον τα πραγματικά προβλήματα είναι άλλα. Ενόσω διοργάνωνα ακροάσεις και διάβαζα διάφορες εκθέσεις σχετικά με αυτά τα θέματα, αποκτούσα σιγά σιγά την πεποίθηση ότι η γενικευμένη τάση είναι, αφενός, προς τον δραστικό περιορισμό της μεταβατικής περιόδου διπλής κυκλοφορίας εθνικών νομισμάτων και ευρώ και, αφετέρου, προς την καθιέρωση μιας περιόδου εκ των προτέρων διανομής χαρτονομισμάτων και κερμάτων σε ευρώ (front-loading), τουλάχιστον από την 1η Δεκεμβρίου 2001.
<P>
Όσο περισσότερο μελετά κανείς το πρόβλημα και όσο συζητά με τους άμεσα ενδιαφερόμενους (καταναλωτές και λιανοπωλητές), τόσο πιο πολύ αντιλαμβάνεται ότι η ιδέα που κυριαρχεί είναι πως όσο περισσότερο παραταθεί η περίοδος διπλής κυκλοφορίας τόσο πιο πολλά θα είναι τα μπερδέματα. Η αντίληψη πως "η παράταση των προθεσμιών διευκολύνει τα πράγματα" βρίσκει όλο και λιγότερους οπαδούς. Στο πρόχειρο σχέδιο που ζήτησα να διανεμηθεί αποσαφηνίζονται καλύτερα από ό,τι με χίλια επιχειρήματα κάποιες από τις δυσκολίες που ενδέχεται να συναντήσουμε. Εφόσον αποδεχόμαστε ότι η καταληκτική ημερομηνία της μεταβατικής περιόδου πρέπει να είναι η 1η Ιανουαρίου 2002, δεν μας μένει τώρα παρά να εντοπίσουμε τα διάφορα άλλα προβλήματα, των οποίων η συγκεκριμένη επίλυση αποκτά ουσιαστική σημασία για την αξιοπιστία του ευρώ, την οποία όλοι μας επιθυμούμε.
<P>
Για τον λόγο αυτό, κύριε Πρόεδρε, κύριε Επίτροπε, κυρίες και κύριοι βουλευτές, στην έκθεση αυτή δεν αναφέρονται παρά μόνον μέγιστες προθεσμίες, που θα προτιμούσαμε να είναι όσο το δυνατόν συντομότερες, ούτως ώστε όλα τα σενάρια να μπορέσουν να είναι εφικτά, ακόμη και η ενδεχόμενη νομική "μεγάλη έκρηξη" , εάν μέχρι το 2002 θεωρηθεί πως αυτή είναι η καλύτερη λύση. Οι κυριότερες προτάσεις μας είναι οι ακόλουθες:
<P>
πρώτη: όσο το δυνατόν συντομότερη περίοδος διπλής κυκλοφορίας εθνικών νομισμάτων και ευρώ,
<P>
δεύτερη: καθιέρωση περιόδου εκ των προτέρων τροφοδοσίας σε ευρώ - front-loading - των τραπεζών, των καταστηματαρχών, των δημοσίων διοικήσεων και των καταναλωτών, που θα ξεκινά το αργότερο την 1η Δεκεμβρίου 2001,
<P>
τρίτη: καθορισμός των τιμών σε ευρώ με αντίτιμο σε εθνικό νόμισμα κατά προτίμηση από την 1η Ιανουαρίου 2001,
<P>
τέταρτη: δρομολόγηση ενημερωτικών εκστρατειών αυξανόμενης έντασης μέχρι το 2002, απευθυνόμενες ειδικότερα στις πιο ευαίσθητες κοινωνικές ομάδες, που θα προωθούνται με συστηματικές δράσεις στο πλαίσιο του εκπαιδευτικού συστήματος, από πλευράς των ΜΚΟ και στα μέσα ενημέρωσης εν γένει, και ειδικότερα μέσω της τηλεόρασης στις ώρες μεγάλης θεαματικότητας, κατά τη διάρκεια των δελτίων ειδήσεων και αθλητικών εκπομπών μεγάλης ακροαματικότητας,
<P>
πέμπτη: αυξανόμενη χρήση του ηλεκτρονικού χρήματος και πιστωτικών ή χρεωστικών καρτών, καθώς και δημιουργία μιας ηλεκτρονικής κάρτας, ή πορτοφολιού, που θα μπορεί να χρησιμοποιείται ευρέως σε ολόκληρη τη ζώνη ευρώ μόλις αυτό καταστεί τεχνικώς εφικτό, με το χαμηλότερο δυνατό ανταγωνιστικό κόστος,
<P>
έκτη: προσαρμογή των μηχανημάτων αυτόματης πώλησης ώστε να χρησιμοποιούνται με διαλειτουργικές κάρτες μέχρι το 2002 και να μη λειτουργούν, στο μέτρο του δυνατού, με χαρτονομίσματα και κέρματα,
<P>
έβδομη: δημιουργία, το πολύ μέχρι το 2002, ενός ολοκληρωμένου συστήματος διασυνοριακών πληρωμών, που θα επιτρέπει τη μετατροπή της ζώνης ευρώ σε μια αγορά η οποία θα λειτουργεί με τους ίδιους κανόνες όπως οι εγχώριες αγορές.
<P>
Κύριε Πρόεδρε, το καθένα ξεχωριστά από τα θέματα που θίγονται στην παρούσα έκθεση απαιτεί μια πιο εμπεριστατωμένη και λεπτομερή εξέταση, δεδομένου ότι η έμπρακτη προώθησή τους θα πρέπει να είναι απολύτως ασφαλής, να είναι σαφής και να τύχει ευνοϊκής αποδοχής από τον πληθυσμό. Αναμένουμε συνεπώς από την Επιτροπή να μας υποβάλει τα μέτρα που κρίνει ότι πρέπει να δρομολογηθούν σχετικά με αυτή την υπόθεση. Λόγω των επιπτώσεων που έχει στη ζωή των πολιτών το θέμα αυτό θα πρέπει να παρακολουθείται εκ του σύνεγγυς από το Ευρωπαϊκό Κοινοβούλιο, το οποίο είναι ο άμεσος εκπρόσωπος των ψηφοφόρων. Ελπίζω πως η Επιτροπή, το Συμβούλιο και η Ευρωπαϊκή Κεντρική Τράπεζα δεν θα λάβουν καμία απόφαση θεμελιώδους σημασίας επί του θέματος τούτου δίχως προηγουμένως να ζητήσουν τη γνώμη μας.

<SPEAKER ID=11 LANGUAGE="NL" NAME="Thyssen">
Κύριε Πρόεδρε, το τρίτο στάδιο της Οικονομικής και Νομισματικής Ένωσης άρχισε ουσιαστικά από την 1η Ιανουαρίου του τρέχοντος έτους, ακριβώς όπως είχε οριστεί στο σενάριο της Μαδρίτης. Σύμφωνα με το ίδιο σενάριο, το Συμβούλιο αποφάσισε, με την υποστήριξη του Κοινοβουλίου, τα κέρματα και τα χαρτονομίσματα σε ευρώ να ισχύσουν ως νόμιμο μέσο πληρωμής και να τεθούν στην κυκλοφορία από την 1η Ιανουαρίου του 2002. Το επίτευγμα της Μαδρίτης είναι ότι καταρτίσθηκε εγκαίρως ένα σαφές χρονοδιάγραμμα επί του οποίου υπήρξε επαρκής επικοινωνία.
<P>
Η πολιτική μου ομάδα υποστηρίζει την άποψη της Επιτροπής ότι είναι προτιμότερο η μεταβατική περίοδος να παραμείνει ως έχει, παρά το γεγονός ότι το τέλος της συμπίπτει με τον φόρτο εμπορικών συναλλαγών που παρατηρείται στο τέλος του έτους. Όμως, οι προετοιμασίες έχουν προχωρήσει ήδη πάρα πολύ, ώστε να μπορέσουν να επέλθουν αλλαγές.
<P>
Από 1ης Ιανουαρίου 2002 το ευρώ θα είναι πλέον το νόμιμο μέσο πληρωμής στη ζώνη του ευρώ. Τα εθνικά νομίσματα μπορούν να κυκλοφορήσουν έξι μήνες ακόμη το πολύ, όμως οι εθνικοί νομοθέτες μπορούν να περιορίσουν περισσότερο την περίοδο αυτή στην επικράτειά τους.
<P>
Πολλοί άνθρωποι θα συνειδητοποιήσουν την έλευση του ευρώ και της νομισματικής ένωσης μόνο όταν θα πρέπει να αλλάξουν το περιεχόμενο του πορτοφολιού τους. Η αποδοχή όλου του έργου που αφορά την Οικονομική και Νομισματική Ένωση εκ μέρους του κοινού θα εξαρτηθεί από τον τρόπο με τον οποίο θα πραγματοποιηθεί η αλλαγή γύρω στο 2002. Τότε θα πρέπει να αποφευχθούν όλες οι επιπλοκές και όλα τα κενά που είναι πιθανόν να υπάρξουν.
<P>
Πολλά μέλη της πολιτικής μου ομάδας φοβούνται τη σύγχυση, την ανασφάλεια, την αίσθηση της αβεβαιότητας και την απώλεια χρόνου που θα επιφέρει η ταυτόχρονη κυκλοφορία δύο νομισμάτων. Το σενάριο "της μεγάλης έκρηξης"; παραμένει ελκυστικό για μας, χωρίς όμως να έχουν πεισθεί όλα τα κράτη μέλη. Εξ ου και η έκκλησή μας να περιοριστούν οπωσδήποτε οι περίοδοι διπλής κυκλοφορίας.
<P>
Όπως και να έχουν τα πράγματα, η απρόσκοπτη μετάβαση - με ή χωρίς σύντομη περίοδο διπλής κυκλοφορίας - δεν είναι δυνατή χωρίς την εκ των προτέρων διανομή κερμάτων και χαρτονομισμάτων ευρώ. Η Ευρωπαϊκή Κεντρική Τράπεζα εγκατέλειψε τις αντιρρήσεις της, κάτι για το οποίο νιώσαμε ανακούφιση. Ο εκ των προτέρων εφοδιασμός είναι απαραίτητος για την επιτυχή καθιέρωση του ευρώ στην πράξη. Στο ψήφισμα τον συνιστούμε υπό ορισμένες προϋποθέσεις.
<P>
Στη συνέχεια θα ήθελα να αναφερθώ σε δύο άλλες πτυχές. Πρώτον, συμμεριζόμαστε την άποψη της εισηγήτριας ότι στην περίπτωση της διπλής κυκλοφορίας τα ρέστα στις εμπορικές συναλλαγές πρέπει να δίνονται σε ευρώ. Κατ' αυτόν τον τρόπο αυξάνονται οι δυνατότητες που έχουν τα κράτη μέλη να συντομεύσουν τις περιόδους διπλής κυκλοφορίας.
<P>
Δεύτερον, επιδοκιμάζουμε ανεπιφύλακτα τη διπλή αναγραφή των τιμών. Παράλληλα με το ευρώ θέλουμε η τιμή να αναγράφεται για μια περίοδο και μετά το 2002 σε εθνικό νόμισμα. Αυτό είναι κατ' αρχάς απαραίτητο για τους καταναλωτές, ταυτόχρονα όμως συνειδητοποιούν και οι λιανέμποροι ότι θα επωφεληθούν. Νομίζουμε όμως ότι δεν είναι σκόπιμο να μιλάμε από τώρα για την επιβολή νομικών υποχρεώσεων όσον αφορά αυτά τα δύο σημεία, τουλάχιστον όχι ακόμη.
<P>
Αντιλαμβάνεστε πως η πολιτική ομάδα του Ευρωπαϊκού Λαϊκού Κόμματος θεωρεί ότι η συνάδελφος Torres Marques έκανε άριστη δουλειά και υποστηρίζουμε απόλυτα την έκθεσή της. Αργότερα, κατά την ψηφοφορία για τις τροπολογίες, θα επιφέρουμε μόνο ορισμένες μικρές βελτιώσεις. Ελπίζουμε τα κράτη μέλη και τα θεσμικά όργανα της Ευρωπαϊκής Ένωσης να φροντίσουν να ζητηθεί η γνώμη μας σε περίπτωση που αναληφθούν περαιτέρω δράσεις, προκειμένου η καθιέρωση του ευρώ το 2002 να είναι πραγματικά επιτυχής.

<SPEAKER ID=12 LANGUAGE="FR" NAME="Goebbels">
Κύριε Πρόεδρε, θα ήθελα κατ' αρχάς να συγχαρώ τη συνάδελφο Helena Torres Marques για την εξαιρετική έκθεσή της.
<P>
Κύριε Πρόεδρε, το ευρώ είναι ήδη το δεύτερο νόμισμα στον κόσμο. Η ουσιαστική εισαγωγή του από το 2002 θα αυξήσει δραματικά τη ζήτηση σε ευρώ. Εάν η αξία του ευρωδολαρίου σημείωσε άνοδο τους τελευταίους μήνες εις βάρος του ευρώ, τούτο δεν οφείλεται μονάχα στο γεγονός του διαφορετικού δυναμισμού και των διαφορετικών επιδόσεων της αμερικανικής και της ευρωπαϊκής οικονομίας. Το γεγονός ότι το ευρώ δεν αποτελεί αυτή τη στιγμή παρά ένα νόμισμα λογιστικό, που θα μετατραπεί σε πιστωτικό μετά το 2002, εξηγεί τη σχετική αδιαφορία που παρατηρείται μεταξύ των Ευρωπαίων πολιτών, αλλά και στη διεθνή σκηνή, για το νέο αυτό νόμισμα που δεν είναι ακόμη κάτι χειροπιαστό.
<P>
Σε γενικές γραμμές ωστόσο οι χρηματοοικονομικές αγορές υποδέχθηκαν θετικά το ευρώ. Από την εισαγωγή του, στις αρχές του τρέχοντος έτους, οι ιδιωτικές ομολογίες που εκδίδονται σε ευρώ σημείωσαν αύξηση μεγαλύτερη του 50%. Για τους πρώτους επτά μήνες του 1999 οι εκδιδόμενες σε ευρώ ομολογίες στις παγκόσμιες κεφαλαιαγορές αντιπροσωπεύουν το 27% των παγκοσμίως εκδιδόμενων χρεογράφων. Οι δε εκδιδόμενες σε δολάρια ομολογίες μειώθηκαν για το ίδιο επτάμηνο από 57% σε 50%, πράγμα που καταδεικνύει ότι ήδη υπάρχει μεγάλη ζήτηση από μέρους των αγορών.
<P>
Υπάρχει και ένα άλλο πρόβλημα στο οποίο θα ήθελα να επιστήσω την προσοχή του Κοινοβουλίου, ο τεράστιος δηλαδή όγκος γερμανικών μάρκων, γαλλικών φράγκων και άλλων ευρωπαϊκών νομισμάτων τα οποία κυκλοφορούν εκτός των συνόρων της Ευρώπης. Σύμφωνα με έκθεση της Deutsche Bundesbank, άνω των εκατό δισεκατομμυρίων γερμανικών μάρκων χρησιμοποιούνται ως εφεδρικό νόμισμα για τις καθημερινές συναλλαγές των πολιτών της Ανατολικής Ευρώπης. Δισεκατομμύρια επίσης γαλλικά φράγκα κυκλοφορούν στη γαλλόφωνη Αφρική. Και όλα αυτά τα νομίσματα θα πρέπει να αντικατασταθούν με ευρώ. Προς το παρόν οι κάτοχοι των εν λόγω τραπεζογραμματίων προσπαθούν να κινηθούν προς το δολάριο, πράγμα που ίσως εξηγεί επίσης εν μέρει τη διακύμανση εις βάρος του ευρώ.
<P>
Θα ήθελα να ρωτήσω την Επιτροπή μήπως θα έπρεπε να αναλάβει πρωτοβουλία, προκειμένου να επιστήσει την προσοχή της Ευρωπαϊκής Κεντρικής Τράπεζας και των εθνικών κεντρικών τραπεζών στο συγκεκριμένο πρόβλημα, στην απαραίτητη δηλαδή αντικατάσταση όλων των ευρωπαϊκών νομισμάτων που θα καταργηθούν το 2002 με την ουσιαστική εισαγωγή του ευρώ. Θεωρώ ότι πρόκειται για ουσιαστικό πρόβλημα για το οποίο δεν έχουν γίνει αρκετές συζητήσεις και για το οποίο καλό θα ήταν η Επιτροπή να αναλάβει πρωτοβουλία προκειμένου να οργανώσει ορθά αυτή την αντικατάσταση.

<SPEAKER ID=13 LANGUAGE="NL" NAME="De Clercq">
Κύριε Πρόεδρε, αξιότιμε κύριε Επίτροπε, κυρίες και κύριοι συνάδελφοι, εξακολουθούμε να πιστεύουμε ότι το ευρώ είναι μια καλή υπόθεση. Το ευρώ δεν είναι αυτοσκοπός, αλλά μέσο για την εξυπηρέτηση του πολίτη, για την ενίσχυση της οικονομίας, για την απασχόληση, για το διεθνές κύρος της Ευρωπαϊκής Ένωσης. Είναι ένα μέσο για την προαγωγή της σταθερότητας, της διαφάνειας και της σαφήνειας, για τη διευκόλυνση των πληρωμών και την αύξηση των δυνατοτήτων αποταμίευσης και επένδυσης.
<P>
Δεν πρόκειται να επαναλάβω αυτά που είπε ήδη η αξιότιμη εισηγήτρια σχετικά με τον τρόπο με τον οποίο πρέπει να αντιμετωπίσουμε τη μεταβατική περίοδο από τα εθνικά νομίσματα έως την καθιέρωση του ευρώ. Όμως, με αφορμή την έκθεσή της θα ήθελα να κάνω τις ακόλουθες δύο παρατηρήσεις.
<P>
Πρώτον, ενδεχομένως το μειονέκτημα του ευρώ να είναι μόνο ένα: η αναπόφευκτη μεταβατική περίοδος. Πρόκειται δηλαδή για όλες τις προσαρμογές που είναι απαραίτητες για την πλήρη αντικατάσταση των εθνικών νομισμάτων από το νέο νόμισμα. Εάν θέλουμε να περιορίσουμε στο μέτρο του δυνατού το μειονέκτημα αυτό, θα πρέπει να φροντίσουμε να περιοριστεί στο ελάχιστο δυνατό η περίοδος διπλής κυκλοφορίας. Εάν αυτό γίνει υπό τις κατάλληλες συνθήκες, δεν χρειάζεται να φοβόμαστε να κάνουμε το τελευταίο και οριστικό βήμα για την καθιέρωση του ευρώ. Συμφωνώ λοιπόν με τα τεχνικά μέτρα τα οποία προτείνει η εισηγήτρια και θα ήθελα ταυτόχρονα να τη συγχαρώ για τη σαφήνεια των προτάσεών της.
<P>
Δεύτερον, έχουμε καθήκον να διατηρήσουμε ζωντανό το ενδιαφέρον για το ευρώ. Αυτό όμως δεν γίνεται σήμερα. Η καθιέρωση του ευρώ, την 1η Ιανουαρίου του τρέχοντος έτους, δημιούργησε τεράστιο ενδιαφέρον, ίσως μάλιστα και κάποια ευφορία. Στη συνέχεια όμως δεν ακούστηκε τίποτα για το ενιαίο νόμισμα. Οι πολίτες δεν βιώνουν ακόμη όσο θα έπρεπε την ύπαρξη του ευρώ. Μέχρι να καθιερωθεί το ευρώ πραγματικά, το 2002, θα πρέπει να περιμένουμε ακόμη πολύ καιρό. Το διάστημα αυτό είναι πάρα πολύ μεγάλο για να διατηρηθεί το ενδιαφέρον της κοινής γνώμης. Περιμένουμε πάρα πολύ. Επιπλέον, αυτή η ενδιάμεση φάση προκαλεί πάρα πολλές αβεβαιότητες.
<P>
Εν ολίγοις, πρέπει να ξέρουμε να διατηρήσουμε την πίστη και τον ενθουσιασμό για το ευρώ και στο στάδιο της προετοιμασίας, ταυτόχρονα όμως πρέπει να φροντίσουμε ώστε να μην αρχίσει να αδιαφορεί το κοινό πριν από την πραγματική καθιέρωσή του. Τέλος, το ευρώ πρέπει να σημειώσει επιτυχία, και για να γίνει αυτό πρέπει να καταβάλουμε όλοι μαζί τις απαιτούμενες προσπάθειες.

<SPEAKER ID=14 LANGUAGE="IT" NAME="Speroni">
Κύριε Πρόεδρε, το ευρώ δημιούργησε μεγάλες προσδοκίες, αλλά και πολλά προβλήματα, για τις επιχειρήσεις π.χ. της περιοχής του Πάδου, που επιβαρύνονται από μια εξαιρετικά υψηλή φορολογία και δεν είναι πλέον ανταγωνιστικές μέσω της παλαιότερης μεταβολής των συναλλαγματικών ισοτιμιών. Επιπλέον, ο επενδυτής που είχε αποφασίσει να επενδύσει τα χρήματά του σε δολάρια ή σε στερλίνες αποκόμιζε αναμφίβολα έως τώρα πολύ περισσότερα κέρδη από αυτόν που είχε επενδύσει σε ευρώ. Και τέλος: σήμερα τα νομίσματα των διαφόρων χωρών μπορούν να θεωρούνται υποδιαιρέσεις του ευρώ, αλλά δεν ισχύει το ίδιο για τις τράπεζες. Σήμερα, και ειδικά για μικρά ποσά, υπάρχουν πολύ περισσότερες προμήθειες για την αγορά λιρών, βελγικών ή γαλλικών φράγκων, και αντίθετα, από ό,τι για την αγορά δολαρίων και στερλινών. Πιστεύω ότι και σε αυτό θα έπρεπε να επέμβουμε.

<SPEAKER ID=15 LANGUAGE="NL" NAME="Blokland">
Κύριε Πρόεδρε, όσο πιο πολύ πλησιάζουμε στη στιγμή της καθιέρωσης του ευρώ τόσο πιο λογικές φαίνονται οι απόψεις και οι επιθυμίες του Ευρωπαϊκού Κοινοβουλίου όσον αφορά την κυκλοφορία των κερμάτων και των χαρτονομισμάτων σε ευρώ. Εν τω μεταξύ όλοι οι βουλευτές του Κοινοβουλίου συμμερίζονται την άποψη πως αυτό δεν μπορεί να γίνει πριν την 1η Ιανουαρίου του 2002 και πως οι κρατικές υπηρεσίες, οι τράπεζες και τα νομισματοκοπεία πρέπει να καταβάλουν κάθε δυνατή προσπάθεια για να τηρήσουν την προθεσμία αυτή.
<P>
Η αιτιολογική σκέψη ΙΑ, στην οποία εκφράζεται διαμαρτυρία για την έλλειψη άμεσων πρακτικών πλεονεκτημάτων από τη χρήση του ευρώ στις τραπεζικές συναλλαγές, είναι αποτέλεσμα των υπέρμετρων προσδοκιών που έτρεφε - και προφανώς εξακολουθεί να τρέφει - η πλειοψηφία των βουλευτών του Ευρωπαϊκού Κοινοβουλίου. Το γεγονός ότι δεν επαληθεύεται η ευρωπροπαγάνδα οφείλεται απόλυτα στην αναντιστοιχία της με την πραγματικότητα.
<P>
Έχω σοβαρές αντιρρήσεις κατά της πρότασης να διατεθούν στο κοινό ήδη πριν από την 1η Ιανουαρίου 2002 κέρματα και χαρτονομίσματα σε ευρώ. Αυτό αντίκειται στις διατάξεις της Συνθήκης και επιπλέον διευκολύνει τους παραχαράκτες, γιατί θα έχουν ενωρίτερα στη διάθεσή τους το υλικό που θα θέλουν να παραχαράξουν και θα μπορούν να επωφεληθούν από τη σύγχυση που θα είναι εύκολο να επέλθει στο κοινό. Είναι πολύ προτιμότερο να υπάρξει μια συνεργασία της Ευρωπαϊκής Κεντρικής Τράπεζας και της Ευρωπαϊκής Επιτροπής με τις εμπορικές τράπεζες για τη λεπτομερή πληροφόρηση του κοινού σχετικά με το σχήμα και τα χαρακτηριστικά ασφαλείας των κερμάτων και των χαρτονομισμάτων ευρώ, προσπάθεια η οποία πρέπει να αρχίσει το αργότερο την 1η Νοεμβρίου 2001.
<P>
Κύριε Πρόεδρε, με εξαίρεση τις παραγράφους 7, 8, 10, 12 και 16, θα υποστηρίξουμε το σχέδιο ψηφίσματος.

<SPEAKER ID=16 LANGUAGE="DE" NAME="Karas">
Κύριε Πρόεδρε, κύριε Επίτροπε, αξιότιμοι κυρίες και κύριοι, συμφωνούμε όλοι ότι το κοινό νόμισμα αποτελεί την προϋπόθεση για μια εύρυθμα λειτουργούσα εσωτερική αγορά, ότι το σταθερό νόμισμα συμβάλλει και στην κοινωνική και οικονομική ασφάλεια στην Ευρώπη και ότι το ευρώ αποτελεί επιτυχία μεταξύ άλλων και επειδή οδήγησε στη μείωση των ελλειμμάτων στα κράτη μέλη μας και σε έναν χαμηλό πληθωρισμό.
<P>
Στην ιστορία αυτή ανοίγεται τώρα ένα νέο κεφάλαιο που πρέπει να χαρακτηρίζεται από τα εξής στοιχεία: πρέπει να ενισχυθούν περαιτέρω η εμπιστοσύνη στο ευρώ καθώς και η αποδοχή του. Τα μέτρα πρέπει να οδηγήσουν στην ασφάλεια δικαίου, να παρουσιασθούν με διαφάνεια, η ενημέρωση των πολιτών πρέπει να έχει περιεκτικό χαρακτήρα και βασική προϋπόθεση γι' αυτό είναι να μην υπάρχουν προβλήματα κατά τη μετάβαση.
<P>
Η μη ύπαρξη προβλημάτων δεν μπορεί να θεωρηθεί δεδομένη, παρά μόνον εάν εξασφαλίσουμε μια επαρκή εκ των προτέρων τροφοδοσία με κέρματα και χαρτονομίσματα, ένα front-loading για τις τράπεζες, το εμπόριο, τους πολίτες και τα απαραίτητα μηχανήματα αυτόματων συναλλαγών, τα οποία χρησιμοποιούν οι πολίτες για αναλήψεις χρημάτων. Θα ήθελα να τονίσω μία μόνο πτυχή. Μου φαίνεται πως δεν έχει προσδιορισθεί ακόμα σαφώς ο όρος "εμπόριο" . Τίθεται το ερώτημα κατά πόσον η τουριστική οικονομία π.χ. υπάγεται στο εμπόριο, στο front-loading, στην εκ των προτέρων τροφοδοσία, εάν σκεφθούμε πως κατά την περίοδο ακριβώς των εορτών των Χριστουγέννων και της Πρωτοχρονιάς ταξιδεύουν σε τουριστικές περιοχές και σε περιοχές με χιονοδρομικά κέντρα πάρα πολλοί πολίτες των κρατών μελών μας. Ως εκ τούτου, παρακαλώ όπως τα στοιχεία αυτά της αποδοχής και της εμπιστοσύνης, της μη ύπαρξης προβλημάτων και της εκ των προτέρων τροφοδοσίας ρυθμιστούν με τρόπο που να ενισχυθεί στη φάση αυτή η εμπιστοσύνη των πολιτών, και γι' αυτό χρειάζεται το front-loading και μια επαρκής ενημέρωση στην εκστρατεία για το ευρώ. Εάν συμβεί αυτό, τότε και η μετάβαση θα αποτελέσει μέρος της επιτυχίας του ευρώ.

<SPEAKER ID=17 LANGUAGE="DE" NAME="Randzio-Plath">
Κύριε Πρόεδρε, το σχέδιο μετάβασης του 1995 αποδείχθηκε καλό. Δικαίως η εισηγήτρια θεωρεί προϋπόθεση την προσεκτική προετοιμασία για την εισαγωγή του ευρώ, και πρέπει να μεριμνήσουμε ώστε το ευρώ να αποκτήσει πραγματικά και την εμπιστοσύνη των πολιτών, πέρα από αυτή των αγορών, διότι εκεί έχει εν τω μεταξύ καθιερωθεί. Ως εκ τούτου, ο πρώτος χρόνος της εισαγωγής του ευρώ, η ζωή στη νομισματική ένωση, συνδέεται με το γεγονός πως οι πολίτες και οι καταναλωτές δεν έχουν αντιληφθεί αυτή την περίσταση. Είναι δικαιολογημένο που εν τω μεταξύ εκτελείται σε ευρώ μόνο το 1% των εμβασμάτων και το 4% των συναλλαγών που διεκπεραιώνονται μέσω πιστωτικών καρτών. Αυτό δείχνει ότι η ανάγκη για τη διεξαγωγή ενημερωτικών εκστρατειών είναι επιτακτική. Αυτό δεν ήταν απαραίτητο μόνο κατά τα έτη που προηγήθηκαν της έναρξης της νομισματικής ένωσης, αλλά πρέπει να συνεχισθεί και κατά τη διάρκειά της, και δεν μπορούμε να αφήσουμε το έργο αυτό αποκλειστικά στην Ευρωπαϊκή Κεντρική Τράπεζα. Και εμείς ως Ευρωπαϊκή Επιτροπή, ως Ευρωπαϊκό Κοινοβούλιο, ως κυβέρνηση των κρατών μελών, πρέπει να ξεκινήσουμε εδώ μια νέα πρωτοβουλία ώστε οι πολιτικές συζητήσεις περί της αξίας του ευρώ να μην οδηγήσουν κάποια στιγμή τους πολίτες να διαμορφώσουν τη γνώμη ότι ζουν στη νομισματική ένωση, χωρίς όμως αυτή να τους έχει αποφέρει κάποια ευρωπαϊκή προστιθέμενη αξία, αλλά ότι ζουν πράγματι στην εποχή μιας νέας νομισματικής μεταρρύθμισης.
<P>
Η λανθασμένη αυτή αντίληψη, που εξακολουθεί να είναι ευρέως διαδεδομένη, επειδή η σχέση των συναλλαγματικών τιμών μεταξύ του ευρώ, του δολαρίου και του γιεν εξελίχθηκε δυστυχώς διαφορετικά από ό,τι είχε αρχίσει να διαφαίνεται στις 4 Ιανουαρίου, δεν πρέπει να οδηγήσει στην επικράτηση εσφαλμένων αντιλήψεων όσον αφορά την αξία του ευρώ. Καθοριστική είναι η εσωτερική αξία του χρήματος, και εδώ οφείλουμε να καταγράψουμε ιστορικά στη ζώνη των 11 του ευρώ αξίες που οικοδομούν πραγματικά εμπιστοσύνη. Είναι θετικό το γεγονός ότι στον διάλογο επί θεμάτων νομισματικής πολιτικής που διεξάγεται μεταξύ του Ευρωπαϊκού Κοινοβουλίου και της Ευρωπαϊκής Κεντρικής Τράπεζας έχει καταστεί σαφές και επανειλημμένως ξεκάθαρο πόσο σημαντική είναι η σταθερότητα των τιμών γι' αυτή την ανεξάρτητη νομισματική εξουσία, και ότι αυτή μεριμνεί ώστε ο εν λόγω σκοπός να επιβληθεί, λαμβάνοντας υπόψη και τη γνώμη των πολιτών.
<P>
Νομίζω πως θα ήταν λάθος να πανικοβληθούμε τώρα εδώ λόγω της εξέλιξης των συναλλαγματικών ισοτιμιών. Πιστεύω πως και αυτές έχουν φθάσει στα όρια τους. Στην κατάσταση αυτή είναι όμως σημαντικό να ενισχύσουμε την εξέλιξη του ευρώ αυξάνοντας τον συντονισμό στον τομέα της οικονομικής πολιτικής στην Ευρωπαϊκή Ένωση. Η νομισματική πολιτική δεν θα είναι σε θέση να αυξήσει την αξιοπιστία της ευρωπαϊκής ολοκλήρωσης προς όφελος της ανάπτυξης, της απασχόλησης καθώς και των επενδύσεων, εάν τα κράτη μέλη της ΕΕ, ταυτόχρονα με την εναρμόνιση και τον συντονισμό της νομισματικής πολιτικής, δεν συμφωνήσουν περισσότερο όσον αφορά τα μηνύματα κατά του φορολογικού ντάμπινγκ, κατά του κοινωνικού ντάμπινγκ και υπέρ της αύξησης της απασχόλησης.

<SPEAKER ID=18 NAME="Naranjo Escobar">
Κύριε Πρόεδρε, με την εξαιρετική έκθεση της κ. Torres Marques τερματίζεται μια συζήτηση που ξεκίνησε πριν από 10 μήνες. Η Επιτροπή, το Κοινοβούλιο και το Συμβούλιο συμφωνούν ευτυχώς με την επικύρωση του χρονοδιαγράμματος της εισαγωγής του ευρώ που αποφασίστηκε στο Ευρωπαϊκό Συμβούλιο της Μαδρίτης το 1995. Αξιότιμοι κυρίες και κύριοι, πιστεύω πως η εν λόγω συμφωνία αποδεικνύει ότι ο συνετός χειρισμός των προθεσμιών είναι βασικός παράγοντας για την επιτυχή έκβαση του εγχειρήματος αυτού.
<P>
Οι προσπάθειές μας πρέπει να επικεντρωθούν στην απαλλαγή της μετάβασης αυτής από κάθε πρόσκομμα. Εμείς βρισκόμαστε εδώ για να επαγρυπνούμε για τα συμφέροντα των πολιτών, και ιδιαιτέρως για τα συμφέροντα αυτών που βρίσκονται σε λιγότερο πλεονεκτική θέση. Η τήρηση του χρονοδιαγράμματος παρέχει τον χρόνο που είναι απαραίτητος για την ενημέρωση του συνόλου των πολιτών και επιπλέον συμβαδίζει με τη σύμπτυξη της περιόδου διπλής κυκλοφορίας.
<P>
Η Επιτροπή Οικονομικής και Νομισματικής Πολιτικής υποστηρίζει ότι η εν λόγω περίοδος δεν πρέπει να υπερβαίνει τους δύο μήνες, και για να συμβεί αυτό είναι αναγκαίο να ληφθεί μια σειρά μέτρων από την ΕΚΤ, την Επιτροπή και τις εθνικές υπηρεσίες, εκ των οποίων μερικά έχουν ήδη αναφερθεί εδώ: τροφοδοσία των καταναλωτών, των εμπόρων και των τραπεζών με την απαραίτητη ποσότητα κερμάτων και χαρτονομισμάτων πριν από την 1η Ιανουαρίου 2002, γενίκευση την 1η Ιανουαρίου 2001 της διπλής αναγραφής τιμών, αξιοποίηση αυτής της διαδικασίας για τον εκσυγχρονισμό των συστημάτων πληρωμών που διαθέτουμε και υιοθέτηση συγκεκριμένων διατάξεων για την εξασφάλιση της κατάλληλης νομικής προστασίας που θα συμβάλει στην αποτροπή των κρουσμάτων απάτης.
<P>
Για να μπορεί το ευρώ να συνεπάγεται μεγαλύτερο βαθμό ελευθερίας για τους πολίτες και τις επιχειρήσεις και πιο ορθολογικές αποφάσεις, θα πρέπει οι προαναφερθέντες να έχουν προηγουμένως αφομοιώσει τη νέα πραγματικότητα που πλησιάζει. Από αυτή την άποψη οι προτάσεις σχετικά με τις πολιτικές στους τομείς της επικοινωνίας και της πληροφόρησης που περιέχει η έκθεση της κ. Torres Marques διαδραματίζουν σημαντικό ρόλο, αλλά δεν πρέπει να αρκεστούμε στο ότι το ευρώ θα τελειοποιήσει την ενιαία αγορά και θα επιτρέψει π.χ. την ευκολότερη σύγκριση των τιμών ή τη μείωση του κόστους των συναλλαγών. Τα οφέλη του ευρώ, κυρίες και κύριοι, πρέπει να υπερβούν το υλικό επίπεδο και να συμβάλουν στην ενδυνάμωση της πολιτικής ένωσης.

<SPEAKER ID=19 NAME="Kauppi">
Αξιότιμε κύριε Πρόεδρε, αξιότιμε κύριε Επίτροπε, το σημαντικότερο βήμα για το μέλλον του ευρώ είναι η στιγμή που οι Ευρωπαίοι θα το πάρουν στα χέρια τους. Προσπαθούμε να διευκολύνουμε τη μετάβαση στο νέο νόμισμα για τις συναλλαγές σε μετρητά επιτρέποντας τη διπλή κυκλοφορία του ευρώ και των εθνικών νομισμάτων για μερικούς μήνες. Το Κοινοβούλιο υποστηρίζει επίσης την εκ των προτέρων διανομή χαρτονομισμάτων και κερμάτων, το επονομαζόμενο front-loading, και επιθυμεί να άρει κατ' αυτόν τον τρόπο τα εμπόδια για τη συντόμευση της εισαγωγής του ευρώ. Τώρα φαίνεται ότι και η Ευρωπαϊκή Κεντρική Τράπεζα συντάσσεται σταδιακά με τον εν λόγω στόχο.
<P>
Δεν θα πρέπει ωστόσο να υποτιμούμε την ετοιμότητα των Ευρωπαίων πολιτών. Όταν πραγματοποιήθηκε η ένωση της Γερμανίας το δυτικό μάρκο τέθηκε αμέσως σε κυκλοφορία στην πρώην Ανατολική Γερμανία χωρίς καμία μεγάλη καταστροφή. Εντούτοις οι αμφισβητίες της θεωρίας της "μεγάλης έκρηξης" , του επονομαζόμενου Big bang, παρουσιάζουν τώρα απειλητικά σενάρια σε ό,τι αφορά την εισαγωγή του ευρώ. Σε πολλές χώρες το ευρώ θα μπορούσε, με μηδαμινές εξαιρέσεις, να τεθεί σε κυκλοφορία χωρίς μακρές μεταβατικές περιόδους. Επί παραδείγματι στην πατρίδα μου, τη Φινλανδία, η αναλογία του ποσού κερμάτων και χαρτονομισμάτων σε σχέση με το ακαθάριστο εθνικό προϊόν είναι η μικρότερη στην Ευρώπη. Επιπλέον, ο διαρκώς αυξανόμενος αριθμός πιστωτικών καρτών σε σχέση με τον πληθυσμό είναι με μεγάλη διαφορά ο μεγαλύτερος στην Ευρώπη. Θα υποστήριζα φερ' ειπείν για τη χώρα μου το μοντέλο Big bang. Στην πραγματικότητα το Big bang θα προκαλούσε προβλήματα μόνο σε σχέση με τα μηχανήματα αυτόματων συναλλαγών. Δεν είναι δυνατόν να αλλαχθούν όλα τα αυτόματα μηχανήματα συναλλαγών εν μια νυκτί, επομένως το παλαιό νόμισμα θα πρέπει να χρησιμοποιείται ως μέσο πληρωμών το λιγότερο για ορισμένο χρονικό διάστημα, τουλάχιστον στα αυτόματα μηχανήματα συναλλαγών.
<P>
Οι πολίτες θα πρέπει να βιώσουν άμεσα ότι το ευρώ τους ωφελεί και δεν τους δυσχεραίνει τη ζωή. Επί του παρόντος ελλείπουν τα άμεσα πρακτικά πλεονεκτήματα, διότι π.χ. σε σχέση με τις διασυνοριακές πληρωμές και τις υπηρεσίες μετατροπής των νομισμάτων η ανάπτυξη της ζώνης ευρώ δεν υπήρξε ικανοποιητική για τους πολίτες. Η εισαγωγή του ευρώ πρέπει να πραγματοποιηθεί με τρόπο που να διευκολύνει τους πολίτες και τους καταναλωτές. Τα προβλήματα που προκύπτουν για ειδικές ομάδες πρέπει να ελαχιστοποιηθούν. Στις απομακρυσμένες περιοχές πρέπει να γίνει ό,τι είναι δυνατόν προκειμένου να πραγματοποιηθεί χωρίς προβλήματα η εισαγωγή του ευρώ. Σε αυτούς τους στόχους συμβάλλουν οι αρκετά έγκαιροι εκ των προτέρων εφοδιασμοί. Το ουσιαστικό για τους πολίτες δεν είναι η διάρκεια της διπλής κυκλοφορίας, αλλά για πόσο διάστημα οι τράπεζες θα αντικαθιστούν ατελώς τα πρώην νομίσματα με ευρώ. Οι τράπεζες θα πρέπει όντως να προσφέρουν την αντικατάσταση των νομισμάτων ατελώς, τουλάχιστον για μισό χρόνο, έστω κι αν έχει σταματήσει η διπλή κυκλοφορία.

<SPEAKER ID=20 NAME="Bonde">
Η ΟΝΕ δεν είναι ένα οικοδόμημα που προστίθεται στα επτά θαύματα του κόσμου. Μάλλον συναγωνίζεται για τον τίτλο του μεγαλύτερου κατασκευαστικού σφάλματος της ιστορίας, διότι στόχος της είναι να δώσει στον μεγαλύτερο εμπορικό συνασπισμό του κόσμου ένα ενιαίο νόμισμα που βασίζεται σε ένα κριτήριο που μέχρι τη θέσπισή του μπόρεσε να διατηρηθεί μόνο για πέντε μεταπολεμικά έτη στη Γερμανία. Όλα τα υπόλοιπα χρόνια ο πληθωρισμός ξεπερνούσε το 2%. Η ανάδειξη αυτού του στόχου σε ιερό αυτοσκοπό δεν είναι απλά ηλίθιο, είναι κατάφωρα εγκληματικό ενάντια στις πολυάριθμες οικογένειες των οποίων ο πατέρας ή η μητέρα γυρίζει πλέον σπίτι με ένα χαρτί απόλυσης στο χέρι αντί για μισθό. Οι ιερές αγελάδες της ΟΝΕ είναι χειρότερες από τις ιερές αγελάδες της Ινδίας. Τουλάχιστον εκείνες δεν εμποδίζουν τις δυνατότητες για ανάπτυξη και απασχόληση.
<P>
Η παραδοξότητα καθίσταται πρόδηλη αν συγκρίνουμε την οικονομική πολιτική της Δανίας με την πολιτική που εφαρμόζεται στις έντεκα χώρες που ανήκουν στη ζώνη του ευρώ, δηλαδή στην ΟΝΕ. Η ανάπτυξη στη Δανία μέσα σε πέντε χρόνια διπλασιάστηκε. Έφτασε στο 20% από 10%, ενώ παράλληλα η ανεργία μειώθηκε κατά το ήμισυ. Σύμφωνα με τα κριτήρια του απλού λαού αυτά τα αποτελέσματα δεν μπορεί παρά να είναι θετικά, όμως κατά την ΟΝΕ μια τέτοια πολιτική είναι εντελώς παράνομη, για να μην πω και αντισυνταγματική, αφού τέθηκε σε εφαρμογή με έλλειμμα 3,9% του προϋπολογισμού, πράγμα που θα συνεπέφερε πρόστιμο από την ΟΝΕ της τάξης των πέντε με έξι εκατομμυρίων ευρώ. Λένε λοιπόν μερικοί ότι η πολιτική μπορεί να αναπροσαρμοσθεί όταν καθίσουμε στο τραπέζι των διαπραγματεύσεων, όμως αυτά είναι βλακείες, διότι η πολιτική μπορεί να τροποποιηθεί μόνο όταν τροποποιηθεί η ίδια η Συνθήκη, το Σύνταγμα, οι Συνθήκες του Μάαστριχτ και του Αμστερνταμ. Εκεί εντοπίζονται τα σφάλματα. Μπορούμε να επικρίνουμε την Κεντρική Τράπεζα που αύξησε τα επιτόκια αντί να μειώσει την ανεργία, αλλά η Τράπεζα δεν κάνει παρά αυτά που προστάζει η Συνθήκη. Η Συνθήκη είναι που πρέπει να αλλάξει. Το ενιαίο νόμισμα οφείλει τουλάχιστον να μετατραπεί σε ένα κοινό νόμισμα που θα επιτρέπει στα κράτη να έχουν τα δικά τους νομίσματα για να εφαρμόζουν την οικονομική πολιτική τους με στόχο την αύξηση της απασχόλησης. Θα μπορεί κατ' αυτόν τον τρόπο να εφαρμόζεται το ένα ή το άλλο είδος οικονομικής πολιτικής και θα πρέπει να εναπόκειται στα κράτη μέλη να αποφασίζουν ως προς την επιλογή.

<SPEAKER ID=21 NAME="Solbes">
Κύριε Πρόεδρε, θα ήθελα κατ' αρχάς να συγχαρώ την εισηγήτρια, κ. Torres Marques, για την έκθεσή της και να ευχαριστήσω όλους όσοι συμμετείχαν σήμερα σε αυτή τη συζήτηση. Η παρουσία μου εδώ δικαιολογείται ουσιαστικά από τη σημασία που συνεχίζει να δίνει η Επιτροπή σε όλη τη διαδικασία της εισαγωγής του ευρώ, και ιδιαίτερα εγώ ο ίδιος, ως υπεύθυνος των οικονομικών και νομισματικών υποθέσεων.
<P>
Είναι προφανές πως η εισαγωγή του ευρώ - το παρουσίασαν γλαφυρά ορισμένοι από τους ομιλητές - σημείωσε μέχρι σήμερα μεγάλη επιτυχία, παρά τις συζητήσεις που μπορούμε να ανοίξουμε σχετικά με κάποιο συγκεκριμένο σημείο. Είναι όμως εξίσου σίγουρο - σημείο που τονίστηκε επίσης στη διάρκεια της συζήτησης - πως η ώρα της πραγματικότητας, η ώρα της αλήθειας, θα σημάνει με την έναρξη ισχύος των κερμάτων και των χαρτονομισμάτων: την 1η Ιανουαρίου 2002.
<P>
Είναι βέβαιο πως θα ανακύψει μια σειρά πρακτικών προβλημάτων, τα οποία καταγράφονται σωστά στην έκθεση και σχετικά με τα οποία θα ήθελα να διατυπώσω κάποια σχόλια. Αν έπρεπε να αναζητήσουμε μια μορφολογία για τις ενέργειές μας, θα βλέπαμε πιθανώς ότι δεν βρισκόμαστε στην περίοδο της "μεγάλης έκρηξης" , ούτε όμως ακόμα της διπλής κυκλοφορίας. Η σύμπτυξη των περιόδων που ορίζουμε μας οδηγεί στην πραγματικότητα - και ίσως να είναι η νέα ονομασία που θα έπρεπε να καθιερώσουμε - στην ταχεία εισαγωγή κερμάτων και χαρτονομισμάτων. Ασφαλώς αυτή η ταχεία εισαγωγή δεν είναι δυνατόν να πραγματοποιηθεί εν μία νυκτί. Δεν μπορεί να υπάρξει μια "μεγάλη έκρηξη" , ούτε όμως μιλάμε για μια μακροχρόνια περίοδο διπλής κυκλοφορίας. Μιλάμε επομένως για τον ελάχιστο χρόνο που είναι απαραίτητος, ώστε η εισαγωγή να είναι ταχεία και θεωρούμε ότι αυτό είναι θετικό.
<P>
Ασφαλώς αυτό θέτει ένα δεύτερο πρόβλημα: το πρόβλημα της εκ των προτέρων διανομής κερμάτων και χαρτονομισμάτων (front-loading). Το εν λόγω θέμα συζητήθηκε - το γνωρίζετε καλά - τόσο από την Κεντρική Ευρωπαϊκή Τράπεζα όσο και από το Συμβούλιο ECOFIN. Από την πλευρά του Συμβουλίου ECOFIN έχει ήδη γίνει λόγος για κάποια εκ των προτέρων τροφοδοσία με κέρματα. Η εκ των προτέρων τροφοδοσία με χαρτονομίσματα εκτός του πλαισίου του χρηματοοικονομικού συστήματος θέτει δυσκολίες νομικού και πρακτικού χαρακτήρα. Ωστόσο, προβλέπεται ότι αυτές οι δυσκολίες, οι οποίες συνδέονται ιδιαίτερα με το είδος του κέρματος ή του χαρτονομίσματος που επί του παρόντος δέχονται οι αυτόματες ταμειακές μηχανές, είναι δυνατόν να επιλυθούν.
<P>
Είναι βέβαιο ότι δημιουργούνται ορισμένα συγκεκριμένα προβλήματα, για τα οποία έχει γίνει μνεία. Τί θα συμβεί τη συγκεκριμένη περίοδο από τα τέλη του 2001 μέχρι τις αρχές του 2002 με το πλήθος των πολιτών που μετακινούνται στην Ευρώπη στη διάρκεια αυτών των ημερών; Πώς θα επιλύσουμε το πρόβλημα αυτό; Πρόκειται αναμφίβολα για ένα ιδιαίτερο σημείο, στο οποίο πρέπει να επιστήσουμε την προσοχή μας και για το οποίο πρέπει να αναζητήσουμε ένα αποτέλεσμα. Δεν μπορούμε να ζητήσουμε από τους πολίτες να πάνε να αλλάξουν το εθνικό τους νόμισμα κάπου εκτός της χώρας προέλευσής του, δημιουργώντας αναμφίβολα πρακτικά προβλήματα από όλες τις απόψεις.
<P>
Σχετικά με το πρόβλημα της διπλής αναγραφής των τιμών, συμφωνώ με την ιδέα ότι πρέπει να ορίσουμε κάποιο χρονικό όριο πέραν του οποίου η διπλή αναγραφή των τιμών θα είναι απολύτως υποχρεωτική: είναι ο μόνος τρόπος να γίνει η αρχή για κάποια σύγκριση, παρ' όλο που όλοι έχουμε επίγνωση του γεγονότος ότι μόνο τους τελευταίους μήνες του 2001 η κοινή γνώμη, ο πολίτης, θα αρχίσει πραγματικά να κάνει συγκρίσεις. Κατά τη γνώμη μου η διαφορά των τιμών που θα προκύψει συνεπάγεται μια τόσο ουσιαστική αλλαγή που οι αναφορές σε προηγούμενες τιμές θα διαρκέσουν πολύ λίγο. Όλοι θα πρέπει να προσαρμοστούμε στις νέες τιμές.
<P>
Υπάρχει ένα ιδιαίτερα σημαντικό σημείο που θίγεται στην έκθεση: το πρόβλημα της πολιτικής στον τομέα της επικοινωνίας και οι πληθυσμοί που αντιμετωπίζουν μεγαλύτερη δυσκολία στην προσαρμογή τους στη νέα πραγματικότητα. Κάποιος από τους ομιλητές αναφέρθηκε επίσης στην ανάγκη να συνεχιστεί αυτή η πολιτική στον τομέα της επικοινωνίας. Συμφωνώ απολύτως με την ιδέα. Αυτές τις μέρες η Επιτροπή εκπονεί ένα νέο σχέδιο δράσης όσον αφορά την πολιτική επικοινωνίας, ένα σχέδιο δράσης που, λογικά, συμπεριλαμβάνει το Κοινοβούλιο. Κρίνουμε ότι πρόκειται για ένα εγχείρημα που πρέπει να φέρουν εις πέρας όλα τα θεσμικά όργανα που συμμετέχουν στη διαδικασία, και κυρίως το Κοινοβούλιο, ως το υπεύθυνο για μια αμεσότερη σχέση με τους πολίτες θεσμικό όργανο. Προς αυτή την κατεύθυνση - το έχουμε ήδη συζητήσει στην Επιτροπή Οικονομικής και Νομισματικής Πολιτικής, αλλά επαναλαμβάνω την προσφορά - είμαι διατεθειμένος να δραστηριοποιηθούμε, για να δούμε πώς θα επιλύσουμε με τον πιο αποτελεσματικό τρόπο τα προβλήματα επικοινωνίας μεταξύ των διαφόρων μερών. Ασφαλώς θα πρέπει να συμπεριλάβουμε εδώ τους πληθυσμούς που αντιμετωπίζουν μεγαλύτερη δυσκολία στην ικανοποιητική εξοικείωσή τους με το νόμισμα, δηλαδή τους πληθυσμούς που λόγω κάποιας έλλειψης θα αντιμετωπίσουν αναμφίβολα κάποια συγκεκριμένα προβλήματα.
<P>
Το πρόβλημα του ηλεκτρονικού χρήματος δεν πρόκειται να προκαλέσει, κατά τη γνώμη μου, ιδιαίτερες δυσχέρειες. Ωστόσο, υπάρχει ένα ενδιαφέρον σημείο που θα ήθελα να επισημάνω: το πρόβλημα των συστημάτων πληρωμών, κυρίως στις πράξεις λιανικού εμπορίου. Είναι βέβαιο ότι το σύστημα πληρωμών στις μεγάλες πράξεις έχει λειτουργήσει πολύ καλά, ενώ - όλοι συμφωνούμε - το πρόβλημα των υπερβολικών προμηθειών του συναλλάγματος αυτή τη στιγμή δημιουργεί ένα αρνητικό κλίμα, επειδή τρέφαμε ελπίδες για τη βελτίωση του κόστους της μετατροπής νομισμάτων κατά την περίοδο αυτή, ελπίδα η οποία δεν επαληθεύθηκε.
<P>
Το σημαντικό κατά τη γνώμη μου είναι να θέσουμε σε λειτουργία συστήματα συμψηφισμού ή συστήματα πληρωμών τα οποία θα μας επιτρέψουν να μειώσουμε το κόστος αυτό. Υπάρχουν ήδη πρωτοβουλίες που προσανατολίζονται προς αυτή την κατεύθυνση. Η Επιτροπή τις στηρίζει. Νομίζω όμως ότι πρέπει να καταλήξουμε, εν πάση περιπτώσει, σε ένα σύστημα που θα εμποδίζει αυτό το κόστος να είναι τόσο υψηλό όπως είναι σήμερα και φυσικά να καθιερώσουμε κοινά πρότυπα που θα μας επιτρέψουν να αντιμετωπίσουμε κάθε ανακύπτουσα δυσκολία.
<P>
Σας ευχαριστώ πολύ λοιπόν για την έκθεση. Πιστεύω ότι είναι ένα σημαντικό στοιχείο για όλη τη διαδικασία της εισαγωγής του ευρώ και ελπίζω να συνεχίσω να υπολογίζω στο Κοινοβούλιο, όπως ακριβώς συνέβαινε μέχρι σήμερα.

<SPEAKER ID=22 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 11.00.

<CHAPTER ID=3>
Αλιεία
<SPEAKER ID=23 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων εκθέσεων:
<P>
Α5-0067/1999, της κυρίας Fraga Estιvez, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου περί κοινής οργανώσεως αγοράς στον τομέα των αλιευόμενων προϊόντων και των προϊόντων υδατοκαλλιέργειας (COM(99)055 - C4-0141/1999 - 1999/0047(CNS)),·
<P>
Α5-0025/1999, του κυρίου Gallagher, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου για την τροποποίηση για τρίτη φορά του Κανονισμού (ΕΚ) αριθ. 850/98 της 30ής Μαρτίου 1998 για τη διατήρηση των αλιευτικών πόρων μέσω τεχνικών μέτρων προστασίας των νεαρών θαλάσσιων οργανισμών (COM(99)141 - C4-0224/1999 - 1999/0081(CNS)).

<SPEAKER ID=24 NAME="Fraga Estιvez">
Κύριε Πρόεδρε, η σημερινή κοινή οργάνωση αγοράς είχε παρουσιάσει σημεία εξάντλησης, εφόσον δεν είχε τη δυνατότητα να ανταποκριθεί στις νέες προκλήσεις μιας αγοράς, όπως η αγορά των προϊόντων αλιείας, η οποία είναι σε μεγάλο βαθμό παγκοσμιοποιημένη και ανταγωνιστική, σε μία Ευρωπαϊκή Ένωση που εξαρτάται σε μεγάλο βαθμό από τις εισαγωγές. Το Κοινοβούλιο είχε εκφράσει επανειλημμένως αυτή την απόκλιση και είχε ζητήσει τροποποιήσεις εις βάθος.
<P>
Επιτέλους, σήμερα συζητάμε την έκθεση της Επιτροπής Αλιείας σχετικά με μια πρόταση κανονισμού που δεν προτείνει την απλή μεταρρύθμιση της ΚΟΑ, αλλά μια νέα ρύθμιση. Δεν παρευρισκόμαστε επομένως σε μια οποιαδήποτε συζήτηση, αλλά σε μια συζήτηση που επηρεάζει έναν από τους τέσσερεις πυλώνες της κοινοτικής αλιευτικής πολιτικής. Θα επιθυμούσα η εν λόγω συζήτηση να είναι εξίσου εποικοδομητική και υπεύθυνη με τη συζήτηση που διεξαγάγαμε στην Επιτροπή Αλιείας, εφόσον η έκθεση που ζητώ να εγκριθεί ήταν ο καρπός ενός συμβιβασμού που επιτεύχθηκε μετά από πολλές προσπάθειες μεταξύ των πολιτικών ομάδων και των διαφόρων τομεακών και εθνικών συμφερόντων.
<P>
Ως εισηγήτρια, πιστεύω πως είναι δίκαιο να αναγνωρίσω ότι η αρχική πρόταση της Επιτροπής επέφερε σημαντικές βελτιώσεις στη σημερινή ΚΟΑ, κυρίως ενισχύοντας τον βασικό ρόλο που διαδραματίζουν οι οργανώσεις παραγωγών στην εμπορία των προϊόντων και χορηγώντας σε αυτές περισσότερους και καλύτερους μηχανισμούς για τη σωστή λειτουργία και για την άσκηση πιο υπεύθυνων πρακτικών αλιείας και εμπορίας.
<P>
Ωστόσο, για δύο πτυχές μεγάλης σημασίας η επιτροπή μας χρειάστηκε να τροποποιήσει το κείμενο της πρότασης, ενώ και στις δύο περιπτώσεις αυτό έγινε μέσω των συμβιβασμών στους οποίους αναφέρθηκα προηγουμένως. Ο πρώτος επιτεύχθηκε με τη συμπερίληψη των προϊόντων υδατοκαλλιέργειας και των οστρακοειδών, για τα οποία δεν προβλεπόταν καμία ενίσχυση για την εμπορία, τη στιγμή που και οι δύο είναι δευτερεύοντες τομείς που πρέπει, όπως και η αλιεία, να συνεχίσουν να συμπεριλαμβάνονται πλήρως σε ένα σύστημα, στόχος του οποίου είναι η προσαρμογή της προσφοράς στη ζήτηση και τη στιγμή που πρόκειται, όπως στην περίπτωση της υδατοκαλλιέργειας, για αναπτυσσόμενους τομείς, οι οποίοι πρέπει να στηρίζονται στον ορθό σχεδιασμό της παραγωγής ήδη από την αρχή, ώστε να αποφευχθεί, κατά το δυνατόν, μια κρίση σαν αυτή που υφίστανται κατά διαστήματα π.χ. οι παραγωγοί σολομού.
<P>
Το άλλο θέμα στο οποίο υπήρξαν τροποποιήσεις αποκτά ακόμα πιο σοβαρό χαρακτήρα - αν αυτό είναι δυνατόν - γιατί, όπως έλεγα στην αρχή, αν και αυτό είναι το είδος του κανονισμού για το οποίο θα έπρεπε να ενεργήσουμε λιγότερο εσπευσμένα όταν προτεινόταν για τις εισαγωγές η αντικατάσταση του συστήματος των ποσοστώσεων από ένα σύστημα δασμολογικών αναστολών αορίστου χρόνου, η Επιτροπή - όπως αντιλαμβάνομαι - ενέργησε όχι μόνο απερίσκεπτα, αλλά και με μεγάλη δόση επιπολαιότητας και ανευθυνότητας.
<P>
Η Επιτροπή Αλιείας δεν αντιτίθεται στο σύστημα των δασμολογικών αναστολών. Θέλω αυτό να καταστεί σαφές. Αλλά αυτό το σύστημα, που αποτελεί εκ των πραγμάτων μια εκούσια δασμολογική κατάργηση, απαιτεί να υπάρχει απόλυτη βεβαιότητα ότι δεν θέτει σε κίνδυνο τις κοινοτικές επιχειρήσεις που παράγουν και διαθέτουν στην αγορά τα ίδια προϊόντα. Στην πρόταση της Επιτροπής υπήρχαν διάφορα προϊόντα για τα οποία υπάρχει κοινοτική παραγωγή, και μάλιστα σημαντική, όπως φαίνεται να αποδεικνύει η μελέτη που εκπονείται κατόπιν αιτήσεως του Συμβουλίου και δεδομένου ότι τα νούμερα της Επιτροπής δεν ήταν αιτιολογημένα.
<P>
Σχετικά με ένα από αυτά τα προϊόντα, για να δώσω ένα παράδειγμα, τα φιλέτα τόνου, η εν λόγω μελέτη ορίζει επίπεδα ελλείμματος μεταξύ 1.500 και 3.000 τόνων, δηλαδή πρόθυμα και χωρίς αντιτιθέμενα δεδομένα η Επιτροπή ήταν διατεθειμένη να αφανίσει έναν κοινοτικό τομέα με χιλιάδες θέσεις εργασίας καθώς και τα ίδια της τα συστήματα αναπτυξιακής ενίσχυσης για τις χώρες του ΣΓΠ-Ναρκωτικά και τις χώρες ΑΚΕ λόγω ανάγκης πραγματικών εισαγωγών κατώτερων των 3.000 τόνων, οι οποίες μπορούν κάλλιστα να καλυφθούν από το παρόν σύστημα των δασμολογικών ποσοστώσεων. Παρ' όλο που σε αυτό το θέμα ο συμβιβασμός στο πλαίσιο της επιτροπής μας ήταν ιδιαιτέρως δυσχερής, τα γεγονότα φαίνεται ότι μας δικαιώνουν, εφόσον, κατόπιν της πολιτικής συμφωνίας που επιτεύχθηκε στο τελευταίο Συμβούλιο Υπουργών, τόσο τα φιλέτα τόνου όσο και οι ρέγκες εξαιρούνται από το σύστημα των δασμολογικών αναστολών, επιπλέον μιας άλλης σειράς διορθώσεων η οποία επηρεάζει άλλα προϊόντα που περιλαμβάνονται στο παράρτημα V.
<P>
Στην πραγματικότητα επομένως θεωρώ πως η πρόταση της Επιτροπής δεν είχε εκπονηθεί σωστά, ήταν επικίνδυνη, και μας χαροποιεί η διόρθωση που επέφερε το Συμβούλιο, η οποία συνάδει με αυτή που υποβάλλουμε εμείς, καθιστώντας πιο ευέλικτες τις αποζημιώσεις για τις αποσύρσεις. Πιστεύω επομένως ότι με αυτές τις δύο σημαντικές τροποποιήσεις που ενσωματώθηκαν στο πλαίσιο της επιτροπής, μαζί με άλλες, όπως τη μεγαλύτερη ακρίβεια στην επισήμανση των προϊόντων και την πληροφόρηση των καταναλωτών, το Κοινοβούλιο βοηθά να αποφευχθεί το ενδεχόμενο να μετατραπεί ένα κείμενο - το οποίο νομίζω πως περιέχει και καλά σημεία, όπως έχω ήδη επισημάνει - σε νεκρό γράμμα αμέσως μετά τη δημιουργία του, και γι' αυτό ζητάω ειλικρινά από όλους να εγκρίνετε την έκθεση αυτή.
<P>
Κύριε Πρόεδρε, μου μένει μόνο να ευχαριστήσω όλους τους συναδέλφους που βοήθησαν στην επίτευξη αυτού του συμβιβασμού για την ορθή συμπεριφορά τους και για τη συνεργασία τους με την εισηγήτρια, και ζητώ ξανά την έγκριση αυτής της έκθεσης. Σας ευχαριστώ πολύ. Συγχαίρω επίσης τον κ. Gallagher για την έκθεσή του.

<SPEAKER ID=25 NAME="Gallagher">
Κύριε Πρόεδρε, κύριε Επίτροπε, παρουσιάζοντας αυτή την έκθεση για τη διατήρηση των αλιευτικών πόρων μέσω τεχνικών μέτρων προστασίας των νεαρών θαλάσσιων οργανισμών μπορώ να είμαι βέβαιος πως οι προτάσεις βασίζονται σε ορθές επιστημονικές συμβουλές. Όπως θα πρέπει να γνωρίζουν οι συνάδελφοί μου στο Ευρωπαϊκό Κοινοβούλιο, η Επιτροπή Αλιείας υποστηρίζει σθεναρά τα τεχνικά μέτρα συντήρησης βάσει τεχνικών και επιστημονικών δεδομένων.
<P>
Αυτό ισχύει κυρίως σε περιπτώσεις όπου γίνονται προσπάθειες αντιπαραβολής των επιστημονικών στοιχείων με παρατηρήσεις του αλιευτικού κλάδου. Οι αλιείς περνούν περισσότερο χρόνο στη θάλασσα από ό,τι οι επιστήμονες και η θάλασσα είναι το φυσικό τους περιβάλλον, το οποίο και παρατηρούν σε καθημερινή βάση. Κατανοούν καλύτερα από ό,τι γενικά πιστεύεται τις κινήσεις των ψαριών και τους παράγοντες που επηρεάζουν τα αλιευτικά αποθέματα, απλούστατα επειδή πρόκειται για βασικό στοιχείο βιοπορισμού τους. Το Κοινοβούλιο θα θυμάται τη θετική γνωμοδότηση επί της ουσίας των μέτρων και του ψηφίσματος της 25ης Οκτωβρίου 1996, την έκθεση Gallagher και τη γνωμοδότησή της στις 26 Απριλίου 1998 για την εφαρμογή τεχνικών μέτρων στα πλαίσια της κοινής αλιευτικής πολιτικής. Στις 30 Μαρτίου 1998 το Συμβούλιο Υπουργών ενέκρινε τον κανονισμό 850/98 για τη διατήρηση των αλιευτικών πόρων μέσω τεχνικών μέτρων προστασίας των νεαρών θαλάσσιων οργανισμών. Αυτός ο κανονισμός αντικατέστησε τον κανονισμό 894/97, με εξαίρεση τα άρθρα 11, 19 και 20 για τα παρασυρόμενα δίκτυα, τα οποία εξετάστηκαν χωριστά.
<P>
Ύστερα από την έγκριση και τη δημοσίευση αυτού του κανονισμού, κατέστη απαραίτητο να συμπεριληφθούν σε αυτόν κάποια στοιχεία που τέθηκαν υπόψη της Επιτροπής. Ο κανονισμός της 13ης Μαρτίου 1998 αναμένεται να τεθεί σε ισχύ την 1η Ιανουαρίου του επόμενου χρόνου. Ωστόσο, αποτελεί επιτακτική ανάγκη να συμπεριληφθούν σε αυτόν τον κανονισμό τα επιπλέον στοιχεία και εξελίξεις που προέκυψαν με υπερβολικά μεγάλη καθυστέρηση και να διασφαλιστεί ότι αποτελούν μέρος του κανονισμού που θα τεθεί σε ισχύ την 1η Ιανουαρίου. Η παρούσα πρόταση κανονισμού του Συμβουλίου προβλέπει αλλαγές στην περιοχή και στη χρονική περίοδο των αλιευτικών περιορισμών για την προστασία της ωοτοκίας της ρέγκας Douglas Bank στην Ιρλανδική Θάλασσα. Ενόψει της υφιστάμενης καλής κατάστασης των αποθεμάτων ρέγκας, οι αλλαγές που συνεπάγεται η εν λόγω πρόταση επιτρέπουν τη μείωση τόσο της περιοχής όσο και της χρονικής περιόδου των αλιευτικών περιορισμών. Έτσι θα αυξηθούν οι αλιευτικές ευκαιρίες, ενώ παράλληλα θα προστατευθούν τα αλιευτικά αποθέματα και θα εξασφαλιστεί ότι δεν θα επαναληφθεί η κατάρρευση των αποθεμάτων, όπως έγινε στη δεκαετία του ' 70.
<P>
Παρατηρώ με ικανοποίηση ότι η επιστημονική, τεχνική και οικονομική επιτροπή υποστήριξε την πρόταση, έχοντας εξετάσει την έκθεση της συμβουλευτικής επιτροπής διαχείρισης αλιείας κατά τη διάρκεια της συνεδρίασής της τον Νοέμβριο του 1999, καθώς και τις ειδικές διατάξεις για τη χρήση του δανέζικου γρίπου στη ζώνη αλιείας της γλώσσας. Αυτό απλά διορθώνει μια παράλειψη στο αρχικό κείμενο. Οι όροι για τη χρήση κυκλωτικών γρι-γρι, που συμφωνήθηκαν στα πλαίσια του διεθνούς προγράμματος διατήρησης των δελφινιών και τους οποίους η Κοινότητα αποφάσισε να εφαρμόσει προσωρινά, ενσωματώνουν σε αυτόν τον κανονισμό μια αναθεώρηση του μεγέθους ματιού για δύο είδη στικτού σκυλόψαρου. Τα τεχνικά μέτρα συντήρησης θα παίξουν σημαντικό ρόλο στη διατήρηση των αποθεμάτων προστατεύοντας τα νεαρά ψάρια και θα μειώσουν τον κίνδυνο περαιτέρω μείωσης του πληθυσμού τους.
<P>
Το Ευρωπαϊκό Κοινοβούλιο, η Επιτροπή και το Συμβούλιο θα πρέπει να στείλουν ένα ξεκάθαρο μήνυμα στην αλιευτική βιομηχανία, ότι δηλαδή θα εκτιμηθεί κάθε φιλότιμη προσπάθεια και ότι οι αλιείς που τηρούν τα τεχνικά μέτρα συντήρησης που έχουν σχεδιάσει καταξιωμένοι Ευρωπαίοι επιστήμονες σε συνεργασία με τους αλιείς θα έχουν το μεγαλύτερο όφελος. Αν κριθούν απαραίτητες κάποιες τροπολογίες εν όψει νέων εξελίξεων, η Επιτροπή αναμφίβολα θα επανέλθει με περαιτέρω προτάσεις, και είμαι απολύτως βέβαιος πως η επιτροπή και το Κοινοβούλιο θα ανταποκριθούν γρήγορα.
<P>
Θέλω να ευχαριστήσω τους συναδέλφους μου, τους υπαλλήλους της Επιτροπής Αλιείας και τους υπαλλήλους της Ευρωπαϊκής Επιτροπής για τη βοήθειά τους κατά την εκπόνηση αυτής της έκθεσης και θέλω να συγχαρώ την κυρία Fraga Estevez για την παρουσίαση της εξαιρετικά περιεκτικής έκθεσής της. Πρέπει όμως να ομολογήσω τη σημερινή μου απογοήτευση για το γεγονός ότι το Συμβούλιο έχει ήδη αποφασίσει και συζητάμε για μια έκθεση, ενώ έχει ήδη ληφθεί κάποια απόφαση.
<P>
Πρέπει να θέσω το ερώτημα κατά πόσο ρυθμίζουμε σωστά τις υποθέσεις που μας απασχολούν. Ο Επίτροπος Fischler μας είπε ότι δεν υφίστατο συνυπευθυνότητα, αλλά ότι οι απόψεις μας θα λαμβάνονταν υπόψη. Πώς είναι δυνατόν να ληφθούν υπόψη οι απόψεις μας όταν συζητάμε για μια έκθεση για την οποία έχει ήδη ληφθεί απόφαση από το Συμβούλιο; Ειλικρινά θέλω να ελπίζω πως το Συμβούλιο και οι Επιτροπή έχουν λάβει υπόψη τους τις απόψεις μας.
<P>
Προφανώς παρακολουθούσαν την πορεία αυτής της έκθεσης μέσω της επιτροπής, και εκφράζω την ικανοποίησή μου για το γεγονός ότι απέρριψαν την πρόταση να επιτραπεί η εισαγωγή στην Ένωση απεριόριστων ποσοτήτων ρέγκας, ποσοτήτων νωπής ρέγκας, ρέγκας διατηρημένης με απλή ψύξη και κατεψυγμένης ρέγκας, με χαμηλότερους δασμούς. Από το 2001 η εν λόγω ποσότητα θα περιοριστεί σε 20.000 τόνους, παραμένοντας πολύ μεγάλη, δεδομένου ότι αυτή τη στιγμή οι τιμές της ρέγκας στην Κοινότητα είναι οι χαμηλότερες όλων των εποχών. Αυτό οφείλεται σε συσσώρευση στην κοινοτική αγορά φθηνών ψαριών και καταψυγμένης ρέγκας από τη Νορβηγία και στην κατασκευή μονάδων παραγωγής χαμηλού κόστους από γερμανικές εταιρείες στην Πολωνία για τη μεταποίηση αδασμολόγητων νορβηγικών ψαριών προς εξαγωγή στη Γερμανία. Πρέπει να θυμόμαστε ότι έχουμε καθήκον και ευθύνη απέναντι στους αλιείς της Κοινότητας και πρέπει να διασφαλίσουμε την προστασία των δικαιωμάτων τους.

<SPEAKER ID=26 LANGUAGE="DE" NAME="Langenhagen">
Κυρία Πρόεδρε, υποστηρίζω τα μάλα όσα παρουσίασε μόλις ο κύριος Gallagher σχετικά με τη μέθοδο εργασίας. Πρέπει να αλλάξει κάτι εδώ. Όμως, επιτρέψτε μου κατ' αρχάς να σας διαβιβάσω ένα χαρμόσυνο μήνυμα. Μετά από τις τριμερείς συνομιλίες που διεξήχθησαν μεταξύ Συμβουλίου, Επιτροπής και Κοινοβουλίου έλαβα χθες στην Επιτροπή Προϋπολογισμών τη διαβεβαίωση ότι εξασφαλίζεται η χρηματοδότηση της σημαντικής αλιευτικής συμφωνίας με το Μαρόκο κατά τη δεύτερη ανάγνωση. Κατ' αυτόν τον τρόπο γίνεται ένα σημαντικό βήμα και τίθεται μια γερή βάση για τις επικείμενες διαπραγματεύσεις.
<P>
Κατά τη συζήτηση στην Επιτροπή Αλιείας σχετικά με την έκθεση της Carmen Fraga φάνηκαν οι απαρχές μιας αλλαγής που θα ενισχυθεί εντός του επόμενου έτους. Ο κοινός αγώνας δημιούργησε ένα δέσιμο στην επιτροπή γενικά, αλλά και ειδικά. Το θέμα είναι και ήταν ο εφοδιασμός της ευρωπαϊκής αγοράς με αλιευτικά προϊόντα και η συγκεκριμένη παραγωγή προϊόντων για εξαγωγή με στόχο τη διατήρηση άμεσων και έμμεσων θέσεων εργασίας σε στεριά και θάλασσα. Αποτελούμε μια κοινότητα αλληλεγγύης, και πρέπει να παραμείνουμε και στο μέλλον.
<P>
Τώρα υπάρχει ένα νέο Κοινοβούλιο, μια νέα Επιτροπή με πολλά νέα πρόσωπα και με νέους τόνους. Η κατάσταση της αγοράς όχι μόνον ενόψει των διαπραγματεύσεων του ΠΟΕ και η νέα αντίληψη περί παραδοσιακών πρακτικών που έχουν τα νέα άτομα μεταβάλλουν και τα περιεχόμενα και τη βαρύτητα των θεμάτων στην επιτροπή. Μελλοντικά θα πρέπει λοιπόν να εξετάσουμε περισσότερο και άλλες θεωρήσεις. Η εισηγήτρια παρουσίασε ένα καλά επεξεργασμένο κείμενο, το οποίο εγκρίθηκε από την πλειοψηφία κατά την ψηφοφορία. Παρ' όλα αυτά όμως το αποτέλεσμα δεν ικανοποίησε ορισμένους βουλευτές, δηλαδή η συζήτηση στην επιτροπή θα διεξαχθεί τώρα σε κλίμα αυξημένης προσοχής, κάτι που η Επιτροπή Προϋπολογισμών απαιτούσε εδώ και καιρό. Αυτό δεν σημαίνει πως κάποιος θέλει να ανακαλέσει την αλληλεγγύη με έναν απειλούμενο, αλλά σημαντικό οικονομικό και πολιτικό κλάδο της ΕΕ.
<P>
Όπως και να το κάνουμε όμως η αλληλεγγύη δεν μπορεί να απαιτείται μονομερώς. Υπάρχουν αναπάντητες ερωτήσεις για την έκθεση περί ΚΟΑ. Τί επιδοτήσεις και δασμούς χρειάζονται οι αλιείς; Μπορεί η βιομηχανία να αντέξει έναν ελευθερωμένο, παγκόσμιο χώρο εμπορίου; Πώς συμβιβάζεται ο ελεύθερος ανταγωνισμός με έναν δίκαιο ανταγωνισμό; Οι ενισχύσεις χορηγούνται προκειμένου να υπάρξει αυτάρκεια. Όμως το δίχτυ ασφαλείας δεν πρέπει να στενέψει τόσο ώστε ο θιγόμενος να μη χρειάζεται πλέον να καταβάλει καμία προσπάθεια για να επικρατήσει με δικές του δυνάμεις στην αγορά της ζήτησης και της προσφοράς. Πού θέτουμε τα όρια μεταξύ της ιδιωτικής οικονομίας και του προσανατολισμού προς την οικονομία κρατικού παρεμβατισμού; Ερωτήσεις επί ερωτήσεων. Επιπλέον, ο προϋπολογισμός της ΕΕ είναι περιορισμένος.
<P>
Γιατί πρέπει να συμπεριληφθεί στη χρηματοδοτική ενίσχυση η υδατοκαλλιέργεια; Είναι ένας νέος τομέας της αγοράς στον κλάδο της εκτροφής που με μια αποτελεσματική διαχείριση εγγυάται μια μεγαλύτερη σταθερότητα προσφοράς και σχεδιασμού, την οποία δεν επιτυγχάνει ποτέ η αλιεία. Αντ' αυτού δεν θα έπρεπε να αμείβεται περισσότερο οικονομικά η αλιευτική δραστηριότητα και οι δυνατότητές της στην αγορά; Το γεγονός ότι τα κράτη μέλη δεν ξεφεύγουν από τις επιδοτήσεις της ΕΕ στον τομέα αυτό είναι αυτονόητο. Το συμπέρασμα που συνάγω είναι πως η πρόταση της Επιτροπής τροποποιήθηκε αρκετά. Ως εκ τούτου, πρέπει να γίνουν σεβαστές για τους αναφερθέντες λόγους οι αντίθετες ψήφοι και οι αποχές. Η συζήτηση επί της κοινής οργάνωσης της αγοράς δεν τελειώνει εδώ.

<SPEAKER ID=27 NAME="Miguιlez Ramos">
Κυρία Πρόεδρε, θέλω και εγώ να συγχαρώ τον κ. Gallagher για την εξαίρετη εργασία του και θέλω να δηλώσω σε αυτό το σημείο ότι εδώ και δύο χρόνια διεξάγουμε εκτεταμένες συζητήσεις σχετικά με την κοινοτική αγορά αλιείας και ότι σήμερα πρέπει επιτέλους η Ολομέλεια του Ευρωπαϊκού Κοινοβουλίου να προσδιορίσει τη στάση της σχετικά με την έκθεση αυτή, η οποία εγκρίθηκε - πρέπει να το αναφέρω - από τη συντριπτική πλειοψηφία στην Επιτροπή Αλιείας.
<P>
Η αγορά μας είναι ελλειμματική ως προς τα αλιευτικά προϊόντα. Το 60% των αλιευτικών προϊόντων που καταναλώνονται στην Ευρώπη είναι προϊόντα εισαγωγής. Ο κοινοτικός αλιευτικός τομέας είναι εξαιρετικά δραστήριος και ανταγωνιστικός και διαδραματίζει ανάλογο ρόλο στη διατήρηση της οικονομικής και κοινωνικής συνοχής στην Ευρώπη. Καθήκον μας επομένως είναι να εξασφαλίσουμε και να εγγυηθούμε το μέλλον του. Η ευρωπαϊκή αγορά δεν είναι μια κλειστή αγορά. Είναι μια ανοικτή αγορά στην οποία τα προϊόντα που προέρχονται από χώρες με συστήματα γενικευμένων προτιμήσεων εισάγονται με μηδενικούς ή χαμηλούς δασμούς. Απαιτούμε από τους αλιείς μας αυστηρές πρακτικές όσον αφορά τα αλιευτικά εργαλεία, τη συντήρηση και την επεξεργασία των αλιευμάτων, οι οποίες δεν είναι υποχρεωτικές για τους ξένους στόλους. Επομένως, η κοινοτική προτίμηση αποτελεί για τους Σοσιαλιστές τη δέσμευσή μας απέναντι στον κοινοτικό αλιευτικό τομέα, στους ανθρώπους μας, στους αλιείς, στους εργαζομένους στη βιομηχανία αλιείας και στους πλοιοκτήτες, οι οποίοι ελπίζουν ότι θα μπορέσουν να διατηρήσουν την επαγγελματική τους δραστηριότητα και τις θέσεις εργασίας τους.
<P>
Δεν αρκεί επομένως, όπως πρότεινε η Επιτροπή, να αντικατασταθεί το τρέχον καθεστώς δασμολογικών ποσοστώσεων, το οποίο είναι ευέλικτο, με την πλήρη ή μερική αναστολή των τελωνειακών δασμών. Είμαστε αντίθετοι με αυτή την κατάργηση των δασμών, επειδή πιστεύουμε ότι είναι απαραίτητο όχι να προστατεύσουμε, όπως έλεγε η κ. Langenhagen, αλλά τουλάχιστον να υπερασπίσουμε έναν τομέα ανταγωνιστικό και σύγχρονο, ο οποίος όμως δεν είναι ακόμα έτοιμος, όπως συμβαίνει με πολλούς άλλους τομείς, για πλήρη ελευθέρωση.
<P>
Υπάρχουν διάφορα ζητήματα που εξακολουθούν να μας απασχολούν, όπως η μείωση της χρηματοδότησης, το γεγονός ότι παραμένουν εκτός πλαισίου εφαρμογής τομείς όλο και μεγαλύτερης σπουδαιότητας, όπως ο τομέας της υδατοκαλλιέργειας, οι ελάχιστα σαφείς πληροφορίες που θα λάβει ο καταναλωτής - το ανέφερε συγκεκριμένα η κ. Fraga σε σχέση με την κατανομή των ζωνών που προτάθηκε από την Επιτροπή - ή η έλλειψη άλλων σχετικών δεδομένων, όπως το ελάχιστο μέγεθος.
<P>
Μεταξύ των προτεραιοτήτων μας, ως Σοσιαλιστών, συγκαταλέγεται η προστασία των καταναλωτών, και η προστασία της ποιότητας είναι ένας τρόπος προάσπισης αυτών των δικαιωμάτων. Για τον λόγο αυτό εμείς οι Σοσιαλιστές θέλουμε να προωθήσουμε μέτρα που δίνουν έμφαση στα ποιοτικά αλιευτικά προϊόντα και ταυτόχρονα ζητάμε τη συνετή διαχείριση των πόρων, για να εξασφαλίσουμε το μέλλον της αλιείας. Ας ασκείται η αλιεία, αλλά ικανοποιώντας τις ανάγκες της αγοράς και τη διαχείριση που σέβεται το προϊόν.
<P>
Συνοπτικά, εμείς οι Σοσιαλιστές θέλουμε να εξασφαλίσουμε την προστασία των παραγωγών, των καταναλωτών και των Ευρωπαίων εισαγωγέων και πιστεύουμε ότι μπορούμε να είμαστε σε μεγάλο βαθμό ικανοποιημένοι με την έκθεση που ενέκρινε η Επιτροπή Αλιείας, με την εξαιρετική εργασία της εισηγήτριας κ. Fraga, την οποία θέλω να συγχαρώ, και με τη συμφωνία που επιτεύχθηκε στο Συμβούλιο Υπουργών.

<SPEAKER ID=28 LANGUAGE="EN" NAME="Attwooll">
Κύριε Πρόεδρε, η Ομάδα μας χαιρετίζει θερμά την πρόταση για την κοινή οργάνωση της αγοράς στον τομέα της αλιείας επειδή θα βελτιώσει την ενημέρωση των καταναλωτών. Θα ενισχύσει τις οργανώσεις των καταναλωτών δίνοντάς τους κίνητρα για καλύτερη διαχείριση των πόρων και θα προσδώσει μεγαλύτερη σταθερότητα στην προσφορά ψαριών για μεταποίηση.
<P>
Θεωρούμε επίσης ότι η έκθεση εισάγει από πολλές απόψεις σημαντικές βελτιώσεις επί της αρχικής πρότασης και συγχαίρουμε γι' αυτό την κυρία Fraga. Υπάρχουν ωστόσο κάποιοι τομείς για τους οποίους εξακολουθούμε να έχουμε αμφιβολίες. Πρώτον, υπάρχουν διάφορα άρθρα, κυρίως το 11, παρ. 2, όπου πιστεύουμε πως οι αρχικές προτάσεις της Επιτροπής παρέχουν μεγαλύτερη προστασία έναντι της υπεραλιείας από εκείνη που παρέχουν οι τροπολογίες της έκθεσης.
<P>
Δεύτερον, είμαστε της άποψης πως οι τιμές προσανατολισμού θα πρέπει να είναι σταθερές όσον αφορά τα εθνικά και όχι τα αντιπροσωπευτικά λιμάνια, επειδή η δεύτερη ιδέα δεν είναι καθόλου σαφής.
<P>
Τρίτον, κάποιοι από εμάς πιστεύουν ότι το πρόσθετο κόστος που απαιτείται δεν εγγυάται επέκταση κάποιων από τα μέτρα στην υδατοκαλλιέργεια, αν και θα ήθελα να προσθέσω πως προσωπικά δεν συμμερίζομαι αυτή την άποψη. Η υδατοκαλλιέργεια είναι εξαιρετικής σημασίας για τη Σκοτία, όπου πολλές εύθραυστες εγχώριες οικονομίες εξαρτώνται από αυτή.
<P>
Τέλος, οι γνώμες μας διαφέρουν σε μεγάλο βαθμό για το άρθρο 28 και την τροπολογία επ' αυτού. Αφενός φοβόμαστε μήπως η τροπολογία καθυστερήσει ενδεχομένως την εφαρμογή, αλλά έχουμε επίσης κάποιες ανησυχίες για το ακριβές της περιεχόμενο. Αφετέρου δεχόμαστε πως θα πρέπει να υπάρχει μια ορθολογική βάση για τη δασμολογική αναστολή αντί να προκύπτει απλά από έναν κατάλογο αγορών που παρέχουν τα κράτη μέλη. Περιμένουμε από την Επιτροπή να ορίσει αυτή την ορθολογική βάση.
<P>
Γενικά πιστεύουμε πώς τα μέτρα που έχουν αναληφθεί εναρμονίζονται με την προβλεπόμενη περιφερειοποίηση της κοινής αλιευτικής πολιτικής, ως προς την οποία έχουμε αναλάβει ισχυρή δέσμευση, και ελπίζουμε πως οι προτάσεις για την επίτευξη αυτού του στόχου θα υποβληθούν σύντομα στο Κοινοβούλιο.

<SPEAKER ID=29 LANGUAGE="FR" NAME="Piιtrasanta">
Kυρία Πρόεδρε, κυρίες και κύριοι, αγαπητοί συνάδελφοι, είμαι ιδιαίτερα ευτυχής που λαμβάνω για πρώτη φορά τον λόγο στη Συνέλευση αυτή σήμερα, γιατί ως νέος βουλευτής είναι χαρά μου να μιλήσω για την αλιεία και την εξαιρετική έκθεση της κ. Fraga Estιvez. Είμαι δήμαρχος της Mθze, στην περιοχή Hιrault της Νότιας Γαλλίας. Πρόκειται για μια μικρή κοινότητα, ένα από τα πρώτα λιμάνια αλιείας μικρής κλίμακας της Μεσογείου, και βρίσκεται πολύ κοντά στη Sθte, τον βασικό λιμένα αλιείας.
<P>
Θα πρέπει να γνωρίζουμε ότι από χθες, και σήμερα, όλοι οι λιμένες αλιείας των ακτών της Μεσογείου απεργούν, διότι οι αλιείς εκφράζουν την αντίθεσή τους στις τιμές του πετρελαίου κίνησης και στην πτώση της τιμής του γαλαζόψαρου, του τόνου, της σαρδέλας, αλλά και των χελιών, τα οποία δεν πωλούνται πλέον. Η αγορά αντιμετωπίζει σοβαρό πρόβλημα και ο κλάδος ολόκληρος βρίσκεται στα πρόθυρα κατάρρευσης. Οι αλιείς επαναστατούν κατά των ευρωπαϊκών οδηγιών, τις οποίες θεωρούν πάρα πολύ περιοριστικές. Στο πλαίσιο συζητήσεων όπως η σημερινή είναι ανάγκη να δείξουμε την υποστήριξή μας στο συγκεκριμένο επάγγελμα.
<P>
Με αφορμή την εξαιρετική έκθεση της κ. Fraga Estιvez θα σχολιάσω τρία σημεία. Πρώτον, την ανιχνευσιμότητα. Η ομάδα των Πράσινων/Ευρωπαϊκή Ελεύθερη Συμμαχία είναι υπέρ μιας λεπτομερούς σήμανσης των προϊόντων από την πρώτη μέχρι την τελευταία πώλησή τους, προκειμένου να γνωρίζουμε τον τόπο αλίευσης του προϊόντος, τον τρόπο, αλλά και αν είναι προϊόν αλίευσης ή υδατοκαλλιέργειας. Θέλουμε να προχωρήσουμε και πέρα από τις προτάσεις που υπέβαλε η Επιτροπή.
<P>
Δεύτερον, όσον αφορά τα ζητήματα της απόσυρσης από την αγορά και της καταστροφής, καθορίζεται τιμή αναγωγής, τιμή προσανατολισμού, και χορηγούνται επιδοτήσεις εφόσον τα προϊόντα αλιείας δεν πωλούνται. Επιδοτείται επίσης η συντήρηση και η αποθεματοποίηση των προϊόντων. Η Ομάδα μας είναι υπέρ των εν λόγω επιδοτήσεων εφόσον πρόκειται για τη συντήρηση των προϊόντων και τη μη σπατάλη τους. Εάν όμως στόχος είναι η εντατικοποίηση της αλιευτικής προσπάθειας για να ακολουθήσει καταστροφή των προϊόντων αλίευσης, τότε είμαστε αντίθετοι. Θεωρούμε ότι θα πρέπει να ευαισθητοποιήσουμε τις οργανώσεις παραγωγών, προκειμένου το πρόγραμμα αλιείας να καταρτιστεί σωστά, καλύπτοντας όλη τη διάρκεια του έτους και να μην ευνοείται η εντατική αλιεία με αποτέλεσμα να καταστρέφονται στη συνέχεια τα αλιεύματα. Είναι εξαιρετικά σημαντικό, ίσως μάλιστα να απαιτείται και αύξηση της τιμής αναγωγής, εν πάση περιπτώσει μια ολόκληρη διαδικασία, όμως επιθυμούμε την καλή διαχείριση των πόρων.
<P>
Τέλος, όσον αφορά τους δασμούς, δεν είμαστε υπέρ της συστηματικής κατάργησής τους. Θα πρέπει να εκπονηθεί μελέτη επιπτώσεων, όπως πρότεινε και η κ. Fraga Estιvez, και να καθοριστούν αντικειμενικά κριτήρια προτού αποφασιστεί ποιοι δασμοί θα καταργηθούν.
<P>
Η Ομάδα μας υποστηρίζει την έκθεση της κ. Fraga Estιvez καθώς και την έκθεση του κ. Gallagher.

<SPEAKER ID=30 NAME="Jovι Peres">
Κυρία Πρόεδρε, η κοινή οργάνωση αγοράς των προϊόντων αλιείας και υδατοκαλλιέργειας είναι ένα από τα πιο σημαντικά στοιχεία της κοινής αλιευτικής πολιτικής. Ελπίζω ότι το Συμβούλιο, βάσει και αυτών επί των οποίων συμφώνησε, θα λάβει σοβαρά υπόψη του τα αποτελέσματα της συζήτησης, και κυρίως την έκθεση της κ. Fraga.
<P>
Όσον αφορά το περιεχόμενο της έκθεσης, θέλω να συγχαρώ την κ. Fraga. Είναι πλέον σύνηθες γι' αυτήν να εργάζεται πολύ επιμελώς. Θέλω επίσης να επαινέσω ιδιαιτέρως την προσπάθεια για την επίτευξη συμβιβαστικών λύσεων. Όπως είναι φυσικό, οι συμβιβασμοί δεν είναι δυνατόν να ικανοποιούν όλον τον κόσμο, και αυτή η περίπτωση δεν μπορεί να αποτελεί εξαίρεση. Υπάρχει ένα μοναδικό σημείο της έκθεσης που δεν με ικανοποιεί. Στην έκθεση προτείνεται αύξηση των ορίων που έχει θέσει η Επιτροπή για τις αποσύρσεις αλιευμάτων. Καθώς οι αλιευτικοί πόροι σπανίζουν όλο και περισσότερο, φαίνεται παράλογο να αλιεύουμε για να καταστρέφουμε, και η σπατάλη των πρωτεϊνών ποιότητας φθάνει στην ανηθικότητα. Αυτό το σημείο αντανακλά μία από τις αδυναμίες της πρότασης της Επιτροπής, την οποία θα έπρεπε να είχε συμπληρώσει το πλαίσιο της κοινής οργάνωσης αγοράς (ΚΟΑ) με έναν μηχανισμό διατήρησης του εισοδήματος των εργαζομένων στον τομέα της αλιείας που θα επέτρεπε τον περιορισμό των περιπτώσεων πτώσης των τιμών και θα καθιστούσε περιττή την προσφυγή στην απόσυρση και την καταστροφή των προϊόντων αλιείας.
<P>
Η πρόταση της Επιτροπής στερείται ωριμότητας και χαρακτηρίζεται από αδράνεια. Παρατηρείται αδράνεια ως προς τους περιορισμούς του προϋπολογισμού και αδράνεια στη ρύθμιση του εξωτερικού εμπορίου. Θα μπορούσαμε να είχαμε εκμεταλλευτεί αυτή την ευκαιρία για να θεσπίσουμε ένα σαφές και διαφανές σύστημα ρύθμισης του εξωτερικού εμπορίου. Για τους λόγους αυτούς έχω την εντύπωση πως η έκθεση της κ. Fraga είναι πολύ πιο πολύτιμη, και υπό το πρίσμα αυτό η Ομάδα μου στηρίζει απολύτως όχι μόνο την προσπάθειά της, αλλά και τον συμβιβασμού στο σύνολό του, παρά τον δισταγμό που εξέφρασα στην παρέμβασή μου.
<P>
Τέλος, θα στηρίξουμε επίσης την έκθεση του κ. Gallagher, τον οποίο θέλω επίσης να συγχαρώ.

<SPEAKER ID=31 LANGUAGE="IT" NAME="Musumeci">
Κυρία Πρόεδρε, η νέα πρόταση κανονισμού σχετικά με την Κοινή Οργάνωση Αγοράς του τομέα της αλιείας και της υδατοκαλλιέργειας παρουσιάζει μερικές νέες και ενδιαφέρουσες πτυχές για μια εμπεριστατωμένη μελέτη, που δεν μπορώ δυστυχώς να συζητήσω εδώ. Το γεγονός ότι εκπροσωπώ το μεγαλύτερο νησί της Μεσογείου - τη Σικελία - και είμαι Πρόεδρος της επαρχίας της Κατάνης, όπου ο αριθμός των εργαζομένων στην αλιεία είναι υψηλός, θα μου επέτρεπε εξάλλου να συμβάλω με τις καθημερινές μου εμπειρίες.
<P>
Σήμερα όμως θα ήθελα να διατυπώσω μερικές εποικοδομητικές κριτικές, ευχόμενος ότι θα μπορέσουν να συμβάλουν στη βελτίωση της πρότασης κανονισμού που εξετάζουμε. Όσον αφορά την πληροφόρηση των καταναλωτών, είμαι απολύτως σύμφωνος με την Επιτροπή όταν προτείνει την υποχρεωτική σήμανση που αναφέρει την εμπορική ονομασία του είδους, τη μέθοδο παραγωγής καθώς και τη ζώνη αλίευσης. Ωστόσο, προκειμένου να ενισχυθεί η ευαισθητοποίηση των καταναλωτών και η διαφάνεια της αγοράς, θα έπρεπε να συμπεριληφθούν και άλλα στοιχεία, όπως π.χ. το ελάχιστο νόμιμο μέγεθος, που επιτρέπουν τον σεβασμό των αλιευτικών πόρων. Όσον αφορά τις οργανώσεις των παραγωγών, είναι αλήθεια ότι χρειάζεται να ευαισθητοποιηθούν ιδιαίτερα σχετικά τόσο με την οργάνωση της αγοράς όσο και με την ορθολογική διαχείριση των πόρων. Θα ήταν όμως σωστό - και ως προς αυτό τονίζω την καταλληλότητα της τροπολογίας αριθ. 67 που παρουσίασε η πολιτική μου ομάδα - να μπορούν τα κράτη μέλη να παραχωρούν συμπληρωματικές ενισχύσεις στις οργανώσεις των παραγωγών που αναπτύσσουν μέτρα αξιολόγησης των αλιευμάτων και προσαρμογής της προσφοράς στη ζήτηση μέσω διαρθρωτικών δράσεων του ΧΜΠΑ. Δεδομένου ότι - κάτι που αναφέρθηκε ξανά σήμερα - σύμφωνα με τα στοιχεία που παρέχει η Επιτροπή το 60 τοις εκατό των αλιευτικών προϊόντων που καταναλώνονται στην Ευρωπαϊκή Ένωση προέρχονται από εισαγωγές, θα πρέπει να υποστηρίξουμε με ουσιαστικό και σχολαστικό τρόπο την υδατοκαλλιέργεια, που αποτελεί μια σημαντική οικονομική ευκαιρία για τις θαλάσσιες κοινότητες. Συχνά δεν καταφεύγουμε σε αυτή λόγω έλλειψης γνώσης.
<P>
Τέλος, θα ήθελα να κλείσω ευχαριστώντας την κυρία Fraga Estιvez, η οποία υποστήριξε τις τροπολογίες που παρουσίασε η Ομάδα Ένωση για την Ευρώπη των Εθνών στο πλαίσιο της Επιτροπής Αλιείας.

<SPEAKER ID=32 NAME="Varela Suanzes-Carpegna">
Κυρία Πρόεδρε, κυρία Επίτροπε, κυρίες και κύριοι, θέλω κατ' αρχάς να συγχαρώ και τους δύο εισηγητές της Επιτροπής Αλιείας για τις εκθέσεις τους, τις οποίες παρουσιάζουν σήμερα ενώπιον της Ολομέλειας. Η έκθεση του κ. Gallagher αναφέρεται σε μια τροποποίηση των τεχνικών μέτρων που αφορούν το πάντα λεπτό θέμα της προστασίας των νεαρών θαλάσσιων οργανισμών, το οποίο στηρίζουμε συνεχώς στην επιτροπή μας.
<P>
Θέλω να υπενθυμίσω την προσεκτική στάση του εισηγητή μας και τη δεκτικότητα που επέδειξε όσον αφορά την αίτηση που υποβλήθηκε στην Επιτροπή για νέα συμπληρωματική πληροφόρηση, αιτία για την καθυστέρηση της ψηφοφορίας της έκθεσής του στην Ολομέλεια, έως ότου η Επιτροπή ικανοποιήσει το αίτημά του αναφορικά με τις τελευταίες επιστημονικές εκθέσεις, οι οποίες εγγυώνται την κάλυψη της γεωγραφικής περιοχής που οριοθετείται στην κλειστή περιφέρεια, γνωστή ως Douglas Bank Box, και τον επανακαθορισμό των συνθηκών και την επέκτασή της. Ελπίζω, όπως το είχε ζητήσει και η κ. Fraga, ότι αυτό μας επέτρεψε να επιτελέσουμε σωστά τον ρόλο, ο οποίος προορίζεται συγκεκριμένα για την Επιτροπή Αλιείας, του λεπτομερούς ελέγχου της δραστηριότητας της Ευρωπαϊκής Επιτροπής και της εφαρμογής των αντίστοιχων επιστημονικών εκθέσεων εκ μέρους των κοινοτικών θεσμικών οργάνων.
<P>
Όσον αφορά την έκθεση της κ. Fraga, βρισκόμαστε ενώπιον ενός ουσιαστικού θέματος που αποτελεί πυλώνα της κοινής αλιευτικής πολιτικής: την κοινή οργάνωση αγορών, το εύρος της οποίας είναι εμφανές ότι καλύπτει όλη την αλιευτική δραστηριότητα, εξ ου και χρειάστηκε αρκετός χρόνος για την εξέταση της καταπληκτικής αυτής έκθεσης στο Κοινοβούλιο και για την τελική της έγκριση από την επιτροπή μας στις 22 Νοεμβρίου.
<P>
Το αποτέλεσμα είναι μια σπουδαία, κατά την άποψή μου, έκθεση, της οποίας πολλές σημαντικές παράγραφοι συμφωνήθηκαν μέσω συμβιβαστικών τροπολογιών της εισηγήτριας και η οποία τροποποιεί σημαντικά και σε βασικά σημεία την πρόταση που μας είχε παρουσιάσει η Επιτροπή. Τέλος, η κατάργηση του άρθρου 5, η πρόθεση της Επιτροπής να δημιουργήσει νέες δασμολογικές αναστολές για προϊόντα τόσο ευαίσθητα όπως τα φιλέτα τόνου, το αίτημα για δημιουργία εργαστηριών αναφοράς, η συμπερίληψη της υδατοκαλλιέργειας, η βελτίωση του κανονισμού σχετικά με την πληροφόρηση των καταναλωτών στις εμπορικές ετικέτες των αλιευτικών προϊόντων, τα ποσοστά των αντισταθμιστικών αποζημιώσεων για τον τόνο, η καθιέρωση πιο ευέλικτων αποσύρσεων, για να αναφέρω μερικά μόνο παραδείγματα, αποτελούν πολύ σημαντικές βελτιώσεις που παρουσιάζονται στην έκθεση της κ. Fraga, γεγονός για το οποίο συγχαίρω για ακόμα μια φορά την εισηγήτρια. Πιστεύω ότι όλοι πρέπει να είμαστε ευχαριστημένοι με την εξέλιξη και το αποτέλεσμα αυτής της έκθεσης, που προσδίδει κύρος στον ρόλο της Επιτροπής Αλιείας και στον ρόλο του Κοινοβουλίου.

<SPEAKER ID=33 LANGUAGE="DE" NAME="Kindermann">
Κυρία Πρόεδρε, τα πράγματα έχουν έτσι όπως αναφέρονται στην αιτιολογική έκθεση της Επιτροπής. Η πρόταση αυτή σχετικά με την κοινή οργάνωση της αγοράς για τα προϊόντα της αλιείας και της υδατοκαλλιέργειας είναι εξαιρετικά σημαντική για την κοινή αλιευτική πολιτική της Ευρωπαϊκής Ένωσης. Αν προσανατολισθεί κανείς προς τους γενικούς στόχους που αναφέρονται στην αιτιολόγηση της πρότασης, τότε αυτοί μπορούν να τύχουν πλήρους υποστήριξης. Υπεύθυνη διαχείριση των αποθεμάτων, βελτίωση της ανταγωνιστικότητας του τομέα, ελευθέρωση της αγοράς κ.λπ.. Εγκρίνω πλήρως όλες αυτές τις δηλώσεις. Έχω όμως ενδοιασμούς όσον αφορά τη φύση των μέσων με τα οποία η Επιτροπή, και προπάντων η εισηγήτρια, προσπαθούν να τηρήσουν αυτές τις θεμελιώδεις αρχές. Θα ήθελα να τοποθετηθώ επί τριών μόνο θεμάτων.
<P>
Πρώτον, πιστεύω πως μελλοντικά θα προκύψει πρόβλημα από την καθιέρωση της χορήγησης εκτεταμένων άμεσων ενισχύσεων για τον τομέα της αλιείας σε σύγκριση με τις μέχρι τούδε ρυθμίσεις. Βέβαια κανείς δεν είναι αντίθετος στη χορήγηση ενισχύσεων. Πρέπει όμως να μας επιτραπεί να θέσουμε το ερώτημα αν έτσι θα επιτευχθεί μακροπρόθεσμα ο στόχος της ενίσχυσης της ανταγωνιστικότητας του τομέα. Ακόμα κι αν τεθεί κάποια προταθείσα χρονική προθεσμία, θα υπάρχουν πάντα αρνητικά αποτελέσματα, και έτσι δεν μπορεί να αποκλεισθεί και μια διαρκής διατήρηση. Κατά τη γνώμη μου μια καταλληλότερη δυνατότητα προσφέρεται μάλλον στο πλαίσιο της πολιτικής στον τομέα των διαρθρωτικών ταμείων.
<P>
Δεύτερον, υποστηρίζω πλήρως τις προσπάθειες για την προσαρμογή των ρυθμίσεων που αφορούν το εξωτερικό εμπόριο. Το μόνο ζήτημα που τίθεται εδώ είναι αν αυτές επαρκούν. Διότι στην πραγματικότητα εμείς στην ΕΕ εξαρτόμαστε σε μεγάλο βαθμό από τις εισαγωγές. Η θέσπιση αναστολών ή μειώσεων των τελωνειακών δασμών αποτελεί εν μέρει και θέμα επιβίωσης για την αλιευτική βιομηχανία μεταποίησης.
<P>
Τρίτον, δεν μπορώ να συμφωνήσω με την επιθυμία της εισηγήτριας να συμπεριλάβει στο σύστημα παρέμβασης τα προϊόντα υδατοκαλλιέργειας.
<P>
Παρ' όλες τις προσπάθειες που κατέβαλε η εισηγήτρια, η οποία εκπόνησε όπως πάντα μια εμπεριστατωμένη εργασία, για να διορθώσει την πρόταση της Επιτροπής - γεγονός που αναγνωρίζω - δεν μπορώ να συμφωνήσω παρά μόνον εν μέρει με τα συμπεράσματα που συνήγαγε.

<SPEAKER ID=34 LANGUAGE="PT" NAME="Nogueira Romαn">
Κυρία Πρόεδρε, αγαπητοί συνάδελφοι, όπως επισημαίνει η εισηγήτρια, η κ. Carmen Fraga Estιvez, η πρόταση για τον νέο κανονισμό του Συμβουλίου, με τον οποίο εγκαθιδρύεται η Κοινή Οργάνωση Αγοράς στον τομέα των προϊόντων αλιείας και των προϊόντων υδατοκαλλιέργειας, υποβάλλεται σε μια χρονική στιγμή όπου το σύνολο των χωρών που απαρτίζουν την Ευρωπαϊκή Ένωση αποτελεί μία από τις μεγαλύτερες αγορές αλιευτικών προϊόντων στον κόσμο. Δεδομένου ότι οι χώρες της ΕΕ είναι ελλειμματικές ως προς την εσωτερική ζήτηση, εισάγουμε το 60% των προϊόντων που καταναλώνουμε.
<P>
Υπό αυτή την έννοια η εξισορρόπηση της προσφοράς και της ζήτησης αλιευτικών προϊόντων θα πρέπει να αναζητηθεί βάσει δύο κριτηρίων: την κάλυψη των αναγκών των καταναλωτών και τη διασφάλιση της ανάπτυξης του ίδιου του αλιευτικού τομέα. Ως γνωστόν, ο τομέας της αλιείας, ο οποίος βρίσκεται συγκεντρωμένος σε συγκεκριμένες χώρες όπως η δική μου, η Γαλικία, συγκαταλέγεται μεταξύ αυτών που συμβάλλουν καθοριστικά στην οικονομική δραστηριότητα.
<P>
Η έκθεση της κ. Fraga Estιvez ανταποκρίνεται δεόντως στα προαναφερθέντα δύο κριτήρια και αξίζει την υποστήριξη του Κοινοβουλίου. Εν πάση περιπτώσει, θα τύχει της δικής μας υποστήριξης. Είναι αναμφίβολο πως ο υπό εξέταση κανονισμός θα βελτιωθεί εάν ληφθούν υπόψη, μεταξύ άλλων, οι σκέψεις και οι κριτικές της εισηγήτριας σχετικά με τον λιτό προϋπολογισμό που διατίθεται γι' αυτή την υπόθεση βάσει του εν λόγω κανονισμού, αλλά και σχετικά με τον αποκλεισμό όλων σχεδόν των προϊόντων της υδατοκαλλιέργειάς μας από την Κοινή Οργάνωση Αγοράς, όπως και οι κριτικές της σε κάποιες πτυχές των κανόνων που αφορούν την πληροφόρηση των καταναλωτών και το αίτημα για διατήρηση των δασμολογικών ποσοστώσεων σε περιπτώσεις όπου υπάρχει κοινοτική παραγωγή.
<P>
Ζητούμε επίσης να υποστηρίξετε την έκθεση του κυρίου Pat Gallagher.

<SPEAKER ID=35 LANGUAGE="PT" NAME="Figueiredo">
Κυρία Πρόεδρε, αγαπητοί συνάδελφοι, η πρόταση της Επιτροπής σχετικά με μια νέα ΚΟΑ στον τομέα των αλιευτικών προϊόντων και των προϊόντων υδατοκαλλιέργειας δεν ανταποκρίνεται στις ανάγκες και τις ιδιαιτερότητες του τομέα στα διαφορετικά κράτη μέλη ούτε λαμβάνει υπόψη τις υπαρκτές δυνατότητες, κάτι που είναι ακατανόητο από τη στιγμή που η ίδια η Επιτροπή παραδέχεται πως η Ευρωπαϊκή Ένωση εισάγει το 60% των προϊόντων αλιείας που καταναλώνει.
<P>
Κατ' αρχάς διαπιστώνουμε μια έκδηλη έλλειψη φιλοδοξίας, που διαφαίνεται ξεκάθαρα στην προτεινόμενη μείωση του διαθέσιμου κονδυλίου: με λιγότερα από 20 εκατομμύρια ευρώ ετησίως κανείς δεν μπορεί να ελπίζει ότι θα μπορέσει να αναπτυχθεί ο τομέας της αλιείας της Ευρωπαϊκής Ένωσης. Έπειτα, η συγκεκριμένη ΚΟΑ δεν εγγυάται το εισόδημα των αλιέων ούτε λαμβάνει υπόψη το γεγονός ότι σε κάποιες χώρες, όπως η Πορτογαλία - όπου επικρατεί η παράκτια αλιεία μικρής κλίμακας, που εφοδιάζει τους καταναλωτές με νωπό ψάρι που αλιεύεται στα χωρικά μας ύδατα - οι οργανώσεις παραγωγών είναι εξαιρετικά ανίσχυρες, άρα δεν είναι σε θέση να αναλάβουν τόσες ευθύνες δίχως ταυτόχρονα να διαθέτουν τα αναγκαία οικονομικά μέσα.
<P>
Τέλος, όπως επισημαίνει η κ. Fraga Estιvez στην έκθεσή της, η μεταβολή του προβλεπόμενου καθεστώτος που ρυθμίζει τις εμπορικές συναλλαγές με τρίτες χώρες είναι απαράδεκτη, λόγω των ενδεχόμενων επιπτώσεων στην ευρωπαϊκή παραγωγή.

<SPEAKER ID=36 LANGUAGE="FR" NAME="Souchet">
Κυρία Πρόεδρε, αγαπητοί συνάδελφοι, θα ήθελα πρώτα απ' όλα να συγχαρώ τον κ. Gallagher για την εξαιρετική ποιότητα της έκθεσης που μας παρουσίασε κατά τρόπο εμπεριστατωμένο. Στην παρέμβασή μου θα αναφερθώ στην έκθεση της κ. Fraga Estιvez. Η πρόταση της Επιτροπής που αφορά τη μεταρρύθμιση της ΚΟΑ αλιείας ήταν απαράδεκτη ως είχε, αγγίζοντας τα όρια της σχιζοφρένειας.
<P>
Πράγματι, εάν δεν μπορούμε παρά να προσυπογράψουμε τους όρους που θέτει η Επιτροπή στην αιτιολογική της έκθεση, είμαστε δυστυχώς υποχρεωμένοι να διαπιστώσουμε πως η προτεινόμενη διάταξη δεν προβλέπει τα απαραίτητα μέσα για την επίτευξή τους. Αντιθέτως μάλιστα, οι αρχές της κοινοτικής προτίμησης και ρύθμισης των αγορών, έτσι όπως ίσχυαν μέχρι σήμερα, τίθενται υπό αμφισβήτηση από την πρόταση μεταρρύθμισης της Επιτροπής. Εξάλλου, είναι ολοφάνερη η ανισότητα μεταξύ των αδικαιολόγητων καταργήσεων των δασμών υπέρ τρίτων χωρών και των εντελώς ανεπαρκών μέτρων ενίσχυσης της ανταγωνιστικότητας των αλιέων της Κοινότητας.
<P>
Η εισηγήτριά μας, κ. Fraga Estιvez, συμπεριέλαβε στο σχέδιο της έκθεσής της μια σειρά τροπολογιών οι οποίες βελτιώνουν σαφώς το κείμενο. Ωστόσο, κρίναμε απαραίτητο με τον συνάδελφο Gallagher να καταθέσουμε 31 συμπληρωματικές τροπολογίες. Θέλω να ευχαριστήσω τους συναδέλφους μου στην Επιτροπή Αλιείας, οι οποίοι ενέκριναν 22 από αυτές τις τροπολογίες, επιτρέποντας έτσι την αποκατάσταση των θεμελιωδών αρχών της Κοινής Αλιευτικής Πολιτικής και της Κοινής Οργάνωσης Αγοράς και δίνοντας στις οργανώσεις παραγωγών τον ρόλο και τα απαραίτητα μέσα που θα τους διευκολύνουν να ρυθμίσουν και να αξιοποιήσουν με τον καλύτερο δυνατό τρόπο τα προϊόντα αλιείας και υδατοκαλλιέργειας.
<P>
Εξ ονόματος της Ομάδας μου κατέθεσα εκ νέου στην Ολομέλεια οκτώ τροπολογίες. Μεταξύ αυτών θα ήθελα να υπογραμμίσω, κυρία εισηγήτρια, τη σπουδαιότητα της τροπολογίας 67, η οποία αποτελεί προσθήκη στο άρθρο 11, παρ. 1, της πρότασης κανονισμού. Στόχος της εν λόγω τροπολογίας είναι να επιτρέψει στα κράτη μέλη να χορηγούν συμπληρωματικές ενισχύσεις στις οργανώσεις παραγωγών οι οποίες, στο πλαίσιο των επιχειρησιακών προγραμμάτων που εμπίπτουν στο άρθρο 9 του κανονισμού, εφαρμόζουν μέτρα αξιοποίησης των αλιευόμενων ειδών και προσαρμογής της προσφοράς στη ζήτηση. Οι εν λόγω ενισχύσεις μπορούν να χρηματοδοτούνται στο πλαίσιο του ΧΜΠΑ.
<P>
Γνωρίζω, κυρία εισηγήτρια, ότι επιδοκιμάζετε και υποστηρίζετε την εν λόγω τροπολογία. Ελπίζω λοιπόν να εγκριθεί από την πλειοψηφία του Κοινοβουλίου, γιατί μπορεί να συμβάλει στην εδραίωση και στην ανάπτυξη των οργανώσεων παραγωγών, οι οποίες, εάν εργαστούν αποτελεσματικά, θα επιτρέψουν να αποφευχθεί η προσωρινή υπεραλιεία και, χάρη στις δράσεις αξιοποίησης, να διατηρηθούν οι θέσεις απασχόλησης στις περιοχές που εξαρτώνται από την αλιεία.
<P>
Το Ευρωπαϊκό Κοινοβούλιο, κυρία Πρόεδρε, έχει διαδραματίσει αποφασιστικό ρόλο στη διατήρηση του χρηματοδοτικού μέσου προσανατολισμού της αλιείας (ΧΜΠΑ) και στον σαφή προσδιορισμό των περιοχών που εξαρτώνται από την αλιεία στο πλαίσιο του νέου στόχου ΙΙ. Εάν καταφέραμε κατ' αυτόν τον τρόπο να συμβάλουμε, από κοινού με τα κράτη μέλη, στη διατήρηση ενός νομικού και οικονομικού πλαισίου συγκεκριμένα για την Κοινή Αλιευτική Πολιτική, θα πρέπει τώρα να το αξιοποιήσουμε στο έπακρο για να ανταποκριθούμε όσο το δυνατόν καλύτερα στις ανάγκες των παράκτιων και θαλάσσιων περιοχών που εξαρτώνται από την αλιεία. Αυτή είναι η πρότασή μας.

<SPEAKER ID=37 LANGUAGE="EN" NAME="McCartin">
Κυρία Πρόεδρε, θέλω να ευχαριστήσω τον κύριο Gallagher για την έκθεσή του και να πω ότι συμφωνώ απόλυτα μαζί του στο σημείο όπου τονίζει ότι πρέπει να δεχτούμε τα επιστημονικά στοιχεία που μας παρέχονται, καθώς επίσης ότι οι αποφάσεις όσον αφορά τη διατήρηση πρέπει να λαμβάνονται βάσει επιστημονικών δεδομένων και όχι βάσει πολιτικών σκοπιμοτήτων. Θα πρέπει να θυμόμαστε πως έχουμε στοιχεία που δείχνουν ότι, αν εφαρμόζονται σωστά τα μέτρα συντήρησης και γίνεται έλεγχος, θα μπορέσουμε να αυξήσουμε τις αλιεύσεις των Ευρωπαίων αλιέων κατά μια ποσότητα αξίας περίπου 5.000 εκατομμυρίων ευρώ τον χρόνο. Τουλάχιστον έτσι θα αποζημιώνονταν ως έναν βαθμό οι αλιείς για τις απώλειες που υφίστανται και θα αντισταθμιζόταν η απώλεια θέσεων εργασίας στον τομέα της αλιείας.
<P>
Θέλω να ευχαριστήσω την κυρία Carmen Fraga για την έκθεσή της. Και τώρα μια πολύ συνοπτική δήλωση και συμβουλή προς την Επιτροπή και το Συμβούλιο για την όλη επιχείρηση του μάρκετινγκ. Ένα από τα πιο παράξενα πράγματα όσον αφορά την αλιεία είναι ότι, ενώ οι αλιείς αντιμετωπίζουν δυσκολίες και οι θέσεις εργασίας μειώνονται, η τιμή του ψαριού, σε αντίθεση με όλα σχεδόν τα άλλα τρόφιμα, αυξάνεται συνεχώς με το πέρασμα των χρόνων για τον Ευρωπαίο καταναλωτή. Συγχρόνως τα περιθώρια στενεύουν για τους αλιείς. Συνεπώς, πρέπει να αναγνωρίσουμε ότι στον τομέα της εμπορίας και μεταποίησης χρειάζεται να φέρουμε σε πέρας ένα σημαντικό έργο. Δεν νομίζω πως η ετήσια κατανομή είναι αρκετή για την ανάληψη αυτού του έργου.
<P>
Το επάγγελμα του αλιέα διαφέρει πολύ από άλλα επαγγέλματα. Κανένας δεν παράγει ψάρια. Τα ψάρια απλώς υπάρχουν και αποτελούν δημόσιους πόρους. Γιατί θα πρέπει να υπεραλιεύουμε και συγχρόνως να συμβάλουμε σε αποσύρσεις από την αγορά; Γιατί θα πρέπει να υπεραλιεύουμε και συγχρόνως να εισάγουμε προϊόντα, γεγονός που οδηγεί σε απαράδεκτες τιμές; Αξίζει να δοθεί στην παρούσα φάση ιδιαίτερη προσοχή στον τομέα της ρέγκας, στον οποίο αναφέρθηκε ο κύριος Gallagher. Η ρέγκα πωλείται 20% φθηνότερα από πέρυσι. Είναι περίπου το 20% ή και λιγότερο της τιμής που θεωρείται η χαμηλότερη για το βόειο κρέας στην Ευρωπαϊκή Ένωση. Πρόκειται για ένα πολύτιμο προϊόν, εξαιρετικά ωφέλιμο για την υγεία και τη φυσιολογική διατήρηση της ανθρώπινης ζωής. Γιατί λοιπόν να αλιεύουμε από τη θάλασσα ένα τέτοιο προϊόν και στη συνέχεια να το χαρίζουμε; Είναι λάθος για την Επιτροπή να προτείνει την αναπροσαρμογή του κανονισμού γιατί θα επιδεινώσει περισσότερο το συγκεκριμένο πρόβλημα.

<SPEAKER ID=38 LANGUAGE="FR" NAME="Poignant">
Κυρία Πρόεδρε, αγαπητοί συνάδελφοι, εγκρίναμε στο πλαίσιο της επιτροπής τη μεταρρύθμιση της κοινής οργάνωσης αγοράς προϊόντων αλιείας και υδατοκαλλιέργειας. Πρόκειται για ζήτημα λεπτό, γι' αυτό όμως και ήταν ακόμη πιο απαραίτητη η εν λόγω έκθεση. Το κείμενο που εγκρίναμε είναι καλό, όπως και ο συμβιβασμός τον οποίο επιτύχαμε. Είμαι της γνώμης ότι πρόκειται για έναν συμβιβασμό από εκείνους που είναι σε θέση να επιτυγχάνει η Ευρωπαϊκή Ένωση όταν καταφέρνει να ξεπερνά τα εθνικά και να προασπίζει τα κοινά συμφέροντα.
<P>
Η αλιεία, όπως όλοι γνωρίζουμε, αποτελεί μείζονος σημασίας ευρωπαϊκή πολιτική, έστω κι αν αφορά λίγους Ευρωπαίους, τουλάχιστον ως παραγωγούς, και προφανώς πολύ περισσότερους καταναλωτές. Από τότε που δημιουργήθηκε, το 1970, η κοινοτική αγορά αλιείας έχει ήδη υποστεί πολλές μεταβολές. Η νομοθεσία που τη διέπει έχει προσαρμοστεί στις ανάγκες του εν λόγω τομέα και η παρούσα έκθεση θα πρέπει να θεωρηθεί συμπληρωματικό στάδιο της οικοδόμησης ενός οργανισμού όπου θα επικρατεί ισορροπία μεταξύ της προστασίας και της διαχείρισης των αλιευτικών πόρων. Σήμερα, η έκθεση που μας υπεβλήθη ενισχύει τη θέση του καταναλωτή, αλλά και των οργανώσεων παραγωγών στο πλαίσιο της οργάνωσης της αγοράς.
<P>
Ας μην ξεχνάμε ωστόσο πως η εν λόγω μεταρρύθμιση θα επιφέρει συνέπειες στον τομέα της αλιείας. Θα θίξω εν συντομία δύο από αυτές. Κυρίως ποια θα είναι η θέση των πωλήσεών μας, λαμβανομένων υπόψη των συμβάσεων προπώλησης που προβλέπονται στο άρθρο 12; Η εξέλιξη αυτή δεν θα πρέπει να προκαλεί ένα είδος μετακίνησης των εδαφών μας. Δεύτερον, τί θα συμβεί σε περίπτωση συγκυριακής κρίσης στον κλάδο της αλιείας, εάν δεν εγκριθεί καμία διάταξη σχετικά με τις έκτακτες περιπτώσεις; Είναι προτιμότερο να υπάρχει σχετική πρόβλεψη προκειμένου να αντιμετωπίζουμε όλα τα ενδεχόμενα.
<P>
Η συγκεκριμένη έκθεση ασχολείται και με τα ζητήματα του μέλλοντος, ή με κάποια από αυτά, πιστεύω όμως ότι η επιτροπή μας έκανε καλή δουλειά και αξίζει να εγκρίνουμε με πλειοψηφία την έκθεση την οποία υπογράφει η κυρία Fraga Estιvez.

<SPEAKER ID=39 LANGUAGE="EN" NAME="Hudgton">
Χαιρετίζω και υποστηρίζω πλήρως την έκθεση του κυρίου Gallagher: ένα ακόμη καλό έργο που επιτέλεσε αυτός ο εισηγητής. Σε γενικές γραμμές χαιρετίζω τις βασικές θέσεις της έκθεσης της κυρίας Fraga, η οποία θα πρέπει να συμβάλει στην ενίσχυση της σταθερότητας της αγοράς.
<P>
Η εφαρμογή προοδευτικών μεθόδων προσαρμογής της προσφοράς και της ζήτησης από τις οργανώσεις παραγωγών θα πρέπει να ενισχύσει σημαντικά την συνολική ανταγωνιστικότητα και αποτελεσματικότητα ολόκληρου του τομέα της αλιείας. Η αναγνώριση της σημασίας του τομέα της μεταποίησης είναι επίσης ευπρόσδεκτη. Πρόκειται για έναν τομέα που δημιουργεί πολύ σημαντικές θέσεις απασχόλησης και εισόδημα, πολύ συχνά στους κόλπους ευαίσθητων κατά τα άλλα κοινοτήτων.
<P>
Η έμφαση στη σημασία θεμελίωσης των αποφάσεων σε επιστημονικά και τεχνικά στοιχεία και μελέτες είναι ουσιαστική όχι μόνο όσον αφορά την κοινή οργάνωση αγοράς στον τομέα της αλιείας, αλλά επίσης όσον αφορά γενικά τη διαχείριση του τομέα της αλιείας. Επιπλέον, το γεγονός ότι η πρόταση θα ενισχύσει τη διαφάνεια και θα βελτιώσει την ενημέρωση, ειδικά του καταναλωτή, για την αγορά και τα προϊόντα είναι μια θετική κίνηση.
<P>
Υποστηρίζω επίσης τις τροπολογίες της επιτροπής με τις οποίες επιδιώκεται να συμπεριληφθεί η υδατοκαλλιέργεια στο καθεστώς στήριξης. Οι πρόσφατες και εν εξελίξει κρίσεις στον τομέα του σολομού Σκοτίας ως αποτέλεσμα της λοιμώδους αναιμίας του σολομού αποδεικνύει περίτρανα ότι ο τομέας της υδατοκαλλιέργειας μπορεί επίσης να είναι ασταθής και απρόβλεπτος. Ως εκ τούτου, ο προσεκτικός σχεδιασμός και η στήριξη αποτελούν ουσιώδη στοιχεία.

<SPEAKER ID=40 LANGUAGE="EN" NAME="Ford">
Κυρία Πρόεδρε, επιτρέψτε μου να συγχαρώ τους δύο εισηγητές, τον κύριο Gallagher για την προστασία των νεαρών θαλάσσιων οργανισμών και την κυρία Fraga για την κοινή οργάνωση αγοράς στον τομέα των αλιευτικών και γεωργικών προϊόντων. Σε γενικές γραμμές και οι δύο εκθέσεις αξίζει να τύχουν υποστήριξης, και για την έκθεση του κυρίου Gallagher δεν έχω κανένα σοβαρό πρόβλημα.
<P>
Όσον αφορά την έκθεση της κυρίας Fraga, αν και χαιρετίζω τις βασικές θέσεις της έκθεσης, υπάρχουν κάποια προβλήματα. Χαιρετίζουμε την κοινή οργάνωση αγοράς και την ενίσχυση των οργανώσεων παραγωγών, αλλά με προβληματίζει πρώτον το γεγονός ότι υπάρχει κίνδυνος περιττής αύξησης του κόστους, και αναγνωρίζουμε βέβαια ότι χρειάζεται να υπάρξει αύξηση στο στάδιο παρέμβασης, ίσως όμως όχι με τον τρόπο που ορίζεται εδώ.
<P>
Όσον αφορά τις δασμολογικές αναστολές, πιστεύουμε ότι τα κριτήρια είναι μάλλον πολύ αυστηρά και θα θέλαμε ένα πιο φιλελεύθερο σύστημα. Θέλουμε να διασφαλίσουμε ότι θα μπορέσουμε να ωφελήσουμε τη μεταποιητική βιομηχανία χωρίς να υπάρχουν συνέπειες για τους παραγωγούς. Όσον αφορά τη ρέγκα, συμφωνούμε ότι οι δασμολογικές αναστολές θα πρέπει να μετατραπούν σε ετήσιες ποσοστώσεις και περιμένουμε τις συστάσεις για τον βακαλάο, την πολλάκα της Αλάσκας και τις γαρίδες.
<P>
Όσον αφορά τις τροπολογίες, θα εναντιωθούμε φυσικά στην τροπολογία αριθ. 47, και πρέπει να εκφράσω κάποιες επιφυλάξεις για τις τροπολογίες αριθ. 35 και 41, τις οποίες ίσως να μην μπορέσουμε να υποστηρίξουμε.

<SPEAKER ID=41 NAME="Reding">
 - (FR) Ευχαριστώ, κυρία Πρόεδρε, που με καλέσατε σήμερα να μιλήσω για δύο προτάσεις της Επιτροπής. Όπως γνωρίζετε, ο συνάδελφός μου κ. Fischler βρίσκεται αυτή τη στιγμή στο Seattle και μου ζήτησε να τον αντικαταστήσω.
<P>
Πρώτα απ' όλα πρόκειται για τη μεταρρύθμιση της κοινής οργάνωσης αγοράς στον τομέα των προϊόντων αλιείας και υδατοκαλλιέργειας. Η Επιτροπή εκφράζει την ικανοποίησή της για την έκθεση της Επιτροπής Αλιείας του Ευρωπαϊκού Κοινοβουλίου, ιδιαίτερα δε για την εμπεριστατωμένη ανάλυση που πραγματοποίησε η εισηγήτρια της έκθεσης, κ. Fraga Estιvez, η οποία συμβάλλει σημαντικά στη συζήτηση.
<P>
Πράγματι, το έργο της εν λόγω επιτροπής, η οποία συνεδρίασε τελευταία φορά για το συγκεκριμένο ζήτημα την ίδια ημέρα με το Συμβούλιο "Αλιείας" , στις 22 Νοεμβρίου, έδωσε άμεσα αφορμή για συζητήσεις στο πλαίσιο του Συμβουλίου σχετικά με τον τομέα αυτό. Όπως ήδη γνωρίζετε, το Συμβούλιο κατέληξε σε ευρεία συναίνεση. Όσον αφορά τον κ. Fischler, απεδέχθη την εν λόγω συναίνεση προσωρινά, δηλώνοντας στους Υπουργούς ότι δεν ήταν σε θέση να συγκατατεθεί σε μια τελική απόφαση πριν λάβει υπόψη τη γνωμοδότηση του Ευρωπαϊκού Κοινοβουλίου.
<P>
Ακουσα με ενδιαφέρον τις σημερινές παρεμβάσεις και πιστεύω ότι εκφράζουν παραστατικά τον βαθμό διαφοροποίησης της αγοράς αλιείας σε ολόκληρη την Ένωση και υπογραμμίζουν επομένως την ανάγκη να λαμβάνουμε υπόψη τα στοιχεία αυτά. Ωστόσο, σήμερα πρέπει να εξετάσουμε την πρόταση και τη γνωμοδότηση του Κοινοβουλίου όσον αφορά τις επιπτώσεις τους για το σύνολο των ενδιαφερομένων μερών και όχι αποκλειστικά για τους παραγωγούς. Θα ήθελα να επιμείνω στο γεγονός ότι είναι σημαντικό η εν λόγω μεταρρύθμιση να εφαρμοστεί στο σύνολο του κλάδου της αλιείας, ενθαρρύνοντας κατά συνέπεια την ένταξη στην αγορά. Η σημαντικότερη εξέλιξη που συνεπάγεται η πρόταση της Επιτροπής έγκειται στο γεγονός ότι η κοινή οργάνωση αγοράς θα καλύπτει στο εξής τους καταναλωτές, αλλά και το σύνολο του αλιευτικού κλάδου. Η συγκεκριμένη πρόταση της Επιτροπής είναι προς το συμφέρον των καταναλωτών, των παραγωγών, του μεταποιητικού κλάδου, και θα σας εξηγήσω τους λόγους.
<P>
Όσον αφορά τους καταναλωτές, η πρόταση της Επιτροπής προβλέπει ότι θα παρέχονται οι απαραίτητες πληροφορίες για το προϊόν. Ο καταναλωτής θα γνωρίζει το είδος του ψαριού που αγοράζει, τον τρόπο παραγωγής του και τον τόπο προέλευσης. Λαμβανομένης υπόψη της σημασίας, από κάθε πλευρά, της ανιχνευσιμότητας στον τομέα των τροφίμων, ιδιαίτερα μάλιστα στο πλαίσιο της ασφάλειας των τροφίμων, οι συγκεκριμένες διατάξεις θα καθησυχάσουν τους καταναλωτές και θα τους επιτρέψουν να αποφασίζουν για τις αγορές τους διαθέτοντας καλύτερη πληροφόρηση. Με ικανοποίησή, κυρία Πρόεδρε, διαπιστώνω πως το Ευρωπαϊκό Κοινοβούλιο είναι σύμφωνο στο σημείο αυτό. Ωστόσο, η προέλευση του αλιευτικού σκάφους δεν ενδιαφέρει άμεσα τους καταναλωτές και η αναφορά της ενδεχομένως να εκληφθεί ως στρέβλωση των συναλλαγών με τις τρίτες χώρες.
<P>
Για τους παραγωγούς η πρόταση της Επιτροπής στοχεύει στον επαναπροσδιορισμό των κινήτρων της κοινής οργάνωσης αγοράς, προκειμένου να ενθαρρυνθεί ο καλύτερος προγραμματισμός της προσφοράς. Η Επιτροπή ενίσχυσε τον ρόλο των οργανώσεων παραγωγών προτείνοντας έναν νέο μηχανισμό που ενθαρρύνει τους παραγωγούς να προγραμματίζουν τις δραστηριότητές τους ώστε να βελτιωθεί η ισορροπία μεταξύ προσφοράς και ζήτησης. Ο καλύτερος προγραμματισμός θα οδηγήσει σε μείωση των αποσύρσεων, επιτρέποντας έτσι την αποφυγή σπατάλης.
<P>
Η Επιτροπή μπορεί να αποδεχθεί το γενικό πνεύμα της τροπολογίας του Κοινοβουλίου στον τομέα αυτόν σχετικά με την ένταξη των οργανώσεων παραγωγών ορισμένων ειδών υδατοκαλλιέργειας στο πεδίο εφαρμογής των επιχειρησιακών προγραμμάτων. Εξάλλου, αναγνωρίζουμε ότι ορισμένα από τα πλεονεκτήματα που θα προκύψουν από τον καλύτερο προγραμματισμό μπορούν να εφαρμοστούν και στον κλάδο υδατοκαλλιέργειας. Εάν συγκατατεθούμε στην ιδέα της οικονομικής ενίσχυσης αυτών των προγραμμάτων, πιστεύουμε πως η εν λόγω ενίσχυση θα πρέπει να χορηγείται προσωρινά και δεν θα πρέπει να συνδέεται με την αξία της παραγωγής λόγω των δυσχερειών που ίσως προκληθούν από τους κανόνες του παγκόσμιου εμπορίου.
<P>
Η δεύτερη πτυχή των τροποποιήσεων που θα επηρεάσουν τους παραγωγούς αφορά το επίπεδο της κοινοτικής ενίσχυσης υπό μορφή παρεμβάσεων. Η Επιτροπή θεωρεί ότι το αυξημένο ποσοστό αποσύρσεων δεν δικαιολογείται, δεδομένου ότι οι αλιευτικοί πόροι είναι δυσεύρετοι στα ύδατα της Κοινότητας, αλλά και εκτός των υδάτων της. Εάν προσπαθούμε να επιτύχουμε τη βιωσιμότητα στον κλάδο της αλιείας, δεν θα πρέπει να ενθαρρύνουμε την καταστροφή των πόρων μας. Η παρέμβαση θα πρέπει να καταστεί δίχτυ ασφαλείας για τους ψαράδες, το οποίο δεν θα χρησιμοποιείται παρά σε σπάνιες περιπτώσεις. Η Επιτροπή είναι της γνώμης ότι θα πρέπει να μειώσουμε όσο το δυνατόν περισσότερο τις μόνιμες αποσύρσεις και να προχωρήσουμε στην ενίσχυση των πιο δραστήριων οργανώσεων αλιέων, οι οποίες έχουν προσαρμοστεί καλύτερα στις ανάγκες της αγοράς.
<P>
Οι τροπολογίες του Ευρωπαϊκού Κοινοβουλίου στον εν λόγω τομέα συνηγορούν υπέρ μιας λιγότερο δραστικής μείωσης των επιλέξιμων προς ενίσχυση ποσοτήτων και της οικονομικής ενίσχυσης των αποσύρσεων, κάτι που κινείται προς την κατεύθυνση της συναίνεσης μεταξύ των κρατών μελών στους κόλπους του Συμβουλίου. Επομένως, η Επιτροπή δεν θα σταθεί εμπόδιο σε μια συμφωνία, θα είναι όμως επιφυλακτική στην αποδοχή του συνόλου των αυξήσεων που προτείνονται όσον αφορά τις παρεμβάσεις.
<P>
Όσον αφορά τον μεταποιητικό κλάδο, πρωταρχική σημασία έχει το καθεστώς των συναλλαγών με τρίτες χώρες. Ο μεταποιητικός κλάδος της Ένωσης πρέπει να εφοδιαστεί με πρώτες ύλες σε τιμές παγκόσμιας αγοράς προκειμένου να είναι ανταγωνιστικός. Σε αντίθετη περίπτωση κινδυνεύουμε να εξάγουμε θέσεις απασχόλησης εκτός της Κοινότητας προς τις χώρες οι οποίες μπορούν εύκολα να εξασφαλίσουν βασικά προϊόντα σε τιμές ανταγωνιστικές. Υπάρχουν μεγάλες διαφοροποιήσεις στη μορφή των δασμών που θα πρέπει να θεσπιστούν για την πλειοψηφία των ευαίσθητων ειδών: φιλέτων τόνου, ρέγκας και βακαλάου Ατλαντικού.
<P>
Γνωρίζω πως η απάντηση δεν είναι εύκολη. Ωστόσο, η σύσταση του Κοινοβουλίου που αφορά τον καθορισμό μιας σειράς κριτηρίων τα οποία θα ισχύουν για τις προσεχείς αναστολές αντί μιας απόφασης για τις δασμολογικές αναστολές στο πλαίσιο της κοινής οργάνωσης αγοράς δεν συνιστά λύση του προβλήματος. Θα πρέπει αμέσως από σήμερα να δημιουργήσουμε μια σταθερότερη κατάσταση για τον μεταποιητικό κλάδο. Στην προσέγγισή της η Επιτροπή εφαρμόζει κυρίως το κριτήριο, σύμφωνα με το οποίο τα εισαγόμενα προϊόντα πρέπει να είναι πρώτες ύλες που προορίζονται για τον κλάδο μεταποίησης και για τις οποίες κρίνεται ανεπαρκής ο όγκος της κοινοτικής παραγωγής. Καθίσταται επομένως προφανές ότι οι προοπτικές της προσφοράς ιχθύων υψηλής ποιότητας βραχυπρόθεσμα και μακροπρόθεσμα είναι ανησυχητικές, και η Κοινότητα δεν επιτρέπεται να τιμωρεί τον μεταποιητικό της κλάδο και να αφήνει τρίτες χώρες να δημιουργούν την προστιθέμενη αξία που προσφέρει ο κλάδος.
<P>
Κλείνοντας την πρώτη αυτή πρόταση, κυρία Πρόεδρε, οι αναλύσεις του Ευρωπαϊκού Κοινοβουλίου και της Επιτροπής συγκλίνουν σε ορισμένα ζωτικά σημεία της μεταρρύθμισης, κυρίως δε στην ανάγκη ενίσχυσης του ρόλου των οργανώσεων παραγωγών του αλιευτικού τομέα όπως και του τομέα υδατοκαλλιέργειας και στη βελτίωση της πληροφόρησης του καταναλωτή. Στο πλαίσιο της παρέμβασης η Επιτροπή δεν έχει τη δυνατότητα να φθάσει τόσο μακριά όσο θα επιθυμούσε το Ευρωπαϊκό Κοινοβούλιο, καθιστώντας ελαστικότερη τη νέα διάταξη που αφορά τις αποσύρσεις, δεδομένου ότι θεωρεί τη θέση αυτή απαραίτητη στο πλαίσιο των προσπαθειών προστασίας των φυσικών μας πόρων.
<P>
Όσον αφορά τις συναλλαγές με τρίτες χώρες, για τις οποίες η προσέγγισή μας διαφοροποιείται από εκείνη του Ευρωπαϊκού Κοινοβουλίου, η Επιτροπή είναι της γνώμης ότι πρόκειται για σοβαρό διαρθρωτικό πρόβλημα στο πλαίσιο της ευρωπαϊκής αγοράς, το οποίο δικαιολογεί άμεση δραστηριοποίηση προκειμένου να αποφευχθεί η απώλεια θέσεων εργασίας στον τομέα μεταποίησης.
<P>
Θα ήθελα τώρα, κυρία Πρόεδρε, να περάσω στην εξέταση της δεύτερης πρότασης της Επιτροπής και να ευχαριστήσω επ' ευκαιρία τον εισηγητή της, τον κ. Gallagher.
<P>
Η εν λόγω πρόταση τροποποιεί για τρίτη φορά τον κανονισμό ΕΚ/850/98 της 30ής Μαρτίου 1998 και στοχεύει στη βελτίωση της προστασίας των αλιευτικών πόρων χάρη στην έγκριση τεχνικών μέτρων τα οποία θα προσφέρουν καλύτερη προστασία στα νεαρά άτομα των θαλάσσιων οργανισμών. Το προτεινόμενο σύστημα βασίζεται σε ορισμένα νέα στοιχεία τα οποία συγκέντρωσε η Επιτροπή έπειτα από την έγκριση του συγκεκριμένου κανονισμού. Το σύστημα αυτό θα ενισχύσει την προστασία των νεαρών και ενήλικων ρεγκών, βελτιώνοντας παράλληλα και την προστασία των θαλάσσιων θηλαστικών. Η πρόταση της Επιτροπής υποστηρίζεται από τους αρμόδιους επιστημονικούς οργανισμούς, όπως το Διεθνές Συμβούλιο για την Εξερεύνηση της Θάλασσας και την επιστημονική, τεχνική και οικονομική επιτροπή αλιείας. Η Ευρωπαϊκή Επιτροπή εκφράζει την ικανοποίησή της για το γεγονός ότι η Επιτροπή Αλιείας ενέκρινε την πρόταση του κ. Gallagher, ο οποίος αποδέχεται την πρόταση της Επιτροπής.

<SPEAKER ID=42 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 11.00.
<P>
(Η συνεδρίαση διακόπτεται στις 10.55, εν αναμονή των ψηφοφοριών, και συνεχίζεται στις 11.05)

<CHAPTER ID=4>
ΨΗΦΟΦΟΡIΕΣ
<SPEAKER ID=43 NAME="Σύσταση για τη δεύτερη ανάγνωση (Α5-0085/1999), εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την κοινή θέση του Συμβουλίου εν όψει της έγκρισης της απόφασης του Ευρωπαϊκού Κοινοβουλίου και του Συμβουλίου που αφορά την τροποποίηση της απόφασης αριθ. 210/97/ΕΚ σχετικά με τη θέσπιση προγράμματος δράσης για τα τελωνεία στην Κοινότητα ("Τελωνείο 2000") και την κατάργηση της απόφασης 91/341/ΕΟΚ του Συμβουλίου (9601/1/1999 - C5-0183/1999 - 1998/0314">

<P>
(Ο Πρόεδρος αναγγέλλει την έγκριση της κοινής θέσης όπως τροποποιήθηκε).
<P>
Έκθεση (Α5-0074/1999) του κ. Pronk, εξ ονόματος της Αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου, που αφορά τις ελάχιστες απαιτήσεις για τη βελτίωση της υγείας και της ασφάλειας των εργαζομένων, οι οποίοι είναι δυνατόν να εκτεθούν σε κίνδυνο από εκρηκτικές ατμόσφαιρες (δέκατη πέμπτη ειδική οδηγία κατά την έννοια του άρθρου 16, παράγραφος 1, της Οδηγίας 89/391/ΕΚ (C5-0221/1999 - 1995/0235(COD))
<P>
(Το Σώμα εγκρίνει την κοινή θέση)
<P>
Σύσταση για τη δεύτερη ανάγνωση (Α5-0064/1999), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που καθόρισε το Συμβούλιο για τη θέσπιση απόφασης του Ευρωπαϊκού Κοινοβουλίου και του Συμβουλίου για την καθιέρωση συστήματος παρακολούθησης των μέσων όρων των ειδικών εκπομπών διοξειδίου του άνθρακα από τα νέα επιβατηγά αυτοκίνητα (5621/2/1999αναθ.2 - C5-0041/1999 - 1998/0202(COD)) (Εισηγήτρια: κ. Gonzalez Αlvarez)
<P>
(Ο Πρόεδρος αναγγέλλει την έγκριση της κοινής θέσης όπως τροποποιήθηκε.)
<P>
 Έκθεση (Α5-0071/1999) του κ. Morillon, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την εφαρμογή δράσεων που αποβλέπουν στην οικονομική και κοινωνική ανάπτυξη της Τουρκίας (COM(1998) 600 - C4-0670/1998 - 1998/0300(COD))
<P>
Marset Campos (GUE/NGL). (ES) Κύριε Πρόεδρε, βάσει του Κανονισμού η Ομάδα μας επιθυμεί να υποβάλει μια πρόταση σχετικά με τις δύο εκθέσεις του κ. Morillon, αυτή που τώρα τίθεται σε ψηφοφορία μαζί με την επόμενη, λόγω της σημασίας που θα έχει η Σύνοδος Κορυφής του Ελσίνκι όσον αφορά την εξέταση της υποψηφιότητας της Τουρκίας. Και καθώς υπάρχουν ακόμα εκκρεμή ζητήματα, όπως η θανατική ποινή, και συγκεκριμένα η θανατική ποινή που επεβλήθη στον Κούρδο ηγέτη Φcalan, θα επιθυμούσα να ζητήσω την αναπομπή και των δύο εκθέσεων σε επιτροπή, ούτως ώστε η κυβέρνηση της Τουρκίας να δώσει ένα θετικό μήνυμα στην Ευρωπαϊκή Ένωση.

<SPEAKER ID=44 NAME="Morillon">
Κύριε Πρόεδρε, αγαπητοί συνάδελφοι, παρακολούθησα με μεγάλη προσοχή τις χθεσινές συζητήσεις και όλα αυτά τα εγκωμιαστικά λόγια για τη μορφή και το περιεχόμενο της εν λόγω έκθεσης με ανησύχησαν ελαφρώς, αφού είναι αδύνατον - όποια κι αν είναι τα πλεονεκτήματα του συμβιβασμού - να ικανοποιεί τους πάντες.
<P>
Σήμερα μας προτάθηκε ως έσχατη λύση να απορρίψουμε την εφαρμογή των δύο αυτών κειμένων με δύο δικαιολογίες, οι οποίες αναφέρθηκαν στις χθεσινές συζητήσεις. Η πρώτη συνίσταται στο γεγονός ότι η Ευρωπαϊκή Ένωση δεν ανταμείφθηκε για τις προσπάθειες που κατέβαλε, καθώς και ότι δεν έχουμε προφανώς να περιμένουμε τίποτα από την τουρκική κυβέρνηση, αφού σύμφωνα με κάποιους συναδέλφους μας καμία αισθητή πρόοδος δεν έχει σημειωθεί από τότε που τέθηκαν σε εφαρμογή οι συμφωνίες της τελωνειακής ένωσης.
<P>
Θα ήθελα να επισημάνω στο Σώμα ότι από τη συμφωνία της τελωνειακής ένωσης αυτή που ωφελήθηκε, και μάλιστα πάρα πολύ, από τις εγγεγραμμένες αναλήψεις υποχρεώσεων ήταν η Ευρωπαϊκή Ένωση, αφού το υπόλοιπο του εμπορικού ισοζυγίου μεταξύ Ευρωπαϊκής Ένωσης και Τουρκίας διπλασιάστηκε προς όφελος της Ευρωπαϊκής Ένωσης από την έναρξη της εφαρμογής αυτών των συμφωνιών.
<P>
Η δεύτερη δικαιολογία είναι η επιβεβαίωση της εις θάνατον καταδίκης του κ. Φcalan από το τουρκικό Ανώτατο Δικαστήριο και το γεγονός ότι ορισμένοι εκ των συναδέλφων μας φοβούνται και για τη ζωή του κ. Φcalan. Θα ήθελα να επισημάνω ότι υπάρχει de facto αναβλητική απόφαση για τη θανατική ποινή στην Τουρκία εδώ και δεκαπέντε χρόνια, ότι η έκθεση την οποία ψηφίζουμε έχει ακριβώς ως στόχο να παροτρύνει την τουρκική κυβέρνηση να θεσπίσει και de jure την de facto αναβλητική απόφαση, και τέλος, εν πάση περιπτώσει, αναρωτιέμαι ποια θα ήταν η αντίδραση των συναδέλφων μας εάν στη χώρα καταγωγής τους υπήρχε - όπως επιθυμούν - παρέμβαση της πολιτικής στη δικαστική εξουσία. Διότι της υπόθεσης του κ. Φcalan επιλαμβάνεται αυτή τη στιγμή το Δικαστήριο Ασφαλείας του Στρασβούργου.
<P>
Επομένως, για όλους τους παραπάνω λόγους "αν είναι να διώξουμε τον διάολο, ας τον διώξουμε και χωρίς λιβάνι" , όπως λέει και μια παροιμία, και ζητώ βέβαια από το Σώμα να μη λάβει υπόψη την αίτηση αναπομπής σε επιτροπή.

<SPEAKER ID=45 NAME="Frahm">
Κύριε Πρόεδρε, είμαι υπέρ της αναβολής της απόφασης επ' αυτής της πρότασης. Σε αντίθεση με τον εισηγητή, δεν θεωρώ πως η συγκεκριμένη πρόταση πρέπει να εξαρτηθεί από το αν θα κερδίσουμε ή δεν θα κερδίσουμε κάτι από μια τέτοια συμφωνία, αλλά από το αν μέσω μιας τέτοιας συμφωνίας ωφελούνται τα ανθρώπινα δικαιώματα και η δημοκρατία στην Τουρκία. Αυτό πρέπει να είναι ο αποφασιστικός παράγοντας για την απόφασή μας. Από τότε που ξεκινήσαμε τη συζήτηση πάνω σε αυτά τα θέματα το τουρκικό Κοινοβούλιο επικύρωσε τη θανατική καταδίκη του Φcalan. Εμείς είμαστε κατ' αρχήν κατά της θανατικής ποινής. Θεωρούμε θεμελιώδους σημασίας την κατάργηση της θανατικής ποινής προκειμένου να διασφαλιστούν τα ανθρώπινα δικαιώματα. Γι' αυτό θέλω να συστήσω να αναβάλουμε την επεξεργασία αυτού του σημείου έως ότου το τουρκικό Κοινοβούλιο δείξει ότι είναι πρόθυμο να σεβαστεί τα θεμελιώδη ανθρώπινα δικαιώματα στην Τουρκία.

<SPEAKER ID=46 LANGUAGE="DE" NAME="Swoboda">
Κύριε Πρόεδρε, το παρόν Κοινοβούλιο έχει ταχθεί επανειλημμένα και κατηγορηματικά κατά της θανατικής ποινής, είτε πρόκειται για τον κ. Φcalan είτε για άλλους. Η θανατική ποινή πρέπει να καταργηθεί και στην Τουρκία! Το παρόν Κοινοβούλιο έχει ταχθεί υπέρ της προαγωγής των ανθρωπίνων δικαιωμάτων, υπέρ του σεβασμού των δικαιωμάτων των μειονοτήτων, υπέρ της βελτίωσης των σχέσεων μεταξύ Τουρκίας και Ελλάδας και υπέρ της εξεύρεσης μιας λύσης στο Κυπριακό. Όλα αυτά δεν τίθενται σήμερα προς συζήτηση. Εδώ υπάρχει μια μεγάλη και υπερισχύουσα πλειοψηφία στο Ευρωπαϊκό Κοινοβούλιο. Σήμερα πρόκειται να συζητηθούν δύο συγκεκριμένες εκθέσεις που σχετίζονται με τις υποσχέσεις και τις δεσμεύσεις που αναλάβαμε απέναντι στην Τουρκία, προπάντων και σε συνάρτηση με το γεγονός ότι στην Τουρκία ισχυροποιούνται όσοι προσανατολίζονται προς τη Δύση, δηλαδή οι ευρωπαϊκές δυνάμεις. Ως εκ τούτου, τάσσομαι υπέρ της επεξεργασίας αυτών των εκθέσεων. Παρ' όλη την κριτική που ασκούμε όπως πάντα στην Τουρκία και στην κατάσταση των ανθρωπίνων δικαιωμάτων, το εν λόγω θέμα δεν επηρεάζεται από αυτή!

<SPEAKER ID=47 LANGUAGE="PT" NAME="Queirσ">
Ζήτησα τον λόγο επί της διαδικασίας ακριβώς για να εκφράσω τη λύπη μου για το γεγονός ότι ο κύριος Πρόεδρος δεν μου παραχώρησε τον λόγο τη στιγμή που τον ζήτησα, δεδομένου ότι εχθές ήμουν ο μοναδικός βουλευτής που ανακοίνωσα ότι θα προτείνω αυτή την αναβολή. Θα ήθελα τώρα να εκφράσω την ικανοποίησή μου για την αναβολή, διότι είναι προφανές πως το Ευρωπαϊκό Κοινοβούλιο πρέπει να απευθύνει ένα σαφέστατο μήνυμα προς την κατεύθυνση της προάσπισης των αξιών τις οποίες ασπάζεται, ένα μήνυμα που απευθύνεται συγκεκριμένα σε μια χώρα η οποία δεν είναι τυχαία, αλλά μια χώρα για την οποία βρίσκεται σε εξέλιξη μια διαδικασία προσχώρησης στην Ευρωπαϊκή Ένωση.
<P>
(Το Σώμα απορρίπτει την αίτηση αναπομπής σε επιτροπή)
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση (Α5-0065/1999) της κ. Breyer εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τις οριακές τιμές βενζολίου και μονοξειδίου του άνθρακα στον ατμοσφαιρικό αέρα (COM(1998) 591 - C4-0135/1999-1998/0333(COD))
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση (Α5-0070/1999) του κ. Morillon εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση κανονισμού του Συμβουλίου που αφορά την εφαρμογή δράσεων που αποβλέπουν στην εμβάθυνση της τελωνειακής ένωσης ΕΚ-Τουρκίας (COM(98) 600 - C4-0669/98 - 1998/0299(CNS))
<P>
(Το Σώμα εγκρίνει το ψήφισμα νομοθετικού περιεχομένου)

<CHAPTER ID=5>
Καλωσσρισμα
<SPEAKER ID=48 NAME="Πρόεδρος">
Με μεγάλη μου χαρά καλωσορίζω στα θεωρεία των επισήμων την αντιπροσωπεία του Κοινοβουλίου του Μαρόκου, υπό τον Πρόεδρο του Συμβουλίου του Μαροκινού Κοινοβουλίου κ. Jalal Essaοd.
<P>
(Ζωηρά χειροκροτήματα)

<CHAPTER ID=6>
ΨΗΦΟΦΟΡIΕΣ (συvέχεια)
<SPEAKER ID=49 NAME="Πρόεδρος">
Στο σημείο αυτό ολοκληρώνονται οι ψηφοφορίες.
<P>
Αιτιολογήσεις ψήφου - Έκθεση Pronk (A5-0074/1999)

<SPEAKER ID=50 NAME="Cauquil">
Παρά το πολύ περιορισμένο εύρος της και την προφανή ανεπάρκειά της απέναντι στο πρόβλημα, θα ψηφίσουμε την οδηγία που αφορά "τις ελάχιστες απαιτήσεις για τη βελτίωση της υγείας και της ασφάλειας των εργαζομένων οι οποίοι είναι δυνατόν να εκτεθούν σε κίνδυνο από εκρηκτικές ατμόσφαιρες" , στο μέτρο που η εν λόγω οδηγία αποτελεί πρόοδο για τις χώρες όπου οι εργαζόμενοι χαίρουν της μικρότερης προστασίας.
<P>
Όμως, δεδομένου ότι δεν προβλέπεται ούτε πραγματικός έλεγχος - έλεγχος δηλαδή που να ασκείται από τους ίδιους τους εργαζόμενους και γενικότερα από τους πολίτες - ούτε κυρώσεις κατά των εργοδοτών που ενεργούν απερίσκεπτα, η οδηγία κινδυνεύει να παραμείνει νεκρό γράμμα. Ωστόσο, ενώ το ψήφισμα διατείνεται στο άρθρο 3 ότι τοποθετεί την ασφάλεια και την υγεία των εργαζομένων υπεράνω "παραμέτρων καθαρά οικονομικού χαρακτήρα" , αυτοαναιρείται στο άρθρο 2 αφού δεν "επιβάλει περιορισμούς · (οι οποίοι) θα εμπόδιζαν τη δημιουργία και την ανάπτυξη μικρομεσαίων επιχειρήσεων" . Επομένως, εναπόκειται στους εργαζόμενους να επιβάλουν οι ίδιοι τη στοιχειώδη αυτή προστασία στην οποία θα πρέπει να έχουν δικαίωμα και την οποία δεν επιβάλει καν η οδηγία.
<P>
Έκθεση Morrillon (A5-0070/1999 και Α5-0071/1999)

<SPEAKER ID=51 NAME="Boudjenah">
Η υποψηφιότητα της Τουρκίας για την Ευρωπαϊκή Ένωση θα συμπεριλαμβάνεται πιθανότατα στην ημερήσια διάταξη του επικείμενου Ευρωπαϊκού Συμβουλίου του Ελσίνκι. Ένα ισχυρό ρεύμα δημιουργείται, κυρίως στη Γαλλία, προκειμένου να αναγνωριστεί στην Τουρκία το καθεστώς της υποψήφιας προς ένταξη χώρας επί ίσοις όροις με τις υπόλοιπες υποψήφιες χώρες. Θα ήθελα να επιστήσω την προσοχή στον κίνδυνο να βρεθούμε και πάλι στην ίδια θέση που βρεθήκαμε με την τελωνειακή ένωση. Σύμφωνα με τους εμπνευστές της, η τελωνειακή ένωση μεταξύ Ευρωπαϊκής Ένωσης και Τουρκίας θα ευνοούσε τις δημοκρατικές μεταρρυθμίσεις καθώς και τα δικαιώματα του ανθρώπου και των μειονοτήτων. Αντίθετα με τη γνώμη της Ομάδας μας, αλλά και πολλών ενώσεων προάσπισης των ανθρωπίνων δικαιωμάτων, όπως η "Francε Libertι» με Πρόεδρο την Danielle Mitterrand, η τελωνειακή ένωση επικυρώθηκε και τέθηκε σε εφαρμογή. Η σημερινή μας συζήτηση έχει αντικείμενο τη διεύρυνσή της.
<P>
Οφείλουμε να παρατηρήσουμε ότι τα ανθρώπινα δικαιώματα εξακολουθούν να προσβάλλονται. Το κουρδικό ζήτημα δεν έχει ακόμη επιλυθεί. Η εις θάνατον καταδίκη του Φcalan επιβεβαιώθηκε. H Leyla Zana εξακολουθεί να είναι στη φυλακή. Η ίδια η Ευρωπαϊκή Επιτροπή αναγκάστηκε να αναγνωρίσει ότι από την εφαρμογή της τελωνειακής ένωσης "καμία σημαντική πρόοδος δεν επετεύχθη στην Τουρκία στον τομέα των ανθρωπίνων δικαιωμάτων και των δημοκρατικών μεταρρυθμίσεων" .
<P>
Ας διδαχθούμε από την εμπειρία της τελωνειακής ένωσης. Η υποστήριξή μας προς "την ευρωπαϊκή εδραίωση της Τουρκίας" , όπως είπε και ο Jacques Chirac στην Κωνσταντινούπολη στις 18 Νοεμβρίου, αναγνωρίζοντας στην Τουρκία το καθεστώς της υποψήφιας προς ένταξη χώρας, θα εκληφθεί από τις τουρκικές αρχές ως ενθάρρυνση για συνέχιση της ίδιας πολιτικής.
<P>
Δεν προτείνω να αποκλειστεί οριστικά η υποψηφιότητα της Τουρκίας για ένταξη στην Ευρωπαϊκή Ένωση. Θα πρέπει όμως να απαιτήσουμε εκ των προτέρων από την Τουρκία αυστηρές και αμετάκλητες δεσμεύσεις και να επιβεβαιώσουμε ότι θα τηρηθούν: αναγνώριση δικαιωμάτων στον κουρδικό λαό, κατάργηση της θανατικής ποινής και εκ νέου δίκη του Φcalan, απελευθέρωση της Leyla Zana και όλων των πολιτικών κρατουμένων και εφαρμογή των ψηφισμάτων των Ηνωμένων Εθνών για την επίλυση του Κυπριακού.
<P>
Η έκθεση της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής δεν παραλείπει να μνημονεύσει το ζήτημα των ανθρωπίνων δικαιωμάτων. Έχοντας όμως ήδη τροποποιήσει την πρόταση της Επιτροπής, διακηρύσσει τη συνέχιση και την εμβάθυνση της τελωνειακής ένωσης με την Τουρκία. Δεν μπορώ να επιδοκιμάσω αυτή τη στάση, διότι είναι πλέον καιρός να απευθύνουμε ένα σαφές μήνυμα στην Τουρκία παγώνοντας ή αναστέλλοντας την εφαρμογή της τελωνειακής ένωσης.

<SPEAKER ID=52 NAME="Caudron">
Θέλω να συγχαρώ τον κ. Μorillon διότι δήλωσε καθαρά ότι το αντικείμενο των δύο αυτών εκθέσεων δεν είναι η διαπραγμάτευση της επιλεξιμότητας της Τουρκίας. Μάλλον πρόκειται για την προετοιμασία της χώρας αυτής - και επισήμως υποψήφιας - για την προσχώρηση μέσω δράσεων, οι οποίες αποβλέπουν αφενός στην εμβάθυνση της τελωνειακής ένωσης ΕΕ-Τουρκίας (15 εκατ. ευρώ σε 3 χρόνια) και αφετέρου στην οικονομική και κοινωνική ανάπτυξη της Τουρκίας (135 εκατ. ευρώ σε 3 χρόνια).
<P>
Οι εν λόγω προτάσεις κανονισμού, τις οποίες παρουσίασε η Επιτροπή τον Οκτώβριο του 1998 κατόπιν αιτήματος του Συμβουλίου Γενικών Υποθέσεων, στοχεύουν στην απεμπλοκή της οικονομικής ενίσχυσης της Ευρωπαϊκής Ένωσης προς την Τουρκία.
<P>
Εάν η πρόταση κανονισμού που αφορά την τελωνειακή ένωση, βάσει του άρθρου 235 της Συνθήκης, απαιτεί ομόφωνη έγκριση από το Συμβούλιο, ο δεύτερος κανονισμός μπορεί να εγκριθεί με συναπόφαση, επιτρέποντας έτσι να ληφθεί απόφαση από την πλειοψηφία.
<P>
Ο διαχωρισμός των κανονισμών δικαιολογείται από την επιθυμία για απεμπλοκή της κατάστασης στο πλαίσιο του Συμβουλίου. Είναι επιτέλους καιρός!
<P>
Εμείς έχουμε καθήκον να ενθαρρύνουμε την Τουρκία να συνεχίσει τις μεταρρυθμίσεις για τις οποίες δεσμεύθηκε προκειμένου να βελτιώσει την οικονομία της, να αναδιαρθρώσει και να ενισχύσει την αποτελεσματικότητα των κρατικών υπηρεσιών της, να εκσυγχρονίσει τις οικονομικές και κοινωνικές υποδομές της, να αναπτύξει τον παραγωγικό της τομέα και να ενισχύσει την οικονομική και κοινωνική συνοχή της χώρας. Αυτό που εκτιμώ στους εν λόγω κανονισμούς είναι ότι προβλέπεται να ωφεληθούν από τα προγράμματα και τις δράσεις συνεργασίας οι τοπικές και περιφερειακές αρχές, οι δημόσιοι οργανισμοί και κυρίως η κοινωνία των πολιτών: ενώσεις, ΜΚΟ· Θεωρώ όντως απαραίτητο να συνδέσουμε τον τουρκικό λαό με την αλλαγή που σημειώνεται αυτή τη στιγμή στη χώρα του.
<P>
Ταυτόχρονα θα χρειάζεται να ελέγχουμε τη διεξαγωγή των εν λόγω προγραμμάτων και δράσεων συνεργασίας, και βέβαια να συνδέσουμε το Κοινοβούλιο με τους ελέγχους αυτούς.
<P>
Κάτι για το οποίο εκφράζω την ικανοποίησή μου είναι ότι το Συμβούλιο έχει τη δυνατότητα να αποφασίσει την αναστολή κάθε συνεργασίας εφόσον τεθούν εμπόδια στην υλοποίηση των προγραμμάτων και των δράσεων (ιδιαίτερα μάλιστα στον τομέα της δημοκρατίας, των ανθρωπίνων δικαιωμάτων και της προστασίας των μειονοτήτων). Για τον σκοπό αυτό θα πρέπει να ληφθεί απόφαση με ειδική πλειοψηφία κατόπιν πρότασης της Επιτροπής ή του Ευρωπαϊκού Κοινοβουλίου.
<P>
Στην ουσία θα πρέπει να ωθήσουμε την Τουρκία προς την κατεύθυνση του μεγαλύτερου σεβασμού των ανθρωπίνων δικαιωμάτων. Τούτο βέβαια δεν είναι εύκολο, όπως μαρτυρά και η θανατική καταδίκη του Φcalan, και μάλιστα παρ' όλες τις διαμαρτυρίες εκ μέρους της ευρωπαϊκής αλλά και της διεθνούς κοινότητας. Θα πρέπει ωστόσο να επιμείνουμε, και θέλω να ελπίζω ότι παρέχοντας στην Τουρκία μια προοπτική ένταξης στην Ευρωπαϊκή Ένωση οι αρχές της χώρας θα αποκτήσουν κίνητρα να σέβονται περισσότερο τα ανθρώπινα δικαιώματα, να προαγάγουν τις δημοκρατικές πρακτικές και να απελευθερώσουν το κατεχόμενο τμήμα της Κύπρου.
<P>
Αγαπητοί συνάδελφοι, καθώς πλησιάζουμε στη Σύνοδο Κορυφής του Ελσίνκι, κατά την οποία θα συζητηθεί το καθεστώς της Τουρκίας, το Ευρωπαϊκό Κοινοβούλιο οφείλει να δώσει ισχυρό πολιτικό σύνθημα παρά τις επιφυλάξεις που αντιλαμβάνομαι ότι κάποιοι ή κάποιες ενδεχομένως να διατηρούν.

<SPEAKER ID=53 NAME="Cauquil">
Δεν πρόκειται να υποστηρίξουμε την πρόταση ψηφίσματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, διότι παρά την περίπλοκη διατύπωση, οι υποτιθέμενες ανησυχίες για τα δικαιώματα του ανθρώπου δεν αποκρύπτουν τα καθαρά κερδοσκοπικά συμφέροντα. Εξάλλου, ο ίδιος ο εισηγητής τονίζει το γεγονός ότι το υπόλοιπο του εμπορικού ισοζυγίου της Τουρκίας κλίνει όλο και περισσότερο υπέρ της Ευρωπαϊκής Ένωσης.
<P>
Αρνούμαστε να εγκρίνουμε το ψήφισμα εκφράζοντας διαμαρτυρία κατά των συνθηκών οι οποίες επιβάλλονται στους εργαζόμενους της εν λόγω χώρας και παράλληλα κατά της καταπίεσης του κουρδικού λαού και κατά της παραβίασης των θεμελιωδών ελευθεριών εκ μέρους του τουρκικού κράτους.
<P>
Ωστόσο, η Τουρκία δεν είναι το μοναδικό κράτος στο οποίο καταπατούνται τα δικαιώματα των εργαζομένων και οι θεμελιώδεις ελευθερίες. Σε καμία περίπτωση δεν θεωρούμε τη συμμετοχή στην Ευρωπαϊκή Ένωση τιμή την οποία αξίζει ένα κράτος, αλλά απόδειξη δημοκρατικότητας.
<P>
Μπορεί η ένταξη της Τουρκίας στην Ευρωπαϊκή Ένωση να ανταποκρίνεται στις απαιτήσεις των μεγάλων βιομηχανικών και εμπορικών ομίλων, ευρωπαϊκών κατά κύριο λόγο και ίσως τουρκικών, αλλά δεν θα βελτιώσει σε τίποτα την τύχη του εργαζόμενου λαού της χώρας, όπως η Ευρωπαϊκή Ένωση δεν προστάτευσε τους εργαζόμενους των σημερινών κρατών μελών από την ανεργία και την υποβάθμιση των συνθηκών ζωής τους.

<SPEAKER ID=54 NAME="Krivine">
Η σημερινή συζήτηση μας δίνει την ευκαιρία να εκφράσουμε την αλληλεγγύη μας προς τον εργαζόμενο τουρκικό και κουρδικό λαό.
<P>
Σε εκείνους εναπόκειται η απόφαση για συμμετοχή ή μη στην Ευρωπαϊκή Ένωση. Και αν τελικά αποφασίσουν να το πράξουν, εμείς δεν πρέπει σε καμία περίπτωση να αντιτεθούμε. Ωστόσο, το γεγονός αυτό δεν θα μας εμποδίσει να συνεχίσουμε να καταδικάζουμε την καταπίεση που προέρχεται από αυτό το καθεστώς, το οποίο κληροδότησε στη χώρα η δικτατορία του 1980 και το οποίο απειλεί σήμερα να εκτελέσει τον Φcalan και αρνείται την αυτοδιάθεση του κουρδικού λαού.
<P>
Αντί να δίνουν μαθήματα δημοκρατίας, οι ευρωπαϊκές κυβερνήσεις θα πρέπει να δώσουν το παράδειγμα, ξεκινώντας από την αναγνώριση του δικαιώματος ψήφου στα τρία εκατομμύρια των Τούρκων και Κούρδων μεταναστών εργαζομένων, οι οποίοι κατοικούν σε χώρες της ΕΕ. Πρόκειται για την ίδια ΕΕ η οποία εκμεταλλεύεται την Τουρκία μέσω της τελωνειακής ένωσης χωρίς οικονομικές αντισταθμίσεις. Οι ενισχύσεις πρέπει να ωφελούν τους τουρκικούς πληθυσμούς που χρήζουν βοήθειας. Για την επίτευξη του στόχου αυτού θα πρέπει να δοθεί προτεραιότητα στις σχέσεις μεταξύ της κοινωνίας των πολιτών και των οργανώσεων της Τουρκίας και των αντίστοιχων των άλλων ευρωπαϊκών χωρών και όχι στις οικονομικές ή τελωνειακές σχέσεις.
<P>
Αυτός είναι και ο λόγος για τον οποίο θα απέχω από την ψηφοφορία για την έκθεση που αφορά την οικονομική και κοινωνική ανάπτυξη και θα καταψηφίσω την έκθεση για την τελωνειακή ένωση ΕΚ-Τουρκίας.
<P>
Έκθεση Breyer (Α5-0065/1999):

<SPEAKER ID=55 NAME="Rovsing">
Η ατμοσφαιρική ρύπανση που οφείλεται στην εκπομπή επιβλαβών ουσιών στην ατμόσφαιρα είναι ένα διασυνοριακό πρόβλημα και ευθύνεται για τη σοβαρότατη επιδείνωση της δημόσιας υγείας. Γι' αυτόν τον λόγο είναι θετικό το γεγονός ότι η Επιτροπή ανέλαβε πρωτοβουλία για την επεξεργασία μιας πρότασης οδηγίας για τις οριακές τιμές του βενζολίου και του μονοξειδίου του άνθρακα. Στο μεταξύ είναι εξαιρετικά σημαντικό η πρόταση να ασχοληθεί επίσης με τις απαιτήσεις για ενημέρωση του κοινού όσον αφορά την ποιότητα του αέρα, η οποία θα εξασφαλίζεται μέσα από στενότατο έλεγχο των επιπέδων του βενζολίου και του μονοξειδίου του άνθρακα.
<P>
Χαιρετίζω επίσης το γεγονός ότι η Επιτροπής Περιβάλλοντος, Δημόσιας Υγείας και Προστασίας των Καταναλωτών ενίσχυσε με την έκθεσή της την απαίτηση που αφορά την παροχή κατανοητών και προσιτών πληροφοριών, ούτως ώστε το κοινό να είναι ενημερωμένο ανά πάσα στιγμή για την ποιότητα του ατμοσφαιρικού αέρα και τα ενδεχόμενα προβλήματα ρύπανσης που προκαλούνται από τις επικίνδυνες εκπομπές.
<P>
Έκθεση Sjφstedt (A5-0044/1999):

<SPEAKER ID=56 NAME="Kauppi">
Ως βουλευτής προερχόμενη από παράκτιο κράτος της Βαλτικής Θάλασσας θέλω με κάθε τρόπο να συμβάλω στην προστασία του θαλάσσιου περιβάλλοντος της περιοχής της Βαλτικής. Θεωρώ ιδιαίτερα θετικές κυρίως τις τροπολογίες που προτείνονται στο παράρτημα ΙΙΙ και αφορούν τα απόβλητα γεωργικής προέλευσης. Επίσης, είναι ιδιαίτερα σημαντικό κατά τη γνώμη μου να περιοριστεί η ρύπανση που προκαλούν τα πλοία, και βέβαια επί του προκειμένου θα πρέπει να ληφθούν υπόψη μερικά σημεία τα οποία επιθυμώ να παρουσιάσω τώρα.
<P>
Οι διαφορές ανάμεσα στα συμβαλλόμενα μέρη ως προς τη συμμόρφωση με τη σύμβαση για την προστασία της Βαλτικής είναι τεράστιες. Αυτό οφείλεται εν μέρει στις τεχνολογικές δυνατότητες. Τα κράτη της Ευρωπαϊκής Ένωσης τηρούν ευσυνείδητα τη σύμβαση, όμως στη Ρωσία π.χ. και στις χώρες της Βαλτικής παρουσιάζεται πλήθος ελλείψεων στις μονάδες για τη συγκέντρωση των λυμάτων που προέρχονται από πλοία. Επιπλέον, ο έλεγχος των αρμόδιων αρχών δεν είναι τόσο αποτελεσματικά οργανωμένος όσο στις χώρες της ΕΕ. Η αναθεώρηση των κανόνων συνεπάγεται αξιοσημείωτες επενδύσεις για τη βιομηχανία μας, επομένως είναι σημαντικό μέσω των νέων κανόνων να καταλήξουμε σε εμφανή αποτελέσματα στην προστασία του περιβάλλοντος. Μελλοντικά πρέπει μάλιστα να προσπαθήσουμε να ασκήσουμε επιρροή στα νέα κράτη μέλη, ώστε να εξασφαλίσουμε τον κατάλληλο τρόπο αντιμετώπισης και τις ενδεδειγμένες εγκαταστάσεις.
<P>
Έκθεση Fraga Estιvez (A5-0067/1999):
<P>
Ευρωπαϊκό Συμβούλιο στο Ελσίνκι (Β5-0310/1999):

<SPEAKER ID=57 LANGUAGE="EN" NAME="MacCormick">
Απείχα από την ψηφοφορία επ' αυτού του ψηφίσματος και υπάρχουν δύο σημεία για τα οποία είμαι ιδιαίτερα επιφυλακτικός. Το θέμα της αγοράς ευρωομολογιών απασχολεί όλους γενικά τους Ευρωπαίους. Δεν είναι ζήτημα μόνο του Λονδίνου. Πρόκειται για ένα ζήτημα που απασχολεί φυσικά και εμάς στη Σκοτία, και απογοητεύτηκα με την έκβαση αυτής της ψηφοφορίας.
<P>
Χθες βράδυ κατά τη διάρκεια της συζήτησης αναφέρθηκα στις χθεσινές παρατηρήσεις του Γενικού Γραμματέα του ΝΑΤΟ. Θα ήθελα και πάλι να επιστήσω την προσοχή στο γεγονός ότι σκόπιμα ενεπλάκη σε πολιτική συζήτηση μεταξύ κομμάτων στο Ηνωμένο Βασίλειο, ειδικά σε σχέση με τη Σκοτία. Κατ' αυτόν τον τρόπο έχω την εντύπωση πως παραποίησε τόσο τη θέση της Ιρλανδίας, όπως επιβεβαιώνεται από τον Υπουργό Andrews στο σημερινό πρωινό τεύχος των Irish Times, όσο και τη θέση του δικού μου κόμματος σε αυτή τη συζήτηση στο Ηνωμένο Βασίλειο. Οι ανώτατοι δημόσιοι υπάλληλοι των διεθνών οργανισμών δεν θα πρέπει να εμπλέκονται σε τέτοιου είδους κομματικές πολιτικές συζητήσεις. Γι' αυτόν τον λόγο απογοητεύτηκα πολύ από τις παρατηρήσεις που ακούστηκαν εδώ για το ΝΑΤΟ.

<SPEAKER ID=58 NAME="Blak και Lund">
Οι Δανοί Σοσιαλδημοκράτες του Ευρωπαϊκού Κοινοβουλίου ψήφισαν σήμερα υπέρ της κοινής πρότασης ψηφίσματος για την προετοιμασία της συνάντησης του Ευρωπαϊκού Συμβουλίου στο Ελσίνκι στις 10 και 11 Δεκεμβρίου 1999, διότι είμαστε εν γένει σύμφωνοι με τις συστάσεις της πρότασης για μια σειρά σημαντικών θεμάτων που περιέχονται στην ημερήσια διάταξη και που αφορούν την απασχόληση, το περιβάλλον, τη διεύρυνση, κ.ά..
<P>
Η συγκεκριμένη αιτιολόγηση ψήφου δεν αλλάζει μολαταύτα τη θέση που εκφράσαμε στο παρελθόν κατά τη συζήτηση από το Ευρωπαϊκό Κοινοβούλιο της έκθεσης των Δημητρακόπουλου και Leinen σχετικά με την προετοιμασία της επερχόμενης Διακυβερνητικής Διάσκεψης. Συνεχίζουμε να είμαστε της άποψης πως οι αρχηγοί κρατών και κυβερνήσεων πρέπει πρωτίστως να καταρτίσουν μια ρεαλιστική ημερήσια διάταξη που θα καθιστά εφικτή την ολοκλήρωση της Διακυβερνητικής Διάσκεψης πριν από το τέλος του 2000, ούτως ώστε να μην προκύψουν κωλύματα που θα άπτονται της Συνθήκης στον δρόμο για την επικείμενη διεύρυνση της ΕΕ. Ομοίως, συνεχίζουμε να είμαστε της άποψης ότι η ΕΕ δεν πρέπει να εξελιχθεί σε κανονική αμυντική συμμαχία, αφού αυτό το έργο πρέπει να συνεχίσει να το επωμίζεται το ΝΑΤΟ. Η ΕΕ οφείλει τουναντίον να παίξει μεγαλύτερο ρόλο όσον αφορά τις ανθρωπιστικές δράσεις.

<SPEAKER ID=59 NAME="Hager">
Κατά την τελική ψηφοφορία οι Φιλελεύθεροι εγκρίνουν την κοινή πρόταση ψηφίσματος, διαπιστώνοντας όμως ταυτόχρονα πως δεν έχει μεταβληθεί η θέση τους στο ζήτημα της αναθεώρησης των Συνθηκών, της προετοιμασίας και της διεξαγωγής της Διακυβερνητικής Διάσκεψης, όπως αυτή εκφράσθηκε από την ψήφο τους κατά την ψηφοφορία επί της έκθεσης Δημητρακόπουλου/Leinen.

<SPEAKER ID=60 NAME="Schφrling">
Καταψήφισα το ψήφισμα, κυρίως διότι το Ευρωπαϊκό Κοινοβούλιο παρέχει εκ νέου τη στήριξη του στη στρατικοποίηση της ΕΕ.
<P>
Θα προτιμούσα να είχα υπερψηφίσει το αρχικό κείμενο του ψηφίσματος της Ομάδας Verts/ALE, δυστυχώς όμως δεν ήταν δυνατόν. Το κείμενο αυτό είναι διατυπωμένο ως εξής: "τονίζουμε ότι η περαιτέρω ανάπτυξη της ΚΕΠΠΑ πρέπει να βασίζεται κυρίως στην αρχή της πρόληψης των συγκρούσεων και των κρίσεων και της αντιμετώπισής τους με ειρηνικά και πολιτικά μέσα και ότι πρέπει να καταφεύγουμε στη χρήση στρατιωτικών μέσων μόνο ως έσχατη λύση, τα οποία πρέπει να έχουν επαρκή κάλυψη από εντολή του ΟΗΕ ή του ΟΑΣΕ και να μην οδηγούν σε αύξηση των αμυντικών δαπανών" .

<SPEAKER ID=61 NAME="Theorin">
Δεν μπορώ να στηρίξω το ψήφισμα διότι διαφωνώ με το αίτημα για μια κοινή άμυνα και μια κοινή φορολογική πολιτική.
<P>
Έκθεση Torres Marques (A5-0076/1999)

<SPEAKER ID=62 LANGUAGE="FR" NAME="Berthu">
Κύριε Πρόεδρε, η έκθεση του Ευρωπαϊκού Κοινοβουλίου σχετικά με τη διάρκεια της μεταβατικής περιόδου για την ουσιαστική εισαγωγή του ευρώ μάς δίνει την ευκαιρία να υπενθυμίσουμε κάποιες δυσάρεστες αλήθειες.
<P>
Πρώτα απ' όλα, παρόλο που πραγματοποιήθηκε μεγάλη εκστρατεία προώθησης του ευρώ, κυρίως δε κατά την εισαγωγή του, παρόλο που αυτή τη στιγμή έχει νομική ισχύ και παρόλο που βιώνει αρκετές συνταρακτικές περιπέτειες στις διεθνείς αγορές, οι πολίτες μοιάζει να έχουν ξεχάσει εντελώς την ύπαρξή του. Εξακολουθούν να χρησιμοποιούν μαζικά τα εθνικά μέσα πληρωμών στα οποία είναι συνηθισμένοι, ενώ χρησιμοποιούν ελάχιστα τα χρηματοπιστωτικά μέσα σε ευρώ. Το χειρότερα μάλιστα είναι πως δείχνουν όλο και λιγότερο έτοιμοι να τα χρησιμοποιήσουν στο μέλλον.
<P>
Οι σφυγμομετρήσεις της κοινής γνώμης δείχνουν πράγματι - τουλάχιστον στη Γαλλία - ότι το ποσοστό όσων σκέπτονται να ανοίξουν λογαριασμό σε ευρώ στο άμεσο μέλλον μειώνεται με αριθμητική πρόοδο από την 1η Ιανουαρίου 1999, εκφράζοντας πια σήμερα μια μικρή μόνο μειοψηφία. Τούτο είναι άκρως απογοητευτικό, αφού όσο περισσότερο πλησιάζουμε την 31η Δεκεμβρίου 2001 τόσο το ποσοστό αυτό θα έπρεπε, αντιθέτως, να αυξάνει.
<P>
Κατά πάσα πιθανότητα οι συμπολίτες μας δεν βλέπουν τη χρησιμότητα της ουσιαστικής εισαγωγής του ευρώ στην καθημερινή τους ζωή. Το Ευρωπαϊκό Κοινοβούλιο όμως επιθυμεί να τους βγάλει από την πλάνη αυτή και συστήνει για μια ακόμη φορά ενημερωτική εκστρατεία, η οποία - χρησιμοποιώ τη διατύπωση του εγκριθέντος ψηφίσματος - "πρέπει να καλύπτει συγχρόνως και τις πρακτικές πτυχές, αλλά και τη βαθύτερη σημασία της νομισματικής ένωσης" . Έχουμε φτάσει δυστυχώς στο σημείο να πρέπει να υπενθυμίσουμε για μια ακόμη φορά τη χρησιμότητα του ευρώ σε εκείνους που το θεωρούν περιττό.
<P>
Προσωπικά θα ήθελα να θέσω ένα επαναστατικό ερώτημα: κι αν συμβαίνει οι συμπολίτες μας να έχουν δίκιο; Κι αν αντιλαμβάνονται άμεσα μια πολύ απλή αλήθεια; Κι αν όντως η μετάβαση στο ευρώ στην καθημερινή ζωή δεν εξυπηρετεί τίποτα; Πράγματι, η μεταβατική περίοδος των τριών ετών θα έχει τουλάχιστον το θετικό πως θα μας δείξει ότι κάλλιστα μπορούμε να ζούμε αφενός με ένα ευρώ που ακολουθεί την πορεία του - τη μάλλον χαοτική πορεία του στις διεθνείς αγορές - και αφετέρου με τα εθνικά νομίσματα σε συνεχή κυκλοφορία, προς μεγαλύτερη ικανοποίηση των καταναλωτών.
<P>
Ας έχουμε τη σύνεση να παραμείνουμε σε αυτή την κατάσταση, κύριε Πρόεδρε, και ας δείξουμε εμπιστοσύνη στα σύγχρονα μέσα πληρωμών όπως οι τραπεζικές κάρτες ή το ηλεκτρονικό πορτοφόλι, προκειμένου να διευκολύνουμε τη ζωή των ταξιδιωτών και των κατοίκων της μεθορίου.

<SPEAKER ID=63 LANGUAGE="NL" NAME="Meijer">
Κύριε Πρόεδρε, καταψήφισα την έκθεση Torres Marques για την καθιέρωση του ευρώ, επειδή το κόμμα μου, το σοσιαλιστικό κόμμα των Κάτω Χωρών, αντιδρούσε ανέκαθεν στην καθιέρωση ενός κοινού νομίσματος. Είμαστε αντίθετοι στο ευρώ όσο αυτό περιορίζει τα περιθώρια για την άσκηση μιας καλής κοινωνικής πολιτικής, για καλές κοινωνικές παροχές, για την άσκηση μιας δραστήριας περιβαλλοντικής πολιτικής και μιας εισοδηματικής πολιτικής που θα ευνοεί τους χαμηλόμισθους. Η καθιέρωση του κοινού νομίσματος είναι τουλάχιστον πρόωρη. Αυτός είναι και ο λόγος για τον οποίο καταψηφίζω ορισμένα συνοδευτικά μέτρα που αφορούν την προετοιμασία και τη διευκόλυνση της καθιέρωσης του ενιαίου νομίσματος.

<SPEAKER ID=64 NAME="Caudron">
Υποδέχομαι την έκθεση της κ. Torres Marques με πολύ μεγάλη ικανοποίηση. Στην εν λόγω έκθεση η εισηγήτρια πραγματοποιεί ενδελεχή ανάλυση των τεχνικών δυσκολιών που μένουν να επιλύσουμε προκειμένου να προετοιμάσουμε σωστά την εισαγωγή του ευρώ. Δεν πρέπει να κρυβόμαστε, τα προβλήματα μακράν απέχουν από την οριστική τους επίλυση και η κοινή γνώμη δεν είναι ακόμη έτοιμη.
<P>
Γι' αυτόν ακριβώς τον λόγο σήμερα πιστεύω, όπως άλλωστε και το Συμβούλιο Ecofin της Ευρωπαϊκής Επιτροπής, αλλά και η εισηγήτριά μας, ότι η μείωση της τριετούς μεταβατικής περιόδου μπορεί να επιφέρει σοβαρότατες τεχνικές δυσκολίες ικανές να θέσουν σε κίνδυνο τη διαδικασία ομαλής μετάβασης στο ευρώ.
<P>
Τα τεχνικά εμπόδια που ενδεχομένως να προκαλέσουν τις μεγαλύτερες δυσκολίες όσον αφορά τη μείωση της μεταβατικής περιόδου είναι κυρίως: οι προθεσμίες παραγωγής των χαρτονομισμάτων και των κερμάτων ευρώ, οι μεγάλες προσαρμογές που πρέπει να πραγματοποιηθούν στον τομέα της πληροφορικής και το γεγονός ότι η εισαγωγή του ευρώ στις δημόσιες διοικήσεις έχει προγραμματιστεί για το 2002 προκειμένου να ληφθεί υπόψη η πολυπλοκότητα των μεταβολών που θα επέλθουν στον συγκεκριμένο τομέα.
<P>
Πέραν αυτών των τεχνικών εμποδίων, η μείωση της μεταβατικής περιόδου θα έθετε σε κίνδυνο ένα από τα ισχυρά ατού της επιτυχίας του ευρώ, την εμπιστοσύνη δηλαδή που έχει δημιουργηθεί με τους οικονομικούς και κοινωνικούς παράγοντες (η προετοιμασία της οποίας κρίνεται ακόμη ανεπαρκής) γύρω από ένα συγκεκριμένο και τηρούμενο χρονοδιάγραμμα. Και τούτο το λέω εγώ που από την αρχή ήμουν υπέρ ενός αυστηρότερου χρονοδιαγράμματος.
<P>
Στο ίδιο αυτό πνεύμα της σταδιακής εξοικείωσης με το ευρώ η Eπιτροπή Οικονομικής και Νομισματικής Πολιτικής υπέβαλε μια πρόταση την οποία προσωπικά υποστηρίζω και η οποία έχει ως στόχο να δώσει στον καταναλωτή τη δυνατότητα να αρχίσει να αλλάζει το εθνικό του νόμισμα σε χαρτονομίσματα και σε κέρματα ευρώ από τις αρχές Δεκεμβρίου του 2001. Επιπλέον, ο εφοδιασμός των τραπεζών με κέρματα και χαρτονομίσματα θα πρέπει να ξεκινήσει πολύ πριν από τον Ιανουάριο του 2002, ενώ παράλληλα θα πρέπει να εφοδιαστούν και οι λιανοπωλητές και οι δημόσιες διοικήσεις από τις αρχές Δεκεμβρίου του 2001.
<P>
Εξάλλου, από τη δεύτερη εβδομάδα του Ιανουαρίου του 2002 τα καταστήματα λιανικής θα πρέπει να επιστρέφουν ρέστα μόνο σε ευρώ και όχι σε εθνικό νόμισμα. Επιδοκιμάζω επίσης την κ. Torres Marques διότι προς αυτή την κατεύθυνση απορρίπτει μια νομική υποχρέωση και υποστηρίζει μόνο μια σύσταση.
<P>
Όσον αφορά την περίοδο που ξεκινά την 1η Ιανουαρίου 2002, κατά την οποία θα κυκλοφορούν ταυτόχρονα δύο νομίσματα και η οποία ενδέχεται να διαρκέσει μέχρι και έξι μήνες, όπως ορίζει η Συνθήκη, συμμερίζομαι την άποψη της εισηγήτριας και του Συμβουλίου Ecofin, σύμφωνα με την οποία η συγκεκριμένη περίοδος θα πρέπει να περιοριστεί σε δύο μήνες. Για τον λόγο αυτόν θα πρέπει να ενισχύσουμε τις ενημερωτικές εκστρατείες προς τους συμπολίτες μας.
<P>
Κλείνοντας, θα ήθελα να επιμείνω σε ένα πρόβλημα το οποίο διαιωνίζεται κατά τρόπο απαράδεκτο και αφορά τα τραπεζικά έξοδα και τα έξοδα συναλλάγματος. Το πρόβλημα αυτό ενισχύει τις ανησυχίες των πολιτών ως προς τα συγκεκριμένα πλεονεκτήματα του ευρώ. Έχω ήδη κρούσει τον κώδωνα κινδύνου στην Επιτροπή και στο Συμβούλιο μέσω γραπτών ερωτήσεων, για τις οποίες δεν έχω λάβει απάντηση μέχρι σήμερα. Πρόκειται για κάτι σοβαρό, τη στιγμή μάλιστα που το ευρώ υφίσταται κρίση εμπιστοσύνης.

<SPEAKER ID=65 NAME="Krivine">
Με το πρόσχημα των τεχνικών μέτρων (παραγωγή των χαρτονομισμάτων) η έκθεση προτείνει τη διεξαγωγή εκστρατείας για την προώθηση του ενιαίου νομίσματος. Δεν πρέπει τόσο να μιλάμε για τις "πρακτικές πτυχές" του ευρώ όσο να επιμένουμε στη "βαθύτερη σημασία" του. Είναι αλήθεια ότι τα πλεονεκτήματα του ευρώ δεν φαίνεται να είναι τόσο κραυγαλέα! Κατατάσσοντας εκ των προτέρων τους σκεπτικιστές στην κατηγορία των "αναλφάβητων και των ατόμων με προβλήματα όρασης και ακοής" δεν καθιστά πειστικότερη την έκθεση.
<P>
Το συγκεκριμένο έγγραφο αποκαλύπτει ότι η Ευρωπαϊκή Κεντρική Τράπεζα χρησιμοποιεί το ευρώ στις νομισματικές πράξεις της από την 1η Ιανουαρίου 1999 χωρίς ποτέ να λογοδοτεί για τα κριτήρια της συναλλαγματικής της πολιτικής. Το ενιαίο νόμισμα επομένως δεν αποτελεί σε καμία περίπτωση δημοκρατικό κεκτημένο για τους Ευρωπαίους πολίτες, αλλά ισχυρό εργαλείο μονεταρισμού, όπως άλλωστε μαρτυρά και η πρόσφατη άνοδος των επιτοκίων.
<P>
Στις χρηματοοικονομικές αγορές το ευρώ καθιερώθηκε από τις 4 Ιανουαρίου 1999. Όσο για τους απλούς πολίτες - αυτούς που δεν πόνταραν ποτέ στο χρήμα - εξακολουθούν να ταξιδεύουν και να κάνουν αγορές απατώμενοι από τις τραπεζικές επιτροπές. Τούτο καταντά ακόμη πιο σκανδαλώδες δεδομένου πως στο εξής η τιμή των νομισμάτων είναι σταθερή.
<P>
Τελικά δεν κάνουμε τις σωστές ερωτήσεις: ενιαίο νόμισμα για ποιόν, και για ποιόν σκοπό;
<P>
Για όλους αυτούς τους λόγους θα καταψηφίσω την εν λόγω έκθεση.

<SPEAKER ID=66 NAME="Πρόεδρος">
Στο σημείο αυτό ολοκληρώθηκαν οι αιτιολογήσεις ψήφου.

<CHAPTER ID=7>
Διακoπή της συvσδoυ
<SPEAKER ID=67 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 12.25)

