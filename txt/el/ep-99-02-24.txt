<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της Συνόδου του Ευρωπαϊκού Κοινοβουλίου που είχε διακοπεί την Παρασκευή, 12 Φεβρουαρίου 1999.

<CHAPTER ID=2>
Ανακοίνωση του Προέδρου
<SPEAKER ID=2 NAME="Πρόεδρος">
Κυρίες και κύριοι συνάδελφοι, αρκετοί βουλευτές και πολιτικές Ομάδες επέστησαν την προσοχή μου στο γεγονός ότι τις τελευταίες εβδομάδες στη Γαλλία, την Ιταλία και τελευταία στην Αυστρία ενέσκυψαν χιονοστιβάδες προκαλώντας έναν μεγάλο αριθμό θυμάτων. Ειδικότερα αυτή που μόλις ενέσκυψε στο Δυτικό Τιρόλο, είναι η πιο μεγάλη των τελευταίων 50 ετών και προκάλεσε το θάνατο πέντε ατόμων, ενώ αγνοούνται άλλα 33.
<P>
Πιστεύω ότι εκφράζω τα συναισθήματα αυτού του Σώματος διαβιβάζοντας τα συλλυπητήριά μας στις αρχές και στις οικογένειες των θυμάτων, σύμφωνα με την πάγια τακτική μας όταν συμβαίνουν καταστροφές αυτού του είδους. Είμαι δε βέβαιος ότι όλοι εσείς συμμερίζεστε αυτό το συναίσθημα λύπης για αυτό που συνέβη στην Ένωσή μας, στη Γαλλία, στην Ιταλία και στην Αυστρία.
<P>
Χειροκροτήματα

<SPEAKER ID=3 NAME="Stenzel">
Κύριε Πρόεδρε, επιτρέψτε μου να σας ευχαριστήσω θερμά εξ ονόματος των Αυστριακών βουλευτών της Ομάδας μου, όπως και της Ομάδας του Ευρωπαϊκού Σοσιαλιστικού Κόμματος, για τα λόγια συμπάθειας που εκφράσατε σχετικά με την καταστροφική χιονοστιβάδα στο Tιρόλο. Θα ήθελα να κάνω ακόμη μια παρατήρηση επικαλούμενη τον Κανονισμό. Όπως είπατε, πρόκειται για τη μεγαλύτερη καταστροφή από χιονοστιβάδα στην Αυστρία από τον Δεύτερο Παγκόσμιο Πόλεμο; έχουν όμως πληγεί και άλλες αλπικές περιοχές της Ευρωπαϊκής Ένωσης, στην Ιταλία και στη Γαλλία, καθώς και στο μη μέλος της ΕΕ, την Ελβετία. Σήμερα, στην Αυστρία, το Εθνικό Συμβούλιο τήρησε ενός λεπτού σιγή για τα θύματα της χιονοστιβάδας. Θεωρώ ότι θα άρμοζε να τηρήσει και το Ευρωπαϊκό Κοινοβούλιο ενός λεπτού σιγή στη μνήμη των θυμάτων αυτής της καταστροφικής χιονοστιβάδας.
<P>
Στο σημείο αυτό θα ήθελα να ζητήσω - και το αίτημα αυτό το απευθύνω στους εκπροσώπους της Επιτροπής - να αποδεσμευθούν κονδύλια από τον πρϋπολογισμό του 1999, και συγκεκριμένα από τη θέση του προϋπολογισμού B4-330, για την προστασία από καταστροφές και για τις περιβαλλοντικές καταστροφές, ώστε να βοηθηθούν οι πληγείσες περιοχές. Όποιος βοηθάει γρήγορα, βοηθάει εις διπλούν. Σας ευχαριστώ.

<SPEAKER ID=4 NAME="Πρόεδρος">
Ευχαριστώ πολύ, κυρία Stenzel. Πιστεύω ότι η Επιτροπή το έλαβε υπόψη. Σε περίπτωση τέτοιων καταστροφών, το Κοινοβούλιο δεν συνηθίζει να τηρεί ενός λεπτού σιγή, για τον απλό λόγο ότι δυστυχώς είναι τόσο συχνές στην Ευρώπη και η Ευρώπη είναι τόσο μεγάλη, που θα έπρεπε να το πράττουμε αρκετά συχνά. Αλλά δεν έχω κανένα πρόβλημα να κάνω δεκτή την πρότασή σας. Εάν οι κυρίες και οι κύριοι συνάδελφοι το κρίνουν αρμόζον, τους καλώ να τηρήσουν ενός λεπτού σιγή.
<P>
Το Σώμα τηρεί ενός λεπτού σιγή

<SPEAKER ID=5 NAME="Πρόεδρος">
Δέχθηκα επίσης τις τελευταίες ημέρες παράπονα από κάποιες κυρίες και κυρίους βουλευτές σχετικά με την απόφαση για ματαίωση των συνεδριάσεων που προβλέπονταν για την περασμένη Δευτέρα. Θέλω να σας εξηγήσω εν συντομία τη σημασία της απόφασης και τους λόγους για τους οποίους αυτή ελήφθη.
<P>
Καταρχάς, επιθυμώ να επισημάνω ότι το Ευρωπαϊκό Κοινοβούλιο δεν έκλεισε τις πύλες του. Ήταν ανοικτό καθ' όλη τη διάρκεια των ωρών λειτουργίας τη Δευτέρα και διασφαλίστηκε το ελάχιστο των απαραίτητων υπηρεσιών για την εξυπηρέτηση των ευρωβουλευτών και επισκεπτών που μπόρεσαν να προσέλθουν. Ένδειξη τούτου είναι το γεγονός ότι ο Αντιπρόεδρος κ. Imbeni μπόρεσε να συναντηθεί στους χώρους του Κοινοβουλίου με αντιπροσωπεία Ιταλών αγροτών.
<P>
Δεύτερον: κρίνω επίσης σκόπιμο να υπενθυμίσω ότι το Ευρωπαϊκό Κοινοβούλιο δεν είναι αρμόδιο να εγγυηθεί τη δημόσια τάξη στους πέριξ των κτιρίων του εξωτερικούς χώρους. Αυτό είναι ευθύνη των βελγικών αρχών και αυτές ήταν που πήραν την απόφαση να αποκλεισθεί η ζώνη που περιβάλλει τα κοινοτικά θεσμικά όργανα.
<P>
Τρίτον: δεδομένου ότι οι διατάξεις που έχουν θεσπίσει οι βελγικές αρχές δεν παρείχαν εγγυήσεις για την παρουσία του απαραίτητου προσωπικού για την ομαλή διεξαγωγή των συνεδριάσεων των κοινοβουλευτικών επιτροπών - που, όπως γνωρίζετε καλύτερα από μένα, συνεπικουρούνται από έναν ολόκληρο μηχανισμό από υπαλλήλους, διερμηνείς κ.λπ. -, κρίθηκε πιο συνετό να ματαιωθούν αυτές οι συνεδριάσεις. Η απόφαση αυτή πάρθηκε από τον Γενικό Γραμματέα σε συνεχή επικοινωνία με εμένα, με τη ρητή έγκρισή μου και μετά από διαβούλευση με τον αρμόδιο για θέματα ασφαλείας κοσμήτορα.
<P>
Τέλος, πρέπει να καταστεί σαφές ότι οι οργανωτές της διαδήλωσης δεν ζήτησαν σε καμία περίπτωση να γίνουν δεκτοί από το τάδε ή το δείνα κοινοτικό όργανο του Ευρωπαϊκού Κοινοβουλίου. Αντιθέτως, οι αγρότες που συμμετείχαν στη διαδήλωση που έλαβε χώρα στο Στρασβούργο κατά την τελευταία σύνοδο της Ολομέλειας, βεβαίως και ζήτησαν να γίνουν δεκτοί από το Κοινοβούλιο και εγώ ο ίδιος τους δέχτηκα μαζί με τον Πρόεδρο Santer, τον Πρόεδρο της Επιτροπής Γεωργίας κ. Colino και τον Επίτροπο Fischler, συνεδριάσαμε δε για περίπου μία ώρα.
<P>
Σε αυτή την περίπτωση, ο στόχος των διαδηλωτών ήταν το Συμβούλιο και όχι το Κοινοβούλιο και για αυτό τον λόγο δεν ζήτησαν να γίνουν δεκτοί. Εάν το είχαν ζητήσει, φυσικά και θα είχαν γίνει δεκτοί, στο πλαίσιο των δυνατοτήτων που υπήρχαν, όπως θα γινόταν επίσημα δεκτή οποιαδήποτε αντιπροσωπεία.
<P>
Γι' αυτό, η απόφαση, ορθή ή εσφαλμένη, ελήφθη με βάση τις πρακτικές δυσκολίες πρόσβασης και με σύνεση και, εν πάση περιπτώσει, δεν σημαίνει κανενός είδους παραγνώριση και προσβολή του δικαιώματος να διαδηλώνει κάποιος ή να εκθέτει ενώπιον του Κοινοβουλίου πολιτικές θέσεις που γίνονται πάντα δεκτές από το Κοινοβούλιο αφού προέρχονται από τους πολίτες.
<P>
Τον λόγο έχει ο κ. Nassauer.

<SPEAKER ID=6 LANGUAGE="DE" NAME="Nassauer">
Κύριε Πρόεδρε, αν κατάλαβα καλά την εξήγηση που δώσατε, το βελγικό κράτος δήλωσε σε σας, τον Πρόεδρο του Ευρωπαϊκού Κοινοβουλίου, ότι δεν μπορεί να εγγυηθεί την ασφάλεια των συνεδριάσεων του Σώματος αυτού;
<P>
Δεύτερον: από ποιο σημείο του Κανονισμού μας προκύπτει ότι ο Γενικός Γραμματέας, σε συνεννόηση με τον Πρόεδρο, μπορεί να ματαιώνει τις τακτικά συγκαλούμενες συνεδριάσεις του Κοινοβουλίου ή των οργάνων του; Κάτι τέτοιο δεν αποτελεί δικαιοδοσία του Προεδρείου ή των αρμόδιων επιτροπών;
<P>
Χειροκροτήματα
<P>
Τρίτον: βρίσκετε ότι είναι σωστό το Ευρωπαϊκό Κοινοβούλιο, υπό την πίεση μιας προαναγγελθείσας διαδήλωσης, να ματαιώνει τις συνεδριάσεις του και να αναστέλλει την πολιτική του δραστηριότητα; Δεν θα ήταν πολύ πιο σωστό να διεξαγάγει το Κοινοβούλιο ως Κοινοβούλιο τη συζήτηση με τους διαδηλωτές, αντί να κλείσει απλώς τις πύλες του;
<P>
Χειροκροτήματα

<SPEAKER ID=7 NAME="Πρόεδρος">
Απαντώ στα τρία ερωτήματά σας, κύριε Nassauer.
<P>
Όσον αφορά το πρώτο ερώτημα, οι βελγικές αρχές δεν μας είπαν εάν μπορούσαμε να συνεδριάσουμε ή όχι. Αυτό το οποίο είπαν, ήταν ότι επρόκειτο να αποκλείσουν την περιοχή, ότι επρόκειτο να εμποδίσουν την πρόσβαση των μέσων μαζικής μεταφοράς - του μετρό, των σιδηροδρομικών συρμών και των λεωφορείων - σε αυτή τη ζώνη και ότι θα υπήρχαν τρεις είσοδοι για τα αυτοκίνητα. Υπ' αυτές τις περιστάσεις, αντιληφθήκαμε ότι δεν μπορούσαμε να διασφαλίσουμε ότι οι συνεδριάσεις των επιτροπών, που είναι η μόνη δραστηριότητα του Κοινοβουλίου που ματαιώθηκε, θα μπορούσαν να διεξαχθούν με την απαραίτητη συνδρομή υπαλλήλων και διερμηνέων.
<P>
Αναφορικά με το δεύτερο ερώτημα, εκείνη η απόφαση, που ανακοινώθηκε από τον Γενικό Γραμματέα αλλά ενεκρίθη από εμένα, απορρέει εν πάση περιπτώσει από τις εξουσίες που το άρθρο 19 του Κανονισμού - το οποίο αναφέρει ότι διαθέτω όλες τις εξουσίες για τη διασφάλιση της ομαλής διεξαγωγής των συνεδριάσεων του Κοινοβουλίου και, κατά συνέπεια, των επιτροπών του - παρέχει στον Πρόεδρο. Εάν εγώ δεν είμαι βέβαιος ότι αυτές οι συνεδριάσεις των επιτροπών μπορούν να διεξαχθούν υπό ομαλές συνθήκες, διότι δεν μπορώ να διασφαλίσω ότι θα παρασχεθεί η απαραίτητη διερμηνεία και διοικητική μέριμνα, το καθήκον μου είναι πω στον Γενικό Γραμματέα να ματαιώσει τις εν λόγω συνεδριάσεις.
<P>
Όσον δε αφορά το τρίτο ερώτημα, δεν ματαιώθηκαν συγκεκριμένες δραστηριότητες λόγω της διαδήλωσης, αλλά επειδή οι βελγικές αρχές είχαν αποφασίσει να κλείσουν τη ζώνη που περιβάλλει τα ευρωπαϊκά θεσμικά όργανα - όχι μόνο το Κοινοβούλιο, αλλά επίσης την Επιτροπή και το Συμβούλιο - με μέτρα που δυσκόλευαν την πρόσβαση στο Κοινοβούλιο.
<P>
Έχω μια σειρά από προφορικές αιτήσεις. Προσωπικά δεν επιθυμώ να περιορίσω το χρόνο ομιλίας κανενός. Απλώς, θέλω να προβώ σε μία σκέψη: το Συμβούλιο το αντιπροσωπεύει σήμερα, όχι ο κ. Verheugen που λόγω ασθενείας δεν μπόρεσε να έλθει, αλλά ο κ. Volmer, που έχει επίσης υποχρεώσεις στην Bundestag, και για αυτό το λόγο, όσο περισσότερο κάνουμε χρήση του χρόνου μας για αυτό το θέμα, τόσο λιγότερο χρόνο θα έχουμε για τα θέματα που προβλέπονται στην ημερήσια διάταξη.

<SPEAKER ID=8 NAME="Perry">
Κύριε Πρόεδρε, σχετικά με ένα ξεχωριστό αλλά σχετικό θέμα: όταν εισήλθα σε αυτό το κτίριο σήμερα το απόγευμα πραγματοποιείτο κάποιου είδους διαδήλωση ακριβώς έξω από τις πόρτες αυτού του Σώματος. Ένα τεράστιο πανό είχε αναρτηθεί - δεν έχει σημασία για ποιο σκοπό. Σας είχα γράψει στο παρελθόν, κύριε Πρόεδρε, και έλαβα μία απάντηση από το Σώμα των Κοσμητόρων, η οποία ανέφερε ότι δεν θα επιτρέπονται τέτοιου είδους διαδηλώσεις έξω από τις πόρτες αυτού του Σώματος. Σήμερα το απόγευμα πραγματοποιήθηκε μία τέτοια διαδήλωση. Μπορείτε να με διαβεβαιώσετε ότι εάν δεν μπορούμε να τηρήσουμε την τάξη στους δρόμους των Βρυξελλών, μπορούμε τουλάχιστον να τηρήσουμε την τάξη μέσα στο κτίριο του Κοινοβουλίου;

<SPEAKER ID=9 NAME="Πρόεδρος">
Κύριε Perry, δυστυχώς αυτοί που διαδήλωναν ήταν δικοί μας βουλευτές. Υποθέτω ότι δεν μου ζητάτε να καλέσω τη χωροφυλακή για να τους διαλύσει. Πέντε βουλευτές είχαν αναμιχθεί στη διαδήλωση και θεωρήσαμε καλύτερο να την αφήσουμε να πραγματοποιηθεί παρά να υποθάλψουμε το σκοπό τους διαλύοντάς τη.
<P>
Δεν νομίζω ότι θα πρέπει να συνεχίσουμε αυτή τη συζήτηση. Βλέπω ότι υπάρχουν έξι άτομα που ζητούν να λάβουν τον λόγο. Λυπάμαι πολύ, όμως θα πρέπει να προχωρήσουμε στην έγκριση των συνοπτικών πρακτικών της προηγούμενης συνεδρίασης.

<CHAPTER ID=3>
Έγκριση των συνοπτικών πρακτικών
<SPEAKER ID=10 NAME="Πρόεδρος">
Τα συνοπτικά πρακτικά της συνεδρίασης της Παρασκευής 12 Φεβρουαρίου 1999 έχουν διανεμηθεί.
<P>
Υπάρχουν παρατηρήσεις;

<SPEAKER ID=11 LANGUAGE="FR" NAME="Fontaine">
Κύριε Πρόεδρε, θα ήθελα απλώς να επισημάνω ότι, εκ παραδρομής πιστεύω, το όνομά μου δεν περιλαμβάνεται στον κατάλογο παρουσίας των συναδέλφων στη συνεδρίαση αυτή. Ωστόσο, ήμουν εκεί και θυμάμαι μάλιστα ότι υπέγραψα. Το γεγονός αυτό με εκπλήσσει εξαιρετικά και σας ζητώ να καταγραφεί η παρουσία μου την Παρασκευή 12 Φεβρουαρίου.

<SPEAKER ID=12 NAME="Πρόεδρος">
Θα το επαληθεύσουμε αμέσως.

<SPEAKER ID=13 LANGUAGE="DE" NAME="Theato">
Κύριε Πρόεδρε, έχω να κάνω μια παρατήρηση, αλλά και να εκφράσω απέναντί σας ένα αίτημα, σχετικά με τα συνοπτικά πρακτικά της συνόδου της 12.2.1999, στη σελίδα 7 του γερμανικού κειμένου. Κατά την παρέμβαση, η οποία σημειώνεται εδώ, αναφερόμουν στο ότι η αναμενόμενη έκθεση των ανεξάρτητων εμπειρογνωμόνων θα έπρεπε να διαβιβασθεί και στην Επιτροπή Ελέγχου του Προϋπολογισμού. Θέλω να σας εκφράσω το αίτημα να φροντίσετε, ώστε η έκθεση αυτή να μας διαβιβασθεί επισήμως για τη συνεδρίαση της Επιτροπής Ελέγχου του Προϋπολογισμού, στις 15 και 16 Μαρτίου. Την χρειαζόμαστε για τη διαβούλευση, την χρειαζόμαστε και για μια πιθανή εξέταση υπό το φως των διαδικασιών απαλλαγής που εκκρεμούν ακόμη. Έχω εξηγήσει ότι αυτή είναι η κατάλληλη επιτροπή για να εξαχθούν συμπεράσματα με αντικειμενικό τρόπο. Είναι σαφές ότι πρόκειται για ζήτημα μεγάλης σημασίας για την επιτροπή αυτή. Γι' αυτό και σας παρακαλώ να έχουμε τα έγγραφα εγκαίρως, κατά τη συνεδρίασή μας.
<P>
Χειροκροτήματα

<SPEAKER ID=14 NAME="Πρόεδρος">
Κυρία Theato, βασίζομαι στο ότι η επιτροπή εμπειρογνωμόνων θα μας παραδώσει την έκθεσή της τη Δευτέρα, στις 15 του μηνός και ώρα 17.00, και ευθύς μόλις είναι έτοιμες οι μεταφράσεις - ελπίζω ότι θα είναι την επομένη, δεδομένου ότι θα γίνουν υπερωρίες -, θα μεταβιβασθούν στην επιτροπή σας. Η Διάσκεψη των Προέδρων αποφάσισε ότι, αναφορικά με αυτή την έκθεση, οι Ομάδες θα μπορούν μεν να υποβάλουν τα δικά τους ψηφίσματα αλλά ότι, βεβαίως, η επιτροπή σας θα διαθέτει την έκθεση για την εξέταση των εκκρεμών υποθέσεών σας.

<SPEAKER ID=15 LANGUAGE="FR" NAME="Fabre-Aubrespy">
Κύριε Πρόεδρε, ζήτησα το λόγο όσον αφορά τα συνοπτικά πρακτικά. Ο Γενικός Γραμματέας και ο αναπληρωτής Γενικός Γραμματέας φαίνεται να βλέπουν καλύτερα, εξ αποστάσεως, τους γεωργούς διαδηλωτές από ό, τι οι βουλευτές στο ημικύκλιο.
<P>
Θα ήθελα να επανέλθω στη σελίδα 1 και στην παρέμβαση που έκανα επειδή, κατά τη γνώμη μου, έχει καταχωρηθεί κατά πολύ ελλειπή τρόπο. Αναφέρεται πράγματι ότι επεσήμανα την ανεπικαιρότητα και την ανεπάρκεια, από νομικής άποψης, της απόφασης που λάβατε και στην οποία αναφέρθηκε η κ. Theato, Πρόεδρος της Επιτροπής Ελέγχου του Προϋπολογισμού. Θα ήθελα να καταγραφεί στα συνοπτικά πρακτικά ότι, επικαλούμενος το παράρτημα V, άρθρο 5, υπογράμμισα για ποιους λόγους έπρεπε η Επιτροπή Ελέγχου του Προϋπολογισμού να είναι αποδέκτης της έκθεσης των εμπειρογνωμόνων και ζητώ επίσης να μην παρουσιάζεται το κείμενο της παρέμβασής μου υπό αυτή την εξαιρετικά ελλειπή μορφή, έστω και αν πρόκειται για συνοπτικά πρακτικά.

<SPEAKER ID=16 NAME="Πρόεδρος">
Κύριε Fabre-Aubrespy, η καταγραφή της παρέμβασής σας θα επαληθευθεί και θα διορθωθεί εάν παραστεί ανάγκη.
<P>
Εγκρίνονται τα συνοπτικά πρακτικά

<CHAPTER ID=4>
Ημερήσια διάταξη
<SPEAKER ID=17 NAME="Πρόεδρος">
Κατόπιν αιτήσεως ορισμένων πολιτικών Ομάδων, προτάθηκαν οι ακόλουθες τροποποιήσεις στην ημερήσια διάταξη:
<P>
Τετάρτη:
<P>
από τις 15.00 έως τις 16.00 - για την ακρίβεια θα είναι από τις 15.20 έως τις 16.00 -: δηλώσεις του Συμβουλίου και της Επιτροπής για την κράτηση του Abdullah Φcalan και την ανάγκη εξεύρεσης πολιτικής λύσης στο Κουρδικό·-από τις 16.00 έως τις 16.30: δήλωση του Συμβουλίου για την άρνηση έγκρισης του σχεδίου συμφωνίας με τη Νότιο Αφρική που κατέθεσε η Επιτροπή·-από τις 16.30 έως τις 20.30 και από τις 21.00 έως τις 24.00: η ημερήσια διάταξη τροποποιείται ως εξής: η ανακοίνωση της Επιτροπής που αφορά στον ανταγωνισμό στον τομέα του αθλητισμού διαγράφεται· η σύσταση για τη δεύτερη ανάγνωση που αφορά τα έγγραφα κυκλοφορίας οχημάτων (Α4-0033/99) (εισηγητής: ο κ. Bazin), κατόπιν αιτήσεως της Επιτροπής Μεταφορών, θα εξεταστεί σύμφωνα με τη διαδικασία χωρίς συζήτηση και γι' αυτό εγγράφεται στην αυριανή ώρα των ψηφοφοριών.Το λόγο έχει η κ. Breyer.

<SPEAKER ID=18 LANGUAGE="DE" NAME="Breyer">
Kύριε Πρόεδρε, σύμφωνα με το άρθρο 129 του Κανονισμού, θέλουμε ως Ομάδα των Πρασίνων να εκφράσουμε το αίτημα να αναπεμφθεί η έκθεση Grossetκte στην επιτροπή. Θέλω να αιτιολογήσω το αίτημα αυτό ως εξής: πιστεύω ότι δεν θα έπρεπε να διεξάγουμε ψηφοφορία για εκθέσεις που έχουν ήδη υπερβεί την προθεσμία για την κατάθεσή τους. Η Επιτροπή έχει ήδη ξεκινήσει εργασίες σχετικά με μία νέα πρόταση; η Επιτροπή απευθύνθηκε ήδη σε αρκετά μέλη του Κοινοβουλίου και τόνισε ότι υπάρχει σχετικά με το θέμα ένα κείμενο το οποίο έχει επεξεργασθεί από την αρχή. Νομίζω πως δεν έχει νόημα να ψηφίσουμε τώρα για μια έκθεση που δεν είναι πλέον ούτε καν επίκαιρη. Νομίζω ακόμη ότι έτσι γελοιοποιούμαστε κάπως, όταν ασχολούμαστε εδώ με ένα τέτοιου είδους σισύφειο έργο, τη στιγμή που υπάρχουν τόσες άλλες εκκρεμότητες. Θέλω επομένως να παρακαλέσω να αναπεμφθεί η έκθεση αυτή στην επιτροπή. Μπορούμε βεβαίως να ζητήσουμε για άλλη μια φορά τη γνώμη της Επιτροπής για το θέμα αυτό. Θα βεβαιώσει ότι σύντομα θα υπάρξει ένα νέο σχέδιο και ότι δεν έχει νόημα να αποφασίσουμε εδώ για μια έκθεση που δεν είναι πλέον επίκαιρη.

<SPEAKER ID=19 NAME="Πρόεδρος">
Κυρία Breyer, δεν μπορώ να θέσω σε ψηφοφορία την πρότασή σας. Η ημερήσια διάταξη εγκρίθηκε στο Στρασβούργο. Τώρα, το μόνο που έχω προτείνει είναι μερικές τροποποιήσεις που είχαν συζητηθεί προηγουμένως με τις πολιτικές Ομάδες, και το έπραξα διότι υπήρχε συνολική συναίνεση όλων. Εσείς θέτετε ένα νέο ζήτημα, που δεν μπόρεσε να συζητηθεί από κανέναν άλλο, σε μια χρονική στιγμή που σύμφωνα με τον Κανονισμό δεν μπορεί να γίνει αποδεκτό. Δεν μπορώ να θέσω σε ψηφοφορία την πρότασή σας διότι εσείς θα έπρεπε να την είχατε υποβάλει είτε νωρίτερα, ώστε να μπορέσουν να τη συζητήσουν όλοι, είτε όταν καθορίσθηκε η ημερήσια διάταξη.
<P>
Θέτω σε ψηφοφορία τις τροποποιήσεις της ημερήσιας διάταξης που έχουν προταθεί σε συμφωνία με τις πολιτικές Ομάδες.
<P>
Το Σώμα εγκρίνει τη συγκεκριμένη πρόταση

<SPEAKER ID=20 LANGUAGE="DE" NAME="Breyer">
Κύριε Πρόεδρε, δεν βρίσκω απολύτως σωστό τον τρόπο με τον οποίο ενεργείτε. Στο άρθρο 129 αναφέρεται σαφέστατα: «... μπορεί να ζητηθεί... κατά τον καθορισμό της ημερήσιας διάταξης και πριν από την έναρξη της συζήτησης...». Η συζήτηση δεν έχει αρχίσει ακόμα, και μόλις ορίσαμε την ημερήσια διάταξη, αν σας κατάλαβα σωστά. Θέλω να σας υπενθυμίσω ότι και η Επιτροπή Οικονομικής, Νομισματικής και Βιομηχανικής Πολιτικής είχε συνηγορήσει κατά την τελευταία συνεδρίασή της για να μην εγγραφεί το θέμα αυτό στην ημερήσια διάταξη, εφόσον υπάρχει ήδη μια νέα πρόταση της Επιτροπής.
<P>
Θα ήθελα να σας παρακαλέσω για άλλη μια φορά - βεβαίως, μπορείτε να δώσετε για άλλη μια φορά το λόγο στην Επιτροπή. Είναι όμως πραγματικά ανήκουστο, το να συζητάμε εδώ για ένα θέμα που είναι πλέον εντελώς ξεπερασμένο. Γι' αυτό θα ήθελα να σας ζητήσω να θέσετε το αίτημα αυτό σε ψηφοφορία!

<SPEAKER ID=21 NAME="Πρόεδρος">
Κυρία Breyer, διαβάστε καλά το άρθρο. Το άρθρο σάς επιτρέπει να ζητήσετε την αναπομπή σε επιτροπή σε τρεις περιπτώσεις:
<P>
Πρώτον: κατά τον καθορισμό της ημερήσιας διάταξης, κάτι που δεν συμβαίνει την παρούσα στιγμή. Τώρα δεν καθορίσαμε την ημερήσια διάταξη, μόνο την τροποποιήσαμε.
<P>
Δεύτερον: πριν από την έναρξη της συζήτησης. Μόλις αρχίσει η συζήτηση εσείς θα μπορέσετε να υποβάλετε την πρότασή σας.
<P>
Τρίτον: πριν από την τελική ψηφοφορία.
<P>
Όχι όμως στην παρούσα φάση, δεδομένου ότι δεν καθορίζουμε την ημερήσια διάταξη αλλά απλώς εγκρίνουμε, όπως και πράξαμε, κάποιες τροποποιήσεις.

<CHAPTER ID=5>
Κράτηση του Abdullah Φcalan και κουρδικό πρόβλημα
<SPEAKER ID=22 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής αναφορικά με την κράτηση του Abdullah Φcalan και την ανάγκη εξεύρεσης πολιτικής λύσης στο κουρδικό πρόβλημα.
<P>
Το λόγο έχει ο κ. Volmer εξ ονόματος του Συμβουλίου.

<SPEAKER ID=23 NAME="Volmer">
Κύριε Πρόεδρε, κυρίες και κύριοι βουλευτές, χαίρομαι που μου δίνεται για πρώτη φορά η ευκαιρία να μιλήσω ενώπιον του Σώματος αυτού. Δυστυχώς, το θέμα για το οποίο θα μιλήσουμε σήμερα είναι λυπηρό. Μετά τη σύλληψη του κυρίου Φcalan από τις τουρκικές αρχές και την ανικανότητα ή την αδυναμία της διεθνούς κοινότητας να βρει μια διεθνή λύση για το πώς θα μπορούσε να προσαχθεί στο δικαστήριο, σημειώθηκαν, δυστυχώς, σε όλες σχεδόν τις ευρωπαϊκές χώρες μια σειρά από βίαιες κλιμακώσεις, οι οποίες οδήγησαν σε νεκρούς, τραυματίες και σοβαρές υλικές ζημιές.
<P>
Καταδικάζουμε τη χρήση βίας κατηγορηματικότατα. Δεν μπορούμε ούτε να ανεχθούμε ούτε να δεχθούμε την αντιμετώπιση πολιτικών προβλημάτων - όσο βαρύνουσας σημασίας και αν είναι - μέσω μιας τέτοιας μορφής βίας. Από τη στιγμή που το θέμα κλιμακώθηκε εκρηκτικά, συζητιέται σε διάφορα επίπεδα σε όλα τα ευρωπαϊκά κράτη, όπως και στην Ευρωπαϊκή Ένωση, πώς είναι δυνατόν να συμβάλει κανείς στην επίλυση της σύγκρουσης στη νοτιοανατολική Τουρκία. Εσείς, κυρίες και κύριοι, ακούσατε την κοινή δήλωση της Ευρωπαϊκής Ένωσης επί του θέματος, στις 22.2.1999. Συσσωρεύονται οι εκκλήσεις, ότι μετά τις αναταραχές που δημιούργησε το PKK στην Ευρώπη τίθεται πλέον ζήτημα άσκησης εξωτερικής πολιτικής. Συμφωνώ με την άποψη αυτή. Δεν πρέπει να ξεχνάμε ότι κατά τις παρεκτροπές των τελευταίων ημερών επρόκειτο για εκφάνσεις μιας διαμάχης η οποία εκτυλίσσεται κατά πρώτο λόγο στη χώρα του νατοϊκού μας εταίρου και ενδεχομένως ευρωπαϊκού εταίρου μας, στην Τουρκία, και ότι η διαμάχη αυτή έχει τις ρίζες της εκεί.
<P>
Κατά τ' άλλα, ειπώθηκαν κατά τις δημόσιες συζητήσεις των τελευταίων ημερών πολλά που χρειάζονται να μπουν σε μία τάξη. Επιτρέψτε μου να προσπαθήσω να συμβάλω σε αυτό. Κατά τη γνώμη μου είναι σωστή η άποψη που λέει ότι το PKK απώλεσε από μόνο του την αξιοπιστία του με τα τρομοκρατικά και βίαια μέτρα που έλαβε. Απώλεσε την αξιοπιστία του και ενώπιον του καθήκοντος που είχε να υποστηρίξει τα νόμιμα συμφέροντα του κουρδικού πληθυσμού. Δεν θα μπορούσαμε βεβαίως να φανταστούμε το PKK του Φcalan ως μια οργάνωση που κάνει τόσο ορατή και αισθητή την παρουσία της, που διαδραματίζει το σημερινό ρόλο και έχει αυτή τη δύναμη, χωρίς την παρούσα εσωτερική κατάσταση του εταίρου μας, της Τουρκίας, η οποία ζει με τον μόνιμο φόβο, ότι αμφισβητείται η εδαφική της ακεραιότητα.
<P>
Υπό αυτή την έννοια, οι στόχοι και οι μέθοδοι του PKK αποτελούν εν μέρει σύμπτωμα ενός βαθύτερου προβλήματος. Γι' αυτόν ακριβώς το λόγο δεν μπορεί να αποτελεί για μας νόμιμο φορέα των κουρδικών συμφερόντων ή αναγνωρίσιμος εταίρος σε διαπραγματεύσεις. Αντιθέτως, μέσω των απερίσκεπτων πράξεων βίας, το ΡΚΚ έχασε επανειλημμένως την αξιοπιστία του ως πολιτική δύναμη. Ο κίνδυνος να επηρεάσει αρνητικά μεγάλα τμήματα της ευρωπαϊκής κοινής γνώμης όσον αφορά τα ίδια τα κουρδικά συμφέροντα δεν μπορεί πλέον να παραβλεφθεί. Το ΡΚΚ παίζει κεντρικό ρόλο στο γεγονός ότι η Τουρκία ακόμη και σήμερα θεωρεί σχεδόν κάθε ανακίνηση ζητήματος εθνικής ταυτότητας ως απειλή για την κρατική της ενότητα και την εδαφική της ακαιρεότητα. Για να είναι η Τουρκία μελλοντικά σε θέση να ικανοποιεί τα νόμιμα αιτήματα εθνοτικών ομάδων και να τα διακρίνει από απειλές τρομοκρατικών ομάδων, βασική προϋπόθεση είναι να καταλυθούν τέτοιοι φόβοι. Στη διαδικασία αυτή στέκεται όχι μοναδικό, αλλά σίγουρα σημαντικό, εμπόδιο η εμφάνιση ως εκπροσώπου των νόμιμων κουρδικών συμφερόντων μιας ομάδας, η οποία έχει επιδείξει διαθέσεις βίας και συχνά έχει μάλιστα ασκήσει βία εντός της ευρωπαϊκής επικράτειας.
<P>
Αν θέλουμε πραγματικά να επιτύχουμε κάποια εξέλιξη των πραγμάτων, πρέπει να έχουμε το θάρρος να αντιμετωπίσουμε την αλήθεια, και πρέπει να έχουμε τη δύναμη να συνδράμουμε στην συμφιλίωση. Το πρώτο βήμα στο δρόμο αυτό είναι το κουράγιο που απαιτείται για να αρθρώνει κανείς αλήθειες εν ονόματι της φιλίας, ακόμα και αν οι αλήθειες αυτές είναι δυσάρεστες ή ενοχλούν. Θα πρέπει κατά την κρίση μου να αναγνωριστεί πρώτα από όλα ότι υφίσταται κουρδικό ζήτημα. Δεύτερον, το ζήτημα αυτό μπορεί να επιλυθεί τελικά μόνο στην Τουρκία. Τρίτον, θα έπρεπε να προβούμε σε ένα διάλογο με την Τουρκία σχετικά με το πώς μπορεί να επιλυθεί με τον καλύτερο τρόπο το ζήτημα αυτό.
<P>
Είμαστε της άποψης ότι κάθε λαός και κάθε εθνότητα έχει δικαίωμα στην πολιτιστική αυθυπαρξία του καθώς και σε μία τουλάχιστον εν μέρει αυτοδιοίκηση στον τομέα αυτόν. Το δικαίωμα αυτό, όμως, πρέπει να διαχωριστεί σαφώς από το δικαίωμα για κρατική ανεξαρτησία, από την οποία προκύπτουν αποσχιστικές τάσεις. Η διάκριση αυτή μεταξύ πολιτιστικής αυθυπαρξίας και αποσχιστικών τάσεων ήταν ακριβώς το κλειδί των διαπραγματεύσεων στο Rambouillet, με το οποίο η ομάδα επαφής προσπαθεί να συμβάλει σε μια ειρηνική λύση. Η διάκριση αυτή φαίνεται να είναι το κλειδί και για την επίλυση συγκρούσεων σε άλλες περιοχές.
<P>
Ελπίζουμε ότι η τουρκική κυβέρνηση θα αδράξει την ευκαιρία που ενυπάρχει στη σύλληψη του Φcalan και ότι θα δει τη διαφορά μεταξύ κρατικών αποσχιστικών τάσεων και πολιτιστικής αυθυπαρξίας. Θα μπορούσε κανείς να επιχειρηματολογήσει και βάσει του διεθνούς δικαίου. Το δικαίωμα της αυτοδιάθεσης των λαών δεν συμπεριλαμβάνει αυτομάτως και το δικαίωμα σύστασης κράτους, από την άλλη μεριά όμως δεν επιτρέπεται να απορρίπτονται και να καταπνίγονται τα δικαιώματα των μειονοτήτων, μόνον επειδή υπάρχει ένας δικαιολογημένος ή μη φόβος απόσχισης. Ελπίζουμε ότι θα μπορέσουμε να προβούμε σε διάλογο με την Τουρκία, από τον οποίο θα προέκυπταν γόνιμα αποτελέσματα. Πρέπει να πούμε ότι κάποιες δηλώσεις της Τουρκίας υπήρξαν για μας ενθαρρυντικές ως προς το σημείο αυτό. Έτσι, για παράδειγμα, ο Πρόεδρος Ντεμιρέλ υποστήριξε ότι θα μπορούσε να δοθεί αμνηστία στους αγωνιστές του ΡΚΚ που καταθέτουν τα όπλα.
<P>
Ο Πρωθυπουργός Ετζεβίτ τάχθηκε κατά της θανατικής ποινής. Το τουρκικό κοινοβούλιο εισήγαγε ένα σχέδιο νόμου βάσει του οποίου προβλέπεται η δημιουργία περιφερειών στην Τουρκία. Αυτά είναι ενθαρρυντικά σημάδια τα οποία ευχαρίστως λαμβάνουμε ως αφετηρία προκειμένου να φθάσουμε σε ένα αποδεκτό αποτέλεσμα τόσο για το τουρκικό κράτος όσο και για την κουρδική μειονότητα. Θα είμαστε πολύ σαφείς: η Τουρκία έχει νόμιμο συμφέρον στο να διατηρηθεί η κρατική της ακεραιότητα. Ως προς αυτό θα την υποστηρίξουμε. Από την άλλη πλευρά έχουν και οι Κούρδοι ένα απολύτως νόμιμο συμφέρον να μπορέσει να αναπτυχθεί η πολιτιστική τους αυθυπαρξία. Και αυτή τη θέση θα την υποστηρίξουμε. Θα μιλήσουμε με την τουρκική κυβέρνηση για τα εκκρεμή ζητήματα. Οι προϋποθέσεις για έναν διάλογο είναι καλύτερες απ' ό, τι στο παρελθόν, μια και δόθηκε στην Τουρκία από διάφορες πλευρές η υπόσχεση ότι θα μπορούσε να γίνει πλήρες μέλος της Ευρωπαϊκής Ένωσης, αν τηρήσει τα κριτήρια που καθορίστηκαν στην Κοπεγχάγη για όλες τις υποψήφιες χώρες ένταξης. Πρόκειται κυρίως για τα κριτήρια στον τομέα του εκδημοκρατισμού και των δικαιωμάτων του ανθρώπου.
<P>
Αλλά και οι συζητήσεις - και επιτρέψτε μου να αναφερθώ εδώ στην κατάσταση της εσωτερικής πολιτικής στη χώρα μου - σχετικά με τη βελτίωση της νομοθεσίας για την απόκτηση ιθαγένειας στη Γερμανία οδήγησαν σε μια σημαντική βελτίωση του διαλόγου με την Τουρκία, γιατί αν είμαστε της γνώμης ότι τα προβλήματα των προσφύγων και των αιτούντων άσυλο πρέπει να επιλυθούν εκεί όπου υπάρχουν οι αιτίες για τη φυγή, τότε μια από τις σημαντικότερες προϋποθέσεις είναι να βελτιωθούν οι συνθήκες διαλόγου με την Τουρκία. Υπό αυτή την έννοια η συζήτηση που διεξάγουμε στη Γερμανία για μια αλλαγή της νομοθεσίας για την απόκτηση ιθαγένειας παίζει σημαντικό ρόλο. Ελπίζω ότι η Τουρκία θα εκμεταλλευτεί την ευκαιρία που ενυπάρχει στην παρούσα κατάσταση και ότι θα προχωρήσει η ίδια ένα βήμα πιο κοντά στην Ευρώπη με το να επιλύσει το κουρδικό ζήτημα με βάση τη δημοκρατία και των δικαιώματα του ανθρώπου και των μειονοτήτων.
<P>
Χειροκροτήματα

<SPEAKER ID=24 NAME="Van den Broek">
Κύριε Πρόεδρε, ο χρόνος είναι λίγος, επιτρέψτε μου λοιπόν, για να είμαι σύντομος, να χρησιμοποιήσω τα λόγια της Προεδρίας του Συμβουλίου και να υπογραμμίσω για άλλη μία φορά ότι η Επιτροπή υποστηρίζει απόλυτα τη δήλωση που υιοθετήθηκε από το Συμβούλιο την περασμένη Δευτέρα. Στη δήλωση αυτή επαναλαμβάνεται σαφέστατα η καταδίκη της τρομοκρατίας, αυτό όμως ισχύει τόσο για τις δράσεις της Τουρκίας κατά των εξτρεμιστών, στην περίπτωση που υπερβαίνει τα όρια του νόμου, όσο και τις δράσεις των Κούρδων, τις οποίες ζήσαμε δυστυχώς με αφορμή τη σύλληψη και τη μεταφορά του Φcalan στην Τουρκία. Κατά δεύτερον, σεβόμεθα την εδαφική ακεραιότητα της Τουρκίας, η οποία δεν πρέπει να αποτελέσει αντικείμενο της παρούσας συζήτησης. Παράλληλα, θα θέλαμε να απευθύνουμε ρητή έκκληση στην Τουρκία να τηρήσει τις συμβάσεις στις οποίες έχει προσχωρήσει όσον αφορά τη δίκαιη δίκη από ανεξάρτητους δικαστές και την προστασία των δικαιωμάτων υπεράσπισης του κατηγορούμενου.
<P>
Τέλος, κατανοούμε ότι οι τρομοκρατικές δραστηριότητες πρέπει να αντιμετωπιστούν και πρέπει βεβαίως να υποστηρίξουμε την Τουρκία σ' αυτό. Αλλωστε, δεν αποδεχόμαστε την τρομοκρατία ούτε στις χώρες μας. Όμως, οι δράσεις μας δεν θα πρέπει να περιοριστούν σ' αυτό, αλλά θα πρέπει να γίνει μια προσπάθεια να εξετασθεί κατά πόσον μπορεί να βρεθεί μια πολιτική, ειρηνική λύση για το κουρδικό πρόβλημα. Η αναγνώριση της ύπαρξης του προβλήματος είναι η απαρχή της λύσης του.
<P>
Μαζί με την Προεδρία του Συμβουλίου θα θέλαμε να πούμε ότι αυτό που μας ενδιαφέρει δεν είναι μόνο να ασκούμε κριτική προς την κατεύθυνση της Τουρκίας. Όσον αφορά το σεβασμό των ανθρωπίνων δικαιωμάτων, ούτε το Συμβούλιο ούτε η Επιτροπή απέφυγαν να ασκήσουν κριτική κατά της Τουρκίας. Ωστόσο, το κουρδικό πρόβλημα είναι φυσικά εξαιρετικά περίπλοκο και έχει πάρα πολλές και ευρείες προεκτάσεις. Από την άποψη αυτή θα ήθελα να επιστήσω την προσοχή του Προέδρου σας και του Σώματος σε προτάσεις που είχαν υποβληθεί στο παρελθόν από την Επιτροπή για να καταβληθεί μια προσπάθεια να αντιμετωπιστεί η κατάσταση που υφίσταται στην νοτιοανατολική Τουρκία, ιδιαιτέρως η κοινωνικοοικονομική καθυστέρηση της περιοχής, με τη αξιοποίηση των προγραμμάτων του MEDA, δεδομένου ότι η τρομοκρατία βρίσκει πρόσφορο έδαφος σε κοινωνικά υποανάπτυκτες περιοχές. Βεβαίως, το κουρδικό πρόβλημα δεν είναι οικονομικό. Ωστόσο, τα μέτρα αυτά θα πρέπει να ληφθούν παράλληλα με τις πολιτικές δράσεις, με στόχο την ανεύρεση μιας βιώσιμης λύσης για τα νόμιμα αιτήματα της κουρδικής κοινότητας, όσον αφορά το σεβασμό της πολιτιστικής της ιδιαιτερότητας και των δικαιωμάτων των μειονοτήτων.

<SPEAKER ID=25 LANGUAGE="EN" NAME="Green">
Κύριε Πρόεδρε, μέχρι σήμερα οποτεδήποτε ανακινούσαμε το κουρδικό ζήτημα, η απάντηση της Τουρκίας ήταν, πρώτον, ότι πρόκειται για εσωτερικό θέμα και, δεύτερον, ότι αποτελεί ζήτημα τρομοκρατίας. Τα γεγονότα των τελευταίων ημερών και μηνών, και ιδιαίτερα οι πρόσφατες διαδηλώσεις στην Ευρώπη, απέδειξαν ότι πρόκειται για ένα διεθνές ζήτημα με σημαντικές επιπτώσεις στην ευρωπαϊκή ειρήνη, σταθερότητα και ασφάλεια.
<P>
Η Ομάδα μου θεωρεί και το έχει δηλώσει σε πολλές περιπτώσεις ότι η τρομοκρατία αποτελεί σύμπτωμα των προβλημάτων και ότι μπορεί να αντιμετωπισθεί μόνο όταν εξαλειφθούν τα αίτια που την συντηρούν. Όπως ακριβώς στη Βόρειο Ιρλανδία, η Ματωμένη Κυριακή δημιούργησε το κατάλληλο έδαφος για τη στρατολόγηση στον ΙΡΑ, η καταστροφή χωριών στη Νοτιοανατολική Τουρκία και ο αντίκτυπος της κατάστασης εκτάκτου ανάγκης στους πολίτες συμβάλλει μόνο στην ενίσχυση της τρομοκρατίας.
<P>
Στην εκλογική μου περιφέρεια, στο βόρειο Λονδίνο, κατοικούν πολλές χιλιάδες Κούρδοι πρόσφυγες, κυρίως από την Τουρκία. Οποιοσδήποτε, όπως εγώ, έχει αφιερώσει χρόνο για να ακούσει και να μιλήσει με αυτούς τους ανθρώπους δεν μπορεί να αμφιβάλει για την απόγνωσή τους ή για την παθιασμένη επιθυμία τους για ειρήνη, και για τη γνήσια επιθυμία τους να ασκούν τον πολιτισμό τους, τη γλώσσα τους και τις παραδόσεις τους ως Κούρδοι. Όσοι από εσάς παρακολουθήσατε τηλεόραση την προηγούμενη εβδομάδα, θα είδατε μία δεκαπεντάχρονη Κούρδισσα να αυτοπυρπολείται στο Λονδίνο. Αυτό το νέο κορίτσι κατοικεί στην εκλογική μου περιφέρεια, στο Wood Green. Αυτή και η οικογένειά της ζουν ως πρόσφυγες.
<P>
Επιθυμώ να απορρίψω κάθε πρόταση ότι αυτοί οι άνθρωποι, τους οποίους όλοι είδαμε να διαδηλώνουν την προηγούμενη εβδομάδα, δεν ήταν παρά ένα σύνολο τρομοκρατών.
<P>
Χειροκροτήματα
<P>
Αυτό απλώς δεν είναι αλήθεια. Βεβαίως, μεταξύ αυτών των διαδηλωτών υπήρχαν και εκείνοι που υποστηρίζουν τις τρομοκρατικές ενέργειες και τους καταδικάζουμε όλοι ενεργά. Αλλά, στην πλειοψηφία τους ήταν άνθρωποι που ενδιαφέρονταν για την ειρήνη όπως εσείς και εγώ. Για τον λόγο αυτό, η Ομάδα μου θα απευθύνει τώρα έκκληση προς την Τουρκία να αντιληφθεί ότι αυτή η στιγμή αποτελεί μία ευκαιρία για τις τουρκικές αρχές και για τα πολιτικά κόμματα. Η σύλληψη και η επικείμενη δίκη του κ. Φcalan τους δίδει την ευκαιρία να καταδείξουν ότι ακόμη και στην πιο λεπτή δίκη το δικαστικό σύστημα της Τουρκίας μπορεί να δράσει με δίκαιο και διαφανή τρόπο, εκπληρώνοντας τις διεθνείς του υποχρεώσεις.
<P>
Ο κόσμος ρωτάει εάν έχουμε το δικαίωμα ακόμη και να θέτουμε αυτό το ερώτημα. Βεβαίως το έχουμε. Έχω μιλήσει με Τούρκους υπουργούς, οι οποίοι μου είπαν ότι συμβαίνουν στην Τουρκία εξωδικαστικές θανατώσεις και βασανιστήρια στις φυλακές. Συνεπώς, βεβαίως και έχουμε το δικαίωμα να εκφράζουμε αυτές τις απαιτήσεις.
<P>
Ωστόσο, υπάρχει μία μεγαλύτερη ευκαιρία. Η Τουρκία θα μπορούσε τώρα να προχωρήσει στην αντιμετώπιση των νόμιμων δυσαρεσκειών των Κούρδων πολιτών της. Χαιρετίζω τη δήλωση του Συμβουλίου ως προς αυτό το πλαίσιο. Θα μπορούσε να μεταρρυθμίσει το πολιτικό σύστημα, ούτως ώστε να επιτρέψει στην κουρδική μειονότητα να εκφρασθεί στα πλαίσια του πολιτικού συστήματος. Θα μπορούσε να προχωρήσει στην αντιμετώπιση των απόλυτων οικονομικών ανισοτήτων μεταξύ της νοτιοανατολικής Τουρκίας και της υπόλοιπης χώρας. Θα μπορούσε να διασφαλίσει ότι οι Κούρδοι της Τουρκίας θα έχουν το δικαίωμα να μορφώνουν τα παιδιά τους στη δική τους γλώσσα. Καθώς πλησιάζουν οι εκλογές στην Τουρκία, θα μπορούσε να δώσει τέλος στην παρενόχληση του κόμματος HADEP και να του δώσει την ευκαιρία να συμμετάσχει σε αυτές ισότιμα με τα άλλα κόμματα της Τουρκίας.
<P>
Χειροκροτήματα
<P>
Αυτά είναι τα βήματα που θα μας έπειθαν ότι η Τουρκία λαμβάνει στα σοβαρά την αίτηση υποψηφιότητάς της για ένταξη στην ΕΕ. Αυτά είναι τα βήματα που θα προωθούσαν αμέσως τη σταθερότητα και την ασφάλεια τόσο της Τουρκίας όσο και της Ευρωπαϊκής Ένωσης και τότε η Τουρκία θα ελάμβανε τη μεγαλύτερη υποστήριξη από αυτό το Σώμα.
<P>
Χειροκροτήματα

<SPEAKER ID=26 LANGUAGE="NL" NAME="Oostlander">
Κύριε Πρόεδρε, οπωσδήποτε όλος ο κόσμος, αλλά και ο Τύπος, διαδηλώνει σήμερα ότι εύχεται μία δίκαιη και διαφανή δίκη του κ. Φcalan. Και αυτό παρά το γεγονός ότι πρόκειται για κάποιον ο οποίος πιθανότατα θα καταδικαστεί για τρομοκρατία, ακόμα και αν πρόκειται για κάποιον ο οποίος δεν δίστασε μπροστά σε βίαιες ενέργειες, ένα είδος ενεργειών το οποίο δεν μας εμπνέει ποτέ συμπάθεια, ακριβώς όπως και η σκληρή καταπίεση που επιβάλλει ο τουρκικός στρατός στην Νοτιοανατολική Τουρκία. Λέμε μια έντιμη, δίκαιη και διαφανή δίκη όχι μόνο επειδή αυτό έχει να κάνει με την εκτίμηση που τρέφουμε προς την Ευρωπαϊκή Ένωση, επειδή διαφορετικά η Τουρκία δεν θα μπορούσε να γίνει μέλος της. Θα ήταν βεβαίως παράξενο να γίνει μια διαφανής και δίκαιη δίκη του Φcalan απλώς και μόνο γι'αυτό το λόγο. Επιπλέον, όσον αφορά τις σχέσεις με την Τουρκία, πρέπει βεβαίως να λύσουμε πολλά άλλα πολιτικά προβλήματα πριν μπορέσουμε να συζητήσουμε για μια ενδεχόμενη σύνδεση με την Ένωση. Εκπλήσσομαι από τις αντιδράσεις ορισμένων, ακόμη και Υπουργών Εξωτερικών, συμπεριλαμβανομένου και του Υπουργού Εξωτερικών των Κάτω Χωρών, οι οποίοι ακολουθούν αυτή την κατεύθυνση.
<P>
Εμείς, ως Ευρωπαϊκή Ένωση πρέπει να κατανοήσουμε ότι η δίκη αυτή δεν είναι παρά ένα σύμπτωμα ενός βαθύτερου προβλήματος, ενός προβλήματος το οποίο μας αφορά όλους, εκτός άλλων, επειδή στην Ευρωπαϊκή Ένωση κατοικούν τόσο πολλοί Τούρκοι και Κούρδοι. Χρόνο με χρόνο, γενιά με γενιά, συνηθισμένοι στη δημοκρατία και το κράτος δικαίου για το οποίο υπάρχουν πολλοί που θα ήθελα να αρχίσουν μία συζήτηση, που θα επιθυμούσαν πραγματικά έναν ειλικρινή διάλογο. Θα ήθελα επίσης να απευθύνω έκκληση στους εκπροσώπους της Ευρωπαϊκής Ένωσης, στο Συμβούλιο και την Επιτροπή να υποστηρίξουν όλους αυτούς, Τούρκους και Κούρδους, οι οποίοι θα ήθελαν να αρχίσουν ένα διάλογο μεταξύ τους για να απαλλάξουν την Τουρκία από το πρόβλημα που αντιμετωπίζει με τις μειονότητές της. Το λέω αυτό επειδή εκείνοι οι οποίοι θα μπορούσαν να προτείνουν μια λύση του προβλήματος είναι οι μετριόφρονες. Δεν είναι μόνο η βία που οδήγησε στη σύλληψη του Φcalan. Καταδικάζουμε απερίφραστα τη βία. Υπάρχουν όμως και διαδηλώσεις χωρίς κανένα επεισόδιο, όπως αυτή στο Αμστερνταμ στο τέλος της περασμένης εβδομάδας, όπου οι Κούρδοι έδειξαν ότι στους κόλπους τους υπάρχει και μια μετριοπαθής δημοκρατική κοινότητα, την οποία εμείς θα πρέπει να ακούσουμε.
<P>
Νομίζω ότι η Τουρκία πρέπει να εκμεταλλευθεί την κατάσταση για να δείξει γενναιοψυχία. Γενναιοψυχία κατά την επίλυση του κουρδικού προβλήματος. Πιστεύω ότι μας ενδιαφέρει όλους να γνωρίζουμε ότι ένα κράτος το οποίο επιθυμεί να καταστεί μέλος της Ευρωπαϊκής Ένωσης έχει επίγνωση του προβλήματος που αντιμετωπίζει με τις μειονότητες. Αυτό μπορεί να συμβεί χωρίς να θιγεί η εδαφική ακεραιότητα της Τουρκίας. Το λέω αυτό επειδή πιστεύω ότι όλοι συμφωνούμε με τον Πρόεδρο του Συμβουλίου ο οποίος δήλωσε ότι η αυτοδιάθεση δεν προσφέρει το δικαίωμα της αποσκίρτησης. Αυτοδιάθεση μπορεί να υπάρξει κυρίως στα πλαίσια ενός δημοκρατικού κράτους δικαίου. Αυτή είναι λοιπόν η ευκαιρία που πρέπει να εκμεταλλευτεί η Τουρκία για να βαδίσει με μεγάλα βήματα προς αυτή την κατεύθυνση.
<P>
Χειροκροτήματα

<SPEAKER ID=27 LANGUAGE="NL" NAME="Bertens">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, η σύλληψη του Φcalan έχει δύο πλευρές. Κατ'αρχάς, πρόκειται για τον αυταρχικό ηγέτη μιας τρομοκρατικής οργάνωσης, του ΡΚΚ. Όσο τραγική και απελπιστική και αν είναι η μοίρα των Κούρδων, εμείς ουδέποτε εγκρίναμε τις πράξεις αυτού του άνδρα, αυτού του κόμματος. Εντούτοις, απευθύνουμε έκκληση για τη διεξαγωγή μιας διαφανούς δίκης από πολιτικό δικαστήριο. Εάν η Τουρκία σκέφτεται στα σοβαρά να γίνει μέλος της Ευρωπαϊκής Ένωσης, είναι αυτονόητο ότι πρέπει να αποδείξει ότι είναι ένα πραγματικό κράτος δικαίου.
<P>
Από την άλλη πλευρά, η σύλληψη του Φcalan φέρνει στην πολιτική ημερήσια διάταξη την τραγική μοίρα των Κούρδων. Θα ήθελα να παραπέμψω σε μία έκθεση του πρώην συναδέλφου, του Ιταλού φιλελεύθερου Gawronski, που εγκρίθηκε πριν από επτά χρόνια ομόφωνα από το Κοινοβούλιο, όπου αναφέρεται στις δυσκολίες που αντιμετώπιζαν το Κοινοβούλιο, η Επιτροπή και το Συμβούλιο στην προσπάθειά τους να συμπεριλάβουν το κουρδικό στην ημερήσια διάταξη.
<P>
Όπως γνωρίζετε, πρόκειται για ένα λαό 25 εκατομμυρίων ανθρώπων η ύπαρξη του οποίου δεν αναγνωρίζεται. Λέγεται ότι ο λαός αυτός έπεσε θύμα του εσωτερικού διχασμού του. Η διασπορά του σε επτά χώρες, αλλά πάνω από όλα η άρνηση της ύπαρξής του από τη διεθνή κοινότητα, κυρίως στην αρχή της δεκαετίας του '20, όταν η Γαλλία και η Μεγάλη Βρετανία ήταν ακόμη μεγάλες δυνάμεις. Το ΡΚΚ δεν είναι οι Κούρδοι. Αυτό το εξτρεμιστικό κίνημα εκπροσωπεί μόνο ένα κλάσμα του κουρδικού λαού. Υπάρχουν πολλές άλλες κουρδικές οργανώσεις οι οποίες σέβονται τους κανόνες της δημοκρατίας. Η τουρκική κυβέρνηση κάνει λάθος που απαγορεύει τις οργανώσεις αυτές. Ο κ. Oostlander αναφέρθηκε ήδη στο θέμα. Κατ' αυτό τον τρόπο η Τουρκία αποξενώνεται από τις δημοκρατικές δυνάμεις, προάγει τη ριζοσπαστικοποίηση των Κούρδων και αποκλείει η ίδια ορισμένες πιθανές λύσεις.
<P>
Τί μπορεί να κάνει η Ευρωπαϊκή Ένωση; Μπορεί βεβαίως να συνεχίσει τις προσπάθειές της για την προαγωγή του εκδημοκρατισμού και των δικαιωμάτων του ανθρώπου στην Τουρκία και μπορεί να στέλνει παρατηρητές. Η Ευρωπαϊκή Ένωση πρέπει να επιμείνει στις τουρκικές αρχές για το σεβασμό των δικαιωμάτων των πολιτών και των μειονοτήτων. Οι πολίτες πρέπει να έχουν το δικαίωμα να μιλούν τη γλώσσα τους και να προβάλλουν τον πολιτισμό τους. Επίσης, δημοκρατικά κόμματα, όπως το HADEP, πρέπει να αποκτήσουν τα δικαιώματα που τους ανήκουν. Πότε θα απελευθερωθούν επιτέλους τα τόσα μέλη του κουρδικού κοινοβουλίου που κρατούνται στις φυλακές;
<P>
Η τουρκική κυβέρνηση πρέπει να προωθήσει την κοινωνικοοικονομική ανάπτυξη του νοτίου τμήματος της χώρας. Έχω ένα ολόκληρο κατάλογο με όλα αυτά που πρέπει να κάνει. Η Τουρκία κατάφερε άθελά της να τοποθετήσει το κουρδικό στην ημερήσια διάταξη. Κύριε Πρόεδρε του Συμβουλίου, κύριε Επίτροπε, ίσως μπορούμε και εμείς να τοποθετήσουμε κάτι στην ημερήσια διάταξη. Πρέπει να έχουμε μία κοινή θέση για την υπόθεση Φcalan Αυτό δεν το έχουμε. Η Ευρωπαϊκή Ένωση και τα κράτη μέλη θα έπρεπε να είχαν αξιολογήσει τις ευθύνες που φέρουν, αυτό λέγεται πρόγραμμα αντιμετώπισης έκτακτων καταστάσεων για ένα πρόβλημα που υφίσταται ήδη 20, 30, 40 χρόνια.

<SPEAKER ID=28 NAME="Εφραιμίδης">
Κύριε Πρόεδρε, ο μακρόχρονος, βασανιστικός απελευθερωτικός αγώνας του κουρδικού λαού είναι φανερό, είναι ιστορικά βεβαιωμένο ότι θα συνεχιστεί μέχρι την νικηφόρα έκβασή του. Δεν έχει συμβεί στην ιστορία κάτι διαφορετικό για κανένα λαό.
<P>
Τώρα, βλέπω να γίνεται μια προσπάθεια να μετατεθεί το θέμα, ιδιαίτερα από τους εκπροσώπους του Συμβουλίου και Επιτροπής. Πολύ το δάκρυ για δίκαιη, φανερή δίκη για τον Φcalan! Όμως, και οι δυο, και ιδιαίτερα ο εκπρόσωπος του Συμβουλίου, εμφανίστηκε εδώ σαν επίτροπος δικαστηρίου ασφαλείας της Τουρκίας. Είπε ότι ο Φcalan στερείται αξιοπιστίας, είναι αναξιόπιστος για να εκπροσωπήσει τον κουρδικό λαό, επομένως «σταύρωσον αυτόν» ως τρομοκράτη. Τί τα θέλετε τα άλλα; Τί επκαλείστε δίκαια, συμβάσεις κλπ; Τις καταρρακώσατε! Τις ρίξατε στη λάσπη όταν επί τρεις μήνες κάνατε ή παραλείψατε να κάνετε όλα όσα χρειάζονταν για να τον παραδώσετε στα χέρια των αμερικάνικων και τούρκικων μυστικών υπηρεσιών και τώρα στα χέρια της στρατοκρατίας των δημίων!
<P>
Δεν έχετε δικαίωμα να επικαλείστε αυτά τα δικαιώματα, αυτές τις συμβάσεις. Και τα κάνατε αυτά για να μην χάσετε κάποιες χούφτες δολλαρίων επενδύσεων στην Τουρκία, για να μην δυσαρεστήσετε το μεγάλο υπεραντλαντικό αφεντικό που βάφτισε τον Φcalan όπως κάθε άλλον που αγωνίζεται για τον λαό του, τρομοκράτη.
<P>
Εσεις, οι πατεράδες σας, τα αδέλφια σας, αγωνιστήκατε κατά του ναζιστή κατακτητή και σας εφώναζε τρομοκράτες και σας εκτελούσε. Το ίδιο κάνατε για Μαντέλα, για Αραφάτ, και τώρα τον δέχεστε επισημότατα και θα τον δεχθείτε και στο Κοινοβούλιο. Θα συμβεί το ίδιο και με τον Φcalan ή όποιον θα τον αναπληρώσει. Δεν πρόκειται να γυρίσει πίσω η ιστορία!
<P>
Κύριε Πρόεδρε, με την ευκαιρία αυτή, θέλω να πω ότι δεν είναι μόνο θέμα Φcalan. Αυτή τη στιγμή τρεις κούρδισσες νεαρές κοπέλες κρατούνται στο Ναορόμπι σε μια πρεσβεία, κινδυνεύουν από στιγμή σε στιγμή να συλληφθούν από τις αμερικανικές μυστικές υπηρεσίες και ποιός ξέρει ποιές άλλες μυστήριες δυνάμεις και να υποστούν την τύχη και μοίρα του Φcalan. Χρειάζεται μια ειδική παράγραφος στο ψήφισμα, ειδική παρέμβαση. Ορίστε, κ. εκπρόσωποι του Συμβουλίου και της Επιτροπής στάδιο δόξης για να δράσετε: να δοθούν εγγυήσεις ότι αυτές οι κοπέλες που έχουν βελγική και ελληνική υπηκοότητα...
<P>
Ο ομιλητής διακόπτεται από τον Πρόεδρο

<SPEAKER ID=29 LANGUAGE="FR" NAME="Pasty">
Κύριε Πρόεδρε, αξιότιμοι συνάδελφοι, μόνο ύστερα από πολλά χρόνια ανταρτοπόλεμου και καταστολής εναντίον των υπευθύνων τρομοκρατικών επιθέσεων που είχαν ως αποτέλεσμα συνολικά χιλιάδες νεκρούς κατόρθωσε η Τουρκία να συλλάβει τον κυριότερο υποκινητή αυτών των πράξεων βίας, τον πρόεδρο του Κουρδικού Εργατικού Κόμματος, κ. Φcalan. Ας μην τηρήσουμε επικριτική στάση, ρόλος εύκολος όταν δεν είμαστε οι ίδιοι αναμεμιγμένοι στη σύγκρουση, αλλά αντίθετα ας προσπαθήσουμε να απομονώσουμε τα θετικά στοιχεία, για το μέλλον της ειρήνης στην περιοχή αυτή, της νέας κατάστασης που δημιουργήθηκε με τη σύλληψη του Κούρδου ηγέτη.
<P>
Εδώ και περισσότερα από είκοσι χρόνια, οι κουρδικοί πληθυσμοί που ζουν μοιρασμένοι σε τέσσερις χώρες, την Τουρκία, το Ιράκ, το Ιράν και τη Συρία, δεν είχαν άλλο μέσο έκφρασης από τη βία. Καταδικάζουμε βέβαια κάθε μορφή τρομοκρατίας και βίας που ποτέ δεν συνέβαλαν στην εκπλήρωση κάποιου στόχου, τώρα όμως που ο αρχηγός της κυριότερης οργάνωσης που είναι υπεύθυνη για τις επιθέσεις αυτές βρίσκεται στη φυλακή, είναι απαραίτητη και επιτακτική ανάγκη να βρεθεί μια λύση στο πρόβλημα κάπου τριάντα εκατομμυρίων ατόμων. Τα τελευταία είκοσι χρόνια ανταρτοπόλεμου δεν επέτρεψαν να ληφθούν υπόψη οι πολιτιστικές, γλωσσικές και ανθρωπιστικές απαιτήσεις των πληθυσμών αυτών και είναι καθήκον της διεθνούς κοινότητας να εργαστεί για την εξεύρεση διπλωματικής και ειρηνικής λύσης, που θα αναγνωρίζει το δικαίωμα των κουρδικών πληθυσμών σε κάποιο βαθμό αυτονομίας εντός των σημερινών συνόρων των τεσσάρων ενδιαφερομένων κρατών.
<P>
Η σύλληψη του κ. Φcalan πρέπει επίσης να επιτρέψει ώστε να γίνει αντιληπτό ότι το ΡΚΚ δεν είναι ο μοναδικός εκπρόσωπος της κουρδικής κοινότητας και εδώ ακόμη είναι καθήκον μας να επιμείνουμε, ενώπιον των τουρκικών αρχών, ώστε να μην θεωρηθεί το σύνολο της κουρδικής κοινότητας υπεύθυνο για τις ενέργειες αυτού του ηγέτη ο οποίος έδωσε στον εαυτό του, καταχρηστικά, το ρόλο του εκπροσώπου όλων των Κούρδων. Επιπλέον, επιμένουμε να διασφαλίσουν οι τουρκικές αρχές ότι οι συνθήκες της δίκης θα επιτρέψουν στη διεθνή κοινότητα, αλλά και στους κουρδικούς πληθυσμούς, να εκτιμήσουν τους πραγματικούς λόγους σύλληψης και φυλάκισής του.
<P>
Το τελευταίο σημείο που θα ήθελα να επισημάνω αφορά τις πράξεις βίας που σημειώθηκαν στην ευρωπαϊκή επικράτεια και τις ομηρίες στις διάφορες πρεσβείες μας εκ μέρους κούρδων διαδηλωτών που διαμαρτύρονταν για τη σύλληψη του αρχηγού τους. Ενόψει της φανερά εξαιρετικής οργάνωσης και ενορχήστρωσης αυτών των πράξεων βίας, φάνηκε καθαρά ότι, από την πλευρά της, η Ένωση είναι εντελώς αποδιοργανωμένη.Το γεγονός αυτό συνηγορεί να εντατικοποιήσουμε τις σχέσεις μεταξύ των αντίστοιχων αστυνομικών υπηρεσιών μας σε θέματα ανταλλαγής πληροφοριών, για να μην κάνει κουμάντο η διεθνής τρομοκρατία στα εδάφη μας.

<SPEAKER ID=30 LANGUAGE="NL" NAME="Aelvoet">
Κύριε Πρόεδρε, η υπόθεση του Abdullah Φcalan άρχισε άσχημα το Νοέμβριο και τέλειωσε άσχημα τώρα. Οι χώρες της Ευρωπαϊκής Ένωσης συμφωνούσαν ότι ο κ.Φcalan δεν έπρεπε να εκδοθεί στην Τουρκία, χωρίς όμως να δώσουν μία απάντηση στο ερώτημα πού πρέπει να μείνει. Κανείς, καμία χώρα από μόνη της ή από κοινού με άλλες δεν του πρόσφερε πολιτικό άσυλο. Αυτή βεβαίως ήταν η άλλη πλευρά του νομίσματος. Όποιος προβαίνει σε μια πράξη πρέπει να επωμίζεται και τις συνέπειές της, και η Ευρώπη δεν το έκανε αυτό.
<P>
Τώρα διαπιστώνουμε ότι η ίδια η Τουρκία, παρά τις πολλές θριαμβευτικές δηλώσεις της, αρχίζει σιγά σιγά να συνειδητοποιεί ότι, μπορεί μεν να συνελήφθη ο Φcalan, ωστόσο, το κουρδικό ζήτημα παραμένει ανεπίλυτο. Το θέμα είναι εάν η Ευρωπαϊκή Ένωση μπορεί να αναλάβει κάποια ουσιαστική πολιτική δράση. Είναι ορθό ότι το κουρδικό είναι ένα πολιτικό πρόβλημα, ένα διεθνές πρόβλημα και πάνω από όλα ένα διεθνές πρόβλημα το οποίο παρουσιάζεται στην Ευρώπη. Δεν νομίζουμε ότι οι Ηνωμένες Πολιτείες συνεκτίμησαν τις συνέπειες που θα είχαν οι πράξεις τους για την Ευρώπη.
<P>
Έρχομαι τώρα στις συγκεκριμένες ενέργειες στις οποίες μπορεί να προβεί η Ευρώπη: κατ'αρχάς, πιστεύουμε ότι πρέπει να συνεχίσει να ασκεί πίεση για τον τρόπο με τον οποίο θα διεξαχθεί η δίκη. Διαπιστώνουμε ότι η κριτική που ασκήθηκε μέχρι τώρα σημείωσε μόνο περιορισμένη επιτυχία, και συγκεκριμένα ότι όσον αφορά το γεγονός ότι η υπόθεση θα εξεταστεί από ένα δικαστήριο κρατικής ασφάλειας, όπου δεν είναι δυνατό να αποδοθεί κανονικά δικαιοσύνη, η Τουρκία αρχίζει να καλύπτεται και να παίρνει περιορισμένα μέτρα διορίζοντας τακτικούς εισαγγελείς και άλλα παρόμοια. Πρέπει να συνεχίσουμε να επικρίνουμε την παραπομπή σε στρατοδικείο. Επίσης, πρέπει να μεταβεί στη χώρα αποστολή της Ευρωπαϊκής Ένωσης με γιατρούς, νομικούς και εμπειρογνώμονες στον τομέα των ανθρωπίνων δικαιωμάτων για να μεριμνήσει ότι ο Φcalan θα έχει μία δίκαιη δίκη και ότι η κατάσταση της υγείας του θα είναι καλή φυσιολογική.
<P>
Κατά δεύτερον, πιστεύουμε ότι, ενόψει των επικείμενων εκλογών, έχει καθοριστική σημασία να δοθεί στους Κούρδους το δικαίωμα να συμμετάσχουν σε δημοκρατικές εκλογές. Απ' αυτή την πλευρά, το κόμμα HADEP αντιμετωπίζει σήμερα σημαντικές δυσχέρειες και εμείς πρέπει να καταστήσουμε γνωστή την άποψή μας ότι, σε μία φυσιολογική και δίκαιη εκλογική διαδικασία, πρέπει να μπορούν να συμμετέχουν ανεμπόδιστα όλα τα κόμματα. Στην προκειμένη περίπτωση αυτό δεν συμβαίνει. Το Ευρωπαϊκό Κοινοβούλιο θα πρέπει να αναλάβει πρωτοβουλία και αυτό μπορεί να γίνει κάλλιστα με την αποστολή αντιπροσωπείας. Η επίλυση του κουρδικού προβλήματος είναι δυνατή μόνο σε μία δημοκρατική, σε μια εκδημοκρατισμένη Τουρκία.

<SPEAKER ID=31 LANGUAGE="FR" NAME="Dell'Alba">
Κυρία Πρόεδρε, το Κοινοβούλιό μας της Ευρωπαϊκής Ένωσης αναλαμβάνει συχνά, υπερβολικά συχνά κατά τη γνώμη μου, να παίξει το ρόλο του συμβουλάτορα, αποενοχοποιώντας έτσι τη συνείδησή του με μικρό κόστος. Για άλλη μία φορά αύριο, θα ψηφίσουμε για να εκφράσουμε τον αποτροπιασμό μας για τους κινδύνους που απειλούν τη ζωή του Abdullah Φcalan και θα ζητήσουμε, δικαίως, μια πολιτική λύση στο κουρδικό ζήτημα.
<P>
Από την πλευρά μου, θα ήθελα να εκμεταλλευτούμε επίσης την ευκαιρία αυτή, και αυτό ελάχιστα γίνεται εμφανές στο κείμενό μας, ή έστω στη συζήτησή μας, για να κάνουμε την αυτοκριτική μας και για να κάνουν το ίδιο και οι φίλοι του Φcalan, εκείνοι που θέλησαν να υποστηρίξουν τους σκοπούς του ηγέτη του ΡΚΚ και οι οποίοι στην πραγματικότητα επιτάχυναν την πτώση του, ως προς τη στάση που τηρήσαμε, εμείς, σε επίπεδο Ευρωπαϊκής Ένωσης.
<P>
Μία χώρα που θα έπρεπε να είχε ζητήσει την έκδοσή του δεν το έκανε, κύριε Πρόεδρε του Συμβουλίου. Η χώρα μας τήρησε αναποφάσιστη στάση για αρκετό καιρό, είναι το λιγότερο που μπορούμε να πούμε, αντί να επιλέξει το μόνο δρόμο με τον οποίο θα μπορούσε να είχε αποφευχθεί ό, τι συνέβη στη συνέχεια. Ο Φcalan βρίσκεται στην Τουρκία ενώ όλος ο κόσμος έλεγε πως σε καμία περίπτωση δεν έπρεπε να πάει στην Τουρκία. Θα έπρεπε ίσως, σε επίπεδο Ιταλίας, να είχαμε αναλάβει τις ευθύνες μας δεδομένου ότι ούτε η Γερμανία ούτε η Ευρωπαϊκή Ένωση δεν κατόρθωσαν να βρουν την επιβαλλόμενη πολιτική λύση, ενισχύοντας ίσως τη διαδικασία του Σένγκεν και τη διαδικασία παροχής ασύλου.
<P>
Κατά τη γνώμη μου, η Ιταλία θα έπρεπε ίσως να είχε αποδεχτεί τα πρότυπα της σύμβασης για την τρομοκρατία, να είχε δικάσει η ίδια τον Φcalan και να είχε αναλάβει τις ευθύνες της. Ωστόσο, αυτό δεν συνέβη και πιστεύω ότι αυτή η ευρωπαϊκή ευθύνη πρέπει να ληφθεί υπόψη κατά τον απολογισμό της υπόθεσης προκειμένου να μας χρησιμεύσει ως μάθημα για το μέλλον. Χωρίς την πολιτική ένωση, θα έχουμε και άλλες τέτοιες περιπτώσεις και η Ένωσή μας δεν θα βγει ωριμότερη από την υπόθεση αυτή.

<SPEAKER ID=32 LANGUAGE="DA" NAME="Bonde">
Κυρία Πρόεδρε, κάθε λαός έχει δικαίωμα να έχει το δικό του έθνος, και κάθε κατηγορούμενος έχει την απαίτηση μιας δίκαιης δίκης. Η Τουρκία καταπιέζει τον κουρδικό λαό, και δεν έχω καμία εμπιστοσύνη ότι ο κ.Φcalan θα έχει μια δίκαιη δίκη. Πιστεύω ότι αυτή τη στιγμή που μιλάμε υπόκειται σε βασανιστήρια. Η εμπειρία μου κατά το έργο μου με τους πολιτικούς κρατουμένους στην Τουρκία ποτέ δεν μου έδειξε τίποτα το διαφορετικό. Κάποτε κάποιοι πολιτικοί από τις διάφορες δυτικοευρωπαϊκές χώρες συνοδεύσαμε δύο εξόριστους πολιτικούς στην Αγκυρα. Υποτίθετο ότι θα ήμασταν η ασπίδα τους. Με το που φτάσαμε στο αεροδρόμιο τους συνέλαβαν και τους έστειλαν πάραυτα για ανάκριση και βασανιστήρια. Προσπαθήσαμε να τους επισκεφτούμε στη φυλακή αλλά δεν μας άφησαν να μπούμε. Στον προθάλαμο είδα δύο αγόρια της ίδιας ηλικίας με τα δικά μου παιδιά - 8 και 11 χρονών - με τα χέρια δεμένα με χειροπέδες πίσω από την πλάτη. Πώς είναι δυνατόν ενήλικοι άνθρωποι να μεταχειρίζονται παιδιά ως κακούργους προτού καν φτάσουν στην εφηβεία; Όταν επισκεφθήκαμε για δεύτερη φορά την Αγκυρα για τη δίκη, παρέδωσα προσωπικά ένα γράμμα από τον Πρόεδρο του Κοινοβουλίου, τον λόρδο Plumb, στους δύο κατηγορουμένους. Με αυτόν τον τρόπο μπόρεσα να περάσω τα κάγκελα και να τους μιλήσω. Μου μίλησαν για απάνθρωπα βασανιστήρια. Το χειρότερο δεν ήταν που τους έκαιγαν με τσιγάρα ή τα ηλεκτρικά σοκ. Το χειρότερο ήταν που τους ξυπνούσαν κάθε φορά που τους έπαιρνε ο ύπνος για νέα ανάκριση και νέα βασανιστήρια. Οι ευρωπαϊκές χώρες πρέπει μια και καλή να μηνύσουν στην Τουρκία ότι τα βασανιστήρια είναι έγκλημα κατά της ανθρωπότητας. Δεν είναι δυνατόν να έχουμε κανονικές σχέσεις με την Τουρκία όσο συνεχίζει τα βασανιστήρια και όσο καταπιέζει τον κουρδικό λαό. Να προτείνω τα μέλη της αντιπροσωπείας μας στην Τουρκία να παρίστανται εναλλάξ στη δίκη;

<SPEAKER ID=33 LANGUAGE="IT" NAME="Cellai">
Κυρία Πρόεδρε, το περιστατικό Φcalan ωθεί την αντιπροσωπία της Εθνικής Συμμαχίας στην διατύπωση ορισμένων συλλογισμών: πρώτον, οι κουρδικές μειονότητες στην Τουρκία, στο Ιράκ και στο Ιράν δικαιούνται την αναγνώριση της ταυτότητάς τους, των ιδιαιτεροτήτων τους και των επιδιώξεών τους για μια ισχυρή αυτονομία. Δεύτερον, το PKK δεν είναι ούτε το μόνο ούτε το πιο σημαντικό κόμμα που να μπορεί να εκπροσωπήσει αυτές τις επιδιώξεις. Τρίτον, το PKK χρησιμοποίησε, κατά την διάρκεια του αγώνα του, καθαρά τρομοκρατικές ενέργειες καθώς και τα πιο ανενδοίαστα μέσα, συμπεριλαμβανομένου του εμπορίου ναρκωτικών, για να αυτοχρηματοδοτηθεί. Τέταρτον, η Ευρώπη των σοσιαλιστικών κυβερνήσεων της αριστεράς αποδείχτηκε ανίκανη να χειριστεί με ενότητα και συνοχή την υπόθεση Φcalan.
<P>
Βάσει αυτών, δεν μπορούμε να αποδεχτούμε μια συνοπτική δίκη και μάλιστα χωρίς εγγυήσεις από την πλευρά της Τουρκίας αλλά ζητάμε η δίκη αυτή να διεξαχθεί στα πλαίσια του σεβασμού των δικαιωμάτων του κατηγορουμένου και όχι υπό την απειλή της θανατικής ποινής. Κατά τον ίδιο τρόπο δεν μπορούμε να αποδεχτούμε ότι οι πόλεις μας θα γίνουν πεδίο σύγκρουσης και αυθαίρετης βίας από την πλευρά όσων έχουν γίνει δεκτοί για ανθρωπιστικούς λόγους.
<P>
Τελειώνοντας, μια παρατήρηση σχετικά με τις δηλώσεις του Προέδρου του Συμβουλίου, οι οποίες είναι πραγματικά σοβαρές. Θα ήταν πράγματι ανησυχητικό, εάν αληθεύει το γεγονός, ότι ένα κράτος μέλος όπως η Ελλάδα έχει υποστηρίξει, με άμεσο ή έμμεσο τρόπο, το PKK εξ ονόματος μιας αταβιστικής και ακατανόητης πλέον εχθρότητας προς τον τουρκικό λαό.

<SPEAKER ID=34 LANGUAGE="DE" NAME="Swoboda">
Κυρία Πρόεδρε, ο κύριος Πρόεδρος του Συμβουλίου είπε καθαρά και με σαφήνεια ότι εμφανίσθηκε μια ανικανότητα από την πλευρά του Συμβουλίου και της Ευρωπαϊκής Κοινότητας να χειρισθούν το θέμα Φcalan από κοινού. Πράγματι, υπήρξε η ανικανότητα αυτή, και αποτελεί όνειδος το πώς εκφράστηκε κατά τους τελευταίους μήνες. Αυτό όμως για το οποίο αγανακτώ και το οποίο αποτελεί ιδιαίτερη ντροπή είναι ότι ακόμη και μετά την άφιξη του Φcalan - παρά τη θέλησή του - στην Τουρκία, έγινε μια δήλωση, η οποία δεν αξίζει καν το χαρτί στο οποίο είναι γραμμένη, καθώς σε αυτή τη δήλωση δεν αναφέρεται ούτε μία φορά η λέξη κουρδικό ζήτημα ή κουρδική κατάσταση. Γίνεται απλά λόγος για προβλήματα, τα οποία πρέπει να επιλυθούν.
<P>
Κύριε Πρόεδρε του Συμβουλίου, δεν ευθύνεστε άμεσα για το έγγραφο αυτό. Μιλήσατε εδώ με γλώσσα καθαρή και σαφή. Δεν ήσασταν επιεικής με το ΡΚΚ, αλλά τουλάχιστον αυτά που είπατε ήταν σαφή και ξεκάθαρα. Θα ευχόμουν να φθάσουν και οι υπουργοί Εξωτερικών ή το Συμβούλιο να μιλήσουν μια σαφή γλώσσα, αντί να συντάσσουν τέτοια κείμενα, τα οποία ουσιαστικά τεκμηριώνουν την ανικανότητα προς μια κοινή θέση.
<P>
Δεύτερον, ασχολούμαστε εδώ και με το θέμα Φcalan, και όχι μόνο γενικά με το κουρδικό ζήτημα, και η Pauline Green εξέθεσε σαφέστατα τη θέση μας για μια ειρηνική και πολιτική λύση. Ο Φcalan δεν είναι για μας ούτε ο μεγάλος ήρωας ούτε ο θείος μας, αλλά ο Φcalan αξίζει, όπως και πολλοί άλλοι, μια δίκαιη μεταχείριση, μια μεταχείριση όπου θα λαμβάνεται υπόψη η υγεία του, μια μεταχείριση που θα είναι δίκαιη, αξιοπρεπής, δημόσια και διαφανής, μια μεταχείριση που θα του επιτρέπει να συναντηθεί με δικηγόρους, δικηγόρους, τους οποίους - ελπίζω - θα μπορεί να επιλέξει ελεύθερα. Γι' αυτούς τους λόγους ενδιαφερόμαστε για τον Φcalan, γιατί έχει γίνει σύμβολο, ένα σύμβολο για πολλές άλλες διαδικασίες που δυστυχώς διαδραματίζονται στην Τουρκία και περνάνε απαρατήρητες, διαδικασίες που χαρακτηρίζονται από την αδικία, την αδιαφάνεια και χλευάζουν το κράτος δικαίου. Η Τουρκία δεν θα επιδείξει μόνον ανθρωπισμό, αλλά και πολιτική σοφροσύνη, εάν διεξαγάγει τουλάχιστον αυτή τη δίκη αντικειμενικά, δίκαια και δημόσια.
<P>
Απαιτούμε από την Τουρκία - και δεν θα πάψουμε να το απαιτούμε - να αλλάξει τη στάση της και να θέσει στόχο την πολιτική επίλυση του προβλήματος, να προσεγγίσει πολιτικά το πρόβλημα των Κούρδων και των κουρδικών δικαιωμάτων - στο σημείο αυτό συμφωνώ απολύτως μαζί σας, σε ό, τι είπατε επ' αυτού. Αν συμβεί κάτι τέτοιο, τότε η Τουρκία μπορεί να είναι βέβαιη ότι θα πείσει όλους στο Κοινοβούλιο αυτό, καθώς επίσης και τους Κούρδους πως θα πρέπει και αυτοί να συμβάλουν σε μια ειρηνική, μια πολιτική λύση. Χρειάζονται δύο πλευρές: χρειάζεται η Τουρκία, και χρειάζονται οι κουρδικές οργανώσεις, που πρέπει να κάνουν ό, τι περνάει από το χέρι τους, ώστε να επιτευχθεί μια ειρηνική λύση. Εμείς όμως, στο Κοινοβούλιο αυτό, δεν θα πάψουμε να υποστηρίζουμε μια ειρηνική λύση ενός προβλήματος, που μόνο ειρηνικά και πολιτικά μπορεί να λυθεί.

<SPEAKER ID=35 LANGUAGE="IT" NAME="Graziani">
Κυρία Πρόεδρε, αποτελεί περισσότερο μια διαπίστωση παρά μια εκτίμηση το γεγονός ότι, όταν το όνομα ενός ανθρώπου γίνει, ή το κάνουμε να γίνει, συνώνυμο ενός πολιτικού προβλήματος, είναι δύσκολο έπειτα να διακρίνουμε το ένα πράγμα από το άλλο. Η περίπτωση Αραφάτ θα μπορούσε να μας διδάξει κάτι σχετικά με αυτό! Με άλλα λόγια, κατά τον ίδιο τρόπο που πίσω και πλάι στο Αραφάτ υπήρχε και υπάρχει το παλαιστινιακό ζήτημα, μέσω του ζητήματος Φcalan υπάρχει το άλυτο πρόβλημα του κουρδικού λαού.
<P>
Είτε αρέσει είτε όχι, αυτό ακριβώς το σημείο θα έπρεπε να έχει η Τουρκία ως αφετηρία για την επίλυση ενός εσωτερικού προβλήματος μέσω της αυτονομίας των Κούρδων και για την δημιουργία μιας εκ των συνθηκών που μπορούν να της επιτρέψουν, στο μέλλον, να ενταχθεί με αξιοπρέπεια στην Ευρώπη.
<P>
Παρ'όλα αυτά όμως, όσα είδαμε από την στιγμή της παράνομης σύλληψης του Φcalan δεν αφήνουν πολλές ελπίδες. Όταν ένας κρατούμενος παρουσιάζεται στις συνθήκες στις οποίες παρουσιάστηκε ο Φcalan, και μάλιστα καμαρώνοντας γι'αυτό, όλα τα ανθρώπινα δικαιώματα φαίνεται ότι αντικειμενικά έχουν παραποιηθεί. Όταν οι δικηγόροι δυσκολεύονται ακόμα και να συναντήσουν τον πελάτη τους, δημιουργείται αμφιβολία για την ορθότητα των κανόνων της δίκης. Όταν βρίσκεται κανείς ενώπιον ενός ειδικού δικαστηρίου, όπου παρίσταται και ένας συνταγματάρχης, δημιουργείται η αίσθηση ότι απέχουμε πολύ από την έννοια του κράτους δικαίου. Όταν τέλος, στις αποφάσεις της δίκης, επικρέμεται η σκιά της αγχόνης, το να γνωρίζει η Τουρκία τι πιστεύει η Ευρώπη είναι αναγκαίο, τόσο για την Τουρκία όσο και για την ίδια την Ευρώπη.

<SPEAKER ID=36 LANGUAGE="DE" NAME="Κronberger">
Κυρία Πρόεδρε, όταν εκδηλώνονται κρίσεις, σαν και αυτή με αφορμή τη σύλληψη του ηγέτη του ΡΚΚ Φcalan, τότε συζητάμε αποκλειστικά και μόνο για τα στιγμιαία συμπτώματα και όχι για το γενικό πολιτικό υπόβαθρο των συγκρούσεων αυτών. Αυτό ισχύει για το κουρδικό πρόβλημα, ισχύει για τα προβλήματα στο Κόσοβο ή τις συνεχείς εστίες κρίσεων στα κράτη της ΚΑΚ. Είναι αυτονόητο ότι πρέπει να απαιτήσουμε την τήρηση της ευρωπαϊκής σύμβασης των ανθρώπινων δικαιωμάτων στην Τουρκία. Όπως και θα πρέπει να αποκηρυχθεί η θανατική ποινή σε παγκόσμια κλίμακα.
<P>
Η περίπτωση Φcalan όμως θα πρέπει, πέρα από την πολιτική αντίδραση σε επίκαιρα γεγονότα, να γίνει αφορμή ώστε να ληφθούν μακροπρόθεσμα μέτρα, ώστε να προωθηθεί μια ενεργή ευρωπαϊκή πολιτική ειρήνης, κάτι το οποίο απαιτεί πάντως και την επιβολή των αντίστοιχων κυρώσεων σε χώρες όπου συστηματικά σημειώνεται η καταπάτηση των ανθρώπινων δικαιωμάτων. Τα ανθρώπινα δικαιώματα και το δικαίωμα της αυτοδιάθεσης των λαών πρέπει να αποτελούν προτεραιότητα έναντι των οικονομικών συμφερόντων. Για την ώρα συμβαίνει, δυστυχώς, το αντίθετο. Σε κάθε τόπο, όπου παραμένουμε απλοί παρατηρητές μακροχρόνιων και θεμελιωδών αδικιών, χωρίς να υψώνουμε τη φωνή μας, είμαστε οι ίδιοι συνεργοί.

<SPEAKER ID=37 LANGUAGE="NL" NAME="Dankert">
Κυρία Πρόεδρε, ο κ. Swoboda επέκρινε πριν από λίγο την ανακοίνωση του Συμβουλίου επειδή δεν γίνεται καμία αναφορά στους Κούρδους. Θα ήθελα να παραθέσω απόσπασμα από μία τουρκική εφημερίδα, την Radical , η οποία εξυμνεί το κείμενο επειδή «... συντάχθηκε με λεπτότητα και προνοητικότητα ...». Αυτό σημαίνει συνεπώς ότι πρόκειται για ένα άκρως υποκριτικό κείμενο. Συμμερίζομαι την άποψη του Συμβουλίου ότι τα προβλήματα στην Τουρκία πρέπει να αντιμετωπιστούν με πολιτικά μέσα και επικροτώ τη δήλωσή του "... ότι κάθε ουσιαστική προσπάθεια διαχωρισμού της πάλης κατά της τρομοκρατίας από την αναζήτηση πολιτικών λύσεων ...» , δηλαδή ότι πρέπει να καταβληθούν ουσιαστικές προσπάθειες, ωστόσο το πρόβλημά μου είναι ότι το Συμβούλιο δεν διαπιστώνει ότι σήμερα παρατηρούνται στην Τουρκία σοβαρές ελλείψεις όσον αφορά αυτού του είδους τις προσπάθειες .
<P>
Αναφέρθηκε η δίκη του HADEP από δικαστήριο κρατικής ασφάλειας, μία δίκη η οποία σημειωτέον διεξάγεται πριν από τις εκλογές για να ολοκληρωθεί μετά την αποπεράτωσή τους, έτσι ώστε οι ψηφοφόροι να γνωρίζουν ότι υπάρχει κίνδυνος να ψηφίσουν σε λάθος κόμμα, αν αργότερα απαγορευτεί. Ο αριθμός των διανοούμενων που έχουν ήδη καταδικαστεί ή πρόκειται να δικαστούν από το δικαστήριο κρατικής ασφάλειας, ακριβώς επειδή έκαναν αυτό που το Συμβούλιο επιθυμεί να κάνει η Τουρκία, είναι απίστευτα μεγάλος. Για όλα αυτά δεν αναφέρεται τίποτα στο κείμενο του Συμβουλίου, πράγμα το οποίο με λυπεί όλως ιδιαιτέρως.
<P>
Θα ήθελα να αναφερθώ για λίγο σ' αυτά που είπε ο Επίτροπος Van den Broek για την παροχή βοήθειας στη Νοτιοανατολική Τουρκία. Συμφωνώ μαζί του. Πιστεύω όμως ότι μέχρι στιγμής ήταν εξαιρετικά δύσκολο να παράσχουμε βοήθεια σε μία περιοχή στην οποία σημειώνονται στρατιωτικές συγκρούσεις μεταξύ δύο πλευρών. Στην περίπτωση αυτή η βοήθεια προς ένα κόμμα κατευθύνεται εναντίον του άλλου. Η κατάσταση ξεκαθαρίζει κάπως προς στιγμήν, επειδή είναι αλήθεια ότι το ΡΚΚ υπέστη σημαντικά στρατιωτικά πλήγματα, πράγμα που σημαίνει ότι στην περιοχή αυτή μπορούν να γίνουν περισσότερα πράγματα. Τότε όμως ο Επίτροπος θα έπρεπε να πει ότι η Ευρωπαϊκή Ένωση ασχολείται σήμερα με το θέμα, με τη σύμφωνη γνώμη του Κοινοβουλίου. Ότι έχουμε καταρτίσει μεγάλα προγράμματα για τον τομέα της δημόσιας υγείας και της επαγγελματικής κατάρτισης για την περιοχή αυτή. Εξακολουθεί όμως να υφίσταται το πρόβλημα ότι οι Τούρκοι, επειδή δεν έχουν υπογράψει ακόμη τη συμφωνία συνεργασίας, δεν μπορούν προς το παρόν να λάβουν τη βοήθεια, ακριβώς επειδή αυτή η άρνησή τους έχει ως αποτέλεσμα να μην υπάρχει η κατάλληλη χρηματοδοτική βάση.
<P>
Θα ήθελα να τελειώσω με μια μικρή παρατήρηση: πιστεύω ότι είναι σημαντικό να υποστηρίξει η Επιτροπή τους ΜΚΟ στην Τουρκία για την προαγωγή της κοινωνίας των πολιτών, της δημοκρατίας και των ανθρωπίνων δικαιωμάτων που χρειαζόμαστε στη χώρα αυτή. Θεωρώ εξαιρετικά ατυχές το ότι η Επιτροπή, απαιτώντας εγγυήσεις από τους ΜΚΟ -ποσά τα οποία δεν μπορούν να καταβάλλουν- έχει καθηλώσει παντελώς αυτού του είδους τα προγράμματα σήμερα. Πιστεύω ότι είναι απολύτως απαραίτητο να γίνει κάτι πάρα πολύ γρήγορα.

<SPEAKER ID=38 LANGUAGE="DE" NAME="Langen">
Κυρία Πρόεδρε, αξιότιμοι κυρίες και κύριοι, στη συζήτηση για τη σύλληψη του ηγέτη του ΡΚΚ, Φcalan, καλείται και το Ευρωπαϊκό Κοινοβούλιο να πάρει μια σαφή θέση. Διαπιστώνω ότι κάτι τέτοιο δεν συμβαίνει με την τοποθέτηση στις 17 Φεβρουαρίου της Επιτροπής Εξωτερικών Υποθέσεων, Ασφάλειας και Αμυντικής Πολιτικής, καθώς, κατά την πεποίθησή μου, δεν επιδέχεται αμφισβήτηση το γεγονός ότι το Ευρωπαϊκό Κοινοβούλιο αποκηρύσσει απερίφραστα την τρομοκρατία του ΡΚΚ. Η βίαιη δράση των αγωνιστών του ΡΚΚ σε ολόκληρη την Ευρώπη πρέπει ομοίως να αποκηρυχθεί απερίφραστα. Γι' αυτό το λόγο αξιώνουμε να αντιταχθούν όλα τα κράτη με συνέπεια σε αυτή τη βία και την τρομοκρατία, όπως αναφέρεται διαρκώς σε δηλώσεις.
<P>
Κάποια κράτη μέλη δεν μπορούν να είναι καθόλου περήφανα για τη στάση τους, κατά τα τελευταία χρόνια, όσον αφορά τον Φcalan και το ΡΚΚ. Σε αυτά, κύριε υφυπουργέ Volmer, συγκαταλέγεται και η Γερμανία, όχι μόνο η Ελλάδα. Αρκεί να επαναλάβω αυτά που είπαμε κατά τη συνεδρίαση της αντιπροσωπείας - ο Πρόεδρος Dankert το διαπίστωσε - στην Κωνσταντινούπολη: για την Τουρκία, και δεδομένης αυτής της στάσης των ευρωπαϊκών κρατών, η σύλληψη αυτή αποτελεί την απόλυτη επιτυχία. Το αποτέλεσμα είναι εμφανέστατο: πράξεις βίας σε ολόκληρη την Ευρώπη.
<P>
Για μας πρέπει να είναι σαφές. Πρώτον: ο κύριος Φcalan αξίζει μια δίκαιη δίκη, έχει δικαίωμα σε μια δίκαιη διαδικασία. Δεύτερον: πρέπει να διασφαλισθεί και στην Τουρκία η ανεξαρτησία της δικαιοσύνης. Τρίτον: πρέπει να επιτραπεί η παρουσία ανεξάρτητων παρατηρητών στη δίκη. Τέταρτον: η Τουρκία καλείται να απονείμει χάρη στον κύριο Φcalan στην περίπτωση της αναμενόμενης θανατικής ποινής. Πέμπτον: ακόμα και αν καταδικάζουμε απερίφραστα την τρομοκρατία του ΡΚΚ, η ίδια η Τουρκία πρέπει να προβεί σε βήματα που θα οδηγήσουν σε πολιτική διευθέτηση των κουρδικών προβλημάτων. Έκτον: θα αποτελούσε σαφή ένδειξη από την πλευρά της Τουρκίας αν επέτρεπε στο κουρδικό κόμμα να λάβει μέρος στις εκλογές της 18ης Απριλίου - την τελευταία φορά είχε λάβει 4, 6 % των ψήφων. Και αυτό αποτελεί απαίτηση που δεν έχει εκφραστεί.

<SPEAKER ID=39 NAME="Λαμπρίας">
Kυρία Πρόεδρε, πολλή σύγχιση έχει προκληθεί, σκόπιμα και μη, γύρω από το θέμα Φcalan. Κυβερνητικές προπαγάνδες, μυστικές υπηρεσίες, αλληλοσυγκρουόμενες οργανώσεις, αλλά και πολλαπλά συμφέροντα έχουν εμπλακεί και τροφοδοτούν με πάθος την ευρωπαοκή κοινή γνώμη και την απομακρύνουν από τις ευθύνες της Ευρωπαοκής Ένωσης. Μέσα στη σύγχιση αυτή παραβλέπονται οι απλές και πανανθρώπινες αρχές που οφείλουν να τηρηθούν.
<P>
Πρώτον, ότι ο πολιτισμένος κόσμος αποστρέφεται την τρομοκρατία και την καταδικάζει, ό, τι και αν επιδιώκει. Σε καμία περίπτωση ο σκοπός δεν αγιάζει τα μέσα. Δεύτερον, όμως, ότι μέχρις ότου αποδειχθεί αδιαμφισβήτητα η ενοχή, κάθε πρόσωπο πρέπει να προστατεύεται για να υπερασπιστεί τον εαυτό του. Είναι θλιβερό ότι στην Ευρώπη που γεννήθηκαν οι αρχές αυτές δεν αναζητήθηκε η εφαρμογή τους. Όλοι οι υπεύθυνοι προσπάθησαν, για διαφορετικούς ο καθένας λόγους, να απαλλαγούν από το πρόβλημα Φcalan. Θα μπορούσε η Γερμανία να τον είχε δικάσει εφόσον δέχεται ότι ήταν αρχηγός τρομοκρατικής οργανώσεως που έδρασε και στην Γερμανία. Αντ' αυτού κατέληξε ο Φcalan να βρεθεί να δικαστεί στη χώρα εκείνη που αποδεδειγμένα δεν παρέχει το παραμικρό εχέγγυο δίκαιης δίκης και τώρα λέμε φραστικές ευχές προς την Τουρκία να κάνει δίκαιη δίκη, όταν βγήκε και απόφαση του Συμβουλίου της Ευρώπης προχθές για τα βασανιστήρια τα οποία γίνονται εκεί.
<P>
Λυπάμαι, κ. Πρόεδρε! Πώς θα αποληγηθεί η Ευρώπη μας όχι απέναντι του τρομοκρατικού ΡΚΚ, αλλά απέναντι του καταματωμένου επί 60 χρόνια τουρκικού κουρδικού λαού;

<SPEAKER ID=40 LANGUAGE="ES" NAME="Robles Piquer">
Κυρία Πρόεδρε, αγαπητοί συνάδελφοι, όπως είναι φυσικό, όλοι οι βουλευτές που επιδιδόμαστε εδώ στο δημοκρατικό μας έργο, επιθυμούμε πραγματικά ο κ. Φcalan να υποβληθεί σε δίκαιη δίκη, σε αυτή τη δίκη να μπορέσουν να παραστούν εξωτερικοί παρατηρητές και να του χορηγηθούν όλες οι εγγυήσεις για όλα όσα δικαιούται κάθε κατηγορούμενος. Όλα αυτά δεν σημαίνουν όμως ότι δεν γνωρίζουμε πολλοί εξ ημών ότι το τελικό αποτέλεσμα τόσων χρόνων πολέμου, καταστροφών και θανάτου, χρόνους κατά τους οποίους ο κ. Φcalan ηγείτο του Κουρδικού Εργατικού Κόμματος, ήταν να καταλήξει στο λογικό, φυσιολογικό πεδίο. Δεν είναι δυνατόν κάποιος να κάνει συστηματικά χρήση βίας χωρίς να κάνει τη σκέψη ότι τελικά ο ίδιος είναι θύμα αυτής της ίδιας βίας.
<P>
Εμείς πρέπει να λυπούμαστε για ό, τι έχει συμβεί, λόγω της συνεπαγόμενης αναξιοπιστίας για το σύνολο της ευρωπαϊκής διαχείρισης των θεμάτων μας που άπτονται της δημόσιας τάξης. Πρέπει να ελπίζουμε και να ζητάμε να επιλυθεί το πρόβλημα του κουρδικού λαού, αναγνωρίζοντας ανάμεσα στα φυσικά του δικαιώματα την έκφραση της δικής του γλώσσας, του δικού του πολιτισμού και των ιδιαίτερων ηθών και εθίμων του, αλλά αυτό παράλληλα να μην θέτει σε κίνδυνο τη σταθερότητα κάποιων παλιών εθνών αυτής της ευρωπαϊκής ηπείρου. Είναι δε προφανές ότι, σε αυτά, παρά το ότι δεν είναι μέλος της Ευρωπαϊκής Ένωσης, πρέπει να συμπεριλάβουμε την Τουρκία, διότι η Τουρκία είναι αναμφισβήτητα μέλος - μάλιστα εξέχον μέλος - του Συμβουλίου της Ευρώπης και άλλων ευρωπαϊκών θεσμικών οργάνων.
<P>
Για αυτό το λόγο, πρέπει να ζητήσουμε από όλους μεγάλη σύνεση. Πρέπει να επιζητήσουμε το Κουρδικό Εργατικό Κόμμα να μην αποτελέσει εκ νέου την αιχμή επιθέσεων και βίαιων ενεργειών με τις οποίες επιβάρυνε τη θέση του αρχηγού του, και να ελπίζουμε ότι είναι δυνατό να ανοιχτεί δρόμος στη δικαιοσύνη, που να περιλαμβάνει την αναγνώριση εκείνων των δικαιωμάτων που ο κουρδικός λαός πρέπει να έχει τόσο μέσα στην Τουρκία, όπως και στην επικράτεια άλλων γειτονικών χωρών.

<SPEAKER ID=41 NAME="Volmer">
Κυρία Πρόεδρε, αξιότιμοι κυρίες και κύριοι βουλευτές, χαίρομαι που το μεγαλύτερο μέρος των ομιλητών υποστήριξε στην ουσία τις βασικές θέσεις του Συμβουλίου σχετικά με την περίπτωση αυτή. Από τη συζήτηση αυτή αποκόμισα την εντύπωση ότι υπάρχει μια ευρύτατη συμφωνία σε κάποια σημεία, τα οποία θα ήθελα να απαριθμήσω εν συντομία άλλη μια φορά.
<P>
Πρώτον: καταδικάζουμε κατηγορηματικά κάθε μορφή βίας και τρομοκρατίας. Για το θέμα αυτό θα συναντηθούν εξάλλου μέσα στις επόμενες μέρες οι υπουργοί Εσωτερικών της Ευρωπαϊκής Ένωσης.
<P>
Δεύτερον: θα πρέπει να αναγνωρισθεί σε πολιτικό επίπεδο ότι υφίσταται κουρδικό ζήτημα, το οποίο δεν επιτρέπεται πλέον να παραγκωνίζεται.
<P>
Τρίτον: πρέπει να γίνει σαφής διάκριση μεταξύ του ΡΚΚ και των Κούρδων. Χρήση βίας δεν γίνεται παρά από μια μειονότητα των Κούρδων. Το μεγαλύτερο μέρος του κουρδικού λαού είναι φιλειρηνικοί άνθρωποι, όπως όλοι εμείς, που δεν θέλουν παρά μια ζωή ειρηνική και ασφαλή.
<P>
Τέταρτον: Το κουρδικό ζήτημα δεν αποτελεί πλέον εσωτερική υπόθεση της Τουρκίας; η βία στους δρόμους μας δείχνει ότι αφορά όλες σχεδόν τις ευρωπαϊκές χώρες.
<P>
Πέμπτον: η διάκριση μεταξύ αποσχιστικών τάσεων και πολιτιστικής αυθυπαρξίας μπορεί να αποτελέσει κλειδί για να προχωρήσει κανείς στην επίλυση του προβλήματος αυτού.
<P>
Έκτον: συμφωνούμε στο ότι πρέπει να απευθυνθεί στην Τουρκία έκκληση για να εφαρμοστεί διαδικασία σύμφωνη με το κράτος δικαίου και στο ότι απορρίπτουμε κατ' αρχήν τη θανατική ποινή.
<P>
Μπορώ να προσθέσω ότι ήδη πριν από τον Απρίλιο θα μεταβεί στην Τουρκία αποστολή τρόϊκας σε επίπεδο πολιτικών διευθυντών, και στη συνέχεια μια τρόϊκα σε επίπεδο Υπουργών Εξωτερικών. Τις ευκαιρίες αυτές θα τις αξιοποιήσουμε ώστε να συζητήσουμε με την Τουρκία στο πνεύμα της συζήτησης που έγινε εδώ, στο πνεύμα όλων των σημείων στα οποία μόλις αναφέρθηκα.

<SPEAKER ID=42 LANGUAGE="DE" NAME="Swoboda">
Κυρία Πρόεδρε, έχω μόνο μια σύντομη ερώτηση να απευθύνω στον Πρόεδρο του Συμβουλίου και συγκεκριμένα αν προτίθεται όλα αυτά τα οποία δήλωσε τώρα να τα υποβάλει ως γενική δήλωση στο Συμβούλιο και να ζητήσει από αυτό να την δεχθεί.

<SPEAKER ID=43 NAME="Volmer">
Κυρία Πρόεδρε, ελπίζω ότι αυτά που μόλις εξέθεσα προστέθηκαν στα πρακτικά, και ότι μπορούμε να θέσουμε τα πρακτικά αυτά στη διάθεση του Συμβουλίου.

<SPEAKER ID=44 NAME="Εφραιμίδης">
Κυρία Πρόεδρε, μίλησα πριν για τις τρεις Κούρδισσες που βρίσκονται στην πρεσβεία στο Ναορόμπι και ζήτησα από το Συμβούλιο να δώσει εγγυήσεις ώστε, επειδή έχουν και ξένα διαβατήρια, να μπορέσουν να πάνε ασφαλώς στη χώρα που τους έχει δώσει τα διαβατήρια. Κινδυνεύει η ζωή τους. Δεν απάντησε ο κ. εκπρόσωπος. Τον παρακαλώ πολύ να πει αν θα κάνει κάτι για αυτό το πράγμα.

<SPEAKER ID=45 LANGUAGE="NL" NAME="Dankert">
Κυρία Πρόεδρε, το Συμβούλιο απάντησε. Είχα την εντύπωση ότι θα απαντούσε και η Επιτροπή και ξαφνικά είδα να εξαφανίζεται από την οθόνη. Αυτό μου φαίνεται κάπως παράξενο.

<SPEAKER ID=46 NAME="Πρόεδρος">
Η Επίτροπή δεν εξέφρασε επιθυμία για κάτι τέτοιο. Θα ήθελε η Επιτροπή να εκφράσει γνώμη επ' αυτού;

<SPEAKER ID=47 NAME="Van den Broek">
Κυρία Πρόεδρε, δεν σας δημιουργώ δυσκολίες. Η απάντησή μου στον αξιότιμο κ. Dankert είναι ότι θα μελετήσω το πρόβλημα στο οποίο αναφέρθηκε για τις ΜΚΟ από τις οποίες ζητάμε τραπεζική εγγύηση. Κατά τ' άλλα συμφωνώ μαζί του ότι σήμερα η Τουρκία δεν συνεργάζεται - θα έλεγα - ολόκαρδα για την εκτέλεση των προγραμμάτων. Θα ήθελα οπωσδήποτε να ευχαριστήσω τον κ. Dankert και τον συνάδελφό του McMillan-Scott για τις προσπάθειες που καταβάλλουν για την υλοποίηση αυτών των προγραμμάτων.

<SPEAKER ID=48 NAME="Πρόεδρος">
Ευχαριστώ πολύ, κύριε Επίτροπε van den Broek.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=6>
Σχέδιο συμφωνίας της Επιτροπής για τη Νότιο Αφρική
<SPEAKER ID=49 NAME="Πρόεδρος">
Η ημερήσια διάταξη προβλέπει τη δήλωση του Συμβουλίου σχετικά με την άρνηση έγκρισης του σχεδίου συμφωνίας με τη Νότιο Αφρική που του υπέβαλε η Επιτροπή.

<SPEAKER ID=50 NAME="Volmer">
Κυρία Πρόεδρε, η Ευρωπαϊκή Ένωση διαπραγματεύεται από το 1995 μία συμφωνία με τη Νότιο Αφρική. Το σχέδιο συμφωνίας προβλέπει, μεταξύ άλλων, την εγκαθίδρυση μιας ζώνης ελεύθερου εμπορίου μέσα σε δέκα χρόνια, όπως και μια συνολική ανάπτυξη της συνεργασίας στον πολιτικό τομέα, στον οικονομικό τομέα και στον τομέα της αναπτυξιακής πολιτικής. Οι διαπραγματεύσεις ήταν εξαρχής πολύ δύσκολες, ιδιαίτερα λόγω των προβλημάτων που παρουσιάστηκαν κατά το άνοιγμα των αγροτικών αγορών και στις δύο πλευρές, αλλά και λόγω των διαφορετικών θέσεων σχετικά με τη χρήση ονομασίας προέλευσης στο κρασί πόρτο και το σέρι που παράγονται στη Νότιο Αφρική.
<P>
Ο αποκλεισμός ευαίσθητων γεωργικών προϊόντων από την ελευθέρωση της αγοράς είναι δυνατός μόνο σε περιορισμένο βαθμό, γιατί διαφορετικά τίθεται σε κίνδυνο η συμβατότητα της συμφωνίας με τον ΠΟΕ. Η Ευρωπαϊκή Ένωση τόνισε επανειλημμένως το μεγάλο πολιτικό και οικονομικό ενδιαφέρον της για τη συμφωνία με τη Νότιο Αφρική, παρά την ύπαρξη των προβλημάτων αυτών. Το Ευρωπαϊκό Συμβούλιο στη Βιέννη ζήτησε να έχει επιτευχθεί η σύναψη της συμφωνίας, το αργότερο έως το Έκτακτο Συμβούλιο στο Βερολίνο. Στις 29 Ιανουαρίου, στο Νταβός, συνομολογήθηκε, στο περιθώριο του forum του παγκόσμιου εμπορίου, ένας συνολικός συμβιβασμός μεταξύ του Επιτρόπου Pinheiro και του υπουργού Εμπορίου της Νοτίου Αφρικής Erwin.
<P>
Η γερμανική Προεδρία προσπάθησε να επιτύχει βάσει αυτού του πακέτου συμβιβασμού πολιτική ομοφωνία σχετικά με σύναψη της συμφωνίας στο Συμβούλιο, στις 22 Φεβρουαρίου, η οποία θα εγκρινόταν επισήμως στο Συμβούλιο στις 22 Μαρτίου. Κατά τη συνεδρίαση του Συμβουλίου όμως απεδείχθη ότι δεν υπάρχει ακόμα εντός της Ευρωπαϊκής Ένωσης συναίνεση για τη σύναψη συμφωνίας βάσει του πακέτου συμβιβασμού που διαπραγματεύθηκε η Επιτροπή. Τα κύρια προβλήματα είναι, πρώτον, η επιφυλακτικότητα αρκετών κρατών μελών απέναντι στην προβλεπόμενη ρύθμιση για τη χρήση της ονομασίας προέλευσης για το πόρτο και το σέρι. Συγκεκριμένα, το θέμα είναι η χρήση του χαρακτηρισμού πόρτο και σέρι στην αγορά της Νοτίου Αφρικής σε προϊόντα που παράγονται στη Νότιο Αφρική. Κυρίως η πιθανή δημιουργία προηγούμενου μιας μη ικανοποιητικής ρύθμισης στις σχέσεις με άλλους εμπορικούς εταίρους βάζει κάποια κράτη μέλη σε σκέψεις. Αλλά και οι συμφωνημένες ποσοστώσεις εισαγωγής καθώς και το χρονοδιάγραμμα της σταδιακής κατάργησης της φορολογίας για κονσέρβες και χυμούς φρούτων δεν ικανοποιούν όλα τα κράτη μέλη.
<P>
Δεδομένης αυτής της κατάστασης πραγμάτων, το Συμβούλιο χαιρέτισε την πρόοδο που επιτεύχθηκε κατά τον τελευταίο γύρο των διαπραγματεύσεων και ζήτησε από την Επιτροπή να υποβάλει όσο το δυνατόν γρηγορότερα προτάσεις για τη λύση των ανοιχτών ακόμη ζητημάτων, με στόχο να επιτευχθεί στο επόμενο Συμβούλιο, στις 22 Μαρτίου, πολιτική ομοφωνία επί της συμφωνίας. Η Προεδρία υποστήριξε εν προκειμένω την αποφασιστικότητα της Ευρωπαϊκής Ένωσης να επιτύχει την ομοφωνία πριν ακόμη από την Έκτακτη Σύνοδο του Ευρωπαϊκού Συμβουλίου στις 24 και 25 Μαρτίου, στο Βερολίνο.
<P>
Η Επιτροπή εργάζεται ήδη προς την κατεύθυνση αυτή, έχοντας αρχίσει διμερείς συζητήσεις με τα κράτη μέλη που έχουν ακόμη αντιρρήσεις. Δεν γνωρίζουμε ακόμη ποια μορφή θα έχουν τα επιμέρους στοιχεία μιας πιθανής λύσης. Πιθανότατα θα καταστούν αναγκαίες και άλλες συνομιλίες με τη Νότιο Αφρική. Λίγο πριν από τη σύνοδο του Συμβουλίου, στις 22 Φεβρουαρίου, ο επικεφαλής των διαπραγματεύσεων, ο Νοτιοαφρικανός Υπουργός Εμπορίου Erwin, είχε πάντως σε επιστολή του προς τον Επίτροπο Pinheiro απορρίψει κατηγορηματικά κάθε αλλαγή του συμβιβασμού που επιτεύχθηκε στο Νταβός. Η γερμανική Προεδρία έχει πλήρη επίγνωση της σημασίας που έχει αυτή η συμφωνία για τις πολιτικές και οικονομικές σχέσεις με τη Νότιο Αφρική, τόσο ως σαφή ένδειξη της υποστήριξης της νοτιοαφρικανικής δημοκρατίας όσο και ως συμβολή στη σταθεροποίηση στη Νότιο Αφρική.
<P>
Γι' αυτό το λόγο θέλουμε κατά τις επόμενες εβδομάδες να συνδράμουμε απερίφραστα την Επιτροπή στο δύσκολο έργο της. Είμαστε απολύτως αποφασισμένοι να τηρήσουμε το δεδομένο από το Ευρωπαϊκό Συμβούλιο στη Βιέννη χρονοδιάγραμμα - σύναψη της συμφωνίας μέχρι την Έκτακτη Σύνοδο στο Βερολίνο. Ευελπιστούμε ότι όλοι οι ενδιαφερόμενοι θα δείξουν την απαραίτητη ευελιξία προκειμένου να διευθετηθούν τα λιγοστά ακόμη αμφιλεγόμενα σημεία. Μπορείτε να είστε βέβαιοι ότι η γερμανική Προεδρία θα κάνει ό, τι περνάει από το χέρι της για να επιτύχει την έγκαιρη συναίνεση του Συμβουλίου στη σύναψη της συμφωνίας.

<SPEAKER ID=51 LANGUAGE="SV" NAME="Theorin">
Κυρία Πρόεδρε, από τότε που καταργήθηκε το σύστημα του απαρτχάιντ στη Νότιο Αφρική, οι πολιτικοί ηγέτες της ΕΕ έχουν επανειλημμένα υποσχεθεί στον Nelson Mandela τη σύναψη ενός δίκαιου συμφώνου ελεύθερου εμπορίου, ένα σύμφωνο απολύτως αναγκαίο και με στρατηγική σημασία που θα ήταν ένα θετικό ερέθισμα για την ανάπτυξη των φτωχότερων περιοχών της Νοτίου Αφρικής και το οποίο είναι εξαιρετικά σημαντικό για την ειρήνη, τη σταθερότητα και την ανάπτυξη σ' ολόκληρη την περιοχή της Μεσημβρινής Αφρικής.
<P>
Οι διαπραγματεύσεις διαρκούν τέσσερα σχεδόν χρόνια και σ' αυτές δεν αντανακλώνται πάντοτε οι ωραίες υποσχέσεις, αλλά, μάλλον, αποκάλυψαν, σε πολλά σημεία, τα χειρότερα στοιχεία προστατευτισμού, ανεξάρτητα από το αν πρόκειται για φρούτα και λαχανικά, κρασί, πατάτες ή καλλωπιστικά φυτά.
<P>
Αυτό το Κοινοβούλιο καθώς και η αντιπροσωπεία του για τη Νότιο Αφρική έχουν επανειλημμένως απαιτήσει τη σύναψη αυτού του συμφώνου. Πρωθυπουργοί και Πρόεδροι, στις διασκέψεις τους στο Κάρντιφ και τη Βιέννη έχουν υποσχεθεί ότι αυτή η συμφωνία θα επιτευχθεί το συντομότερο δυνατόν, το αργότερο, όμως, μέχρι τον Μάρτιο του τρέχοντος έτους και αυτό οφείλεται σε φυσικά αίτια: η διάρκεια των διαπραγματεύσεων είναι υπερβολικά μεγάλη, το Κοινοβούλιο της Νοτίου Αφρικής θα διαλυθεί τον Μάρτιο και ο Νέλσων Μαντέλα θα παραιτηθεί από Πρόεδρος. Το γεγονός ότι κάποιες χώρες, αναλαμβάνουν, ελάχιστα πριν ολοκληρωθούν οι διαπραγματεύσεις, την τόσο μεγάλη πολιτική ευθύνη να θέσουν σε κίνδυνο αυτό το σύμφωνο και, κατ' επέκταση, την αξιοπιστία ολόκληρης της ΕΕ σ' ολόκληρο τον τρίτο κόσμο προκαλεί τουλάχιστον ντροπή! Πώς να μπορέσουν να πιστέψουν σε διαπραγματεύσεις με την ΕΕ, αν δεν μπορεί η ΕΕ να φέρει εις πέρας μία τέτοια συμφωνία με τη Νότιο Αφρική.
<P>
Αυτό που έκανε λοιπόν η ΕΕ είναι ότι έριξε την τιμή της τομάτας στην αγορά της Νοτίου Αφρικής και οδήγησε έτσι χιλιάδες γυναίκες στο να απωλέσουν την εργασία τους, γυναίκες που συντηρούν 7-8 άτομα&#x02D9; και τότε τίθεται, την τελευταία στιγμή, στο τραπέζι το θέμα του κρασιού πορτό και του σέρι. Πρόκειται για ένα θέμα που έχει επιλυθεί, ένα θέμα το οποίο έχει διευθετηθεί στις διαπραγματεύσεις. Είναι μεγάλη η ευθύνη την οποία αναλαμβάνουν αυτά τα κράτη μέλη. Θεωρώ ως δεδομένο ότι η θετική στάση που το Συμβούλιο επιδεικνύει εδώ πραγματικά θα έχει αντίκτυπο. Δεν είναι μόνο οι ευρωπαϊκές χώρες που διαμαρτύρονται και με τις οποίες θα γίνουν συζητήσεις, αλλά, υπάρχει ένας εταίρος στη Νότιο Αφρική επίσης. Η Νότιος Αφρική έχει επίσης κάτι να επιδείξει στους πολίτες της. Θα διακυβεύσουμε όντως, κατ' αυτόν τον τρόπο, την καλή υπόληψη της ΕΕ;

<SPEAKER ID=52 LANGUAGE="NL" NAME="Oomen-Ruijten">
Κυρία Πρόεδρε, θα ήθελα να αρχίσω τη συζήτηση με θετικό τρόπο και να ευχαριστήσω θερμά τον Επίτροπο Pinheiro, ο οποίος έκανε πραγματικά ότι μπορούσε για να παρουσιάσει έναν καλό συμβιβασμό για την υπόθεση αυτή στο Συμβούλιο Γενικών Υποθέσεων. Ο κ. Pinheiro ανέλαβε ευθύνες και θεωρώ ντροπή το γεγονός ότι εγκαταλείφθηκε από τέσσερα κράτη μέλη. Πιστεύω ότι τα σημεία για τα οποία συνέβη αυτό, η ονομασία και οι ποσοστώσεις του οίνου, τα οπωρικά και ορισμένοι χυμοί, δεν άξιζαν τον κόπο για να δημιουργηθεί τόση φασαρία. Παρεμπιπτόντως, αισθάνομαι ιδιαίτερη ικανοποίηση για το γεγονός ότι ρυθμίστηκε το θέμα των λουλουδιών, το οποίο ήταν αφορμή να δημιουργηθούν αρκετά προβλήματα στη χώρα μου.
<P>
Οι διαπραγματεύσεις κράτησαν τέσσερα χρόνια. Το θέμα ήταν δύσκολο. Το γνωρίζαμε. Όμως, το πρόβλημα της αλιείας είχε εκλείψει, δεδομένου ότι διενεργείτο παράλληλα ένας γύρος διαπραγματεύσεων. Αυτός είναι και ο λόγος για τον οποίο λυπούμαι ακόμη περισσότερο που τα προβλήματα δεν λύθηκαν εκ των προτέρων στα αρμόδια συμβούλια.
<P>
Κατά τρίτον, η κοινωνικοοικονομική κατάσταση στη Νότιο Αφρική είναι απλά πολύ άσχημη. Η κατάσταση είναι απλά πολύ πιο άσχημη από ό, τι νομίζαμε το 1994. Ερωτώ την Προεδρία του Συμβουλίου: μήπως η αιτία της κατάστασης είναι ότι συνεχίζουμε να αποκλείουμε τη χώρα αυτή από την ευρωπαϊκή αγορά; Συνεπώς, μήπως είμαστε κατά κάποιο τρόπο συνυπεύθυνοι; Υπενθυμίζω τα όσα ελέχθησαν στο Κάρντιφ. Υπενθυμίζω τις υποσχέσεις οι οποίες δόθηκαν στο παρελθόν στον κ. Mandela. Υπενθυμίζω αυτό που συμφωνήθηκε στη Βιέννη, ότι το θέμα θα έπρεπε να κλείσει.
<P>
Ερωτώ την γερμανική Προεδρία του Συμβουλίου: ποια λύση μπορείτε να επινοήσετε για την προώθηση του θέματος; Δεν αμφιβάλλω ότι κάνατε ότι καλύτερο μπορούσατε. Όμως, πώς θα επιτύχετε την απεμπλοκή του θέματος; Ερωτώ την Προεδρία και στην ουσία την προκαλώ να μας δείξει ότι μπορεί να προσπαθεί να επιτύχει μια λύση, δεδομένου ότι πρόκειται για κάτι που δικαιούνται οι πολίτες της Νότιας Αφρικής και που εμείς τους χρωστάμε.

<SPEAKER ID=53 LANGUAGE="SV" NAME="Cars">
Κυρία Πρόεδρε, υπάρχουν λόγοι να αισθανόμαστε ντροπή εμείς οι Ευρωπαίοι για την εντελώς ανεπαρκή στήριξή μας προς τον λαό της Νοτίου Αφρικής κατά την περίοδο του απαρτχάιντ. Πρέπει να αισθανόμαστε πάλι ντροπή; Εμείς οι Ευρωπαίοι, εκφράζουμε συχνά τον σεβασμό μας για τον τρόπο με τον οποίο η Νότιος Αφρική προσπαθεί να γιατρέψει τις πληγές του απαρτχάιντ, καθώς επίσης και τον μεγάλο θαυμασμό και την εκτίμηση μας για τον Πρόεδρο Nelson Mandela. Γι' αυτόν τον λόγο, η πληροφορία ότι το Συμβούλιο Υπουργών μας δεν είχε το σθένος να εγκρίνει το σύμφωνο ελεύθερου εμπορίου με τη Νότιο Αφρική, ένα σύμφωνο το οποίο προέκυψε από διαπραγματεύσεις, οι οποίες χρειάστηκαν την παράλογη χρονική διάρκεια των τρεισήμισυ ετών μέχρι να ολοκληρωθούν, μας προκαλεί ένα αίσθημα ντροπής.
<P>
Τα επιχειρήματα που προέβαλαν οι υπουργοί της Γαλλίας, Ιταλίας, Πορτογαλίας και Ισπανίας, οι οποίες δεν θέλουν, τώρα, να εγκρίνουν τη συμφωνία, είναι υπερβολικά ασήμαντα και μικροπρεπή ώστε να αιτιολογήσουν τη στάση τους. Αυτό προκαλεί ανησυχία, διότι ο πραγματικός σκοπός είναι να ξεκινήσει νέος γύρος διαπραγματεύσεων για τη συμφωνία στο σύνολό της.
<P>
Γι' αυτόν τον λόγο, η ερώτησή μου προς τον εκπρόσωπο της Προεδρίας είναι, αν μπορεί να με διαβεβαιώσει ότι η ανησυχία μου είναι αδικαιολόγητη, ότι το σύμφωνο σε όλα τα κεντρικής σημασίας σκέλη του παραμένει ως έχει και ότι θα υπογραφεί χωρίς ουσιαστικές τροποποιήσεις σύντομα, δηλαδή το αργότερο ως τις 22 Μαρτίου. Αν λάβει το Ευρωπαϊκό Κοινοβούλιο τέτοια διαβεβαίωση από την Πρόεδρία, τότε, η σημερινή συζήτηση θα είναι ουσιαστική. Από πλευράς μου, μπορώ να διαβεβαιώσω το Συμβούλιο Υπουργών ότι υπάρχει έντονη αγανάκτηση σ' αυτήν την Ολομέλεια και αυτό οφείλεται στο ότι το εκλαμβάνουμε ως προδοσία της έντονης επιθυμίας της Ευρώπης να αναπτύξουμε εκτεταμένες και θερμές σχέσεις με μία χώρα και μία ήπειρο που την έχουμε στην καρδιά μας.

<SPEAKER ID=54 LANGUAGE="FR" NAME="Moreau">
Κυρία Πρόεδρε, ύστερα από περισσότερα από τρία έτη συχνά δύσκολων διαπραγματεύσεων, η Επιτροπή και η Νότιος Αφρική συμφώνησαν σε σχέδιο συμφωνίας. Το Ευρωπαϊκό Κοινοβούλιο έχει ήδη υπογραμμίσει τη σημασία της συμφωνίας αυτής ζητώντας την επιτάχυνση των διαπραγματεύσεων. Αφού βοηθήσαμε στην ανατροπή του βδελυρού καθεστώτος του απαρτχάιντ, δεν μπορούμε τώρα να αδιαφορούμε για την τύχη του νοτιοαφρικανικού λαού. Πρέπει να ληφθούν όλα τα μέτρα, προκειμένου να βελτιωθούν εντέλει οι συνθήκες διαβίωσης του μαύρου πληθυσμού, που τόσο υπέφερε, και η Ευρωπαϊκή Ένωση πρέπει να συμβάλει στον σκοπό αυτόν.
<P>
Για το λόγο αυτόν, η Ομάδα μου αντιμετώπισε με δυσάρεστη έκπληξη την απόρρριψη της συμφωνίας αυτής από το Συμβούλιο. Βέβαια, οι λόγοι που προβλήθηκαν πρέπει να ληφθούν υπόψη. Θα μπορούσαν ωστόσο να αντιμετωπιστούν αργότερα, χωρίς να τεθεί υπό αμφισβήτηση η σφαιρική δομή της συμφωνίας και εμμένω στο σημείο αυτό. Γιατί να μην θέσουμε τη συμφωνία σε εφαρμογή και να διευθετήσουμε μετά τα προβλήματα; Είναι δυσμενέστατο το μήνυμα που απευθύνει το Συμβούλιο στο νοτιοαφρικανικό λαό. Κατά συνέπεια, κυρία Πρόεδρε, εξ ονόματος της Ομάδας μου, σας ζητώ να παρέμβετε ώστε να δώσει γρήγορα το Συμβούλιο το πράσινο φως σε μια συμφωνία που θα συμβάλει αναμφίβολα στην ανάπτυξη της Νοτίου Αφρικής.

<SPEAKER ID=55 LANGUAGE="DE" NAME="Telkδmper">
Κυρία Πρόεδρε, κύριε Πρόεδρε του Συμβουλίου, πρώτα απ' όλα θέλω να σας καλωσορίσω στην πρώτη σας συνεδρίαση εδώ, και μπορώ να σας διαβεβαιώσω ότι για τη νέα αυτή Προεδρία υπάρχει ήδη - τουλάχιστον στον τομέα της εξωτερικής πολιτικής - μια εξαίρετη φήμη, και ελπίζουμε ότι η εξαίρετη αυτή φήμη θα συμβάλει σε μια αντίστοιχη επιτυχία των διαπραγματεύσεων με τη Νότιο Αφρική. Η τελευταία συνεδρίαση του Συμβουλίου αποτέλεσε έκπληξη για μας, καθώς απορρίφθηκε ο συμβιβασμός τον οποίο διαπραγματεύθηκε ο κύριος Pinheiro στη Νότιο Αφρική. Τέσσερα χρόνια διαπραγμάτευσης σημαίνει βεβαίως τέσσερα χρόνια επίμονης προσπάθειας κι από τις δύο πλευρές. Οι απαιτήσεις μας από τη νοτιοαφρικανική πλευρά υπήρξαν μεγάλες μετά τα δύσκολα χρόνια του απαρτχάιντ, μια πολιτική που υποστηρίχθηκε από πολλές χώρες της Ευρωπαϊκής Ένωσης, όχι μόνο μέσω του κεφαλαίου.
<P>
Πιστεύω ότι γι' αυτό το λόγο ενδείκνυται να υποστηριχθεί η Νότιος Αφρική από την Ευρωπαϊκή Ένωση, και ο χρόνος πιέζει. Ο κύριος Mandela έκανε ό, τι καλύτερο μπορούσε. Πρέπει μέσω της συμφωνίας αυτής και εν όψει των επικείμενων εκλογών - γιατί δεν θα γίνουν μόνο ευρωεκλογές, αλλά και εκλογές στη Νότιο Αφρική - να υποστηριχθεί όχι μόνο από τα κράτη μέλη, αλλά και από την Προεδρία του Συμβουλίου.
<P>
Δεν επιδιώκουμε να πληρωθούν τα χρέη του απαρτχάιντ, γιατί τότε θα πρέπει ο λαός, οι άνθρωποι της Νοτίου Αφρικής, να πληρώσουν διπλά. Αυτό είναι το ένα θέμα. Θέλουμε όμως επίσης να τους υποστηρίξουμε, όχι μόνο στον τομέα της αγοράς για το κρασί και το σέρι, αλλά και στον τομέα που, απ' ότι φαίνεται, παρουσιάζει δυσκολίες - για τη Γερμανία, την Ολλανδία και την Αυστρία - δηλαδή τον τομέα της ρήτρας για τη μετανάστευση. Πιστεύω ότι είναι καθήκον μας να δείξουμε πως μπορούμε να φτάσουμε σε ένα σύντομο αποτέλεσμα, μέχρι τον Μάιο, και αυτό αποτελεί την απαίτηση και την παράκλησή μας σε σας, ως Προέδρου του Συμβουλίου.

<SPEAKER ID=56 LANGUAGE="PT" NAME="Posada Gonzalez">
Κυρία Πρόεδρε, αγαπητοί συνάδελφοι, όλοι επιθυμούν τη σύναψη αυτής της συμφωνίας με τη Νότια Αφρική ούτως ώστε να μπορέσει να διατηρηθεί μια αναπτυσσόμενη δημοκρατία σε μία χώρα η οποία ενδέχεται να αποτελέσει ενθαρρυντικό παράδειγμα για τις άλλες αφρικανικές χώρες που βρίσκονται στην ίδια γεωγραφική ζώνη. Κατανοούμε βεβαίως την ιδιαίτερη ευαισθησία του Ηνωμένου Βασιλείου έναντι των Νοτιοαφρικανών. Ζητούμε ωστόσο παρόμοια κατανόηση και ανοχή όταν σκύβουμε πάνω στις δικές μας ιδιαίτερες ευαισθησίες - και σαράντα χιλιάδες αγρότες μάς το υπενθύμισαν τις προάλλες - έναντι κάποιων προϊόντων που αποτελούν συμπλήρωμα στα προϊόντα της μεσογειακής μας οικονομίας, συγκεκριμένα επειδή κατακλύζουν τα σουπερμάρκετ των χωρών μας με ονομασίες προϊόντων τόσο ιερές για μας όπως είναι το το sherry, το porto, η grappa κ.λπ.
<P>
Η αντίθεσή μας δεν αφορά μόνο τις ποσότητες, αλλά αναφέρεται κυρίως στο θέμα του σήματος (που είναι η αφορμή της διένεξης), το οποίο θα πρέπει να παρέχει στους καταναλωτές σαφέστερες πληροφορίες, ιδίως σχετικά με την προέλευση του προϊόντος. Πολύ ορθώς η Γαλλία αγωνίζεται για τις ονομασίες της, όπως το champagne και το cognac, στρεφόμενη ακόμη και κατά των Ρώσων, που χρησιμοποιούν την ονομασία «champansky». Έχουμε το εύλογο καθήκον να επιδείξουμε ευαισθησία και να προστατεύσουμε τις δικές μας ονομασίες προέλευσης, διότι αυτές αντιπροσωπεύουν μία πολιτισμική παράδοση συσσωρευμένη από πολλές γενιές παραγωγών και αναγνωρίζονται δεόντως από τους γνώστες της καλής ποιότητας.
<P>
Εκτός από τις διαφωνίες μας σχετικά με τα προϊόντα που εντάσσονται στις αλιευτικές συμφωνίες, με την κλωστοϋφαντουργία και με τις εισαγωγές ανταγωνιστικών γεωργικών προϊόντων, εκφράζουμε και τη δικαιολογημένη αυτή διαφωνία αναφορικά με τις ονομασίες προέλευσης, που δεν μπορούμε να αποδεχθούμε.

<SPEAKER ID=57 LANGUAGE="FR" NAME="Souchet">
Κυρία Πρόεδρε, το Συμβούλιο ενέργησε με σύνεση και συνέπεια όταν απέρριψε το συμβιβασμό Pinheiro-Erwin, επειδή ο εν λόγω συμβιβασμός δεν σέβεται τη διαπραγματευτική εντολή που είχε δώσει στην Επιτροπή. Αυτή η νέα περίπτωση υπέρβασης της εντολής δείχνει την ανάγκη πολύ αυστηρής πλαισίωσης του ρόλου που παίζει η Επιτροπή σε θέματα εμπορικών διαπραγματεύσεων. Οι διαπραγματευτικές εντολές πρέπει να είναι επαρκώς ακριβείς, η εκτέλεσή τους πρέπει να αποτελεί αντικείμενο συνεχούς ελέγχου εκ μέρους του Συμβουλίου και δεν πρέπει να επιτρέπεται στην Επιτροπή να υπογράφει προκαταρκτικές συμφωνίες, που φαίνεται να δεσμεύουν de facto το Συμβούλιο και θέτουν σε αμφίβολη θέση τις χώρες με τις οποίες διαπραγματευόμαστε.
<P>
Πρέπει να είναι σαφές ότι την Ένωση δεν τη δεσμεύει η Επιτροπή αλλά το Συμβούλιο που εκπροσωπεί τα κράτη μέλη. Εν προκειμένω, είναι εμφανές ότι δεν αποτελεί αρμοδιότητα της Επιτροπής, ακόμη κι αν πρόκειται για τον πιο αξιέπαινο στόχο, όπως είναι ο στόχος της συμφωνίας με τη Νότιο Αφρική, να προτείνει, εκτός εντολής, να θυσιαστούν κατά τρόπο ανεύθυνο τα συμφέροντα ολόκληρων τομέων της γεωργίας μας, τη στιγμή που αντιμετωπίζει, το είδαμε εξάλλου τη Δευτέρα, εδώ μάλιστα στις Βρυξέλλες, σοβαρότατες κοινωνικές δυσκολίες.

<SPEAKER ID=58 LANGUAGE="EN" NAME="Κinnock, Glenys">
Κυρία Πρόεδρε, ως παλαίμαχος παρατηρητής αυτών των τετραετών μακρών διαπραγματεύσεων, υποθέτω ότι δεν θα έπρεπε να είχα εκπλαγεί από τη στάση, ιδιαίτερα της Γαλλίας και της Ισπανίας, στη συνεδρίαση του Συμβουλίου Γενικών Υποθέσεων, τη Δευτέρα. Πως μπορούν να υποστηρίζουν ότι το πακέτο Davos είναι υπερβολικά γενναιόδωρο προς τον Πρόεδρο της Νοτίου Αφρικής κ. Mandela; Πως μπορεί να επιτραπεί σε μία τόσο γελοία πρόταση, όπως αυτή για το πορτό και το σέρρυ, να καταστρέψει τη μεγαλύτερη ευκαιρία που έχουμε για να δείξουμε πραγματική και πρακτική αλληλεγγύη προς τη Νότιο Αφρική;
<P>
Αντίθετα με ό, τι ακούσαμε εδώ, η Νότιος Αφρική έχει προβεί σε σημαντικές υποχωρήσεις σχετικά με το πορτό και το σέρρυ προς χάριν της επίτευξης μίας ευρείας συμφωνίας. Οι Νοτιοαφρικανοί διαπραγματευτές μεσολάβησαν για την επίτευξη μίας πολύ σημαντικής συναίνεσης στην ίδια τους την πατρίδα σχετικά με μία πολύ δύσκολη κατάσταση. Ο κ. Alex Erwin, ο υπουργός εμπορίου, μιλώντας σήμερα το πρωί στο Cape Town, δήλωσε ότι η απόφαση της Δευτέρας υπήρξε εξαιρετικά απογοητευτική. Αυτό το έπραξε μέσα στα πλαίσια της ευρύτερης ατμόσφαιρας αυξανόμενου εκνευρισμού στη γεωργία, στη βιομηχανία, στα σωματεία και σε άλλους τομείς στη χώρα του. Ο κ. Erwin ζήτησε από την Ευρώπη να λογικευθεί, να αποφύγει την επαναδιαπραγμάτευση του πακέτου και να συζητήσει ξανά για το εμπόριο, την ανάπτυξη και τη συνεργασία.
<P>
Δεν επιθυμούμε να ξεκινήσουμε ευρύτερες διαπραγματεύσεις, να συζητήσουμε για πολυμερείς διαπραγματεύσεις που αφορούν τα ταξίδια και τον ΠΟΕ. Έχει φθάσει η στιγμή να επιδείξουν όλα τα κράτη μέλη πραγματισμό, γενναιοδωρία και διορατικότητα, και λιγότερο τον μικροπρεπή κοντόφθαλμο προστατευτισμό που είδαμε τη Δευτέρα. Πολιτική διορατικότητα είναι αυτό που χρειάζεται να δούμε τώρα. Τόσο το κοινοβούλιο της Νοτίου Αφρικής όσο και το Ευρωπαϊκό Κοινοβούλιο ανυπομονούν τώρα να υπογράψουν αυτή τη συμφωνία άπαξ δια παντός πριν υπάρξουν εκλογές τόσο στη Νότιο Αφρική όσο και σε μας εδώ. Στις 22 Μαρτίου είναι η τελευταία ευκαιρία της ΕΕ να ολοκληρώσει αυτή τη συμφωνία και να επιδείξει πραγματική αλληλεγγύη προς τους εταίρους μας στη Νότιο Αφρική.

<SPEAKER ID=59 LANGUAGE="IT" NAME="Mezzaroma">
Κυρία Πρόεδρε, αξιότιμοι συνάδελφοι, ως πρόεδρος της αντιπροσωπίας για τις σχέσεις με την Νότιο Αφρική ευχαριστώ το Κοινοβούλιο που δέχτηκε να επεξεργαστεί ταχέως ένα ψήφισμα με σκοπό την διατήρηση της σταθερότητας στις σχέσεις με αυτήν την μεγάλη χώρα, έπειτα από την αποτυχία της συνδιαλλαγής, που διήρκησε πέντε χρόνια, την οποία διαχειρίστηκε η Επιτροπή και τίναξε στον αέρα το Συμβούλιο.
<P>
Πιστεύω ότι το Συμβούλιο δεν έλαβε απολύτως υπόψη του την πολιτική πλευρά των σχέσεων αυτών. Η Νότιος Αφρική χρήζει βοηθείας για την επίτευξη της δημοκρατίας που προς το παρόν φαίνεται ακόμα πολύ εύθραυστη. Χρειάζεται να προοδεύσει και να αναπτυχθεί, έχει ανάγκη τους ανθρώπους εκείνους που θα μάθουν στους κατοίκους να εργάζονται, που θα τους μάθουν πώς να ενταχθούν σε έναν κόσμο ο οποίος για πολλούς από αυτούς παραμένει άγνωστος. Η Νότιος Αφρική πρέπει να βοηθηθεί και όχι να καταστραφεί, ιδιαίτερα τώρα που, τον Μάιο, θα γίνουν οι δεύτερες δημοκρατικές εκλογές.
<P>
Η Ευρώπη δεν πρέπει να αφήσει να χαθεί αυτή η ευκαιρία. Η Ευρώπη είναι δάσκαλος στην τέχνη της εργασίας, είναι ειδική, έχει ισχυρές παραδόσεις, ξέρει να καταρτίζει, έχει μικρομεσαίες επιχειρήσεις έτοιμες να διδάξουν πώς να εκτελείται ένα έργο και να αναπτύσσεται η απασχόληση. Έτσι λοιπόν, όλα αυτά τα ταλέντα πρέπει να τα μεταφέρουμε για να βοηθήσουμε την πρόοδο ενός μεγάλου έθνους που, έως μερικά χρόνια πριν, δεν ήξερε τι σημαίνουν ελευθερία, δημοκρατία και πρόοδος.
<P>
Το Συμβούλιο θα έπρεπε να μελετήσει όλες αυτές τις πτυχές και να μην σταθεί σε λεπτομέρειες.
<P>
Την επόμενη Δευτέρα η αντιπροσωπία μας θα βρίσκεται στην Νότιο Αφρική. Θα χαιρόμουν να μεταφέρω στον Πρόεδρο Μαντέλα και στην Πρόεδρο του Νοτιοαφρικανικού Κοινοβουλίου, κυρία Juvuala - την οποία, πριν τρείς μήνες, φιλοξενήσαμε στο Στρασβούργο - ένα μήνυμα μεγάλης ελπίδας, αδελφότητας και αποδοχής των αιτημάτων τους για βοήθεια. Θα χαιρόμουν να τους πω ότι θέλουμε να συζητήσουμε τα προβλήματά τους ισότιμα αλλά και με κατανόηση, όχι μόνο ως ακροατές αλλά επιδεικνύοντας επίσης την ικανότητα να ξεπεράσουμε τα εμπόδια που, δυστυχώς, προέκυψαν από την πλευρά μας και εξ αιτίας των οποίων ναυάγησε η διαδικασία συνδιαλλαγής.
<P>
Εύχομαι ότι το κοινό ψήφισμα θα εγκριθεί αύριο και θα υιοθετηθεί, ώστε να αποκατασταθεί κατ'αυτόν τον τρόπο μια σχέση που αυτήν την στιγμή πιστεύω ότι έχει διαταραχθεί αρκετά.

<SPEAKER ID=60 LANGUAGE="PT" NAME="Barros Moura">
Κυρία Πρόεδρε, αγαπητοί συνάδελφοι, από τότε που θυμάμαι τον εαυτό μου να ασχολούμαι με την πολιτική, έχω αγωνισθεί κατά του καθεστώτος του απαρτχάιντ, και επί του θέματος τούτου δεν δέχομαι μαθήματα από κανέναν. Αυτά σαν εισαγωγή για όσα έχω να πω επί της ουσίας του ζητήματος. Φρονώ ότι το Συμβούλιο έπραξε τα δέοντα όταν πάγωσε την παρούσα συμφωνία μέχρις ότου διευθετηθούν οι διαφορές σχετικά με τον οίνο πορτό, το sherry και άλλα ζητήματα τα οποία ενδιαφέρουν στο έπακρο δικούς μας πολίτες, δικούς μας ψηφοφόρους και δικούς μας ανθρώπους. Ενώ εμείς, που παρευρισκόμαστε εδώ μέσα, εκπροσωπούμε ψηφοφόρους, ο κύριος Επίτροπος Deus Pinheiro δεν εκπροσωπεί παρά μόνο τον εαυτό του. Το επαναλαμβάνω: εκπροσωπεί μόνο τον εαυτό του. Έτσι εξηγείται γιατί μπορεί να επιλύει, με τόση άνεση και με αυτό τον τρόπο, το πρόβλημα του sherry και του οίνου πορτό.
<P>
Επομένως, αν και τάσσομαι σθεναρά υπέρ της σύντομης κατάληξης σε μία συμφωνία η οποία να ικανοποιεί τις θεμελιώδεις προσδοκίες των φίλων μας της Νότιας Αφρικής, συμβάλλοντας στην εδραίωση του αντιρατσιστικού δημοκρατικού πολιτεύματος στη χώρα εκείνη, θα ήθελα συγχρόνως να απευθύνω έκκληση ώστε η εν λόγω συμφωνία να χαρακτηρίζεται από φρόνηση και να λαμβάνει υπόψη τα συμφέροντα των παραγωγών μας. Οι Αγγλοι φίλοι μου που παρενέβησαν σε αυτή τη συζήτηση γνωρίζουν, εάν έχουν διαβάσει Ιστορία, ότι ο οίνος πορτό παράγεται στην Πορτογαλία. Αλλωστε, είναι άμεσα συνδεδεμένοι με αυτό το κεφάλαιο της Ιστορίας. Αυτός είναι ένας επιπλέον λόγος γιατί θα όφειλαν να υπεραμυνθούν της γνησιότητας του συγκεκριμένου προϊόντος. Και θα επιθυμούσα, από το κεφάλαιο αυτό της Ιστορίας, να μη θυμόμαστε μόνο τη Συνθήκη του Methuen αλλά επίσης, στην προκειμένη περίπτωση, την ύπαρξη του οίνου πορτό.

<SPEAKER ID=61 LANGUAGE="DE" NAME="Kittelmann">
Κυρία Πρόεδρε, χαίρομαι όχι γι' αυτή καθ εαυτή την αφορμή, αλλά γιατί πρέπει σε μια τέτοια περίπτωση να ξεκαθαρίσουμε σε τόσο σύντομο χρονικό διάστημα δύο ζητήματα επί της βασικής αρχής. Ο υφυπουργός είπε τόσο χαριτωμένα: είμαστε απολύτως αποφασισμένοι, ευελπιστούμε, θα κάνουμε τα πάντα. Ταυτόχρονα είπε: δεν γνωρίζουμε όμως ακόμη ποιά μορφή θα έχουν τα επιμέρους στοιχεία της λύσης. Τρίτον, είπε: η Νότιος Αφρική απέρριψε κατηγορηματικά κάθε αλλαγή της συμφωνίας. Κατά την άποψή μας, η λύση βρίσκεται κάπου στο ενδιάμεσο.
<P>
Εγώ προσωπικά, όπως και όλοι οι συνάδελφοι που μίλησαν εδώ, θεωρώ αυτό που συμβαίνει με τη Νότιο Αφρική σκάνδαλο. Όποιος παρακολουθεί τις εξελίξεις στη Νότιο Αφρική, ξέρει ότι εκεί τα πράγματα πάνε από το κακό στο χειρότερο, ότι οι κοινωνικές συνθήκες χειροτερεύουν συνεχώς, ότι με την αντικατάσταση του Mandela από τον Mbeki συνδέονται προφανώς κοινωνικές συγκρούσεις, επειδή σε εκείνους στους οποίους υποσχέθηκαν τα πάντα, δεν μπορεί να δοθεί τίποτα. Όλοι ελπίζαμε ότι η χώρα αυτή στο νότο της Νοτίου Αφρικής θα αποτελούσε την οικονομική ελπίδα μιας ηπείρου που τη θεωρούσαμε χαμένη, μια ελπίδα στην οποία θα μπορούσαμε να βασιστούμε πάλι. Και τί πράττει το Συμβούλιο - εννοώ γενικά, όχι μόνο μετά από την άρνηση αυτή; Η όλη κατάσταση φυτοζωεί από το 1995, διάστημα κατά το οποίο η μία σκανδαλώδης απόφαση διαδέχεται την άλλη! Εδώ το Συμβούλιο συμβιβάζεται εκουσίως με το γεγονός ότι μία χώρα, η οποία χρειάζεται τη βοήθειά μας, πάει από το κακό στο χειρότερο. Κάτι τέτοιο έχει και ψυχολογικές επιπτώσεις! Πρόκειται για την αξιοπιστία, την ειλικρίνεια, και γι' αυτό το λόγο, πρέπει εσείς, αξιότιμε κύριε εκπρόσωπε του Συμβουλίου, να είστε, όσο μπορείτε πιο αυστηρός και συνεπής! Και η Γερμανία δίσταζε για πολύ καιρό να συζητήσει ανοιχτά για τα προβλήματα της γεωργίας, τώρα όμως το κάνει, όπως και άλλες χώρες. Η θερμή παράκλησή μου είναι: Ας μην υποτιμάμε τις επιπτώσεις που θα μπορούσε να έχει το θέμα και για την Ευρωπαϊκή Ένωση!

<SPEAKER ID=62 LANGUAGE="EN" NAME="Spiers">
Κυρία Πρόεδρε, θα ήθελα να τονίσω δύο σημεία. Πρώτον, εδώ μιλάμε για ένα πακέτο. Και οι δύο πλευρές έχουν κάνει συμβιβασμούς. Εάν επιδιώξουμε να αποσύρουμε ξανά το πακέτο σε αυτή τη φάση θα χάσουμε όλη τη συμφωνία. Διάφοροι βουλευτές μίλησαν για κρασιά και οινοπνευματώδη ποτά και για την επισήμανση του πορτό και του σέρρυ. Θα πρέπει να διαβάσουν τι εμπεριέχεται στη συμφωνία. Η Νότιος Αφρική συμφωνεί να διακόψει σταδιακά την επισήμανση στις τρίτες χώρες εντός πέντε ετών. Εν πάση περιπτώσει, πρόκειται για μία μικροσκοπική αγορά. Θα τις διακόψουν σταδιακά στη SADC έπειτα από οκτώ χρόνια. Θα τις διατηρήσουν στο SACU για δώδεκα χρόνια εν αναμονή της συμφωνίας στα πλαίσια του ΠΟΕ. Η ΕΕ δεν θα πρέπει να προσπαθήσει να ανατρέψει μέσω εγκληματικής πίεσης τη στάση της Νοτίου Αφρικής σε ό, τι αφορά τις πολυμερείς διαπραγματεύσεις.
<P>
Δεύτερον, συμφωνώ με την κυρία Oomen-Ruijten ότι ο Επίτροπος Pinheiro συμπεριφέρθηκε καλά. Αυτό δεν ισχύει για όλη την Επιτροπή. Η ΓΔ VI επέδειξε τον χειρότερο προστατευτισμό και ο καθένας γνωρίζει ότι αυτό είναι πράγματι πολύ άσχημο. Πίσω από όλα τα επιχειρήματα για τα κρασιά και τα οινοπνευματώδη ποτά, για το πορτό και το σέρρυ υποβόσκει ο ωμός γεωργικός προστατευτισμός. Η Ισπανία δημιούργησε προβλήματα με τη γεωργία. Η Γαλλία δημιούργησε προβλήματα με τις επιστροφές κατά την εξαγωγή. Εάν οι αρχηγοί των κυβερνήσεων δεν μπορέσουν να επιβληθούν και να υπερβούν αυτά τα τομεακά συμφέροντα διακινδυνεύουμε να χάσουμε το σύνολο της συμφωνίας.

<SPEAKER ID=63 NAME="Volmer">
Κυρία Πρόεδρε, αγαπητοί κυρίες και κύριοι, άκουσα με μεγάλη προσοχή την κριτική που ασκήσατε στις αποφάσεις. Την ίδια στιγμή όμως διαισθάνομαι ότι κατά βάση μάλλον υποστηρίχθηκε η Προεδρία στη στάση της. Στο κάτω-κάτω υποστηρίξαμε με σθένος στο Συμβούλιο ότι πρέπει επιτέλους να επιτευχθεί η σύναψη αυτής της συμφωνίας, γιατί κρίνουμε το θέμα ακριβώς όπως το έκριναν πολλοί ομιλητές εδώ. Εφόσον είχαμε εισαγάγει οικονομικές κυρώσεις για να αναγκάσουμε το καθεστώς του απαρτχάιντ να γονατίσει, θα ήταν συνεπές τώρα να ασκήσουμε πολιτική οικονομικής ενίσχυσης, ώστε να υποστηρίξουμε τη διαδικασία εκδημοκρατισμού.
<P>
Η Ευρωπαϊκή Ένωση πρέπει να πάρει μία βασική απόφαση έχοντας την επιλογή μεταξύ αφενός της αλληλεγγύης με τις αναπτυσσόμενες χώρες, οι οποίες βρίσκονται σε μια δύσκολη φάση μετάβασης, και αφετέρου των εθνικών συμφερόντων των επιμέρους κρατών μελών. Το γεγονός ότι πολλά κράτη μέλη επιδιώκουν μια συγκεκριμένη διαμόρφωση της οικονομίας ώστε να αυξήσουν και τις δικές τους αναπτυξιακές δυνατότητες ισχύει ακόμη περισσότερο και σαφέστερα για τις χώρες του Τρίτου Κόσμου. Γι' αυτό το λόγο δεν μπορώ στην ουσία παρά να λάβω για άλλη μια φορά υπόψη την κριτική και τα ερεθίσματα που εκθέσατε εδώ και να τα απευθύνω στο Συμβούλιο, ελπίζοντας ότι εκείνες οι χώρες που αντιτίθενται στη σύναψη της συμφωνίας θα δείξουν την απαραίτητη προσοχή στις δηλώσεις σας και θα επανεξετάσουν ίσως τη στάση τους.
<P>
Χειροκροτήματα

<SPEAKER ID=64 NAME="Πρόεδρος">
Ευχαριστώ πολύ, κύριε Πρόεδρε του Συμβουλίου.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=7>
Εναρμόνιση των κοινωνικών διατάξεων στον τομέα των μεταφορών
<SPEAKER ID=65 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης (Α4-0032/99) του κυρίου Grosch, εξ ονόματος της Επιτροπής Μεταφορών και Τουρισμού, σχετικά με την πολιτική στον τομέα των μεταφορών: εναρμόνιση των κοινωνικών διατάξεων.

<SPEAKER ID=66 LANGUAGE="DE" NAME="Grosch">
Κυρία Πρόεδρε, αξιότιμε κύριε Επίτροπε, αξιότιμοι συνάδελφοι, η εξέταση των κοινωνικών διατάξεων στον τομέα των μεταφορών κατόπιν εντολής του Κοινοβουλίου ήταν πράγματι ένα πολύ ενδιαφέρον εγχείρημα. Και τούτο διότι λόγω των διαφορών στην εξέλιξη της ελευθέρωσης στους κλάδους των μεταφορών, που ναι μεν έχει προχωρήσει αρκετά στους μεμονωμένους κλάδους των αεροπορικών, των ναυτιλιακών και των οδικών μεταφορών, αλλά υπολείπεται στον σιδηροδρομικό κλάδο και στον κλάδο των εσωτερικών πλωτών συγκοινωνιών, προκαλούνται επιπτώσεις και στην εξέλιξη των κοινωνικών διατάξεων. Στο πλαίσιο της έκθεσης ήταν απαραίτητο να γίνει αναφορά στο ζήτημα των διαφορών αυτών. Οι κοινωνικές πτυχές, στις οποίες γίνεται ιδιαίτερη μνεία στην έκθεση, αφορούν φυσικά τον χρόνο εργασίας, την ασφάλεια και την υγεία, την ειδίκευση και την κατάρτιση των εργαζομένων, την κινητικότητα γενικότερα και βέβαια και την απασχόληση. Ως σημαντικός οικονομικός τομέας στο πλαίσιο των εμπορευματικών και επιβατικών μεταφορών, ο τομέας των μεταφορών βρίσκεται σαφώς στο πεδίο έντασης που δημιουργείται ανάμεσα στους όρους του ανταγωνισμού από την μία πλευρά και στην ασφάλεια και τις συνθήκες εργασίας από την άλλη. Οι οδικές και σιδηροδρομικές μεταφορές είναι τμήμα των δημοσίων υπηρεσιών και ταυτόχρονα βάση για την επιδιωκόμενη κινητικότητα όλων των πολιτών. Απαριθμώντας 6 εκατ. εργαζόμενους και 3 εκατ. εργαζόμενους για ίδιο λογαριασμό, αποτελεί επίσης έναν σημαντικότατο κλάδο της απασχόλησης.
<P>
Για τους λόγους αυτούς θεωρήσαμε απαραίτητο να ασχοληθούμε με τις κοινωνικές διατάξεις στον τομέα των μεταφορών, καθ' ότι στους τομείς όπου η ελευθέρωση προωθήθηκε χωρίς τις απαιτούμενες ελάχιστες κοινωνικές διατάξεις, ο ανταγωνισμός αναπτύχθηκε εις βάρος των συνθηκών εργασίας, της ασφάλειας των εργαζομένων και συνεπώς και της ασφάλειας των πολιτών. Αυτός ο μη ρυθμιζόμενος ανταγωνισμός δεν έχει μόνο καταστροφικές επιπτώσεις στις κοινωνικές πτυχές, αλλά είναι και από οικονομική άποψη επίφοβος. Επομένως, μία ρεαλιστική και πραγματιστική εναρμόνιση των κοινωνικών διατάξεων, όπως προτείνεται στην παρούσα έκθεση, δεν έρχεται σε αντίθεση με την καλώς εννοούμενη ελευθέρωση. Αντίθετα μάλιστα. Θα αποτελέσει τη σταθερή βάση που χρειάζεται η οικονομία για τη βιώσιμη ανάπτυξή της. Θεωρώ τη συμπληρωματικότητα μεταξύ ελευθέρωσης και εναρμόνισης των κοινωνικών διατάξεων ως προϋπόθεση της παρούσας έκθεσης.
<P>
Κύριοι συνομιλητές - και τούτο είναι ένα από τα κύρια σημεία της έκθεσης - για την προετοιμασία όλων των μέτρων παραμένουν φυσικά οι κοινωνικοί εταίροι. Σε σχέση με αυτό θα πρέπει να δοθεί προσοχή στην πλήρη αντιπροσωπευτικότητα των τομεακών επιτροπών. Στην περίπτωση που οι διαπραγματεύσεις δεν καταλήξουν σε κάποιο αποτέλεσμα, θα πρέπει η Επιτροπή να ενεργοποιηθεί και να προβεί σε νομοθετικές προτάσεις και να μην χρησιμοποιήσει το δυνητικό αδιέξοδο των διαπραγματεύσεων ως αφορμή για καθυστερήσεις.
<P>
Κανείς από τους κλάδους των μεταφορών δεν πρέπει πλέον να εξαιρείται από οδηγίες σχετικές με τον χρόνο εργασίας. Οι οδικές μεταφορές είναι ένα καλό παράδειγμα, επειδή από τη μία πλευρά δείχνει ότι η Επιτροπή οφείλει να αναλάβει πρωτοβουλίες και από την άλλη ότι το ζητούμενο δεν είναι μόνο ο ορισμός του χρόνου οδήγησης και ανάπαυσης. Σε όλους τους τομείς, αλλά ιδιαίτερα στις οδικές μεταφορές, απαιτούνται νέοι κοινοί ορισμοί των μετακινούμενων και μη μετακινούμενων εργαζομένων, των διαφόρων καθηκόντων που ανήκουν στο επάγγελμά τους και όχι μόνο των χρόνων οδήγησης ή μετακίνησης και ανάπαυσης. Η ευελιξία που προτείνεται στην παρούσα έκθεση πρέπει να ανταποκρίνεται στις ανάγκες των διαφόρων κλάδων στον τομέα των μεταφορών και στην οργάνωση του χρόνου εργασίας, αλλά δεν πρέπει να θέτει σε κίνδυνο την αρχή της υγείας και της ασφάλειας των εργαζομένων και συνεπώς και των πολιτών.
<P>
Πενήντα χιλιάδες νεκροί σε ατυχήματα στο πλαίσιο του τομέα των μεταφορών - η είδηση αυτή μιλά μία σαφή γλώσσα ως προς την ασφάλεια των οδικών μεταφορών. Απεργίες που μέσα σε λίγες ώρες μπορούν να ακινητοποιήσουν μια ολόκληρη χώρα, τεραστίων διαστάσεων ατυχήματα οχηματαγωγών, όλα αυτά ήταν ενδείξεις που μας ανάγκασαν να προχωρήσουμε σε συγκεκριμένες ενέργειες στον τομέα μας. Είμαστε της άποψης ότι δεν πρέπει να περιμένουμε να μας ασκηθεί εκ νέου πίεση από νέα ατυχήματα ή απεργίες, προκειμένου να προχωρήσουμε σε πρωτοβουλίες και στους τομείς όπου είναι ακόμη απαραίτητη η λήψη μέτρων. Ωστόσο, δεν επαρκεί η έκδοση μίας καλής ρύθμισης. Η ρύθμιση αυτή θα είναι αποτελεσματική και θα αναζωογονήσει μάλιστα και την αγορά, μόνον εάν οι έλεγχοι εκτελούνται σε όλα τα κράτη μέλη τακτικά και ενιαία καθώς και ενιαία θα πρέπει να είναι και η επιβολή κυρώσεων στις περιπτώσεις που παραβιάζονται οι διατάξεις. Σε κανένα κράτος δεν πρέπει εκτελούνται λιγότεροι από τους προδιαγραφόμενους ελάχιστους ελέγχους και το Κοινοβούλιο πρέπει να μην είναι υποχρεωμένο να περιμένει τέσσερα χρόνια, μέχρις ότου του υποβληθούν οι εκθέσεις με τις αξιολογήσεις των ελέγχων αυτών. Σε αυτό το πλαίσιο θα πρέπει επίσης να γίνει πλήρης εκμετάλλευση της σύγχρονης τεχνολογίας που μπορεί να συμβάλει στην ασφάλεια. Σύμφωνα με τη δική μας αντίληψη δεν υπάρχουν οικονομικά συμφέροντα, π.χ. κατασκευαστών, που δεν θα επέτρεπαν ή δεν θα δικαιολογούσαν τη χρήση αυτών των εξελιγμένων τεχνολογιών. Ας πάρουμε για παράδειγμα τον ταχογράφο. Σε σύγκριση με τις τεχνολογικές δυνατότητες που υπάρχουν σήμερα, θεωρώ τους ταχογράφους που βρίσκονται ακόμα σε χρήση σχεδόν μεσαιωνικό εργαλείο.
<P>
Η πρόσβαση στο επάγγελμα αποτελεί επίσης ένα από τα κύρια σημεία της παρούσας έκθεσης. Η επαγγελματική κατάρτιση και η αμοιβαία αναγνώρισή της είναι όπως και ο χρόνος εργασίας ένας από τους ακρογωνιαίους λίθους της πολιτικής στον τομέα των μεταφορών. Διασφαλίζουν την ποιότητα των παρεχόμενων υπηρεσιών και ασφαλείς συνθήκες εργασίας. Στο σημείο αυτό το Συμβούλιο δεν φαίνεται για παράδειγμα διατεθειμένο να ξεπεράσει τις δυσκολίες στον κλάδο των εναέριων μεταφορών, μολονότι στο συγκεκριμένο παράδειγμα το ιπτάμενο προσωπικό εκτελεί σημαντικά καθήκοντα που αφορούν την ασφάλεια.
<P>
Οι κοινωνικές πτυχές στον τομέα των μεταφορών σημαίνουν όμως και τη διασφάλιση της κινητικότητα των πολιτών σε όλες της τις διαστάσεις λαμβάνοντας υπόψη και τις νόμιμες απαιτήσεις των πολιτών με περιορισμένη κινητικότητα. Τούτο αφορά τον δημόσιο τομέα, αλλά και μία καθολικής εμβέλειας συζήτηση για το ζήτημα αυτό. Με την άδειά σας, τελειώνοντας, θα αναφερθώ στην πτυχή της πολιτική για τον τομέα των μεταφορών που αφορά την απασχόληση. Τα κράτη μέλη δαπανούν ετησίως περισσότερα από 180 δις ευρώ στον τομέα της απασχόλησης και συνεπώς στην επιτροπή μας θεωρήσαμε απαραίτητο, ότι σε κάθε προτεινόμενο μέτρο πρέπει να ερευνώνται οπωσδήποτε και οι επιπτώσεις του στην απασχόληση.
<P>
Σε τελευταία ανάλυση θα έλεγα πως εάν θέλουμε να δημιουργήσουμε στην Ευρωπαϊκή Κοινότητα έναν χώρο μεταφορών όπου οι συνθήκες εργασίας δεν θα αποβαίνουν εις βάρος της υγείας, της ασφάλειας και της ποιότητας ζωής των πολιτών, θα πρέπει να συμφωνήσουμε σε μία εναρμόνιση των ελάχιστων κοινωνικών προδιαγραφών, διότι θα πρέπει να ρυθμίσουμε πτυχές που ποτέ δεν πρόκειται να ρυθμίσει από μόνη της η αγορά. Η Συνθήκη του Αμστερνταμ μας ίσως να μας δίνει τα μέσα, αν και σε περιορισμένο βαθμό. Είναι λοιπόν στο χέρι μας. Σας ευχαριστώ για την προσοχή που μου αφιερώσατε.

<SPEAKER ID=67 NAME="McMahon">
Κυρία Πρόεδρε, η έκθεση του κ. Grosch παρουσιάζει ένα ευρύ πλαίσιο θεμάτων καλύπτοντας όλες τις κοινωνικές πτυχές στον τομέα των μεταφορών. Το γεγονός ότι η έκθεσή του εγκρίθηκε σχεδόν ομόφωνα από την Επιτροπή Μεταφορών και Τουρισμού καταδεικνύει ότι υπάρχει μεγάλη υποστήριξη εντός του Κοινοβουλίου για τη λήψη των αναγκαίων μέτρων στον κοινωνικό τομέα των μεταφορών. Πράγματι, η έκθεση του κ. Grosch θα συμπληρωθεί από την επικείμενη έκθεση του κ. Chanterie, εξ ονόματος της Επιτροπής Απασχόλησης και Κοινωνικών Υποθέσεων, που θα ασχολείται με την επέκταση της γενικής οδηγίας για τον χρόνο εργασίας και από τη δική μου έκθεση για τις ώρες εργασίας των οδηγών φορτηγών.
<P>
Δεν υπάρχει αμφιβολία ότι υπάρχει άμεση σύνδεση μεταξύ του κατάλληλου κανονισμού για τον χρόνο εργασίας, της υγείας και ασφάλειας των εργαζομένων και, φυσικά, του πιο σημαντικού όλων, της ασφάλειας των ταξιδιωτών, ανεξάρτητα από το χρησιμοποιούμενο μέσο μεταφοράς. Οφείλουμε να συγχαρούμε την Επιτροπή για τη συνδρομή της προς τους κοινωνικούς εταίρους στη βιομηχανία των σιδηροδρόμων κατά την επίτευξη της συμφωνίας στις 30 Σεπτεμβρίου του προηγούμενου έτους. Δικαίως θεωρούμε ότι μία παρόμοια συμφωνία θα πρέπει να επιτευχθεί και στους άλλους τομείς των μεταφορών. Δυστυχώς, αυτό δεν συνέβη και, για τον λόγο αυτό, εκπονώ μία έκθεση για τις ώρες εργασίας των οδηγών φορτηγών, επειδή η Επιτροπή αναγκάσθηκε να καταφύγει στη νομοθετική οδό.
<P>
Ο άλλος τομέας που μας δημιουργεί κάποιους λόγους ανησυχίας είναι η βραδεία πρόοδος που σημειώνεται στην εναρμόνιση του χρόνου πτήσης και ανάπαυσης του ιπτάμενου προσωπικού. Είμαστε ιδιαίτερα ανήσυχοι γι' αυτό.
<P>
Εν κατακλείδι, η Επιτροπή Απασχόλησης και Κοινωνικών Υποθέσεων υποστηρίζει την έκθεση. Θεωρούμε ότι έχουν ανακύψει διάφορες δυσκολίες με τη βιομηχανία των μεταφορών ως αποτέλεσμα της ελευθέρωσης. Θα αναφέρω ιδιαίτερα τις ταχυδρομικές υπηρεσίες. Σε πολλά κράτη μέλη, η ελευθέρωση των ταχυδρομικών υπηρεσιών είχε ως αποτέλεσμα τη δημιουργία σημαντικών προβλημάτων σε αυτό τον τομέα. Κατά συνέπεια, οι ταχυδρόμοι σε όλη την επικράτεια της Ένωσης υποχρεώνονται να συνάψουν συμβόλαια μερικής απασχόλησης, σε πολλές περιπτώσεις χωρίς επαρκή ασφαλιστική κάλυψη. Θεωρώ ότι η έννοια των παγκόσμιων υπηρεσιών θα πρέπει να αποτελεί το πρότυπο και θα πρέπει να εφαρμόζεται στις ταχυδρομικές υπηρεσίες που λειτουργούν σε όλη την επικράτεια της Ευρωπαϊκής Ένωσης.

<SPEAKER ID=68 LANGUAGE="FR" NAME="Schlechter">
Κυρία Πρόεδρε, με την έκθεση αυτή, ο κ.Grosch επιχειρεί να ανακινήσει μια συζήτηση που διαρκεί δεκαπέντε χρόνια και που έχει ως στόχο τη βελτίωση των Κανονισμών 3820/85 και 3821/85. Εν τω μεταξύ, το Συμβούλιο Κοινωνικών Υποθέσεων ενέκρινε μια κοινή θέση επί της πρότασης οδηγίας σχετικά με το χρόνο εργασίας.
<P>
Θεωρώ σκανδαλώδη τη νομοθετική ρύθμιση όλων των δραστηριοτήτων του δημόσιου και του ιδιωτικού τομέα και τον αποκλεισμό από αυτή τη νομοθεσία ενός τομέα όπως οι οδικές μεταφορές που απασχολεί περισσότερους από επτά εκατομμύρια μισθωτούς. Για να σταματήσουν όλες οι καταχρήσεις που σημειώνονταν στο παρελθόν και που θα συνεχίσουν να σημειώνονται και στα ερχόμενα χρόνια, θα πρέπει, κατά τη γνώμη μου, να προωθηθεί η ετησιοποίηση του χρόνου εργασίας στους τομείς των μεταφορών και να αποφασιστεί ότι κάθε ώρα εργασίας που παρέχεται πέρα από το όριο των 48 ωρών θα θεωρείται και θα πληρώνεται ως υπερωρία, συμπεριλαμβανομένων των ασφαλιστικών εισφορών και των φόρων. Αυτό είναι, κατά τη γνώμη μου, το μόνο μέσο που θα πείσει τους εργοδότες να σταματήσουν να απαιτούν απερίσκεπτες υπερωρίες και θα έχει το σημαντικό πλεονέκτημα ότι οι επαγγελματίες οδηγοί θα μπορούν εντέλει, δεδομένου του ετήσιου αριθμού ωρών εργασίας και των εισφορών που καταβάλλουν, να επικαλεστούν το δικαίωμα σύνταξης στα 55 χρόνια.
<P>
Ολοκληρώνοντας, αναγνωρίζω ότι ο Επίτροπος Kinnock υπέβαλε πρόσφατα μια πρόταση που παραδέχεται ότι ο χρόνος εργασίας ενος επαγγελματία οδηγού περιλαμβάνει όλες τις εργασίες, δηλαδή όλο το χρόνο που ο οδηγός βρίσκεται στη διάθεση του εργοδότη του. Με τον τρόπο αυτόν, υλοποιείται μια παλιά απαίτηση των συνδικαλιστικών ενώσεων. Επιπλέον, μπορούμε να συμφωνήσουμε με τις προτάσεις του σχετικά με τη διάρκεια εργασίας 48 ωρών, που μπορούν να επεκταθούν στις 60 ώρες, εάν δεν υπερβαίνεται ο μέσος όρος των 48 ωρών την εβδομάδα εντός τεσσάρων μηνών, δεδομένου ότι πρόκειται για έναν αρκετά ιδιαίτερο τομέα όπως είναι ο τομέας των μεταφορών.
<P>
Κάτι όμως που είναι ήδη δύσκολο να γίνει αντιληπτό θα δημιουργήσει σίγουρα προβλήματα και στην πράξη. Η γραφειοκρατική σκέψη βάρυνε υπερβολικά, κατά τη γνώμη μου, στον τομέα αυτόν. Εάν, σε μια μεγάλη επιχείρηση, ο υπολογισμός των 48 ωρών σε διάστημα τεσσάρων μηνών ίσως δεν δημιουργεί πρόβλημα, ποια είναι η κατάσταση για τις μικρομεσαίες επιχειρήσεις και με ποιο τρόπο θα ενεργούν οι ελεγκτικές υπηρεσίες των κρατών; Βέβαια, σύντομα, ο νέος ταχυγράφος θα διευκολύνει τους ελέγχους, έως τότε όμως, μόνο προβλήματα θα υπάρχουν!
<P>
Πρέπει, εν πάση περιπτώσει, να απαιτηθεί από τις ελεγκτικές αρχές που είναι υπεύθυνες για τη νομοθετική ρύθμιση να θέσουν σε εφαρμογή έναν προληπτικό και συγχρόνως αποτελεσματικό μηχανισμό ελέγχου και κυρώσεων. Η έκθεση του κ. Grosch θα πρέπει να αποτελέσει ένα έναυσμα, ώστε να ασκήσει το Ευρωπαϊκό Κοινοβούλιο τις απαραίτητες πιέσεις επί της Επιτροπής και του Συμβουλίου Υπουργών, ούτως ώστε να σταματήσει μια για πάντα η απαράδεκτη κατάσταση στους τομείς των μεταφορών και για αυτόν το λόγο θα ήθελα να ευχαριστήσω τον κ. Grosch.

<SPEAKER ID=69 LANGUAGE="PT" NAME="Mendes Bota">
Κυρία Πρόεδρε, η ελευθέρωση των αγορών στον τομέα των μεταφορών, η οποία ξεκίνησε το 1993 μετά την υλοποίηση της εσωτερικής αγοράς, προσέδωσε στην προσφορά μεγαλύτερο δυναμισμό και διαφοροποίηση και, εν γένει, οδήγησε σε χαμηλότερες τιμές για τους καταναλωτές. Εντούτοις, διαπιστώνουμε ότι τα προαναφερθέντα οφέλη είχαν ως αντάλλαγμα τη σοβαρή επιδείνωση των κοινωνικών και επαγγελματικών συνθηκών των εργαζόμενων στον τομέα των μεταφορών. Συνήθως, το ευρύ κοινό μαθαίνει για την ύπαρξη αυτών των προβλημάτων μόνον όταν, κατά καιρούς, οι οδηγοί βαρέων φορτηγών οχημάτων παραλύουν ολόκληρη την Ευρώπη με τις παρατεταμένες απεργίες τους, οι οποίες προβάλλονται ευρέως από τα μέσα ενημέρωσης και που επιφέρουν σοβαρότατες ζημίες στο σύνολο της οικονομικής δραστηριότητας. Η αλήθεια είναι ότι το κλίμα οξύτατου ανταγωνισμού που επικρατεί στον τομέα των μεταφορών, μεταξύ επιχειρήσεων, μεταξύ κρατών μελών, αλλά και ανάμεσα στην ίδια την Ευρωπαϊκή Ένωση και τις χώρες της Κεντρικής και Ανατολικής Ευρώπης, έχει καταστήσει το επάγγελμα επισφαλές, με τάση για χαμηλότερους μισθούς, λιγότερες παροχές κοινωνικής ασφάλισης και προσφυγή σε ντάμπινγκ των τιμών, της φορολόγησης αλλά και του ίδιου του υλικού που χρησιμοποιείται.
<P>
Τα επίπεδα ελευθέρωσης των διαφορετικών κλάδων που αφορούν τη δραστηριότητα μεταφορών, είτε πρόκειται για τις οδικές μεταφορές, είτε για τις εναέριες, σιδηροδρομικές ή θαλάσσιες μεταφορές ή για τις ταχυδρομικές υπηρεσίες, κυμαίνονται επί του παρόντος ανάμεσα στην πλήρη ελευθέρωση και μία κατάσταση ολιγοπωλίου. Οι συνθήκες εργασίας και τα επίπεδα κοινωνικής προστασίας των εργαζομένων επίσης αντανακλούν αυτές τις διαφορές. Αλλά θα έπρεπε να εξασφαλισθεί κάποιο ελάχιστο επίπεδο. Εξ ου και η αναγκαιότητα μίας παρέμβασης του Συμβουλίου και της Επιτροπής, με στόχο την εναρμόνιση των κοινωνικών διατάξεων που εφαρμόζονται στην Ευρωπαϊκή Ένωση στον τομέα των μεταφορών, δεδομένου ότι η επίτευξη μεγαλύτερης ασφάλειας, μεγαλύτερης σταθερότητας της απασχόλησης και ανώτερων επιπέδων προστασίας της υγείας των εργαζομένων σημαίνει επίσης αύξηση της παραγωγικότητας των επιχειρήσεων και βελτίωση των επιπέδων ασφαλείας για τους χρήστες.
<P>
Υπάρχουν, ωστόσο, δύο συγκεκριμένα ζητήματα τα οποία χρήζουν σχολιασμού. Πρώτον, η πρόταση να συνυπολογιστεί στο συνολικό χρόνο εργασίας των εργαζόμενων στις οδικές μεταφορές, εκτός από τις ώρες οδήγησης και φορτοεκφόρτωσης, και όλος ο υπόλοιπος χρόνος κατά τον οποίο ο εργαζόμενος βρίσκεται στη διάθεση του εργοδότη του, θα πρέπει να ειδωθεί με επιφύλαξη και ισορροπημένα, μιας και οι επιχειρήσεις ενδέχεται να μην αντεπεξέλθουν σε έναν υπέρμετρα εκτεταμένο ορισμό της έννοιας του χρόνου εργασίας, διατρέχοντας τον κίνδυνο να καταστούν μη βιώσιμες και ίσως να οδηγηθούν στην πτώχευση.
<P>
Τέλος, παρ' όλο που συμμεριζόμαστε την αποφασιστική στάση της Επιτροπής προς την κατεύθυνση της μη περαιτέρω παράτασης του σκανδαλώδους φορολογικού όφελους που απορρέει από τις πωλήσεις εμπορευμάτων απαλλαγμένων από ΦΠΑ, απευθύνουμε ωστόσο έκκληση στην Επιτροπή να προχωρήσει στη λήψη μέτρων ειδικής στήριξης του τομέα των θαλασσίων μεταφορών, δεδομένων των σοβαρών επιπτώσεων που συνεπάγεται μια τέτοια εξέλιξη για τις σημερινές θέσεις απασχόλησης.
<P>
Δράττουμε την ευκαιρία για να συγχαρούμε τον συνάδελφό μας κ. Grosch για την εξαίρετη εργασία που μας παρουσίασε.

<SPEAKER ID=70 LANGUAGE="NL" NAME="Wijsenbeek">
Κυρία Πρόεδρε, θα ήθελα και εγώ να συγχαρώ θερμά τον εισηγητή για το έξοχο έργο που παρουσίασε καθώς και τους τρεις προηγούμενους ομιλητές, τον κ. McMahon και τους φίλους μου Marcel Schlechter και Mendes Bota.
<P>
Δήλωσα ευθύς εξ αρχής ότι ο χρόνος εργασίας θα πρέπει όντως να αποτελεί τον καθοριστικό παράγοντα στον τομέα των μεταφορών, συμπεριλαμβανομένων και δραστηριοτήτων άλλων από την, ας πούμε, καθαρή οδήγηση, ή τη μετακίνηση του οχήματος ή του πλοίου ή οποιουδήποτε άλλου πράγματος. Πιστεύω όμως ότι, από την άλλη πλευρά, πρέπει να υπάρξει και η απαραίτητη ευελιξία όσον αφορά την εφαρμογή, έτσι ώστε οι μεταφορείς να μην υποχρεωθούν να ταξιδεύουν περισσότερο από ό, τι είναι απολύτως απαραίτητο. Όταν λοιπόν μπορεί κανείς να εργάζεται περισσότερο τη μία εβδομάδα και να αντισταθμίζει το χρόνο εργασίας την επόμενη, αυτό σημαίνει ότι μπορεί να ταξιδεύει και περισσότερο χρόνο για να ολοκληρώσει ένα ταξίδι.
<P>
Ο κ. Grosch κάνει λάθος σε ένα σημείο. Έχουμε ήδη θεσπίσει έναν κανονισμό για τον ψηφιακό ταχογράφο. Τώρα πλέον πρέπει να αναμείνουμε τα τελευταία τεχνικά δεδομένα προκειμένου να ξεκινήσει η γενική εφαρμογή του. Ωστόσο, γι'αυτό υπάρχουν ήδη κανόνες τους οποίους ανέμενε η Επιτροπή για να μπορέσει να υποβάλει την παρούσα πρόταση, ούτως ώστε τα δύο αυτά θέματα να συμβαδίσουν.
<P>
Τονίζω ότι δεν πρέπει να κάνουμε λάθος. Οι συχνές παραβιάσεις του χρόνου οδήγησης και ανάπαυσης, όπως διαβάζουμε στην εφημερίδα, με μεγάλα διαστήματα, είναι αποτέλεσμα του ότι ο χρόνος περιορισμένης ανάπαυσης δεν υπολογίζεται ως τέτοιος. Έτσι, καταλήγουμε σε απίστευτους αριθμούς, όπως 48 ώρες οδήγησης. Αυτό ούτε γίνεται, ούτε μπορεί να το κάνει κανένας.
<P>
Θα ήθελα να κάνω ακόμη μερικές παρατηρήσεις που είναι οι εξής: κατ'αρχάς, δεν πρέπει να υπάρχουν εθνικές διακρίσεις. Κατά δεύτερον, θα ήθελα να τονίσω ότι και στην περίπτωση της οδικής μεταφοράς προσώπων δεν πρέπει να λέγονται υπερβολές ως προς την έλλειψη ασφάλειας. Πρόκειται για το ασφαλέστερο μέσο μεταφοράς, με το χαμηλότερο ποσοστό ατυχημάτων ανά διανυόμενο χιλιόμετρο. Θα ήθελα τέλος να τονίσω ότι, για να διατηρήσουμε μια ικανοποιητική υποδομή και ένα καλό σύστημα εκπαίδευσης, είναι εξαιρετικό σημαντικό να θεσπίσουμε πάρα πολύ αυστηρά μέτρα και για τα ευρωπαϊκά πληρώματα, κυρίως όμως συντομότερους χρόνους πλεύσης εν γένει. Δηλαδή δεν αναφέρομαι στο χρόνο εργασίας και ανάπαυσης, αλλά στη μείωση της διάρκειας του ταξιδιού στο πλοίο.

<SPEAKER ID=71 LANGUAGE="FR" NAME="Moreau">
Κυρία Πρόεδρε, η συμβολή του κ. Grosch, και της Επιτροπής Μεταφορών και Τουρισμού, αξίζει πραγματικά το ενδιαφέρον μας. Η κοινωνική εναρμόνιση, στον τομέα των μεταφορών, αποτελεί αναγκαιότητα και ο στόχος αυτός πρέπει να τοποθετηθεί σε φιλόδοξο επίπεδο, χάριν της οικονομικής αποτελεσματικότητας, που επιβάλλει την αντιμετώπιση της κατάφωρης ανισότητας που πλήττει τα μέσα μεταφοράς - ιδίως τους σιδηροδρόμους και τη ναυσιπλοία - έναντι των οδικών μεταφορών. Αποτελεί επίσης αναγκαιότητα σε κοινωνικό επίπεδο, για τη βελτίωση των συνθηκών εργασίας και διαβίωσης των μισθωτών και για την απασχόληση. Είναι, τέλος, πολύ σημαντική για την ασφάλεια, ιδίως στις οδικές μεταφορές.
<P>
Οι βελτιώσεις που επέφερε η Ομάδα μας και που εγκρίθηκαν από την επιτροπή επιβεβαιώνουν σημαντικές έννοιες, όπως η αναγκαία μείωση του χρόνου εργασίας χωρίς μείωση των αποδοχών, η προώθηση του κοινωνικού διαλόγου, η αρχή της μη υποβάθμισης σε κοινωνικά θέματα, ούτως ώστε η πρόοδος ορισμένων να μην σημαίνει υποβάθμιση άλλων.
<P>
Οι αρχές αυτές, όπως και το αίτημα που διατύπωσε ο κ. Grosch για σαφή ορισμό του χρόνου εργασίας στον τομέα των οδικών μεταφορών που να περιλαμβάνει όλες τις περιόδους κατά τις οποίες ο εργαζόμενος βρίσκεται στη διάθεση του εργοδότη του, αυτές οι ίδιες αρχές, καθώς και η εδραίωση του ρόλου των δημόσιων υπηρεσιών, μπορούν να συμβάλουν σε μια προοδευτική αντίληψη της ευρωπαϊκής οικοδόμησης, που πρέπει να χρησιμοποιεί τις τεχνικές προόδους και τις γνώσεις για να κάνει πολιτιστικό έργο, βασιζόμενη στα κεκτημένα ορισμένων, και όχι για να επιδιώκει την πρόοδο όλων, προβάλλοντας την υφιστάμενη ανισότητα για να καταλήξει σε μια ισοπέδωση προς τα κάτω.
<P>
Θα ήθελα να ολοκληρώσω εμμένοντας στο γεγονός ότι πρέπει να δοθεί προσοχή, ούτως ώστε οι προτάσεις της έκθεσης Grosch να μην μείνουν στο στάδιο των ευσεβών πόθων αλλά να ενσωματωθούν σταδιακά στις συγκεκριμένες αποφάσεις που καλείται να λάβει το Κοινοβούλιο, κυρίως εφόσον πρόκειται για την ενσωμάτωση των τομέων που δεν περιλαμβάνονται στην οδηγία σχετικά με το χρόνο εργασίας.
<P>
Από την εδραίωση και την αποτελεσματική εφαρμογή των αρχών κοινωνικής δικαιοσύνης εξαρτάται η εικόνα που έχουν οι λαοί της Ευρωπαϊκής Ένωσης για την Ευρώπη. Παρατηρείται μεγάλο έλλειμμα στον τομέα αυτόν το οποίο πρέπει να διορθωθεί χωρίς καθυστέρηση. Η αλληλεγγύη, η συμπαράσταση, η συμμετοχή των λαών επιβάλλουν την καθημερινή βίωση του στόχου μιας ανοδικής κοινωνικής εναρμόνισης για την οικοδόμηση μιας Ευρώπης όπως την επιθυμούν οι λαοί.

<SPEAKER ID=72 LANGUAGE="DE" NAME="Lukas">
Κυρία Πρόεδρε, η αυξανόμενη κινητικότητα των πολιτών και η ραγδαία επέκταση της βιομηχανίας των ταξιδίων, καθιστούν, ήδη για λόγους ασφαλείας, επιτακτικά αναγκαία την σε υψηλό επίπεδο εναρμόνιση ορισμένων κοινωνικών διατάξεων στον τομέα των μεταφορών. Το ζήτημα αυτό αφορά ιδιαίτερα τις αεροπορικές και τις οδικές συγκοινωνίες. Στον τομέα του τουρισμού με πούλμαν, ένα είδος τουρισμού που από περιβαλλοντική άποψη πρέπει να χαιρετίσουμε ιδιαίτερα, υπάρχει ανάγκη μίας ρύθμισης ευρωπαϊκής εμβέλειας, η οποία θα διασφαλίζει ότι η κόπωση των οδηγών δεν θα θέτει σε κίνδυνο τους επιβάτες και όλους τους άλλους που χρησιμοποιούν τον δρόμο που ο εν λόγω οδηγός ακολουθεί κατά τη διαδρομή του.
<P>
Θέλω να αναφερθώ στις αιτιολογικές σκέψεις Δ και Ε, όπου ο εισηγητής θεωρεί πως η εναρμόνιση των κοινωνικών διατάξεων πρέπει να αναχαιτίσει εκείνον τον ανταγωνισμό που αποβαίνει εις βάρος της υγείας, της ποιότητας ζωής και της κινητικότητας και πως ο χρόνος εργασίας αποτελεί ένα ουσιαστικό στοιχείο για την ασφάλεια στις μεταφορές. Κάθε αναχαίτιση του ανταγωνισμού είναι βασικά επικίνδυνη. Ωστόσο, πιστεύω ότι στην προκείμενη περίπτωση η αναχαίτιση αυτή είναι δικαιολογημένη, προπάντων όταν πρόκειται για την ασφάλεια των ανθρώπων.

<SPEAKER ID=73 LANGUAGE="DA" NAME="Sindal">
Κυρία Πρόεδρε, η εναρμόνιση των κοινωνικών διατάξεων στην πολιτική μεταφορών απασχόλησε ιδιαίτερα την επιτροπή μας και την Ευρωπαϊκή Επιτροπή, και είμαι σίγουρος ότι όλοι μας εδώ στην αίθουσα μπορούμε να δούμε τα προβλήματα. Πιστεύω επίσης ότι μπορούμε να συμφωνήσουμε σε ορισμένες λύσεις, αλλά όταν φτάνουμε στο θέμα των αποφάσεων του Συμβουλίου τότε όλα σταματούν. Πρέπει οι καλές συνθήκες να αντικατασταθούν από χειρότερες; Διότι στην πραγματικότητα περί αυτού πρόκειται όταν μιλάμε για εναρμόνιση. Πώς εναρμονίζουμε; Η έκθεση αναλύει την έκταση του προβλήματος και καταδεικνύει πόσες πολλές απόψεις υπάρχουν όσον αφορά αυτό το θέμα. Οι μεταφορές είναι διασυνοριακές και ως εκ τούτου αποτελούν πεδίο εφαρμογής κοινών κανόνων. Πρέπει να υπάρχουν κοινοί κανόνες κυκλοφορίας, πρέπει να υπάρχουν κοινές διατάξεις για το περιβάλλον και το ωράριο εργασίας, όπως άλλωστε ανέφερε και ο εισηγητής. Από την άλλη όμως πλευρά έχουμε πολύ εκτεταμένες εθνικές μεταφορές. Οι εθνικοί κανόνες και παραδόσεις είναι ωστόσο τόσο διαφορετικοί που οι κοινωνικές συνθήκες συχνά παίζουν κομβικό ρόλο στην ανταγωνιστικότητα, όπως εξάλλου αναφέρθη εδώ σήμερα. Από τη μία πλευρά έχουμε τον συνεργάτη και από την άλλη τον αγοραστή μεταφορών. Η ασφάλεια και το ωράριο εργασίας είναι στενά συνδεδεμένα και δεν πρέπει βλάψουν την ανταγωνιστικότητα. Είναι άποψή μου πως πρέπει να υπάρχουν ευρωπαϊκοί κανόνες όπου είναι απαραίτητο, αλλά ώς ένα βαθμό είναι απαραίτητο να συνυπολογίσουμε τις εθνικές συλλογικές συμβάσεις και παραδόσεις. Μόλις εμπλέκουμε στην εναρμόνιση τις κοινωνικές συνθήκες, τους φόρους και τα τέλη τα πάντα πάνε στραβά. Θεωρώ ότι είναι έξοχο το κείμενο που έχουμε μπροστά μας, αλλά αν είναι να πετύχουμε κάποιο λογικό αποτέλεσμα πρέπει να δούμε ποιες δυνατότητες έχει το Συμβούλιο των Υπουργών, και πρέπει επίσης να δούμε σε έως ποιο επίπεδο θα εναρμονίσουμε. Επαναλαμβάνω την ερώτησή μου: Πρέπει οι καλές συνθήκες να αντικατασταθούν από χειρότερες; Αυτό είναι που πρέπει να συζητήσουμε.

<SPEAKER ID=74 LANGUAGE="SV" NAME="Stenmarck">
Κυρία Πρόεδρε, επιτρέψτε να αρχίσω εκφράζοντας τις ευχαριστίες μου προς τον κ. Grosch για το έργο που κατέθεσε σ' αυτήν την έκθεση. Υπάρχουν πολλά θετικά σημεία σε αυτήν την έκθεση, έναντι της οποίας θα τοποθετηθούμε, όπως, π.χ. η διατύπωση του εισηγητή ότι η εναρμόνιση των κοινωνικών θεμάτων δεν έχει ως στόχο τον έλεγχο των δυνάμεων της αγοράς.
<P>
Παρεμπιπτόντως, ανήκω σ' αυτούς που είναι διστακτικοί απέναντι στην υπερβολικά εκτεταμένη εναρμόνιση της νομοθεσίας για τα κοινωνικά θέματα των διαφόρων χωρών. Σύμφωνα με την οπτική μου, η κοινωνική πολιτική ανήκει κυρίως στον τομέα της εθνικής ευθύνης. Θεωρώ ότι σε συμφωνία με την αρχή της επικουρικότητας, στην οποία αναφερόμαστε σε πάρα πολλές περιστάσεις, αυτό ισχύει και ότι σε έναν πολύ μεγάλο βαθμό, πρέπει όντως να ισχύει. Αμφισβητώ δε το αν πραγματικά είναι δυνατόν να γίνει διαφορετικά. Οι προϋποθέσεις είναι πολύ διαφορετικές στα σημερινά κράτη μέλη. Σε κάθε διεύρυνση του κύκλου των κρατών μελών προς τις χώρες της Ανατολικής Ευρώπης αυτές οι διαφορές θα αυξάνονται δραματικά. Ωστόσο, αυτό δεν είναι εμπόδιο για το γεγονός ότι υπάρχουν τομείς της κοινωνικής πολιτικής όπου οι κοινοί κανόνες είναι ένα πλεονέκτημα. Μπορεί, π.χ. να αφορά τις προϋποθέσεις για την αύξηση της κυκλοφοριακής ασφάλειας, ο οποίος είναι ένας τομέας όπου αναμφισβήτητα θα είχαμε πολλά οφέλη αν υπήρχαν κοινοί κανονισμοί.
<P>
Θεωρώ, όμως, ότι όταν ο εισηγητής αναφέρεται στ αίτημα της μείωσης του εργάσιμου χρόνου χωρίς μείωση των αποδοχών, ως έναν από τους σημαντικότερους στόχους στον τομέα των μεταφορών, αυτό είναι υπερβολικό. Δεν πιστεύω ότι η γενικευμένη μείωση του εργάσιμου χρόνου, χωρίς μείωση του συνεχούς εργάσιμου χρόνου και ουσιαστικές περιόδους ανάπαυσης στο ενδιάμεσο της βάρδιας, είναι η λύση σ' ό, τι αφορά την κυκλοφοριακή ασφάλεια. Φυσικά, υπάρχουν λόγοι να βρεθούν κοινές λύσεις γι' αυτό το πρόβλημα και σε ευρωπαϊκό επίπεδο.

<SPEAKER ID=75 NAME="Κinnock, Neil">
Κυρία Πρόεδρε, θα ήθελα και εγώ να συμμερισθώ όσους έχουν μιλήσει σε αυτή τη συζήτηση και να συγχαρώ τον κ. Grosch για την έκθεσή του, η οποία είναι εν γένει κολακευτική απέναντι στην Επιτροπή. Φυσιολογικά λοιπόν, ανταποκρίνομαι ευχαριστώντας τον εισηγητή και τους συναδέλφους του για το έργο που επωμίσθηκαν εκπονώντας αυτή την έκθεση σχετικά με την κοινωνική εναρμόνιση στον τομέα των μεταφορών.
<P>
Είναι χρήσιμο να θυμόμαστε ότι, ενώ η ελευθέρωση για την ενίσχυση της επίδοσης και των συστημάτων των μεταφορών θα πρέπει να επιδιωχθεί, είναι βασικό να διασφαλισθεί ότι αυτό θα αναληφθεί με τρόπο που να αποδίδει τη δέουσα προσοχή στις λογικές ανάγκες των εργαζομένων και στην ασφάλεια και την εξυπηρέτηση του κοινού. Αυτό είναι ένα σημείο που τόνισε ο ίδιος ο κ. Grosch και το οποίο επαναλαμβάνεται καθόλη τη συζήτηση.
<P>
Όσον αφορά το μείζον θέμα του χρόνου εργασίας, είναι σαφές ότι η διάσταση απόψεων μεταξύ του Κοινοβουλίου και της Επιτροπής είναι μηδαμινή. Ωστόσο, θα πρέπει να γνωστοποιήσω στο Σώμα, ότι, όπως θα γνωρίζουν οι περισσότεροι αξιότιμοι βουλευτές, η Επιτροπή δεν έχει απολύτως καμία εξουσία να διατυπώνει προτάσεις σχετικά με την επιθυμία οι μειώσεις του χρόνου εργασίας να πραγματοποιηθούν χωρίς περικοπή του μισθού, ένα σημείο το οποίο τόνισε η κυρία Moreau και άλλοι κατά τη διάρκεια της συζήτησης.
<P>
Η κοινοτική οδηγία για τον χρόνο εργασίας - και συνεπώς οι παρούσες προτάσεις - βασίζονται, όπως θα γνωρίζει το Σώμα, στην προστασία της υγείας και της ασφάλειας των εργαζομένων. Μολονότι είναι προφανές ότι η κατάλληλη εφαρμογή αυτής της αρχής θα μπορούσε να επιφέρει, σε ορισμένες περιπτώσεις, μειώσεις στις ώρες εργασίας, η διαχείριση των πρακτικών συνεπειών των αλλαγών στο νομοθετικό πλαίσιο θα πρέπει να αφεθεί στις διαπραγματεύσεις μεταξύ των εργοδοτών και των εργαζομένων, κατά προτίμηση μέσω του συνήθους κοινωνικού διαλόγου. Η τέτοιου είδους διαχείριση προφανώς δεν μπορεί - και μάλιστα, δεν θα έπρεπε - να γίνει από την Επιτροπή ή με νομοθετικές ρυθμίσεις.
<P>
Έχουν εκφρασθεί ανησυχίες για τα επίπεδα των ελέγχων αναφορικά με τις περιόδους οδήγησης και ανάπαυσης και επίσης για τα επίπεδα των προστίμων και των κυρώσεων που επιβάλλονται στις παραβιάσεις. Σε απάντηση, θα έλεγα στο Σώμα ότι συμφωνώ πως οι έλεγχοι θα πρέπει να είναι αποτελεσματικοί. Διαφορετικά είναι άσκοποι. Όπως υποδεικνύεται και στην έκθεση του κ. Grosch, η Επιτροπή θα προτείνει κατά συνέπεια να αυξηθούν οι ελάχιστοι έλεγχοι που θα πρέπει να διεξάγονται. Η Επιτροπή γνωρίζει επίσης εδώ και κάποιο καιρό τις ανησυχίες σχετικά με τα πρόστιμα και τις κυρώσεις και συνεπώς εκπονούμε τώρα μία έκθεση για την αποτελεσματικότητα και την αποδοτικότητα των μέτρων επιβολής. Η εν λόγω έκθεση θα ασχολείται με όλες τις πτυχές αυτών των ζητημάτων. Βεβαίως, θα γνωστοποιήσω στο Σώμα τα ευρήματά μας μόλις ολοκληρώσουμε αυτό το έργο.
<P>
Η εν λόγω έκθεση υποδεικνύει ότι υπάρχει η ανάγκη να αξιολογήσουμε τα μέτρα στον τομέα των μεταφορών από την άποψη των συνεπειών τους στις θέσεις εργασίας, τις συνθήκες εργασίας και γενικά την κινητικότητα. Ελπίζω ότι όλοι σε αυτό το Σώμα αποδέχονται ότι ούτε εγώ ούτε οι συνάδελφοί μου στον τομέα των μεταφορών θα παραμελήσουν τέτοια ζητήματα κατά την εκπόνηση των προτάσεων. Ωστόσο, θα πρέπει να πω ότι δεν θεωρώ πως θα μπορούσαμε να αποκομίσουμε κάποια σημαντική προστιθέμενη αξία από τη σύνταξη μίας γενικής έκθεσης που να εξετάζει αυτά τα θέματα. Το Σώμα θα γνωρίζει ότι όλες οι προτάσεις τις οποίες παρουσιάζουμε λαμβάνουν υπόψη τους τέτοια ζητήματα, προβλέποντας κάποια ευελιξία ή παρεκκλίσεις ή μεταβατικές περιόδους. Ελπίζω ότι το Σώμα θα αναγνωρίσει ότι αυτός είναι ένας πρακτικός και διαφανής τρόπος δράσης και έχει το ουσιαστικό αποτέλεσμα να συνιστά μία συνεχώς εφαρμοζόμενη αρχή πολιτικής παρά μία περιοδική έκθεση η οποία απλώς προσφέρει κάποια σχόλια.
<P>
Ωστόσο, αυτό συνιστά ένα σχετικά ήσσονος σημασίας σημείο στο συνολικό πλαίσιο της συγκεκριμένης έκθεσης και δεν θα πρέπει σε καμία περίπτωση να μειώσει την ουσία του έργου που πραγματοποίησε ο κ. Grosch και οι συνάδελφοί του και είμαι πολύ χαρούμενος που μπορώ να το επιδοκιμάσω στο Σώμα.

<SPEAKER ID=76 NAME="Πρόεδρος">
Ευχαριστώ πολύ, κύριε Επίτροπε Kinnock.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=8>
Συμπερίληψη της Τουρκίας στα προγράμματα «Σωκράτης» και «Νεολαία»
<SPEAKER ID=77 NAME="Πρόεδρος">
H ημερήσια διάταξη προβλέπει τη συζήτηση της έκθεσης (A4-0048/99) της κυρίας Heinisch, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για την τροποποίηση του βασικού κανονισμού σχετικά με το πρόγραμμα Σωκράτης ώστε να περιληφθεί και η Τουρκία μεταξύ των δικαιούχων χωρών (COM(96)0199 - C4-0293/96-96/0130(COD)) και σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για την τροποποίηση του βασικού κανονισμού σχετικά με το πρόγραμμα Νεολαία για την Ευρώπη ΙΙΙ ώστε να περιληφθεί και η Τουρκία μεταξύ των δικαιούχων χωρών (COM(96)0199 - C4-0294/96-96/0131(COD)).

<SPEAKER ID=78 NAME="Heinisch">
Κυρία Πρόεδρε, κύριε Επίτροπε, αγαπητοί συνάδελφοι, περισσότερο από τρία χρόνια ασχολούμεθα με το ζήτημα κατά πόσο θα πρέπει να περιληφθεί η Τουρκία στο πρόγραμμα ανταλλαγών Σωκράτης καθώς και στο πρόγραμμα Νεολαία για την Ευρώπη. Δεδομένου ότι τα εν λόγω προγράμματα λήγουν στο τέλος του χρόνου και ήδη συζητούμε τα αντίστοιχα προγράμματα που θα ακολουθήσουν, τίθεται επιτέλους το ζήτημα αυτό στην ημερήσια διάταξη του Κοινοβουλίου. Η μεγάλη καθυστέρηση στη συζήτηση αυτή έχει βασικά σχέση με το γεγονός ότι πολλοί ευχαρίστως συνέδεαν το αντικείμενο της παρούσας έκθεσης με το ουσιαστικό πρόβλημα των σχέσεων της Ευρωπαϊκής Ένωσης με τη Δημοκρατία της Τουρκίας ενόψει της συμμετοχής της ως ισότιμο μέλος στην Ευρωπαϊκή Ένωσης.
<P>
Ήδη στο άρθρο 28 της Συμφωνίας Σύνδεσης μεταξύ Ευρωπαϊκής Ένωσης και Τουρκίας είχε ορισθεί ότι εξετάζεται το ενδεχόμενο της προσχώρησης της Τουρκίας στην Ευρωπαϊκή Ένωση. Η γραμμή αυτή επικυρώθηκε και από το Ευρωπαϊκό Συμβούλιο του Λουξεμβούργου τον Δεκέμβριο του 1997 και προπάντων στο Κάρντιφ τον Ιούνιο του 1998. Το Συμβούλιο υποστήριζε πάντα την άποψη ότι είναι πολύ σημαντικό να οδηγηθεί η Τουρκία σε μία προσέγγιση της Ευρωπαϊκής Ένωσης σε όλους τους τομείς. Αυτό είναι εξ αρχής και το σκεπτικό για τη συμμετοχή της Τουρκίας σε κοινοτικά προγράμματα όπως το πρόγραμμα Σωκράτης και το πρόγραμμα Νεολαία για την Ευρώπη.
<P>
Ωστόσο, το Συμβούλιο επισήμανε επανειλημμένα και ότι οι υποψήφιες για ένταξη χώρες πρέπει να έχουν επιτύχει θεσμική σταθερότητα ως εγγύηση για μία τάξη πραγμάτων στηριζόμενη στη δημοκρατία και το κράτος δικαίου, για την τήρηση των ανθρωπίνων δικαιωμάτων καθώς και για τον σεβασμό και την προστασία των μειονοτήτων. Αναμφισβήτητα, η κατάσταση των ανθρωπίνων δικαιωμάτων στην Τουρκία εξακολουθεί να μην είναι ικανοποιητική, ειδικά όσον αφορά την αντιμετώπιση των μειονοτήτων. Αυτό το έδειξε κατά πρώτο λόγο η τελευταία ετήσια έκθεση της Διεθνούς Αμνηστίας. Αλλά απαράδεκτη είναι και η πολιτική παρακώλυσης που ακολουθεί η Τουρκία σε σχέση με τις προσπάθειες της Κύπρου για την προσχώρησή της στην ΕΕ, αυτό πρέπει να ειπωθεί με απόλυτη σαφήνεια.
<P>
Σήμερα δεν θέλω όμως να θίξω περισσότερο τη σημερινή κατάσταση των ανθρωπίνων δικαιωμάτων. Ως προς αυτά είχαμε πολλαπλές ευκαιρίες να λάβουμε σαφή θέση σε διάφορες εκθέσεις και τελευταία στην επιτροπή μας στη έκθεση του συναδέλφου Swoboda για την εξέλιξη των σχέσεων με την Τουρκία και την ευρωπαϊκή στρατηγική για την Τουρκία. Έχουν ήδη αναφερθεί όλα τα ουσιαστικά σημεία. Τα αιτήματα του Κοινοβουλίου έχουν καταγραφεί σε πολυάριθμα έγγραφα. Για τον λόγο αυτό η παρούσα έκθεση περιορίζεται στο ζήτημα της συμπερίληψης της Τουρκίας στα εκπαιδευτικά προγράμματα. Οι ευρύτερες συζητήσεις σχετικά με την ένταξη της Τουρκίας στην ΕΕ μας αποπροσανατολίζουν από τους βασικούς στόχους που θέλουμε να επιτύχουμε μέσω των προγραμμάτων ανταλλαγής και οι οποίοι θα πρέπει κατά βάσιν να έχουν το προβάδισμα ως κριτήριο κατά την αξιολόγηση του συγκεκριμένου ζητήματος.
<P>
Τα προγράμματα Σωκράτης και Νεολαία για την Ευρώπη είχαν εκπονηθεί για να διδαχθούν οι νέοι την αξία της ανοχής απέναντι στο ξένο, της δημοκρατίας και της ενεργού συμμετοχής στην κοινωνία ως πολίτες. Ρητός στόχος της Ευρωπαϊκής Ένωσης είναι, μέσω των προγραμμάτων αυτών, να δοθεί στους νέους η δυνατότητα να συμμετέχουν στην οικοδόμηση της Ευρώπης, επειδή οι νέοι που εκπαιδεύονται σε ένα κλίμα που διαπνέεται από το ανοικτό πνεύμα και την ανοχή απέναντι στο ξένο, είναι οι περισσότερα υποσχόμενοι οικοδόμοι μιας ειρηνικής και ανθρώπινης Ευρώπης. Για τον λόγο αυτό είχαμε ανοίξει τα συγκεκριμένα προγράμματα αρχικά για τους νέους από τις χώρες ΕΖΕΣ και κατόπιν και για τους νέους από τα συνδεδεμένα κράτη της Κεντρικής και Ανατολικής Ευρώπης καθώς και για τους νέους από την Κύπρο και τη Μάλτα. Για τον λόγο αυτό δεν πρέπει να αφήσουμε την Τουρκία εκτός.
<P>
Στην αιτιολόγηση της πρώτης φάσης του προγράμματος Σωκράτης αναφερόταν ως αποστολή του να φέρει τον καθένα κοντά στην Ευρώπη και να της δώσει ανθρωπιστικές διαστάσεις. Ο στόχος αυτός εμφανίζεται σαν να ήταν προκαθορισμένος για την περίπτωση της Τουρκίας που η συμπερίληψή της στο πρόγραμμα θα την οδηγούσε προς αυτόν ακριβώς τον προσανατολισμό. Το ζητούμενο είναι να θέσουμε την Ευρώπη στο οπτικό πεδίο της τουρκικής νεολαίας, επειδή οι νεαροί Τούρκοι είναι εκείνοι που είναι ανοικτοί σε αλλαγές στη χώρα τους και πιέζουν προς αυτήν την κατεύθυνση με το βλέμμα στραμμένο προς το μέλλον. Αλλωστε, η νεολαία παίζει κατ' αρχήν πρωταγωνιστικό ρόλο στη διαδικασία εκδημοκρατισμού και συνεννόησης των λαών.
<P>
Μπορείτε να δείτε σε ποιο δυναμικό απευθυνόμαστε από το γεγονός ότι στην τουρκική κοινωνία οι νέοι κάτω των 25 ετών υπερβαίνουν το 50 % του συνολικού πληθυσμού. Μπορείτε να φαντασθείτε τι είδους ευκαιρία είναι αυτή. Φυσικά, μέσω των προγραμμάτων μας μπορούμε να έρθουμε σε επαφή μόνο με ένα μικρό ποσοστό αυτών των νέων ανθρώπων. Αλλά αναλογιστείτε το τεράστιο πολλαπλασιαστικό αποτέλεσμα που θα προκαλέσουν οι αντίστοιχες θετικές προσωπικές εμπειρίες των νέων αυτών. Επομένως πρέπει να δώσουμε στους νεαρούς Τούρκους την ευκαιρία να γνωρίσουν οι ίδιοι από κοντά τον δυτικοευρωπαϊκό μας πολιτισμό και τον τρόπο που χειριζόμαστε τα θεμελιώδη δικαιώματα των πολιτών καθώς και τα ανθρώπινα δικαιώματα. Εν κατακλείδι, οι ήδη υφιστάμενες συνεργασίες ευρωπαϊκών νεολαιίστικων και φοιτητικών οργανώσεων δείχνουν ότι πράγματι λειτουργεί αυτό το σκεπτικό.
<P>
Θέλω να τονίσω για άλλη μία φορά ότι κατά την εκτέλεση των προγραμμάτων θα καταβάλουμε προσπάθειες για τη δίκαιη συμμετοχή των μειονοτήτων και ιδιαίτερα της κουρδικής μειονότητας. Αυτή μας η πρόθεση δεν πρόκειται να αλλάξει λόγω των βίαιων συγκρούσεων που εκτυλίσσονται σήμερα στην ευρωπαϊκή επικράτεια. Αυτό όμως δεν μπορούμε να το επιτύχουμε απλά ψηφίζοντας ή με παρόμοιες ενέργειες.Αντίθετα, θα ελέγχουμε επακριβώς τη συμμετοχή των διαφόρων μειονοτήτων μέσω εκθέσεων που θα υποβάλλονται ετησίως.
<P>
Τελειώνοντας την εισήγησή μου, θέλω μόνο να πω ότι θα πρέπει να θυμόμαστε τα γνωστά λόγια του Jean Monnet ο οποίος τόνιζε συνεχώς πως όλες οι προσπάθειες να ενωθεί η Ευρώπη θα πρέπει σε τελευταία ανάλυση να έχουν ως στόχο τους να ενώσουν τους ανθρώπους και να μην προωθείται μόνο η ένωση κρατών. Η ενισχυμένη συνεργασία σε επίπεδο νεολαίας και η προσφορά υποτροφιών ανταλλαγής προσφέρει αποφασιστικής σημασίας σημεία εκκίνησης για την ενίσχυση της δημοκρατίας και τον σεβασμό των ανθρωπίνων δικαιωμάτων στην Τουρκία. Και οι δύο συνισταμένες αποτελούν σημαντικό βήμα, προκειμένου να μπορέσει μακροπρόθεσμα η Τουρκία να αποκτήσει δεσμούς με τη Δύση. Για τον λόγο αυτό σας καλώ να ψηφίσετε μαζί μου υπέρ της συμπερίληψης της Τουρκίας στα κοινοτικά εκπαιδευτικά προγράμματα και στα προγράμματα για τη νεολαία.

<SPEAKER ID=79 NAME="Schwaiger">
Κυρία Πρόεδρε, κύριε Επίτροπε, αγαπητοί συνάδελφοι, οι ανταλλαγές μεταξύ μαθητών και νέων από την Τουρκία και την Ευρωπαϊκή Ένωση αποτελούν μία εξαίρετη δυνατότητα να συμβάλει κανείς στην ανάπτυξη της αμοιβαίας κατανόησης των λαών και των πολιτών. Αποτελούν επίσης συμβολή για ένα περαιτέρω άνοιγμα της Τουρκίας προς τα δημοκρατικά κράτη, τα κράτη δικαίου της Ευρωπαϊκής Ένωσης. Για τον λόγο αυτό η Επιτροπή Εξωτερικών Οικονομικών Σχέσεων υποστηρίζει ομόφωνα την εξαίρετη έκθεση της συναδέλφου μας Renate Heinisch.
<P>
Επιθυμούμε μία μεγαλύτερη συμμετοχή της τουρκικής νεολαίας στην μακροπρόθεσμη οικοδόμηση μιας πλουραλιστικής κοινωνίας στο πλαίσιο του κράτους δικαίου, ακριβώς όπως ήταν άλλωστε και επανειλημμένα το αίτημα των Τούρκων κοινωνικών εταίρων. Η ψήφιση της έκθεσης θα εξέφραζε επίσης το γεγονός ότι μέσα από μια μεσοπρόθεσμη και μακροπρόθεσμη στρατηγική για την Τουρκία η Ευρωπαϊκή Ένωση ανταποκρίνεται σταδιακά στην ευθύνη της απέναντι στον μεγάλο της γείτονα στον Νότο, καθώς και ότι τα στοιχεία συνεργασίας αυξάνονται και ενισχύονται διαρκώς. Επίσης, ότι μακροπρόθεσμα είναι κατάλληλα όχι μόνο για να επικαλύψουν συγκρούσεις όπως η σημερινή - μιλήσαμε σήμερα εκτεταμένα για τον Φcalan αλλά και να τις εξαλείψουν ριζικά, καθώς θα αναπτύσσεται μια νέα κοινωνία στην Τουρκία.
<P>
Κύριε Eπίτροπε, το Ευρωπαϊκό Κοινοβούλιο είναι πάντως διατεθειμένο να εντείνει τη συνεργασία που προτείνεται στην παρούσα έκθεση αλλά και σε άλλες εκθέσεις, έτσι ώστε να μπορέσουν να έχουν ένα αίσιο τέλος τα ακόμα ανεκτέλεστα καθήκοντα της Ευρωπαϊκής Ένωσης και εδώ εννοώ προπάντων την οικονομική ενίσχυση.

<SPEAKER ID=80 LANGUAGE="DE" NAME="Elchlepp">
Κυρία Πρόεδρε, κύριε Επίτροπε, αγαπητοί συνάδελφοι, θα είμαι σύντομος. Και η δική μου πολιτική Ομάδα υποστηρίζει την επέκταση του προγράμματος Νεολαία για την Ευρώπη και στην Τουρκία. Ωστόσο, η απόφαση αυτή πρέπει να ειδωθεί ανεξάρτητα από τις σημερινές μας σχέσεις με την Τουρκία σε πολιτικό επίπεδο, και ανεξάρτητα από τους πολύ μεγάλους ενδοιασμούς μας σε σχέση με ορισμένες συνθήκες στην εσωτερική πολιτική της χώρας. Και τούτο διότι το πρόγραμμα Νεολαία για την Ευρώπη αποτελεί μία αυτόνομη στοχοθεσία εκπαιδευτικής πολιτικής που αποσκοπεί στην καλλιέργεια της ανοχής των νέων απέναντι σε διαφορετικούς τρόπους σκέψης και ζωής σε άλλες χώρες. Αυτό μπορεί να επιτευχθεί μέσω της διαπολιτισμικής επαφής τους στο πλαίσιο προγραμμάτων και μέσω της εξάσκησης της αλληλεγγύης κατά την πρακτική τους συνεργασία στον τομέα της τοπικής αυτοδιοίκησης, για να αναφέρω ένα παράδειγμα.
<P>
Πρόκειται για νέες προσωπικές εμπειρίες, ώστε οι νέοι να πάψουν να είναι ευπρόσβλητοι σε εθνικιστικά ρεύματα. Οι νεαροί Tούρκοι που επισκέπτονται την Ευρώπη, ακόμα και εάν μερικοί έχουν επιλεγεί σκόπιμα, έχουν για πρώτη φορά την ευκαιρία να γνωρίσουν πραγματικά την Ευρώπη και να διορθώσουν τις μονομερείς εικόνες που είχαν ενδεχομένως αποκτήσει από εφημερίδες στην πατρίδα τους. Σε μια χώρα, οι κοινωνικοπολιτικές αλλαγές μπορούν να καταστούν δυνατές μέσα από την αποδυνάμωση του αποστεωμένου τρόπου σκέψης και την διαδοχή των γενεών. Ακριβώς για αυτόν τον λόγο πρέπει να υποστηρίξουμε τον διάλογο με τη νεολαία της Τουρκίας και με τη βοήθεια αυτού του προγράμματος εκδημοκρατισμού και θέλω να πω σε όλους που είναι αντίθετοι πως οι νεαροί Τούρκοι που θέλουμε να προσκαλέσουμε δεν θα πρέπει να πληρώσουν για τα λάθη της κυβέρνησής τους. Δεν μπορούμε να καταπολεμούμε τις εθνικιστικές στάσεις και ταυτόχρονα να αποκλείουμε την Τουρκία από τον διάλογο μεταξύ των νέων πέρα από τα δικά μας σύνορα.

<SPEAKER ID=81 LANGUAGE="FR" NAME="Monfils">
Κυρία Πρόεδρε, η έκθεση της κ. Heinisch, η οποία άλλωστε είναι εξαιρετικά καλογραμμένη, θέτει αναμφισβήτητα - γεγονός που επισημάνθηκε και πριν από λίγο - πολιτικό πρόβλημα, εφόσον προτείνει τη συμμετοχή της Τουρκίας στα προγράμματα ανταλλαγών «Σωκράτης» και «Νεολαία για την Ευρώπη» ενώ, καθ' ομολογίαν μάλιστα της εισηγήτριας, η κατάσταση των δικαιωμάτων του ανθρώπου στην Τουρκία παραμένει ανησυχητική. Επιπλέον, πρέπει να θυμηθούμε ότι τα γεγονότα των τελευταίων ημερών δεν δείχνουν καμία θετική εξέλιξη της Τουρκίας: αναφέρομαι στη σύλληψη, την κράτηση και τις συνθήκες εκδίκασης του Φcalan, αναφέρομαι επίσης στις αντιδράσεις της Τουρκίας στις δηλώσεις και τις προτάσεις της Ευρωπαϊκής Ένωσης με τις οποίες ζητούσε από την Τουρκία να επιλύσει τα προβλήματά της σεβόμενη τα ανθρώπινα δικαιώματα. Τι απάντησε η Τουρκία; Είπε ότι οι δηλώσεις της Ευρωπαϊκής Ένωσης επιβαρύνουν ακόμη περισσότερο τον κατάλογο των προϋποθέσων για την εμβάθυνση της ευρωτουρκικής συνεργασίας. Είναι απίστευτο!
<P>
Μπροστά στην κατάσταση αυτή, θα ήταν λογικότερο να παραπεμφθεί το ζήτημα σε επιτροπή, προκειμένου να μας δοθεί ο χρόνος να προβληματιστούμε. Αυτό όμως δεν θα συμβεί και τι πρέπει να κάνουμε λοιπόν; Ορισμένοι εκτιμούν - και ακούστηκε άλλωστε πριν από λίγο - ότι δεν μπορεί να θεωρηθεί η τουρκική νεολαία υπεύθυνη για τα σημερινά προβλήματα της χώρας της και ότι ίσως η προσέγγιση με την Ευρωπαϊκή Ένωση θα μπορούσε, μακροπρόθεσμα, να επηρεάσει θετικά την πορεία προς μεγαλύτερη δημοκρατία, μεγαλύτερο σεβασμό των αποφάσεων των διεθνών οργανισμών, περισσότερη δικαιοσύνη και περισσότερη ελευθερία.
<P>
Αλλοι όμως, και είμαι κι εγώ μεταξύ αυτών, πιστεύουν ότι ψηφίζοντας υπέρ της έκθεσης Heinisch είναι σαν να λέμε στους Τούρκους ότι μπορούν να παρεκτρέπονται, ότι μπορούν να αρνούνται κάθε χειρονομία, ότι μπορούν να συνεχίσουν να παίρνουν από την Ευρώπη όλα όσα τους δίνει χωρίς κανένα αντάλλαγμα, ότι μπορούν να συνεχίζουν τις παραβιάσεις των δικαιωμάτων του ανθρώπου περιφρονώντας αναιδώς το γεγονός ότι ο βασικός κανόνας της Ευρωπαϊκής Ένωσης, στην οποία θέλουν να ενταχθούν, είναι ακριβώς ο απόλυτος σεβασμός των δικαιωμάτων του ανθρώπου.
<P>
Δεν διαπραγματευόμαστε, όπως η Τουρκία, με γάντια του μποξ και πιστεύω ότι η Ευρωπαϊκή Ένωση δείχνει μεγάλη αναποφασιστικότητα έναντι της Τουρκίας, ενώ είναι πολύ πιο αυστηρή απέναντι στο δικαστικό σύστημα και την προστασία των δικαιωμάτων του ανθρώπου στις υποψήφιες χώρες της Ανατολικής Ευρώπης.
<P>
Κυρία Πρόεδρε, η Ομάδα ΦΙΛ θέλει να δώσει στην τουρκική νεολαία τις ευκαιρίες που της αξίζουν και για αυτόν ακριβώς το λόγο δεν θα ψηφίσει κατά, παρόλο που αυταπατόμαστε αν πιστεύουμε ότι η νεολαία της δεν συμμερίζεται τη σημερινή στάση της Τουρκίας. Ας τους δώσουμε όμως τελικά μια ευκαιρία, αλλά δεν θα πρέπει η θετική μας ψήφος να ερμηνευτεί από την Τουρκία ως νέα νίκη, ως επικύρωση της σημερινής της πολιτικής στα πλαίσια της οποίας εξακολουθούν να διαπράττονται αυθαίρετες εκτελέσεις και επιθέσεις κατά της ελευθερίας έκφρασης. Για το λόγο αυτόν, η Ομάδα ΦΙΛ θα απόσχει από την ψηφοφορία.

<SPEAKER ID=82 LANGUAGE="FR" NAME="Guinebertiθre">
Κυρία Πρόεδρε, η εν λόγω έκθεση για τη συμμετοχή της Τουρκίας στα προγράμματα «Σωκράτης» και «Νεολαία για την Ευρώπη» προκάλεσε, στους κόλπους της Επιτροπής Πολιτισμού, Νεότητας, Παιδείας και Μέσων Ενημέρωσης, πολλές συζητήσεις και προσδοκίες αποφάσεων, αφού η πρώτη ανταλλαγή πραγματοποιήθηκε το Σεπτέμβριο του 1996. Τα σχετικά προγράμματα φθάνουν στο τέλος τους το 1999 και τα νέα προγράμματα «Σωκράτης» και «Νεολαία για την Ευρώπη» θα αρχίσουν το 2000, ημερομηνία κατά την οποία πρέπει στα προγράμματα αυτά να συμπεριληφθεί και η Τουρκία σύμφωνα με διαδικασίες προς καθορισμό με την εν λόγω χώρα.
<P>
Υπό τις παρούσες συνθήκες, διερωτώμαι ποιο είναι τελικά το τόσο επιτακτικό μήνυμα μήνυμα που πρέπει να απευθύνουμε στην Τουρκία; Αναμφίβολα, τα προγράμματα αυτά είναι φύσει φορείς μετάδοσης των αξιών μιας κοινότητας που βασίζεται στη δημοκρατία, την κατανόηση άλλων λαών και άλλων πολιτισμών και συμπεριλαμβάνω όλες τις αξίες της παιδείας και της κατάρτισης στον τομέα αυτόν. Στο πνεύμα αυτό, είμαι υπέρ της ευρύτερης απήχησης του «Σωκράτης». Πρέπει ωστόσο να υπογραμμίσω ότι μια τροπολογία που κατέθεσαν οι συνάδελφοί μου της Επιτροπής Πολιτισμού απορρίφθηκε. Τι έλεγε αυτή η τροπολογία; Το εξής: «Η παρούσα απόφαση τίθεται σε ισχύ μετά την εξακρίβωση, εκ μέρους του Ευρωπαϊκού Κοινοβουλίου, του ουσιαστικού σεβασμού των δικαιωμάτων του ανθρώπου από την Τουρκία».
<P>
Για το λόγο αυτόν, τα μέλη της πολιτικής μας ομάδας θα ψηφίσουν εν συνειδήσει και με πλήρη ελευθερία επί της έκθεσης αυτής και εγώ, από την πλευρά μου, αποφάσισα να απόσχω.

<SPEAKER ID=83 LANGUAGE="DE" NAME="Ceyhun">
Κυρία Πρόεδρε, θεωρώ ότι τα ανθρώπινα δικαιώματα μπορούν να υλοποιηθούν σε μια χώρα μόνον όταν υπάρχουν αρκετοί άνθρωποι που να τα υποστηρίζουν. Αυτό είναι ακριβώς το πνεύμα του σημερινού μας θέματος. Πρέπει δηλαδή να υποστηρίξουμε οπωσδήποτε τη συμμετοχή της Τουρκίας στα προγράμματα Σωκράτης και Νεολαία για την Ευρώπη, επειδή θεωρούμε ότι αποτελεί μία σημαντική συμβολή, όταν προσφέρουμε στη νεολαία της Τουρκίας τη δυνατότητα να εκμεταλλευτεί μέσω των προγραμμάτων μας την ευκαιρία και να μετατρέψει τη χώρα της, την Τουρκία, που επί του παρόντος δικαιολογημένα δυστυχώς δεν μπορεί να χαρακτηρισθεί αρκετά δημοκρατική, σε μια πραγματική δημοκρατία. Με αυτό το πνεύμα βρίσκω πολύ σωστή την έκθεση της κ. Heinisch. Θα την υποστηρίξουμε οπωσδήποτε και στηριζόμαστε στο ότι η έκθεση αυτή καθώς και η σημερινή διαβούλευση που εύχομαι να έχει θετικά αποτελέσματα θα αποτελέσει ένα μήνυμα για την Τουρκία.

<SPEAKER ID=84 LANGUAGE="NL" NAME="Maes">
Κυρία Πρόεδρε, ευτυχώς δεν χρειάζεται να περιμένουμε για να επιτρέψουμε στην τουρκική νεολαία να γνωρίσει την Ευρώπη. Υπάρχουν πάρα πολλοί νέοι Τούρκοι στην Ευρώπη οι οποίοι διηγούνται τις εμπειρίες τους στην Τουρκία. Συνεπώς, δεν πιστεύω ότι υπάρχει σήμερα τίποτα επείγον για το οποίο θα πρέπει να αποφασίσουμε.
<P>
Το 1996 η Επιτροπή υπέβαλε την πρότασή της για την ένταξη της Τουρκίας στα προγράμματα Σωκράτης, Νεολαία για την Ευρώπη και LEONARDO. Στο μεσοδιάστημα επετράπη η συμμετοχή όλων των άλλων χωρών, λόγω όμως της κατάστασης των ανθρωπίνων δικαιωμάτων η Τουρκία αποκλείστηκε. Το Ευρωπαϊκό Κοινοβούλιο εναρμονίστηκε με την άποψη αυτή το 1996.
<P>
Και αυτή τη φορά η Επιτροπή Κοινωνικών Υποθέσεων διερωτάται - και κατά τη γνώμη μου καλά κάνει - πώς μπορούν να επισπευσθούν οι δημοσιονομικές διαδικασίες για την εφαρμογή των προγραμμάτων, έως ότου έχει σημειωθεί περισσότερη πρόοδος με την επίλυση του Κυπριακού και του Κουρδικού. Όντως, οι συζητήσεις που πραγματοποιήσαμε για μερικές ώρες για το κουρδικό και την υπόθεση Φcalan αποδεικνύουν ότι το Κοινοβούλιο εξακολουθεί να πιστεύει ότι η κατάσταση στην Τουρκία είναι πολύ προβληματική.
<P>
Όλοι γνωρίζουν τη σημασία που έχουν τα προγράμματα για την προαγωγή της αμοιβαίας κατανόησης και του σεβασμού μεταξύ ανθρώπων και λαών. Όμως, ποιες εγγυήσεις έχουμε ότι οι νέοι από όλα τα στρώματα του πληθυσμού της Τουρκίας θα μπορέσουν να συμμετάσχουν στα προγράμματα αυτά; Δεν τρέφω αυταπάτες. Δεν θα ήταν λάθος, λίγο πριν τις εκλογές, να εγκρίνουμε και να κάνουμε ένα άνοιγμα ακριβώς σ'αυτή τη δραματική στιγμή; Γνωρίζουμε πάρα πολύ καλά ότι μπορούμε να αρχίσουμε μόνο μετά το 2000. Για ποιο λόγο πρέπει λοιπόν να αρχίσουμε τώρα μερικές προετοιμασίες, τη στιγμή που σύσσωμο το Κοινοβούλιο απευθύνει έκκληση στην Τουρκία να αναλάβει πραγματικά δράση στον χώρο των ανθρωπίνων δικαιωμάτων; Πρέπει να συμπεριφερθούμε λογικά και να μην απευθύνουμε λάθος μηνύματα.
<P>
Τέλος, εμείς θα συμφωνήσουμε συνεπώς με τις προτάσεις, αλλά θα απόσχουμε επειδή πιστεύουμε ότι δεν θα μπορούσε να υπάρξει χειρότερη στιγμή για να απευθύνουμε αυτό το μήνυμα.

<SPEAKER ID=85 LANGUAGE="NL" NAME="Vanhecke">
Κυρία Πρόεδρε, θα ήθελα κατ' αρχάς να διευκρινίσω ότι είμαι της άποψης ότι έχουμε κάθε συμφέρον ως Ευρωπαίοι να διατηρούμε τις καλύτερες δυνατές πολιτικές και πολιτιστικές σχέσεις με τους γείτονές μας, και ότι αυτό ισχύει βεβαίως και για την γείτονά μας, την Τουρκία. Ωστόσο, έχω την εντύπωση ότι, με την πρόταση που έχει υποβληθεί για την συμπερίληψη της Τουρκίας στις χώρες των προγραμμάτων Σωκράτης και Νεολαία για την Ευρώπη, το Κοινοβούλιο γελοιοποιεί, κατ' αρχάς, τον εαυτό του και, κατά δεύτερον, διαπράττει ένα θεμελιώδες σφάλμα.
<P>
Γελοιοποιούμεθα ως Κοινοβούλιο επειδή εδώ και πολλά χρόνια, και οπωσδήποτε μετά τις τελικές συνομιλίες για την τελωνειακή ένωση το 1995, απειλούμε διαρκώς την Τουρκία λέγοντας ότι πρέπει να υπάρξει πρόοδος, για παράδειγμα, στο κυπριακό ή στο κουρδικό, γιατί διαφορετικά θα καθηλώσουμε την εξέταση αυτού του θέματος. Θα ήθελα λοιπόν να γνωρίζω ποια πρόοδος έχει σημειωθεί από τότε, για παράδειγμα, στο κυπριακό; Προσωπικά δεν γνωρίζω να έγινε τίποτα. Γελοιοποιούμεθα ως Κοινοβούλιο όταν εκφράζουμε διαρκώς απειλές τις οποίες δεν πραγματοποιούμε.
<P>
Κατά δεύτερον, διαπράττουμε θεμελιώδες σφάλμα όταν υιοθετούμε αδιαμαρτύρητα τη θέση του Συμβουλίου και της Επιτροπής και θεωρούμε τη γείτονά μας την Τουρκία ως υποψήφιο κράτος μέλος της Ευρωπαϊκής Ένωσης. Αυτό είναι αδιανόητο! Η Τουρκία δεν συγκαταλέγεται στην Ευρώπη ούτε από ιστορική, ούτε από πολιτιστική, ούτε καν από γεωγραφική άποψη - λιγότερο από το 3 % της έκτασής της ευρίσκεται σε ευρωπαϊκό έδαφος. Η Ευρώπη δεν είναι ένα εμπόρευμα, όπως ένα αναψυκτικό ή τροφή για σκυλιά. Για να προσχωρήσει κανείς σ'αυτήν πρέπει να πληροί ορισμένες κοινωνικές, πολιτιστικές και ιστορικές προϋποθέσεις ή μήπως όχι;
<P>
Εν ολίγοις, το Κοινοβούλιο θα έπρεπε να έχει το θάρρος - και λέγοντάς το αυτό ολοκληρώνω - να πει στην γείτονά μας, την Τουρκία, ότι θα προωθήσουμε και θα σεβαστούμε μια όσο το δυνατόν μεγαλύτερη φιλία και συνεργασία, αλλά ότι η Τουρκία δεν είναι μια ευρωπαϊκή χώρα και, κατά συνέπεια, δεν είναι υποψήφιο κράτος μέλος της Ευρωπαϊκής Ένωσης.

<SPEAKER ID=86 LANGUAGE="DE" NAME="Sichrovsky">
Κυρία Πρόεδρε, η όλη συζήτηση δείχνει βασικά και το δίλημμα που αντιμετωπίζουν οι συζητήσεις του Ευρωπαϊκού Κοινοβουλίου σχετικά με τα ανθρώπινα δικαιώματα. Υποστηρίζουμε την έκθεση, ίσως επιπρόσθετα επειδή πιστεύουμε ότι βασικά δεν θα έπρεπε να υπάρχουν αποχές, όταν τίθενται ζητήματα ανθρωπίνων δικαιωμάτων. Πρέπει να αποφασίζουμε υπέρ ή κατά, πρέπει να αποφασίζουμε εάν θα υποστηρίξουμε την διαδικασία ή αν θα την παρεμποδίσουμε. Γι' αυτό, θεωρούμε αναγκαία τη συμπερίληψη της Τουρκίας στα εκπαιδευτικά προγράμματα, καθότι το μορφωτικό επίπεδο μιας κοινωνίας βρίσκεται πάντα σε άμεση σχέση με την ανάπτυξη της δημοκρατίας.
<P>
Σε πολιτικό επίπεδο, ασφαλώς μπορούμε και οφείλουμε να εξαντλήσουμε όλες τις δυνατότητες για να επιβάλουμε τον εκδημοκρατισμό στην Τουρκία. Όμως δεν πρέπει να τιμωρούμε τη νεολαία για τις αμαρτίες της πολιτικής της ηγεσίας, η οποία δεν πρόκειται να αλλάξει τη συμπεριφορά της, ακόμα και αν αποκλείσουμε την τουρκική νεολαία από τα εκπαιδευτικά και πολιτιστικά προγράμματα. Ίσως να αποτελεί δείγμα πολιτικής ευφυίας εάν επιδείξουμε για μια φορά την ικανότητα να προβούμε σε διαφοροποιήσεις.

<SPEAKER ID=87 LANGUAGE="IT" NAME="Musumeci">
Κυρία Πρόεδρε, αξιότιμοι συνάδελφοι, η ιταλική ομάδα της Εθνικής Συμμαχίας χαιρετίζει με ιδιαίτερη ικανοποίηση την πρόταση να επεκταθούν στην Τουρκία τα ευρωπαϊκά προγράμματα για την κατάρτιση και την νεολαία.
<P>
Ωστόσο δεν μπορούμε να αποφύγουμε να εκφράσουμε την πικρία μας για την καθυστέρηση με την οποία καταλήγει να εξεταστεί από το Κοινοβούλιο αυτό μια τέτοια πρόταση, που η Ευρωπαϊκή Επιτροπή είχε προωθήσει από τον Μάιο του 1996. Είναι ανώφελο να αρνηθούμε ότι και πίσω από αυτήν την καθυστέρηση κρύβονται εμπόδια, αντιστάσεις, εχθρότητες, και επιφυλάξεις, από πολλές πλευρές και σε διάφορα επίπεδα, σε σχέση με την συμπερίληψη της Τουρκίας στα πολιτιστικά προγράμματα.
<P>
Υποστηρίζεται ότι το τουρκικό κράτος δεν προσφέρει ακόμα επαρκείς εγγυήσεις στα πλαίσια της πολιτικής για τα ανθρώπινα δικαιώματα: μια θέση και μια ανησυχία που εμείς θεωρούμε ότι μπορούμε και πρέπει να συμμεριστούμε, πέρα από τα σημαντικά βήματα που έχουν σημειωθεί κατά τα τελευταία χρόνια από το νομικό κανονισμό της Τουρκίας. Μια ανησυχία που γίνεται ακόμα πιο σοβαρή λόγω του συμπτωματικού περιστατικού του τρομοκράτη αρχηγού Φcalan και από την αβέβαιη και για εμάς ανησυχητική τύχη του κουρδικού λαού.
<P>
Η Ευρωπαϊκή Ένωση δεν μπορεί όμως να τιμωρήσει με αυτήν την ένοχη καθυστέρηση την διαδικασία εκδημοκρατισμού της Τουρκίας, εγκαταλείποντας σε μια επικίνδυνη διεθνή απομόνωση αυτήν ακριβώς τη μερίδα του τουρκικού πληθυσμού που είναι περισσότερο ευαίσθητη στις αλλαγές και στις ουσιώδεις αρχές της πολιτικής ζωής: αναφέρομαι στους νέους, στο 50 τοις εκατό δηλαδή του πληθυσμού αυτής της μεσογειακής χώρας. Στους νέους καθώς αυτοί είναι οι πρώτοι παραλήπτες των ευρωπαϊκών προγραμμάτων ΣΩΚΡΑΤΗΣ και Νεολαία για την Ευρώπη. Αυτή η πλούσια και εύπορη Ευρώπη, αυτή η ειρηνιστική Ευρώπη, η οποία είναι υπερβολικά επικριτική στα λόγια σαν ένας αμείλικτος δημόσιος κατήγορος αλλά δειλή στις πράξεις σαν λαγός, ευθύνεται ήδη για το γεγονός ότι δεν παρενέβη ώστε να εμποδίσει την επιδείνωση του θέματος Φcalan. Δεν μπορεί τώρα να αναλάβει και την ευθύνη ότι εμπόδισε την τουρκική νεολαία να αποκτήσει, εξ ονόματος των πολιτιστικών ανταλλαγών, τις αξίες εκείνες που αφορούν την δημοκρατία, την ελευθερία, την ανεκτικότητα και την δικαιοσύνη χάρη στις οποίες η Τουρκία θα μπορέσει σύντομα να γίνει ένα νέο σημείο αναφοράς στην πολιτική διεύρυνσης της Ευρώπης στην Μεσόγειο.
<P>
Αυτή τουλάχιστον είναι η ευχή που κάνουμε ως ευρωπαϊστές και πολίτες της Μεσογείου.

<SPEAKER ID=88 LANGUAGE="FR" NAME="Le Gallou">
Κυρία Πρόεδρε, με αυτή την έκθεση Heinisch, μια νέα σχέση αναπτύσσεται, ένα νέο βήμα πραγματοποιείται στο κλίμα κακοπιστίας της Ευρωπαϊκής Ένωσης έναντι της κατάστασης στην Τουρκία. Στόχος είναι ουσιαστικά να επιτραπούν οι ανταλλαγές μεταξύ της τουρκικής και της ευρωπαϊκής νεολαίας μέσω των προγραμμάτων «Leonardo», «Σωκράτης» και «Νεολαία για την Ευρώπη». Θα ήταν ωστόσο σκόπιμο να υπενθυμίσουμε ότι η Τουρκία δεν είναι ευρωπαϊκή ούτε από άποψη πληθυσμού, ούτε από άποψη γλώσσας, ούτε από άποψη πολιτισμού, ούτε από άποψη θρησκείας ούτε από άποψη ιστορίας.
<P>
Είχαμε ήδη καταγγείλει τις συμφωνίες τελωνειακής ένωσης, που θέλησαν οι Ηνωμένες Πολιτείες της Αμερικής το Δεκέμβριο του 1995, προειδοποιώντας ότι επρόκειτο για ένα πρώτο απαράδεκτο βήμα προς την ένταξη μιας μη ευρωπαϊκής χώρας στην Ένωση. Σήμερα, επεκτείνοντας στην Τουρκία ευρωπαϊκά προγράμματα για τους νέους και την παιδεία, η Ευρωπαϊκή Ένωση κάνει ένα δεύτερο βήμα για άνοιγμα προς την Τουρκία.
<P>
Υπάρχει εδώ κάποια ασυνέπεια στις σχέσεις μεταξύ της Ευρωπαϊκής Ένωσης και της Τουρκίας. Αφενός, ανησυχεί για τα δικαιώματα του ανθρώπου στην Κύπρο, ή τα δικαιώματα της κουρδικής μειονότητας, και αφετέρου συσφίγγει τις πολιτικές και πολιτισμικές σχέσεις με την Τουρκία. Πρόκειται για αντίφαση και αυτή η στάση δεν είναι ούτε σοβαρή ούτε υπεύθυνη.

<SPEAKER ID=89 NAME="Van den Broek">
Κυρία Πρόεδρε, θα ήθελα κατ'αρχάς να διαπιστώσω με ικανοποίηση ότι μια μεγάλη πλειοψηφία των μελών του Σώματος συμφωνεί με την συμπερίληψη της Τουρκίας στα προγράμματα Σωκράτης και Νεολαία για την Ευρώπη. Παραπέμποντας στην προηγούμενη συζήτηση και στις πολλές προηγούμενες συζητήσεις που έχουμε διεξαγάγει για τις σχέσεις της Ευρωπαϊκής Ένωσης με την Τουρκία, θα ήθελα να δηλώσω ότι συμφωνώ με όλους εκείνους οι οποίοι, παρά τα πολλά πολιτικά προβλήματα και τις πολλές διαφορές απόψεων που έχουμε με την Τουρκία - πιστεύουν ότι πρέπει να κάνουμε μια προσπάθεια προς την κατεύθυνση της τουρκικής νεολαίας για να προωθήσουμε και να ενισχύσουμε την αμοιβαία εμπιστοσύνη και να αξιοποιήσουμε την ευκαιρία που μας προσφέρουν αυτά τα προγράμματα για να ανταλλάξουμε εμπειρίες για θέματα όπως η δημοκρατία, η ανεκτικότητα και η ιδιότητα του πολίτη. 'Οτι μάθει κανείς νέος τον ωφελεί σε όλη του τη ζωή, λέμε στις Κάτω Χώρες, και νομίζω ότι αυτό ισχύει οπωσδήποτε για προγράμματα όπως αυτά.
<P>
Θα ήθελα να συγχαρώ την κ. Heinisch για την έκθεσή της και για την επιμονή που έδειξε, η οποία της επέτρεψε να υποβάλει τη σύσταση αυτή και να επιτύχει την υποστήριξή της, μετά από μακρές συζητήσεις στην Επιτροπή Πολιτισμού. Επίσης, θα ήθελα να προσθέσω ότι δεν έχουμε κανένα πρόβλημα με τις τροπολογίες που έχουν κατατεθεί, αν και θα πρέπει να μου επιτρέψετε να πω ότι η τροπολογία αριθ. 5, εκεί όπου γίνεται αναφορά στην ιδιαίτερη προσοχή για τη θέση των μειονοτήτων, άποψη η οποία παρεμπιπτόντως συμφωνεί πλήρως με την πολιτική της Επιτροπής, θεωρούμε ότι θα ήταν λιγότερο σκόπιμο να δημιουργηθεί κατά την εκτέλεση των προγραμμάτων η εντύπωση, ακόμη και ανεπίσημα, ότι θα πρέπει να εφαρμοστεί ένα σύστημα ποσοστώσεων όσον αφορά τη συμμετοχή μειονοτήτων.
<P>
Πιστεύουμε ότι θα πρέπει να είναι εξασφαλισμένη η επιτυχία και στην περίπτωση των μειονοτήτων, χωρίς το θέμα αυτό να ενσωματωθεί στο κείμενο μέσω της εν λόγω τροπολογίας. Ελπίζω λοιπόν ότι η εισηγήτρια και τα υπόλοιπα μέλη του Κοινοβουλίου θα μπορέσουν να συμφωνήσουν με την άποψη αυτή.
<P>
Τέλος, οι αποφάσεις για τη συμμετοχή της Τουρκίας στα πλαίσια των σημερινών προτάσεων, όπως γνωρίζετε, δεν σημαίνουν ότι η Τουρκία θα μπορέσει να συμμετάσχει ουσιαστικά και αμέσως. Πρώτα πρέπει να διεξαχθούν διαβουλεύσεις με την Τουρκία και να ληφθεί μία απόφαση σχετικά με τις διατάξεις περί εφαρμογής, για τις δημοσιονομικές πτυχές της συμμετοχής. Βεβαίως, επί του θέματος αυτού θα ζητηθεί και η γνώμη του Κοινοβουλίου. Παρεμπιπτόντως, στα πλαίσια των νέων προγραμμάτων SOCRATES και Νεολαία για την Ευρώπη, τα οποία θα διαρκέσουν από το 2000 έως και το 2004, έχει ήδη συνεκτιμηθεί η συμμετοχή της Τουρκίας και από τη στιγμή αυτή, μετά την έγκριση των σχεδίων αποφάσεων τα οποία έχουν κατατεθεί, θα δοθεί το πράσινο φως για την εφαρμογή μιας σειράς προκαταρκτικών μέτρων τα οποία είναι απολύτως απαραίτητα για την επιτυχημένη συμμετοχή της Τουρκίας στα προγράμματα. Νομίζω ότι οι αποφάσεις για τη συμμετοχή της Τουρκίας είναι ένα θετικό μήνυμα της Ευρωπαϊκής Ένωσης προς την τουρκική κοινωνία, με το οποίο η Ευρωπαϊκή Ένωση δείχνει για άλλη μία φορά ότι είναι διατεθειμένη να αναπτύξει περαιτέρω την τομεακή συνεργασία με τη χώρα αυτή. Από την άποψη αυτή ελπίζουμε σε μία θετική απάντηση και μια θετική αντίδραση εκ μέρους της Τουρκίας.

<SPEAKER ID=90 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=9>
Πρόγραμμα «Σωκράτης» (δεύτερη φάση)
<SPEAKER ID=91 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (A4-0048/99) εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, που αφορά το δεύτερο στάδιο του προγράμματος κοινοτικής δράσης στον τομέα της εκπαίδευσης «ΣΩΚΡΑΤΗΣ» (εισηγήτρια: η κ. Pack).

<SPEAKER ID=92 NAME="Pack">
Κύριε Πρόεδρε, αγαπητοί συνάδελφοι, σήμερα δεν θέλω να υπεισέλθω σε θεμελιώδεις αιτιολογήσεις της σημασίας του συγκεκριμένου εκπαιδευτικού προγράμματος. Αυτό έχει γίνει επαρκώς τους τελευταίους μήνες, για να μην πούμε τα τελευταία χρόνια. Βασικά τα γνωρίζουμε όλα αυτά. Κύριε Πρόεδρε! Δεν είναι μεν παρών, αλλά ίσως μπορεί να του το μεταφέρει κάποιος: Οι καλοί Ευρωπαίοι δεν πέφτουν όπως το μάνα εξ ουρανού! Διαμορφώνονται στην Ευρώπη και για την Ευρώπη. Η απαιτούμενη ευρωπαϊκή προστιθέμενη αξία, η ευρωπαϊκή διάσταση στην εκπαίδευση πρέπει να δημιουργηθεί στον χώρο εκπαίδευσης που ονομάζεται Ευρώπη.
<P>
Δεν απαλλάσσουμε κανένα πολιτικό, ούτε σε εθνικό, ούτε σε περιφερειακό, ούτε σε τοπικό επίπεδο από την υποχρέωσή του να ασκήσει εκπαιδευτική πολιτική, αλλά και ευρωπαϊκή εκπαιδευτική πολιτική. Θέλουμε μόνο να δώσουμε πρόσθετη βοήθεια η οποία σήμερα είναι πιο απαραίτητη παρά ποτέ για την πορεία προς μία συμβίωση που θα διέπεται από το πνεύμα της ανοχής. Κατά την πρώτη ανάγνωση είχαμε ήδη διαπιστώσει ότι η Επιτροπή είχε βελτιώσει πολλά σημεία της πρότασής της για το πρόγραμμα Σωκράτης ΙΙ. Έχουν απλοποιηθεί οι διαδικασίες, έχει γίνει πιο εύκολη η πρόσβαση, και έχει μειωθεί η γραφειοκρατία. Πετύχαμε και κάτι μικρότερο που ήταν όμως σημαντικό για πολλούς όσον αφορά το πρόγραμμα COMENIUS. Πετύχαμε δηλαδή, όταν χρειάζεται, να είναι δυνατόν να γίνουν ανταλλαγές μαθητών και στο πλαίσιο του συγκεκριμένου προγράμματος.
<P>
Θέλω τώρα να περιορισθώ στις υποβληθείσες τροπολογίες που θεωρώ σημαντικές και για τις οποίες θα ψηφίσουμε αύριο. Κατά πρώτον θέλω να πω πως έδωσα μεγάλη βαρύτητα στο να αναφέρεται και να παραπέμπει ιδιαιτέρως το ζήτημα της εκμάθησης γλωσσών στους κατοίκους των παραμεθορίων περιοχών. Όσοι κατοικούν σε παραμεθόριες περιοχές και δεν γνωρίζουν τη γλώσσα της γειτονικής τους χώρας δεν μπορούν να βιώσουν σωστά την εσωτερική αγορά σε αυτό το μικροσκοπικό επίπεδο. Δεν τους χρησιμεύουν ούτε τα αγγλικά που μαθαίνουν, και για παράδειγμα, στο κρατίδιο του Σααρ, από το οποίο προέρχομαι, στα σύνορα με το Λουξεμβούργο και την Γαλλία, τους χρησιμεύουν τα γαλλικά και συνεπώς πρέπει να τα μάθουν και μάλιστα ήδη στον παιδικό σταθμό. Είναι προς το συμφέρον τους.
<P>
Ένα δεύτερο ζήτημα που τέθηκε είναι ότι πρέπει οπωσδήποτε να ενισχύσουμε το σύστημα της αναγνώρισης των σπουδών που έγιναν στο εξωτερικό, το λεγόμενο ECTS. Πρέπει να ενισχυθεί, ώστε ο χρόνος που οι φοιτητές φοιτούν στο εξωτερικό να αναγνωρίζεται και στην πατρίδα τους και να μην θεωρείται άσκοπος χρόνος ως προς τη διάρκεια των σπουδών.
<P>
Ένα άλλο σημείο που θεωρούμε σημαντικό αφορά το γεγονός ότι οι υποτροφίες στο πλαίσιο του προγράμματος ERASMUS είναι υπερβολικά λίγες, λόγω έλλειψης κονδυλίων. Είναι όμως αδύνατον να πάει ένας νέος με 100 ευρώ σε μια ξένη χώρα. Αυτό μπορεί να το κάνει, μόνο εάν έχει γονείς ή συγγενείς που χρηματοδοτούν αυτήν την παρομονή του σε πανεπιστήμιο του εξωτερικού. Αν όμως έχει πράγματι τέτοιους γονείς ή συγγενείς, τότε ίσως να μην χρειάζεται ούτε τα 100 ευρώ. Επομένως θα ήταν ίσως καλό, κατά τη χορήγηση των υποτροφιών, να λαμβάνουν τα πανεπιστήμια υπόψη τους το οικονομικό περιβάλλον του φοιτητή. Εάν κάποιος θέλει να πάει στο εξωτερικό ως φοιτητής ERASMUS και μπορεί να χρηματοδοτήσει ο ίδιος την παραμονή του, τότε θα ήταν καλύτερα να εξοικονομήσουμε στην περίπτωση αυτή τα 100 ευρώ καθώς και στην επόμενη και μεθεπόμενη περίπτωση. Με τέσσερις ή πέντε τέτοιες περιπτώσεις θα μπορούσε να πάει στο εξωτερικό κάποιος φοιτητής που δεν έχει τέτοια οικονομική άνεση. Δώσαμε τις αντίστοιχες ωθήσεις και ελπίζω ότι το Συμβούλιο θα κατανοήσει τώρα, στην επόμενη συνεδρίαση, καλύτερα το πρόβλημα απ΄ ό, τι στο παρελθόν και θα ακολουθήσει ίσως τη συμβουλή μας.
<P>
Φυσικά, ανακινήσαμε και ένα άλλο ζήτημα. Καθώς η διάρκεια του προγράμματος δεν θα είναι πλέον πενταετής αλλά επταετής, πράγμα που αποδεχθήκαμε, θα πρέπει φυσικά στο τέλος του 2002 να γίνει μια αξιολόγηση, η οποία δεν μπορεί να αφορά μόνον την πλευρά της ποιότητας αλλά προπάντων και την οικονομική πλευρά. Για τον λόγο αυτό ελπίζω πως το Συμβούλιο, ενόψει της μακράς διάρκειας του προγράμματος, θα συμφωνήσει να γίνει στη μέση της περιόδου μία επανεξέταση, και μάλιστα μία σοβαρή επανεξέταση και όχι κάτι που θα παραμείνει μόνο στα χαρτιά.
<P>
Το κύριο σημείο διαμάχης που θα έχουμε ακόμα μπροστά μας σχετικά με το πρόγραμμα Σωκράτης, και που υπάρχει από το 1994, τη χρονιά που ανέλαβα αυτή την εργασία, είναι φυσικά όπως πάντα το ζήτημα της χρηματοδότησης. Για μία περίοδο πέντε ετών η Επιτροπή ήθελε να διαθέσει 1, 5 δις ευρώ. Εμείς απαντήσαμε πως το ποσό αυτό δεν είναι αρκετό και πως χρειαζόμαστε 2 δις ευρώ. Το ποσό αυτό πρέπει να μας διατεθεί και ενόψει της επέκτασης του προγράμματος σε όλες τις χώρες που θέλουν να συμμετάσχουν. Ειδικά σήμερα μιλήσαμε για την Τουρκία, αλλά πρόκειται να συμμετάσχουν και η Πολωνία, η Ουγγαρία, η Τσεχία, η Εσθονία, η Λετονία και η Σλοβακία. Το Συμβούλιο μας υπόσχεται τα πάντα κάποιο κυριακάτικο πρωινό, αλλά όταν έρθει η Δευτέρα δεν έχουμε χρήματα για την υλοποίηση του προγράμματος. Χρειαζόμαστε επομένως περισσότερα χρήματα. Το Συμβούλιο έκανε τώρα κάτι πολύ πονηρό. Έκανε επταετές το πρόγραμμα και μας έδωσε 1, 55 δις ευρώ. Αυτό όμως είναι μόνο κάπως συμβολικό, καθότι μας διέθεσε λιγότερα από όσα μας είχε διαθέσει προηγουμένως για πέντε έτη. Για τον λόγο αυτό υποβάλαμε μία σοφή πρόταση: Θέλουμε 2, 5 δις ευρώ. Και δεν τα θέλουμε για τον εαυτό μας, αλλά τα θέλουμε για όλους τους νέους ανθρώπους στην Ευρωπαϊκή Ένωση, δηλαδή για 300 εκατομμύρια ανθρώπων στους οποίους μπορούμε να απευθυνθούμε, από τη στιγμή που θα γεννηθούν μέχρι το θάνατό τους, όπως είχα πει την περασμένη φορά, διότι πρόκειται για ένα πρόγραμμα που η εμβέλειά του αρχίζει από τη σχολική ηλικία και μέσω της δια βίου μάθησης φθάνει μέχρι τα γηρατειά.
<P>
Θα ήταν κρίμα αν το Συμβούλιο δεν τηρήσει πραγματικά τις πολλές του υποσχέσεις και δεν προσθέσει εδώ ένα σημαντικό ποσό. Μόνο τότε θα μπορέσουμε να κάνουμε κάτι για τους πολίτες της Ευρώπης και ενόψει των εκλογών για το Κοινοβούλιο, πιστεύω ότι θα πρέπει να αγωνισθούμε από κοινού. Υποθέτω πως θα αγωνισθείτε και εσείς μαζί μου.
<P>
Χειροκροτήματα

<SPEAKER ID=93 LANGUAGE="DE" NAME="Elchlepp">
Κύριε Πρόεδρε, αγαπητοί συνάδελφοι, συγχαίρω την κ. Pack για την έκθεση της και χαίρομαι που στην επιτροπή επιτύχαμε τόσο ευρεία συμφωνία για τον προσανατολισμό του μελλοντικού προγράμματος. Σχετικά με τις βασικές αρχές του τόσο επιτυχημένου προγράμματος Σωκράτης έχουμε συζητήσει επαρκώς. Σήμερα θέλω κι εγώ να υπογραμμίσω την εντελώς ανεπαρκή προικοδότηση που προβλέπει η πρόταση του Συμβουλίου. Δυστυχώς υπάρχουν ακόμα χιλιάδες νέων που αποκλείονται από το πρόγραμμα, όπως άλλωστε αποδεικνύει κάθε χρόνο ο μεγάλος αριθμός των αιτούντων στα γραφεία εκτέλεσης του προγράμματος οι οποίοι αναγκαστικά παίρνουν αρνητική απάντηση, επειδή δεν επαρκούν τα κονδύλια. Στο σημείο αυτό η ΕΕ θα μπορούσε να παίξει έναν ακόμα σημαντικότερο ρόλο κατά την εκτέλεση των ευρωπαϊκών προγραμμάτων ανταλλαγών. Για τον λόγο αυτό η Ομάδα μου είχε ζητήσει εξ αρχής την αύξηση των κονδυλίων με στόχο να προσφερθεί στους νέους η ευκαιρία να αποκτήσουν εμπειρίες στο εξωτερικό, αλλά και για να εξαλειφθεί η κοινωνική ανισότητα που υπάρχει σήμερα στο πρόγραμμα Σωκράτης. Στα κυριακάτικα κηρύγματα παίζει κυρίαρχο ρόλο η Ευρώπη της επικοινωνίας των νέων, της διαπαιδαγώγησης ως προς την ανοχή και του κοινού χώρου εκπαίδευσης. Στην πράξη όμως, όταν πρόκειται να ληφθούν αποφάσεις, κυριαρχεί μεγάλη αμηχανία. Θα ήταν βέβαια πολύ ωραίο, θα ήταν ένα πραγματικό ευρωπαϊκό όραμα, αν είχαν σχεδόν όλοι οι νέοι τη δυνατότητα να πραγματοποιήσουν ένα μέρος της εκπαίδευσής τους σε μία γειτονική χώρα.
<P>
Πέραν τούτου, θέλω να σας υπενθυμίσω ότι η διεύρυνση των γνώσεων ξένων γλωσσών καθώς και η ικανότητα να μπορεί κανείς να προσαρμόζεται έγκαιρα και με ευαισθησία στις πολιτισμικές συνθήκες ενός άλλου κράτους αποτελούν μία εξαίρετη συμβολή για τη βελτίωση της κινητικότητας στην αγορά εργασίας ως τμήμα μιας ενεργού πολιτικής για την απασχόληση. Αυτή η επίγνωση είναι εδώ και καιρό δεδομένη στους κύκλους των ειδικών της αγοράς εργασίας. Το ομόφωνο αίτημα της επιτροπής για 2, 5 δις ευρώ για τη νέα περίοδο εκτέλεσης του προγράμματος είναι το απόλυτο μίνιμουμ. Το ποσό του 1, 5 δις ευρώ για μία επταετία το οποίο προτείνει το Συμβούλιο, δεν αποτελεί πραγματική αύξηση αλλά, όπως δικαιολογημένα είπε η κ. Pack, η αύξηση είναι μηδενική, αν λάβει κανείς υπόψη του τη διάρκεια του προγράμματος, την επέκταση των καθηκόντων στον τομέα της εκπαίδευσης ενηλίκων και το άνοιγμα των προγραμμάτων για τις χώρες της Κεντρικής και Ανατολικής Ευρώπης, στην περίπτωση που θέλει κανείς πραγματικά να εξαλείψει μερικές από τις κοινωνικές ανισότητες του προγράμματος. Οι υποτροφίες του προγράμματος ERASMUS που σήμερα ανέρχονται κατά μέσον όρο στα 70 Ecu, δεν αποτελούν βέβαια επιπρόσθετο κίνητρο για τους νέους των κοινωνικά πιο αδύναμων στρωμάτων, ώστε να θελήσουν να πραγματοποιήσουν ένα εξάμηνο των σπουδών τους στο εξωτερικό. Εκείνοι που έχουν έτσι κι αλλιώς την οικονομική δυνατότητα να το κάνουν, απλώς παίρνουν μαζί τους και το ποσό αυτό.
<P>
Επίσης χαίρομαι πολύ που τα κοινωνικοπολιτικά αιτήματα, οι τροπολογίες της Ομάδας μου, μπόρεσαν να επιβληθούν, π.χ. όσον αφορά το ότι μελλοντικά τα πανεπιστήμια θα πρέπει να λαμβάνουν περισσότερο υπόψη τους τα οικονομικά δεδομένα των αιτούντων κατά τη χορήγηση υποτροφιών ERASMUS και το ότι στο πλαίσιο του προγράμματος COMENIUS προτεραιότητα θα έχουν τα μέτρα που αφορούν την κινητικότητα ιδιαίτερα των νέων που φοιτούν σε επαγγελματικές σχολές ή που βρίσκονται στο στάδιο της αρχικής επαγγελματικής εκπαίδευσης, επειδή αυτή η ομάδα είχε από πάντα τις λιγότερες δυνατότητες να συμμετάσχει σε ανταλλαγές. Ευχάριστο είναι σε τελευταία ανάλυση και το γεγονός ότι η επιτροπή ανταποκρίθηκε στην επιθυμία να τεθεί στον τομέα ενισχύσεων που έχουν προτεραιότητα και η εκμάθηση της επίσημης γλώσσας του άμεσα γειτονικού κράτους στο πλαίσιο των ανταλλαγών μαθητών του προγράμματος COMENIUS. Το μέτρο αυτό θα ενισχύσει τις διαμεθοριακές δραστηριότητες και τη δημιουργία ζωνών όπου θα επικρατεί διγλωσσία, όπως υπάρχει το αντίστοιχο αίτημα για παράδειγμα στην περιοχή από την οποία κατάγομαι. Στο νότιο μέρος του Ανω Ρήνου θέλουμε να δημιουργήσουμε μία ζώνη όπου θα επικρατεί η διγλωσσία και αν μπορέσουμε να το επιβάλουμε και με τη σύμφωνη γνώμη του Συμβουλίου, αυτό θα αποτελούσε έναν θαυμάσιο χειρισμό για να υποστηριχθεί η εξέλιξη αυτή. Όλα αυτά είναι μία σημαντική συμβολή προκειμένου να παρουσιάσουμε την Ευρώπη ως ένα συγκεκριμένο εγχείρημα, χρήσιμο για τους πολίτες. Κάτι τέτοιο λείπει συχνά από την πολιτική για την Ευρώπη.

<SPEAKER ID=94 LANGUAGE="DE" NAME="Heinisch">
Κύριε Πρόεδρε, κυρία Επίτροπε, αγαπητοί συνάδελφοι, θέλω να απευθύνω τις θερμές ευχαριστίες μου στην Doris Pack για τον μεγάλο ζήλο που έχει επιδείξει σε σχέση με το πρόγραμμα Σωκράτης. Έχει την πλήρη υποστήριξή μου προπάντων όσον αφορά την αύξηση των πιστώσεων για το εν λόγω πρόγραμμα. Ως εισηγήτρια για το ευρωπαϊκό έτος της δια βίου μάθησης γνωρίζω πόσο σημαντική είναι η δράση ΙΙΙ GRUNDTVIG που υποστηρίζει ειδικά τη δια βίου μάθηση, έχοντας ως στόχο από τη μία πλευρά τους νέους χωρίς επαρκή βασική εκπαίδευση και από την άλλη τους ενήλικες που επιθυμούν και πρέπει να διευρύνουν τις γνώσεις τους και τις δεξιότητές τους. Για την εταιρική συνεργασία στον τομέα της εκπαίδευσης σε ευρωπαϊκό επίπεδο είναι απαραίτητη η ενημέρωση όλων των ενεχομένων σχετικά με τα ζητήματα της εκπαίδευσης. Αυτό σημαίνει ότι στο σχολείο θα πρέπει να ενημερώνονται αρχικά οι γονείς και οι δάσκαλοι προκειμένου να μπορούν να αναγνωρίζουν και να προωθούν από κοινού με τους μαθητές την ευρωπαϊκή διάσταση της εκπαίδευσης.
<P>
Ειδικά στις χώρες της Κεντρικής και Ανατολικής Ευρώπης, στην Κύπρο και τις χώρες της Βαλτικής οι γονείς και οι υπεύθυνοι στον τομέα της εκπαίδευσης περιμένουν να τους δοθεί η δυνατότητα να συμμετέχουν στην υποστήριξη της διαδικασίας εκδημοκρατισμού στα σχολεία και στην κοινωνία. Προ ολίγου μίλησα για την έκθεση που αφορούσε τη συμπερίληψη της Τουρκίας στα προγράμματα Σωκράτης και Νεολαία για την Ευρώπη, την περασμένη εβδομάδα συζήτησα τα ζητήματα αυτά με νέους και καθηγητές στην Κωνσταντινούπολη και αυτήν την εβδομάδα θα μιλήσω στην αντιπροσωπεία των υπευθύνων από τη Λιθουανία. Όλοι βλέπουν στον τομέα της εκπαίδευσης ενηλίκων μία μεγάλη ευκαιρία για την περαιτέρω ανάπτυξη μιας δημοκρατικής κοινωνίας στις χώρες τους. Και εδώ ισχύει ένα παλιό απόφθεγμα από τη σχολική εκπαίδευση ενηλίκων: Συχνά είναι σημαντικότερο να διαπαιδαγωγεί και να μορφώνει κανείς τους γονείς και τους ενήλικες παρά τα παιδιά. Για τον λόγο αυτό χαίρομαι πολύ που το συγκεκριμένο πρόγραμμα υποστηρίζει τον τομέα αυτό.

<SPEAKER ID=95 LANGUAGE="FI" NAME="Virrankoski">
Αξιότιμε κύριε Πρόεδρε, στο Κοινοβούλιο εξετάζεται την παρούσα στιγμή η δεύτερη φάση του προγράμματος δράσης Σωκράτης, καθώς και η σχετική με αυτήν κοινή θέση του Συμβουλίου. Θέλω να ευχαριστήσω ήδη σε αυτήν την φάση την κυρία Pack για την εξαιρετικά δυναμική της συνεισφορά υπέρ του προγράμματος Σωκράτης, κάτι το οποίο διαφαίνεται και στην έκθεση η οποία εξετάζεται τώρα. Το πρόγραμμα Σωκράτης έχει αποτελέσει ενα από τα πιό πετυχημένα προγράμματα της ΕΕ. Στο πλαίσιο αυτού του προγράμματος έχει καταστεί δυνατόν για χιλιάδες νέους ευρωπαίους να σπουδάσουν εκτός της χώρας τους, να αποκτήσουν νέες γνώσεις και νέα ερεθίσματα και κατά αυτόν τον τρόπο, να συμπληρώσουν την αντίληψή τους για τον κόσμο με διεθνείς εμπειρίες. Το εν λόγω πρόγραμμα έχει υπάρξει πολύτιμο ειδικά για τα μικρά κράτη μέλη. Από τη μια, έχει αυξήσει τις επιλογές των φοιτητών σε αυτές τις χώρες και, από την άλλη, έχει συμβάλει στο να προσέλθουν νέοι φοιτητές από άλλες χώρες, ενισχύοντας έτσι την πολύτιμη ευρωπαϊκή αλληλεπίδραση.
<P>
Το Συμβούλιο έχει τώρα εκδώσει την κοινή θέση. Η μεγαλύτερη διαφορά μεταξύ αυτής της θέσης και της έκθεσης της κυρίας Pack εντοπίζεται στο ότι το Συμβούλιο εισηγείται χρηματοδοτήσεις της τάξεως των 1550 εκατ. ευρώ, ενώ η κυρία Pack και η Επιτροπή Πολιτισμού, Νεότητας, Παιδείας και Μέσων Ενημέρωσης προβάλουν το αίτημα για χρηματοδότηση της τάξεως των 2500 εκατ. ευρώ κατά την διάρκεια των επομένων επτά ετών. Εάν λάβουμε υπ' όψιν ότι κατά πάσαν πιθανότητα η ΕΕ θα διευρυνθεί κατά την διάρκεια των επομένων ετών, το ποσό των 2500 εκατ. ευρώ φαίνεται εύλογο. Για την διάθεση αυτού του ποσού συνηγορεί και το γεγονός ότι η ανταγωνιστική ικανότητα στον τομέα της βιομηχανίας και του εμπορίου στην Ευρώπη εξαρτάται σε μεγάλο βαθμό από το επίπεδο της εκπαίδευσης που μπορούμε να προσφέρουμε στη νεολαία μας, αλλά και στον πληθυσμό μεγαλύτερης ηλικίας.
<P>
Όσον αφορά το περιεχόμενο του προγράμματος Σωκράτης, θα ήθελα να παρέμβω σχετικά με ενα μόνο θέμα. Στην έκθεση διατυπώνεται συγκεκριμένα πως οι σπουδές στον τομέα των γλωσσών θα περιοριστούν στις επίσημες γλώσσες της ΕΕ, καθώς και στην εγγενή ιρλανδική και λουξεμβουργιανή γλώσσα. Επειδή στην επικράτεια της ΕΕ δεν διεξάγονται συχνά σπουδές σε γλώσσες γειτονικών χωρών των κρατών μελών, θα ήταν σκόπιμο να αρθεί αυτός ο στενός περιορισμός και να διευρυνθούν οι δυνατότητες επιλογής σπουδών ώστε να συμπεριληφθούν και οι γλώσσες των γειτονικών περιοχών της ΕΕ, οι οποίες, παρ' όλο που δεν αποτελούν ιδιαίτερα αντικείμενο ξεχωριστών σπουδών, είναι εντούτοις σημαντικές γλώσσες. Κατά αυτόν τον τρόπο θα μπορούσε να προωθηθεί, εκτός από την διεύρυνση της ΕΕ, και η διασυνοριακή συνεργασία.

<SPEAKER ID=96 LANGUAGE="FR" NAME="Guinebertiθre">
Κύριε Πρόεδρε, θα ήθελα καταρχάς να συγχαρώ την κ. Doris Pack, εισηγήτρια του προγράμματος «Σωκράτης», για το έργο που εξεπλήρωσε, όχι μόνο εντός του Κοινοβουλίου, αλλά και στις διαπραγματεύσεις με το Συμβούλιο και την Επιτροπή, για να επιτύχει τη χορήγηση δύο δισεκατομμυρίων ευρώ για τη λειτουργία του.
<P>
Εάν υπάρχει ένα ευρωπαϊκό πρόγραμμα που είναι γνωστό στους πολίτες, αυτό είναι το «Σωκράτης». Απέδειξε την αξία του και η επιτυχία του ξεπερνά τις οικονομικές δυνατότητες, πρέπει όμως δυστυχώς να πούμε ότι, κατά κάποιο τρόπο, συμβάλλει στη δημιουργία μιας προνομιούχας τάξης: όσων είχαν πρόσβαση στο «Σωκράτης».
<P>
Το εν λόγω πρόγραμμα επιφέρει πραγματική ευρωπαϊκή υπεραξία στην εθνική διάσταση των εκπαιδευτικών προγραμμάτων μας: ενισχύει πράγματι την εκμάθηση των ευρωπαϊκών γλωσσών, καθώς και τη γνώση άλλων πολιτισμών, από το βορρά στο νότο και από την ανατολή στη δύση. Για ποιο λόγο είναι λοιπόν το πρόγραμμα αυτό δημοφιλές; Πολύ απλά γιατί ανταποκρίνεται, κατά τη γνώμη μου, στην προσδοκία των πολιτών να δουν την Ευρώπη να ενδιαφέρεται για αυτούς, για την προσωπική πρόοδό τους, για την ένταξή τους στα ίδια τα εδάφη τους. Ναι, το «Σωκράτης» επιτρέπει τη συνάντηση φοιτητών και εκπαιδευτικών. Ναι, το «Σωκράτης» επιτρέπει τη συνεργασία μεταξύ ιδρυμάτων, την καλύτερη αναγνώριση των πτυχίων και τη γνώση των εκπαιδευτικών συστημάτων των άλλων Ευρωπαίων.
<P>
Η Επιτροπή Πολιτισμού μας κατέθεσε πάρα πολλές τροπολογίες για να βελτιωθεί η αρχική πρόταση της Επιτροπής και ζητήσαμε την αύξηση του προϋπολογισμού κυρίως για να επεκταθεί το «Σωκράτης» στη διά βίου μάθηση. Η εισαγωγή του «Minerva», που προορίζεται να ενθαρρύνει τη χρήση των πολυμέσων στην εκπαίδευση είναι, κατά τη γνώμη μου, εξαιρετική καινοτομία, με κοινές άλλωστε δράσεις που θα αναληφθούν με άλλα κοινοτικά προγράμματα όπως το «Leonardo» και το «Νεολαία για την Ευρώπη».
<P>
Τέλος, θα ήθελα να μπορέσει να διασφαλιστεί η αποτελεσματική παρακολούθηση της εφαρμογής του προγράμματος αυτού, κάτι για το οποίο δεν αμφιβάλλω, θα ήθελα όμως επίσης να μπορέσει να κοινοποιηθεί και να παρουσιαστεί ανεμπόδιστα σε όλους όσους θα είναι υπεύθυνοι για τον έλεγχο ή ακόμη και σε όλους όσους το επιθυμούν. Βρισκόμαστε στη δεύτερη ανάγνωση αυτού του προγράμματος και πλησιάζουμε συνεπώς στην εφαρμογή του, εύχομαι λοιπόν καλό ταξίδι σε όλους τους συμπολίτες που θα ωφεληθούν από τις εργασίες μας και θα κατανοήσουν έτσι ότι η Ευρώπη είναι φτιαγμένη για αυτούς.

<SPEAKER ID=97 LANGUAGE="EN" NAME="Kerr">
Κύριε Πρόεδρε, θα ήθελα και εγώ επίσης να συγχαρώ την κυρία Pack για την έκθεσή της. Η κυρία Pack υπήρξε καλός μαχητής στο Κοινοβούλιο για το πρόγραμμα Σωκράτης, τα τελευταία πέντε χρόνια, περίοδο κατά την οποία συνεργάστηκα μαζί της στην Επιτροπή Πολιτισμού, Νεότητας, Παιδείας και Μέσων Ενημέρωσης. Προφανώς, θα πρέπει να συνεχίσουμε να μαχόμαστε το Συμβούλιο Υπουργών. Μολονότι, καταφέραμε να επιτύχουμε μία αύξηση στον προϋπολογισμό, είναι σαφές ότι η αύξηση είναι ανεπαρκής για την ικανοποίηση των αναγκών του αυξανόμενου αριθμού των χωρών που επιθυμούν, αρκετά δικαίως, να συμμετάσχουν στα εκπαιδευτικά προγράμματα στο πλαίσιο του προγράμματος Σωκράτης.
<P>
Είναι σημαντικό να συμμετάσχουν. Εάν επιθυμούμε να οικοδομήσουμε μία ευρύτερη Ευρώπη, η οποία δεν θα είναι απλώς περιορισμένη στα τωρινά 15 κράτη μέλη, είναι ορθό ότι θα πρέπει να επεκτείνουμε τα προγράμματα και σε άλλες χώρες. Οι ενδείξεις είναι αρκετά σαφείς, από τη γνώση που έχω για τα προγράμματα ως πρώην καθηγητής της ανώτατης εκπαίδευσης, ότι όσο περισσότερο μπορούμε να κάνουμε τους νέους ανθρώπους της Ευρώπης να συναντώνται και να συζητούν μεταξύ τους, τόσο περισσότερο θα αντιλαμβάνονται τη σημασία της Ευρώπης και τη σημασία της οικοδόμησης της Ευρώπης. Εύχομαι μόνο να μπορούσαν να συμμετάσχουν επίσης στο πρόγραμμα ορισμένοι Βρετανοί δημοσιογράφοι. Τότε, ίσως να μπορούσαν να κατανοήσουν την έννοια της Ευρώπης λίγο καλύτερα.
<P>
Ελπίζω ότι η Επίτροπος κυρία Cresson θα ανταποκριθεί θετικά στην έκθεση και θα υποστηρίξει τον αγώνα που επιθυμεί να συνεχίσει το Κοινοβούλιο, προκειμένου να επεκταθεί το πρόγραμμα και να επεκταθεί ο προϋπολογισμός, ούτως ώστε να μπορούμε να έχουμε ένα πραγματικά επιτυχημένο πρόγραμμα Σωκράτης.

<SPEAKER ID=98 LANGUAGE="DE" NAME="Mann, Thomas">
Κύριε Πρόεδρε, είμαστε εν μέσω της μετάβασης από τη βιομηχανική κοινωνία στην κοινωνία της γνώσης στη οποία η μόρφωση αποτελεί το νέο κοινωνικό ζήτημα. Προκειμένου να καταστεί για τον καθένα δυνατό να ασκήσει περισσότερα επαγγέλματα κατά τη διάρκεια της ζωής του λόγω των τεχνολογικών εξελίξεων θα πρέπει να δημιουργηθούν οι αντίστοιχες προϋποθέσεις. Ένα σημαντικό συστατικό στοιχείο για την οικοδόμηση της Ευρώπης της γνώσης είναι και το πρόγραμμα Σωκράτης για τον τομέα της γενικής εκπαίδευσης όπως και το πρόγραμμα LEONARDO για τον τομέα της επαγγελματικής κατάρτισης. Αυτά τα εκπαιδευτικά προγράμματα προωθούν τις γνώσεις και τις ικανότητες του κάθε νέου και τον προετοιμάζουν για το μέλλον. Με μια εξειδικευμένη σχολική εκπαίδευση και την εφαρμογή του σχεδίου της δια βίου μάθησης μπορούν να αντιμετωπισθούν πολλές προκλήσεις, μια και το προφίλ των εργαζομένων του αύριο απαιτεί την ανάπτυξη της διοικητικής ικανότητας, της ικανότητας να δρα κανείς αυτόνομα, να μπορεί να λειτουργεί στο πλαίσιο της ομαδικής εργασίας καθώς και προσόντα ως προς την κοινωνική συμπεριφορά
<P>
Οι εργαζόμενοι και οι μάνατζερ πρέπει να μπορούν να επικοινωνούν, παρουσιάζοντας τον εαυτό τους και τα περιεχόμενά τους, αλλά και διαθέτοντας την ικανότητα να μπορούν να αντιλαμβάνονται το τι συμβαίνει σε ένα αρχικά ξένο πολιτισμικό περιβάλλον, να εντοπίζουν τις διαφορές και να προσπαθούν να εξαλείψουν τα διαχωριστικά σημεία. Μόνο με την πολύ καλή γνώση ξένων γλωσσών αποκτούν οι άνθρωποι κινητικότητα, μπορούν να σπουδάσουν, να εκπαιδευθούν ή να βρουν μία θέση εργασίας σε όλη την επικράτεια της Ευρωπαϊκής Ένωσης και έξω από την πατρίδα τους. Το γεγονός ότι το πρόγραμμα Σωκράτης υποστηρίζει την εκμάθηση και λιγότερο διαδεδομένων ευρωπαϊκών γλωσσών ενισχύει και την αλληλεγγύη. Οι προτάσεις της Doris Pack, η οποία ανοίγει το δρόμο σε μια εφαρμόσιμη πολιτική πρέπει να τύχουν ανεξαιρέτως της υποστήριξής μας. Οι επισκέψεις μου σχεδόν κάθε Δευτέρα στα σχολεία, όπου εξετάζεται το ζήτημα της Ευρωπαϊκής Ένωσης μου έδειξαν πόσο καλή είναι η υποδοχή που έχει γίνει στο πρόγραμμα Σωκράτης, παρά τα προβλήματα που υπάρχουν με την υποβολή αιτήσεων. Οι ανταλλαγές μαθητών και οι συναντήσεις δασκάλων έχουν πολύ μεγαλύτερη βαρύτητα από οποιοδήποτε πολυτελές ενημερωτικό φυλλάδιο.
<P>
Αλλά σε τι χρησιμεύουν ακόμα και οι καλύτερες ιδέες, όταν δεν μπορούν να επωφεληθούν όλοι από αυτές; Τα 2, 5 εκατ. ευρώ που ζητάμε είναι το μίνιμουμ ενόψει του όλο και περισσότερο διευρυνόμενου κύκλου αποδεκτών από τις υποψήφιες για ένταξη χώρες. Το πρόγραμμα Σωκράτης είναι μία παραδειγματικά εύλογη επένδυση στο μέλλον με ελέγξιμα αποτελέσματα.

<SPEAKER ID=99 LANGUAGE="DE" NAME="Frischenschlager">
Κύριε Πρόεδρε, σε σχέση με την παρούσα συζήτηση για την εξαίρετη και σημαντική έκθεση της συναδέλφου μας κ. Pack θέλω να αναφερθώ ιδιαίτερα σε δύο σημεία. Μιλάμε για τα πολιτισμικά επιτεύγματα της ομιλίας που ξεπερνά τα εθνικά σύνορα. Εδώ θα πρέπει να δώσουμε ιδιαίτερη σημασία σε ένα σημείο που αφορά τις χώρες της Κεντρικής και Ανατολικής Ευρώπης. Όταν επισκεπτόμαστε τις χώρες αυτές, διαπιστώνουμε τις εξαιρετικές γνώσεις της δικής μας γλώσσα που έχουν πάρα πολλοί άνθρωποι εκεί, αλλά ποιός Δυτικοευρωπαίος γνωρίζει άραγε τη δική τους γλώσσα; Στο σημείο αυτό η Ευρωπαϊκή Ένωση έχει ιδιαίτερη ευθύνη να δώσει ειδικό βάρος στην εκμάθηση από τους νέους μας των γλωσσών των γειτονικών μας χωρών στην Κεντρική και Ανατολική Ευρώπη για λόγους οικονομικούς, αλλά προπάντων πολιτισμικούς, για λόγους ευρωπαϊκής πολιτικής. Αυτό ήταν το πρώτο σημείο.
<P>
Το δεύτερο σημείο το ανέφερε ήδη η συνάδελφος Pack. Πρόκειται για την ιδιαίτερη ευθύνη ως προς τις παραμεθόριες περιοχές. Ειδικά στις αυστριακές παραμεθόριες περιοχές βιώνουμε το φαινόμενο ότι για ολόκληρες δεκαετίες εκνευριζόμασταν για τα νεκρά σύνορα, τον θάνατο και το Σιδηρούν Παραπέτασμα και τώρα ξαφνικά μας πιάνει πάλι φόβος για τα ανοικτά σύνορα. Το φαινόμενο αυτό θα πρέπει να το αντιμετωπίσουμε ιδίως με πολιτισμικές πρωτοβουλίες και πρωτοβουλίες εκπαιδευτικής πολιτικής. Για τον λόγο αυτό είναι πολύ σημαντικό να τις θεσμοθετήσουμε. Η ανταλλαγή μαθητών και καθηγητών αλλά προπάντων η λειτουργία σχολείων με βάση τη διγλωσσία, ίσως μάλιστα μερικές φορές και την τριγλωσσία, θα μπορούσαν να γίνουν εκείνο το εργαλείο που θα συμβάλει στην δικτύωση των παραμεθορίων περιοχών όχι μόνο από οικονομική αλλά και από πολιτισμική και γλωσσική άποψη.
<P>
Κάναμε μία ξεχωριστή εμπειρία στην Αυστρία, στο Kδrnten, όπου λόγω της σλοβένικης μειονότητας έχουμε ειδικά εκπαιδευτικά ιδρύματα στα οποία η διδασκαλία γίνεται στη σλοβενική και τη γερμανική γλώσσα. Σήμερα, μετά από το άνοιγμα, βιώνουμε ως αποτέλεσμα πόσο καλά μπορούν να χρησιμοποιηθούν για την οικονομική ανάπτυξη και για την οικονομική υπέρβαση των συνόρων οι νέοι που εκπαιδεύθηκαν στα συγκεκριμένα εκπαιδευτικά ιδρύματα. Έχουμε λοιπόν τα παραδείγματα και ως εκ τούτου πιστεύω ότι εάν επενδύσουμε χρήματα στον τομέα αυτό, θα έχουμε προβεί σε μια πολύ λογική δαπάνη, σε μια πολύ καλή επένδυση.

<SPEAKER ID=100 LANGUAGE="EN" NAME="Hyland">
Κύριε Πρόεδρε, ακολουθώντας το παράδειγμα των προηγούμενων ομιλητών, θα ήθελα να εκμεταλλευτώ την ευκαιρία και να συμβάλω στην παρούσα συζήτηση με μια σύντομη παρέμβαση. Το πρώτο στάδιο του «Σωκράτης» ήταν ένα ιδιαίτερα αξιόλογο πείραμα στον τομέα της διακρατικής εκπαίδευσης. Στην πατρίδα μου, την Ιρλανδία, υπάρχουν πολλοί εκπαιδευτικοί και φοιτητές που μπορούν να πιστοποιήσουν την επιτυχία του ως μοναδικής διδακτικής εμπειρίας. Εκτός από την προφανή εκπαιδευτική διάστασή του, το «Σωκράτης» πρόσφερε στους νέους μια αίσθηση ταυτότητας και μια ευκαιρία να μοιραστούν και να απολαύσουν την πολιτιστική πολυμορφία της Ευρωπαϊκής Ένωσης και των κρατών μελών της.
<P>
Δίνει την ευκαιρία στους νέους, μέσω καλοσχεδιασμένων εκπαιδευτικών προγραμμάτων, να γνωρίσουν το διαφορετικό τρόπο ζωής και την ατομικότητα κάθε χώρας της ΕΕ, ενώ παράλληλα τους βοηθάει να εκτιμήσουν περισσότερο τη δική τους πλούσια και ποικιλόμορφη κληρονομιά.
<P>
Εκφράζω την ικανοποίησή μου για το γεγονός ότι το Συμβούλιο κατέληξε πλέον σε κοινή θέση σχετικά με τα μελλοντικά προγράμματα εκπαίδευσης και κατάρτισης, συμπεριλαμβανομένου του προγράμματος «Σωκράτης», ότι η επιχειρησιακή διάρκεια του νέου προγράμματος πρόκειται να επεκταθεί στα επτά χρόνια και ότι ο προϋπολογισμός θα αυξηθεί σημαντικά. Η Ευρώπη, κατά τη γνώμη μου, πρέπει να συνεχίσει να επενδύει στους νέους. Ένας πληθυσμός νέων με επαρκή εξειδίκευση και κινητικότητα είναι το μεγαλύτερο όπλο μας σε έναν κόσμο που γίνεται όλο και πιο ανταγωνιστικός. Η Ιρλανδία έχει δείξει πόσο καθοριστικά συμβάλλουν οι νέοι της στη σημαντική οικονομική ανάπτυξή της.

<SPEAKER ID=101 LANGUAGE="DE" NAME="Hawlicek">
Κύριε Πρόεδρε, αρχικά θέλω να ευχαριστήσω θερμά την κ. Pack για την έκθεση της αλλά προπάντων για το ζήλο της σε σχέση με το πρόγραμμα. Το περιεχόμενο της δεύτερης γενιάς εκπαιδευτικών προγραμμάτων έχει καθορισθεί από τη συζήτηση της Λευκής Βίβλου για τη μάθηση, της Πράσινης Βίβλου για την διαμεθοριακή κινητικότητα και των προγραμμάτων για την Ευρώπη της γνώσης. Το ζητούμενο είναι να διευκολυνθεί η πρόσβαση όλων των ατόμων στόχων στα εν λόγω προγράμματα, να απλοποιηθούν οι διαδικασίες υποβολής αιτήσεων και επιλογής και να επιτευχθεί ένα ποσοστό συμμετοχής 10 % στα σχολεία και 10 % στους φοιτητές.
<P>
Ένα ειδικό κέντρο βάρους αποτελεί και η εξάλειψη των διακρίσεων όλων των μορφών. Ως εκ τούτου έχουμε τώρα στη δεύτερη ανάγνωση την προσθήκη ότι κατά τη χορήγηση των υποτροφιών πρέπει να συνυπολογίζεται ανάλογα η οικονομική κατάσταση των αιτούντων, να προωθείται η ισότητα ευκαιριών μεταξύ ανδρών και γυναικών και να ενισχύεται η συμπερίληψη των κοινωνικών εταίρων, γεγονός που με χαροποιεί ιδιαίτερα. Στο πρόγραμμα Σωκράτης ΙΙ το νέο στοιχείο που απορρέει από την δια βίου μάθηση είναι ότι πρέπει να συμπεριληφθεί και η εκπαίδευση ενηλίκων στο πρόγραμμα GRUNDTVIG. Νέο είναι επίσης και το πρόγραμμα MINERVA για την τεχνολογία της εκπαίδευσης και των πολυμέσων, το οποίο πήρε επιτέλους ένα θηλυκό όνομα, καθότι μπόρεσε να επιβληθεί η πρόταση της Doris Pack. Συνοψίζοντας μπορούμε να πούμε ότι το πρόγραμμα Σωκράτης είναι ένα καλό πρόγραμμα με επιπλέον περιεχόμενα το οποίο έχει ως στόχο του υψηλότερα ποσοστά συμμετοχής και περισσότερες δικαιούχες υποψήφιες για ένταξη χώρες. Δεν πρέπει να ξεχάσουμε ότι ήδη ένα μεγάλο μέρος των υποψηφίων για ένταξη χωρών, το οποίο θα αυξάνεται όλο και περισσότερο στα επόμενα επτά έτη, μπορεί επίσης να συμμετέχει στα εκπαιδευτικά και πολιτιστικά προγράμματα.
<P>
Ακόμα πιο σκανδαλώδης είναι συνεπώς η πρόταση του Συμβουλίου να μειώσει ουσιαστικά το ύψος των πιστώσεων που είχε προτείνει η Επιτροπή από 1, 4 δις ευρώ για πέντε έτη σε 1, 55 δις ευρώ για επτά έτη. Αυτό θα σήμαινε ότι το πρόγραμμα Σωκράτης ΙΙ θα πρέπει να υλοποιήσει περισσότερα καθήκοντα για περισσότερους συμμετέχοντες με λιγότερα χρήματα. Ως εκ τούτου και η παράκλησή μου προς το Ευρωπαϊκό Κοινοβούλιο να ψηφίσει υπέρ της δικαιολογημένης τροπολογίας της επιτροπής, η οποία αποφασίσθηκε ομόφωνα και προβλέπει 2, 5 δις ευρώ για την περίοδο των επτά ετών. Είναι πραγματικά το μίνιμουμ που μπορούμε να ζητήσουμε, προκειμένου να μπορέσει το πρόγραμμα Σωκράτης να συνεχιστεί με επιτυχία για τη νεολαία, τους φοιτητές, τους εκπαιδευτικούς και όλους τους Ευρωπαίους που έχουν διάθεση να μάθουν και να επιμορφωθούν.

<SPEAKER ID=102 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, το πρόγραμμα ΣΩΚΡΑΤΗΣ αποτελεί έναν από τους πιό σημαντικούς διαύλους προκειμένου να στηριχθεί η κινητικότητα των πολιτών της Ένωσης και η ποικιλομορφία στην εκπαίδευση. Η υπαγωγή του σπουδάζοντος πληθυσμού στις υποψήφιες προς ένταξη στην ΕΕ χώρες και σε μερικές άλλες γειτονικές μας χώρες στο εν λόγω πρόγραμμα αποτελεί ενα φυσικό βήμα προς μια διευρυνόμενη Ευρώπη. Κατά την διαδικασία διεύρυνσης του προγράμματος Σωκράτης θα πρέπει να ληφθεί υπ' όψιν πως η συμμετοχή του μεμονωμένου ατόμου στο πρόγραμμα, δεν θα πρέπει να δυσχεραίνεται περισσότερο, για παράδειγμα, με πέραν του δέοντος μικρές χρηματοδοτικές συνεισφορές. Είναι σημαντικό να ληφθεί υπ' όψιν η οικονομική κατάσταση των συμμετεχόντων στο πρόγραμμα ως κριτήριο κατανομής της χρηματοδοτικής συνεισφοράς. Η ενίσχυση στην επικράτεια της Ευρώπης των σπουδών των μειονοτικών γλωσσών, όπως για παράδειγμα της γλώσσας saame των λαπώνων, η οποία εφαρμόζεται στα πλαίσια της πολιτικής διεθνοποίησης, θα διατηρήσει πολύτιμες τοπικές πολιτιστικές παραδόσεις, οι οποίες πρέπει να διατηρηθούν ζωντανές στην Ευρώπη που παγκοσμιοποιείται όλο και περισσότερο. Η συμμετοχή ενηλίκων φοιτητών και κατηρτισμένου εκπαιδευτικού προσωπικού στο πρόγραμμα, διευρύνει την επίδρασή του ώστε να αξιοποιείται από ενα πιό μεγάλο τμήμα του πληθυσμού. Η συμμετοχή αυτών των μελών στο πρόγραμμα διευκολύνει σε μεγάλο βαθμό την επίτευξη του στόχου για την αμοιβαία αναγνώριση των σπουδών σε διάφορες χώρες, κάτι το οποίο από την πλευρά του βοηθά στην κινητικότητα του πληθυσμού που έχει μετατοπισθεί στον εργασιακό βίο. Οι πόροι που θα επενδυθούν στο εν λόγω πρόγραμμα θα επιστραφούν πολλαπλά πίσω στο μέλλον.
<P>
Εύχομαι το Συμβούλιο και η Επιτροπή να δούν το θέμα με το βάρος που του αναλογεί και το πρόγραμμα Σωκράτης που εφαρμόζεται αυτήν την στιγμή, να συνοδευθεί από ενα εξίσου καλό διάδοχο σχήμα, με την βοήθεια της χρηματοδότησης που προτείνεται από το Κοινοβούλιο. Κατανοώ βεβαίως πως πολλοί είναι αυτοί που δείχνουν μεγάλη διάθεση για την διανομή των πόρων του προϋπολογισμού της ΕΕ, αλλά εάν κάνουμε οικονομία σε αυτά τα προγράμματα για την νεολαία, κάνουμε οικονομία για το μέλλον μας και για την ανάπτυξη της ευρωπαϊκής ιδέας, κάτι το οποίο φανερώνει μια πολύ κοντόφθαλμη πολιτική.

<SPEAKER ID=103 LANGUAGE="EN" NAME="Crowley">
Κύριε Πρόεδρε, θα ήθελα και εγώ να ακολουθήσω το παράδειγμα των συναδέλφων μου και να συγχαρώ την εισηγήτρια για την εκπληκτική πρόταση που μας υπέβαλε. Πρέπει να γίνει αντιληπτό ότι κάθε συζήτηση σχετικά με την παιδεία αποτελεί επένδυση στο μέλλον των νέων μας που θα τους βοηθήσει να αποκτήσουν τις απαραίτητες ικανότητες ούτως ώστε να προσαρμοστούν στις μεταβαλλόμενες τεχνολογίες στον μεταβαλλόμενο κόσμο στον οποίο ζούμε. Είναι επίσης μια επένδυση στο μέλλον για την καλύτερη κατανόηση της - πολιτιστικής, κοινωνικής και γλωσσικής - πολυμορφίας της Ευρωπαϊκής Ένωσης.
<P>
Για το λόγο αυτόν, είναι σημαντικό, όπως είπε και ο προηγούμενος ομιλητής, να ενθαρρυνθεί η μελέτη των μειονοτικών γλωσσών στα πλαίσια του προγράμματος «Σωκράτης». Και αναφέρομαι ιδίως στην ιρλανδική γλώσσα. Είναι επίσημη γλώσσα της Ευρωπαϊκής Ένωσης και θα έπρεπε να της δοθεί μεγαλύτερη έμφαση.
<P>
Ωστόσο, όπως πολλοί ομιλητές ανέφεραν, παρόλο που το Συμβούλιο μπορεί να τονίζει τη σπουδαιότητα της εκπαίδευσης και παρά την καλή πίστη της Επιτροπής όσον αφορά τη διά βίου μάθηση, παρουσιάζεται έλλειψη ανάληψης χρηματοδοτικών πόρων. Συνεπώς, καλώ όλους τους βουλευτές να υποστηρίξουν τις τροπολογίες που κατέθεσε η εισηγήτρια προκειμένου να διασφαλιστεί η επαρκής χρηματοδότηση του νέου επταετούς προγράμματος «Σωκράτης» με 2.500 εκατομμύρια ευρώ.
<P>
Είναι επίσης σημαντικό να διδαχτούμε από τα σφάλματα που έγιναν στα προγράμματα στο παρελθόν. Αναφέρομαι συγκεκριμένα στο πρόγραμμα «Erasmus» που αφορούσε κυρίως τις ανταλλαγές φοιτητών τριτοβάθμιας εκπαίδευσης. Περιείχε ένα στοιχείο αποκλειστικότητας που σήμαινε ότι αν μια οικογένεια δεν μπορούσε να αναλάβει τα έξοδα φοίτησης φοιτητή σε ξένη χώρα, αυτός ο φοιτητής δεν είχε δικαίωμα συμμετοχής. Είναι υποχρέωσή μας να διασφαλίσουμε τη χορήγηση κάποιας χρηματοδοτικής ενίσχυσης στο πλαίσιο των προγραμμάτων αυτών, είτε σε ευρωπαϊκό είτε σε εθνικό επίπεδο. Εάν οι κυβερνήσεις των κρατών μελών δεν παράσχουν αυτή τη βοήθεια, θα πρέπει να μειώσουμε το ποσό των χρημάτων που λαμβάνουν στα πλαίσια του προγράμματος «Σωκράτης» και άλλων εκπαιδευτικών προγραμμάτων.
<P>
Εν κατακλείδι, καλώ όλους τους βουλευτές να υποστηρίξουν την πρόταση αυτή και να δώσουν περισσότερες ελπίδες για το μέλλον της Ευρωπαϊκής Ένωσης.

<SPEAKER ID=104 LANGUAGE="EN" NAME="Elliott">
Κύριε Πρόεδρε, συνιστώ θερμά τις συστάσεις αυτές και τις τροπολογίες που κατέθεσε η εισηγήτρια. Δεν συμμετέσχα και τόσο άμεσα στις πρόσφατες συζητήσεις για τα εν λόγω προγράμματα στο Κοινοβούλιο, αλλά πριν από περίπου πέντε χρόνια συνέταξα από κοινού με την κ. Pack την έκθεση του Κοινοβουλίου σχετικά με το πρώτο πρόγραμμα «Σωκράτης». Όλα όσα συνέβησαν στη συνέχεια δικαίωσαν την υποστήριξη του Κοινοβουλίου για αυτό το πρόγραμμα.
<P>
Κάποιοι ομιλητές αναφέρθηκαν με ενθουσιώδη λόγια - και δικαίως - στην αξία των ανταλλαγών Erasmus και στη σχολική δικτύωση που παρέχουν αυτά τα προγράμματα. Τα εν λόγω προγράμματα δεν ωφελούν μόνο τους μεμονωμένους φοιτητές που συμμετέχουν σε αυτά και τα σχολεία και τα κολλέγια στα οποία φοιτούν, αλλά πρέπει επίσης να θυμηθούμε ότι συμβάλλουν ουσιαστικά στην ευαισθητοποίηση και στη θετική κατανόηση του έργου της ίδιας της Ευρωπαϊκής Ένωσης εκ μέρους πάρα πολλών φοιτητών και των οικογενειών τους. Εκπληρώνουν ένα όνειρό τους.
<P>
Με ευχαρίστηση διαπιστώνω την συμπερίληψη των υποψήφιων χωρών, καθώς και της Μάλτας και της Κύπρου. Βρέθηκα στη Μάλτα την περασμένη εβδομάδα στο πλαίσιο της μικτής επιτροπής και μπορώ νας σας βεβαιώσω ότι αναμένουν με ενθουσιασμό την πλήρη συμμετοχή της Μάλτας στα προγράμματα αυτά. Το σημείο κλειδί είναι η χρηματοδότηση. Εάν δεν έχουμε επαρκή χρηματοδότηση, δεν μπορούμε να διασφαλίσουμε τη συμμετοχή όλων των νέων που έχουν αυτό το δικαίωμα, ούτε μπορούμε να αποφύγουμε έναν ελιτισμό που θα συνεπαγόταν ότι μόνο όσοι έχουν την οικονομική δυνατότητα θα μπορέσουν να συμμετάσχουν.
<P>
Ελπίζω πραγματικά να υποστηρίξουμε το ποσό των 2, 5 δισεκατομμυρίων ευρώ. Δίνει την εντύπωση μεγάλου ποσού και οι υπουργοί οπισθοχωρούν μπροστά στο ύψος του. Τι είναι όμως 2, 5 δισεκατομμύρια ευρώ; Είναι 1 ευρώ ανά Ευρωπαίο υπήκοο για κάθε έτος του προγράμματος. Για πολλούς ανθρώπους, είναι λιγότερο από το κόστος ενός καφέ ή μιας εφημερίδας. Είναι λιγότερο από το 5 % της προσωπικής περιουσίας του Bill Gates - ενδιαφέρουσα σκέψη, αλήθεια. Ίσως θα μπορούσαμε να του ζητήσουμε να κάνει μια δωρεά εάν δεν μπορέσουμε να βρούμε με άλλο τρόπο τα χρήματα.

<SPEAKER ID=105 LANGUAGE="DE" NAME="Rack">
Κύριε Πρόεδρε, το πρόγραμμα Σωκράτης είναι μια μεγαλειώδης ιδέα. Ως καθηγητής πανεπιστημίου, κατανοώ χρόνο με το χρόνο, όσα μας παρουσίασε γενικά η Doris Pack, τόσο εκείνα που υπογράμμισε θετικά, όσο και εκείνα που επέκρινε πολύ δικαιολογημένα. Μία καταπληκτική ιδέα, ωστόσο υπάρχουν προβλήματα με τη χρηματοδότηση. Μόλις πριν από μερικές εβδομάδες έγινε στο πανεπιστήμιό μας η χορήγηση των υποτροφιών και θυμάμαι ακόμα τον ενθουσιασμό των νέων, όταν άκουγαν τα ονόματα Ρώμη, Παρίσι, Τεργέστη, Θεσσαλονίκη καθώς και άλλων πόλεων, εκεί που βρίσκονται τα πανεπιστήμια για τα οποία είχαν επιλεγεί. Θυμάμαι όμως και τα δάκρυα εκείνων που είχαν αποκλεισθεί λόγω έλλειψης πιστώσεων. Αναλογίζομαι πόσο μπορεί να εμπλουτίσει ένας φοιτητής του προγράμματος Erasmus το μάθημα στη διάρκεια του παραδοσιακού ακαδημαϊκού έτους και στον τόπο όπου σπουδάζει και χαίρομαι που το ζω ουσιαστικά κάθε εβδομάδα εκ νέου. Αλλά όπως είπαμε, με τα χρήματα έχουμε πρόβλημα.
<P>
Διευρύνουμε και διευρύνουμε δικαιολογημένα προς την κατεύθυνση των χωρών της Κεντρικής και Ανατολικής Ευρώπης. Εδώ προσπαθούμε συνειδητά να ανοίξουμε νέους ορίζοντες. Όμως - και αυτό είναι κάτι που με έβαλε σε σκέψεις ιδίως τις τελευταίες εβδομάδες - συγκρίνοντας τις αιτήσεις που έλαβα φέτος με τις συνηθισμένες αιτήσεις πριν από δύο και τρία χρόνια διαπίστωσα μία τεράστια διαφορά. Πολλές από αυτές τις αιτήσεις έχουν υποβληθεί από άτομα που βασικά δεν θα χρειάζονταν πια μια τέτοια υποτροφία, καθότι είχαν κάνει εξάμηνα σε πανεπιστήμια του εξωτερικού ήδη δύο, τρεις ή και τέσσερις φορές. Από την άλλη πλευρά δεν μου υποβάλλονται πια, η μου υποβάλλονται μόνο λιγοστές αιτήσεις από εκείνους που θέλαμε ή που θα έπρεπε να είναι η αφορμή για τη θέσπιση των προγραμμάτων ERASMUS και Σωκράτης. Εννοώ εκείνους τους νέους καλούς υποψηφίους με καλές γνώσεις ξένων γλωσσών, με ζήλο, με τη διάθεση να βάλουν όλο τους τον εαυτό στο πρόγραμμα που ωστόσο δεν είχαν μέχρι τώρα την ευκαιρία να καταγράψουν στο βιογραφικό τους τέτοια εξάμηνα στο εξωτερικό. Εδώ πιστεύω ότι δεν πρέπει να αντιδράσουμε με περικοπές αλλά ότι θα πρέπει από κοινού να κάνουμε το παν για να αποκτήσει η νεολαία μας στην Ευρώπη τις ευκαιρίες που όλοι μας επιθυμούμε.

<SPEAKER ID=106 LANGUAGE="EN" NAME="Tongue">
Κύριε Πρόεδρε, θα ήθελα να ευχαριστήσω την κ. Pack, καθώς και τον κ. Elchlepp από την Ομάδα μου που βοήθησε να δοθεί προτεραιότητα στους μειονεκτούντες φοιτητές στο πλαίσιο του προγράμματος. Όπως όλοι είπαν, το «Σωκράτης» έχει στεφθεί με επιτυχία. Η επέκτασή του στα σχολεία αποτελεί απίστευτη επιτυχία και είναι εξαιρετικά επωφελής. Θα ήθελα απλώς να αναφέρω ένα σχέδιο: τέσσερα δημοτικά σχολεία, τέσσερις χώρες, με τίτλο «Το νερό στον πολιτισμό μας». Τα παιδιά έμαθαν ότι υπάρχουν και άλλες χώρες, πολιτισμοί και γλώσσες, ότι μοιραζόμαστε πτυχές του πολιτισμού μας και ότι πρέπει να προστατεύουμε το περιβάλλον. Έμαθαν επίσης πώς μπορεί να τους βοηθήσει η τεχνολογία να επικοινωνούν πέρα από τα σύνορά τους - πραγματικά φανταστικό επίτευγμα.
<P>
Είναι ο ακρογωνιαίος λίθος της Ευρώπης των Λαών. Ξέρω ότι η κ. Cresson συμφωνεί μαζί μας και εκτιμά την άποψή μας. Όπως ήδη ελέχθη, πρέπει να βρεθούν 2, 5 δισεκατομμύρια ευρώ. Η τιμή αυτή που πρέπει να πληρώσουμε είναι ελάχιστη προκειμένου να δημιουργηθεί συμπάθεια και κατανόηση μεταξύ των παιδιών μας και των νέων μας. Σε τελευταία ανάλυση, αυτή είναι η πραγματική βάση της μακροχρόνιας ειρήνης και κατανόησης στην Ευρώπη.

<SPEAKER ID=107 LANGUAGE="DE" NAME="Stenzel">
Κύριε Πρόεδρε, όποιον αγγίζουν πραγματικά η εκπαίδευση, η κινητικότητα και συνεπώς και οι αυξανόμενες ευκαιρίες της ευρωπαϊκής νεολαίας στην αγορά εργασίας θα πρέπει να τον αγγίζει και το πρόγραμμα Σωκράτης. Δυστυχώς, μέχρι σήμερα δεν ήταν δυνατόν να επιτευχθεί συμφωνία μεταξύ Συμβουλίου και Κοινοβουλίου για την προικοδότηση του προγράμματος. Καθώς η περίοδος εκτέλεσης του προγράμματος έχει επιμηκυνθεί σε επτά έτη, δεν είναι παρά λογική η απαίτηση των 2, 5 δις ευρώ για το συγκεκριμένο πρόγραμμα. Επιπλέον το πρόγραμμα αυτό πρέπει να αξιολογηθεί μέχρι τις 21 Δεκεμβρίου 2002 τόσο από ποιοτική όσο και από οικονομική άποψη. Υποστηρίζω όλα τα σημεία που περιέχουν οι προτάσεις της Doris Pack και ελπίζω ότι θα ληφθούν υπόψη.
<P>
Η προώθηση των γλωσσών, η εκμάθηση δύο ξένων γλωσσών μεταξύ των οποίων η μία θα πρέπει να είναι η επίσημη γλώσσα μίας γειτονικής χώρας, αποτελεί ουσιαστική προϋπόθεση για τις ευκαιρίες που ανοίγονται στη νεολαία μας να αποκτήσει μία ειδίκευση, να εκμεταλλευθεί την εσωτερική αγορά, να βρει εργασία και να διαμορφώσει ευρωπαϊκή συνείδηση. Υποστηρίζω πλήρως το αίτημα ότι πρέπει να γίνουν αλλαγές κατά τη χορήγηση υποτροφιών και να μην παίρνει ο καθένας αυτόματα μια υποτροφία όπου τα χρήματα είναι πολύ λίγα για να μπορέσει να ζήσει κανείς και αρκετά για να μην πεθάνει. Σε όποιον έχει ανάγκη τα χρήματα αυτά, θα πρέπει να χορηγούνται ανάλογα υψηλές υποτροφίες. Ελπίζω να υλοποιηθούν τα σημεία αυτά και η επιτροπή συνδιαλλαγής να καταλήξει σε ένα ικανοποιητικό αποτέλεσμα, προτού ακόμα λήξει η παρούσα κοινοβουλευτική περίοδος.

<SPEAKER ID=108 NAME="Cresson">
Κύριε Πρόεδρε, κυρίες και κύριοι βουλευτές, θα ήθελα καταρχάς να ευχαριστήσω θερμά το Κοινοβούλιο για τη συνεχή δέσμευση και υποστήριξή του που επιτρέπουν σήμερα να ολοκληρωθεί η δεύτερη ανάγνωση της νέας φάσης του προγράμματος «Σωκράτης», μόλις δύο μήνες μάλιστα μετά την έγκριση της κοινής θέσης από το Συμβούλιο.
<P>
Επισημαίνω ιδίως με ικανοποίηση την πολιτική βούληση του Κοινοβουλίου να ολοκληρωθούν οι διαπραγματεύσεις του νέου προγράμματος το συντομότερο δυνατόν, απευθύνοντας έτσι στους πολίτες, στις παραμονές των ευρωπαϊκών εκλογών, ισχυρό πολιτικό μήνυμα για την κοινή μας βούληση να προωθήσουμε την οικοδόμηση ενός ευρωπαϊκού εκπαιδευτικού χώρου.
<P>
Θα ήθελα φυσικά να ευχαριστήσω ιδιαίτερα την κ. Pack, για την ποιότητα της έκθεσής της, και τους συναδέλφους της της Επιτροπής Πολιτισμού, Νεότητας, Παιδείας και Μέσων Ενημέρωσης για τη συνεχή υποστήριξή τους.
<P>
Είχα υπογραμμίσει τη θετικότατη στάση της αυστριακής προεδρίας που συνέβαλε, με μεγάλη ακρίβεια και σύνεση, στην πρόοδο των εργασιών σε επίπεδο Συμβουλίου ώστε να καταλήξει στην κοινή θέση το Δεκέμβριο. Οι ενδείξεις εκ μέρους της γερμανικής προεδρίας είναι επίσης θετικές και ενθαρρυντικές, θα έλεγα. Δείχνουν την ύπαρξη κοινής πολιτικής βούλησης για την έγκριση της απόφασης πριν από τις εκλογές του νέου Κοινοβουλίου.
<P>
Θα θυμόσαστε βέβαια ότι, κατά τη σύνοδο ολομελείας της 5ης Νοεμβρίου, είχαμε την ευκαιρία να συζητήσουμε από κοινού τρεις προτάσεις για τα προγράμματα «Σωκράτης», «Leonardo» και «Νεολαία για την Ευρώπη». Όπως γνωρίζετε, το Συμβούλιο Υπουργών Παιδείας της 4ης Δεκεμβρίου ενέκρινε τις κοινές θέσεις για τα δύο πρώτα προγράμματα, ενώ δεν κατέστη δυνατό να επιτευχθεί συναίνεση για το πρόγραμμα «Νεολαία για την Ευρώπη», για δημοσιονομικούς λόγους. Δεν μπόρεσα να δώσω τη σύμφωνη γνώμη της Επιτροπής επί της υποβληθείσας πρότασης, σύμφωνη γνώμη που θα ήταν απαραίτητη για να καταστεί δυνατή η επίτευξη γενικής συμφωνίας. Πιστεύω πως, υπό τις τότε συνθήκες, ήταν αδύνατο να δοθεί η σύμφωνη γνώμη της Επιτροπής.
<P>
Ελπίζουμε ότι το Κοινοβούλιο θα μπορέσει να δώσει τη γνώμη του σε δεύτερη ανάγνωση επί του προγράμματος «Leonardo» πριν από τη λήξη της εντολής του σημερινού Κοινοβουλίου, ούτως ώστε να καταστεί δυνατή η θέσπιση της τελικής απόφασης υπό γερμανική Προεδρία.
<P>
Όσον αφορά το πρόγραμμα «Νεολαία για την Ευρώπη», ελπίζω ότι η κατάσταση θα απεγκλωβιστεί τις επόμενες εβδομάδες προκειμένου να καταστεί δυνατή η έγκριση κοινής θέσης στο Συμβούλιο που προβλέπεται για τις 27 Μαίου.
<P>
Η Επιτροπή εξέτασε τις τροπολογίες σας με εποικοδομητικό και ανοικτό πνεύμα. Είμαι σε θέση να σας ανακοινώσω ότι θα αποδεχτεί καθ' ολοκληρίαν ή εν μέρει δεκαπέντε από τις δεκαέξι τροπολογίες που καταθέσατε. Η Επιτροπή θα τις ενσωματώσει σε αναθεωρηθείσα πρόταση που θα υποβληθεί στο Συμβούλιο τις επόμενες μέρες. Πολλές τροπολογίες συνδέονται με τις αρχικές και τις τροποιημένες προτάσεις της Επιτροπής και συμβάλλουν συνεπώς στη βελτίωση, ακόμη και στη διόρθωση, ορισμένων πολιτικά σημαντικών πτυχών της κοινής θέσης.
<P>
Θα ήθελα να αναφέρω, εάν μου επιτρέπετε, ορισμένα από τα σημαντικότερα παραδείγματα. Σας ευχαριστώ που δεχτήκατε την έννοια του «ευρωπαϊκού εκπαιδευτικού χώρου», όπως τον ορίσαμε στις προτάσεις μας, και είναι η τροπολογία 2. Ο όρος «εκπαιδευτικός, συνεργατικός χώρος στην εκπαίδευση» που ήθελε να περάσει το Συμβούλιο αντιπροσωπεύει μια έννοια υπερβολικά τεχνοκρατική και συγχρόνως αφηρημένη, και στην πραγματικότητα αρκετά δυσνόητη για την κοινή γνώμη. Αντίθετα, ο εκπαιδευτικός χώρος είναι φορέας ισχυρού πολιτικού μηνύματος που απευθύνεται σε όλους τους πολίτες της Ένωσης και τους υποδεικνύει με σαφήνεια το πνεύμα των δράσεων της Κοινότητας στον τομέα της εκπαίδευσης και της κατάρτισης. Για το μήνυμα αυτό θα ήθελα να ευχαριστήσω ιδιαίτερα όσους επέμειναν, την κ. Guinebertiθre, τον κ. Hyland και την κ. Hawlicek.
<P>
Όσον αφορά τις προβλεπόμενες διαδικασίες για την επιλογή των σχεδίων, διαπιστώνω με ικανοποίηση ότι το Κοινοβούλιο συμφωνεί με την προσέγγιση της Επιτροπής που αποβλέπει σε μεγαλύτερη απλοποίηση, μεγαλύτερη διαφάνεια και μεγαλύτερη φιλικότητα προς τους δικαιούχους του προγράμματος. Πρόκειται για την τροπολογία 14. Πράγματι, η πρόταση του Κοινοβουλίου να καταργηθεί, στο πλαίσιο των συγκεντρωτικών δράσεων, ένα από τα στάδια διαβούλευσης των κρατών μελών, θα διευκολύνει και θα συντομεύσει σημαντικά τη διαδικασία επιλογής των σχεδίων.
<P>
Εκφράζω επίσης την ικανοποίησή μου για την πρόθεση του Κοινοβουλίου να εισαγάγει στο άρθρο 12 ρήτρα αναθεώρησης που θα επιτρέψει στην Επιτροπή να παρουσιάσει, τρία χρόνια μετά την έναρξη του προγράμματος, έκθεση σχετικά με τα επιτευχθέντα αποτελέσματα, συνοδευόμενη από προτάσεις που θα κρίνει κατάλληλες, συμπεριλαμβανομένων προτάσεων για το χρηματοδοτικό πλαίσιο. Πρόκειται για την τροπολογία 8. Δεδομένου ότι το Συμβούλιο αποφάσισε να επιμηκύνει τη διάρκεια του προγράμματος σε επτά χρόνια, αντί των πέντε χρόνων που είχε προτείνει η Επιτροπή, η ρήτρα που εισάγει το Κοινοβούλιο θα επιτρέψει στο πρόγραμμα να προσαρμοστεί ομαλά στις νέες ανάγκες.
<P>
Θα δεχτώ φυσικά την τροπολογία 12 που δίνει, κατά τη χορήγηση των υποτροφιών «Erasmus», προτεραιότητα στους φοιτητές των οποίων η οικονομική κατάσταση απαιτεί ιδιαίτερη ενίσχυση. Και ευχαριστώ, στο σημείο αυτό, τον κ. Rack και την κ. Tongue που το υπογράμμισαν. Πρέπει εξάλλου να τονιστεί, επειδή ειπώθηκε και από τους ομιλητές, ότι οι υποτροφίες ζητούνται συχνά από τους φοιτητές που προέρχονται από τις πιο ευνοημένες κατηγορίες, επειδή έχουν λιγότερες αναστολές, επειδή έχουν συνηθίσει να ταξιδεύουν, χάρη στην οικογένειά τους, επειδή στο σπίτι τους μιλούν για το τι γίνεται στο εξωτερικό και επειδή είναι ίσως καλύτερα προετοιμασμένοι από πολιτιστική σκοπιά. Ακριβώς όμως η απόφαση λαμβάνεται επί τόπου και πιστεύω ότι μπορούμε να έχουμε απόλυτη εμπιστοσύνη σε όσους χορηγούν τις υποτροφίες ότι μπορούν να διακρίνουν μεταξύ όσων έχουν τα μέσα και όσων έχουν ίσως περισσότερα προσόντα αλλά δεν έχουν τα μέσα και για τους οποίους η χορήγηση της υποτροφίας θα είναι πιο καθοριστική για την επαγγελματική και προσωπική πορεία των σπουδών τους.
<P>
Στο πλαίσιο αυτό, θα ήθελα να υπενθυμίσω ότι η Επιτροπή δρομολόγησε το προηγούμενο φθινόπωρο, κατόπιν πρωτοβουλίας του Κοινοβουλίου, μελέτη σχετικά με την κοινωνικοοικονομική κατάσταση των φοιτητών «Erasmus». Τα αποτελέσματα της έρευνας, που διεξήχθη σε δέκα χιλιάδες φοιτητές, θα σας διαβιβαστούν μέσα στους προσεχείς μήνες.
<P>
Επιπλέον, η Επιτροπή, ήδη εδώ και δύο χρόνια, καλεί συστηματικά τα πανεπιστήμια και τους εθνικούς οργανισμούς να λάβουν υπόψη τις οικονομικές ανάγκες των φοιτητών κατά τη χορήγηση των υποτροφιών «Erasmus». Προσωπικά δίνω μεγάλη προσοχή στο σημείο αυτό και θα ήθελα να ευχαριστήσω όσους ενδιαφέρθηκαν ιδιαίτερα για το θέμα αυτό.
<P>
Θα δεχτώ επίσης την αρχή των τροπολογιών 10 και 16 που προβλέπει το ενδεχόμενο πραγματοποίησης πιλοτικών σχεδίων υπέρ των νέων ανέργων εκπαιδευτικών, που θα τους επιτρέψουν να διδάξουν για μια συγκεκριμένη περίοδο σε σχολείο άλλου κράτους μέλους. Έχουμε μεγάλη ανάγκη, σε όλα τα κράτη μέλη μας, από εκπαιδευτικούς που έρχονται από άλλες χώρες της Ευρωπαϊκής Ένωσης, αφού όλοι μας είδαμε την κατάσταση της διδασκαλίας των γλωσσών στη δική μας χώρα. Είναι γεγονός ότι είναι σημαντικότατο να μπορούμε να επωφεληθούμε, ακόμη και στιγμιαία, από τη συνεισφορά ενός εκπαιδευτικού από ξένη χώρα, που φέρνει μαζί του, κυρίως για τα παιδιά, έναν εντελώς δικό του πολιτισμό και ένα εντελώς δικό του απόθεμα γνώσεων.
<P>
Μια τέτοια πρωτοβουλία θα επέτρεπε σε νέους εκπαιδευτικούς να αποκτήσουν πολύτιμη επαγγελματική εμπειρία και, από την άλλη πλευρά, τέτοια σχέδια θα μπορέσουν να συμβάλουν ώστε να δοθεί πραγματική ευρωπαϊκή διάσταση στη σχολική εκπαίδευση.
<P>
Πολλές άλλες τροπολογίες έχουν ως στόχο την αποσαφήνιση και την ενίσχυση ορισμένων πτυχών της κοινής θέσης και μπορούν συνεπώς να γίνουν αποδεκτές είτε ως έχουν είτε στο πνεύμα αυτό. Πιο συγκεκριμένα, πρόκειται για τις τροπολογίες 1, 3, 4, 5, 7, 9, 11, 13, για το δεύτερο μέρος, και 15, που αφορούν, μεταξύ άλλων, τις ακόλουθες πτυχές: καταρχάς, τη σημασία που πρέπει να δοθεί στο ευρωπαϊκό σύστημα μεταφοράς πιστώσεων, κατόπιν την ενίσχυση των δραστηριοτήτων των καταρτιζόμενων νέων στο πλαίσιο σχεδίων με στόχο την εκμάθηση των γλωσσών, την ακρίβεια των όρων συμμετοχής της Κύπρου, τη μείωση των ελάχιστων ποσοστών που προβλέπονται από το Συμβούλιο για τις δράσεις 2 και 3, την προτεραιότητα που πρέπει να δοθεί στις λιγότερο διδασκόμενες και στις λιγότερο διαδεδομένες γλώσσες και, στις μεθοριακές περιοχές, στις γλώσσες των γειτονικών χωρών. Πολλοί ομιλητές άλλωστε ασχολήθηκαν με το θέμα αυτό, ο κ. Elchlepp, ο κ. Kerr, ο κ. Mann. Δεν θα μπορέσω ωστόσο να δεχτώ την τροπολογία 6 που αφορά το δημοσιονομικό άρθρο.
<P>
Λαμβάνω γνώση με ικανοποίηση της υποστήριξης του Κοινοβουλίου για δημοσιονομική ενίσχυση του προγράμματος 2.500 εκατομμυρίων ευρώ. Η Επιτροπή προέβλεψε, στην αρχική πρότασή της, και σύμφωνα με τις προτεραιότητες που καθορίστηκαν στην Ατζένα 2000, χρηματοδοτικό πλαίσιο 1, 400 δισεκατομμυρίων ευρώ για διάρκεια πέντε ετών. Τα ίδια κριτήρια προτεραιότητας που εφαρμόζονται σε περίοδο επτά ετών, όπως προβλέπεται στην κοινή θέση, και η συνεκτίμηση του μέσου ρυθμού ανάπτυξης θα είχαν οδηγήσει την Επιτροπή σε πρόταση της τάξης των 2, 151 δισεκατομμυρίων ευρώ. Για το λόγο αυτόν, για να έχει μια κοινή θέση σε πρώτη ανάγνωση, η Επιτροπή κατέληξε να συμφωνήσει σε ποσό 1, 550 δισεκατομμυρίων ευρώ, για το οποίο επιτεύχθηκε ειδική πλειοψηφία.
<P>
Εκφράζω την ικανοποίησή μου για το γεγονός ότι οι προσεγγίσεις της Επιτροπής και του Κοινοβουλίου συγκλίνουν επί αυτής της βούλησης αύξησης των δημοσιονομικών μέσων στο ύψος των φιλοδοξιών μας. Ελπίζω ότι η συνέχεια της διαπραγματευτικής διαδικασίας θα επιτρέψει στο Συμβούλιο να αποφανθεί επίσης στο πνεύμα αυτό και ελπίζω ότι θα μπορέσουμε να προχωρήσουμε μαζί στη διάρκεια της διαδικασίας συνδιαλλαγής. Θα δεσμευτώ φυσικά, στο πλευρό σας, στη συνδιαλλαγή αυτή με τον πιο αποφασιστικό τρόπο.
<P>
Εν κατακλείδι, θα ήθελα να υπογραμμίσω ότι, κατά τη γνώμη μου, βρισκόμαστε σε καλό δρόμο για να καταλήξουμε σε τελική απόφαση υπό γερμανική προεδρία, γεγονός που θα μας επιτρέψει να προετοιμάσουμε, στις βέλτιστες συνθήκες, την εφαρμογή του νέου προγράμματος. Ελπίζω φυσικά ότι, στη διάρκεια των διαπραγματεύσεων, θα καταστεί δυνατή η επίτευξη ικανοποιητικής συμφωνίας σχετικά με τη χρηματοδοτική ενίσχυση.
<P>
Τέλος, θα ήθελα να ολοκληρώσω ευχαριστώντας για ακόμη μία φορά την Επιτροπή Πολιτισμού, και ιδίως την εισήγητριά της κ. Pack, για την ποιότητα της εργασίας τους και τον εποικοδομητικό χαρακτήρα των τροπολογιών τους, καθώς και το Ευρωπαϊκό Κοινοβούλιο στο σύνολό του για την υποστήριξή του. Είμαι πεπεισμένη ότι το πρόγραμμά μας θα συμβάλει στην οικοδόμηση μιας Ευρώπης της γνώσης, φορέα ισχυρού πολιτικού μηνύματος και πλησίον των αναγκών των πολιτών.

<SPEAKER ID=109 NAME="Πρόεδρος">
Ευχαριστώ πολύ, κυρία Επίτροπε Edith Cresson.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=10>
Φορολογία στην κατανάλωση βιομηχανοποιημένων καπνών
<SPEAKER ID=110 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης του κ. Langen (Α4-0021/99), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση οδηγίας του Συμβουλίου για την τροποποίηση της Οδηγίας 92/79/ΕΟΚ που αφορά την προσέγγιση των φόρων στα τσιγάρα, της Οδηγίας 92/80/ΕΟΚ για την προσέγγιση των φόρων στα βιομηχανοποιημένα καπνά εκτός των τσιγάρων και της Οδηγίας 95/59/ΕΚ περί των φόρων, πλην των φόρων κύκλου εργασιών, οι οποίοι επιβαρύνουν την κατανάλωση των βιομηχανοποιημένων καπνών (COM(98)0320 - C4-0402/98-98/0189(CNS)).

<SPEAKER ID=111 NAME="Langen">
Κύριε Πρόεδρε, αξιότιμοι κυρίες και κύριοι, η Ευρωπαϊκή Επιτροπή υπέβαλε το 1998 μία έκθεση σχετικά με τη διάρθρωση και τους συντελεστές των ειδικών φόρων κατανάλωσης που επιβάλλονται στα καπνά καθώς και μια πρόταση για αλλαγές σε συνολικά τρεις οδηγίες που αφορούν τη φορολόγηση των βιομηχανοποιημένων καπνών. Στην έκθεση που αποτελεί τη βάση για τις προτεινόμενες τεχνικές αλλαγές καθώς και την αλλαγή του κατώτατου συντελεστή του ειδικού φόρου κατανάλωσης εξετάζεται κατά πόσο οι ισχύουσες νομικές διατάξεις διασφαλίζουν την απρόσκοπτη λειτουργία της εσωτερικής αγοράς. Εδώ έχουν ιδιαίτερη σημασία δύο πτυχές. Πρώτον, το γεγονός ότι παίζουν τεράστιο ρόλο η φορολογική απάτη και το λαθρεμπόριο που απορρέουν από τη σχετικά υψηλή φορολόγηση των καπνών και των βιομηχανοποιημένων προϊόντων τους και των πολύ διαφορετικών φόρων που επιβάλλονται στα εκάστοτε κράτη μέλη και δεύτερον ότι κατά την εφαρμογή των φορολογικών ρυθμίσεων στην πράξη προέκυψαν πολλά προβλήματα που απαιτούν προσαρμογές τεχνικού χαρακτήρα.
<P>
Το σύστημα που ισχύει σήμερα υιοθετήθηκε το 1993 και ανάγεται σε μία μακρά συζήτηση σε σχέση με την εσωτερική αγορά από το 1995. Η φορολόγηση των καπνών αποτελεί σημαντική πηγή εσόδων των κρατών μελών. Το ύψος τους κυμαίνεται μεταξύ του 0, 4 % και του 1, 65 του ΑΕΠ π.χ. στην Ελλάδα. Δεδομένου ότι τα εμπορεύματα που υπόκεινται στους φόρους κατανάλωσης μπορούν γενικά να μεταφερθούν από το ένα κράτος μέλος στο άλλος υπό το καθεστώς αναστολής των φόρων, δημιουργούνται προβλήματα με τα έγγραφα για τη μεταφορά, με ενδεχόμενες πλαστογραφήσεις και άλλα παρόμοια στο πλαίσιο αυτό. Ουσιαστικά, οι Υπουργοί Δημόσιας Οικονομίας δεν θα πρέπει να κοιμούνται πλέον ήσυχα τη νύκτα, όταν θα επαληθεύσουν το γεγονός πως ο Πρόεδρος του Ελεγκτικού Συνεδρίου έκανε πέρσι μια εκτίμηση ότι ετησίως διαφεύγουν φόροι κατανάλωσης συνολικού ύψους 75 δις, με κέντρο βάρους τον Φόρο Προστιθέμενης Αξίας και τους φόρους στον καπνό και το οινόπνευμα. Δηλαδή είναι τεράστιο το ποσό που διαφεύγει από τις φορολογικές εισπράξεις και ουσιαστικά θα χρειαζόταν η λήψη άμεσων μέτρων, ιδίως στα ζητήματα της φορολογικής απάτης και της φοροδιαφυγής.
<P>
Σήμερα το θέμα μας δυστυχώς δεν είναι η καταπολέμηση της φορολογικής απάτης ούτε η εναρμόνιση των μέτρων στο πεδίο αυτό, αλλά πρόκειται μόνο για σχετικά μετριοπαθείς προσαρμογές. Εδώ θα πρέπει να γίνει μία διαφοροποίηση μεταξύ δύο τομέων, πρώτον των φόρων κατανάλωσης στα τσιγάρα και δεύτερον των φόρων κατανάλωσης στα βιομηχανοποιημένα καπνά εκτός των τσιγάρων. Τα τελευταία καλύπτουν μόνο το 5 % περίπου της συνολικής αγοράς. Το 95 % καλύπτεται από τα τσιγάρα και στον τομέα αυτό πρόκειται μόνο για τεχνικές προσαρμογές. Είναι πολύ πολύπλοκο το σύστημα υπολογισμού του κατώτατου συντελεστή και δεν θέλω να σας το παρουσιάσω εδώ, μια και θα το καταλαβαίνουν έτσι και αλλιώς μόνο μερικοί λιγοστοί ειδικοί.
<P>
Η Επιτροπή προτείνει κατά πρώτον, ότι ο κατώτατος φορολογικός συντελεστής που ανέρχεται στο 57 % της λιανικής πώλησης μπορεί να μειωθεί προσωρινά και το πολύ για δύο ακόμα χρόνια. Κατά δεύτερον, για τα βιομηχανοποιημένα καπνά εκτός των τσιγάρων προτείνει μία μετριοπαθή προσαρμογή που θα πραγματοποιηθεί σε δύο στάδια. Η πρώτη ημερομηνία για την αλλαγή ήταν η 1η Ιανουαρίου 1999 - η οποία, όπως γνωρίζετε, πέρασε, δίχως να καταστεί δυνατή η αλλαγή αυτή, και ούτε το Κοινοβούλιο έχει τοποθετηθεί ακόμα σχετικά - και η δεύτερη είναι η 1η Ιανουαρίου 2001. Οι αλλαγές αυτές ψηφίσθηκαν από την πλειοψηφία στην Επιτροπή Οικονομικής, Νομισματικής και Βιομηχανικής Πολιτικής, οι αυξήσεις των φόρων ψηφίσθηκαν μόνο από μια πολύ μικρή πλειοψηφία, και τώρα μας έχουν υποβληθεί εκ νέου τροπολογίες από την Ομάδα του Ευρωπαϊκού Κόμματος των Φιλελευθέρων Δημοκρατών που θα διαταράξουν την ισορροπία που υπήρχε μέχρι σήμερα. Εάν αποδεχθούμε τις τροπολογίες αυτές, τότε με την επιβολή αυτών των κατώτατων συντελεστών στα χειροποίητα τσιγάρα θα πρέπει ξαφνικά να γίνει μία αύξηση της τάξης του 30 % στην τιμή τους, επειδή θα ήταν δραστική η αύξηση των φόρων που θα επιβάλλαμε. Εμείς είμαστε κατά της συγκεκριμένης τροπολογίας και παρακαλώ τους συναδέλφους να απορρίψουν αυτές τις εκ νέου υποβληθείσες τροπολογίες της Ομάδας των Φιλελευθέρων οι οποίες αποτελούν ειδικό πρόβλημα των Κάτω Χωρών και δεν έχουν καμία σχέση με το κάπνισμα των νέων.
<P>
Είναι λανθασμένη η εντύπωση ότι οι αρχάριοι στο κάπνισμα, στρίβουν μόνοι τους τα τσιγάρα τους. Αντίθετα, πρόκειται για μία ορισμένη κατηγορία ηλικίας, μία ορισμένη κατηγορία εισοδημάτων που αποτελείται από ήδη προ πολλού επιτυχημένους καπνιστές και δεν πρόκειται για τους νέους. Οι νέοι αρχίζουν με ελαφρά τσιγάρα. Θέλω όμως να υπογραμμίσω ότι πέραν τούτου καλέσαμε την Επιτροπή να μας υποβάλει μια ενδιάμεση έκθεση μέχρι τις 30 Ιουνίου 2000 σχετικά με το ζήτημα της δημόσιας υγείας, και προπάντων με το ζήτημα της φορολογικής απάτης. Η έκθεση αυτή είναι αναγκαία επίσης επειδή μέχρι σήμερα δεν έχει γίνει τίποτα στον τομέα αυτό. Θέλω να ευχαριστήσω θερμά για τις συμβουλές που μου δόθηκαν στο παρελθόν και ελπίζω ότι το σχέδιο της έκθεσης με τη μορφή που το υπέβαλε η Επιτροπή Οικονομικής, Νομισματικής και Βιομηχανικής Πολιτικής θα τύχει ευρείας αποδοχής.

<SPEAKER ID=112 NAME="Rosado Fernandes">
Κύριε Πρόεδρε, θα επιθυμούσα να συγχαρώ τον συνάδελφο Werner Langen, εξ ονόματος της Επιτροπής Γεωργίας και Ανάπτυξης της Υπαίθρου, για την καλή εργασία που συνέταξε, για το πνεύμα ισορροπίας που επέδειξε, καθώς και για τη λογική και συνετή του πρωτοβουλία να υποβάλει μία πρόταση τροπολογίας όπου ζητά να διεξάγεται εξέταση των φορολογικών συντελεστών ανά τετραετία, και όχι ανά πενταετία. Πρόκειται για μια πρόταση της Επιτροπής η οποία ευχαριστεί και εμάς.
<P>
Αλλά προς Θεού, καθόμαστε εδώ και μιλάμε για τη φορολόγηση των προϊόντων καπνού τη στιγμή που ένα μεγάλο μέρος των φόρων δεν εισπράττονται στην ευρωπαϊκή επικράτεια. Το γεγονός είναι ότι ο καπνός, όπως και το οινόπνευμα, αποτελεί μία από τις πιο περιζήτητες λείες της οργανωμένης εγκληματικότητας. Και η αλήθεια είναι ότι όσοι συμμετείχαν στην Εξεταστική Επιτροπή για το κοινοτικό καθεστώς διαμετακόμισης, ή όσοι διαβάζουν τις εκθέσεις της ΟΣΚΠΑ, ή ακόμη όσοι λαμβάνουν ειδήσεις από την ίδια μου τη χώρα - όπου μόλις τις προάλλες 70 εμπορευματοκιβώτια με προϊόντα καπνού «έγιναν καπνός» και, βεβαίως, η πορτογαλική κυβέρνηση αξιώνει μία αποζημίωση ύψους 14 δισεκατομμυρίων εσκούδος από μία μεταφορική εταιρεία -, γνωρίζουν καλά πόσα εκατομμύρια διαφεύγουν από το δημοσιονομικό έλεγχο της Κοινότητας. Και πολύ συχνά αυτό συμβαίνει με τη συνεργασία κρατών μελών. Επιπλέον, για την κατάσταση αυτή είναι συνυπεύθυνα και κάποια ευρωπαϊκά ιδρύματα, από τη στιγμή που, αρκετές φορές, δεν παρέχονται τα κονδύλια που προορίζονται για την αγορά scanners που θα επιτρέπουν τους ελέγχους στα σύνορα και τον φυσικό έλεγχο στα λιμάνια. Αρα, αυτό που πιστεύω είναι ότι ναι μεν καλά κάνουμε και μιλάμε για φόρους, αλλά ίσως θα ήταν ενδεικνυόμενο και υγιές να σκεφθεί η Επιτροπή με τί τρόπο θα ελέγχει την καταβολή αυτών των φόρων και πώς θα υποχρεώσει τους φοροφυγάδες να πληρώσουν αυτά που χρωστούν.
<P>
Ένα άλλο κενό που επεσήμανα στο έγγραφο της Επιτροπής είναι ότι πράγματι λείπει ένα πρόγραμμα διαπαιδαγώγησης των νέων όσον αφορά τον καπνό, μιας και οι νέοι είναι ακριβώς οι δυνητικοί καπνιστές.

<SPEAKER ID=113 LANGUAGE="NL" NAME="Metten">
Κύριε Πρόεδρε, η Επιτροπή τηρεί μια ιδιαίτερα επιφυλακτική στάση όσον αφορά την προσαρμογή της κατώτατης φορολογίας των τσιγάρων και άλλων προϊόντων καπνού. Προσφέρει δε στα κράτη μέλη περισσότερη ευελιξία όσον αφορά την εφαρμογή του κατώτατου συντελεστή φορολογίας του 57 % της λιανικής τιμής. Κατ'αυτό τον τρόπο, ο εν λόγω συντελεστής μπορεί προσωρινά να είναι ακόμη και κατώτερος του 57 %. Παρ'όλο που αυτό παρουσιάζεται ως ένα τεχνικό μέτρο, εμείς θα πρέπει να φροντίσουμε ώστε να μην υπάρξει περίπτωση να υπονομεύσει τον ανταγωνισμό.
<P>
Παράλληλα με την προαναφερθείσα ευελιξία, η Επιτροπή προτείνει την προσαρμογή των ειδικών φόρων κατανάλωσης επί των προϊόντων καπνού σε δύο φάσεις. Δεδομένου ότι οι πραγματικοί ειδικοί φόροι κατανάλωσης είναι παντού υψηλότεροι από ό, τι οι κατώτατοι συντελεστές, η πρόταση έχει συνεπώς διακοσμητικό χαρακτήρα. Όμως, το ήμισυ παρά ένα των μελών της Οικονομικής Επιτροπής πιστεύει ότι η Ευρωπαϊκή Επιτροπή έπρεπε να είχε κάνει περισσότερα. Σ'αυτό το θέμα αναφέρθηκε για λίγο ο κ. Langen. Κατά την άποψή μας, η Επιτροπή πρέπει να τερματίσει την προνομιακή μεταχείριση του καπνού για στρίψιμο, στον οποίο επιβάλλονται πολύ λιγότεροι φόροι από ό, τι στα σιγαρέτα, τα οποία ανταγωνίζεται.
<P>
Έχουν κατατεθεί, εκτός άλλων, τρεις τροπολογίες της ομάδας των φιλελευθέρων, οι τροπολογίες αριθ. 6, 7 και 8, που υποστηρίχθηκαν από την πολιτική μου ομάδα και θα υποστηριχθούν εκ νέου. Εάν υπήρχε ένα επιχείρημα για τη διαφορετική φορολογική μεταχείριση του καπνού για στρίψιμο, θα έπρεπε να συνηγορεί υπέρ της επιβολής υψηλότερων φόρων σ'αυτό το είδος καπνού, επειδή σε γενικές γραμμές είναι περισσότερο επιβλαβής από τα σιγαρέτα. Η χαμηλότερη φορολογία του καπνού για στρίψιμο προσφέρει στους χρήστες ένα οικονομικό κίνητρο για να τους ωθήσει στη χρήση αυτού του περισσότερο βλαβερού είδους καπνού. Η κατάσταση αυτή πρέπει να πάψει να υφίσταται. Παρεμπιπτόντως, αυτό δεν σημαίνει σε καμία περίπτωση ότι πρέπει οπωσδήποτε να πάψει να υφίσταται η βιομηχανία παραγωγής καπνού για στρίψιμο. Αυτό που πρέπει να γίνει είναι να διακοπεί η προνομιακή φορολογική μεταχείρισή της. Η τροπολογία αριθ. 7, της ομάδας των Φιλελευθέρων, δεν είναι και τόσο ριζοσπαστική κατά τη γνώμη μας, δεδομένου ότι ανεβάζει το ποσοστό των φόρων που καταβάλλουν οι τελικοί χρήστες από 30 % σε 45 %. Συγκρίνετέ το αυτό με το 57 % για τα σιγαρέτα.
<P>
Στη συζήτηση για την εξίσωση των φόρων για τα σιγαρέτα και τον καπνό για στρίψιμο ακούγονται τα πιο παράξενα επιχειρήματα. Λέγεται, για παράδειγμα, ότι όχι μόνο θα έπρεπε να διατηρηθεί το φορολογικό πλεονέκτημα του καπνού για στρίψιμο επειδή αυτό θα ήταν καλό για την απασχόληση στις μικρομεσαίες επιχειρήσεις, αλλά ο καπνός αυτός υποτίθεται ότι είναι για το τσιγάρο των φτωχών, οι οποίοι δεν μπορούν να αγοράσουν τα άλλα. Όποιος όμως επιβάλλει υψηλότερους φόρους στα προϊόντα καπνού με στόχο την πρόληψη των βλαβών που επιφέρουν για την υγεία, και αυτό το κάνουν μόνο τα κράτη μέλη, δεν μπορεί να επιβάλει χαμηλότερους φόρους στα περισσότερο βλαβερά προϊόντα καπνού. Εάν το κάπνισμα είναι βλαβερό για την υγεία, τότε θα είναι βλαβερό και για την υγεία των φτωχών.
<P>
Στην πολιτική μου ομάδα δεν υπάρχουν περιθώρια για κυνικές εξαιρέσεις. Κυνισμός! Αυτή είναι η λέξη με την οποία θα μπορούσε να περιγραφεί με τον πιο κατάλληλο τρόπο η θέση των υποστηρικτών της ισχύουσας ρύθμισης. Συνεπώς, η πρόταση της Επιτροπής και η έκθεση Langen είναι πάρα πολύ μετριοπαθείς. Ελπίζω ολόψυχα ότι η Επιτροπή θα προτείνει σύντομα την εκ βάθρων επανεξέταση της φορολογίας των προϊόντων καπνού. Όσον αφορά την πολιτική μου ομάδα, θα έλεγα ότι το Κοινοβούλιο θα ήθελε να αρχίσει αύριο με το θέμα αυτό.

<SPEAKER ID=114 LANGUAGE="FI" NAME="Matikainen- Kallstrφm">
Αξιότιμε κύριε Πρόεδρε, όταν μιλάμε για τα προϊόντα καπνού, κανείς δεν μπορεί να μην υπερτονίσει τις βλαπτικές συνέπειές τους για την υγεία των ανθρώπων, όχι μόνο για τους ενεργητικούς καπνιστές, αλλά και για εκείνους οι οποίοι εκτίθενται παθητικά στον καρκινογόνο καπνό των τσιγάρων, παρά τη θέλησή τους. Γι' αυτόν τον λόγο, στον καθορισμό του ειδικού φόρου κατανάλωσης στα κράτη μέλη και στην δημιουργία της κοινοτικής νομοθεσίας σχετικά με τα προϊόντα καπνού, επιβάλλεται να δοθεί ιδιαίτερη προσοχή στην προστασία της δημόσιας υγείας. Κατά συνέπεια, τα φορολογικά έσοδα από τα προϊόντα καπνού θα πρέπει μελλοντικά να διοχετευθούν όλο και περισσότερο στα προληπτικά μέτρα στον τομέα της δημόσιας υγείας.
<P>
Ο καπνός δεν αποτελεί πρόβλημα μόνο στο εθνικό ή τοπικό επίπεδο, αλλά στον μέγιστο βαθμό και σε παγκόσμιο επίπεδο. Για παράδειγμα, η δραστηριότητα των αμερικανικών καπνοβιομηχανιών στις χώρες της Ασίας, στις οποίες δεν ισχύει ακόμα η απαγόρευση της διαφήμισης τσιγάρων, ή νομοθεσία που να προστατεύει την υγεία των πολιτών, είναι κυριολεκτικά επαίσχυντη. Έχουν μεταξύ άλλων εκτοξευθεί απειλές για την διεξαγωγή μεγάλων αθλητικών γενονότων σε χώρες στις οποίες υπάρχει μεγαλύτερη κατανόηση για τα συμφέροντα των καπνοβιομηχανιών.
<P>
Η υπό εξέταση πρόταση οδηγίας περιέχει κυρίως τεχνικές τροποποιήσεις σχετικά με την κοινοτική νομοθεσία σε ότι αφορά την φορολόγηση των προϊόντων καπνού. Εκτός από τις τεχνικές αλλαγές, επιβάλλεται να λυθούν τα προβλήματα παρακολούθησης σχετικά με τη διακίνηση των τσιγάρων. Οι οργανωμένες συμμορίες εγκληματιών ασκούν λαθρεμπόριο φορτίων από τσιγάρα, προκειμένου να αποφύγουν τους φόρους. Παρ' όλα αυτά, ενα μέρος από τα κράτη μέλη τάσσεται κατά της καθιέρωσης αποτελεσματικών συστημάτων παρακολούθησης. Κατά την γνώμη μου, αυτά τα κράτη μέλη θα πρέπει στο μέλλον να υποστούν κυρώσεις, σε περίπτωση που δεν εισάγουν χωρίς καθυστέρηση σύγχρονα και αποτελεσματικά συστήματα παρακολούθησης, στα πλαίσια του παρόντος φορολογικού συστήματος.

<SPEAKER ID=115 LANGUAGE="SV" NAME="Holm">
Κύριε Πρόεδρε, θέλω απλώς να αναφέρω ότι συμφωνώ με τη θαυμάσια ομιλία και τις απόψεις της κ. Matikainen-Kallstrφm για τον καπνό, τις οποίες συμμερίζομαι πλήρως. Ο καπνός και το κάπνισμα βλάπτουν. Πρέπει να κάνουμε ό, τι μπορούμε ώστε εμείς οι ταλαίπωροι καπνιστές να σταματήσουμε να καπνίζουμε και να ωθήσουμε τους νέους να μην αρχίσουν το κάπνισμα.
<P>
Η Ομάδα των Πρασίνων θέλει, φυσικά, να είναι όσο το δυνατόν υψηλότερος ο φόρος, ή, σωστότερα, η τιμή των βιομηχανοποιημένων καπνών. Αυτό είναι λίγο δύσκολο, όμως, λόγω της ενιαίας αγοράς. Π.χ. στη Σουηδία η τιμή των βιομηχανοποιημένων καπνών είναι μία από τις υψηλότερες στην ΕΕ&#x02D9; ένα πακέτο καπνού κοστίζει πολύ ακριβά στη Σουηδία. Οι συνολικοί φόροι μας, όμως, είναι από τους χαμηλότερους στην ΕΕ. Αυτός είναι ο λόγος που η Σουηδία σήμερα δεν τηρεί την οδηγία για το 57 % ελαχίστου φόρου. Είναι σημαντικό, επομένως, να αναθεωρήσει η Επιτροπή ολόκληρο αυτό το πλέγμα των προβλημάτων που αφορούν τους φόρους, ώστε να μπορούν μεμονωμένες χώρες να έχουν υψηλότερους φόρους&#x02D9; διότι, όταν η Σουηδία αύξησε πριν δύο χρόνια τους φόρους, αναγκαστήκαμε να τους μειώσουμε πάλι, διότι το λαθρεμπόριο και οι φορολογικές απάτες αυξήθηκαν τόσο πολύ που αναγκαστήκαμε να μειώσουμε πάλι τις τιμές. Δεν μπορεί να γίνεται αυτό, οι φόροι επί των βιομηχανοποιημένων καπνών πρέπει να είναι υψηλοί ώστε να αναγκαστούμε να καπνίζουμε λιγότερο.

<SPEAKER ID=116 LANGUAGE="PT" NAME="Porto">
Κύριε Πρόεδρε, δεν προτίθεμαι να σχολιάσω την έκθεση του συναδέλφου Werner Langer - άλλωστε τον συγχαίρω για την εργασία του. Το μόνο που θέλω είναι να εκφράσω τη λύπη μου διότι η Επιτροπή δεν επωφελήθηκε της ευκαιρίας ώστε να θεσπίσει έναν αναλογικό φόρο κατανάλωσης του καπνού αντί να επιβάλλει, κατά μεγάλο μέρος, ειδικό φόρο.
<P>
Πρόκειται για μία κατάσταση - όπως ήδη επεσήμανα εδώ το 1992, κατά τη συζήτηση για τους πρώτους κανονισμούς - όπου ορισμένα καπνά επιβαρύνονται με μεγαλύτερο ποσοστό απ' ότι άλλα, με συνέπεια τη στρέβλωση του ανταγωνισμού που, στην προκειμένη αυτή περίπτωση, καταλήγει στο να ευνοεί τα αμερικανικά καπνά, ακριβότερα μεν αλλά στα οποία ο ειδικός φόρος κατανάλωσης αντιπροσωπεύει μικρότερο ποσοστό της τιμής τους, σε βάρος των ευρωπαϊκών καπνών, που εν γένει είναι φθηνότερα και, συνεπώς, επιβαρύνονται με μεγαλύτερο ποσοστό φόρου.
<P>
Εκτός τούτου, η μεγαλύτερη επιβάρυνση αυτών των τελευταίων οδηγεί σε μία προοδευτικά μειούμενη φορολόγηση, δεδομένου ότι καλύπτουν μεγαλύτερο ποσοστό της κατανάλωσης ανθρώπων με χαμηλότερα εισοδήματα. Θα μπορούσε ίσως κανείς να ισχυριστεί ότι, με τον τρόπο αυτό, επιτυγχάνεται σε μεγαλύτερο βαθμό ο κοινωνικώς επιθυμητός στόχος της μείωσης της συνολικής κατανάλωσης καπνού, από τη στιγμή που υπάρχουν περισσότεροι φτωχοί παρά πλούσιοι καπνιστές. Αλλά δεδομένου ότι η μέριμνα για την υγεία των ανθρώπων πρέπει να είναι παρόμοια είτε πρόκειται για πλούσιους είτε για φτωχούς, δύσκολα μπορεί να δικαιολογηθεί το γεγονός ότι, στην πράξη, η μέριμνα αυτή καταλήγει να είναι αυξημένη προς την κατεύθυνση των δεύτερων. Θα μπορούσε άραγε να αιτιολογηθεί μία τέτοια διάκριση υπό το φως της πολιτικής φιλοσοφίας;
<P>
Αδυνατούμε λοιπόν να αντιληφθούμε - και αυτό είναι το νόημα της παρέμβασής μου - γιατί δεν συγκρατήθηκε η παρούσα ευκαιρία ώστε να θεσπισθεί αποκλειστικά και μόνο ένας αναλογικός φόρος κατανάλωσης. Και κανείς δεν μπορεί να επικαλεστεί λόγους διοικητικής ευκολίας, εφόσον ήδη επιβάλλεται εν μέρει ένας φόρος τέτοιου είδους, και δεδομένου ότι πρόκειται για φόρους των οποίων η επιβολή είναι πανεύκολη, μιας και αφορούν έναν εξαιρετικά μικρό αριθμό καλά οργανωμένων παραγωγών.

<SPEAKER ID=117 LANGUAGE="DE" NAME="Rόbig">
Κύριε Πρόεδρε, αξιότιμοι κυρίες και κύριοι, κατ' αρχάς θέλω να ρωτήσω την Επιτροπή γιατί η καλλιέργεια του καπνού εξακολουθεί να επιδοτείται με ένα δις ευρώ, και γιατί επιδοτείται ιδίως η κατώτερη ποιότητα και όχι η υψηλή ποιότητα που θα ήταν καλύτερα ανεκτή για την υγεία των καπνιστών. Τώρα επιδιώκεται επιπλέον η επιβάρυνση της διάθεσής του με 30 % - σε αυτό αναφέρονται οι τροπολογίες 2, 5 και 6 - γεγονός που αυξάνει τα κίνητρα για την εντατικότερη διεξαγωγή λαθρεμπορίου στον τομέα αυτόν, και τα κυκλώματα που προβαίνουν σε απάτες λόγω του καθεστώτος διαμετακόμισης θα έχουν ακόμα υψηλότερα κέρδη.
<P>
Πιστεύω επίσης πως η αυθαίρετη λογοκρισία για τις διαφημίσεις των καπνών είναι καταστροφική για την πολιτική της υγείας. Στη διαφήμιση του καπνού χρειαζόμαστε λογικές και διαφωτιστικές πληροφορίες, προσανατολισμένες προς την ποιότητα. Όταν απαγορεύει κανείς τη διαφήμιση στο σύνολό της, δεν θα προκύψει η ευκαιρία ενημέρωσης των καταναλωτών για τους σωστούς χειρισμούς. Θεωρώ ότι έτσι αφαιρείται μία ευκαιρία για διαφώτιση των καταναλωτών με προσανατολισμό την υγεία τους, και επομένως τη χρησιμοποίηση καλύτερων ποιοτήτων. Αυτή η αυθαίρετη λογοκρισία πρέπει οπωσδήποτε να αρθεί και πάλι. Πρέπει να διασώσουμε τη δυνατότητα να κάνουμε διαφήμιση εκεί όπου στο επίκεντρο τίθεται η υγεία, εκεί όπου μπορεί κανείς να παρεμποδίσει τους νέους να αρχίσουν να καπνίζουν υπερβολικά νωρίς. Ίσως θα έπρεπε να τεθεί στο επίκεντρο απλά η απόλαυση του καπνίσματος και να γίνονται αναφορές και στην ποσότητα ώστε να μπορέσει να αντιμετωπιστεί το φαινόμενο των καπνιστών που ανάβουν το ένα τσιγάρο μετά το άλλο. Όταν μάλιστα ανάψει κανείς ένα τσιγάρο για να το απολαύσει, η πράξη αυτή δεν θα πρέπει να γίνεται αντικείμενο κοινωνικών κυρώσεων. Ο καπνός είναι νόμιμο προϊόν, ένα προϊόν με ύψιστη φορολόγηση και θεωρώ ότι εδώ δεν είναι σωστό να επιβάλλεται λογοκρισία στη διαφήμιση.

<SPEAKER ID=118 NAME="Cresson">
Κύριε Πρόεδρε, κυρίες και κύριοι βουλευτές, θα ήθελα καταρχάς να ευχαριστήσω τον κ. Langen για την έκθεση που εκπόνησε και τα συμπεράσματα που εξήγαγε. Σε γενικές γραμμές, ο κ. Langen αναγνωρίζει την ανάγκη ορισμένων τεχνικών τροποποιήσεων στην κοινοτική φορολογική νομοθεσία σχετικά με τα προϊόντα καπνού. Οι τροποποιήσεις αυτές αποδείχθηκαν απαραίτητες με την ευκαιρία της τελευταίας εξέτασης των συντελεστών και των διαρθρώσεων των ειδικών φόρων κατανάλωσης επί των προϊόντων καπνού, προκειμένου οι διατάξεις να ερμηνεύονται και να εφαρμόζονται πιο ομοιόμορφα στα κράτη μέλη και να μπορούν έτσι να εφαρμόζονται ευκολότερα για την ορθή λειτουργία της ενιαίας αγοράς.
<P>
Κατόπιν διαβουλεύσεων με τις εθνικές διοικήσεις, τις επιχειρήσεις και τις ομάδες συμφερόντων, η Επιτροπή δεν έκρινε σκόπιμο να προβεί σε θεμελιώδη αναθεώρηση της υφιστάμενης διάρθρωσης και ιδίως των ελάχιστων επιπέδων που εφαρμόζονται για τα προϊόντα καπνού.
<P>
Όσον αφορά τις τροπολογίες που πρότεινε ο κ. Langen σχετικά με την επέκταση της περιόδου αναθεώρησης των συντελεστών και των διαρθρώσεων, η Επιτροπή μπορεί να δεχτεί περίοδο τεσσάρων ετών αντί των πέντε ετών που προβλέπονται στο σχέδιο οδηγίας της. Η έκθεση θα λάβει υπόψη την καλή λειτουργία της εσωτερικής αγοράς, την πραγματική αξία των ειδικών φόρων κατανάλωσης και γενικότερους στόχους της Συνθήκης.
<P>
Όσον αφορά τις προτεινόμενες τροπολογίες που έχουν ως στόχο την ενσωμάτωση αιτιολογικών σκέψεων που αφορούν την απάτη, την υγεία και τη σχέση μεταξύ αυτών των παραγόντων και της τιμής των βιομηχανοποιημένων καπνών, επιτρέψτε μου να πω ότι δεν βλέπω την ανάγκη μιας τέτοιας προσέγγισης στις οδηγίες που καλύπτονται από το άρθρο 99 της Συνθήκης. Οι οδηγίες περιορίζονται να προβλέψουν ελάχιστο επίπεδο φορολογίας για τα εν λόγω προϊόντα, αφήνοντας παράλληλα στις κυβερνήσεις των κρατών μελών τη φροντίδα του καθορισμού των συντελεστών σε εθνικό επίπεδο, υπό τον όρο ότι γίνονται σεβαστά τα ελάχιστα όρια που περιέχονται στις οδηγίες 92/79/ΕΟΚ και 92/80/ΕΟΚ. Με την επιφύλαξη της διάταξης αυτής, εναπόκειται συνεπώς σε μεγάλο βαθμό στα κράτη μέλη να αποφασίζουν το επίπεδο των φόρων που εφαρμόζουν και να λαμβάνουν υπόψη παράγοντες όπως η υγεία και η απάτη.
<P>
Δεδομένου ότι η εξέταση που πραγματοποιήθηκε για την εκπόνηση της έκθεσης σχετικά με τα βιομηχανοποιημένα καπνά δεν έδειξε κάποια αιτιολογία για την προοδευτική ευθυγράμμιση των φόρων επί του καπνού για στρίψιμο με τους υφιστάμενους φόρους επί των τσιγάρων, οι τροπολογίες που αφορούν την αύξηση των συντελεστών για τον καπνό για στρίψιμο δεν γίνονται αποδεκτές από την Επιτροπή. Η βιομηχανία του καπνού για στρίψιμο είναι λιγότερο αυτοματοποιημένη από τη βιομηχανία των τσιγάρων και συνεπώς απαιτεί μεγαλύτερη πυκνότητα εργατικού δυναμικού. Για να διασφαλιστεί η επιβίωσή της και για να διαφυλαχθεί η απασχόληση, κρίθηκε απαραίτητος χαμηλότερος συντελεστής για τον καπνό για στρίψιμο. Για άλλη μία φορά, τίποτα δεν μπορεί να απαγορεύσει στα κράτη μέλη να καθορίζουν υψηλούς εθνικούς συντελεστές για το προϊόν αυτό εάν το κρίνουν απαραίτητο για λόγους υγείας.

<SPEAKER ID=119 LANGUAGE="NL" NAME="Metten">
Κύριε Πρόεδρε, πρόκειται συγκεκριμένα για τις τελευταίες παρατηρήσεις της Επιτρόπου Cresson η οποία είπε, πριν ακόμα εγκριθούν οι τροπολογίες για μια μικρή αύξηση της φορολογίας επί του καπνού για στρίψιμο, ότι δεν μπορεί να τις αποδεχθεί επειδή έχουν σημαντικές επιπτώσεις για την απασχόληση. Στη συνέχεια, η κ. Cresson ολοκληρώνει λέγοντας ότι η φορολογία επί του καπνού και των προϊόντων καπνού είναι τόσο σημαντική για τη δημόσια υγεία. Ομολογώ ότι δεν μπορώ σε καμία περίπτωση να την παρακολουθήσω. Επικαλείται μελέτες που έχουν πραγματοποιηθεί από τα κράτη μέλη και επαγγελματικές οργανώσεις. Θα ήθελα πάρα πολύ να μου πει ποια είναι η γνώμη των ομάδων συμφέροντος στις οποίες και αναφέρεται, όπως για παράδειγμα οι οργανώσεις προστασίας της δημόσιας υγείας και των καταναλωτών.

<SPEAKER ID=120 NAME="Langen">
Μου επιτρέπετε να απευθύνω μία ερώτηση στην κ. Επίτροπο; Εάν ευσταθούν τα λεγόμενα του συναδέλφου Metten, τότε θα πρέπει να πρέπει να έχουν σχέση με αλλαγή που αφορά τα τσιγάρα, διότι το 99 % της αγοράς δεν θίγεται από τις προτάσεις της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, αλλά θίγεται μόνο το 1 %. Αυτό είναι ακριβώς το ποσοστό των επιχειρήσεων που ανήκουν στα μεσαία στρώματα και εξακολουθούν να είναι ενεργές. Η βιομηχανία τσιγάρων παρουσιάζει υψηλό βαθμό συγκέντρωσης. Κυρία Επίτροπε, μπορείτε να επιβεβαιώσετε πως τα σχέδια για την αύξηση της φορολογίας τα οποία υποστηρίζει εδώ ο κ. Metten αφορούν μόνο το τμήμα της οικονομίας που ορίζουν τα μεσαία στρώματα και καλύπτει το 1 % της συνολικής διάθεσης και συνεπώς δεν ισχύουν τα επιχειρήματα του κ. Metten σχετικά με την υγεία;

<SPEAKER ID=121 NAME="Cresson">
Δεν μπορώ παρά να επιβεβαιώσω ό, τι είπα προ ολίγου, δηλαδή ότι το προϊόν αυτό, δηλαδή ο καπνός για στρίψιμο, δεν φαίνεται να βρίσκεται άμεσα σε ανταγωνισμό με τα τσιγάρα.
<P>
Επιπλέον, όπως είπα προ ολίγου, η βιομηχανία του καπνού για στρίψιμο απαιτεί πολύ περισσότερο εργατικό δυναμικό, ακόμη κι αν η αναλογία του προϊόντος αυτού δεν είναι πολύ μεγάλη, και αφορά άμεσα τις θέσεις απασχόλησης. Θεωρήσαμε συνεπώς απαραίτητη τη διαφύλαξη της απασχόλησης και της ύπαρξης αυτής της βιομηχανίας μέσω χαμηλότερου επιπέδου φορολογίας για τον καπνό για στρίψιμο.
<P>
Τίποτα ωστόσο δεν εμποδίζει, το επαναλαμβάνω, τα κράτη μέλη, εάν αποφασίσουν διαφορετικά, να καθορίσουν εθνικούς συντελεστές που θα μπορούσαν να είναι διαφορετικοί ανάλογα με την εκτίμησή τους σε σχέση με τον αντίκτυπο για τη δημόσια υγεία.

<SPEAKER ID=122 NAME="Πρόεδρος">
Ευχαριστώ πολύ, κυρία Επίτροπε Edith Cresson.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=11>
Περιφερειοποίηση της Κοινής Αλιευτικής Πολιτικής
<SPEAKER ID=123 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης του κ. Gallagher (Α4-0018/99), εξ ονόματος της Επιτροπής Αλιείας, σχετικά με την περιφερειακή δόμηση της Κοινής Αλιευτικής Πολιτικής.

<SPEAKER ID=124 NAME="Gallagher">
Κύριε Πρόεδρε, με την κατάθεση της έκθεσης αυτής σχετικά με την περιφερειοποίηση που πρόκειται για έκθεση πρωτοβουλίας της Επιτροπής Αλιείας, επιτρέψτε μου να αποτίσω αμέσως φόρο τιμής στον πρώην συνάδελφο Allan Macartney του οποίου η ισχυρή αίσθηση ευρωπαϊκής ταυτότητας διαποτίζει ολόκληρο το έγγραφο αυτό. Η εκπληκτική συνεισφορά του στην Επιτροπή Αλιείας ενίσχυσε και διαφύλαξε την ευρωπαϊκή αλιευτική βιομηχανία της οποίας τα συμφέροντα υπεράσπιζε αποφασιστικά σε όλη τη ζωή του. Περιττό να πω ότι η απουσία του γίνεται έντονα αισθητή στο Σώμα αυτό. Ωστόσο, δεν θα ξεχαστεί. Η δέσμευσή του στο ευρωπαϊκό ιδεώδες συνεχίζει να ζει στην έκθεση αυτή προς το Κοινοβούλιο.
<P>
Υπάρχουν πολλοί λόγοι που συνηγορούν υπέρ της περιφερειοποίησης και υπάρχουν και αλληλοσυγκρουόμενες ερμηνείες της περιφερειοποίησης και της συνάφειάς της με την κοινή αλιευτική πολιτική. Αυτή η κατάσταση οφείλεται στην πεποίθηση πολλών αλιέων ότι υπάρχει έλλειψη συνοχής στην περιφερειακή εφαρμογή της κοινής αλιευτικής πολιτικής και των κοινοτικών θεσμών. Ήταν πάντα σταθερή άποψή μου ότι, εάν δεν καταβληθούν μεγαλύτερες προσπάθειες για τη συμμετοχή των οργανώσεων αλιέων στη διαδικασία λήψης αποφάσεων, ακόμη και οι καλύτερες προσπάθειες των κοινοτικών νομοθετών θα αποτύχουν.
<P>
Συνεπώς, η εν λόγω έκθεση εφιστά την προσοχή στο δυναμικό μιας αναδυόμενης πολιτικής περιφερειοποίησης σε ευρωπαϊκό πλαίσιο. Πρέπει ωστόσο να αναγνωριστεί ότι, παρόλο που η επανεθνικοποίηση των παρακείμενων στις χώρες της ΕΕ αλιευτικών περιοχών δεν αποτελεί επιλογή, εξακολουθεί να είναι πρωταρχική υποχρέωση των κοινοτικών θεσμικών οργάνων να διασφαλίσουν το μέλλον των εξαρτώμενων από την αλιεία κοινοτήτων. Η μακροπρόθεσμη επιβίωση αυτών των κοινοτήτων δεν θα εξαρτηθεί μόνο από τη νομική αναγνώριση των θεμιτών ιστορικών δικαιωμάτων τους που διασφαλίζονται από την αρχή της σχετικής σταθερότητας και του ορίου των έξι έως δώδεκα μιλίων, αλλά επίσης από τη δέσμευση του Κοινοβουλίου να εξασφαλίσει ότι η μελλοντική ευρωπαϊκή πολιτική αντανακλά την ανάγκη διευκόλυνσης της συμμετοχής τους ως άμεσα ενδιαφερόμενων.
<P>
Στόχος της έκθεσης αυτής δεν είναι συνεπώς να εξεταστεί κατά πόσο αυτή η περιφερειοποίηση πρέπει να υλοποιηθεί αλλά να διερευνηθεί πώς μπορεί να διευρυνθεί, να αναπτυχθεί και να θεσμοθετηθεί. Κανείς δεν πρέπει να πιστέψει ότι στόχος της έκθεσης είναι η άμεση εισαγωγή της περιφερειοποίησης. Είναι απλώς μια ευκαιρία για να συζητηθούν τα σχετικά θέματα και για να διερευνηθεί πώς μπορεί να αναπτυχθεί η όλη στρατηγική.
<P>
Η παρούσα κοινή αλιευτική πολιτική περιλαμβάνει ήδη ευρεία στοιχεία περιφερειακής διαφοροποίησης και χωροθετημένης συνεργασίας που μπορούν να διερευνηθούν αποτελεσματικότερα από την άποψη της διατήρησης των αποθεμάτων. Μεταξύ των παραδειγμάτων συγκαταλέγεται η εισαγωγή νομοθεσίας για τα δίκτυα με τετράγωνους βρόχους. Οι ρυθμίσεις αυτές αποτελούν ήδη μέρος της νομοθεσίας της χώρας μου ως άμεση συνέπεια πρωτοβουλιών αλιέων που ενέργησαν ως υπεύθυνοι ενδιαφερόμενοι. Και άλλα περιφερειακά παραδείγματα υπάρχουν στην Κοινότητα, όπως τα γαλλικά συστήματα τοπικών, περιφερειακών και εθνικών επιτροπών, που δείχνουν ότι οι αναπτυγμένες περιφερειακές μονάδες διαχείρισης, συμπεριλαμβανομένης της βιομηχανίας και της διαδικασίας λήψης αποφάσεων, μπορούν να οδηγήσουν σε ορθολογικότερο, πιο εφαρμόσιμο και ρεαλιστικό σύστημα διαχείρισης από αυτό που υπάρχει σήμερα.
<P>
Είναι απορίας άξιον γιατί, ενώ δαπανώνται μεγάλα ποσά των χρημάτων των ευρωπαίων φορολογουμένων σε γενικά άσχετες, θεωρητικές, επιστημονικές μελέτες και διαχειριστικές μελέτες, δεν καταβάλλεται καμία προσπάθεια ούτε από τους κοινοτικούς επιστήμονες ούτε από τους νομοθέτες να μελετηθούν εις βάθος τα λειτουργικά δημοκρατικά συστήματα διαχείρισης που ήδη υπάρχουν στην Κοινότητα.
<P>
Παράλληλα με την έκθεση αυτή, θα ήθελα να ελπίζω ότι το Κοινοβούλιο θα υποστηρίξει το αίτημά μου για την εκπόνηση μελετών σχετικά με τα υπάρχοντα συστήματα περιφερειακής διαχείρισης ως θέμα προτεραιότητας, με στόχο την υλοποίησή τους σε ευρύτερη κλίμακα εντός των κοινοτικών περιφερειών. Αναφέρομαι στις τροπολογίες που κατέθεσαν οι συνάδελφοί μου, πολλές από τις οποίες θα υποστηρίξω και προσωπικά είμαι υπέρ των τροπολογιών για την επέκταση του ορίου στα 24 μίλια.
<P>
Εν κατακλείδι, ενώ θα ήθελα να επιστήσω την προσοχή σας στις κοινωνικές και οικονομικές επιπτώσεις μιας ενδεχόμενης αποτυχίας μας να αναπτύξουμε συνεκτική περιφερειακή πολιτική στον τομέα της κοινοτικής αλιείας στο εγγύς μέλλον, είμαι πεπεισμένος ότι αυτή η έκθεση προσφέρει μια ακτίδα ελπίδας για ένα νέο ξεκίνημα στο πλαίσιο της κοινής αλιευτικής πολιτικής που θα είναι αποδεκτό από τους περισσότερους, αν όχι όλους, τους αλιείς. Ζητώ την υποστήριξη του Σώματος μέσω της θετικής ψήφου του για την έκθεση αυτή.

<SPEAKER ID=125 LANGUAGE="IT" NAME="Baldarelli">
Κύριε Πρόεδρε, κύριε εισηγητή, πρέπει να πω ότι αυτή η έκθεση είναι καρπός μιας σημαντικής εργασίας της Επιτροπής Αλιείας και συγκεντρώνει με συνέπεια μια σειρά προτάσεων που η επιτροπή αυτή είχε προτείνει στο Κοινοβούλιο: την μεταρρύθμιση της κοινής αλιευτικής πολιτικής, τους κανονισμούς, την έκθεση πρωτοβουλίας σχετικά με τις διεθνείς συμφωνίες και την συζήτηση που θα κάνουμε κατά τους προσεχείς μήνες σχετικά με τους διαρθρωτικούς κανονισμούς, το ΧΜΠΑ και τα διαρθρωτικά ταμεία.
<P>
Όλα αυτά μπορούν να υλοποιηθούν και να οργανωθούν καλύτερα εάν υπερισχύσει η αρχή της επικουρικότητας, εξαληφθούν οι δομές και οι υπερδομές της γραφειοκρατίας, υπάρξει η ικανότητα να συμμετάσχουν οι αλιείς στην διαχείριση της κοινής αλιευτικής πολιτικής: κατά βάθος αυτή είναι η ουσία της αρχής της περιφερειοποίησης.
<P>
Όταν μιλάμε για περιφερειοποίηση αναφερόμαστε σε ένα θέμα που είχε ήδη συμπεριληφθεί στην κοινή αλιευτική πολιτική. Δεν εννοούμε φυσικά την διάσπαση της κοινοτικής αλληλεγγύης. Αντίθετα, μέσω της συμμετοχής των τοπικών πολιτικών, μέσω μιας ενεργητικής επικουρικότητας που να προβλέπει την παρουσία του εδάφους μπορούμε να υλοποιήσουμε καλύτερα την μεταρρύθμιση της κοινής αλιευτικής πολιτικής. Κατά αυτήν την έννοια μπορούν να συμπεριληφθούν και οι σωστές εκείνες καινοτομίες και τα σημαντικά εκείνα στοιχεία που εξισορροπούν αλιεία και περιβάλλον, ούτως ώστε να διατηρηθούν οι κοινοτικοί πόροι και να δοθεί μια σημαντική ευκαιρία για τις αλιευτικές δραστηριότητες που συνδέονται κυρίως με την περιβαλλοντική ισορροπία, την αλιεία μικρής κλίμακας και την εξεύρεση νέων θέσεων εργασίας, τις οποίες ο τομέας της αλείας εξακολουθεί φυσικά να προσφέρει, σε μια Ευρώπη που χαρακτηρίζεται έντονα από την ανεργία: την υδατοκαλλιέργεια ή τις βιοτεχνικές εργασίες που συνδέονται με το θαλάσσιο περιβάλλον, εκτελώντας με λίγα λόγια όχι μόνο την αλιευτική δραστηριότητα, αλλά και αυτήν που αφορά την προστασία της θάλασσας. Το αίτημα να επεκτείνουμε στα εικοσιτέσσερα μίλια την δυνατότητα των χωρικών υδάτων είναι ένα λογικό αίτημα, σύμφωνα με την Ομάδα των Σοσιαλιστών, που λαμβάνει υπόψη και την ικανότητα διαχείρισης των δραστηριοτήτων και των θαλάσσιων πόρων που βρίσκονται πλησίον της ακτής. Ένα αίτημα το οποίο, κατά την γνώμη μας, θα έπρεπε να αξιοποιήσει την συμμετοχή των συνεταιρισμών.
<P>
Πιστεύουμε, ωστόσο, ότι η πραγματικότητα της κοινής αλιευτικής πολιτικής θα πρέπει να λάβει υπόψη της τους διάφορους φορείς που δρουν στο τομέα αυτόν. Κατά αυτήν την έννοια, παραδείγματος χάρην, υποστηρίζουμε ότι στην Συμβουλευτική Επιτροπή θα πρέπει να συμμετέχουν και άλλοι φορείς, χωρίς να αποδυναμώνουμε όμως τους άλλους που είναι εξίσου σημαντικοί. Δεν επιθυμούμε μια Συμβουλευτική Επιτροπή που χαρακτηρίζεται μονάχα από την παρουσία των εφοπλιστών - ή, δικαίως βέβαια, των ΜΚΟ και των καταναλωτών - αλλά και από μια ισχυρή παρουσία του συνδικάτου. Προς αυτήν την κατεύθυνση πιστεύουμε ότι πρέπει να προχωρήσουμε στο μέλλον και προς αυτήν την κατεύθυνση θα συμβάλλουμε κατά την συνέχιση της δραστηριότητάς μας.

<SPEAKER ID=126 LANGUAGE="EN" NAME="Provan">
Κύριε Πρόεδρε, χαίρομαι που βλέπω τον Επίτροπο σήμερα εδώ μαζί μας αφού πρόκειται για μια συζήτηση για την οποία το Ευρωπαϊκό Κοινοβούλιο μπορεί να είναι περήφανο. Η έκθεση που εξετάζουμε αποτελεί λογική συνέχεια της έκθεσης Fraga που συζητήσαμε το Νοέμβριο. Η ιδέα της κοινής αλιευτικής πολιτικής πρωτοεμφανίστηκε το 1973 και θεσπίστηκε το 1983 και εκείνον τον καιρό επικρατούσε η αντίληψη ότι χαράζαμε μια πολιτική για το μακροπρόθεσμο μέλλον. Με την εκ των υστέρων γνώση, μπορούμε να αναγνωρίσουμε ότι διαπράχθηκαν κάποια λάθη και ότι η κοινή αλιευτική πολιτική είναι εξαιρετικά υπερ-γραφειοκρατικοποιημένη.
<P>
Απέτυχε να προστατεύσει τα αλιευτικά αποθέματα. Απέτυχε να εξασφαλίσει βιώσιμες αλιευτικές κοινότητες στις ακτές. Πολλοί από τους κανόνες είναι αυθαίρετοι και άδικοι και οι καταχρήσεις αποτελούν γενικευμένο φαινόμενο. Συνεπώς, η έκθεση Gallagher αποτελεί μεγάλη ευκαιρία για το Κοινοβούλιο αυτό. Όπως είπε και ο εισηγητής, συνεχίζει από τη βάση που έθεσε ο κ. Macartney. Συμφωνώ με την άποψή του ότι η απώλεια του κ. Macartney ήταν πραγματική τραγωδία. Οι εναλλακτικές λύσεις εκτίθενται σαφέστατα στην έκθεση Gallagher.
<P>
Κατά την προσωπική μου άποψη, πρέπει να ενισχύσουμε τη χωροθέτηση της κοινής αλιευτικής πολιτικής. Πρέπει να λάβουμε μέτρα ώστε να νιώσουν οι τοπικές κοινότητες όλων των ακτών της Ευρώπης ότι αποτελούν μέρος της κοινής αλιευτικής πολιτικής, πολιτικής που σήμερα απορρίπτουν. Συνεπώς, μας παρουσιάζεται μια τεράστια ευκαιρία για να διασφαλίσουμε τη συμμετοχή των αλιέων. Πρέπει να παραδεχτούμε ότι οι τοπικές κοινότητες χρειάζονται βοήθεια. Πρέπει να τους δοθεί η ευκαιρία να προστατεύσουν, να αξιοποιήσουν και να διαχειριστούν αποτελεσματικά τους τοπικούς αλιευτικούς πόρους. Ως εκ τούτου, είναι σημαντικό να επεκταθεί το όριο των 12 μιλίων στα 24 μίλια για να γίνει η εν λόγω οικονομική ζώνη μια περιοχή στην οποία να μπορούν να κερδίσουν τα προς το ζην.
<P>
Η πρωταρχική μας μέριμνα πρέπει να είναι η προστασία των τοπικών αλιέων. Η δραστηριότητά τους εντάσσεται ακριβώς σε αυτήν την περιοχή των 24 μιλίων. Εάν τους στερήσουμε την ευκαιρία να αξιοποιήσουν τους τοπικούς τους πόρους, δεν πρόκειται να αισθανθούν ότι συμμετέχουν πλήρως στην κοινή αλιευτική πολιτική. Εάν συμμετέχουν, θα μεριμνούν για την εφαρμογή της και θα διασφαλίσουν την ύπαρξη πλαισίου μακροπρόθεσμης διαχείρισης για τις μελλοντικές γενιές. Όποιος πιστεύει πραγματικά στη διατήρηση των αλιευτικών αποθεμάτων πρέπει να συμβάλει ούτως ώστε να ενθαρρυνθεί η περιφερειοποίηση και να διασφαλιστεί ότι οι τοπικοί αλιείς αποτελούν μέρος της κοινής αλιευτικής πολιτικής και ότι την εφαρμόζουν σύμφωνα με τους κοινοτικούς κανόνες.

<SPEAKER ID=127 LANGUAGE="EN" NAME="McKenna">
Κύριε Πρόεδρε, η περιφερειοποίηση μπορεί να έχει διαφορετική έννοια για διαφορετικούς ανθρώπους. Όπως πολύ σωστά αναφέρει η έκθεση, για ορισμένους σημαίνει επανεθνικοποίηση. Μπορεί επίσης να σημαίνει μεταβίβαση ορισμένων πτυχών της λήψης αποφάσεων σε υποεθνικές περιοχές ή διαχείριση επί τη βάσει μεγάλων όγκων νερού όπως η Βόρεια Θάλασσα ή τμήματα της Μεσογείου. Υπάρχουν πολλές διαφορετικές σημασίες.
<P>
Ενώ μπορεί να γίνει αποδεκτό ή να είναι ευκταίο κάποιο είδος αποκέντρωσης σε ορισμένες περιπτώσεις, πρέπει να ληφθεί υπόψη ότι τα ψάρια μετακινούνται συνεχώς, συνεπώς η διαχείριση της αλιείας πρέπει να τοποθετηθεί στο κατάλληλο επίπεδο. Το ίδιο επίπεδο διαχειριστικής αρχής δεν είναι αναγκαστικά κατάλληλο για όλα τα αποθέματα μιας περιφέρειας. Για παράδειγμα, οι δυσκολίες που προκύπτουν κατά τη διαχείριση άκρως μεταναστευτικών ειδών όπως ο τόνος είναι εντελώς διαφορετικές από τις δυσκολίες στην εκμετάλλευση των θαλασσίων φυκών ή ορισμένων ειδών οστρακοειδών.
<P>
Το πρόβλημα με την έκθεση Gallagher είναι ότι δεν αντιμετωπίζει τα σημεία αυτά και απλά προβάλλει επιχειρήματα υπέρ της περιφερειοποίησης. Σε κανένα σημείο δεν ορίζει τι νοείται με τον όρο ούτε δίνει οποιεσδήποτε κατευθυντήριες γραμμές για το τι πρέπει να περιφερειοποιηθεί ή πώς. Απλά δηλώνει ότι υπάρχει ανάγκη ολοκληρωμένης περιφερειοποίησης της κοινής αλιευτικής πολιτικής. Χωρίς σαφέστερο ορισμό της ακριβούς έννοιας της φράσης αυτής, η Ομάδα των Πρασίνων δεν μπορεί να υποστηρίξει την έκθεση.

<SPEAKER ID=128 LANGUAGE="EN" NAME="Ewing">
Κύριε Πρόεδρε, θα μιλήσω με ανάμικτα συναισθήματα σήμερα. Ο Allan Macartney υπήρξε αγαπητός συνάδελφός μου και χαίρομαι που το αποτέλεσμα των εργασιών του βρίσκεται ενώπιόν μας σήμερα. Εκφράζω την ευγνωμοσύνη μου στον κ. Gallagher για το ότι συνέχισε τις εργασίες αυτές τόσο επιδέξια και στην Επιτροπή Αλιείας. Χαίρομαι που τον Allan τον διαδέχθηκε ο στενός του φίλος και εκλογικός αντιπρόσωπος, Ian Hudghton, που θα μιλήσει αργότερα.
<P>
Το θέμα αυτό συγκεντρώνει το ενδιαφέρον μου δεδομένου ότι η εκλογική μου περιφέρεια έχει πολλλές εξαρτώμενες από την αλιεία κοινότητες, συμπεριλαμβανομένων 90 κατοικημένων νησιών, εκ των οποίων ορισμένα φθάνουν σχεδόν έως τον Αρκτικό Κύκλο. Ορισμένες από αυτές τις κοινότητες είναι ιδιαίτερα ευαίσθητες και εξαρτώνται ολοκληρωτικά από την αλιευτική βιομηχανία. Μοιράστηκα μαζί τους την απόγνωση και τις ελπίδες τους, τις τραγωδίες τους και την απογοήτευσή τους από αυτήν την πολιτική. Βρέθηκα στη θάλασσα πολλές φορές τόσο με καλό καιρό όσο και με θύελλα. Αυτό που παρατήρησα είναι ότι οι αλιείς έχουν πολύ στενές σχέσεις με αλιείς από άλλα μέρη της Κοινότητας και μάλιστα από όλον τον κόσμο. Ίσως αν οι αλιείς συγκεντρώνονταν και χάραζαν πολιτική, τότε δεν θα είχαμε τόσο πολλά προβλήματα. Θα υπήρχε σίγουρα μεγαλύτερη δικαιοσύνη και λιγότερη γραφειοκρατία από ό, τι σήμερα.
<P>
Πρέπει να μπορέσουμε να προσφέρουμε ένα μέλλον σε όλους τους αλιείς μας. Πρέπει να πιστέψουν ότι έχουν μέλλον. Πολλοί από αυτούς δεν το πιστεύουν αυτό σήμερα. Ο κ. Gallagher μας πρόσφερε μια ακτίδα ελπίδας. Η τροπολογία αριθ. 4 του κ. Provan είναι πολύ επικίνδυνη, όπως και κάποια απάντηση που έδωσε σήμερα σε συνέντευξη τύπου. Παρόλο που ο κανονισμός φθάνει στο τέλος του, δεν συμβαίνει το ίδιο με την πολιτική. Συμφωνήσαμε ότι η αρχή της σχετικής σταθερότητας εξακολουθεί να ισχύει. Οποιαδήποτε αναφορά σε εκπνοή της κοινής αλιευτικής πολιτικής χωρίς το συμπλήρωμα είναι πολύ επικίνδυνη.
<P>
Η κ. McKenna μίλησε για τη διαφορετικότητα των ψαριών που δεν μένουν στάσιμα όπως τα ζώα στο χωράφι του κτηνοτρόφου. Αυτό είναι αναντίρρητο. Η ΚΑΠ καθεαυτή ήταν μια παρέκκλιση από τη Συνθήκη της Ρώμης. Οι στόχοι ήταν μεγαλεπήβολοι. Έπρεπε να υπάρχει δικαιοσύνη, διατήρηση των εξαρτώμενων περιοχών, παραδοσιακός τρόπος ζωής, σταθεροποιημένες αγορές, λογικές τιμές, οργανωμένες σχέσεις εντός της Κοινότητας και με τις τρίτες χώρες. Θαυμάσια θεωρία. Δυστυχώς, η πραγματικότητα διέψευσε τις προσδοκίες. Δεν μπορέσαμε να προστατεύσουμε ούτε τους αλιείς ούτε τα αποθέματα.
<P>
Για το λόγο αυτόν, πιστεύω ότι η περιφερειοποίηση είναι αναγκαία και έδωσα κάποια παραδείγματα στην τροπολογία αριθ. 24. Βρισκόμαστε ήδη στο δρόμο προς την περιφερειοποίηση. Υπάρχουν πολλά παραδείγματα. Δεν θα σας τα διαβάσω όλα, αν όμως ανατρέξετε στην τροπολογία αριθ. 24 θα βρείτε θετικά παραδείγματα. Τα προβλήματα των απορρίψεων, λ.χ., διαφέρουν από χώρα σε χώρα. Αν σκεφτείτε τα δίκτυα με τετράγωνους βρόχους που θα μπορούσαν να λύσουν το πρόβλημα της διατήρησης σε πολλές περιοχές, θα δείτε ότι βρισκόμαστε ήδη στο δρόμο προς μια πολιτική περιφερειοποίησης.
<P>
Έχω αμφιβολίες για τις τροπολογίες του κ. Novo. Μιλάει για αποκέντρωση λες και είναι το ίδιο πράγμα. Θυμίζω ότι η περιφερειοποίηση μπορεί να επηρεάσει μια ολόκληρη περιφέρεια εμπλέκοντας πολλά κράτη. Η κ. McKenna το ανέφερε αυτό. Θα μπορούσε να είναι όλη η Βόρειος Θάλασσα ή όλη η Μεσόγειος. Η αποκέντρωση συνεπάγεται σχέσεις με ένα μόνο κράτος μέλος. Συνεπώς, παρόλο που θαυμάζω τη δουλειά και τη δέσμευση του κ. Novo, πρέπει να πω ότι δεν θα υποστηρίξω τις τροπολογίες του.
<P>
Υποστηρίζω τις τροπολογίες του κ. Teverson και προφανώς τις δικές μου. Εκφράζω την ευγνωμοσύνη μου προς την Επίτροπο Bonino που επέδειξε τεράστια ικανότητα ως εργατική και έξυπνη Επίτροπος Αλιείας, καθώς και προς την Επιτροπή που προέβλεψε τη διοργάνωση φόρουμ σε πολλά μέρη με τη συμμετοχή όλων. Θα προχωρήσω όμως περισσότερο. Θα συμφωνήσω με τον Pat the Cope όσον αφορά την ανάγκη άμεσης συμμετοχής των αλιέων και συμφωνώ με τις περιφερειακές επιτροπές διαχείρισης.

<SPEAKER ID=129 LANGUAGE="EN" NAME="Provan">
Κύριε Πρόεδρε, θα ήθελα να πληροφορήσω την κ. Ewing ότι αποσύραμε τις τροπολογίες αριθ. 3, 4 και 5.

<SPEAKER ID=130 LANGUAGE="FR" NAME="Souchet">
Κύριε Πρόεδρε, η Κοινή Αλιευτική Πολιτική (ΚΑΠ) περιλαμβάνει ήδη σήμερα κάποια στοιχεία περιφερειακής δόμησης, είτε πρόκειται για ειδικές κανονιστικές διατάξεις για ορισμένες θαλάσσιες περιοχές, είτε πρόκειται για μέτρα διατήρησης που εφαρμόζονται σε συγκεκριμένες αλιευτικές περιοχές, περιοχές ή υποπεριοχές του Διεθνούς Συμβουλίου για την Εξερεύνηση των Θαλασσών, είτε πρόκειται για περιορισμούς που αφορούν συγκεκριμένα είδη και συγκεκριμένους ιχθυότοπους και συνεπάγονται διάφορους περιορισμούς στον τομέα της πρόσβασης στα ύδατα ή της διακοπής της αλιείας στη διάρκεια ορισμένων περιόδων, είτε πρόκειται για διαφοροποιημένα περιφερειακά ρυθμιστικά μέτρα που αποφασίζονται από τα κράτη μέλη δυνάμει της αρχής της επικουρικότητας, είτε πρόκειται τέλος για μέτρα επείγοντος χαρακτήρα, στον τομέα της διατήρησης των πόρων, που λαμβάνονται με πρωτοβουλία της Επιτροπής.
<P>
Το θεμελιώδες ερώτημα που τίθεται είναι φυσικά τι εννοούμε ακριβώς με την «περιφερειακή δόμηση της ΚΑΠ». Εάν με την «περιφερειακή δόμηση» εννοούμε «αποκέντρωση», δηλαδή σφαιρικές αποφάσεις που λαμβάνονται κεντρικά σε εθνικό επίπεδο από κάθε κράτος μέλος, ιδίως στον τομέα του προγραμματισμού και της διαχείρισης του στόλου, και κατάλληλη αποκεντρωμένη εφαρμογή αυτών των αποφάσεων, τασσόμαστε φυσικά υπέρ κάποιας περιφερειακής δόμησης της ΚΑΠ. Εάν, αντίθετα, με την «περιφερειακή δόμηση» εννοούμε τη μεταφορά των αποφάσεων από το εθνικό επίπεδο στις διοικητικές περιφέρειες, τότε είμαστε αντίθετοι.
<P>
Η αρχή της επικουρικότητας πρέπει να εφαρμόζεται σωστά. Εάν αποστολή της Επιτροπής είναι να καθορίζει γενικούς στόχους, δεν πρέπει σε καμία περίπτωση να προδικάζει αποφάσεις με τις οποίες μπορούν να εκπληρωθούν οι στόχοι αυτοί. Εμπίπτει στην αρμοδιότητα των εθνικών αρχών να καθορίζουν τις συνάφειες της χωροταξίας, της διαρρύθμισης των ακτών, της ισορροπίας που πρέπει να διαφυλαχθεί μεταξύ των διαφόρων τύπων αλιείας - παράκτιας αλιείας, αλιείας ανοικτής θαλάσσης, αλιείας μεγάλης κλίμακας - και οι περιφέρειες δεν έχουν καμία δικαιοδοσία να υποκαθιστούν στον τομέα αυτόν τις εθνικές αρχές.
<P>
Ουσιαστικά, τα σκάφη που προέρχονται από λιμένες νηολόγησης που ανήκουν σε διαφορετικές διοικητικές περιφέρειες μπορούν να αλιεύουν στις ίδιες περιοχές. Στην περίπτωση αυτή, εάν ληφθούν διαφορετικές, και μάλιστα αντιφατικές, αποφάσεις από διάφορα περιφερειακά όργανα, αυτό μπορεί να έχει αρνητικές συνέπειες, προκαλώντας τη μετεγκατάσταση των αλιευτικών σκαφών ή αποδυναμώνοντας το επίπεδο των ελέγχων.
<P>
Είναι συνεπώς αναγκαίο, εφόσον συχνά «εδαφική διοικητική περιφέρεια» και «περιφερειακή αλιευτική περιοχή» δεν συμπίπτουν, να προβλεφθεί ένα σύστημα καθορισμένο και συντονισμένο από τις εθνικές διοικήσεις. Οι περιφερειακές αρχές είναι, από την πλευρά τους, τα καταλληλότερα όργανα για να θέσουν σε εφαρμογή με αποκεντρωμένο τρόπο τόσο τα διαρθρωτικά μέτρα όσο και τα μέτρα που συνδέονται με τη διάθεση στην αγορά των αλιευτικών προϊόντων.
<P>
Κατά συνέπεια, η Ομάδα μας θα ψηφίσει υπέρ των τροπολογιών που έχουν ως στόχο να ενθαρρύνουν την ανάπτυξη αποκεντρωμένης πολιτικής παρά μιας κατ'ακριβολογίαν περιφερειακής δόμησης της ΚΑΠ. Απορρίπτουμε το σύνολο των τροπολογιών και των άρθρων του ψηφίσματος που θέλουν να μεταβιβάσουν στις διοικητικές περιφέρειες αποφάσεις που πρέπει να παραμείνουν σε εθνικό επίπεδο, καθώς και όσες θέλουν να τροποποιήσουν τη ζώνη των έξι και δώδεκα μιλίων. Γνωρίζουμε τη θέση ορισμένων κρατών μελών στο πεδίο της μάχης, πιστεύουμε όμως ότι το ψήφισμα αυτό δεν μπορεί να έχει ως αντικείμενο την τροποποίηση των κανονιστικών βάσεων της ΚΑΠ. Δεν μπορεί να αφορά παρά μόνο τις λεπτομέρειες λειτουργίας της και οργάνωσής της.
<P>
Η Ομάδα μας θα παρακολουθήσει με προσοχή τη διεξαγωγή της ψηφοφορίας και θα ψηφίσει υπέρ του ψηφίσματος, αν διατηρηθούν οι εθνικές εξουσίες στον τομέα των αποφάσεων για την εφαρμογή της ΚΑΠ. Δεν θέλουμε σε καμία περίπτωση να ενισχυθεί, με τη διαστρέβλωση μιας εξέλιξης της εφαρμογής της ΚΑΠ, ο ρόλος των περιφερειακών διοικήσεων εις βάρος του ρόλου των εθνικών διοικήσεων. Αντίθετα, εκτιμούμε ότι πρέπει να ενισχυθεί η εφαρμογή των στοιχείων περιφερειοποίησης της παρούσας ΚΑΠ, τα οποία υπενθύμισα στην αρχή της παρέμβασής μου, προκειμένου να εξισορροπηθούν, όσο το δυνατόν καλύτερα και πιο κοντά στις πραγματικές ανάγκες, οι διαφορές, από άποψη αλιευτικών πόρων και σε διαρθρωτικό επίπεδο, των διαφόρων περιοχών παραγωγής που αποτελούν οι αλιευτικές ζώνες.
<P>
Θα ήθελα, τέλος, κύριε Πρόεδρε, να συγχαρώ τον κ. Gallagher για το έργο που επιτέλεσε και να μνημονεύσω, με τη σειρά μου, τον πρώην συνάδελφό μας McCartney, που υπήρξε πρωτεργάτης αυτής της έκθεσης σχετικά με την περιφερειοποίηση της ΚΑΠ.

<SPEAKER ID=131 LANGUAGE="EN" NAME="Paisley">
Κύριε Πρόεδρε, θα ήθελα να συμφωνήσω με τις παρατηρήσεις των άλλων βουλευτών για το συνάδελφο της κυρίας από τη Σκοτία που μόλις μίλησε. Γνωρίζει ποια είναι η προσωπική τοποθέτησή μου επί του θέματος. Χαίρομαι που ο κ. Macartney συνεχίζει να επηρεάζει την επιτροπή και απόψε το βράδυ και που μπορούμε να βοηθήσουμε στην εκπλήρωση των στόχων του.
<P>
Θα ήθελα να υπενθυμίσω στο Σώμα ότι, στις αρχές της δεκαετίας του 1990, η Επιτροπή ξεκίνησε μια έκθεση σχετικά με την αλιεία της Βόρειας Ιρλανδίας. Διαπιστώθηκε ότι στα τρία μεγάλα λιμάνια που συνεχίζουν την αλιευτική προσπάθεια - και αναφέρομαι στο Kilkeel, το Ardglass και το Portavogie - όλη η η αλιεία πραγματοποιείται στο πλαίσιο οικογενειακού συστήματος. Το ποσοστό των ατόμων εκτός οικογενείας που εργάζονται στη βιομηχανία είναι πράγματι πολύ μικρό. Συνεπώς, η ζωή των κοινοτήτων αυτών βασίζεται στη δική τους εκτίμηση των αναγκών τους και πρέπει να ακουστεί και η δική τους φωνή.
<P>
Για αυτόν το λόγο μου αρέσει η έκθεση αυτή. Πιστεύει ότι η υποστήριξη των αλιευτικών κανονισμών από τους αλιείς θα αυξηθεί με τη συμμετοχή των τοπικών αλιευτικών οργανώσεων στη διαδικασία λήψης αποφάσεων. Πού είναι το κακό; Αυτό ακριβώς χρειαζόμαστε. Χρειαζόμαστε τη συμβολή αυτών των ανθρώπων που διακυβεύεται η επιβίωσή τους. Οι αλιείς δεν θα θεωρήσουν θεμιτό το καθεστώς αν δεν είναι σε θέση να συνεισφέρουν και να εκφράσουν την άποψή τους. Ολόκληρο αυτό το πρόγραμμα θα γίνει πιο αποδεκτό εάν συμβεί αυτό.
<P>
Η Βόρεια Ιρλανδία είναι περιοχή του Στόχου 1, αυτό όμως πιθανότατα θα πάψει να ισχύει. Τι θα συμβεί στο σύστημα σήμερα που προσανατολίζεται στον παροπλισμό των αλιευτικών σκαφών όταν δεν θα λαμβάνουμε πλέον πιστώσεις από τον Στόχο 1; Θα μεριμνήσουμε για τη διαφύλαξη αυτών των μικρών κοινοτήτων - που είναι πράγματι μικροσκοπικές σε σύγκριση με τις μεγάλες αλιευτικές βιομηχανίες της υπόλοιπης Κοινότητας, ωστόσο ζωτικής σημασίας για μας; Αυτά ακριβώς είναι τα ζητήματα που απασχολούν πραγματικά τους αλιείς της Βόρειας Ιρλανδίας.

<SPEAKER ID=132 LANGUAGE="DA" NAME="Sindal">
Κύριε Πρόεδρε, στο παρελθόν οι ψαράδες μπορούσαν από μόνοι τους να διαχειρίζονται την αλιεία. Οι τεχνικές δυνατότητες που έχουμε σήμερα στη διάθεσή μας έχουν αλλάξει την αλιεία. Δεν είναι πλέον μόνο περιφερειακή ή ακτοπλοϊκή. Είναι έτσι αλλά όχι μόνο. Μέσες άκρες συμφωνώ με τον εισηγητή ότι πρέπει να προσέξουμε να μην αναλωθούμε σε ρομαντισμούς, διότι η αλιεία έχει αλλάξει και αυτό είναι κάτι που πρέπει να δούμε. Δεν μπορούμε να γυρίσουμε πίσω τον χρόνο και να αναπολούμε τον παλιό καλό καιρό. Γι' αυτό θα ήθελα κι εγώ να σχολιάσω το θέμα των 24 ναυτικών μιλίων. Η συνάδερφος κ. McKenna ανέφερε ότι τα ψάρια γεννούν σ' έναν τόπο αλλά ψαρεύονται σε άλλον. Εάν αρχίσουμε να θέτουμε περιορισμούς μεταξύ μας τότε δεν έχουμε κοινή αλιευτική πολιτική, αφού τι ωφελεί που τα ψάρια γεννούν στα δικά μας νερά αν δεν έχουμε εμείς δικαίωμα να τα ψαρεύουμε; Οπότε είναι απαραίτητη μια κάποια συνεργασία και ανταλλαγή ποσοστώσεων. Είμαι επίσης λίγο επιφυλακτικός σχετικά με αυτό που είπε ο συνάδερφος Souchet για την εθνική συνεργασία. Θα μπορούσαμε αντιθέτως να μιλάμε για περιφερειακή συνεργασία μεταξύ περισσότερων χωρών. Έχουμε πολλές θετικές εμπειρίες τέτοιου είδους στη Βαλτική. Για να υποσκελίσουμε τη γραφειοκρατία, όπως αναφέρθηκε, πρέπει να δώσουμε το κύριο βάρος στην αυτοδιαχείριση και τον τρόπο που επηρεάζουμε τη δική μας κατάσταση. Διότι όταν κανείς έχει την ευθύνη τότε συμμετέχει στην αντιμετώπιση της κατάστασής του, πράγμα που περιορίζει τη γραφειοκρατία.
<P>
Στις περισσότερες περιοχές έχουμε ικανοποιητική συνεργασία. Σε σχέση με αυτό δεν θέλω να παραλείψω να ευχαριστήσω τον Allan, με τον οποίο συνεργάστηκα στην Επιτροπή της Βόρειας Θάλασσας πάνω ακριβώς σε αυτό το θέμα. Παρόλο που έχουμε κάποιους καλούς κανόνες, οι εθνικές εξαιρέσεις ίσως να έχουν ως αποτέλεσμα ξαφνικά να εμφανιστεί μια μηχανότρατα 100 τόνων με 1000 κόμβους που μπορεί να ξετυλίξει δίχτυα μήκους ποδοσφαιρικού γηπέδου και πολύ απλά να ξεριζώσει μια ολόκληρη θάλασσα. Δύο τέτοιες μηχανότρατες να υπάρχουν στη Βαλτική πάει στράφι και η αυτοδιαχείριση και η περιφερειοποίηση. Δύο μηχανότρατες εγκατεστημένες στη Βόρεια Θάλασσα μπορούν να δυσκολέψουν πάρα πολύ τη ζωή πενήντα μικρών ψαράδων. Η περιφερειοποίηση σημαίνει τουτέστιν αυτοδιαχείριση, ευθύνη και ενεργή συμμετοχή. Αυτό απαιτεί να κάνουμε κάτι εμείς εδώ στην αίθουσα του Κοινοβουλίου αλλά και σε εθνικό επίπεδο.

<SPEAKER ID=133 LANGUAGE="EN" NAME="McCartin">
Κύριε Πρόεδρε, θα ήθελα να συγχαρώ τον κ. Gallagher που ανέλαβε να συνεχίσει αυτή την έκθεση από τον κ. Macartney και για την εξαιρετική συμβολή του στη διατήρηση του ενδιαφέροντος και της γνώσης που επέφερε ο κ. Macartney στο θέμα και την ιδιαίτερη ευαισθησία του για τη βιομηχανία και τα εμπλεκόμενα άτομα. Ο κ. Gallagher έχει τις ίδιες ικανότητες αφού προέρχεται από το ίδιο είδος περιφέρειας και έχει το ίδιο είδος εμπειρίας στην αλιευτική βιομηχανία.
<P>
Πρέπει να αναγνωρίσουμε ότι χρειάζονται κάποιες επιδιορθώσεις όσον αφορά την κοινή αλιευτική πολιτική. Όταν οι ευρωπαίοι αγρότες διαδηλώνουν στους δρόμους για την κοινή γεωργική πολιτική, δεν το κάνουν επειδή είναι αντίθετοι με την πολιτική αλλά επειδή φοβούνται ότι μπορεί να τη στερηθούν. Ωστόσο, σε γενικές γραμμές, οι αλιείς δεν εκτιμούν ό, τι εμείς και η Επιτροπή προσπαθούμε να κάνουμε για λογαριασμό τους. Πρέπει να αναγνωρίσουμε ότι υπάρχει κάποιο είδος αμοιβαίας παρανόησης στα αλιευτικά λιμάνια όλης της Ευρωπαϊκής Ένωσης. Καθένας πιστεύει ότι ο άλλος έχει καλύτερη μεταχείριση.
<P>
Συνεπώς, είναι σημαντικό να ανοίξουμε νέους δρόμους, να προσφέρουμε στους αλιείς την ελπίδα μεγαλύτερης συμμετοχής από ό, τι στο παρελθόν. Εάν δεν το επιτύχουμε αυτό, δεν πρόκειται να αντιληφθούν ότι όλη η μάχη γίνεται για την επιβίωσή τους. Η μάχη γίνεται για τη διατήρηση των πόρων που διαθέτουν και την προστασία των περιφερειών στις οποίες ζουν. Αυτό δεν είναι πάντα εμφανές για αυτούς. Την Κυριακή το απόγευμα ήμουν στο Donegal. Συνάντησα πολλούς αλιείς και γενικά μπορώ να πω ότι είναι πολύ δυστυχισμένοι άνθρωποι. Όταν το πρόβλημα δεν ήταν ο καιρός, ήταν οι ποσοστώσεις ή οι χαμηλές τιμές. Υπάρχουν τόσο πολλά προβλήματα που νιώθουν ότι η κατάσταση ξεφεύγει από τον έλεγχό τους.
<P>
Η πρόταση του κ. Gallagher αφορά την επανασυμμετοχή τους. Σε καμία περίπτωση δεν θέλουμε να πούμε στους αλιείς ότι αυτό που τους προσφέρουμε είναι μια επανεθνικοποίηση ή ότι αποσύρουμε την κοινή αλιευτική πολιτική. Αυτό που θέλουμε να κάνουμε είναι να πετύχουμε τη συμμετοχή των περιφερειών και των κοινοτήτων στο σχεδιασμό της πολιτικής και την τακτική ενημέρωσή τους. Χαιρετίζω την έκθεση αυτή και περιμένω ανυπόμονα τη συζήτηση που θα επακολουθήσει και την ενδεχόμενη πολιτική που θα μπορέσουμε να ανασχεδιάσουμε με βάση τις προτάσεις αυτές.

<SPEAKER ID=134 LANGUAGE="EN" NAME="Hudghton">
Κύριε Πρόεδρε, θα ήθελα να ευχαριστήσω τον κ. Gallagher και τους άλλους ομιλητές για το γενναιόδωρο φόρο τιμής που απέτισαν στον προκάτοχό μου, αποβιώσαντα Δρ. Allan Macartney. Συνέταξε αρχικά αυτή την έκθεση για να συμβάλει στην τρέχουσα πανευρωπαϊκή αξιολόγηση των επιτευγμάτων και των αποτυχιών της ΚΑΠ. Το Σεπτέμβριο του περασμένου έτους, ο κ. Gallagher συμφώνησε να αναλάβει την ευθύνη της εν λόγω έκθεσης και θα ήθελα να σημειωθεί επισήμως η εκτίμησή μου για τις προσπάθειές του να την οδηγήσει στην επιτροπή.
<P>
Το αρχικό σχέδιο βασιζόταν στην αρχή ότι η κοινή αλιευτική πολιτική είναι και ήταν, από την αρχή της, εν μέρει περιφερειοποιημένη. Το σχέδιο εξέταζε με ποιο τρόπο μπορούσε να επιτευχθεί μεγαλύτερη τοπική συμμετοχή στη διαχείριση των πόρων και στα μέτρα διατήρησης και ζητούσε την παγίωση της υφιστάμενης περιφερειοποίησης και την εξάπλωσή της μέσω της δημιουργίας περιφερειακών μονάδων διαχείρισης. Όπως και ο Allan Macartney, πιστεύω απόλυτα ότι η προσέγγιση της διαδικασίας λήψης αποφάσεων και όσων επηρεάζονται αμεσότερα από την ΚΑΠ και είναι υπεύθυνοι για την υλοποίησή της θα οδηγήσει σε μεγαλύτερο σεβασμό των διατάξεων της ΚΑΠ και σε πιο επιτυχή πολιτική per se . Θα ήθελα συνεπώς να απευθύνω έκκληση για μεγαλύτερη συμμετοχή των αλιέων και της αλιευτικής βιομηχανίας στο σύνολό της ως απαραίτητη προϋπόθεση επιτυχίας της ΚΑΠ.
<P>
Παράλληλα με τη συμμετοχή της αλιευτικής βιομηχανίας στη διαδικασία λήψης αποφάσεων, είναι ανάγκη να λάβουμε υπόψη τις ανησυχίες του συνόλου της αλιευτικής βιομηχανίας στο πλαίσιο της περιφερειοποίησης. Η αιτιώδης συνάφεια ανάμεσα στα ψάρια που αλιεύονται σε δεδομένη περιφέρεια και στη βιομηχανία, την οποία στηρίζουν εντός της περιφέρειας αυτής, μπορεί εύκολα να υπονομευθεί. Αυτή ήταν η διαπίστωσή μου την περασμένη εβδομάδα όταν συναντήθηκα με επεξεργαστές ιχθύων που έχουν την έδρα τους στην εκλογική περιφέρειά μου. Εξέφρασαν ανησυχίες για το ότι τα ψάρια που αλιεύονται στην εν λόγω περιφέρεια δεν εκφορτώνονται πάντα εκεί. Συνεπώς, τίθενται σε κίνδυνο σημαντικές ασχολίες στις βιομηχανίες επεξεργασίας σε καθαρά εξαρτώμενες από την αλιεία περιοχές.
<P>
Κατά συνέπεια, θα ήθελα να υπογραμμίσω τη σημασία της παραγράφου 12 του ψηφίσματος. Είναι πια καιρός να παγιωθεί ό, τι υπάρχει de facto και να εξαπλωθεί η αρχή της περιφερειοποίησης της ΚΑΠ σε όλα τα κοινοτικά ύδατα. Το βήμα αυτό είναι αναγκαίο προκειμένου να διασφαλίσουμε τη συμμετοχή των αλιέων στις αποφάσεις που τους αφορούν άμεσα και προσφέρει το μόνο σαφές και πρακτικό μέσο αναγνώρισης των μοναδικών μεταβλητών που υπάρχουν στον τομέα της αλιείας.
<P>
Δεν έχω καμία αμφιβολία ότι η περιφερειοποίηση θα προωθήσει τον πρωταρχικό στόχο της διατήρησης των αλιευτικών αποθεμάτων μέσω της βιώσιμης αλιείας που είναι τόσο σημαντική για τις εξαρτώμενες από την αλιεία κοινότητες της Ευρώπης. Στο στάδιο εξέτασης της έκθεσης στην επιτροπή, η κ. Ewing και εγώ καταθέσαμε με επιτυχία μια σειρά τροπολογιών, προκειμένου να διασφαλίσουμε ότι δεν θα υπονομευτούν οι θεμελιώδεις αρχές της ΚΑΠ όπως η σχετική σταθερότητα. Η Ομάδα μου κατέθεσε τώρα τροπολογίες που συμπληρώνουν τη συνεπή περιφερειοποίηση της ΚΑΠ και οι οποίες θα βοηθήσουν τελικά να εξασφαλιστεί το επιτυχές μέλλον της πολιτικής.
<P>
Η περιφερειακή δόμηση ήδη υπάρχει, αν και με ένα τρόπο ασυνεπή και ad hoc. Οι τροπολογίες αυτές αναφέρονται σε αυτήν την εκρυθμία και τονίζουν τη σπουδαιότητα της συμμετοχής της αλιευτικής βιομηχανίας στη Συμβουλευτική Επιτροπή για την Αλιεία. Καλώ επιμόνως το Σώμα να υποστηρίξει αυτές τις τροπολογίες και την έκθεση στο σύνολό της.

<SPEAKER ID=135 LANGUAGE="EN" NAME="McMahon">
Κύριε Πρόεδρε, εκφράζω την ικανοποίησή μου για την έκθεση του κ. Gallagher. Επισημαίνει δύο πιθανές προσεγγίσεις στη μεταρρύθμιση της ΚΑΠ μετά το 2002: μια ενδοκρατική προσέγγιση που μεταβιβάζει αρμοδιότητες στις περιφέρειες εντός των κρατών μελών και μια διακρατική προσέγγιση όπου τα κοινοτικά ύδατα χωρίζονται σε περιφέρειες με αποκεντρωμένη διάρθρωση διαχείρισης.
<P>
Πριν από περίπου έναν χρόνο, η Επιτροπή έστειλε ερωτηματολόγιο σε όλα τα κράτη μέλη και τις οργανώσεις όλης της Ευρώπης, σε ανθρώπους της βιομηχανίας, καταναλωτές, επεξεργαστές και άλλους. Η Επιτροπή διοργάνωσε ακροάσεις σε διάφορα μέρη όλης της Ευρώπης. Μια σύνοψη των ευρημάτων αποκάλυψε ότι οι περισσότεροι εξέφραζαν μεγάλη επιθυμία αποκέντρωσης και περιφερειοποίησης. Αυτό θέλει λοιπόν η αλιευτική βιομηχαία σε όλη την Ευρώπη.
<P>
Είμαι πεπεισμένος ότι οι αρχές της αποκέντρωσης και της περιφερειοποίησης, παράλληλα με την αρχή της σχετικής σταθερότητας, πρέπει να αποτελούν τον ακρογωνιαίο λίθο κάθε μελλοντικής μεταρρύθμισης της ΚΑΠ. Η έννοια της σχετικής σταθερότητας καθιερώθηκε στη συμφωνία του 1983 και ενισχύθηκε με την επέκταση των παράκτιων απαγορεύσεων στα 12 μίλια. Υποστηρίζω μάλιστα την τροπολογία του κ. Provan για περαιτέρω επέκταση των παράκτιων απαγορεύσεων. Είναι σημαντικό να προστατευθούν κοινότητες όπως η Βορειοανατολική Σκοτία, οι Εβρίδες, το Donegal, η Κορνουάλη, η Γαλικία και η Βρετάνη από την υπερεκμετάλλευση των αλιευτικών αποθεμάτων. Είναι συνεπώς σημαντικό να θέσει η Ευρωπαϊκή Ένωση διάφορες αρχές σε σχέση με την εκμετάλλευση και τη διατήρηση. Πρέπει να υπάρχει μεγαλύτερη δέσμευση εντός της πολιτικής αυτής για αποκέντρωση της αλιευτικής πολιτικής. Η περιφερειοποίηση της ΚΑΠ θα ενθαρρύνει την ενεργό συμμετοχή των αλιέων στη λήψη αποφάσεων, καθώς και τη συμμετοχή των οργανώσεων παραγωγών σε τοπικό επίπεδο.
<P>
Εν κατακλείδι, συμφωνώ με το αίτημα του κ. Gallagher περί περιφερειακής δόμησης της ευρωπαϊκής αλιευτικής πολιτικής, πράγμα που είναι απαραίτητο για να αποκατασταθούν οι σημερινές ελλείψεις της ΚΑΠ. Ωστόσο, κάθε μεταρρύθμιση πρέπει να τηρεί την αρχή της σχετικής σταθερότητας που θα εξυπηρετήσει καλύτερα τα συμφέροντα των αλιέων καθώς επίσης και το θαλάσσιο περιβάλλον.

<SPEAKER ID=136 LANGUAGE="ES" NAME="Fraga Estιvez">
Κύριε Πρόεδρε, στο πλαίσιο της αναγκαίας εξελικτικής πορείαςτης Κοινής Αλιευτικής Πολιτικής δεν πρέπει να αποκλείσουμε εκ των προτέρων καμία αλλαγή επειδή μας φοβίζει η καινοτομία. Έτσι, αλλαγές που επιτρέπουν μεγαλύτερη συμμετοχή των φορέων του τομέα στη λήψη αποφάσεων και καλύτερη εφαρμογή της αρχής της επικουρικότητας, τις συμμερίζεται απολύτως - έτσι πιστεύω - αυτό το Κοινοβούλιο. Και τα δύο πάντως δεν είναι επαρκώς κατοχυρωμένα στην Κοινή Αλιευτική Πολιτική, όσο και αν θα το επιθυμούσαμε να είναι.
<P>
Λαμβάνοντας υπόψη το παραπάνω, η θέσπιση ενός συστήματος περιφερειακής δόμησης όπως αυτό που μας προτείνει η έκθεση, μέσω της δημιουργίας κάποιων επιτροπών περιφερειακής διαχείρισης, των οποίων τα καθήκοντα και τα συστατικά στοιχεία δεν προσδιορίζονται, σημαίνει άλμα στο κενό που μόνο μπορεί να βλάψει, με δεδομένη την απουσία συναίνεσης και την έλλειψη της απαραίτητης περίσκεψης για ένα βήμα τέτοιας βαρύτητας, τη διαδικασία προσέγγισης της Κοινής Αλιευτικής Πολιτικής στους αληθινούς της πρωταγωνιστές.
<P>
Πριν ακόμη τεθεί το ερώτημα σε τί ακριβώς θα μπορούσε να συνίσταται η περιφερειακή δόμηση, θα πρέπει να δημιουργήσουμε τους διαύλους επικοινωνίας με τον τομέα και να αναλάβουμε μια διαδικασία αποκέντρωσης, μέχρις ότου φθάσουμε σε ένα περιφερειακό επίπεδο για το οποίο πολλά κράτη μέλη δεν έχουν καν κατάλληλα μέσα, μια και είναι πολλές οι περιφέρειες που δεν έχουν αναλάβει αλιευτικές αρμοδιότητες από τις κρατικές αρχές. Συνεπώς, ούτε καν ο ίδιος ο τομέας, ενόψει των απαντήσεων στα ερωτηματολόγια που η Επιτροπή απέστειλε για την αναθεώρηση της Κοινής Αλιευτικής Πολιτικής, δεν επιβεβαίωσε αυτή την ανάγκη περιφερειοποίησης, με εξαίρεση μια περίπτωση, αυτή του Ηνωμένου Βασιλείου.
<P>
Εξίσου μειοψηφούσα είναι η αίτηση για διεύρυνση των χωρικών υδάτων στα 24 μίλια. Μια τέτοια απόφαση - που δεν είναι καν σαφής, μια και όταν συζητούμε τη μεταρρύθμιση της Κοινής Αλιευτικής Πολιτικής, ακούμε να μιλάν τόσο για 24 μίλια όσο και για 35 ή 50 - σημαίνει σημαντικές αλλαγές στο καθεστώς που διέπει τους αλιευτικούς στόλους και πρέπει να εξεταστεί στο συνολικό πλαίσιο της αναθεώρησης της κοινής αλιευτικής πολιτικής. Για αυτό το λόγο, αντιτίθεμαι στις τροπολογίες 6 και 20.
<P>
Πέραν αυτού, οι ειδικοί που εξέτασαν την περιφερειοποίηση για την Επιτροπή Αλιείας αναγνώρισαν ότι αυτό θα συνεπαγόταν ουσιαστικές αλλαγές στην αρχή της σχετικής σταθερότητας, όταν ακριβώς πολλοί βουλευτές που υποστηρίζουν αυτή την περιφερειοποίηση αντιτίθενται στην τροποποίηση αυτής της αρχής, πράγμα που θα ήθελα να μου εξηγήσουν. Επιπλέον θα υποχρέωνε να εξισορροπήσουμε την κατάσταση μεταξύ των αυστηρά παράκτιων αλιευτικών στόλων και των βιομηχανικών, υποχρεώνοντας στην εφαρμογή ενός συστήματος αποζημιώσεων.
<P>
Δεν χρειάζεται να συνεχίσω για να καταλάβουμε ότι η πρόταση περιφερειοποίησης απέχει από το να είναι ώριμη, και πρέπει επίσης να σκεφθούμε και να εργαστούμε πολύ ώστε η λύση να μην είναι θνησιγενής. Μένει μόνο να εκφράσω τις ευχαριστίες μου στον κ. Gallagher για την εργασία του, σας ευχαριστώ πολύ.

<SPEAKER ID=137 LANGUAGE="ES" NAME="Varela Suanzes-Carpegna">
Κύριε Πρόεδρε, κυρία Επίτροπε, αγαπητοί συνάδελφοι, επιθυμώ να ξεκινήσω την παρέμβασή μου συγχαίροντας τον εισηγητή, τον συνάδελφό μας κ. Gallagher, του οποίου η εργατικότητα και αυστηρότητα είναι γνωστές σε όλους στην Επιτροπή Αλιείας. Το πράττω δε ειδικά σήμερα με αυτή την έκθεση, με την οποία διαφωνώ, και τη σύνταξη της οποίας αυτός υποχρεώθηκε να αναλάβει εκ νέου παρά το γεγονός ότι δεν ήταν ο αρχικός εισηγητής, τιμώ δε εδώ για άλλη μια φορά τη μνήμη του συναδέλφου μας Allan Macartney.
<P>
Η «περιφερειακή δόμηση» είναι ένας ασαφής όρος, και πιστεύω ότι αυτή η συζήτηση το καταδεικνύει. Τι είναι η περιφερειακή δόμηση; Πιστεύω ότι πριν μιλήσουμε για περιφερειακή δόμηση της Κοινής Αλιευτικής Πολιτικής, θα έπρεπε να καταλήξουμε σε συμφωνία για το τί εννοούμε με αυτό. Περιφέρειες και περιφερειακή δόμηση είναι όροι των οποίων το περιεχόμενο διαφέρει στα 15 κράτη μέλη, και η εφαρμογή σε ένα πεδίο όπως αυτό της αλιείας και της Κοινής Αλιευτικής Πολιτικής, καθιστά κατά την κρίση μου την έκθεση ελάχιστα εναργή - θα τη χαρακτήριζα ακόμη και αντιφατική - και ρίχνει ελάχιστο φως για το πόσο απαραίτητη είναι η αλιεία και η μελλοντική Κοινή Αλιευτική Πολιτική.
<P>
Μια αποκέντρωση που περιλαμβάνει περισσότερη συμμετοχή και διαφάνεια πρέπει να είναι καλοδεχούμενη, πρέπει όμως να πραγματοποιείται στο πλαίσιο αυτού που συνεπάγεται μια κοινή πολιτική που σέβεται τις αρχές της ισότητας και της μη διάκρισης, και που συμβιβάζεται με τις θεμελιώδεις ελευθερίες της ελεύθερης κυκλοφορίας για την ενιαία αγορά που θεσπίζει η Συνθήκη. Δεν μπορούν να συγχέονται οι ανάγκες των πληθυσμών που εξαρτώνται από την αλιεία με μια περιφερειακή δόμηση, μέσω μιας περιφερειακής δόμησης η οποία θα παραβιάζει το πλαίσιο μιας κοινής πολιτικής. Πρέπει να βελτιωθεί η συμμετοχή στη λήψη κοινοτικών αποφάσεων, όχι όμως να κατακερματίσουμε την Κοινή Αλιευτική Πολιτική με περιεφερειακές αποφάσεις που να αυξάνουν τη γραφειοκρατία και να υπονομεύουν τις εγγυήσεις αμεροληψίας στη διαδικασία λήψης αποφάσεων.
<P>
Η μεταρρύθμιση της Κοινής Αλιευτικής Πολιτικής πρέπει να συμβάλει στο να μετατραπεί αυτός ο τομέας επιτέλους σε ένα συν για την κοινοτική οικονομία, χωρίς να παραγνωρίσουμε βεβαίως, την ανάγκη να συνεχίσουμε την υπεράσπιση της παράκτιας αλιείας και των πληθυσμών που εξαρτώνται από την αλιεία, χωρίς όμως να παραβιάζουμε το ισχύον status quo ούτε να διευρύνουμε αυτές τις παράκτιες ζώνες, όπως φιλοδοξούν κάποιες τροπολογίες.
<P>
Για όλους αυτούς τους λόγους, κύριε Πρόεδρε, κυρία Επίτροπε και αγαπητοί συνάδελφοι, δεν θεωρούμε ορθή την έκθεση για την οποία συζητάμε εδώ σήμερα.

<SPEAKER ID=138 LANGUAGE="PT" NAME="Cunha">
Κύριε Πρόεδρε, κυρία Επίτροπε, θα ήθελα καταρχάς να συγχαρώ το συνάδελφό μας Pat Gallagher για την εργασία που έφερε σε πέρας, η οποία υπήρξε εξαιρετικά επίπονη και θετική, επωφελούμενος επίσης της ευκαιρίας για να αποτίνω φόρο τιμής στον αείμνηστο συνάδελφο Allan Macartney, που υπήρξε ένας εξέχων βουλευτής και καλός φίλος.
<P>
Η πείρα μάς διδάσκει ότι στον τομέα της αλιείας πολύ συχνά ξεσπούν προστριβές μεταξύ διαφορετικών κοινοτήτων αλιέων, κυρίως μεταξύ αλιευτικών κοινοτήτων γειτονικών χωρών, για την πρόσβαση στους αλιευτικούς πόρους. Με σκοπό την ελαχιστοποίηση αυτών των διενέξεων, η Κοινή Αλιευτική Πολιτική ανέκαθεν προέβλεπε τη φύλαξη μίας καθορισμένης έκτασης των χωρικών υδάτων των κρατών μελών για την άσκηση αλιευτικής δραστηριότητας αποκλειστικά από τις τοπικές κοινότητες. Το συγκεκριμένο όριο καθορίσθηκε το 1972 στα έξι μίλια, ενώ αργότερα, το 1983, επεκτάθηκε στα 12 μίλια στο πλαίσιο του ισχύοντος κανονισμού της Κοινής Αλιευτικής Πολιτικής. Συμβαίνει, ωστόσο, ότι η ισχύς της παραπάνω ρύθμισης θα λήξει στις 31 Δεκεμβρίου 2002, που σημαίνει ότι, εάν αφήσουμε τα πράγματα όπως έχουν, θα εφαρμόζονται στο εξής οι αρχές της ενιαίας αγοράς, θα υπάρχει δηλαδή ελεύθερη πρόσβαση στους αλιευτικούς πόρους σε όλα τα ύδατα της Ευρωπαϊκής Ένωσης. Μία τέτοια εξέλιξη, όμως, θα ήταν ολέθρια για την αλιευτική δραστηριότητα, ιδίως για την αλιεία μικρής κλίμακας, η οποία διαδραματίζει μείζονος σημασίας οικονομικό και κοινωνικό ρόλο σε μια σειρά κρατών μελών, και πρώτα απ' όλα στη δική μου χώρα, την Πορτογαλία.
<P>
Για το λόγο αυτό, έχει ουσιαστική σημασία να διασφαλισθεί η εφαρμογή της αρχής της σχετικής σταθερότητας και οι αλιευτικές ζώνες που προορίζονται για αποκλειστική εκμετάλλευση από μεριάς των εθνικών ή των τοπικών κοινοτήτων όχι μόνο να διατηρηθούν, αλλά και να επεκταθούν. Για αυτό το λόγο επίσης, από κοινού με τον James Provan και άλλους συναδέλφους, κατέθεσα επτά τροπολογίες στην έκθεση Gallagher με σκοπό ήδη εξ αρχής να κατοχυρωθεί η εν λόγω αρχή της σχετικής σταθερότητας και να τεθούν οι προϋποθέσεις ώστε να ασκήσουμε πιο δραστήρια επιρροή στην πορεία των διαπραγματεύσεων για την εξέλιξη της Κοινής Αλιευτικής Πολιτικής μετά το 2002, κατά τρόπο ώστε να επιτευχθεί η επέκταση, από 12 σε 24 μίλια, της ζώνης αποκλειστικής εκμετάλλευσης των αλιευτικών πόρων από τις εθνικές ή τις τοπικές κοινότητες.
<P>
Κύριε Πρόεδρε, επιτρέψτε μου ακόμη να επισημάνω ότι, κατά τη γνώμη μας, η αποκέντρωση δεν μπορεί να αποτελέσει δίαυλο ή «παραθυράκι» για την προώθηση της επανεθνικοποίησης: αποκέντρωση σημαίνει απλώς και μόνο περισσότερη αποκέντρωση και περισσότερη ευελιξία, με άλλα λόγια σημαίνει περαιτέρω ανάθεση αρμοδιοτήτων και περισσότερη αποτελεσματικότητα.

<SPEAKER ID=139 NAME="Bonino">
Κύριε Πρόεδρε, καταρχήν, τόσο εξ ονόματος της Επιτροπής όσο και προσωπικά, επιθυμώ να εκφράσω και εγώ την οδύνη, την συγκίνηση και την θλίψη μου για τον συνάδελφό σας κ. Allan Macartney, μην παραλείποντας να θυμίσω ότι, όταν ήμουν πολύ πιο νέα και μέλος αυτού του Κοινοβουλίου, ο συνάδελφος Macartney και εγώ ανήκαμε στην ίδια Ομάδα. Συμμερίζομαι συνεπώς, τόσο εγώ όσο και η Επιτροπή τα αισθήματα που εκφράσατε.
<P>
Κύριοι βουλευτές, πρέπει να πω ότι, κάθε φορά που συζητάμε για την αλιεία - στην πραγματικότητα έχουμε γίνει μια ομάδα «φίλων της αλιείας», που λίγο ως πολύ παραμένουν οι ίδιοι - έχω πάντοτε την εντύπωση ότι μερικοί από εσάς πιστεύουν, ή πάντως αφήνουν να εννοηθεί από τα λεγόμενά τους, ότι υπήρξε μια ένδοξη και ευτυχής περίοδος για τον τομέα της αλιείας. Εγώ είμαι κάπως αρχάρια, καθώς ασχολούμαι με αυτόν τον τομέα εδώ και τέσσερα χρόνια μόνο, αλλά ό, τι και να διαβάσω, βιβλία ή δημοσιεύσεις που αφορούν την αλιεία των προηγούμενων ετών, αυτήν την χρυσή εποχή της αλιείας προσωπικά δεν την έχω συναντήσει ποτέ: ο τομέας έζησε πάντα, και ιδιαίτερα σε κάποιες στιγμές, μια ζωή εξαιρετικά θλιβερή, αγωνιζόμενος διαρκώς να διατηρήσει την ισορροπία μεταξύ της εκμετάλλευσης και των αλιευτικών πόρων. Από αυτήν την άποψη, συνεπώς, πιστεύω ότι η Επιτροπή απέδειξε ότι είναι ιδιαίτερα προσεκτική και ανοιχτή σε προτάσεις που μπορούν να προέλθουν από διάφορους τομείς, από το Κοινοβούλιο, από την Συμβουλευτική Επιτροπή καθώς και από τον ίδιο τον τομέα, ώστε να δούμε να βελτιώνεται η κατάσταση.
<P>
Με το πνεύμα αυτό εξέτασα προσεκτικά την έκθεση Gallagher και σπεύδω να σας πω με μεγάλη ελικρίνεια δύο πράγματα: το πρώτο είναι ότι, όπως γνωρίζετε, βρίσκεται σε εξέλιξη μια ευρεία διαβούλευση για την μεταρρύθμιση της κοινής αλιευτικής πολιτικής του 2002, διαβούλευση που προσπαθήσαμε να ξεκινήσουμε σε σύντομο χρόνο έτσι ώστε να μπορέσουμε να αφήσουμε τον ανάλογο χρόνο για την συζήτηση.
<P>
Δεν έχουν επιστραφεί όλα τα ερωτηματολόγια, αλλά από την συντριπτική πλειοψηφία των ερωτηματολογίων και των απαντήσεων που έχουν φτάσει και τα οποία εξετάζει λεπτομερώς η Επιτροπή, προκύπτει ότι μόνο ένα τμήμα του αγγλικού και του ιρλανδικού τομέα επιθυμούσε αυτό το είδος πρότασης. Πιστεύω πράγματι ότι η κυρία McKenna έχει δίκιο ως προς ένα σημείο: πρώτα απ'όλα θα έπρεπε να είμαστε σαφέστεροι σχετικά με το τι πιστεύουμε, ή πιστεύετε, ότι είναι η περιφερειοποίηση, ποια είναι η διαφορά ή ο ακριβής ορισμός των όρων αποκέντρωση - που περιέχει τόσο μεγαλύτερη διαφάνεια όσο και μεγαλύτερη συμμετοχή - και περιφερειοποίηση και, κυρίως, πώς μπορούμε να συνδυάσουμε μια βασική αρχή, που πολλοί από εσάς επανέλαβαν και πάλι εδώ, αυτήν δηλαδή της σχετικής σταθερότητας, με την περιφερειοποίηση.
<P>
Έτσι λοιπόν πιστεύω, προσωπικά, ότι αυτή η έκθεση είναι σημαντική ακριβώς γιατί αποτελεί μια χρήσιμη συμβολή στην συζήτηση. Θα συναντήσω αύριο το πρωί την Συμβουλευτική Επιτροπή της Αλιείας παρουσιάζοντας τις μεταρρυθμίσεις που προτείνω, αλλά σας παρακαλώ να πιστέψετε ότι ήδη στην παρούσα κοινή πολιτική υπάρχουν πολλά ισχυρά περιφερειακά στοιχεία: για παράδειγμα τα περιφερειακά Προγράμματα Πολυετούς Προσανατολισμού, όλο το τμήμα που αφορά την συνεργασία, ή τις συνεδριάσεις σε περιφερειακό επίπεδο. Υπάρχει με λίγα λόγια μια ολόκληρη σειρά πρωτοβουλιών που μπορούν να εμβαθυνθούν και να ενισχυθούν.
<P>
Τελευταίο σημείο σχετικά με το οποίο θα ήθελα να επιστήσω την προσοχή των αξιότιμων βουλευτών - γι'αυτό συνεπώς λέγω ότι χρειάζεται μεγαλύτερη μελέτη - είναι ένα πρόβλημα που αφορά την Συνθήκη. Παρότι δεν είναι σαφές ποιος είναι ο ρόλος της Επιτροπής σε αυτήν την έκθεση, σίγουρα όμως υπάρχει ένα πρόβλημα στην τελευταία, τελική φάση λήψης αποφάσεων, που αφορά το Συμβούλιο Υπουργών, των δεκαπέντε δηλαδή Υπουργών της Ένωσης. Αυτή η φάση πιστεύω ότι δεν μπορεί να αντιμετωπιστεί μονάχα ως πράξη επικύρωσης αποφάσεων που ελήφθησαν σε περιφερειακό επίπεδο ή στα πλαίσια περιφερειακών οργανώσεων.
<P>
Εύχομαι ότι θα συνεχίσουμε να συζητάμε μαζί για το πρόβλημα αυτό γιατί μερικές φορές θεωρώ ότι υπερισχύουν δύο στοιχεία: η αποκέντρωση, μια σωστή εφαρμογή της επικουρικότητας, μια μεγαλύτερη συμμετοχή των τοπικών κοινοτήτων, πράγμα το οποίο είναι μια σωστή απαίτηση, και η περιφερειοποίηση, που πιστεύω ότι πρέπει να μελετηθεί πολύ καλύτερα, γιατί υπάρχουν αρκετά προβλήματα που δεν μπορούν να επιλυθούν σε περιφερειακό επίπεδο. Δεν θα ήθελα συνεπώς να κάνουμε λάθος στην επιλογή του είδους προσέγγισης και να σκεφθούμε ριζικές μεταρρυθμιστικές πρωτοβουλίες χωρίς να τις έχουμε αξιολογήσει εις βάθος.
<P>
Εύχομαι ότι θα μπορέσουμε να συνεχίσουμε μαζί αυτόν τον προβληματισμό για να επιτύχουμε να επιφέρουμε στην κοινή αλιευτική πολιτική τις αναγκαίες μεταρρυθμίσεις, αφού θα τις έχουμε όμως εξετάσει ακόμα περισσότερο.

<SPEAKER ID=140 NAME="Πρόεδρος">
Ευχαριστώ πολύ, κυρία Επίτροπε Emma Bonino.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.
<P>
Η συνεδρίαση διακόπτεται στις 20.25 και επαναλαμβάνεται στις 21.00

<CHAPTER ID=12>
Νομική προστασία των ευρεσιτεχνιών: περίοδοςχάριτος
<SPEAKER ID=141 NAME="Πρόεδρος">
Η ημερήσια διάταξη προβλέπει την συζήτηση της έκθεσης του κ Rothley (A4-0037/99), εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την καθιέρωση περιόδου χάριτος του νέου στους εθνικούς νόμους περί ευρεσιτεχνιών.

<SPEAKER ID=142 NAME="Rothley">
Κύριε Πρόεδρε, στην Ευρωπαϊκή Ένωση οι ερευνητές, οι επιστήμονες και οι εφευρέτες αντιμετωπίζουν ένα κοινό πρόβλημα. Είτε θα πρέπει να δημοσιεύσουν τα αποτελέσματα των ερευνών τους, του επιστημονικού τους έργου και θα εγκαταλείψουν με αυτόν τον τρόπο τη δυνατότητα να προστατευθούν εκ των υστέρων τα πνευματικά τους δικαιώματα, είτε δεν θα συμμετάσχουν στην επιστημονική συζήτηση, προσδοκώντας τη νομική προστασία της ευρεσιτεχνίας τους. Αυτό είναι το δίλημμα που αντιμετωπίζουν οι ερευνητές, οι επιστήμονες και οι εφευρέτες στην Ευρωπαϊκή Ένωση. Τούτο σημαίνει πως πρέπει να παραιτηθούν είτε από τη συμμετοχή στην επιστημονική συζήτηση είτε από τη νομική προστασία των πνευματικών τους δικαιωμάτων. Το συγκεκριμένο πρόβλημα έχει ρυθμισθεί στις ΗΠΑ, στην Ιαπωνία και σε πολλά άλλα κράτη του κόσμου, μόνο στην Ευρωπαϊκή Ένωση δεν έχει ρυθμισθεί, γεγονός που έχει μοιραίες συνέπειες. Φυσικά, ο κάθε Ευρωπαίος ερευνητής, επιστήμονας ή εφευρέτης μπορεί για την απόκτηση διπλώματος ευρεσιτεχνίας να δηλώσει στην Αμερική την εφεύρεση που ανέπτυξε, τις δημοσιευθείσες επιστημονικές του ιδέες. Μπορεί βέβαια να κάνει κάτι τέτοιο, αλλά αυτό συνεπάγεται πως θα προχωρήσει σε περαιτέρω επενδύσεις εκεί όπου προστατεύεται η ευρεσιτεχνία του.
<P>
Με άλλα λόγια, η έλλειψη μίας περιόδου χάριτος για εφευρέσεις σημαίνει ότι στην Ευρωπαϊκή Ένωση έχουμε μια ρύθμιση ανασταλτική για την καινοτομία και ταυτόχρονα εχθρική προς την έρευνα. Τί σημαίνει η περίοδος χάριτος για εφευρέσεις; Σημαίνει ότι μία προδημοσίευση του ίδιου του εφευρέτη δεν μπορεί να προκαλέσει ζημία στον ίδιο κατά τη δήλωση της εφεύρεσης του για την απόκτηση διπλώματος ευρεσιτεχνίας. Εξάλλου αυτό δεν αλλάζει τίποτα στην αρχή του πρώτου δηλώνοντος ευρεσιτεχνία. Τώρα βέβαια υπάρχουν και έξυπνοι άνθρωποι στην Ευρωπαϊκή Ένωση, όπως για παράδειγμα στη χημική βιομηχανία, ο οποίοι μας εξηγούν πως όλα αυτά έχουν σχέση με την έλλειψη νομικής ασφάλειας. Οι Αμερικανοί, οι Ιάπωνες, οι Καναδοί και οι επιστήμονες πολλών άλλων χωρών θα τρίβουν έκπληκτοι τα μάτια τους, όταν η γερμανική ένωση της χημικής βιομηχανίας θα τους διαφωτίσει πως στη χώρα τους υπάρχει έλλειψη νομικής ασφάλειας, καθότι μάλλον δεν το βλέπουν έτσι το ζήτημα.
<P>
Έκπληξη προκαλεί και το γεγονός ότι κατά τη διάρκεια των διαπραγματεύσεων με τους Αμερικανούς στο πλαίσιο της Παγκόσμιας Οργάνωσης Πνευματικής Ιδιοκτησίας - υπό το πνεύμα ότι αυτοί θα υιοθετήσουν την αρχή του πρώτου δηλώνοντος ευρεσιτεχνία και εμείς θα υιοθετήσουμε την περίοδο χάριτος για εφευρέσεις - η ευρωπαϊκή βιομηχανία στο σύνολό της ήταν σύμφωνη να υπάρχει στην Ευρώπη μία τέτοια περίοδος χάριτος. Γνωρίζω ότι στην Επιτροπή, όπου, ειρήσθω εν παρόδω, έγινε τον Οκτώβριο μια ακρόαση και η οποία, περιέργως πως, ανακοίνωσε ήδη την επομένη στην έκπληκτη ευρωπαϊκή κοινή γνώμη τα συμπεράσματα της ακρόασης, γνωρίζω λοιπόν, ότι στην Επιτροπή λέγεται το εξής: το θέμα αυτό μπορούμε να το δούμε μόνο σε σχέση με τη συγκεκριμένη αρχή του πρώτου δηλώνοντος ευρεσιτεχνία και με την αρχή του πρώτου εφευρέτη, κάτι που στις ΗΠΑ έχει μεγάλη σημασία.
<P>
Βέβαιο είναι πως οι Αμερικανοί ποτέ δεν θα παρεκκλίνουν από την αρχή του πρώτου εφευρέτη. Συνεπώς, εμείς βασικά δεν μπορούμε παρά να κάνουμε επιτέλους αυτό που είναι λογικό και προς το συμφέρον μας, δηλαδή να εισάγουμε την περίοδο χάριτος για τις εφευρέσεις. Όμως δεν ανήκει στα δικά μου καθήκοντα να κάνω συστάσεις στα άλλα πολικά κόμματα. Δεν κάνω συστάσεις πολιτικού χαρακτήρα στην Ομάδα του ΕΛΚ ή στην Ομάδα των Φιλελευθέρων. Θα τις απορρίψουν ενδεχομένως όλες. Είναι πιθανό. Θέλω μόνο να επισημάνω ότι τη θέση αυτή την οποία υποστηρίζει προφανώς η Ομάδα του ΕΛΚ και η Ομάδα των Φιλελευθέρων, θα πρέπει να την εγκαταλείψουν και οι δύο. Δεν θα μπορέσουν να εμμείνουν στη θέση αυτή. Θα αναγκαστούν να υποχωρήσουν.
<P>
Δεν είμαι εντελώς άπειρος όσον αφορά την τακτική σύμφωνα με την οποία η μάχη κερδίζεται με τη δεύτερη προσπάθεια. Όπως λοιπόν και να αποφασίσει το Σώμα για τη συγκεκριμένη πρωτοβουλία, ξέρω ότι εμείς - δηλαδή η πολιτική μου Ομάδα - στο τέλος θα κερδίσουμε ως προς την εν λόγω πρωτοβουλία, είναι βέβαιο. Θα διοργανώσουμε ένα παγκόσμιο συνέδριο με το συγκεκριμένο θέμα, θα προσκαλέσουμε τους καλύτερους πραγματογνώμονες και τότε θα μπορέσουμε να πούμε μάλλον στην Επιτροπή πως βλέπει ο κόσμος το ζήτημα αυτό και όχι η περιορισμένη οπτική γωνία της ένωσης της χημικής βιομηχανίας στη Γερμανία. Έχω να διατυπώσω την εξής σύσταση: οι Ομάδες του ΕΛΚ και των Φιλελευθέρων θα πρέπει να είναι προσεκτικότερες. Είναι πάντα πολύ δύσκολο, όταν αναγκάζεται κανείς να εγκαταλείψει μία θέση στην οποία δεν μπορεί να επιμείνει, επειδή είναι εχθρική προς την έρευνα και ανασταλτική για τις καινοτομίες, επειδή δεν έχει πια καμία σχέση με την εναρμόνιση της νομοθεσίας περί ευρεσιτεχνίας σε παγκόσμιο επίπεδο. Η θέση αυτή δεν μπορεί να στηριχθεί. Θα αναγκασθείτε - όπως επίσης και η Επιτροπή - να την εγκαταλείψετε και θα την εγκαταλείψετε.
<P>
Θα ήταν ίσως φρονιμότερο να ταχθεί κανείς εξ αρχής υπέρ της πλευράς της λογικής. Επομένως, δεν έχει καμία σημασία το αυριανό αποτέλεσμα, είτε υπάρξουν 314 ψήφοι είτε όχι. Χωρίς την πρωτοβουλία της Ομάδας μου δεν θα υπήρχε καν τέτοιο ζήτημα. Η Επιτροπή θα ήθελε να το κρατήσει σε ένα συρτάρι κλειδωμένο, μην τυχόν και μιλήσει κανείς σχετικά με την κοινοτική νομοθεσία περί ευρεσιτεχνίας. Αυτό είναι που θα ήθελε περισσότερο απ' όλα η Επιτροπή. Όμως θέσαμε το ζήτημα στην ημερήσια διάταξη. Θα μιλήσουμε για το ζήτημα αυτό και ανεξάρτητα από το αποτέλεσμα της αυριανής ψηφοφορίας, δεν φοβάμαι το ενδεχόμενο να μη βρεθεί η απαραίτητη πλειοψηφία. Την πραγματική συζήτηση θα την διεξαγάγουμε σε σχέση με την κοινοτική νομοθεσία περί ευρεσιτεχνίας και στο τέλος αυτής της συζήτησης θα κερδίσουμε, πράγμα που θα αποβεί προς όφελος της Ευρωπαϊκής Ένωσης ως τόπου εγκατάστασης επιχειρήσεων. Με παραξενεύει επανειλημμένα το γεγονός ότι με τέτοια ανασταλτικά για τις επενδύσεις και εχθρικά προς την έρευνα εργαλεία καταστρέφεται ως τόπος εγκατάστασης επιχειρήσεων η Ευρωπαϊκή Ένωση και μετά αναρωτιέται κανείς γιατί δημιουργούνται αλλού οι θέσεις εργασίας. Για τον λόγο αυτό είμαι πεπεισμένος ότι στο τέλος θα νικήσει η λογική.

<SPEAKER ID=143 LANGUAGE="EN" NAME="Oddy">
Κύριε Πρόεδρε, θα ήθελα να συγχαρώ τον εισηγητή που είναι ένα από τα πιο επινοητικά μέλη της Επιτροπής Νομικών Θεμάτων και Δικαιωμάτων των Πολιτών. Ήταν ο πρώτος άνθρωπος που παρουσίασε στο Κοινοβούλιο έκθεση πρωτοβουλίας σχετικά με τις ασφάλειες των αυτοκινήτων που οδήγησε σε νομοθέτηση εκ μέρους της Επιτροπής. Και πάλι όμως ο κ. Rothley έδειξε επινοητικότητα ως προς το θέμα των εφευρέσεων.
<P>
Είναι σημαντικό να μην βρεθεί η Ευρωπαϊκή Ένωση σε μειονεκτική ανταγωνιστική θέση έναντι άλλων χωρών του κόσμου, όσον αφορά τις ικανότητές μας στη μηχανική. Τα διπλώματα ευρεσιτεχνίας αποτελούν βασική αρχή των νομικών δικαιωμάτων για την ενθάρρυνση των εφευρέσεων. Η δημιουργικότητα είναι η κινητήρια δύναμη της παραγωγικότητας στην Ευρωπαϊκή Ένωση. Η μηχανική είναι σημαντική στην εκλογική περιφέρειά μου και συνεπώς εκτιμώ ιδιαίτερα τη σπουδαιότητα των διπλωμάτων ευρεσιτεχνίας και των εφευρέσεων. Θα αναφέρω μόνο δύο παραδείγματα: στην εκλογική μου περιφέρεια ο Frank Whittle εφηύρε την αεριωθούμενη μηχανή και ο James Brindley εφηύρε τους μηχανισμούς ασφαλείας για τα ποδήλατα.
<P>
Η εν λόγω έκθεση είναι σημαντική ως πρόταση επειδή δίνει στους ερευνητές περιθώριο ενός έτους για τη δημοσίευση της εφεύρεσή τους προτού υποβάλουν δήλωση ευρεσιτεχνίας. Αυτό θα βοηθήσει τους ερευνητές να δημοσιοποιούν τις εργασίες τους και θα ακολουθήσει το παράδειγμα των Ηνωμένων Πολιτειών και της Ιαπωνίας. Πρέπει να αυξήσουμε όσο το δυνατόν περισσότερο την ανταγωνιστικότητα της Ευρωπαϊκής Ένωσης. Πρέπει να έχουμε ισχυρή βιομηχανική βάση και τα διπλώματα ευρεσιτεχνίας παίζουν σημαντικό ρόλο στην ανάπτυξη της βιομηχανικής παραγωγής της Ευρωπαϊκής Ένωσης.

<SPEAKER ID=144 LANGUAGE="ES" NAME="Aρoveros Trias de Bes">
Κύριε Πρόεδρε, η παρούσα νομοθετική πρωτοβουλία που βασίζεται στο εδάφιο 2 του άρθρου 138Β της Συνθήκης των Ευρωπαϊκών Κοινοτήτων και στο άρθρο 50 του Κανονισμού μας, γίνεται στην κατεύθυνση, όπως μας ανέφερε ο εισηγητής, της εισαγωγής, στη νομοθεσία τη σχετική με την κατοχύρωση ευρεσιτεχνίας, περιόδου χάριτος ενός έτους στη διάρκεια του οποίου ο εφευρέτης μπορεί να ζητήσει κατοχύρωση ευρεσιτεχνίας χωρίς να υφίσταται ζημία από τυχόν προηγούμενη δημοσίευση της εφεύρεσης. Αυτό λοιπόν θα σήμαινε τη δημιουργία ανάλογου συστήματος με αυτό που ισχύει στις Ηνωμένες Πολιτείες και στην Ιαπωνία, όπου η περίοδος χάριτος είναι εξάμηνη.
<P>
Οι προσπάθειες εισαγωγής της εν λόγω περιόδου χάριτος από πλευράς του Παγκόσμιου Οργανισμού Πνευματικής Ιδιοκτησίας δεν πέτυχαν μέχρι τώρα, δεδομένου ότι η περίοδος χάριτος είναι άρρηκτα συνδεδεμένη με το άλυτο πρόβλημα του ζητήματος του να γνωρίζουμε σε ποιον ανήκει το δικαίωμα του διπλώματος ευρεσιτεχνίας, στον εφευρέτη, όπως συμβαίνει στις Ηνωμένες Πολιτείες, ή σε αυτόν που καταθέτει την αίτηση, όπως στην Ευρώπη.
<P>
Κύριε Πρόεδρε, τρέφω τη μεγαλύτερη εκτίμηση - και αυτός το γνωρίζει - για τον συνάδελφό μου κ. Rothley. Πιστεύω ειλικρινά ότι πρόκειται για έναν μεγάλο κοινοβουλευτικό άνδρα και εξαίρετο νομικό. Εν τούτοις όμως, στην προκειμένη περίπτωση, πρέπει να πω ότι είμαι εντελώς αντίθετος με αυτό που επιχειρεί με την έκθεσή του. Αυτός μίλησε για σύνεση. Δεν ξέρω εάν είναι πιο συνετό ή ασύνετο να υποβληθεί αίτημα για περίοδο χάριτος ή όχι. Και ίσως η παρέμβασή μου θα περίττευε, δεδομένου ότι αυτός ήδη ανέφερε τα επιχειρήματα στα οποία εγώ πρέπει να βασιστώ. Προηγήθηκε της παρέμβασής μου λέγοντας - σίγουρα υπήρχε λόγος - ποια είναι τα επιχειρήματα όσων αντιτάσσονται σε αυτό το αίτημα. Αντιλαμβανόμαστε - και αυτός το ανέφερε και εγώ το επαναλαμβάνω για αυτό το λόγο - ότι η περίοδος χάριτος - και αυτό είναι αναντίρρητο - επιφέρει υψηλό βαθμό νομικής ανασφάλειας και επίσης οικονομικής ανασφάλειας για αυτούς που έκαναν δυνατή την εφεύρεση για την οποία ζητείται δίπλωμα ευρεσιτεχνίας και αναμφίβολα η βιομηχανία - επίσης το ανέφερε - δεν θα μπορούσε να βαστάξει το κόστος που θα επέφερε αυτή η αβεβαιότητα η οποία προκαλείται από την περίοδο χάριτος.
<P>
Είναι απαραίτητη - και δεν έγινε - μια μελέτη σε βάθος, που να καθορίζει τις πραγματικές συνέπειες της παρούσας απόκλισης μεταξύ της ευρωπαϊκής νομοθεσίας και αυτής των Ηνωμένων Πολιτειών διότι δεν ξεχνούμε κύριε Πρόεδρε ότι η περίοδος χάριτος που ισχύει στις Ηνωμένες Πολιτείες βασίζεται σε ένα σύστημα κεφαλαιακού κινδύνου πολύ διαφορετικού από αυτό που υπάρχει μέσα στην Ευρωπαϊκή Ένωση και κατά συνέπεια θα ήταν περιττό να καθορίσουμε στο εσωτερικό της Ένωσης περίδο χάριτος τέτοιου τύπου, μια και δεν θα λαμβανόταν υπόψη η ιδιαιτερότητα του υφιστάμενου σε μας οικονομικού συστήματος.
<P>
Πρέπει να αναφερθεί επίσης ότι η Επιτροπή οργάνωσε τον Οκτώβριο του 1998 μια δημόσια ακρόαση στην οποία συμμετείχαν αντιπρόσωποι των ενδιαφερόμενων τομέων. Το συμπέρασμα της ακρόασης ήταν ότι οποιαδήποτε πρωτοβουλία που συνδέεται με τη θέσπιση περιόδου χάριτος, για να είναι πραγματικά αποτελεσματική, πρέπει να λάβει υπόψη το φαινόμενο της παγκοσμιοποίησης και κατ' επέκταση να καταγραφεί στο πλαίσιο μιας οργάνωσης τυποποίησης.
<P>
Κατά συνέπεια κύριε Πρόεδρε, δεν είμαστε σύμφωνοι ότι η νομική βάση βρίσκεται στο άρθρο 138Β της Συνθήκης. Αντιλαμβανόμαστε ότι είναι υπερβολικό να ζητήσουμε και ότι δεν είναι συνετό - και ο κ. Rothley μίλησε για σύνεση - να ζητήσουμε από την Επιτροπή μια νομοθετική πρωτοβουλία αυτού του εύρους. Ο συνάδελφός μου ανέφερε ότι η πραγματική συζήτηση θα γίνει στο πλαίσιο αυτής της κατοχύρωσης ευρεσιτεχνίας. Αυτό είναι βέβαιο. Και δεδομένου ότι θα γίνει στο πλαίσιο της κατοχύρωσης ευρεσιτεχνίας, δεν είναι απαραίτητη μια περίοδος χάριτος, μια και είναι μάλλον ασύνετο.

<SPEAKER ID=145 LANGUAGE="SV" NAME="Thors">
Κύριε Πρόεδρε, είναι σαφές ότι αυτό το θέμα δεν είναι από τα εύκολα. Υπάρχουν πλεονεκτήματα, τα οποία επισημαίνονται από τον εισηγητή, π.χ. η κατάσταση που επικρατεί στον τομέα της επιστημονικής έρευνας και οι μικρές επιχειρήσεις που δεν είναι εξοικοιωμένες με τη δραστηριότητα. Όταν, όμως, αναφερόμαστε στο γεγονός ότι εδώ στην ΕΕ υστερούμε πολύ σ' ό, τι αφορά τις εφευρέσεις ανά κάτοικο, τότε, πιστεύω αντιθέτως ότι αυτό συμβαίνει μόνο σε κοινοτικό επίπεδο. Πιστεύω ότι πρέπει να αναλύσουμε επίσης τις διαφορές μεταξύ των κρατών μελών, διότι η εικόνα δεν είναι τόσο σαφής όσο λέει ο εισηγητής ότι είναι.
<P>
Τα μειονεκτήματα που αναφέρθηκαν είναι π.χ. η νομική ανασφάλεια, οι ασάφειες στις δικαστικές διαδικασίες και ο κίνδυνος να βρεθούν, όντως, οι ευρωπαϊκές επιχειρήσεις σε μία δυσχερέστερη κατάσταση από αυτήν των αμερικανικών.
<P>
Εγώ και η Ομάδα του ΦΙΛ, θεωρούμε ότι αυτό πρέπει να ειδωθεί στο πλαίσιο μίας μορφής εμπορικού πολέμου που σήμερα υπάρχει de facto μεταξύ ΕΕ και ΗΠΑ. Είναι απολύτως σαφές ότι έχει τεθεί επί τάπητος το θέμα των πνευματικών δικαιωμάτων και σκέφτομαι ότι ο πόλεμος UMTS, ακριβώς τώρα, είναι ουσιαστικά ένα θέμα που αφορά τα πνευματικά δικαιώματα. Είναι προφανές ότι πριν κάποια χρόνια βρισκόμασταν πολύ κοντά στο κλείσιμο του θέματος, όταν θα θεσπιζόταν ως μία γενική, παγκόσμια αρχή η αρχή «first to file» αντί για «first to invent». Ταυτόχρονα θα είχαμε μία περίοδο χάριτος.
<P>
Δεν πρέπει να παραιτηθούμε από τη δυνατότητα να συνδέσουμε αυτές τις δύο θέσεις με τη μονόπλευρη θέσπιση μίας περιόδου χάριτος. Είναι σαφές ότι και η πρωτοβουλία που προτείνει τώρα ο εισηγητής εξανάγκασε την Επιτροπή να δραστηριοποιηθεί. Νομίζω ότι αυτό μπορούμε να το δούμε στην πρόσφατη ανακοίνωση για τα θέματα ευρεσιτεχνίας στην Κοινότητα, όπου η Επιτροπή επισημαίνει ρητά ότι χρειαζόμαστε μία προσωρινή δυνατότητα κάποιας μορφής για να κάνουμε μία διερεύνηση, δηλαδή να καταγράφεται όταν έχει γίνει κάτι. Είναι πολύ καλύτερα να υπάρχει ένα τέτοιο σαφές όριο. Γι' αυτόν τον λόγο, η Ομάδα μας θα απορρίψει μία τυπική πρωτοβουλία. Ωστόσο, επιθυμούμε να διερευνηθεί περαιτέρω το θέμα και να έχουμε στα χέρια μας αυτό το χαρτί ακόμη και σε προσεχείς διαπραγματεύσεις στον τομέα της εμπορικης πολιτικής. Αυτήν την απόφαση τη λάβαμε βασικά με δεδομένη την υφιστάμενη κατάσταση στην οποίαι βρίσκονται οι σχέσεις μεταξύ των εμπορικών μπλόκ.

<SPEAKER ID=146 LANGUAGE="DE" NAME="Ullmann">
Κύριε Πρόεδρε, κυρία Επίτροπε, μπορεί κανείς να έχει διαφορετική ή μάλλον πολύ διαφορετική γνώμη για το κατά πόσο ήταν σωστό να εγκαταλειφθεί η ευρωπαϊκή παράδοση της νομοθεσίας περί ευρεσιτεχνίας χάριν προσαρμογής σε εκείνη των ΗΠΑ. Αυτό όμως που σίγουρα δεν μπορεί να κάνει - και εδώ έχει απόλυτο δίκιο ο εισηγητής - είναι να αρνηθεί τις συνέπειες που απορρέουν από αυτήν την απόφαση εκ των υστέρων, αφού έχει πλέον ληφθεί. Η υιοθέτηση των αμερικανικών κριτηρίων για τη χορήγηση διπλώματος ευρεσιτεχνίας, χωρίς την υιοθέτηση της περιόδου χάριτος για εφευρέσεις, μια περίοδος που ισχύει από καιρό στις ΗΠΑ, θα έβλαπτε δραστικά την ευρωπαϊκή έρευνα. Η τελευταία θα έχανε ειδικά εκείνα τα πλεονεκτήματα στα οποία αποσκοπούσε η εναρμόνιση και το αποτέλεσμα θα ήταν να αναγκάζονται πλέον οι Ευρωπαίοι να δημοσιεύουν και να δηλώνουν τις εφευρέσεις τους στις ΗΠΑ. Το ότι αποκλείεται στην περίπτωση αυτή να δώσει ένα κράτος μέλος μόνο του μια ξεχωριστή λύση, είναι το ίδιο σαφές όπως και η ανάγκη προσαρμογής των δικών μας ρυθμίσεων σε εκείνες της συμφωνίας της Παγκόσμιας Οργάνωσης Πνευματικής Ιδιοκτησίας.
<P>
Οι ενστάσεις που εκφράσθηκαν τον τελευταίο καιρό από την πλευρά της χημικής βιομηχανίας κατά της περιόδου χάριτος αποσκοπούν στην υποταγή των επιστημόνων στο συμφέρον της βιομηχανίας να τηρηθεί μυστικότητα ως προς τα επιτεύγματα τους. Θεωρώ ότι είναι καθήκον του Κοινοβουλίου να υπερασπισθεί στο σημείο αυτό την ελευθερία της επιστήμης και την ελευθερία των επιστημόνων ως προς τη διάθεση της πνευματικής τους ιδιοκτησίας. Για τον λόγο αυτό παρακαλώ να υποστηρίξουμε την πρωτοβουλία του εισηγητή με την μεγαλύτερη δυνατή έμφαση. Θέλω να ευχαριστήσω ρητά τον κ. εισηγητή για την πρωτοβουλία του.

<SPEAKER ID=147 LANGUAGE="DE" NAME="Gebhardt">
Κύριε Πρόεδρε, αγαπητοί συνάδελφοι, αγαπητή κυρία Επίτροπε, είναι εκπληκτικό το γεγονός ότι μερικές φορές οι global players παίζουν όπως οι ομάδες που βρίσκονται στις τελευταίες θέσεις της ερασιτεχνικής κατηγορίας. Έτσι έχουμε τους παγκόσμιους ομίλους επιχειρήσεων και τις ομάδες συμφερόντων των αντίστοιχων ενώσεων που θέλουν πράγματι να μας πείσουν να μην υιοθετήσουμε την περίοδο χάριτος στη νομοθεσία μας περί ευρεσιτεχνίας. Θέλουν να μας πείσουν να μην υιοθετήσουμε ακριβώς αυτή τη διάταξη που προστατεύει τους εφευρέτες, και μάλιστα ειδικά οι παγκόσμιοι όμιλοι επιχειρήσεων που τα πάνε μια χαρά με αυτήν στα υπόλοιπα μέρη της γης, όπως για παράδειγμα στις ΗΠΑ και στην Ιαπωνία. Σε αντίθεση προς την ομάδα συμφερόντων που δυσφημεί την περίοδο χάριτος ως εχθρική προς την έρευνα και ανασταλτική για τις επενδύσεις, συντάσσομαι με την άποψη του εισηγητή, ότι η ευρωπαϊκή νομοθεσία δεν θα είναι βιώσιμη αν δεν προχωρήσει πολύ γρήγορα στην υιοθέτηση της περιόδου χάριτος. Η συγκεκριμένη περίοδος εξυπηρετεί την έρευνα και προστατεύει τις μικρομεσαίες επιχειρήσεις που δικαιολογημένα έχουν κερδίσει το αμέριστο ενδιαφέρον του Ευρωπαϊκού Κοινοβουλίου. Οι ΜΜΕ δημιουργούν επιτακτικά αναγκαίες θέσεις εργασίας με τεχνολογίες που είναι μελλοντοστραφείς.
<P>
Νέοι επιστήμονες σε πανεπιστήμια και ερευνητικά ινστιτούτα συμβάλλουν με την έμπνευση τους. Πρέπει να έχουν τη δυνατότητα να συζητούν και να δημοσιεύουν καινοτομίες, χωρίς ταυτόχρονα να κινδυνεύουν λόγω αυτού να χάσουν το δικαίωμά τους σε κάποιο ενδεχομένως κερδοφόρο δίπλωμα ευρεσιτεχνίας. Οι μεγάλες επιχειρήσεις έχουν τα περιθώρια να επιτρέψουν τη διεξαγωγή της έρευνας κεκλεισμένων των θυρών και να κρύψουν τα ευρήματά τους, μέχρις ότου να έρθει η κατάλληλη στιγμή για να τα εμπορευτούν με την αντίστοιχη κερδοφορία. Αντίθετα, οι πανεπιστημιακοί ερευνητές, εάν θέλουν να οικοδομήσουν και να εδραιώσουν το κύρος τους ως επιστήμονες, πρέπει να παρουσιάζουν τα αποτελέσματά τους στη δημοσιότητα. Στο παράδειγμα των ΗΠΑ βλέπουμε ότι βοηθά πολύ μια περίοδος χάριτος για τη δήλωση ευρεσιτεχνίας. Εκεί ζουν οι ερευνητές στους οποίους γίνονται οι περισσότερες παραπομπές, εκεί υπάρχει και ένας αξιοζήλευτος αριθμός μικρών καινοτόμων επιχειρήσεων. Εάν δεν θέλουμε να υστερήσουμε, θα πρέπει η Ευρώπη να ξυπνήσει και μάλιστα το ταχύτερο δυνατόν ακόμα και αν αυτό αντίκειται στα σχέδια των μεγάλων ομίλων επιχειρήσεων.

<SPEAKER ID=148 NAME="Bonino">
Κύριε Πρόεδρε, αξιότιμοι βουλευτές, πράγματι το ζήτημα της εισαγωγής, στις εθνικές νομοθεσίες που αφορούν τα διπλώματα ευρεσιτεχνίας, μιας περιόδου ανοχής για τις εφευρέσεις είναι μια ευαίσθητη και, κατά κάποιο τρόπο, σημαντική πτυχή στην παρούσα συζήτηση, σχετικά με την μεταρρύθμιση του συστήματος των διπλωμάτων ευρεσιτεχνίας στην Ευρώπη, όπως εξάλλου ανέφερε ήδη ο κύριος εισηγητής. Γι'αυτό η Επιτροπή είναι ευγνώμων στο Κοινοβούλιο και, ιδιαίτερα, στον εισηγητή που πήρε αυτήν την πρωτοβουλία.
<P>
Έπειτα από μια σειρά παρεμβάσεων βουλευτών που έκαναν αναφορά στο σύστημα των Ηνωμένων Πολιτειών ή της Ιαπωνίας, είναι υποχρέωσή μου να θυμίσω ότι πράγματι αληθεύει ότι ο αμερικανικός νόμος προβλέπει την αρχή της περιόδου ανοχής, αλλά αυτό πρέπει να γίνει κατανοητό υπό το φως ενός ειδικού χαρακτηριστικού της αμερικανικής νομοθεσίας, που λειτουργεί βάσει της αρχής του «first to invent», ο πρώτος εφευρέτης, ενώ το ευρωπαϊκό δίκαιο λειτουργεί βάσει μιας άλλης αρχής, αυτής του «first to file», ο πρώτος δηλών. Είτε μας αρέσει είτε όχι, πιστεύω ότι, κάθε σύγκριση με άλλα συστήματα πρέπει να λαμβάνει υπόψη ότι το σημείο εκκίνησης και οι αρχές υλοποίησης διαφέρουν.
<P>
Δεύτερη σκέψη: όπως υπενθυμίστηκε εδώ, η Επιτροπή οργάνωσε, στις 5 Οκτωβρίου 1998, μια ακρόαση ad hoc των ενδιαφερομένων μερών. Η Επιτροπή δεν αποφασίζει μόνη της στην ψηφοφορία: στην ακρόαση αυτή παραβρέθηκαν 150 άτομα, εκπροσωπώντας όλους τους ενδιαφερόμενους τομείς, και για δική σας ακριβώς πληροφόρηση ίσως να ήταν καλό να τους αναφέρω: ήταν παρούσες μεγάλες, μικρές και μεσαίες επιχειρήσεις, ενώσεις εφευρετών και ερευνητών, οργανισμοί εθνικής εκπροσώπευσης, ευρωπαϊκοί και διεθνείς, σύμβουλοι σε θέματα διπλωμάτων ευρεσιτεχνιών, γραφεία εθνικών και ευρωπαϊκών διπλωμάτων ευρεσιτεχνιών, διεθνή ιδρύματα, κράτη μέλη και διεθνείς εμπειρογνώμονες.
<P>
Ίσως όλοι αυτοί οι κύριοι να έκαναν λάθος. Παραμένει όμως το γεγονός ότι, στο τέλος αυτής της ακρόασης, μπορεί κανείς να εξάγει ένα πρώτο σημαντικό συμπέρασμα, ότι δηλαδή μια πιθανή νομοθετική δράση σχετικά με την περίοδο διακοπής μπορεί να γίνει αντιληπτή μόνο σε διεθνές επίπεδο, στα πλαίσια του Παγκόσμιου Οργανισμού Πνευματικής Ιδιοκτησίας. Προέκυψε πράγματι σαφώς ότι μια μονομερής ευρωπαϊκή πρωτοβουλία δεν θα απέφερε τους αναμενόμενους καρπούς.
<P>
Αλλη παρατήρηση: σύμφωνα με την συντριπτική πλειοψηφία των ενδιαφερομένων τομέων σε αυτήν την ακρόαση, μια περίοδος ανοχής αυξάνει την νομική αβεβαιότητα, καθώς εγκαταλείπεται η αρχή της απόλυτης καινοτομίας για εκείνη της σχετικής καινοτομίας. Και στην πραγματικότητα η περίοδος ανοχής φαίνεται ότι δεν θεωρείται κατάλληλη απάντηση σε ουσιαστικά προβλήματα, όπως η πολυπλοκότητα της διαδικασίας κατάθεσης των αιτήσεων, η έλλειψη σχετικών πληροφοριών, η ανάγκη δημοσίευσης των εφευρέσεων πριν την κατάθεση των αιτήσεων για την χορήγηση διπλώματος ευρεσιτεχνίας.
<P>
Ωστόσο, η ακρόαση της 5ης Οκτωβρίου επέτρεψε την εξεύρεση ορισμένων λύσεων που η Επιτροπή δεσμεύτηκε να εξετάσει βαθύτερα, δέσμευση που πάντως απορρέει από την ανακοίνωση σχετικά με το μέλλον του διπλώματος ευρεσιτεχνίας στην Ευρώπη, που εγκρίθηκε τον Φεβρουάριο.
<P>
Συγκεκριμένα, όσον αφορά την πολυπλοκότητα της διαδικασίας για την κατάθεση των αιτήσεων διπλωμάτων ευρεσιτεχνίας, η Επιτροπή δεσμεύτηκε να μελετήσει τον συλλογισμό που αφορά την ιδέα μιας προσωρινής κατάθεσης της αίτησης ευρεσιτεχνίας, που θα βασίζεται σε απλοποιημένες διατυπώσεις και χωρίς καταβολή φόρων. Αυτός ο συλλογισμός θα ολοκληρωθεί πριν το τέλος του 1999. Επιπλέον, για να ανταποκριθούμε στις συγκεκριμένες απαιτήσεις εφευρετών και μικρομεσαίων επιχειρήσεων, που έχουν ανάγκη να διαδόσουν τις εφευρέσεις τους πριν καταθέσουν την αίτηση, η Επιτροπή δεσμεύτηκε να διεξάγει την επανεξέταση των δύο εξαιρέσεων στην αρχή της απόλυτης καινοτομίας, που ισχύει αυτήν την στιγμή στο ευρωπαϊκό δίκαιο: προφανής καταχρηστική συμπεριφορά απέναντι στον αιτούντα και παρουσίαση της εφεύρεσης στα πλαίσια διεθνών εκθέσεων.
<P>
Υπό αυτές τις συνθήκες, κύριε Πρόεδρε, αξιότιμοι κύριοι βουλευτές, η Επιτροπή βρίσκεται στην θέση να ανακοινώσει ότι, όσον αφορά την πρόταση νομοθετικού ψηφίσματος, δεν μπορεί να αποδεχθεί την πρόσκληση να προτείνει μια οδηγία στο Κοινοβούλιο και στο Συμβούλιο που να βασίζεται στο άρθρο 100Α της Συνθήκης. Αντίθετα αποδέχεται την τροπολογία, που κατατέθηκε από την κυρία Palacio, και καλεί το θεσμικό όργανο να συνεχίσει τον συλλογισμό που ξεκίνησε, λαμβάνοντας υπόψη τα συμπεράσματα της ακρόασης για την οποία μίλησα πριν λίγο.

<SPEAKER ID=149 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00

<CHAPTER ID=13>
Ενίσχυση της συνοχής και της ανταγωνιστικότητας
<SPEAKER ID=150 NAME="Πρόεδρος">
Η ημερήσια διάταξη προβλέπει την συζήτηση της έκθεσης του κ. de Lassus Saint Geniθs (A4-0027/99), εξ ονόματος της Επιτροπής Περιφερειακής Πολιτικής, σχετικά με την ανακοίνωση της Επιτροπής στο Συμβούλιο, το Ευρωπαοκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών, με τίτλο «ενισχύοντας τη συνοχή και την ανταγωνιστικότητα μέσω της έρευνας, της τεχνολογικής ανάπτυξης και της καινοτομίας» (COM(98)0275 - C4-0491/98).

<SPEAKER ID=151 NAME="de Lassus Saint Geniθs">
Κύριε Πρόεδρε, κυρία Επίτροπε, αξιότιμοι συνάδελφοι, όλοι συμφωνούν ότι η έρευνα και η καινοτομία είναι οι κινητήριες δυνάμεις της οικονομικής ανάπτυξης, κανείς όμως δεν τολμά να προσθέσει ότι αυτή η ανάπτυξη πρέπει να είναι ισόρροπη. Είναι κοινότοπο πράγματι να υπογραμμίζεται ότι η θεμελιώδης έρευνα απαιτεί όλο και μεγαλύτερες επενδύσεις και ότι φαίνεται, για το λόγο αυτόν, να είναι προϊόν μόνο ορισμένων ισχυρών ομάδων που συνδέονται με ένα πολύ περιορισμένο διανοητικό και βιομηχανικό περιβάλλον.
<P>
Οι ανάγκες του διηπειρωτικού ανταγωνισμού έχουν ως αποτέλεσμα την εμφάνιση σημαντικών βιομηχανικών συμμαχιών και οι δημόσιες επενδύσεις, κυρίως οι ευρωπαϊκές χρηματοδοτήσεις, είναι ευπρόσδεκτες για να βοηθήσουν τις καταβληθείσες προσπάθειες. Η ίδια η αρχή της ανάπτυξης της ερευνητικής προσπάθειας εμφανίζεται ως αρχή προόδου, ανταγωνισμού, έλξης προς τις ισχυρότερες ζώνες δραστηριοτήτων και, κατά συνέπεια, συγκέντρωσης. Η επίτευξη της συνοχής προϋποθέτει, από την πλευρά της, την προηγούμενη προσπάθεια ανακατανομής υπέρ της ανάπτυξης των μειονεκτικότερων περιοχών. Υπάρχει συνεπώς σύγκρουση αρχών.
<P>
Είναι προφανές ότι οι ερευνητικές διαδικασίες αυτές καθεαυτές δεν μπορούν να οδηγήσουν στη σύγκλιση και ότι ο πυλώνας της μελλοντικής σύγκλισης είναι η αυτοανάπτυξη. Ως εκ τούτου, οι χώροι και οι περιφέρειες που μειονεκτούν περισσότερο πρέπει να δημιουργήσουν, με τη βοήθεια όλης της Ένωσης, περιβάλλον ευνοϊκό προς την ανάληψη πρωτοβουλιών και την καινοτομία.
<P>
Η ευκαιρία που μας παρουσιάζεται είναι ότι, στη θέση μιας σημαντικής θεμελιώδους έρευνας συγκεντρωμένων ομάδων, κάνει σήμερα την εμφάνισή του ένας ολόκληρος κόσμος διεπικοινωνιών που διευκολύνει τη δικτύωση μικρών ερευνητικών ομάδων κατανεμημένων σε μια ολόκληρη επικράτεια. Δεν πρέπει να χάσουμε την ευκαιρία αυτή. Όλα τα ευρωπαϊκά προγράμματα πρέπει πραγματικά να συμμετάσχουν στη σύγκλιση των οικονομιών και το πρόγραμμα-πλαίσιο για την έρευνα πρέπει να συμπεριληφθεί στον στόχο αυτόν, ο οποίος περιέχεται στις συνθήκες και επισημάνθηκε μάλιστα και στη σύνοδο κορυφής του Αμστερνταμ.
<P>
Η Επιτροπή συγκέντρωσε στην ανακοίνωσή της ορισμένα στοιχεία για να ενισχύσει συγχρόνως τη συνοχή και την ανταγωνιστικότητα μέσω της έρευνας και της καινοτομίας. Η σύνταξη αυτής της ανακοίνωσης, όσο ενδιαφέρουσα κι αν είναι, δεν μπορεί ωστόσο να συγκαλύπτει την ουσιώδη φιλονικία που διαιρεί την Επιτροπή στο θέμα αυτό και που είναι ανάλογη με τη συζήτηση που μπορούμε να κάνουμε για τη χωροταξία: είναι πραγματικά δυνατό να μη μειωθεί η ευρωπαϊκή προσπάθεια ανταγωνιστικότητας με την κατεύθυνση των ερευνητικών πιστώσεων προς τις μειονεκτικότερες περιφέρειες της Ένωσης;
<P>
Πολλές μελέτες δείχνουν πάντως την ανησυχητική αύξηση των ανισοτήτων μεταξύ των περιφερειών, ενώ το κατά κεφαλήν ακαθάριστο εγχώριο προϊόν των κρατών της Ένωσης συνεχίζει να δείχνει υπολειμματική σύγκλιση. Υπάρχει, στην πράξη, απόκλιση μεταξύ εθνικής ανάπτυξης και περιφερειακής συνοχής, ωστόσο, ακόμη και σε επίπεδο κρατών, οι ανισότητες είναι τεράστιες: όσον αφορά τις δαπάνες για την έρευνα και την τεχνολογική ανάπτυξη, η Γερμανία και η Γαλλία για παράδειγμα διέθεσαν, το 1993, το 60 % των συνολικών δαπανών για την έρευνα στην Ένωση, ενώ η Ιρλανδία, η Ελλάδα και η Πορτογαλία διέθεσαν όλες μαζί μόνο 1, 3 %. Είτε πρόκειται για την ικανότητα μετάφρασης της θεμελιώδους έρευνας σε καινοτομίες, είτε πρόκειται για τον αριθμό των ευρεσιτεχνιών ανά κάτοικο, είτε πρόκειται για το προσωπικό που απασχολείται στον τομέα της έρευνας και της ανάπτυξης, όλα αυτά τα κριτήρια φανερώνουν το μέγεθος των ανισοτήτων της τεχνολογικής ανάπτυξης.
<P>
Ποιος είναι ο απολογισμός, στο θέμα αυτό, των ευρωπαϊκών δράσεων; Να παρατηρήσουμε, για παράδειγμα, ότι μια ομάδα περιφερειών που περιλάμβανε ολόκληρη την Ελλάδα, με την εξαίρεση της Αττικής, τρεις πορτογαλικές περιφέρειες και την Καλαβρία στην Ιταλία μπόρεσαν να συμμετάσχουν κατά 2 % μόνο στο 3ο πρόγραμμα-πλαίσιο. Βέβαια, από το 1993, η Επιτροπή προσπάθησε να ενθαρρύνει μεγαλύτερη συνεργία μεταξύ των κοινοτικών προγραμμάτων και του στόχου οικονομικής και κοινωνικής συνοχής. Θα μπορούσαμε επίσης - και η Επιτροπή το σκέφτηκε ήδη - να χρησιμοποιήσουμε περισσότερο τα διαρθρωτικά ταμεία για να διορθωθεί η παρατηρηθείσα τάση. Το ποσοστό που αφιερώνεται από τους διάφορους στόχους των διαρθρωτικών ταμείων στις ειδικές επενδύσεις υπέρ της έρευνας και της ανάπτυξης, παραμένει σε χαμηλά επίπεδα, ακόμη κι αν αυξήθηκε από το ένα στάδιο προγραμματισμού στο επόμενο.
<P>
Αξιότιμοι συνάδελφοι, σας προτείνω να επιμείνετε σθεναρά προκειμένου να συμφωνηθεί, μέσω προγραμμάτων ενισχύσεων για την έρευνα, πιο ισόρροπη χρηματοδότηση των καθοριστικότερων παραγόντων της ανταγωνιστικότητας στις διάφορες περιφέρειες της Ένωσης. Όσο για την ανακοίνωση της Επιτροπής, το Κοινοβούλιό μας θα μπορέσει να υπογραμμίσει αυτόν που φαίνεται να είναι ο πρωταρχικός στόχος, δηλαδή την ανάπτυξη της καινοτομίας στις ΜΜΕ στις μειονεκτικότερες περιφέρειες. Πρέπει να ενθαρρυνθεί η καινοτομία σε όλες τις μικρές επιχειρήσεις που δεν έχουν ούτε τα μέσα, ούτε τις ικανότητες, ούτε τον απαραίτητο χρόνο για να προσεγγίσουν την καινοτομία και να την εισαγάγουν στις πρακτικές της επιχείρησης.
<P>
Ωστόσο, αυτό το είδος ανάπτυξης απαιτεί μια καθορισμένη περιφερειακή δέσμευση, μια στενή συνεργία μεταξύ του 5ου προγράμματος-πλαισίου και των στρατηγικών που χαράσσονται από την περιφέρεια και συγχρηματοδοτούνται από τα διαρθρωτικά ταμεία. Είναι επίσης αναγκαίο να προσδιοριστούν πλέον κριτήρια για την αξιολόγηση της προόδου στη διαδικασία επίτευξης κατώτατων επιπέδων βιωσιμότητας, πέραν των οποίων καθίσταται δυνατή η ανάπτυξη του πνεύματος καινοτομίας και ανταγωνιστικότητας. Χωρίς αυτήν την προηγούμενη θεωρητική προσπάθεια, με δυσκολία θα μπορέσουμε να ενεργήσουμε αποτελεσματικά προκειμένου να ξεπεραστούν αυτά τα κατώτατα επίπεδα στις μειονεκτικότερες περιφέρειες.
<P>
Είναι εξίσου αναγκαίο να κληθεί η Επιτροπή να συνάγει όλα τα ενδεχόμενα συμπεράσματα της ορθής παρατήρησής της, ότι δηλαδή ένα από τα θεμελιώδη κίνητρα της επιζητούμενης συνοχής είναι η βελτιστοποίηση της επαγγελματικής κατάρτισης. Το μόνο συμπέρασμα που συνάγει προς το παρόν η ανακοίνωση είναι η ανάγκη προώθησης των προγραμμάτων κατάρτισης στα κατ'εξοχήν κέντρα. Δεν είναι δυνατό να εμμένουμε στη σπουδαιότητα των ανθρώπινων πόρων και να περιοριζόμαστε σε ένα τόσο ασθενές συμπέρασμα. Το λιγότερο που πρέπει να γίνει είναι να προταθούν νέοι μηχανισμοί χρηματοδότησης και να δοθεί ώθηση στις τοπικές πολιτικές βελτίωσης της ποιότητας.
<P>
Εν κατακλείδι, αξιότιμοι συνάδελφοι, η ανακοίνωση της Επιτροπής διαμορφώνει μια ενδιαφέρουσα βάση προβληματισμού για την προσέγγιση των προβλημάτων συνοχής, μένει όμως ακόμη να υλοποιηθεί σημαντικό έργο στην κατεύθυνση της αποσαφήνισης των στόχων, των κριτηρίων και των διαδικασιών.

<SPEAKER ID=152 NAME="Καραμάνου">
Κύριε Πρόεδρε, θεωρώ ότι ο εισηγητής, στην εξαιρετική έκθέσή του, θέτει πραγματικά τον δάκτυλον επί των τύπων των ήλων σε ό, τι αφορά την εφαρμογή και την αποτελεσματικότητα της πολιτικής, οικονομικής και κοινωνικής συνοχής της Ένωσης, επισημαίνοντας τις παραλείψεις και τις λαθεμένες επιλογές τού παρελθόντος, που παρεμπόδισαν την ταχύτερη προσαρμογή των μειονεκτουσών περιοχών, που θα περιόριζαν τις υφιστάμενες περιφερειακές ανισότητες στην Ένωση.
<P>
Οι μεγάλες διαφορές ανάπτυξης που εξακολουθούν να υφίστανται ανάμεσα στις διάφορες περιοχές της Ένωσης οφείλονται σε πολύ μεγάλο βαθμό στις τεράστιες αποκλίσεις που υπάρχουν στον τεχνολογικό τομέα, και ιδιαίτερα στις επενδύσεις για την έρευνα και την τεχνολογική ανάπτυξη. Τα στοιχεία που υπάρχουν δίνουν ανάγλυφη την εικόνα των ανισορροπιών που υπάρχουν στην Ένωση, αφού οι αποκλίσεις στην τεχνολογία είναι διπλάσιες από τις εισοδηματικές διαφορές. Όπως ακούσαμε, μόνο δυο χώρες της Ένωσης, η Γερμανία και η Γαλλία, δαπανούν το 60 % του συνόλου των κονδυλίων που διατίθενται για την έρευνα και την τεχνολογική ανάπτυξη.
<P>
Βεβαίως, συγχαίρουμε τις χώρες αυτές για την ικανότητά τους να απορροφούν πόρους για την έρευνα και την τεχνολογική ανάπτυξη, αλλά χρειάζεται ταυτόχρονα να επισημάνουμε την ανάγκη να ενσωματωθεί πλήρως η έρευνα και η τεχνολογική ανάπτυξη στην υλοποίηση του στόχου της οικονομικής και κοινωνικής συνοχής και της μείωσης των περιφερειακών ανισοτήτων με τρόπο ώστε να επιτευχθεί μια πιο ισόρροπη ανάπτυξη της Ευρωπαοκής Ένωσης. Και αυτό μπορεί να επιτευχθεί μέσα από την ενίσχυση των βασικών συντελεστών που διαμορφώνουν την ανταγωνιστικότητα στις διάφορες περιοχές της Ένωσης, μέσα από την αύξηση, βεβαίως, της χρηματοδότησης και της ενίσχυσης της προσπάθειας προκειμένου να καλυφθεί η τεχνολογική καθυστέρηση, ιδιαίτερα στις περιοχές του στόχου Ι, που παρουσιάζουν και τα μεγαλύτερα προβλήματα καθυστέρησης.
<P>
Χρειάζεται ακόμη μια ολοκληρωμένη προσέγγιση των προβλημάτων ανάπτυξης κατά την νέα αναπτυξιακή περίοδο 2000-2006 και, ασφαλώς, και πιο αποτελεσματική συνεργασία μεταξύ των διαρθρωτικών ταμείων και του πέμπτου προγράμματος πλαισίου για την έρευνα και την τεχνολογική ανάπτυξη. Αυτό θα πρέπει κατά τη γνώμη μου να αποτελέσει μια από τις βασικές προτεραιότητες της νέας αναπτυξιακής περιόδου. Θα πρέπει, τέλος, να γίνει κατανοητό από όλους ότι η συνοχή αποτελεί σύμμαχο της ανταγωνιστικότητας και του δυναμισμού του παραγωγικού μας συστήματος, αλλά και αντίστροφα.
<P>
Συμφωνώ, τέλος, με όλες τις προτάσεις που περιέχονται στην έκθεση του συναδέλφου, τις προτεραιότητες που θέτει και οι οποίες στοχεύουν στην ισόρροπη ενίσχυση των διαφόρων περιοχών της Ένωσης, τις προτάσεις που κάνει για την ενίσχυση των μικρομεσαίων επιχειρήσεων και, κυρίως, τις προτάσεις για την ενίσχυση των δεσμών ανάμεσα στα ερευνητικά κέντρα και τα πανεπιστήμια με τους τοπικούς συντελεστές ανάπτυξης.

<SPEAKER ID=153 LANGUAGE="DE" NAME="Berend">
Κύριε Πρόεδρε, κυρία Επίτροπε, εάν η Ευρωπαϊκή Ένωση δίνει προτεραιότητα στον στόχο της δημιουργίας θέσεων εργασίας, θα πρέπει να αποδοθεί μέγιστη σημασία στην έρευνα, την τεχνολογική ανάπτυξη και την καινοτομία. Ως χριστιανοδημοκράτες είμαστε βαθύτατα πεπεισμένοι ότι οι πλέον ασφαλείς θέσεις εργασίας δημιουργούνται μέσω της ανταγωνιστικότητας. Οι επιχειρήσεις που επιθυμούν είτε να παραμείνουν είτε να γίνουν ανταγωνιστικές δεν μπορούν ωστόσο να επιτύχουν τον στόχο αυτό δίχως την ύπαρξη αρκετών εξαίρετων επιδόσεων στην έρευνα, την ανάπτυξη και την καινοτομία. Όπως τόνισαν η Επιτροπή και ο εισηγητής, ευσταθεί το ότι υπάρχουν μεγάλες διαφορές μεταξύ των περιφερειών στον τομέα της έρευνας, της τεχνολογικής ανάπτυξης και της καινοτομίας. Φυσικά η έρευνα διεξάγεται κυρίως στις οικονομικά ανεπτυγμένες περιοχές και πολύ λίγο ή καθόλου στις υποανάπτυκτες περιοχές. Αυτή είναι, όπως και να το κάνουμε, η πραγματικότητα. Οι προσπάθειές μας πρέπει να αποσκοπούν στην ενίσχυση της ανταλλαγής πληροφοριών μεταξύ πλουσιοτέρων και φτωχότερων περιφερειών.
<P>
Είμαστε πεπεισμένοι πως θα πρέπει να υπάρξει οπωσδήποτε συνεργασία μεταξύ των ερευνητικών προγραμμάτων και των διαρθρωτικών ταμείων. Πρέπει ωστόσο να γίνουν σαφείς διαφοροποιήσεις στη χρηματοδότηση των δύο τομέων. Είναι και θα παραμείνουν δύο ξεχωριστά πεδία προς χρηματοδότησης, πράγμα που δεν σημαίνει πως δεν μπορούν να αλληλοσυμπληρώνονται ή ότι είναι μάλιστα ασυμβίβαστα μεταξύ τους. Με μία λέξη χρειάζεται συνεργία μεταξύ των εν λόγω πεδίων, αλλά δεν πρέπει να υπάρξει άμεση χρηματοδοτική σύμμειξη. Μπορώ να σας παραθέσω σχετικά παραδείγματα που είχαν επιτυχία από την περιφέρειά μου, μία περιοχή του Στόχου 1, την Θουριγγία. Πρόκειται για επιχειρήσεις που είναι γνωστές και έξω από την περιφέρεια και μάλιστα εντωμεταξύ και πέρα από τα εθνικά σύνορα, όπως π.χ. οι επιχειρήσεις Carl-Zeiss, Jena ή Jen-Optik, τα Jenaer Glaswerke, όπου τα κονδύλια των διαρθρωτικών ταμείων στο πλαίσιο του ΕΤΠΑ συνέβαλαν στη δημιουργία προϋποθέσεων υποδομής και με κονδύλια από το Τέταρτο Πρόγραμμα Πλαίσιο Έρευνας και Τεχνολογικής Ανάπτυξης δρομολογήθηκαν εξαιρετικά ερευνητικά και καινοτόμα σχέδια που ανοίγουν νέους δρόμους.
<P>
Από αυτήν την άποψη όμως μπορούμε να συμφωνήσουμε μόνο εν μέρει με το άρθρο 21 του εισηγητή. Από αυτό προκύπτει η σχετική μας πρόταση για επιμέρους ψηφοφορία, γεγονός που δεν αποσκοπεί ωστόσο στην αποδυνάμωση της εκ μέρους μας θετικής αντιμετώπισης της έκθεσης στο σύνολό της, και αυτό θέλω να το υπογραμμίσω εδώ.

<SPEAKER ID=154 LANGUAGE="EN" NAME="Ahern">
Κύριε Πρόεδρε, θα ήθελα να ευχαριστήσω τον εισηγητή για την εξαίρετη έκθεσή του. Ένα παράξενο φαινόμενο έχει παρουσιαστεί στις περιφέρειες της Ευρώπης. Ενώ τα στοιχεία του κατά κεφαλήν ΑΕΠ αποκαλύπτουν υπολειμματική αυξανόμενη σύγκλιση μεταξύ των κρατών μελών, έχει αρχίσει μια διαδικασία αυξανόμενων ανισορροπιών μεταξύ των περιφερειών του ίδιου κράτους. Με άλλα λόγια, υπάρχει κάποια διαφορά μεταξύ της εθνικής ανάπτυξης και της περιφερειακής συνοχής.
<P>
Μια ευφυής πολιτική για τη διάδοση της τεχνολογικής καινοτομίας θα ήταν αν οι ικανότητες εξουδετέρωναν αυτή τη διαδικασία πόλωσης. Δυστυχώς, η έρευνα και η ανάπτυξη συνεχίζουν να αποτελούν μονοπώλιο των πλουσιότερων περιφερειών. Ενόψει της λεπτότητας του θέματος αυτού, η Ομάδα των Πρασίνων πρότεινε τρία βασικά σημεία.
<P>
Πρέπει να υπάρχει μεγαλύτερη διαρθρωτική στήριξη της τεχνολογικής ανάπτυξης αντί για βαριές υποδομές στις μειονεκτικότερες περιφέρειες, ιδίως στις περιφέρειες του Στόχου 1. Δεύτερον, ζητούμε την εφαρμογή της αρχής της θετικής διάκρισης υπέρ των μειονεκτικότερων περιφερειών στο πλαίσιο του νέου προγράμματος-πλαισίου ΕΤΑ. Αυτό σημαίνει ότι η κατανομή των πόρων του προγράμματος-πλαισίου πρέπει να πραγματοποιείται κατ'εφαρμογήν κριτηρίων, σύμφωνα με το πρότυπο των κριτηρίων χορήγησης των διαρθρωτικών ταμείων. Και τρίτον, προσανατολισμός της τεχνολογικής καινοτομίας στις μειονεκτικότερες περιφέρειες προς την προώθηση της βιώσιμης ανάπτυξης, με την προώθηση των τοπικών ικανοτήτων και τη χρήση των τοπικών φυσικών και ανθρώπινων πόρων.
<P>
Τέλος, καταθέσαμε μία τροπολογία που εισάγει την αρχή της θετικής διάκρισης στον τομέα της Ε&Α για τις φτωχότερες περιφέρειες.

<SPEAKER ID=155 LANGUAGE="ES" NAME="Vallvι">
Κύριε Πρόεδρε, εγώ θα ήθελα καταρχάς να συγχαρώ τον εισηγητή κ. de Lassus, διότι πιστεύω ότι συνέταξε μια καλή έκθεση για ένα θέμα τόσο σημαντικό όσο αυτό που αναφέρεται στην ενίσχυση της συνοχής μεταξύ όλων των ευρωπαίων πολιτών. Και υπ' αυτή την έννοια, πιστεύω ότι η τεχνολογική έρευνα και ανάπτυξη είναι θεμελιώδη με στόχο την περάτωση της ανάπτυξης της εδαφικής συνοχής μεταξύ όλων των ευρωπαίων πολιτών. Προφανώς, αυτό δεν σημαίνει ότι πρέπει να προβούμε σε καταμερισμό των εργασιών έρευνας και ανάπτυξης σε ολόκληρη την ευρωπαϊκή επικράτεια, αλλά ότι πρέπει να υλοποιηθούν συγκεκριμένες πολιτικές με στόχο την ενθάρρυνση της δραστηριότητας εκεί όπου αυτή η τεχνολογική ανάπτυξη μπορεί να είναι πιο αποτελεσματική, αυτό που λογικά θα συμβαίνει στα εδάφη των πλέον ανεπτυγμένων περιφερειών· των πλέον ανεπτυγμένων σε επίπεδο Ευρωπαϊκής Ένωσης και επίσης των πλέον ανεπτυγμένων σε επίπεδο κρατών μελών.
<P>
Κανονικά, αυτά τα εδάφη, που συνιστούν τις αυθεντικές κινητήριες δυνάμεις, είναι αυτά που μπορούν να συνεισφέρουν κατά τρόπο πιο αποτελεσματικό στην ανάπτυξη των άλλων εδαφών, των πιο καθυστερημένων περιφερειών. Αυτό όμως δεν αποτελεί πρόσκομμα φυσικά ώστε οι πιο καθυστερημένες περιφέρειες να μην τραβήξουν κάποιες επενδύσεις για τη βελτίωση του τεχνολογικού τους επιπέδου και της ανταγωνιστικότητάς τους. Χωρίς αυτό, δεν θα επιτυγχάναμε μια συνεκτική ανάπτυξη αυτού που συνιστά την επικράτεια της Ευρωπαϊκής Ένωσης.
<P>
Υπ'αυτή την έννοια, θέλω να συγχαρώ για άλλη μια φορά τον εισηγητή διότι πιστεύω ότι στην έκθεσή του περιέλαβε πραγματικά όλους τους προβληματισμούς, αναφορικά με την επίτευξη όχι μόνο της οικονομικής και κοινωνικής συνοχής, αλλά επίσης της εδαφικής συνοχής όλων των περιφερειών της Ευρωπαϊκής Ένωσης.

<SPEAKER ID=156 LANGUAGE="PT" NAME="Lage">
Κύριε Πρόεδρε, κύριοι βουλευτές, κυρία Επίτροπε, κύριε εισηγητά, δίχως απαραιτήτως να ασπαζόμαστε ή να συμμεριζόμαστε μία πτωλεμαϊκή αντίληψη περί επιστήμης, που είναι ένας πανάρχαιος πειρασμός της σύγχρονης δυτικής επιστήμης, δεν μπορούμε τη σήμερον ημέρα να παραβλέπουμε το γεγονός ότι η γνώση, η επιστήμη και η έρευνα συνιστούν πραγματικές κινητήριες δυνάμεις της προόδου, πνευματικής αλλά επίσης οικονομικής, των κοινωνιών μας. Και το συγκεκριμένο πρόβλημα κινδυνεύει να γίνει μέχρι και ο αδύναμος κρίκος της Ευρωπαϊκής Ένωσης έναντι της τεράστιας πρόκλησης των Ηνωμένων Πολιτειών της Αμερικής. Και ενώ πρόκειται μεν για μία ζωτικής σημασίας πρόκληση για τις πλουσιότερες χώρες και περιφέρειες της Ευρωπαϊκής Ένωσης, που διαθέτουν καλή επιστημονική υποδομή, αυτό ισχύει ακόμη περισσότερο για τις μειονεκτικότερες χώρες και περιφέρειες, όχι από άποψης ταλέντου και δημιουργικής ικανότητας - εφόσον αυτά είναι παρόμοια για όλους -, αλλά όσον αφορά την παραγωγή γνώσης και τη δυνατότητα εισαγωγής τεχνολογικών καινοτομιών.
<P>
Για το λόγο αυτό, η υπό εξέταση ανακοίνωση της Επιτροπής είναι άξια συγχαρητηρίων και υποστήριξης, εφόσον εκφράζει την πρόθεση να ενθαρρύνει την εντονότερη αξιοποίηση των πόρων των διαρθρωτικών ταμείων με σκοπό την έρευνα και την ανάπτυξη, προσδοκώντας με τον τρόπο αυτό να ενισχύσει τη μειωμένη επιστημονική ικανότητα των φτωχότερων αυτών περιοχών, διευρύνοντας ταυτόχρονα το υπόβαθρο της γνώσης και της τεχνολογικής ανάπτυξης των βιομηχανιών τους.
<P>
Ωστόσο, η προτεινόμενη στρατηγική της Επιτροπής πάσχει από ένα σοβαρό ελάττωμα, το οποίο πολύ ορθώς επισημαίνεται στην εξαίρετη έκθεση του κυρίου Lassus Saint Geniθs, στον οποίο εκφράζω τα θερμά μου συγχαρητήρια. Το ελάττωμα αυτό συνίσταται στο ότι δεν λαμβάνεται υπόψη η ανάγκη δικαιότερης κατανομής των διαθέσιμων πόρων για τα προγράμματα-πλαίσιο έρευνας και ανάπτυξης. Πρόθεσή μας δεν είναι σε καμία περίπτωση να υπεραμυνθούμε - όλως αντιθέτως - μίας εδαφικής πολυδιάσπασης των κεντρικών κατευθύνσεων και των βασικών προτεραιοτήτων των προγραμμάτων-πλαισίων, αλλά επιζητούμε απλώς την αποκέντρωσή τους ώστε να ξεφύγουν από τους πόλους εντατικής έρευνας και υψηλής τεχνολογίας της Ευρώπης και να προωθηθούν επίσης σε μικρότερα κέντρα και να συμμετέχουν σε αυτά μικρότερες και πιο ευέλικτες ερευνητικές ομάδες στις φτωχότερες περιφέρειες.
<P>
Σε τελευταία ανάλυση, από τη στιγμή που τα εν λόγω προγράμματα-πλαίσιο δεν αντιπροσωπεύουν παρά μόνο το 4 % του συνόλου των δαπανών της Ευρωπαϊκής Ένωσης για την έρευνα, θα μπορούσαν τα κονδύλια αυτά, εφόσον κατανεμηθούν καλύτερα, να αποτελέσουν ισχυρό μοχλό ώθησης για χώρες όπως η Πορτογαλία, που μέχρι τώρα είναι οι φτωχοί συγγενείς της Ευρωπαϊκής Ένωσης στον τομέα της έρευνας και ανάπτυξης. Η διάδοση και η αφομοίωση της επιστημονικής γνώσης, της τεχνολογικής ανάπτυξης και της καινοτομίας ενδέχεται να αναδειχθούν ως μία από τις προτεραιότητες της περιφερειακής ανάπτυξης και της πολιτικής για προώθηση της συνοχής στο πλαίσιο της μελλοντικής Ευρώπης.

<SPEAKER ID=157 LANGUAGE="DE" NAME="Lukas">
Κύριε Πρόεδρε, ο εισηγητής αποδίδει ιδιαιτέρως μεγάλη σημασία στην ανάγκη προώθησης της καινοτομίας στις ΜΜΕ. Με αυτό πετυχαίνει το πρόβλημα στον πυρήνα του, δεδομένου ότι έτσι και αλλιώς οι μεγάλοι όμιλοι επιχειρήσεων διαπραγματεύονται άμεσα με τα ερευνητικά κέντρα. Οι μικρομεσαίες επιχειρήσεις βρίσκονται βέβαια σε πολύ πιο δύσκολη θέση. Το ζητούμενο είναι προπάντων να ενισχυθεί η καινοτομία στις επιχειρήσεις που, λόγω του μεγέθους τους, δεν έχουν από την άποψη της χρηματοδότησης, των χρονικών περιθωρίων ή του προσωπικού τη δυνατότητα, να ασχοληθούν συστηματικά ή κατά προτεραιότητα με καινοτόμες εξελίξεις. Το ζητούμενο είναι να δημιουργηθεί στις ΜΜΕ μια πραγματική καλλιέργεια της καινοτομίας, ώστε να καταστεί ανταγωνιστική η ευρωπαϊκή οικονομία και να διασφαλισθούν θέσεις εργασίας.
<P>
Πρέπει να χαιρετιστούν ιδιαιτέρως όλες οι πρωτοβουλίες που στοχεύουν προς αυτήν την κατεύθυνση και προπάντων εκείνες που ενισχύουν στους νέους επιχειρηματίες το θάρρος για επενδύσεις σε καινοτομίες. Πιο αποτελεσματικό απ' όλα θα ήταν να εστιασθεί στον στόχο αυτό ένα όσο το δυνατόν μεγαλύτερο τμήμα του προϋπολογισμού τόσο του Προγράμματος Πλαισίου όσο και των διαρθρωτικών ταμείων.

<SPEAKER ID=158 NAME="Χατζηδάκης">
Κύριε Πρόεδρε, η έκθεση του συναδέλφου μας κ. de Lassus θίγει ένα ιδιαίτερα σημαντικό θέμα. Το πώς θα μπορούσε να προωθηθεί η συνοχή και η ανταγωνιστικότητα στην Ένωση μέσω της υποστήριξης της έρευνας, της τεχνολογικής ανάπτυξης και της καινοτομίας. Λέω σημαντικό γιατί όλοι καταλαβαίνουμε ότι όσους δρόμους και σιδηροδρόμους κι αν φτιάξουμε, όσα λιμάνια και αεροδρόμια κι αν κατασκευάσουμε, όσο κι αν προωθήσουμε τις υποδομές, τις μεταφορές και το περιβάλλον, η έρευνα και η τεχνολογία θα αντιπροσωπεύουν ένα αναντικατάστατο δυναμικό ανάπτυξης. Γιατί ακριβώς είναι ο πιο σύγχρονος και ο πιο γρήγορος δρόμος για την ανάπτυξη. Είναι μια ανάπτυξη που βοηθάει τις περιφέρειες να βοηθήσουν τον εαυτό τους και ταυτόχρονα να δημιουργήσουν το μέλλον τους, χωρίς να κυνηγούν συνεχώς να φθάσουν τους άλλους.Με δεδομένο αυτό, είναι δυστυχώς λυπηρό να διαπιστώνει κανείς ότι οι ανισότητες ανάμεσα στις διάφορες περιφέρειες σε ό, τι αφορά την έρευνα και την τεχνολογία είναι πολύ μεγαλύτερες από ό, τι σε άλλους τομείς. Υπερδιπλάσιες, όπως διαπιστώνει η έκθεση του κ. de Lassus, σε σχέση με το εισόδημα, ενώ παραδείγματος χάρη η διαφορά σε δαπάνες ανά κάτοικο για έρευνα και τεχνολογική ανάπτυξη ανάμεσα στο Βερολίνο και τη Μακεδονία είναι ούτε λίγο ούτε πολύ 1: 100. Υπάρχει επίσης τεράστιο πρόβλημα συγκέντρωσης αφού το 1/10 των περιφερειών της Ένωσης συγκεντρώνει το 68 % του προσωπικού που ασχολείται πανευρωπαοκά στους τομείς της έρευνας, τεχνολογίας και καινοτομίας. Και ίσως μάλιστα αυτά τα στοιχεία και δεδομένα να εξηγούν γιατί, παρά τις προσπάθειες σύγκλισης που καταβάλλονται όλα αυτά τα χρόνια, οι ανισότητες εισοδήματος μεταξύ των περιφερειών εξακολουθούν να παραμένουν μεγάλες και σε μερικές περιπτώσεις μάλιστα γίνονται και ακόμη μεγαλύτερες.
<P>
Θα πρέπει συνεπώς να γίνει συνείδηση ότι η έρευνα και η τεχνολογία είναι σημαντικό όπλο για την επίτευξη συνοχής και ανταγωνιστικότητας της Ένωσης και γι' αυτό θα πρέπει να τους δοθεί μεγάλη έμφαση στο μέλλον. Είναι ως εκ τούτου λυπηρό που η σχετική ανακοίνωση της Επιτροπής εκδόθηκε μετά την κατάρτιση του πέμπτου προγράμματος πλαισίου για την έρευνα και την τεχνολογία και τα συμπεράσματά της δεν μπόρεσαν να συμπεριληφθούν σε αυτό.
<P>
Σε κάθε περίπτωση, θα πρέπει να δοθεί έμφαση στην προώθηση της έρευνας και της τεχνολογίας στις λιγότερο ανεπτυγμένες περιφέρειες της Ένωσης. Μου δίνεται δε η ευκαιρία να πω εδώ ότι τέτοιου είδους δράσεις θα πρέπει να έχουν αυξημένο βάρος στις περιφερειακές και διαρθρωτικές πολιτικές της Ένωσης της επόμενης περιόδου γιατί είναι ο καλύτερος, ο πιο γρήγορος και ο πιο μακρόπνοος τρόπος για να πετύχουν αυτές οι περιφέρειες την ανάπτυξη.
<P>
Επίσης, είναι και ο καλύτερος τρόπος για να προωθηθεί και η απασχόληση, γιατί δημιουργούνται σταθερές και βιώσιμες θέσεις εργασίας σε τομείς με μέλλον και προοπτική, ενώ βοηθούνται και οι μικρομεσαίες επιχειρήσεις που αποτελούν τον κορμό και την πλειοψηφία σε αυτόν τον παραγωγικό τομέα. Αλλά πρέπει να αποδώσουμε «τα του Καίσαρος τω Καίσαρι», κ.Πρόεδρε. Δεν είναι εδώ κυρίως ευθύνη της Επιτροπής, είναι ευθύνη των κρατών μελών στην καινούργια περίοδο προγραμματισμού να προωθήσουν τέτοιες δράσεις. Μπορώ να χρησιμοποιήσω ως παράδειγμα την πατρίδα μου, την Ελλάδα, η οποία είναι δυστυχώς τελευταία σε αυτόν τον τομέα ανάμεσα στα 15 κράτη μέλη. Έχουμε ως ποσοστό του ΑΕΠ δαπάνες 0, 63 % όταν ο μέσος όρος της Κοινότητας είναι 2, 4 %. Είναι λοιπόν ευκαιρία να χρησιμοποιήσουμε το νέο κοινοτικό πλαίσιο στήριξης προκειμένου να προωθήσουμε την έρευνα και την τεχνολογία.

<SPEAKER ID=159 LANGUAGE="DE" NAME="Rack">
Κύριε Πρόεδρε, όπου υπάρχουν περιστέρια, συγκεντρώνονται γύρω τους ακόμη περισσότερα. Αυτή είναι και η συνταγή της οικονομίας κατά τον σχεδιασμό των τόπων εγκατάστασης επιχειρήσεων. Προτιμά εκείνα τα κεντρικά σημεία όπου έχει ήδη συγκεντρωθεί η μεγαλύτερη οικονομική ισχύς και κατόπιν οι εργαζόμενοι, τα εκπαιδευτικά ιδρύματα και η υποδομή έλκονται από τη δίνη του ήδη υπάρχοντος. Έτσι προκύπτουν οι ανθίζουσες περιοχές, τα κέντρα αριστείας και σε αντιδιαστολή προς αυτές, οι περιοχές της περιφέρειας και συνεπώς εκείνο το σενάριο σύμφωνα με το οποίο χρειαζόμαστε μία αντίρροπη περιφερειακή πολιτική, ώστε να μην συγκεντρώνονται τα πάντα στα μεγάλα αστικά κέντρα και να μην αποψιλώνεται η περιφέρεια ως προς τον πληθυσμό της. Ιδιαίτερα καλά μπορεί κανείς να επηρεάσει προς την αντίθετη κατεύθυνση τα πράγματα με ορισμένα θετικά δεδομένα: π.χ. η έρευνα και η τεχνολογική ανάπτυξη μπορούν να πυροδοτήσουν τέτοιες εξελίξεις ώστε όχι μόνο η τεχνογνωσία αλλά και η δημιουργία θέσεων εργασίας να αναπτυχθούν κάπου αλλού και όχι μόνο στα αστικά κέντρα.
<P>
Το ενδεχόμενο αυτό μας το παρουσιάζουν με πειστικό τρόπο η ανακοίνωση της Επιτροπής και η έκθεση του συναδέλφου de Lassus. Με αυτή την έννοια θα ευχόμουν ένα πράγμα και συγκεκριμένα να μην διαθέτουν μόνο πειστικότητα τόσο η ανακοίνωση της Επιτροπής όσο και η έκθεση, αλλά και να μπορέσουν να υλοποιηθούν στην πράξη. Ιδιαίτερα σημαντικό μέλημα αποτελεί για μένα το ψηφίο 15 της έκθεσης, όπου γίνεται λόγος για τη διαπεριφερειακή και διαμεθοριακή τεχνολογική συνεργασία, καθότι ειδικά σε αυτές τις περιοχές είναι αναγκαίο να πυροδοτηθούν εξελίξεις. Σήμερα το απόγευμα μιλήσαμε ήδη για τη συνεργασία στην εκπαίδευση στο πλαίσιο της έκθεσης Pack για το πρόγραμμα Σωκράτης και φανήκαμε ιδιαιτέρως ευχαριστημένοι που ειδικά στον χώρο αυτό κατέστη δυνατή η συνεργασία στον τομέα της εκπαίδευσης με τη βοήθεια κονδυλίων της Ευρωπαϊκής Ένωσης. Ελπίζω και εύχομαι σε όλους μας, αλλά προπάντων στις ενεχόμενες περιοχές στα εξωτερικά σύνορα της Ένωσης, εκεί όπου θέλουμε να έχουμε αντίρροπα αποτελέσματα μέσω της κοινοτικής πρωτοβουλίας INTERREG, πως αυτό που μας υπόσχονται η ανακοίνωση της Επιτροπής και η έκθεση de Lassus θα γίνει πραγματικότητα στις ενεχόμενες περιοχές έτσι ώστε να πετάξουν περιστέρια ακόμα και εκεί που δεν υπάρχει ακόμα ο πρώτος πυρήνας περιστεριών.

<SPEAKER ID=160 LANGUAGE="EN" NAME="Chichester">
Κύριε Πρόεδρε, θα ήθελα να συγχαρώ τον κ. de Lassus για την έκθεσή του. Το ζήτημα αυτό είναι πολύ σημαντικό για την εκλογική μου περιφέρεια του Devon και για την περιφέρειά μου της Νοτιοδυτικής Αγγλίας και ιδίως για την Κορνουάλη, που, όπως θα γνωρίζει ο Επίτροπος, έχει δικαιολογημένη απαίτηση να συμπεριλαμβάνεται μεταξύ των περιφερειών του Στόχου 1. Πολλές δραστηριότητες έχουν ήδη αρχίσει να προωθούνται στον ερευνητικό τομέα της περιφέρειάς μας και αυτό δείχνει τι μπορεί να επιτευχθεί με τη δημιουργία τοπικής απασχόλησης, και όχι μόνο στα πανεπιστήμια του Exeter και του Plymouth.
<P>
Υπάρχει ένα συναρπαστικό σχέδιο σε μια μικρή πόλη που ονομάζεται Holsworthy όπου αναπτύσσεται ένα εργοστάσιο για την παραγωγή ενέργειας από τα γεωργικά απόβλητα με τη βοήθεια όχι μόνο ενός ερευνητικού σχεδίου, του προγράμματος ALTENER, αλλά και από τη χρηματοδότηση του Στόχου 5β. Το σχέδιο αυτό αποτελεί απτό παράδειγμα της συνεργίας που δημιουργείται με τη συνένωση περιφερειακών και ερευνητικών πιστώσεων. Το σημαντικότερο για τις απόκεντρες περιφέρειες της Κοινότητας είναι τα δίκτυα της τεχνολογίας πληροφοριών και το δυναμικό τους για τη συγκέντρωση ερευνητών από όλες τις γωνιές της Ευρώπης για το αμοιβαίο όφελός τους.
<P>
Αυτή τη στιγμή ασχολούμαι με μια έκθεση της Επιτροπής Έρευνας, Τεχνολογικής Ανάπτυξης και Ενέργειας για την ενσωμάτωση της περιβαλλοντικής πολιτικής στην ενεργειακή πολιτική. Πρόκειται για έναν τομέα με μεγάλο δυναμικό δημιουργίας απασχόλησης στις μειονεκτικότερες περιφέρειες. Λίγο καιρό πριν εμφανίστηκε ένα πολύ ενδιαφέρον σχέδιο για ένα πρωτότυπο υβριδικό λεωφορείο που θα κινείται με μπαταρία στο κέντρο της πόλης και με συνηθισμένο καύσιμο ντίζελ στις απομακρυσμένες συνοικίες. Αυτό είναι ακόμη ένα παράδειγμα για το πώς μπορεί η ευρωπαϊκή χρηματοδότηση να βοηθήσει σχέδια για την απασχόληση και για το περιβάλλον.
<P>
Εκφράζω την ικανοποίησή μου για την έμφαση που δίνει η έκθεση αυτή στις μικρές επιχειρήσεις. Στην εκλογική μου περιφέρεια του Devon, οι μικρές επιχειρήσεις και οι αυτοαπασχολούμενοι αποτελούν ένα ιδιαίτερο μεγάλο τμήμα της οικονομίας. Αποτελούν ζωτικούς παροχείς τόσο απασχόλησης όσο και καινοτομίας και νέων σχεδίων. Εκφράζω συνεπώς την ικανοποίησή μου που τους δίνεται έμφαση από την έκθεση.
<P>
Εν κατακλείδι, θα ήθελα να πω ότι πρέπει να είμαστε προσεκτικοί όσον αφορά την ανάθεση ερευνητικών συμβάσεων αποκλειστικά με βάση γεωγραφικά κριτήρια. Πρώτη προτεραιότητά μας πρέπει να είναι τα θετικά στοιχεία του σχεδίου. Διαφορετικά, θα καταστρέψουμε το ερευνητικό έργο της Ευρωπαϊκής Κοινότητας.

<SPEAKER ID=161 LANGUAGE="PT" NAME="Porto">
Κύριε Πρόεδρε, κυρία Επίτροπε, λίγες πρωτοβουλίες τόσο μείζονος σημασίας και που εμπεριέχουν τόσο ορθές συστάσεις θα μπορούσαν να έχουν τόσο καίρια εφαρμογή στην περίπτωση της Πορτογαλίας, μία χώρα που πράγματι εμφανίζεται ως μοναδικό παράδειγμα προώθησης μίας πολιτικής ανισόμετρης εδαφικής κατανομής των πιστώσεων για την επιστήμη και την έρευνα, και όπου μία ισορροπημένη στήριξη θα είχε πολύ μεγάλη σημασία.
<P>
Όπως πολύ σωστά επισημαίνεται στην ανακοίνωση της Επιτροπής και στην έκθεση του συναδέλφου Lassus Saint Geniθs, η τεχνολογική ανάπτυξη συνιστά θεμελιώδη παράγοντα για την εγχώρια ανάπτυξη των μειονεκτικότερων περιφερειών και για την άμβλυνση των περιφερειακών ανισοτήτων. Τουναντίον, η προώθησή της αποκλειστικά και μόνο σε έναν ή δύο πόλους (που ήδη τώρα είναι περισσότερο ευνοημένοι) θα αποτελούσε, στο πνεύμα, π.χ., των θεωριών αντιπαραβολής κέντρου-περιφέρειας ή της συσσώρευσης αιτίων, έναν καθοριστικό παράγοντα επιδείνωσης των ανισοτήτων, επικαλύπτοντας το αποτέλεσμα που θα μπορούσε να επέλθει από την επίτευξη κάποιας ισορροπίας όσον αφορά τις γενικότερες δαπάνες για υποδομές και υπηρεσίες, που ενδεχομένως παρουσιάζουν κοινωνικό ενδιαφέρον αλλά που δεν έχουν αντίκτυπο σε μία αυτοσυντηρούμενη αναπτυξιακή δυναμική.
<P>
Οι αριθμοί στην Πορτογαλία μιλούν από μόνοι τους: στη Λισαβόνα συγκεντρώνονται το 65 % των κονδυλίων που διατίθενται για την έρευνα και την τεχνολογική ανάπτυξη, το 82 % των κρατικών ερευνητικών δραστηριοτήτων, καθώς και η μερίδα του λέοντος των κοινοτικών πιστώσεων. Δεν υπάρχει, επομένως, σύνδεση ούτε με τη σημερινή παραγωγική δραστηριότητα - το διαμέρισμα της Λισαβόνας διαθέτει το 25 % του βιομηχανικού Ακαθάριστου Εγχωρίου Προϊόντος της Πορτογαλίας και ένα αμελητέο ποσοστό του γεωργικού και δασικού ΑΕγχΠ - ούτε με τις υπάρχουσες δυνατότητες, για να μη μιλήσουμε για το κοινωνικό και πολιτικό ενδιαφέρον που ορισμένοι - αν όχι όλοι - θα μπορούσαν να εκδηλώσουν για μία ισορροπημένη περιφερειακή ανάπτυξη της χώρας. Μία ισόρροπη εγκαθίδρυση των μηχανισμών στήριξης προς όφελος σημερινών και δυνητικών χρηστών συνιστά επίσης μια εγγύηση για προσαρμογή των εν λόγω μηχανισμών στις ανάγκες της χώρας, ή στις ανάγκες των χωρών εν γένει, καθώς και για την προσδοκώμενη αύξηση της κάλυψης των απαραίτητων δαπανών από πλευράς των επιχειρήσεων (μία λογική εντελώς διαφορετική, επομένως, από αυτή που επικρατεί σήμερα στην περίπτωση των μεγάλων ερευνητικών εργαστηρίων, τα οποία είναι αποξενωμένα από τον κύριο όγκο της οικονομικής πραγματικότητας), ενώ το εγχείρημα που φρονώ ότι θα πρέπει σε μεγαλύτερο βαθμό να προκριθεί από τα τεχνολογικά κέντρα, με μια πιο σωστή εδαφική τους κατανομή, είναι εντελώς διαφορετικό και θετικό.
<P>
Το ζητούμενο, σε πολύ τελευταία ανάλυση, είναι να συμμορφωθούμε με τις διατάξεις της Συνθήκης του Μάαστριχτ, που ορίζει σαφώς ότι οι ενισχύσεις θα πρέπει να παρέχονται σε πανεπιστήμια, σε ερευνητικά κέντρα, σε μικρές και μεσαίες επιχειρήσεις. Πιστεύω πως αυτή είναι η ορθή θέση η οποία θα πρέπει να υιοθετηθεί σε όλη την Ευρωπαϊκή Ένωση.

<SPEAKER ID=162 NAME="Wulf-Mathies">
Κύριε Πρόεδρε κατ' αρχάς θέλω να ευχαριστήσω τον κ. de Lassus για την σημαντική του έκθεση και την πρόταση ψηφίσματος. Με χαροποιεί η διαπίστωση ότι το Κοινοβούλιο συμφωνεί με τα κύρια σημεία της δήλωσής μας. Πρέπει να σημειωθεί ότι ήταν η πρώτη φορά που επιχειρήσαμε να επιτύχουμε αυτές τις συνεργίες - που σωστά απαιτείτε - μεταξύ των δύο πολιτικών καθώς και έναν καλύτερο συντονισμό μεταξύ της κοινοτικής ερευνητικής και αναπτυξιακής πολιτικής από τη μία πλευρά και της διαρθρωτικής πολιτικής και πολιτικής συνοχής από την άλλη.
<P>
Είμαστε, όπως και εσείς, της άποψης ότι η έρευνα, η τεχνολογική ανάπτυξη, η καινοτομία και ο εκσυγχρονισμός της παραγωγικής βάσης έχουν ουσιαστική σημασία για την ανταγωνιστικότητα των περιφερειών και για τη δημιουργία σταθερών θέσεων εργασίας καθώς και για τη μείωση των υφιστάμενων περιφερειακών διαφορών. Γι' αυτό, στο σχέδιο των κατευθυντήριων γραμμών για τα μελλοντικά διαρθρωτικά προγράμματα από το 2000 μέχρι το 2006, οι οποίες έγιναν αποδεκτές από την Επιτροπή στις 2 Φεβρουάριου, η Επιτροπή ενισχύει την προσέγγιση που έγινε και σήμερα σαφής στη δήλωσή της. Η ανταγωνιστικότητα μιας περιφέρειας εξαρτάται σε πολύ μεγάλο βαθμό από το κατά πόσο διαθέτει ένα στρατηγικό σχέδιο καινοτομίας.
<P>
Στις κατευθυντήριες γραμμές για την επόμενη περίοδο των διαρθρωτικών ταμείων, η Επιτροπή συνιστά για τον λόγο αυτό στις περιφέρειες ένα ευρύ φάσμα μέτρων για την προώθηση της καινοτομίας, καθώς και μορφών χρηματοδότησης, όπως π.χ. κεφάλαια κινδύνου για την ενίσχυση ίδρυσης νέων επιχειρήσεων, την ενίσχυση καινοτομικής ανάπτυξης, της παροχής υπερεξειδικευμένων υπηρεσιών μέχρι και της μεταφοράς τεχνολογίας. Έγινε εμφανές και στις παρεμβάσεις στη διάρκεια της συζήτησης πως η διάδοση γνώσεων μέσω της μεταφοράς τεχνολογίας καθώς και νέων τεχνικών αποτελεί σημαντική συμβολή στην αύξηση της ανταγωνιστικότητας των περιφερειών. Συνεπώς, οι παρεμβάσεις των διαρθρωτικών ταμείων πρέπει, σύμφωνα με τις εν λόγω κατευθυντήριες γραμμές, να βοηθήσουν προπάντων τις μικρομεσαίες επιχειρήσεις να αποκτήσουν τις ικανότητες που χρειάζονται για την περαιτέρω ανάπτυξή τους. Πέραν τούτου θα πρέπει να καταστήσουν δυνατή τη συνεργασία, τη σύσταση κέντρων όπου θα συγκεντρώνονται οι γνώσεις και οι δεξιότητες, αλλά και τον διάλογο με κοινοτικά και διεθνή ερευνητικά δίκτυα και δίκτυα καινοτομίας. Εδώ δεν θα πρέπει να ξεχάσουμε τα Κέντρα Επιχειρήσεων και Καινοτομίας, τα διάφορα ευρωπαϊκά δίκτυα με τα οποία έχουμε συμβάλει σημαντικά στο να επωφεληθούν αντίστοιχα και μικρομεσαίες επιχειρήσεις από τα ερευνητικά αποτελέσματα άλλων.
<P>
Σε σχέση με την κριτική που ασκήσατε στο Πέμπτο Πρόγραμμα Πλαίσιο, επιτρέψτε μου να επισημάνω πως αυτό είναι φυσικά αποτέλεσμα διαπραγματεύσεων που διήρκεσαν δύο χρόνια, τόσο με το Κοινοβούλιο όσο και με τα κράτη μέλη. Στόχος του Πέμπτου Προγράμματος Πλαισίου δεν είναι, φυσικά, κατά κύριο λόγο η συνοχή αλλά η ανταγωνιστικότητα της Ευρώπης ως συνολικής περιφέρειας σε τεχνολογίες υψηλών επιδόσεων, δηλαδή και η ανταγωνιστικότητα σε σχέση με τις ΗΠΑ και την Ιαπωνία. Συνεπώς, αποφασιστική σημασία έχει, κάνοντας το ένα, να μην παραμελεί κανείς το άλλο και να δίνει προσοχή, ώστε οι εξελίξεις στην έρευνα ιδίως μέσω της τεχνολογίας υψηλών επιδόσεων να μπορούν να χρησιμοποιηθούν όχι μόνο στις φτωχότερες περιφέρειες, αλλά μέσω της ανταλλαγής ερευνητών που ενισχύεται μέσα από το Πέμπτο Πρόγραμμα Πλαίσιο να χρησιμεύουν και στην καινοτομία στις από διαρθρωτική άποψη πιο αδύναμες περιφέρειες.
<P>
Εάν ρίξετε μια ματιά στα σημεία που περιέχει το Πέμπτο Πρόγραμμα Πλαίσιο για την ανάπτυξη του ανθρώπινου δυναμικού στην έρευνα καθώς και στα σημεία για τη βελτίωση των κοινωνικοοικονομικών βάσεων της γνώσης, εάν ρίξετε μια ματιά στις υποτροφίες Marie-Curie που χορηγούνται σε ερευνητές από μειονεκτικές περιφέρειες προκειμένου να επιστρέψουν στην πατρίδα τους, ή τις αναπτυξιακές υποτροφίες για ερευνητικά ιδρύματα σε μειονεκτικές περιφέρειες, τότε θα δείτε ότι το Πέμπτο Πρόγραμμα Πλαίσιο αναφέρεται σε πολλές από τις ανάγκες των λιγότερο ευνοημένων από διαρθρωτική άποψη περιφερειών και ότι θέματα όπως η αειφόρος διαχείριση των υδάτινων πόρων και της ποιότητας του ύδατος, η αειφόρος γεωργία, αλιεία και δασική καλλιέργεια, η ύπαιθρος, οι πόλεις του αύριο και η πολιτιστική κληρονομιά είναι θέματα πολύ σημαντικά και για την περιφερειακή ανάπτυξη. Το ίδιο ισχύει φυσικά και για θέματα όπως η προώθηση της καινοτομίας και η συμπερίληψη των ΜΜΕ.
<P>
Ο εισηγητής επεσήμανε ήδη ότι τα τελευταία δέκα χρόνια έχουμε κάνει προόδους και σε σχέση με τα κονδύλια. Το 1988 αρχίσαμε με 200 εκατ. και εντωμεταξύ έχουμε φθάσει στα 8, 5 δις στον τομέα των διαρθρωτικών ταμείων για την έρευνα και την τεχνολογία - αυτό πρέπει να ειπωθεί εδώ και ευχαριστώ τον κ. Χατζηδάκη που το επεσήμανε - και φυσικά δεν είναι μόνο ζήτημα της Επιτροπής. Πρέπει και τα κράτη μέλη που υποβάλλουν τα προγράμματά τους στην Επιτροπή να δώσουν μεγαλύτερη προσοχή, προκειμένου να συμπεριλαμβάνονται τέτοιου είδους σχέδια στα προγράμματα αυτά. Διαπιστώσαμε προ ολίγου σε μία πρόσφατη αξιολόγηση του Στόχου 1 ότι η χορήγηση υψηλότερων κονδυλίων στον τομέα της έρευνας και της καινοτομίας δεν αποτελεί αυτόματα δείκτη για περισσότερη καινοτομία. Ιδίως στις χώρες συνοχής ο δημόσιος τομέας κατέχει ένα υπερβολικά μεγάλο τμήμα, ενώ οι καινοτομίες σε επιχειρήσεις είναι ακόμα πολύ περιορισμένες. Για τον λόγο αυτό θεωρώ πως είναι πολύ σημαντικό να δοθεί εδώ μεγαλύτερη έμφαση, καθότι έχει αποφασιστική σημασία να καταστούν οι περιφέρειες ικανές να αναπτύξουν οι ίδιες τις δικές τους στρατηγικές καινοτομίας και μέσω αυτών να αντιμετωπίσουν καλύτερα τηνδική τους ειδική περίπτωση.
<P>
Για τον λόγο αυτό είναι πολύ σημαντικές π.χ. οι πρωτοβουλίες όπως η πρωτοβουλία για την περιφερειακή κοινωνία των πληροφοριών στην οποία συνεργάζονται διαμεθοριακά οι περιφέρειες και ανταλλάσσουν γνώσεις για τις καλύτερες πρακτικές στο θέμα της προώθησης της καινοτομίας. Για τον ίδιο λόγο είναι επίσης σημαντικό να συμπεριληφθεί το συγκεκριμένο ζήτημα στον τομέα της διαπεριφερειακής και διαμεθοριακής συνεργασίας. Πιστεύω ότι από κοινού βρισκόμαστε στον σωστό δρόμο, συμφωνώ όμως με τα συμπεράσματα του εισηγητή ότι έχουμε δηλαδή ακόμα αρκετό δρόμο να διανύσουμε από κοινού, μέχρι να διαπιστώσουμε πραγματικά πως αρχίζουν να καλύπτονται οι διαφορές στην έρευνα και την καινοτομία σε αντίστοιχο βαθμό και στις μειονεκτούσες περιφέρειες.

<SPEAKER ID=163 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00

<CHAPTER ID=14>
Σήμανση και διαδικασία αξιολόγησης και συμμόρφωσης για τις συσκευασίες
<SPEAKER ID=164 NAME="Πρόεδρος">
Η ημερήσια διάταξη προβλέπει την συζήτηση της έκθεσης της κ. Grossetκte (Α4-0053/99), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση κανονισμού του Ευρωπαοκού Κοινοβουλίου και του Συμβουλίου που αφορά τη σήμανση των συσκευασιών και την καθιέρωση διαδικασίας αξιολόγησης και συμμόρφωσης για τις συσκευασίες (COM(96)0191 - C4-0627/96-96/0123(COD)).

<SPEAKER ID=165 NAME="Grossetκte">
Κύριε Πρόεδρε, θα ήθελα εκ προοιμίου να υποβάλω άμεσα κάποιες ερωτήσεις στην Επιτροπή, επειδή κυκλοφορούν διάφορες φήμες. Από ό, τι κατάλαβα, πραγματοποιήθηκαν κάποιοι ελιγμοί και θα ήθελα να ρωτήσω την Επιτροπή αν αληθεύει ότι προετοιμάζει μια πρόταση που θα ενσωματώνει την υπό εξέταση οδηγία. Εάν υπάρχει πράγματι μια νέα πρόταση που θα μας διαβιβαστεί προσεχώς, θα ήθελα να μάθω εάν καλύπτει πραγματικά την οδηγία την οποία εξετάζουμε σήμερα το βράδυ. Στην περίπτωση αυτή, ανάλογα με τις απαντήσεις της Επιτροπής, θα σκεφτώ ποια στάση θα υιοθετήσω.
<P>
Εν αναμονή, για να επανέλθω στην ουσία της εν λόγω οδηγίας, θα υπενθυμίσω ότι μια πρώτη εξέταση πραγματοποιήθηκε τον Οκτώβριο του 1997, ότι οι εργασίες αναστάλησαν εν αναμονή σαφών απαντήσεων εκ μέρους της Επιτροπής αλλά ότι, μόλις λάβαμε τις απαντήσεις αυτές, ύστερα από πολλούς μήνες καθυστέρησης, δεν μείναμε ικανοποιημένοι. Χωρίς την ενεργό συμβολή της Επιτροπής, υποχρεώθηκα τελικά να υποβάλω διαφορετική πρόταση.
<P>
Η Επιτροπή πρότεινε ουσιαστικά δύο νέα σύμβολα που θα επισημαίνουν τη δυνατότητα ανακύκλωσης και επαναχρησιμοποίησης των απορριμμάτων συσκευασίας. Ωστόσο, αυτά τα δύο σύμβολα είναι εντελώς νέα και δεν δίνουν επαρκείς πληροφορίες στον καταναλωτή. Όπως αναγνωρίζει και η ίδια η Επιτροπή, οι διαθρώσεις ανακύκλωσης πόρρω απέχουν από το να καλύπτουν όλη την ευρωπαϊκή επικράτεια. Γνωρίζουμε σήμερα ότι η οδηγία του 1994 σχετικά με τα απορρίμματα συσκευασίας και τις συσκευασίες δεν τίθεται σωστά σε εφαρμογή σε όλη την ευρωπαϊκή επικράτεια. Έκρινα λοιπόν προτιμότερο να παρέχονται στον καταναλωτή πληροφορίες που να του επιτρέπουν να είναι πραγματικά ενεργός στο δικό του επίπεδο. Ο καταναλωτής πρέπει να συμμετέχει ενεργά στη διαλογή των απορριμμάτων συσκευασιών βάσει συμβόλων, συμβόλων που είναι ήδη γνωστά, επισημαίνοντας το υλικό συσκευασίας. Αυτό θα τον διευκολύνει να κάνει την προσωπική διαλογή του. Τα σχετικά σύμβολα έγιναν δεκτά από την Ευρωπαϊκή Επιτροπή Τυποποίησης.
<P>
Η Επιτροπή εξέφρασε ανησυχίες για την κυριότητα αυτών των συμβόλων και θα ήθελα να την καθησυχάσω εφόσον όλα ανήκουν στο δημόσιο. Γνωρίζω μάλιστα ότι ορισμένοι βιομήχανοι φρόντισαν να στείλουν στην Επιτροπή επιστολή για να της επισημάνουν ότι θα έθεταν τα σύμβολά τους στη διάθεσή της. Από την άλλη πλευρά, η πρόταση της Επιτροπής προβλέπει μια διαδικασία αξιολόγησης της συμμόρφωσης των συσκευασιών στις ουσιώδεις απαιτήσεις της οδηγίας του 1994 σχετικά με τις συσκευασίες. Προβλέπει ότι ο κατασκευαστής πρέπει να συντάσσει δήλωση συμμόρφωσης, να καταρτίζει τεχνική τεκμηρίωση και να τη θέτει στη διάθεση των εθνικών αρχών που θα πραγματοποιούν τους απαραίτητους ελέγχους.
<P>
Ξέρουμε ότι ο τομέας των συσκευασιών είναι ιδιαίτερα περίπλοκος. Συχνά εμπλέκονται πάρα πολλοί επαγγελματίες. Προκειμένου να ληφθεί υπόψη αυτή η πραγματικότητα, ήταν αναγκαίο, κατά τη γνώμη μου, να προσαρμοστεί το κείμενο του Παραρτήματος ΙΙΙ για να αποφευχθεί κάθε σύγχυση για τον παραγωγό συσκευασίας και τον κατασκευαστή του προϊόντος - να μη φέρει την ευθύνη, σε περίπτωση ελαττωματικής συσκευασίας, ο κατασκευαστής του προϊόντος που περιέχεται στη συσκευασία αυτή - και για να ληφθεί επίσης υπόψη η ευθύνη όλων των παραγόντων - κατασκευαστή συσκευασίας, γεμιστή και συσκευαστή - σε κάθε στάδιο παρέμβασης στην παραγωγή. Είχα εξάλλου κάποιες συζητήσεις με τον κ. Bowe και βρήκαμε κάποιο σημείο επαφής που συγκεκριμενοποιείται στις τροπολογίες 19 και 20.
<P>
Εν κατακλείδι, υπενθυμίζω συνεπώς ότι η προσέγγιση που προτείνω, η οποία θα θα επιτρέψει να βρεθεί μια ενδιάμεση λύση, εν αναμονή μεταγενέστερης αναθεώρησης της οδηγίας για τις συσκευασίες του 1994, υποστηρίζεται από το σύνολο των κλάδων συσκευασίας, από τις ενώσεις καταναλωτών, και ότι φαίνεται ότι θα μπορούσε να εξυπηρετεί την πλειονότητα των κρατών μελών. Για το λόγο αυτόν, διατηρώ την πρότασή μου και, εν αναμονή φυσικά της συζήτησης, θα ήθελα να έχω ακριβείς απαντήσεις από την Επιτροπή, στην οποία απευθύνθηκα στην αρχή της παρέμβασής μου.

<SPEAKER ID=166 NAME="Riis-Jψrgensen">
Κύριε Πρόεδρε, αξιότιμοι συνάδελφοι, αξιότιμη κυρία Επίτροπε, είχα την ευχαρίστηση να είμαι συντάκτρια της γνωμοδότησης της Επιτροπής Βιομηχανικής Πολιτικής όπου εξέτασα τις συνέπειες της εν λόγω πρότασης οδηγίας. Έχω να κάνω τις ακόλουθες παρατηρήσεις. Κατ' αρχάς, θα ήθελα να επισημάνω ότι μπορεί να εμφανιστούν εμπορικά εμπόδια με τους συνεργάτες μας εκτός Κοινότητας εάν εγκριθεί ένα ειδικό ευρωπαϊκό σήμα ανακύκλωσης. Όπως το βλέπω εγώ, ένα διεθνές σήμα θα έχει πολύ μεγαλύτερη ισχύ και δεν θα επιφέρει εμπορικές στρεβλώσεις, φραγμούς. Μου φαίνεται άστοχο να ζητήσουμε από τις ευρωπαϊκές επιχειρήσεις μας να ξοδέψουν λεφτά για την υιοθέτηση ενός ευρωπαϊκούς σήματος εάν είναι αργότερα να υιοθετηθεί ένα διεθνές σήμα. Βεβαίως, θα μου πείτε, το καθεστώς σήμανσης είναι προαιρετικό, αλλά συνεχίζει να θεωρείται «καρότο» ή πλεονέκτημα για τη διάθεση ενός προϊόντος στην αγορά να γίνεται χρήση της σήμανσης που προτείνει η Επιτροπή. Σύμφωνα με τις πληροφορίες μου, ο ISO πρέπει ήδη το καλοκαίρι του 1999 να έχει έτοιμο ένα σήμα, δηλαδή μέσα σε λίγους μήνες. Οπότε ποιος είναι τελικά ο στόχος της πρότασης της Επιτροπής; Η προτεινόμενη σήμανση της Επιτροπής δεν συνδέεται με ένα ευρωπαϊκό σύστημα συλλογής, που δικαιώνει ότι το μήνυμα της σήμανσης είναι πως πρόκειται προϊόν οικολογικό. Μια συσκευασία, για παράδειγμα, που περιέχει PVC, θα μπορεί, σύμφωνα με τις πληροφορίες μου, να έχει σήμανση ότι είναι ανακυκλώσιμη. Οι καταναλωτές θα το θεωρούν αυτό ως σύμβολο οικολογικής συσκευασίας, παρ' όλο που η εν λόγω συσκευασία στη Δανία ίσως πάει για καύση και όχι για πιο οικολογική ανακύκλωση. Ε λοιπόν, υπό το πρίσμα όλων αυτών δεν βλέπω τίποτα που να δικαιώνει την προτεινόμενη σήμανση της Επιτροπής ούτε και τον χρόνο που επέλεξε να την προτείνει. Ως εκ τούτου δεν έχω καμία επιφύλαξη να περιμένω το σήμα του ISO.
<P>
Έχω και ορισμένα σχόλια όσον αφορά τις βασικές απαιτήσεις. Όταν κανείς κοιτάζει την διαδικασία αξιολόγησης της συμμόρφωσης που επέλεξε η Επιτροπή θα ήθελα να παραδεχτώ ότι η Επιτροπή έκανε έξυπνη επιλογή. Ο εσωτερικός έλεγχος των εργοστασίων χαιρετίζεται θετικά από τη βιομηχανία, δεδομένου ότι μπορεί να ενσωματωθεί στα υπάρχοντα συστήματα ελέγχου ποιότητας, περιβάλλοντος και υγιεινής. Ωστόσο ο εσωτερικός εργοστασιακός έλεγχος βασίζεται στις βασικές απαιτήσεις της οδηγίας 94/62για τις συσκευασίες. Οι συγκεκριμένες απαιτήσεις μοιάζουν υπερβολικά σαθρά καθορισμένες. Αυτή την άποψη την έχουμε ακούσει από πλευράς βιομηχανίας, αλλά και από πλευράς εθνικών ελεγκτικών αρχών. Είναι ανεπίτρεπτο να απαιτούμε από τις επιχειρήσεις μας να σπαταλήσουν άσκοπα χρόνο και χρήματα διότι έχουν αμφιβολίες για το αν τηρούν την κοινοτική νομοθεσία. Παρομοίως είναι ανεπίτρεπτο να αφήνουμε την ερμηνεία αυτών των βασικών απαιτήσεων στις εθνικές ελεγκτικές αρχές με όλα όσα αυτό συνεπιφέρει, όσον αφορά τις πιθανότητες τεχνικών εμπορικών φραγμών και διαστρέβλωσης του ανταγωνισμού μεταξύ των κρατών μελών. Οπότε, παρ' όλο που συντάσσομαι με την πρόταση της Επιτροπής για έναν εσωτερικό εργοστασιακό έλεγχο, θεωρώ ότι δεν θα είναι σωστό να προχωρήσουμε παραπέρα τη συγκεκριμένη πρόταση οδηγίας, προτού οι βασικές απαιτήσεις ενσωματωθούν στα πρότυπα της Ευρωπαϊκής Επιτροπής Τυποποίησης. Η Επιτροπή έχει παραδεχτεί τόσο στην Επιτροπή Βιομηχανικής Πολιτικής όσο και στην Επιτροπή Περιβάλλοντος ότι η εν λόγω πρόταση είναι δουλειά του ποδαριού και όχι επεξεργασμένη στο βαθμό που θα επιθυμούσαμε. Ως εκ τούτου, είμαι της άποψης, σύμφωνα και με το συμπέρασμα της Επιτροπής Βιομηχανικής Πολιτικής, ότι το μόνο σωστό αυτή τη στιγμή θα ήταν να δεσμεύσουμε την Επιτροπή στην ευθύνη της και να ζητήσουμε να αποσύρει την πρόταση μέχρις ότου η Ευρωπαϊκή Επιτροπή Τυποποίησης και ο ISO περατώσουν το έργο τους.
<P>
Τέλος, ένα σύντομο σχόλιο για την έκθεση της κ. Grossetκte. Η Ομάδα των Φιλελευθέρων στηρίζει σε μεγάλο βαθμό τις προτεινόμενες αναγνωρίσεις υλικού. Το προταθέν από την εισηγήτρια καθεστώς σήμανσης παρέχει στους καταναλωτές αληθινές πληροφορίες και οι καταναλωτές ενεργοποιούνται με θετικό τρόπο στην υπόθεση περιβάλλον. Όταν ο καταναλωτής είναι έτοιμος να αγοράσει κάτι θα μπορεί από μόνος του να επιλέγει ποιο είδος συσκευασίας προτιμά και - το σημαντικότερο απ' όλα - ο καταναλωτής θα έχει καλύτερη δυνατότητα να διαχωρίζει τα απορρίμματα των συσκευασιών. Οι πληροφορίες αυτές και η εμπλοκή των καταναλωτών επιδρούν στο περιβάλλον πραγματικά, ενεργά και θετικά.

<SPEAKER ID=167 LANGUAGE="EN" NAME="Gillis">
Κύριε Πρόεδρε, θα ήθελα να ευχαριστήσω την εισηγήτρια και να τη συγχαρώ για την έκθεση αυτή. Εκφράζω την ικανοποίησή μου για τις προσπάθειες να εναρμονιστεί η διαχείριση των απορριμμάτων συκευασίας, ενώ αναγνωρίζεται το υψηλό αρχικό κόστος της εκπόνησης μελετών για την ανάκτηση, την ανακύκλωση και τη διαλογή των απορριμμάτων. Τα μακροπρόθεσμα οφέλη υπερβαίνουν κατά πολύ τις δαπάνες αυτές και θα οδηγήσουν σε σημαντική μείωση, αν όχι σε ολοκληρωτική εξάλειψη, της υγειονομικής ταφής ως λύσης διάθεσης των απορριμμάτων.
<P>
Πρέπει να κοιτάμε μακριά όταν εξετάζουμε το ζήτημα της διάθεσης των απορριμμάτων συσκευασίας. Οι κατασκευαστές πρέπει να ενθαρρυνθούν να χρησιμοποιούν όσο το δυνατόν λιγότερο υλικό συσκευασίας. Για παράδειγμα, πολύ συχνά τα προϊόντα των σουπερμάρκετ έχουν ουκ ολίγα περιτυλίγματα. Τα σύμβολα σήμανσης που χρησιμοποιούνται στις συσκευασίες για να επισημάνουν σε ποια κατηγορία ανήκουν τα απορρίμματα δεν πρέπει μόνο να είναι σαφή και εύκολα κατανοητά, αλλά πρέπει επίσης να χρησιμοποιούν τα ίδια σύμβολα σήμανσης και τα ίδια χρώματα σε όλη την ΕΕ. Επιπλέον, οι σάκοι και οι περιέκτες που χρησιμοποιούνται για τη διαλογή των απορριμμάτων πρέπει επίσης να χρησιμοποιούν τους ίδιους χρωματικούς κώδικες και τα ίδια σύμβολα σε όλα τα κράτη μέλη της ΕΕ. Αυτό δεν συμβαίνει προς το παρόν.
<P>
Προκειμένου να είναι αποτελεσματική μια σοβαρή διαχείριση των απορριμμάτων συσκευασίας, τα σύμβολα αυτά πρέπει να είναι εύκολα αναγνωρίσιμα από τον καταναλωτή. Οι καταναλωτές θα συμμετέχουν στα σχέδια διαλογής και ανάκτησης μόνο εάν είναι εύκολη η διαχείρισή τους και αν υπάρχει καλή συλλογή των διαχωρισμένων σάκων απορριμμάτων. Τα σύγχρονα νοικοκυριά που ζουν σε περιορισμένους χώρους δεν έχουν τον χώρο να κρατούν και να αποθηκεύουν τα απορρίμματα για πολύ καιρό. Τα παιδιά ενδιαφέρονται από τη φύση τους για το περιβάλλον. Εάν ενθαρρυνθούν να προσφέρουν την υποστήριξή τους αρχίζοντας την κατάρτισή τους στο σχολείο, η ορθή πρακτική θα συνεχιστεί και στο σπίτι. Το μήνυμα κλειδί για την επιτυχία είναι η απλότητα. Διαφορετικά, το σύστημα θα αποτύχει.

<SPEAKER ID=168 LANGUAGE="FI" NAME="Hautala">
Αξιότιμε κύριε Πρόεδρε, αξιότιμοι συνάδελφοι, ο προηγούμενος ομιλητής παρουσίασε αρκετά καλά την κατεύθυνση στην οποία θα έπρεπε να στοχεύει ο κανονισμός για την σήμανση των συσκευασιών, ο οποίος ακολουθεί την οδηγία που αφορά στην διαχείριση των συσκευασιών και των απορριμάτων τους. Θα έπρεπε να στοχεύει στο να μπορεί ο καταναλωτής πραγματικά να επιλέγει τους πιό σωστούς τρόπους διαχείρησης των απορριμάτων των συσκευασιών, προκειμένου να είναι όσο το δυνατόν πιό φιλικοί προς το περιβάλλον. Γνωρίζουμε εντούτοις, πως η πρόταση της Επιτροπής δεν πρόκειται να εκπληρώσει αυτόν τον σκοπό. Είναι ήδη ξεπερασμένη και τώρα θα ήταν εξαιρετικά σημαντικό να περιμένουμε να αναθεωρήσει η Επιτροπή την βασική οδηγία, δηλαδή την οδηγία για την διαχείριση των συσκευασιών και των απορριμάτων τους από το έτος 1994, προσαρμόζοντας μετά σε αυτήν τις ιδέες και τις προτάσεις της σχετικά με την σήμανση των συσκευασιών. Η ομάδα των πρασίνων προτίθεται να καταψηφίσει αυτήν την έκθεση, επειδή φαίνεται πως τεχνικά αποτελεί τον μόνο τρόπο με τον οποίον θα είναι δυνατόν να ασκηθεί πίεση στην Επιτροπή, ώστε να αποσύρει αυτήν την ξεπερασμένη πρότασή της. Ανεξάρτητα από την καλή δουλειά της κυρίας Grossetκte, κατά την γνώμη μου, η μόνη λογική επιλογή είναι να υποχρεωθεί η Επιτροπή να αποσύρει την προτασή της.

<SPEAKER ID=169 LANGUAGE="NL" NAME="Blokland">
Κύριε Πρόεδρε, το ερώτημα που μας απασχολεί είναι πώς μπορούμε να δώσουμε κίνητρα στους Ευρωπαίους καταναλωτές να κάνουν διαλογή στα απορρίμματα συσκευασίας. Αναγνωρίζω την καλή πρόθεση των προσπαθειών που καταβάλλονται από την Επιτροπή και την εισηγήτρια, πιστεύω όμως ότι δεν επιτυγχάνουν το αποτέλεσμα που επιδιώκουμε. Η πρόταση της Επιτροπής θα υποχρέωνε κάθε κράτος μέλος να παραδώσει τα διακριτικά σήματά του και να τα ανταλλάξει με ευρωπαϊκά. Δεν θα είχα αντίρρηση στη διαδικασία αυτή εάν τα σήματα ήταν καλύτερα. Αυτό όμως δεν συμβαίνει. Επειδή δεν έχει καθιερωθεί ένα ενιαίο σύστημα συλλογής, τα σήματα που προτείνονται δεν δηλώνουν τίποτα περισσότερο από το ότι το συγκεκριμένο προϊόν θα μπορούσε να ανακυκλωθεί. Δεν μπορώ να καταλάβω τι νόημα έχει αυτό. Στην περίπτωση αυτή θα προτιμούσα, για παράδειγμα, τα διάφορα σύμβολα που χρησιμοποιούνται στις Κάτω Χώρες, τα οποία είναι σαφέστατα και ταιριάζουν στο τοπικό σύστημα συλλογής.
<P>
Ούτε οι προτάσεις της εισηγήτριας προσφέρουν κίνητρα στους καταναλωτές. Η εισηγήτρια προτείνει να γνωστοποιείται το είδος της συσκευασίας. Πρόκειται για μία προαιρετική, αποκλειστική επισήμανση, από την οποία ο παραγωγός δεν μπορεί να παρεκκλίνει πλέον. Αυτό σημαίνει ότι θα έπρεπε να εξαφανιστεί, για παράδειγμα, και το ολλανδικό σύμβολο για τους κάδους απόρριψης γυάλινων φιαλών και δοχείων. Δεν νομίζω ότι διευκολύνουμε τα πράγματα για τους καταναλωτές όταν τους υποχρεώνουμε να συμπεραίνουν οι ίδιοι διαβάζοντας τον κατάλογο των συστατικών συσκευασίας πώς θα πρέπει να διαλέγουν τα απορρίμματα.
<P>
Αναγνωρίζω βεβαίως ότι υπάρχουν σημαντικές διαφορές μεταξύ των κρατών μελών όσον αφορά τη συλλογή απορριμμάτων συσκευασίας. Δεν θα μπορούσα να πω ότι όλα αποδίδουν την ίδια σημασία στην φιλοπεριβαλλοντική συλλογή των απορριμμάτων συσκευασίας. Όμως, πιστεύω ότι οι λύσεις που προτείνονται από την Επιτροπή και την εισηγήτρια είναι ανεπαρκείς. Δεν αποκλείεται δε να πετύχουν ακριβώς το αντίθετο από αυτό που επιδιώκουν. Η έγκριση των προτάσεων αυτών θα δημιουργούσε σοβαρές ασάφειες για τους καταναλωτές όχι μόνο στις Κάτω Χώρες, αλλά και σε άλλα κράτη μέλη.
<P>
Τέλος, εάν θέλουμε να δώσουμε κίνητρα στους καταναλωτές, θα πρέπει να παρακινήσουμε τα κράτη μέλη να ασχοληθούν με σοβαρότητα με το θέμα της καθιέρωσης ενός φιλοπεριβαλλοντικού συστήματος συλλογής. Όσο δεν υπάρχει ένα ενιαίο σύστημα, πιστεύω ότι η εναρμόνιση των σημάτων είναι περιττή.

<SPEAKER ID=170 LANGUAGE="FR" NAME="Souchet">
Κύριε Πρόεδρε, η διαχείριση και ο έλεγχος των απορριμμάτων μπορούν να πραγματοποιούνται με διάφορες διαδικασίες: ελάφρυνση των χρησιμοποιούμενων υλικών, ανακύκλωση, επαναχρησιμοποίηση και αξιοποίηση για ενεργειακούς σκοπούς. Είμαστε προσηλωμένοι στην ανάπτυξη του συνόλου των διαφόρων αυτών διαδικασιών αξιοποίησης και επαναχρησιμοποίησης, επειδή η σημαντική ανάπτυξη του ρόλου που παίζει η συσκευασία, με τις λειτουργίες προστασίας, ασφάλειας, επιμελητείας και κυρίως ενίσχυσης της εμπορευματοποίησης που έχει, καθιστά απαραίτητο τον έλεγχο του αυξανόμενου περιβαλλοντικού βάρους, χωρίς να απορριφθεί καμία διαδικασία που μπορεί να συμβάλει στο σκοπό αυτόν. Κατά συνέπεια, θα ψηφίσουμε υπέρ του συνόλου των κατατεθεισών τροπολογιών, με την εξαίρεση των τροπολογιών 12, 13 και 15 της Επιτροπής Περιβάλλοντος, Δημόσιας Υγείας και Προστασίας των Καταναλωτών.
<P>
Απορρίπτουμε την τροπολογία 13, επειδή, δευκρινίζοντας ότι η επεξεργασία των απορριμμάτων συσκευασιών θα πρέπει να γίνεται ανάλογα με τη σήμανσή τους, τείνει να ενθαρρύνει ένα σύστημα αξιοποίησης εις βάρος των άλλων. Χρειαζόμαστε όμως όλα αυτά τα συστήματα. Ορισμένοι θα ήθελαν να ευνοήσουν την ανακύκλωση και την επαναχρησιμοποίηση των συσκευασιών εις βάρος της ενεργειακής επαναξιοποίησης. Η προσέγγιση αυτή είναι αντίθετη με μια ολοκληρωμένη διαχείριση των συσκευασιών και των απορριμμάτων τους.
<P>
Οι τροπολογίες 12 και 15 επιρρίπτουν την ολοκληρωτική ευθύνη της διαδικασίας πιστοποίησης της συμμόρφωσης των συσκευασιών στο μεταποιητή και απαλλάσσουν τον κατασκευαστή της συσκευασίας από κάθε ευθύνη. Δυνάμει της αρχής «ο ρυπαίνων πληρώνει», την ευθύνη της διαδικασίας δεν πρέπει να τη φέρει ο συσκευαστής αλλά ο κατασκευαστής της συσκευασίας. Επιπλέον, είναι πολύ πιο εύκολος ο έλεγχος των κατασκευαστών συσκευασιών, επειδή είναι πολύ λιγότεροι από τους μεταποιητές: αν πάρουμε για παράδειγμα τον οινικό τομέα, στη Γαλλία υπάρχουν μόνο μερικοί κατασκευαστές μπουκαλιών για περισσότερους από 30.000 εμφιαλωτές, και αυτό το παράδειγμα είναι αντιπροσωπευτικό.
<P>
Εν κατακλείδι, κύριε Πρόεδρε, εάν αυτές οι τρεις τροπολογίες της Επιτροπής Περιβάλλοντος, που πιστεύουμε ότι μετουσιώνουν την έκθεση της συναδέλφου μας, απορριφθούν, θα ψηφίσουμε υπέρ της έκθεσης της κ. Grossetκte.

<SPEAKER ID=171 NAME="Bjerregaard">
Κύριε Πρόεδρε, χαίρομαι που το Ευρωπαϊκό Κοινοβούλιο έθεσε στην ημερήσια διάταξη το θέμα της σήμανσης των συσκευασιών. Όπως όλοι σας γνωρίζετε, η Επιτροπή ενέκρινε τη συγκεκριμένη πρόταση ήδη το 1996, και θα ήθελα να ευχαριστήσω την Επιτροπή Περιβάλλοντος και ειδικά την εισηγήτρια, κ. Grossetκte, για την έκθεση. Οι λόγοι που η Επιτροπή υπέβαλε αυτή την πρόταση είναι η υποχρέωση που περιέχεται στο άρθρο 8 της Οδηγίας 94/62 για τις συσκευασίες και τα απορρίμματα συσκευασιών, στην οποία αναφέρθηκαν πολλοί ομιλητές σήμερα. Στο εν λόγω άρθρο γράφει: «Το Συμβούλιο θα προβεί σε απόφαση για τη σήμανση των συσκευασιών το αργότερο δύο έτη μετά τη θέση σε ισχύ της συγκεκριμένης οδηγίας.» Καταλαβαίνω ότι ειδικά τα νέα σύμβολα που εισάγει η Επιτροπή με την πρόταση έχουν γίνει στόχος κριτικής. Τα σύμβολα θα δείξουν στους καταναλωτές ότι η συσκευασία μπορεί να επαναχρησιμοποιηθεί ή να ανακυκλωθεί. Τα σύμβολα ωστόσο δεν θα εξασφαλίσουν επ' ουδενί ότι η συσκευασία θα επαναχρησιμοποιηθεί ή θα ανακυκλωθεί, κι εδώ ακριβώς έγκειται το πρόβλημα. Με μεγάλο ενδιαφέρον διάβασα την έκθεση που ψηφίστηκε στην Επιτροπή Περιβάλλοντος. Οι προταθείσες τροπολογίες - πράγμα που τονίστηκε και από την ίδια την εισηγήτρια - αλλάζουν πλήρως την πρόταση της Επιτροπής. Πιο συγκεκριμένα την μετατρέπουν σε μια πρόταση για αναγνώριση των υλικών. Τα σύμβολα που προτείνονται από την εισηγήτρια στοχεύουν να ενημερώσουν τον καταναλωτή για το υλικό της συσκευασίας. Τα σύμβολα για το αλουμίνιο, το γυαλί και το πλαστικό φέρουν ωστόσο το σήμα με τα «κυκλικά» τόξα και γι' αυτό θα σηματοδοτήσουν στους καταναλωτές ότι πρόκειται για προϊόντα επαναχρησιμοποιήσιμα, κι έτσι να δοθούν παραπλανητικές πληροφορίες.
<P>
Επίσης υπάρχει και το πρόβλημα ότι ήδη έχουμε μια απόφαση Επιτροπής για την αναγνώριση των υλικών, την απόφαση 97/129 που ψηφίστηκε στις 28 Ιανουαρίου του 1997. Σε αυτή θεσπίζεται σύστημα αναγνώρισης για τα υλικά συσκευασιών. Καθορίζονται ειδικά συστήματα αναγνώρισης με τη μορφή αριθμών και συντμήσεων που ισχύουν για το πλαστικό, το χαρτί, το χαρτόνι, τα μέταλλα, το ξύλο, τα υφάσματα, το γυαλί και τα σύνθετα υλικά. Η χρήση του συστήματος αναγνώρισης είναι προαιρετική. Σύμφωνα με το άρθρο 3 της απόφασης της Επιτροπής το σύστημα μπορεί ωστόσο να γίνει υποχρεωτικό. Η προταθείσα τροποποίηση από ένα σύστημα σήμανσης για ανακύκλωση και επαναχρησιμοποίηση σε ένα σύστημα σήμανσης με τη μορφή συστήματος αναγνώρισης δεν θα ωφελήσει καθόλου την ήδη ισχύουσα απόφαση της Επιτροπής. Βάσει όλων αυτών δεν μπορώ να αποδεχτώ τις τροπολογίες 1, 3-11, 13, 14 αλλά ούτε και τις 16 και 18, πράγμα που σίγουρα δεν θα εκπλήξει τους συναδέλφους.
<P>
Στη συνέχεια έχουμε μια άλλη σημαντική πτυχή της πρότασης της Επιτροπής που έχει να κάνει με τη διαδικασία αξιολόγησης της συμμόρφωσης. Θα ήθελα να υπογραμμίσω ότι υπάρχει αδήριτη ανάγκη για μια διαδικασία αξιολόγησης και συμμόρφωσης, τόσο όσον αφορά τους κατασκευαστές όσο και τις αρχές, ώστε να ελέγχουν τη συμμόρφωση βάσει των βασικών απαιτήσεων της οδηγίας 94/62. Συνεπώς συμφωνώ απολύτως με την τροπολογία 12 που τονίζει ότι η συσκευασία πρέπει να έχει περάσει από μια διαδικασία αξιολόγησης της συμμόρφωσης προτού διατεθεί στην αγορά. Επίσης οι τροπολογίες 2 και 21 γίνονται δεκτές αφού διασαφηνίζουν και ολοκληρώνουν την πρόταση. Είναι σημαντικό να υπογραμμίσουμε ότι είναι ο κατασκευαστής αυτός που έχει την ευθύνη διεξαγωγής της διαδικασίας αξιολόγησης της συμμόρφωσης. Ως εκ τούτου δεν μπορώ να δεχτώ την τροπολογία 15 αλλά ούτε και τις 19 και 20. Η διαμοιρασμένη ευθύνη δεν είναι εφικτή αν θέλουμε να εφαρμοστούν οι διαδικασίες αξιολόγησης της συμμόρφωσης. Ο κατασκευαστής συσκευασιών πρέπει να εξασφαλίζει ότι οι συσκευασίες που παράγονται και διατίθενται στην αγορά συμμορφώνονται με τις διατάξεις της οδηγίας για τις συσκευασίες 94/62.
<P>
Θα ήθελα να κλείσω υπογραμμίζοντας γι' άλλη μια φορά ότι δεν πιστεύω ότι οι καταναλωτές, οι κατασκευαστές, οι αρχές ή το περιβάλλον θα επωφεληθούν εάν αυτή η πρόταση μετατραπεί σε μια πρόταση για προαιρετική αναγνώριση των υλικών.
<P>
Η κ. Grossetκte ξεκίνησε θέτοντάς μου μια ξεκάθαρη ερώτηση για το πόσο έχει ήδη προχωρήσει μια νέα πρόταση από την πλευρά της Επιτροπής. Δεν έχει προχωρήσει. Αυτό που ίσως στάθηκε αφορμή γι' αυτές τις φήμες είναι ότι ξεκινήσαμε συζητήσεις για μια αναθεώρηση της οδηγίας για τις συσκευασίες αλλά βρισκόμαστε σε μια πάρα πολύ πρώιμη φάση, ώστε θα είναι σφάλμα να δηλώσουμε ότι έχουμε μια νέα πρόταση.

<SPEAKER ID=172 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00

<CHAPTER ID=15>
Επισήμανση, παρουσίαση και διαφήμιση των τροφίμων
<SPEAKER ID=173 NAME="Πρόεδρος">
Η ημερήσια διάταξη προβλέπει την συζήτηση της έκθεσης του κ. Schnellhardt (A4-0003/99), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Ευρωπαοκού Κοινοβουλίου και του Συμβουλίου περί τροποποιήσεως της Οδηγίας 79/112/ΕΟΚ για την προσέγγιση των νομοθεσιών των κρατών μελών σχετικά με την επισήμανση, την παρουσίαση και τη διαφήμιση των τροφίμων (COM(97)0020 - C4-0059/97-97/0027(COD)).

<SPEAKER ID=174 NAME="Schnellhardt">
Κύριε Πρόεδρε, κυρίες και κύριοι, έχουμε μπροστά μας μία έκθεση που απασχολεί εδώ και πολύ καιρό το Ευρωπαϊκό Κοινοβούλιο. Ήδη κατά τη διάρκεια της εκπόνησης της οδηγίας για την επισήμανση συζητήθηκε και το ζήτημα της αναγραφής των συστατικών των αλκοολούχων ποτών, αλλά μπλοκαρίσθηκε επανειλημμένα από το Συμβούλιο. Κύριε Επίτροπε Bangemann, για να μην υπάρξουν και πάλι παρεξηγήσεις όπως κατά την τελευταία μας συνάντηση στον ίδιο χώρο την ίδια ώρα, θέλω εξ αρχής να σας ευχαριστήσω για την έγκαιρη υποβολή της έκθεσης. Τούτο αντιστοιχεί ακριβώς στις συμφωνίες μας κατά τη διαδικασία συνδιαλλαγής. Το θεωρώ πολύ συνεπές εκ μέρους σας.
<P>
Η πρόταση της Επιτροπής έρχεται να καλύψει ένα κενό, γεγονός που πρέπει να χαιρετίσουμε. Σε αντίθεση με όλα τα άλλα τρόφιμα, δεν αναγράφονται μέχρι σήμερα στα αλκοολούχα ποτά τα συστατικά τους στην επισήμανση. Παρά τις συζητήσεις που διεξάγονται στο Σώμα υπάρχει ασφαλώς συμφωνία σε ένα σημείο. Θα πρέπει να επιβληθεί η αναγραφή των συστατικών των αλκοολούχων ποτών προς όφελος της εσωτερικής αγοράς και προς όφελος της ορθής πληροφόρησης των καταναλωτών. Θέλω να δώσω ιδιαίτερη έμφαση στο γεγονός ότι στο σημείο αυτό συμφωνούν όλοι οι ενεχόμενοι. Οι προτάσεις της Επιτροπής υποστηρίχθηκαν και βελτιώθηκαν τόσο στην αρμόδια επί της ουσίας Επιτροπή Περιβάλλοντος, Δημόσιας Υγείας και Προστασίας των Καταναλωτών, όσο και στην Επιτροπή Οικονομικής, Νομισματικής και Βιομηχανικής Πολιτικής καθώς και στην Επιτροπή Γεωργίας και Ανάπτυξης της Υπαίθρου.
<P>
Η πρόταση της Επιτροπής δεν αναφέρεται σε περιεχομενικές πτυχές της αναγραφής συστατικών στην επισήμανση, και αυτό θέλω να το τονίσω ρητά. Πρόκειται καταρχάς για το ζήτημα των απαιτούμενων νομοθετικών διαδικασιών σχετικά με τον καθορισμό των διατάξεων ως προς την επισήμανση και εδώ εμφανίζονται πολύ διαφορετικές μεταξύ τους απόψεις. Οφείλω να πω ότι το ζήτημα παίρνει ανησυχητικές διαστάσεις, όταν ο πόλεμος αρχίζει ήδη ανάμεσα στον εισηγητή και στους βουλευτές, όπως δήλωσε και η συνάδελφος Lulling σε μία ανακοίνωση τύπου στην οποία κατηγορήθηκα για παθολογική εμμονή και καθυστερήσεις στο πλαίσιο της περιβαλλοντικής επιτροπής. Κύριε Επίτροπε, θα σας παρακαλέσω να επιβεβαιώσετε κατόπιν ότι σας είχα επισκεφθεί προ ενός έτους και προσπαθήσαμε από κοινού να ωθήσουμε τις δύο νομικές υπηρεσίες της Επιτροπής και του Κοινοβουλίου να καταλήξουν σε μία ενιαία γνωμοδότηση. Δεν κατορθώσαμε μέχρι σήμερα να το επιτύχουμε, δεδομένου ότι δεν μου έχει ακόμα ανακοινωθεί κάτι αντίστοιχο.
<P>
Αυτό ήταν και η αιτία γιατί καθυστέρησα το ζήτημα αυτό. Ήθελα να γνωρίζω τι είναι επιτέλους σωστό. Υπάρχουν σχετικά δύο τοποθετήσεις. Η πρόταση - αυτή είναι η δική μου άποψη - προσανατολίζεται σίγουρα προς μια πιθανή έγκριση εκ μέρους του Συμβουλίου, αλλά δεν διαθέτει κατά κανένα τρόπο λογική συνέπεια. Το γεγονός ότι υπάρχουν τρεις διαφορετικές νομοθετικές διαδικασίες για τη λήψη ενός και του αυτού νομοθετικού μέτρου, ενός μέτρου για την προστασία των καταναλωτών, θα πρέπει να προκαλέσει τις διαμαρτυρίες των βουλευτών, ιδίως όταν η διαδικασία συναπόφασης προβλέπεται να εφαρμοσθεί μόνο για οινοπνευματώδη ποτά και για αρωματισμένο οίνο. Στη Συνθήκη του Μάαστριχτ μας παραχωρήθηκε το δικαίωμα συναπόφασης σε ζητήματα σήμανσης και θα επιμείνω σε αυτό, ζητώντας ίδια μεταχείριση και σε άλλους κλάδους, όπως στους κλάδους των ζύθων ή των οινοπνευματωδών ποτών.
<P>
Πρέπει επιτέλους να απαλλαγούμε από την κατηγορία ότι στη διάρκεια των συζητήσεων του Κοινοβουλίου σχετικά με τον οίνο και τους ζύθους, παρακάμπτουμε συχνά τους κανόνες της πραγματογνωμοσύνης. Ως εκ τούτου, κατά την εκπόνηση της έκθεσης είχα ως αφετηρία τις εξής αρχές: πρώτον η σήμανση των τροφίμων για την πληροφόρηση των καταναλωτών, συμπεριλαμβανομένης και της επισήμανσης των αλκοολούχων ποτών, είναι κατ' αρχήν ένα μέτρο που αφορά την εσωτερική αγορά και την προστασία των καταναλωτών. Η καθοριστική ρύθμιση για το ζήτημα αυτό είναι η οδηγία για την επισήμανση των τροφίμων και συνεπώς η αναγραφή των συστατικών πρέπει να γίνεται στο πλαίσιο της οδηγίας αυτής. Δεν αληθεύει ο ισχυρισμός που ασφαλώς θα ακολουθήσει, όπως έχει γίνει και στο παρελθόν, ότι η αναγραφή των συστατικών στον οίνο πρέπει να ρυθμιστεί με ειδικές διατάξεις, δεδομένου ότι πρόκειται για γεωργικό προϊόν. Εδώ δεν πρόκειται για το γεωργικό προϊόν οίνος αλλά για την αναγραφή συστατικών στην επισήμανση προϊόντων και την πληροφόρηση των καταναλωτών.
<P>
Δεύτερο, κατά την αναγραφή των συστατικών στην επισήμανση πρέπει να τύχουν ίσης μεταχείρισης όλα τα αλκοολούχα ποτά. Τούτο αναφέρεται τόσο στη χρονική διάσταση και ιδίως στην ταυτόχρονη θέση σε εφαρμογή όλων των κανόνων όσο και στις διαδικασίες που πρέπει να τηρηθούν. Εδώ δεν υπάρχουν διισταμένες απόψεις στο Κοινοβούλιο.
<P>
Τρίτο, η ίση μεταχείριση όλων των ποτών δεν αποκλείει ότι για κάθε ομάδα ποτών είναι δυνατόν να θεσπισθούν εκάστοτε ειδικές οδηγίες σχετικά με την επισήμανση οι οποίες ανταποκρίνονται στις ιδιαιτερότητες των επιμέρους ομάδων ποτών. Αυτό είναι δυνατόν στο πλαίσιο της πρότασης της περιβαλλοντικής επιτροπής. Το γεγονός ότι η ίση μεταχείριση όλων των ομάδων ποτών δεν είναι κάποιο θεωρητικό παιχνίδι ιδεών, μου το αποδεικνύει η αντίδραση των ενεχόμενων κλάδων. Δεν είναι ούτε δικό μου καθήκον ούτε καθήκον του Κοινοβουλίου ως νομοθέτη να πάρει το μέρος της μίας ή της άλλης ομάδας. Δικό μας καθήκον είναι να μεριμνήσουμε για ίδιους όρους πλαίσιο και να αποφύγουμε τις διακρίσεις. Συνεπώς πρέπει να εφαρμοσθεί μία ενιαία διαδικασία και να ισχύσουν οι ίδιες προθεσμίες για όλους. Η πρόταση της περιβαλλοντικής επιτροπής περιέχει την αρχή αυτή. Αύριο πρέπει να αποφασίσουμε κατά πόσο υποστηρίζουμε μια ευρεία συμμετοχή του Κοινοβουλίου στα ζητήματα σήμανσης των συστατικών ή εάν θα αφήσουμε μερικές σημάνσεις στη δικαιοδοσία του Συμβουλίου. Κυρία Lulling, πρέπει να σας πω ότι δεν πρόκειται για αρρωστημένη εμμονή αλλά μαρτυρά την άγνοιά σας, όταν στην ανακοίνωση που δώσατε στον τύπο διαβάζουμε πως, σύμφωνα με τη Συνθήκη, η επισήμανση των συστατικών στον οίνο και τα οινοπνευματώδη ποτά πρέπει να γίνεται σύμφωνα με την οργάνωση αγοράς του οίνου. Αυτό είναι πραγματικά το πιο καινούργιο ανέκδοτο.

<SPEAKER ID=175 NAME="Klaί">
Κύριε Πρόεδρε, κύριε Επίτροπε, αξιότιμοι κυρίες και κύριοι, στην αίθουσα το κλίμα είναι συναισθηματικά φορτισμένο. Θεωρώ πως ο καταναλωτής πρέπει να ενημερώνεται, μάλιστα, πρέπει να είναι ενημερωμένος. Αυτή είναι η βασική αρχή και σε αυτό συμφωνούμε όλοι. Τα πράγματα δυσκολεύουν, όταν πρόκειται για την απόφαση σχετικά με τον τρόπο της ενημέρωσης σε κάθε ξεχωριστή περίπτωση. Σήμερα συζητούμε για την επισήμανση των συστατικών που περιέχουν ποτά με αλκοολικό βαθμό μεγαλύτερο από 1, 2 %, δηλαδή για ένα ευρύτατο φάσμα ποτών όλων των ειδών. Αρχίζει από τον οίνο μέχρι τα ποτά που περιέχουν οινόπνευμα και τα λεγόμενα alcopop. Το κάθε ποτό έχει τη δική του ιδιαιτερότητα και διαφέρει ουσιαστικά από τα άλλα. Ο οίνος είναι ένα φυσικό ποτό που παράγεται από σταφύλια και πιστεύω ότι οι καταναλωτές είναι ενημερωμένοι γύρω από αυτό το θέμα. Προπάντων υπάρχουν οι ειδικές διατάξεις που καθορίζουν με σαφή και διαφοροποιημένο τρόπο τα επιτρεπόμενα συστατικά.
<P>
Τα πράγματα είναι διαφορετικά στην περίπτωση των λεγόμενων ποτών Design και alcopop. Εδώ επείγει μία ρύθμιση, προπάντων μία ρύθμιση που θα υποχρεώνει το εμπόριο να τοποθετεί τα εν λόγω ποτά εμφανώς στο τμήμα των αλκοολούχων ποτών, να τα προσφέρει ως τέτοια και να μην τα τοποθετεί στα ράφια μαζί με τους φρουτοχυμούς. Η έκθεση Schnellhardt δεν ασχολείται λεπτομερώς με την επισήμανση. Το θέμα μας σήμερα είναι μόνο ποιός θα αποφασίζει στο μέλλον για αυτές τις λεπτομερείς σημάνσεις. Η Επιτροπή Γεωργίας και Ανάπτυξης της Υπαίθρου υποστηρίζει την πρόταση της Επιτροπής σύμφωνα με την οποία η επισήμανση, στις περιπτώσεις που είναι αναγκαία, θα ρυθμίζεται στο πλαίσιο των υπαρχουσών ειδικών κοινοτικών διατάξεων ξεχωριστά. Ενόψει της απαιτούμενης διαφοροποίησης θεωρούμε πολύ σύντομη την προβλεπόμενη στην πρόταση της Επιτροπής προθεσμία τριών ετών για την εφαρμογή της ρύθμισης και συνεπώς ζητούμε εδώ μία παράταση.
<P>
Για όλα τα άλλα προϊόντα πρέπει να θεσπισθούν κανόνες επισήμανσης των συστατικών σύμφωνα με τη διαδικασία που προβλέπει το άρθρο 189 Β της Συνθήκης. Για την επισήμανση πρέπει να παίξουν καθοριστικό ρόλο κριτήρια εμπειρογνωμοσύνης. Δεν μπορούμε να κάνουμε κατανοητό στους αμπελουργούς και τους αγρότες ότι εδώ χρειαζόμαστε τη θέσπιση επιπρόσθετων οδηγιών. Για τον λόγο αυτό θεωρούμε ότι η πρόταση της Επιτροπής μπορεί να γίνει αποδεκτή, δεδομένου ότι έχουμε ήδη τις ειδικές κοινοτικές διατάξεις και ότι μπορούμε να ρυθμίσουμε το ζήτημα της επισήμανσης στο πλαίσιο αυτό.

<SPEAKER ID=176 NAME="Lulling">
Κύριε Πρόεδρε, κύριε Επίτροπε, αγαπητοί συνάδελφοι, στην περίπτωση αυτής της έκθεσης σχετικά με την πρόταση οδηγίας για την επισήμανση των αλκοολούχων ποτών, δεν μπορούμε βέβαια να πούμε πως το καλό πράγμα αργεί. Περίπου δύο χρόνια καταγινόταν η Επιτροπή Περιβάλλοντος, Δημόσιας Υγείας και Προστασίας των Καταναλωτών με την έκθεση και αυτό γινόταν, ενώ η Επιτροπή Γεωργίας και Ανάπτυξης της Υπαίθρου και η Επιτροπή Οικονομικής, Νομισματικής και Βιομηχανικής Πολιτικής είχαν παραδώσει ήδη από τον Νοέμβριο και τον Δεκέμβριο του 1997 τις γνωμοδοτήσεις τους. Η ψήφιση των γνωμοδοτήσεων ήταν και στις δύο επιτροπές ομόφωνη με δύο αποχές. Στις δύο εν λόγω επιτροπές συμμετέχουν στις ψηφοφορίες επί των γνωμοδοτήσεων 74 βουλευτές, οι οποίοι ουσιαστικά συμφωνούν με την πρόταση της Επιτροπής. Η συγκεκριμένη πρόταση ρυθμίζει μόνο τις διαδικασίες σύμφωνα με τις οποίες πρέπει να πραγματοποιηθεί η επισήμανση των συστατικών σε αλκοολούχα ποτά και όχι ζητήματα περιεχομένου για το τι πρέπει να αναγράφεται στη σήμανση.
<P>
Ήδη από το 1979 γνωρίζουμε πως η Επιτροπή, το Συμβούλιο Υπουργών καθώς και το Κοινοβούλιο έχουν δυσκολίες στην εξεύρεση μιας σχετικής ρύθμισης. Εντούτοις είναι δείγμα έλλειψης υπευθυνότητας το γεγονός ότι η Επιτροπή Περιβάλλοντος, Δημόσιας Υγείας και Προστασίας των Καταναλωτών άφησε να κυλήσει ένας ολόκληρος χρόνος μετά από την υποβολή των γνωμοδοτήσεων των γνωμοδοτικών επιτροπών, προκειμένου να μας παρουσιάσει μια πολύ αμφιλεγόμενη έκθεση για την οποία έγινε ψηφοφορία την πρώτη εβδομάδα του Ιανουαρίου στη διάρκεια των διακοπών με αποτέλεσμα να ψηφίσουν μόνο 24 βουλευτές υπέρ, και 15 κατά με μία αποχή. Γιατί ακολουθήθηκε μία τέτοια τακτική; Επειδή ο εισηγητής και τα μέλη της επιτροπής του που τον υποστηρίζουν δεν θέλουν να καταλάβουν ότι με βάση τη Συνθήκη ο οίνος και τα οινοπνευματώδη ποτά στις διάφορες μορφές τους είναι γεωργικά προϊόντα, η δε παραγωγή τους και η διάθεσή τους στην αγορά υπόκεινται στην κοινή οργάνωση της αγοράς του αμπελοοινικού τομέα. Για όλα τα άλλα αλκοολούχα ποτά συμπεριλαμβανόμενης και της μπύρας ισχύει μία διαφορετική νομική βάση.
<P>
Με απόλυτη συνέπεια η Ευρωπαϊκή Επιτροπή πρότεινε το πλαίσιο και όχι τον τρόπο - αυτό θα έρθει αργότερα - που θα πρέπει να θεσμοθετηθούν οι ρυθμίσεις σχετικά με τα συστατικά για αυτές τις δύο μεγάλες ομάδες των αλκοολούχων ποτών. Για τη γεωργική πολιτική ισχύει, ανεξάρτητα από το πόσο μας αρέσει αυτό, η νομική βάση του άρθρου 43 η οποία προβλέπει μόνο την ακρόαση του Κοινοβουλίου. Για τη νομοθεσία σχετικά με την επισήμανση των υπόλοιπων αλκοολούχων ποτών που είναι βιομηχανικά προϊόντα προβλέπεται πλέον η διαδικασία της συναπόφασης. Είναι βέβαια κατανοητό ότι πολλά από τα μέλη του Κοινοβουλίου υποστηρίζουν τη διαδικασία συναπόφασης - tous azimuts , θα έλεγε ο De Gaulle - και προσπαθούν να την επιβάλουν ακόμα και σε σημεία που δεν προβλέπονται από τη Συνθήκη. Ωστόσο, εγώ, προσωπικά, δεν έχω καμία κατανόηση για τέτοιου είδους διαστρεβλωτές του νόμου.
<P>
Αλλά η πραγματικά παθολογική εμμονή του εισηγητή - εκείνος αναφέρθηκε επανειλημμένα στον χαρακτηρισμό αυτό - να θέλει να επιβάλει τη διαδικασία συναπόφασης και στην επισήμανση γεωργικών προϊόντων παίρνει εντωμεταξύ αλλόκοτα χαρακτηριστικά και όπως γνωρίζετε, κύριε Πρόεδρε, είναι λογικές οι προτάσεις της Επιτροπής Γεωργίας και Ανάπτυξης της Υπαίθρου καθώς και της Επιτροπής Οικονομικής Νομισματικής και Βιομηχανικής Πολιτικής που υποβάλαμε και πάλι. Συμφωνούμε να τεθούν ταυτόχρονα σε εφαρμογή οι διατάξεις για την αναγραφή των συστατικών στην επισήμανση και για τις δύο ομάδες ποτών. Μπορούμε να συμφωνήσουμε και ότι αυτό θα πρέπει να εφαρμοσθεί εντός τριετίας, όλα τα υπόλοιπα αντίκεινται στη Συνθήκη και για τον λόγο αυτό ελπίζω ότι το Σώμα θα συμφωνήσει μαζί μας.

<SPEAKER ID=177 LANGUAGE="EN" NAME="Whitehead">
Κύριε Πρόεδρε, θέλω να υποστηρίξω τον εισηγητή σε αυτήν την επίθεση από τη δική του Ομάδα. Δεν φταίει ο κ. Schnellhardt που το ζήτημα έμεινε μπλοκαρισμένο στην επιτροπή για κάποιον καιρό. Δεν φταίει ο κ. Schnellhardt που υπήρξε μια θλιβερή άρνηση του γεγονότος ότι οι κοινές πολιτικές για την επισήμανση απαιτούν κοινές διαδικασίες. Δεν φταίει ο κ. Schnellhardt που υπήρξαν - και είναι το ελάχιστο που μπορώ να πω - ορισμένα εμπόδια.
<P>
Τα περισσότερα μέλη της επιτροπής πιστεύουν ότι είναι επιτακτική και θεμιτή ανάγκη οι κοινοτικές διατάξεις με τον ίδιο στόχο να υπόκεινται στην ίδια νομοθετική διαδικασία, δηλαδή εκείνη που ορίζεται στο άρθρο 189 της Συνθήκης ΕΚ. Θέλουμε η διαδικασία αυτή να εφαρμόζεται τόσο στις ειδικές κοινοτικές διατάξεις που αναφέρθηκαν εδώ όσο και σε όλα τα άλλα αλκοολούχα ποτά. Δεν εμπλεκόμαστε ούτε πρόκειται να εμπλακούμε σε φιλονικία για το τι πρέπει να αναγράφεται στην ετικέτα. Προς το παρόν, αυτό ανήκει σε άλλο τομέα.
<P>
Δεν θέλουμε να εμπλακούμε σε μια συζήτηση Βορρά εναντίον Νότου, μεταξύ εκείνων που μεριμνούν για έναν συγκεκριμένο τομέα της γεωργικής αγοράς και εκείνων που μεριμνούν για άλλους τέτοιους τομείς. Δεν θέλουμε να εμπλακούμε στον στιγματισμό των αλκοολούχων ποτών με μοναδική εξαίρεση τους τομείς όπου η εμφάνιση νέων προϊόντων μπορεί να θέσει κίνδυνο υγείας για τους απρόσεκτους. Θέλουμε μια ενιαία γνώμη. Θέλουμε την ενσωμάτωση όλων των αναγνωρισμένων θεμιτών και παραδοσιακών αλκοολούχων προϊόντων στη γνώμη αυτή. Αυτός είναι ο λόγος που ορισμένες τροπολογίες, κυρίως οι τροπολογίες αριθ. 9 και 15, επιδιώκουν να συμπεριλάβουν το μηλίτη και τον απίτη στην καθιερωμένη λίστα με τους οίνους, τα οινοπνευματώδη και τις μπύρες.
<P>
Απευθύνω έκκληση στους λάτρεις του κρασιού του Σώματος αυτού να συμβάλουν στο συμβιβαστικό πνεύμα για να επιτευχθεί μια κοινή διαδικασία. Όλοι μας πρέπει να το κάνουμε αυτό. Το έκανα και εγώ. Είμαι διατεθειμένος να δεχτώ την τροπολογία της κ. Bιbιar, που υποστηρίχθηκε από τον προτελευταίο ομιλητή, όσον αφορά τους πιθανούς κινδύνους των νέων αλκοολούχων ποτών, των λεγόμενων alcopops. Και αυτό το κάνω εν πλήρει γνώσει ότι παρασκευάζονται στην εκλογική περιφέρειά μου. Οι άνθρωποι που με ψηφίζουν παρασκευάζουν αυτά τα προϊόντα. Είμαι έτοιμος να πω επισήμως εδώ και τώρα ότι μπορούν να παρουσιάσουν κινδύνους για την υγεία και πρέπει να αντιμετωπιστούν με ειδικό τρόπο.
<P>
Ποτέ δεν διαπίστωσα τέτοιο συμβιβαστικό πνεύμα σε εκείνους που έρχονται εδώ και μας λένε ότι το κρασί είναι πολιτιστική εμπειρία που θα έπρεπε να μείνει έξω από όλες τις ρυθμίσεις και έρευνες του Κοινοβουλίου αυτού. Όσοι το υποστηρίζουν αυτό και κάνουν αυτούς τους ανιαρούς ισχυρισμούς δεν προσβάλλουν μόνο τη νοημοσύνη των ευρωπαίων καταναλωτών - οι περισσότεροι από τους οποίους θα συμφωνούσαν απόλυτα με τον κ. Schnellhardt και τις μακρόχρονες εργασίες του για το θέμα. Χειρότερα ακόμη, προσβάλλουν το ίδιο το Κοινοβούλιο. Ισχυρίζονται εσκεμμένα ότι υπάρχει ένας τομέας ελέγχου και επίβλεψης στον οποίο αυτό το Κοινοβούλιο, όσον αφορά την επισήμανση, δεν θα έπρεπε καθόλου να ανακατεύεται. Δεν μπορώ να το δεχθώ αυτό και ελπίζω ότι ούτε το Κοινοβούλιο θα το δεχθεί.

<SPEAKER ID=178 LANGUAGE="DE" NAME="Schleicher">
Κύριε Πρόεδρε, κυρίες και κύριοι, τα ποτά αποτελούν τμήμα της διατροφής μας. Αυτό το είχαμε διαπιστώσει ήδη τον 15ο αιώνα στην πατρίδα μου τη Βαυαρία όπως επίσης ότι πρέπει να υπάρχουν ακριβείς κανόνες του παιχνιδιού και για τους καταναλωτές, και η μπύρα είναι είδος τροφίμων που καταναλώνεται από τον πληθυσμό της Βαυαρίας. Εκτός από την μπύρα υπάρχουν φυσικά και άλλα ποτά. Οι γιατροί συνιστούν να πίνει κανείς ημερησίως τουλάχιστον τρία λίτρα υγρά και ο καταναλωτής έχει την επιλογή για τι θα πιεί. Είναι ωστόσο σημαντικό για αυτόν να γνωρίζει την ποιότητα που μπορεί να επιλέξει. Δεν νομίζω να ρωτήσει ο καταναλωτής κατά πόσο το ποτό του εντάσσεται τώρα στην οργάνωση της αγοράς του γεωργικού τομέα ή των άλλων τομέων της εσωτερικής αγοράς. Αυτό που χρειάζεται είναι απλά μία πληροφορία στην οποία θα μπορεί να στηριχθεί.
<P>
Σκέπτομαι και τους ανθρώπους που ίσως να έχουν πιει υπερβολικά πολύ αλκοόλ στη ζωή τους και για τον λόγο αυτό δεν τους επιτρέπεται να πιουν άλλο αλκοόλ. Πρόκειται όμως και για τους διαβητικούς που θέλουν να γνωρίζουν πόσα υπολειμματικά σάκχαρα περιέχει ένα ποτό. Όλα αυτά είναι ζητήματα που έχουν σήμερα μεγάλη σημασία. Θεωρώ ότι χρειαζόμαστε μια νομοθεσία που να λαμβάνει υπόψη της τα σημερινά δεδομένα και να μην βάζει στη μία γωνιά μόνο τη μπύρα και τον μηλίτη και στην άλλη γωνιά το κρασί, αλλά χρειαζόμαστε μια ρεαλιστική βάση. Θέλω βασικά να ταχθώ υπέρ της λογικής και θεωρώ ότι η έκθεση του κ. Schnellhardt μας δίνει την αντίστοιχη βάση και θα χαρώ πολύ εάν το Κοινοβούλιο συνταχθεί με τα σχέδια που εκπόνησε ο κ. Schnellhardt.

<SPEAKER ID=179 LANGUAGE="DA" NAME="Riis-Jψrgensen">
Κύριε Πρόεδρε, θα ήθελα να πω ένα μεγάλο ευχαριστώ στον κ. Schnellhardt για μια εξαιρετική έκθεση. Θεωρώ ότι είναι σημαντικό, όπως υπογράμμισαν και πολλοί από τους συνάδερφούς μου απόψε, να μην διαχωρίσουμε την αγορά οινοπνεύματος κατά τρόπο που άλλα ισχύουν στο ένα μέρος και άλλα στο άλλο. Πρέπει να είναι προϋπόθεση ότι θα ισχύουν ενιαίες απαιτήσεις για τη σήμανση των συστατικών, όσον αφορά και την μπύρα και τους οίνους και τα οινοπνευματώδη. Αυτό είναι το ένα θέμα. Το άλλο θέμα είναι ότι οι κανόνες πρέπει να τεθούν σε ισχύ ταυτόχρονα ώστε να αποφύγουμε να υπάρχουν διαφορετικοί κανόνες ανάλογα με το αν πρόκειται για κατανάλωση μπύρας, κρασιού ή οινοπνευματωδών. Το τρίτο θέμα είναι το εξής: για να εξασφαλίσουμε ενιαίους κανόνες είναι απαραίτητο να χρησιμοποιήσουμε την ίδια διαδικασία λήψης αποφάσεων ώστε οι ίδιοι κανόνες να εφαρμοστούν με την πλήρη συμμετοχή του Ευρωπαϊκού Κοινοβουλίου. Γι «αυτό θα ήθελα εκ μέρους της Ομάδας των Φιλελευθέρων να συμφωνήσω με την τροπολογία 1 περί πρόσθεσης του άρθρου 129Α ως διαδικασία λήψης αποφάσεων. Θα ήθελα επίσης να συμφωνήσω με την τροπολογία 23, σύμφωνα με την οποία θα πρέπει να αναγράφεται στο μπουκάλι πόσο αλκοόλ ή πόσα συστατικά περιέχει, ώστε εμείς οι οδηγοί αλλά και οι υπόλοιποι να είμαστε σε θέση να ξέρουμε πόσο μπορούμε να καταναλώσουμε από άποψη υγείας. Θέλω επίσης να συμφωνήσω με την τροπολογία 12, όπου προτιμάται η λέξη «συστατικά» αντί για «παρασκευάσθηκε με», και τέλος - όπως είπα και πρωτύτερα - είναι πολύ σημαντικό να εξετάσουμε τα οινοπνευματώδη ποτά ενιαία, συνεπώς συμφωνώ με τις τροπολογίες 15 και 9.
<P>
Ελπίζω πραγματικά αύριο να μπορέσουμε να ψηφίσουμε την εν λόγω έκθεση. Γνωρίζω καλά ότι υπάρχει μεγάλη διαφορά ανάμεσα στον Βορρά και τον Νότο, αλλά πιστεύω ότι είναι απίστευτο - και συμφωνώ πλήρως με τον κ. Whitehead - ότι όσον αφορά τους οίνους μιλάμε για πολιτισμό ενώ την κατανάλωση μπύρας τη θεωρούμε έκφραση εντελώς άλλου πράγματος. Και στις δύο περιπτώσεις πρόκειται για ποτά που κανείς καταναλώνει σε εορταστικές περιστάσεις ή σε ένα γεύμα. Ελπίζω πάντως πραγματικά να καταφέρουμε όλα τούτα να εξετάζονται ενιαία και με πλήρη συμμετοχή του Κοινοβουλίου.

<SPEAKER ID=180 LANGUAGE="FR" NAME="Cabrol">
Κύριε Πρόεδρε, αξιότιμοι συνάδελφοι, η εν λόγω πρόταση οδηγίας, που τροποποιεί την οδηγία 79/112/ΕΟΚ, αφορά την επισήμανση, την παρουσίαση και τη διαφήμιση των τροφίμων, στον τομέα των αλκοολούχων ποτών. Η πρόταση αυτή, που δεν καθορίζει τους κανόνες επισήμανσης των συστατικών, επιτρέπει ωστόσο την αναγραφή των συστατικών αυτών στους πέντε ήδη υφιστάμενους κοινοτικούς κανονισμούς. Η Ευρωπαϊκή Επιτροπή προτείνει την έναρξη ισχύος αυτών των πληροφοριών εντός τριετίας από την 1η Ιουλίου 1998.
<P>
Θα κάνουμε τις ακόλουθες παρατηρήσεις. Πρέπει καταρχάς να συγχαρούμε την Ευρωπαϊκή Επιτροπή που λαμβάνει υπόψη την ανάγκη πληροφόρησης του καταναλωτή σχετικά με τα συστατικά των αλκοολούχων ποτών. Είναι όμως αναγκαίο να προσθέσουμε κάποιες ανησυχίες όσον αφορά τα νέα ποτά που περιέχουν αλκοόλ, τα οποία προορίζονται για τους νέους και αποκαλούνται alcopops ή prι-mixes, και δεν περιλαμβάνονται στην παρούσα οδηγία. Η παρουσίαση και η διαφήμιση αυτών των ποτών προσελκύουν τους νέους και μπορούν να είναι πραγματικά επιβλαβή για τη δημόσια υγεία. Επίσης, είναι σημαντικό τα ποτά αυτά να φέρουν επισήμανση που να αναφέρει τα συστατικά και την περιεκτικότητα σε αλκοόλ. Είναι επείγον να υποβάλει η Ευρωπαϊκή Επιτροπή κείμενο για τα ποτά αυτά, που αποκαλούνται αναψυκτικά, αλκολοούχα όμως, τα οποία πρέπει απαραίτητα να βρίσκονται, στο εμπόριο, στα τμήματα διανομής οίνων και οινοπνευματωδών.
<P>
Πράγματι, ορισμένα από αυτά τα ποτά περιέχουν περισσότερους από 3 ή 4 αλκοολικούς βαθμούς, όπου η προέλευση του οινοπνεύματος συχνά αγνοείται και η γεύση επικαλύπτεται από τη ζάχαρη. Όσον αφορά τα ποτά που καλύπτονται από αυτούς τους όρους επισήμανσης, και που αναφέρονται στο άρθρο 6, παράγραφος 1, είναι σκόπιμο να προστεθούν τα αρωματισμένα ποτά με βάση τον οίνο και τα αρωματισμένα κοκτέιλ με βάση τον οίνο, που ρυθμίζονται από τον κανονισμό 1601/91/ΕΟΚ.
<P>
Αντίθετα, η μπύρα δεν αποτελεί αντικείμενο καμίας ειδικής κοινοτικής κανονιστικής ρύθμισης. Κανονικά πρέπει να εξαιρεθεί από το άρθρο αυτό. Για το λόγο αυτόν, θα σας ζητήσω να υποστηρίξετε ευλόγως την τροπολογία 14 και να απορρίψετε την τροπολογία 9 του εισηγητή. Το ίδιο άρθρο 6, παράγραφος 3, ορίζει προθεσμία τριών ετών για την εφαρμογή των όρων επισήμανσης αρχής γενομένης από την 1η Ιουλίου 1998. Αυτή η μικρή προθεσμία φαίνεται ήδη ανεφάρμοστη, επειδή μετά βίας επαρκεί λαμβανομένης υπόψης της έγκρισης της οδηγίας. Η προθεσμία που προτείνεται από την τροπολογία 14 είναι συνεπώς πολύ πιο ρεαλιστική.
<P>
Τέλος, όπως υπενθύμισε και η συντάκτρια γνωμοδότησης της Επιτροπής Γεωργίας και Ανάπτυξης της Υπαίθρου, η ένδειξη «παράγεται με» φαίνεται λιγότερο κατάλληλη από την ένδειξη «παρασκευάσθηκε με». Προτιμούμε λοιπόν αυτή την τελευταία διατύπωση που είναι άλλωστε πιο γνωστή στους καταναλωτές στο πλαίσιο της διατροφής.

<SPEAKER ID=181 LANGUAGE="IT" NAME="Marinucci">
Κύριε Πρόεδρε, στην χώρα μου λέμε ότι «όποιος θέλει τα πολλά χάνει και τα λίγα». Δεν ξέρω εάν αυτή είναι η περίπτωση του κυρίου Schnellhardt, γιατί εύχομαι η έκθεσή του, στην περίπτωση που τροποποιηθεί κατά πώς πρέπει, να μπορέσει στο τέλος να λάβει την ψήφο αυτής της Αίθουσας. Είναι βέβαιο όμως ότι η προσπάθεια του κ. Schnellhardt να συμπεριλάβει τον οίνο στα ποτά, για των οποίων την επισήμανση θα έπρεπε να εφαρμοστεί η διαδικασία που αναφέρεται στο άρθρο 189Β της Συνθήκης, επέφερε μια σοβαρή και ασυγχώρηση καθυστέρηση. Η Επιτροπή είχε πράγματι αποστείλει στο Κοινοβούλιο τον κανονισμό, για τον οποίον συζητάμε απόψε, στις 10 Φεβρουαρίου του 1997. Η Επιτροπή Περιβάλλοντος, αρμόδια επί του θέματος, στις 16 Απριλίου του 1997, πριν δύο χρόνια σχεδόν, είχε ορίσει υπεύθυνο τον κύριο Schnellhardt. Και επρόκειτο για έναν επείγοντα κανονισμό, πόσο μάλλον που η ίδια επιτροπή είχε καθυστερήσει όσον αφορά τις προθεσμίες που υποδεικνύονται στο άρθρο 6 της οδηγίας 112 του 1979. Παρόλα αυτά η Επιτροπή Περιβάλλοντος - που φυσιολογικά, χάρη στην αποτελεσματικότητα του προέδρου της, εξετάζει και εγκρίνει τις εκθέσεις με μεγάλη ταχύτητα - χρειάστηκε να χειριστεί αυτό το θέμα τρεις ολόκληρες φορές κατά την διάρκεια δύο ετών, αντιμετωπίζοντας έναν ακαθόριστο αριθμό στρατηγικών αναπομπών, ακόμα και ενόψη εκλογικών περιόδων. Και για ποιό λόγο; Γιατί ο κύριος Schnellhardt, επικαλούμενος το πόσο σημαντικό είναι - πράγμα το οποίο εξάλλου όλοι κατανοούμε - το να οδηγηθεί το Κοινοβούλιο να λάβει αποφάσεις που αφορούν ένα όσο το δυνατόν ευρύτερο πλαίσιο, θέλησε να αφαιρέσει τον οίνο από το πλαίσιο των ειδικών κανονισμών που σχετίζονται με αυτόν, χωρίς να λάβει υπόψη το γεγονός ότι για τον οίνο η επισήμανση είναι αναπόσπαστο μέρος του ίδιου του του ορισμού: επιτραπέζιος οίνος, οίνος ποιότητας, κλπ.
<P>
Εμείς, που εκπροσωπούμε εδάφη τα οποία υπερηφανεύονται ότι είναι μεγάλοι παραγωγοί κρασιού, δεν μπορούμε να συμφωνήσουμε, και ως προς αυτό επιθυμώ να ευχαριστήσω την ομάδα στην οποία έχω την τιμή να ανήκω, που μου επέτρεψε να το πω μέσα σε αυτήν την Αίθουσα.
<P>
Όχι, δεν είμαστε σύμφωνοι: όχι, και όχι μόνο, για να υπερασπίσουμε τους παραγωγούς, παρότι πρόκειται για μια κατηγορία την οποία είναι σωστό να λαμβάνουμε υπόψη στην Ευρώπη μας, δεδομένης της εκτίμησης την οποία επάξια απολαμβάνει σε κάθε μέρος του κόσμου. Όχι, και όχι μόνον, για να υπερασπίσουμε την παραγωγή των περιοχών μας αλλά επίσης και κυρίως, θα έλεγα, για να υπερασπίσουμε τους ευρωπαίους καταναλωτές, χωρίς να συμπεριλαμβάνουμε σε αυτούς, κύριε Πρόεδρε και κύριοι συνάδελφοι, τους λάτρεις της μπύρας, παρά μόνο στην περίπτωση που αποφασίσουν, πράγμα που τους εύχομαι, - καμιά φορά ή και περισσότερες ακόμα - να πιουν ένα καλό ποτήρι κρασί.

<SPEAKER ID=182 LANGUAGE="EN" NAME="Hyland">
Κύριε Πρόεδρε, από άποψη δημόσιας υγείας, δεν θα μπορούσε να υπάρχει σημαντικότερος τομέας διαχείρισης από τους κανονισμούς που ρυθμίζουν την ποιότητα των τροφίμων. Από γεωργική άποψη, είναι προς τιμήν των γεωργών μας και της βιομηχανίας τροφίμων το γεγονός ότι βρίσκονται στην πρώτη γραμμή, όσον αφορά την παροχή ποιοτικών τροφίμων με τρόπο συμβατό προς τις απαιτήσεις των καταναλωτών. Από την άποψη της γεωργικής μεταρρύθμισης, είναι αναμφιβήτητο ότι η διαδικασία εκτακτικοποίησης αποτελεί αξιόπιστη παραγωγική βάση για ποιοτικές πρώτες ύλες στον τομέα των τροφίμων. Ενώ έχει κάποιον παράγοντα κόστους για τους παραγωγούς, δεν έχει δυστυχώς καταλήξει σε καλύτερη χρηματοοικονομική απάντηση στην αγορά.
<P>
Δεδομένου ότι οι γεωργικές οικονομίες της Ευρωπαϊκής Ένωσης και των τρίτων χωρών κινούνται σταθερά προς την παγκοσμιοποίηση, έχει κρίσιμη σημασία, στο πλαίσιο των προσεχών συνομιλιών για το παγκόσμιο εμπόριο, εκείνες οι χώρες που έχουν δεσμευτεί στην ποιότητα των τροφίμων και στις απαιτήσεις των καταναλωτών να μην τεθούν σε μειονεκτική θέση από χώρες όπως οι Ηνωμένες Πολιτείες, όπως συμβαίνει σήμερα. Υποστηρίζω απόλυτα την ιδέα της σαφούς, μη τεχνικής και τυποποιημένης επισήμανσης των τροφίμων. Ωστόσο, πρέπει να είμαστε προσεκτικοί, στην επιθυμία μας για ανιχνευσιμότητα και διαφάνεια, να αποφύγουμε την επιβολή υπερβολικών κανονιστικών διατάξεων που θα μπορούσε να οδηγήσει σε έλλειψη καινοτομίας και έρευνας για νέα προϊόντα.
<P>
Όσον αφορά τους γενετικώς τροποποιημένους οργανισμούς, θα επαναλάβω προηγούμενες δηλώσεις μου. Κανένα τρόφιμο, που είναι γενετικώς τροποποιημένο ή περιέχει συστατικά που έχουν γενετικώς τροποποιηθεί, δεν πρέπει να απελευθερωθεί στην τροφική αλυσίδα εάν δεν έχουν πραγματοποιηθεί οι απαραίτητες δοκιμές και τότε μόνο με σαφή επισήμανση. Για να καθησυχάσουμε τους καταναλωτές στον τομέα αυτόν, προτείνω τη χρωματική κωδικοποίηση όλων των ετικετών που περιέχουν γενετικώς τροποποιημένους οργανισμούς. Ζητώ επίσης την οργάνωση εκπαιδευτικού προγράμματος για τη διαδικασία της γενετικής μηχανικής όπως εφαρμόζεται στη γεωργία. Τυχόν ανησυχίες στον τομέα αυτόν πρέπει να βασίζονται σε γεγονότα και να μην είναι απάντηση σε εκστρατείες που έχουν σχεδιαστεί για να εκμεταλλευτούν τους φόβους των καταναλωτών. Από την άποψη αυτή, πρέπει να έχουμε ένα αποτελεσματικό εκπαιδευτικό πρόγραμμα για τους καταναλωτές.

<SPEAKER ID=183 LANGUAGE="FR" NAME="Bιbιar">
Κύριε Πρόεδρε, κύριε Επίτροπε, αξιότιμοι συνάδελφοι, κύριε Schnellhardt, πιστεύω ότι πέφτετε έξω εφ'όλης της ύλης. Πιστεύω ότι δεν καταλάβατε την προσέγγισή μας. Πιστεύω πραγματικά ότι κάνετε λάθος. Κύριε Whitehead, είμαι γιατρός. Δεν δέχομαι σε καμία περίπτωση τους υπαινιγμούς σας ότι θα μπορούσα να υποστηρίζω τον αλκοολισμό. Κάθε μέρα αγωνίζομαι για την καταπολέμηση αυτής της μάστιγας. Είναι απαράδεκτο να μας μιλάτε για alcopops. Πρόκειται για εγκληματικό και επίφοβο ποτό που πρέπει να εξαλειφθεί από την κατανάλωση και που είναι επικίνδυνο για τους νέους. Κύριε Whitehead και κύριε Schnellhardt, θα ήθελα να σκεφτείτε λίγο την κουλτούρα της Ευρώπης μας και να αναλογιστείτε τι αντιπροσωπεύει, ως στοιχείο διασκέδασης, μια καλή δοκιμή κρασιών ή ουίσκι, με μέτρο, κύριε Whitehead.
<P>
Πιστεύω, φίλοι μου, συνάδελφοί μου, ότι δεν έχετε καταλάβει ότι πριν από λίγο καιρό, πριν από δεκαπέντε μέρες, ψηφίσαμε μια ουσιώδη μεταρρύθμιση, τη μεταρρύθμιση της κοινής οργάνωσης αγοράς στον αμπελοοινικό τομέα. Προσπαθήσαμε, με την ευκαιρία αυτή, να υπερασπίσουμε τις αρχές της ποιότητας, τις αρχές της περιφερειοποίησης, τις αρχές σεβασμού των παραδόσεών μας στον τομέα των οίνων και των αλκοολούχων ποτών προς το συμφέρον του καταναλωτή και με σεβασμό της πολυμορφίας που υπάρχει σε επίπεδο Ευρώπης.
<P>
Η επισήμανση, κύριε Schnellhardt, αποτελεί αναπόσπαστο μέρος των όσων εγκρίναμε, καθορίζοντας κανόνες παρουσίασης των οίνων και προτείνοντας σε επίπεδο ευρέος κοινού όσα μπορεί να αντιπροσωπεύουν οι ονομασίες, οι ενδείξεις προέλευσης, όπως τα chβteaux, τα Riversaltes, τα «predikat», όπως τα λέτε στα γερμανικά, κύριε Schnellhardt, τα κρασιά κάβας κ.λπ. Είμαστε, με λίγα λόγια, εδώ για να υπερασπίσουμε μια συγκεκριμένη κουλτούρα. Ακολουθούμε τη λογική της πρόσφατης κοινής μας οργάνωσης της αγοράς στον αμπελοοινικό τομέα. Θέλουμε να σεβαστούμε τους καταναλωτές, θέλουμε να προστατεύσουμε τον οίνο και συνεπώς θα ταχθούμε κατά της πρότασής σας, κύριε Schnellhardt, αύριο το πρωί.

<SPEAKER ID=184 LANGUAGE="EN" NAME="Gillis">
Κύριε Πρόεδρε, θα ήθελα να ευχαριστήσω τον κ. Schnellhardt για τη σαφή και συνοπτική εισαγωγή του σε ό, τι αποτελεί ένα περίπλοκο, υποβλητικό και δύσκολο τμήμα της νομοθεσίας. Όσον αφορά την επισήμανση των αλκοολούχων ποτών, η θέση μου είναι ότι οι καταναλωτές έχουν δικαίωμα στη διαφάνεια και σε ολοκληρωτική ειλικρίνεια. Η επισήμανση όλων των καταναλωτικών προϊόντων και ιδίως όλων των ειδών διατροφής, συμπεριλαμβανομένων των αναψυκτικών και των αλκοολούχων ποτών, είναι απαραίτητη προκειμένου να έχει ο καταναλωτής σαφή περιγραφή των προϊόντων αυτών.
<P>
Συνειδητοποιώ ότι τα παραδοσιακά προϊόντα συνήθως δεν έφεραν ετικέτα ως προς το περιεχόμενό τους. Επίσης, η επισήμανση δεν μπορεί να λύσει όλα τα προβλήματα. Η επισήμανση πρέπει να είναι ακριβής και και να έχει ελεγχθεί για να διασφαλίζεται η εμπιστοσύνη του καταναλωτή. Ανακριβείς και μη ελεγμένες δηλώσεις είναι άχρηστες και δυσφημίζουν όλο το σύστημα.
<P>
Παρόλα αυτά τα προβλήματα, η επισήμανση καλείται να παίξει σημαντικό ρόλο και πρέπει να εφαρμόζεται σε όλα τα είδη διατροφής, συμπεριλαμβανομένων των αλκοολούχων ποτών. Στην ψηφοφορία, θα ήθελα η πρόταση για την συμπερίληψη της μπύρας να επεκταθεί και στο μηλίτη. Συνεπώς, θα υποστηρίξω την τροπολογία αριθ. 15 καθώς και την τροπολογία αριθ. 9.
<P>
Εν κατακλείδι, η πληροφόρηση του καταναλωτή πρέπει να είναι πλήρης και ακριβής. Τάσσομαι συνεπώς υπέρ της δήλωσης συστατικών σε όλα τα τρόφιμα.

<SPEAKER ID=185 NAME="Bangemann">
Κύριε Πρόεδρε, συμμετέχω εδώ και ένδεκα χρόνια σε αυτές τις συζητήσεις και έχω δει όλα τα διάφορα πειράματα που έχουν γίνει για να μπει σε μία εύλογη τάξη το θέμα για το οποίο συζητούμε σήμερα. Η Επιτροπή έκανε και πάλι μια προσπάθεια με αφετηρία τα διαδικαστικά ζητήματα και όχι τόσο τα ζητήματα περιεχομένου, επειδή εάν αρχίσουμε με τα τελευταία η συζήτηση θα καταλήξει όπως και με τις δύο πρώτες προτάσεις. Δεν μπορούμε να προχωρήσουμε. Για τον λόγο αυτό η προσέγγιση που επέλεξε ο εισηγητής και την οποία υιοθετήσαμε στην πρότασή μας είναι αρχικά ασφαλώς σωστή.
<P>
Δεν μπορώ να αναμιχθώ τώρα σε διαμάχες. Είναι σωστό, έχω μιλήσει με τον εισηγητή. Κατά πόσο όμως καθυστέρησε εκείνος την πρόταση, αυτό δεν το γνωρίζω, κυρία Lulling. Τείνω όμως από την φύση μου να πιστεύω όλα όσα λέτε. Αλλά εδώ δεν θέλω να αναμιχθώ.
<P>
Ποιά ήταν η δική μας πρόταση και ποιό είναι εδώ το μήλο της έριδος; Δεν θέλω να ασχοληθώ εδώ με το ερώτημα ποιό προϊόν αντιπροσωπεύει περισσότερο τον πολιτισμό, μολονότι θα μπορούσαν να ειπωθούν πολλά για το συγκεκριμένο θέμα. Πάντως το κρασί αναφέρεται στη Βίβλο και αυτό είναι βέβαια κάτι. Από αυτήν τη σκοπιά δεν πρέπει να αρχίσουμε τώρα την πολιτιστική σύγκρουση, κρασί εναντίον μπύρας ή περιοχές που παράγουν μπύρα εναντίον των περιοχών που παράγουν κρασί. Θα πρέπει μάλλον να σκεφτούμε πώς θα μπορέσουμε να επιτύχουμε να αναγράφεται στη σήμανση αυτό που είναι σημαντικό για τον καταναλωτή. Αυτός είναι ο κοινός μας στόχος και πρόκειται για έναν στόχο που αρχικά δεν παρουσιάζει διαφορές.
<P>
Εάν λοιπόν είναι αυτός ο κοινός μας στόχος, τότε δεν μπορούμε να παραβλέψουμε το γεγονός πως για ορισμένα αλκοολούχα ποτά υπάρχουν ήδη πολύ λεπτομερείς επιμέρους διατάξεις αλλά πέραν τούτου υπάρχουν και πολύ έμπειροι οργανισμοί που αναλαμβάνουν και εκτελούν τέτοιου είδους καθήκοντα. Ουσιαστικά αυτό δεν είναι τίποτα περισσότερο από αυτά που προτείνουμε. Δεν θέλουμε να πούμε ότι υπάρχει μία ποιοτική διαφορά ανάμεσα στο κρασί και στην μπύρα ή ανάμεσα στην μπύρα και στην γκράπα, ή οτιδήποτε άλλο συγκρίνουμε. Βασικά το ερώτημα είναι κατά πόσο εκμεταλλευόμαστε αυτά που ήδη έχουμε, ώστε να μην μπαίνουμε σε διπλό κόπο. Πράγματι, εάν επικαλύψουμε κατά κάποιο τρόπο την αγορά κρασιού και τις διατάξεις για την πώλησή του, οι οποίες είναι πολύ λεπτομερείς, εάν επικαλύψουμε λοιπόν όλα αυτά με μία γενική διάταξη, κύριε Schnellhardt, τότε θα δημιουργηθεί με απόλυτη βεβαιότητα μία κατάσταση, όπου οι καταναλωτές θα βρεθούν αντιμέτωποι με ένα άγνωστο σύστημα και θα δημιουργηθούν προβλήματα προπάντων για τους παραγωγούς. Αυτή είναι η βασική διαφορά για την οποία πρόκειται.
<P>
Από τη συζήτηση κατάλαβα ότι στο Κοινοβούλιο υπάρχουν πολύ διαφορετικές θέσεις για το συγκεκριμένο ζήτημα. Αυτό το βρίσκουμε πάντα πολύ ευχάριστο, επειδή στην περίπτωση αυτή μπορούμε να περιμένουμε για να δούμε ποια θέση θα υπερισχύσει στο τέλος. Αυτό θα πρότεινα και για αυτήν την περίπτωση. Μπορώ βέβαια να φανταστώ ότι το Συμβούλιο θα συμφωνήσει μάλλον με τις προτάσεις μας, αλλά και στο σημείο αυτό μπορούμε να περιμένουμε.
<P>
Γι' αυτό, θέλω να πω τώρα μερικά πράγματα σχετικά με τις επιμέρους τροπολογίες, προκειμένου να λάβετε υπόψη τις θέσεις μας κατά την ψηφοφορία. Μπορούμε να αποδεχθούμε την τροπολογία αριθ. 3. Εκεί προτείνεται μία διευρυμένη αιτιολογική σκέψη που περιλαμβάνει και τους δύο στόχους της πρότασης, δηλαδή τόσο την προστασία των καταναλωτών όσο και την ενίσχυση της εσωτερικής αγοράς. Αυτό φυσικά δεν αποτελεί πρόβλημα για μας και το ίδιο ισχύει για την τροπολογία αριθ. 17.
<P>
Την τροπολογία αριθ. 1, δεν την θεωρούμε απαραίτητη, επειδή δεν χρειάζεται μία νέα νομική βάση επιπρόσθετα προς εκείνη του άρθρου 129 Α, διότι και το άρθρο 100Α περιέχει την προστασία των καταναλωτών. Εξάλλου δεν θέλω τώρα να αναμιχθώ στη διαμάχη των νομικών υπηρεσιών. Διατυπώσαμε την πρόταση έτσι όπως το κάνουμε πάντα. Την στηρίζουμε στη νομική βάση που θεωρούμε την πιο εύλογη. Εάν θεωρεί κανείς ότι πρέπει να συμπεριλάβει και το άρθρο 43, επειδή πρόκειται για διαφορετικά προϊόντα, μπορεί φυσικά να το κάνει.
<P>
Είπα ήδη ότι κάνουμε διακρίσεις μεταξύ του οίνου, του αρωματισμένου οίνου και των οινοπνευματωδών, επειδή υπάρχουν ήδη λεπτομερείς κοινοτικές διατάξεις με κανόνες για την επισήμανση. Μας φαίνεται λογικό ότι διατάξεις για την αναγραφή των συστατικών αυτών των ποτών κατά τη σήμανση - ως προς το περιεχόμενο θα πρέπει ακόμα να συμφωνήσουμε - θα πρέπει να προσαρμοσθούν στο πλαίσιο των νέων διατάξεων. Θα υπάρξουν φυσικά νέες διατάξεις που θα πρέπει όμως να οδηγήσουν στην εναρμόνιση αυτών των ειδικών διατάξεων και όχι αντίθετα.
<P>
Όσον αφορά τα ποτά όπως η μπύρα ή ο μηλίτης για τα οποία δεν υπάρχουν ρυθμίσεις σε κοινοτικό επίπεδο, οι διατάξεις για την επισήμανση θα πρέπει να καθοριστούν σε οδηγίες που θα εκδώσει η Επιτροπή. Εκεί θα προκύψει φυσικά το ερώτημα, κύριε Schnellhardt, πού θα πρέπει να τις στηρίξουμε και ποιά θα είναι η συμμετοχή του Κοινοβουλίου. Έχω πλήρη κατανόηση για το ότι το Κοινοβούλιο θα ήθελε φυσικά να εργασθεί με μία διαδικασία που απαιτεί, ή σχεδόν απαιτεί τη συναίνεσή του και συνεπώς ενισχύει τη θέση του Κοινοβουλίου. Αλλά δεν είναι δυνατόν να προχωρήσουμε τόσο μακριά και να εφαρμόζουμε την εν λόγω αρχή, όταν εξ αντικειμένου δεν οδηγεί σε εύλογα αποτελέσματα. Δεν είναι δυνατόν να μπούμε τώρα σε μία διαμάχη για τις αρμοδιότητες εις βάρος τρίτων. Δεν το βρίσκω λογικό.
<P>
Μπορούμε να αποδεχθούμε τις βελτιώσεις συντακτικού χαρακτήρα στην τροπολογία αρίθ. 14 καθώς και την παράταση του χρονικού ορίου για την υιοθέτηση του τρόπου εκτέλεσης των διατάξεων. Αυτό θα πρέπει όμως να ισχύει για όλα τα προϊόντα. Στην τροπολογία αρίθ. 19 προτείνεται ότι αυτό θα ισχύσει μόνο για τον οίνο και τα οινοπνευματώδη ποτά. Αυτή είναι κατά την άποψή μας μία μη ισότιμη μεταχείριση και δεν μπορούμε να την αποδεχθούμε. Συνεπώς δεν μπορούμε να αποδεχθούμε τις τροπολογίες αριθ. 5, 6, 7, 11, 16, 20 και το δεύτερο μέρος των τροπολογιών αρίθ. 9 και 15. Το πρώτο μέρος των δύο τελευταίων τροπολογιών είναι αποδεκτό.
<P>
Οι τροπολογίες αρίθ. 2, 10, και 18 οι οποίες προφανώς στοχεύουν στην άμεση επέκταση της εφαρμογής του άρθρου 6 της οδηγίας 79/111 σε άλλα ποτά όπως τον μηλίτη ή νέα βιομηχανικά προϊόντα δεν μπορούν να γίνουν αποδεκτές, επειδή στην περίπτωση αυτή θα έπρεπε ταυτόχρονα με τη θέσπιση της τροποποιητικής οδηγίας να αναγράψουμε τον κατάλογο των συστατικών στην ετικέτα αυτών των ποτών, ενώ αυτή η υποχρέωση δεν θα ίσχυε ακόμα για τον οίνο τους ζύθους και τα οινοπνευματώδη ποτά, δηλαδή θα είχαμε και πάλι μία άνιση μεταχείριση, αλλά από την άλλη πλευρά.
<P>
Κατά τα άλλα, όσον αφορά τα ποτά αυτά, η αυστηρή εφαρμογή του άρθρου 2 της Οδηγίας 79/112 οδηγεί σε πολλές περιπτώσεις μάλλον σε προβλήματα παραπλάνησης των καταναλωτών. Το πρόβλημα αυτό θα μπορούσε να λυθεί πολύ εύκολα μέσω των υπηρεσιών ελέγχου των κρατών μελών. Δεν είναι τόσο ζήτημα νέων κανόνων.
<P>
Στην πρότασή μας εισηγηθήκαμε η ένδειξη «παρασκευάσθηκε από» να προηγείται του καταλόγου συστατικών, στην περίπτωση που δεν είναι δυνατόν να αναφερθούν όλα τα συστατικά στον κατάλογο. Έτσι, θα μπορούσε κανείς για παράδειγμα να αποφασίσει ότι το νερό δεν θα συμπεριλαμβάνεται στον κατάλογο συστατικών σε πολλά από τα ποτά αυτά, όπως το ουίσκι, δεδομένου ότι το νερό δεν είναι αποφασιστικής σημασίας. Η κ. Schleicher μας παρέθεσε ένα παράδειγμα που μου φαίνεται δύσκολο να εφαρμοστεί. Πιστεύει ότι στην περίπτωση που ο καταναλωτής έχει ήδη πιει αρκετό αλκοόλ, θα διαβάσει τον κατάλογο για να διαπιστώσει αν θα συνεχίσει να πίνει το ποτό αυτό, αλλά πιθανότατα δεν θα είναι πια σε θέση ούτε καν να διαβάσει!
<P>
Στις διατάξεις για τον οίνο δεν θέλουμε να χρησιμοποιηθεί ο όρος «παραγωγή» και συνεπώς δεν θέλουμε να αποδεχθούμε τις τροπολογίες αριθ. 12 και 22. Δεν μπορούμε να αποδεχθούμε τις τροπολογίες αριθ. 4 και 13 αλλά θα δεχθούμε το άρθρο που αφορά την ακρόαση της επιστημονικής επιτροπής, δηλαδή θα αποδεχθούμε κατ΄αρχή τον ρόλο της επιστημονικής επιτροπής. Οι τροπολογίες αριθ. 23 και 24 αφορούν το πρόβλημα του αλκοολισμού. Το πρόβλημα αυτό δεν είναι όμως το αντικείμενο της συζήτησης, όπως εξάλλου και το πρόβλημα των γενετικά τροποποιημένων οργανισμών - ο συνάδελφος που ασχολήθηκε με τους ΓΤΟ έχει ήδη φύγει. Στο πρόβλημα του αλκοολισμού έχει γίνει τοποθέτηση και από ιατρική άποψη. Εξάλλου είναι ο κ. Schnellhardt γιατρός, και θα μπορέσετε να συζητήσετε μεταξύ σας ως ειδικοί.
<P>
Παρέμβαση
<P>
Και οι κτηνίατροι είναι γιατροί και μερικές φορές είναι δυσκολότερο να εφαρμόσει κανείς θεραπευτική αγωγή σε ζώα παρά σε ανθρώπους. Οφείλω όμως να ομολογήσω ότι ο αλκοολισμός δεν αποτελεί βέβαια μεγάλο πρόβλημα για τα ζώα!
<P>
Τελειώνοντας, σας παρακαλώ να συμφωνήσουμε σε ένα πράγμα. Όσον αφορά τα προϊόντα αυτά υπάρχει πράγματι ένας αρχαίος πολιτισμός. Δεν χρειάζεται να καταλήξουμε σε πολιτιστικές συγκρούσεις. Είναι ωστόσο σαφές ότι το πρόβλημα του αλκοολισμού δεν εμφανίζεται σε σχέση με ποτά που αγοράζει και καταναλώνει εκείνος ο καταναλωτής που δίνει ιδιαίτερη σημασία στη η γευστική τους ποιότητα. Το ζήτημα δεν είναι κατά πόσο τα ποτά περιέχουν οινόπνευμα. Κανείς δεν πρόκειται ποτέ να αγοράσει ένα μπουκάλι Pιtrusse ή Amarone, επειδή θέλει να μεθύσει. Το αποτέλεσμα αυτό μπορεί να το έχει πολύ φτηνότερα! Θα πρέπει να λάβει κανείς περισσότερο υπόψη του την πλευρά αυτή. Δεν μπορεί κανείς να περάσει τα πάντα μέσα από το ίδιο κόσκινο και να καταλήξει σε υπερβολές. Έτσι θα αδικούσαμε πολλούς ανθρώπους και βασικά και τον καταναλωτή, ο οποίος δεν είναι και τόσο κουτός, ώστε η ουσιαστική του ενημέρωση να εξαρτάται από το εάν θα διαβάσει όλα τα στοιχεία που επιβάλουμε να αναγράφονται. Δεν θα πρέπει να θεωρούμε τον καταναλωτή ως ένα ον το οποίο μόνον εμείς μπορούμε να διαφωτίσουμε.
<P>
Δεν έχω καμία αντίρρηση να αναγράφονται λίγο περισσότερα στοιχεία στις ετικέτες, αλλά προσωπικά ξέρω ακριβώς ποιο αλκοολούχο ποτό πίνω και ποιο δεν πίνω. Ακόμα και στις διάφορες κατηγορίες η επιλογή μου είναι πάντα πολύ προσεκτική ακόμα και στην περίπτωση που δεν αναγράφεται τίποτα πάνω στην ετικέτα.

<SPEAKER ID=186 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00
<P>
Η συνεδρίαση λήγει στις 11.25

