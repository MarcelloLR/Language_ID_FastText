<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Corbett">
Κυρία Πρόεδρε, θέλω απλώς να δηλώσω ότι ήμουν παρών, αν και το ονομά μου δεν περιλαμβάνεται στο τέλος του καταλόγου.

<SPEAKER ID=3 LANGUAGE="NL" NAME="Oomen-Ruijten">
Κύριε Πρόεδρε, η ίδια παρατήρηση ισχύει και για μένα. Ούτε το δικό μου όνομα αναφέρεται στον κατάλογο. Επιπλέον, έχω κι άλλη παρατήρηση. Κύριε Πρόεδρε, η χθεσινή συζήτηση για τις διάφορες προφορικές ερωτήσεις υπήρξε αρκετά χαοτική. Συζητήσαμε για διάφορα θέματα: για τη Νιγηρία, τη Βιρμανία, τα Ηνωμένα Έθνη. Τα θέματα, και οπωσδήποτε η σειρά των ομιλητών, ήταν τελείως ανακατεμένα. Αυτό όχι μόνο δημιουργεί σύγχυση στο Κοινοβούλιο, αλλά είναι και πολύ αγενές απέναντι στους εκπροσώπους της Επιτροπής και της Προεδρίας· από τις διάφορες παρατηρήσεις που διατυπώθηκαν έτσι ανακατεμένα, δεν μπόρεσαν να βγάλουν καμία άκρη.
<P>
Κύριε Πρόεδρε, σας παρακαλώ να τηρείτε στο μέλλον τη σειρά των ομιλητών ανά θέμα, ακριβώς όπως αναγράφεται στους καταλόγους που υποβάλλουν οι Ομάδες.

<SPEAKER ID=4 NAME="Πρόεδρος">
Κυρία Oomen-Ruijten, άκουσα την κριτική σας. Θα συζητήσουμε το θέμα στον στενό κύκλο των λίγων εκείνων που διευθύνουν τη συζήτηση εδώ και σίγουρα την επόμενη φορά θα είναι δυνατό να υπάρξει περισσότερη τάξη.

<SPEAKER ID=5 LANGUAGE="EN" NAME="Ewing">
Κυρία Πρόεδρε, από τα συνοπτικά πρακτικά της Τετάρτης, μέρος πρώτο, σελίδα 1, υποπαράγραφος "οι ακόλουθοι βουλευτές μίλησαν σχετικά με τις νέες διατάξεις του Κανονισμού». Αυτό υπάρχει στα επίσημα πρακτικά. Εγώ υποστήριξα ότι επρόκειτο για μια νέα διάταξη, και έλαβα τη διαβεβαίωση από την Προεδρία ότι δεν επρόκειτο για νέα διάταξη αλλά για κάτι διαφορετικό. Σημειώνω την τελευταία πρόταση της επόμενης παραγράφου, στην οποία αναφέρεται: "Ο Πρόεδρος απάντησε ότι οι νέες διατάξεις εφαρμόζονται για πρώτη φορά». Αν υπάρχει μία διαδικασία για τη θέσπιση νέων διατάξεων, το Κοινοβούλιο πρέπει να συμφωνήσει σχετικά με αυτήν. Είναι κουραστικό να εγείρει κανείς θέματα τάξεως για κάτι το τόσο σαφές, ωστόσο είναι γραμμένο στα συνοπτικά πρακτικά, και δεν είναι γραμμένο σωστά.

<SPEAKER ID=6 NAME="Πρόεδρος">
Κυρία Ewing, έχετε βεβαίως δίκιο. Εάν επρόκειτο για μια τροποποίηση του κανονισμού θα έπρεπε να έχει αποφασιστεί από την Ολομέλεια. Δεν πρόκειται όμως για κάτι τέτοιο. Πρόκειται μεν για μια νέα διάταξη, όμως δεν αποτελεί τροποποίηση του κανονισμού. Αυτό καταγράφηκε λάθος στα συνοπτικά πρακτικά. Πρέπει να το ελέγξουμε. Έχετε δίκιο με την κριτική που κάνετε. Πρέπει να διορθωθεί.

<SPEAKER ID=7 LANGUAGE="EN" NAME="Kerr">
Κυρία Πρόεδρε, αναφέρομαι στην ομιλία του κυρίου Titley, από τα πλήρη πρακτικά της χθεσινής συζήτησης σχετικά με το Ιράκ. Ζητώ από την Πρόεδρο να αποφασίσει κατά πόσον απαιτείται μία προσωπική δήλωση από εμένα και από το εμπλεκόμενο μέλος του Κοινοβουλίου, τον κ. Titley. Στην ομιλία του ανέφερε: "Πρώτη φορά άκουσα ομιλία με τόσο στρεβλή, μαλθακή μωρολογία, όπως η ομιλία που έκανε ο κ. Kerr πριν από λίγο» Σαφώς, κάποιοι από τους βουλευτές μπορεί να συμφωνούν με αυτά τα λόγια, και ώς εδώ πρόκειται για μία αξιοπρεπή πολιτική συζήτηση. Ωστόσο, στη συνέχεια λέει: "Τώρα γνωρίζω γιατί οι υγειονομικές υπηρεσίες της κοινότητας του Ηνωμένου Βασιλείου δεν αποφέρουν καρπούς», πράγμα το οποίο αποτελεί σαφώς υπονοούμενο για την πνευματική μου υγεία. Ίσως να πιστεύετε ότι κι αυτό είναι αλήθεια, αλλά έχω την υποψία ότι στα πλαίσια του Κανονισμού αυτού του Κοινοβουλίου, δεν έχετε το δικαίωμα να διαδίδετε συκοφαντίες για την πνευματική υγεία των βουλευτών. Θα ήθελα να κρίνετε εσείς κατά πόσον μπορώ να δώσω σε αυτό μία τρίλεπτη προσωπική απάντηση.
<P>
Θα ήθελα επίσης να αναφέρω ότι, όπως καταγράφεται στη σελίδα 25 των Πλήρων Πρακτικών, ρώτησα τον κ. Henderson, τον Υπουργό Εξωτερικών, αν ήταν αλήθεια ότι οι Financial Times έγραψαν ότι η Βρετανία ετοιμάζεται να χρησιμοποιήσει πυρηνικά όπλα εναντίον του Ιράκ. Εκείνος έδωσε την απάντηση ότι ο κ. Cook, υφυπουργός Εξωτερικών, το διέψευσε στη Βουλή των Κοινοτήτων. Έχω το αντίγραφο της ομιλίας του κ. Cook, στην οποία δεν υπάρχει τέτοια διάψευση. Οι αξιωματούχοι του υπουργείου Εξωτερικών διαδίδουν ακόμη την πληροφορία ότι η Βρετανία ετοιμάζεται να χρησιμοποιήσει πυρηνικά όπλα εναντίον του Ιράκ.

<SPEAKER ID=8 NAME="Πρόεδρος">
Κύριε Kerr, το παρακολούθησα η ίδια χθες. Δεν προήδρευα μεν εκείνη τη στιγμή, αλλά καθόμουν στη θέση μου και άκουσα τι ρωτήσατε. Ακουσα επίσης τις απαντήσεις της βρετανικής Προεδρίας. Είναι αλήθεια πως δεν απάντησε ακριβώς σε αυτή την ερώτηση, διερωτώμαι όμως, φυσικά, γιατί δεν το επισημάνατε χθες, όταν η Προεδρία του Συμβουλίου ήταν ακόμη παρούσα. Το λαμβάνω υπόψη, όμως σε τέτοιες περιπτώσεις θα ήταν πραγματικά πιο έξυπνο να ζητά κανείς αμέσως ξανά τον λόγο.

<SPEAKER ID=9 LANGUAGE="EN" NAME="Titley">
Κυρία Πρόεδρε, αν διαβάσει ο κύριος Kerr τα πρακτικά της βρετανικής Βουλής των Κοινοτήτων της 10ης Φεβρουαρίου, αναφέρεται: "Ο αξιότιμος φίλος μου, υφυπουργός Εξωτερικών, θα αποκλείσει το ενδεχόμενο μίας πυρηνικής επίθεσης εναντίον του Ιράκ; - Κύριος.Cook: Ναι, μπορώ να αποκλείσω αυτό το ενδεχόμενο τώρα αμέσως».

<SPEAKER ID=10 LANGUAGE="IT" NAME="Angelilli">
Κυρία Πρόεδρε, ας μου επιτραπεί να υπενθυμίσω ότι πριν από δυο μέρες, στις 17 Φεβρουαρίου, πέθανε στην ηλικία των 102 χρόνων ο Γερμανός συγγραφέας Ernst Jόnger. Υπήρξε από τους πρωτοστάτες της συντηρητικής επανάστασης στη Γερμανία και αναμφισβήτητα, όπως τονίστηκε σύσσωμα από τον διεθνή Τύπο των ημερών, σημαντικός εμπνευστής της ευρωπαϊκής πολιτικής σκέψης και της λογοτεχνίας του 19ου αιώνα.
<P>
Καθώς απεβίωσε στην ηλικία των 102 ετών, υπήρξε πολύτιμος μάρτυρας όλης της πορείας του εικοστού αιώνα, με τις πασίγνωστες πλούσιες αντιφάσεις του. Ωστόσο, ο Jόnger, ένα ελεύθερο πνεύμα, παρέμεινε πιστός στις αρχές της ελευθερίας και της πνευματικής συνέπειας, με ρητή άρνηση οποιασδήποτε υποδούλωσης στα ολοκληρωτικά καθεστώτα της εποχής του. Συνεπώς, κυρία Πρόεδρε, το Ευρωπαϊκό Κοινοβούλιο οφείλει να αποδώσει φόρο τιμής στη μνήμη του.

<SPEAKER ID=11 NAME="Πρόεδρος">
Κυρία Angelilli, λυπούμαστε όλοι για τον θάνατο του Ernst Jόnger και γνωρίζετε πως υπήρξε ένας μεγάλος στοχαστής και συγγραφέας, αλλά η παρατήρηση που κάνατε πραγματικά δεν έχει σχέση με τα συνοπτικά πρακτικά. Βρισκόμαστε ακόμα στην έγκριση των συνοπτικών πρακτικών.

<SPEAKER ID=12 LANGUAGE="DE" NAME="Habsburg-Lothringen">
Κυρία Πρόεδρε, ζητώ συγνώμη που επανέρχομαι από τα ύψη ενός Ernst Jόnger και πάλι στον συνήθη κοινοβουλευτικό χώρο των συνοπτικών πρακτικών της χθεσινής ημέρας. Στη σελίδα 8, όμως. στο σημείο "Υπο-κρίσιμες πυρηνικές δοκιμές», αναφέρεται ότι υπάρχει παρατήρηση του κυρίου Rόbig, σύμφωνα με την οποία θα πρέπει να συζητηθεί αντ' αυτού το σημείο "Ασφάλεια στη συνοικία Leopold στις Βρυξέλλες». Θα ήθελα να κάνω μια διόρθωση. Δεν είναι "Ασφάλεια στη συνοικία Leopold στις Βρυξέλλες» αλλά "Εγκληματικότητα στις Βρυξέλλες». Αυτό, νομίζω, έχει μεγάλη διαφορά, γιατί δεν αγωνιζόμαστε εδώ για εμάς τους ίδιους, αλλά συνολικά για την ασφάλεια στις Βρυξέλλες.
<P>
(Χειροκροτήματα) Ακόμα αναφέρεται εδώ ότι ο Πρόεδρος δήλωσε πως η παρατήρηση αυτή δεν γίνεται δεκτή, σύμφωνα με το άρθρο 47 παράγραφος 2, και ότι θα έστελνε στον κύριο Rόbig μια επιστολή με διευκρινίσεις. Ο κύριος Rόbig έλαβε αυτή την επιστολή. Εγώ είδα ένα αντίγραφό της. Σε αυτή την επιστολή δεν περιέχονται περισσότερες διευκρινίσεις από αυτές που υπάρχουν μέσα στα συνοπτικά πρακτικά. Θα ήταν πολύ καλό και σκόπιμο, και θέλω να σας παρακαλέσω γι' αυτό, να διαβιβάσετε αυτή την πληροφορία και στο Προεδρείο. Θα ήμασταν ευγνώμονες εάν ο Πρόεδρος μπορούσε να μας ενημερώσει με ποιες υπηρεσίες στις Βρυξέλλες ήλθε σε επαφή και ποια ήταν τα συγκεκριμένα αποτελέσματα αυτών των συνομιλιών. Θα ήμασταν ευγνώμονες μάλιστα αν μας ενημέρωνε σχετικά στην Ολομέλεια. Η πρόταση ψηφίσματος έχει υπογραφεί άλλωστε από 50 βουλευτές, οι οποίοι ανησυχούν πραγματικά για το τι διαδραματίζεται στις Βρυξέλλες και θα ήθελαν επομένως να ξέρουν τι συμβαίνει. Νομίζω πως η Ολομέλεια έχει δικαίωμα να ενημερωθεί. Μήπως θα ήταν δυνατόν να μάθουμε τουλάχιστον αυτή την εβδομάδα το πότε θα λάβουμε αυτή την πληροφορία;
<P>
(Χειροκροτήματα)
<SPEAKER ID=13 NAME="Πρόεδρος">
Κύριε Habsburg-Lothringen, από όσο γνωρίζω, ο Πρόεδρος είπε ότι θα ξεκινήσει αυτές τις επαφές. Επομένως, δεν τις έχει πραγματοποιήσει και προφανώς δεν θα έχει καθοριστεί ακόμη ακριβώς με ποιον θα έχει επαφές. Είμαι βέβαιη πως θα ενημερώσει σχετικά. Παρ' όλα αυτά, θα το μεταφέρω στο Προεδρείο. Σχετικά με την πρώτη σας παρατήρηση: Στα συνοπτικά πρακτικά μπορεί βεβαίως να καταγραφεί μόνον ό, τι ειπώθηκε. Εάν η περιγραφή ή η ορολογία είναι λανθασμένη, τότε αυτό είναι λυπηρό. Αλλά με την παρατήρησή σας αυτό ίσως έχει έμμεσα διορθωθεί τώρα.

<SPEAKER ID=14 LANGUAGE="EN" NAME="Killilea">
Κυρία Πρόεδρε, θα ήθελα απλώς να αναφερθώ στο τελευταίο σημείο της σελίδας 4 - στη δήλωση της κυρίας Green, της επικεφαλής των Σοσιαλιστών - στην αγγλική έκδοση των συνοπτικών πρακτικών. Δεν θέλω να κηρύξω τον πόλεμο, πυρηνικό ή άλλου είδους πόλεμο, στην κυρία Green. Θέλω να διορθώσω μία δήλωση που έκανε χθες, σχετικά με την ομάδα εργασίας Pery και με τη νέα ρύθμιση που εισήχθη αυτή την εβδομάδα.
<P>
Ούτε η κυρία Pery, η οποία έφυγε από το Κοινοβούλιο, ούτε η ομάδα εργασίας έκαναν καμία δήλωση σχετικά με την εφαρμογή αυτής της νέας ρύθμισης. Η κυρία Pery απλώς ανέφερε στο Προεδρείο ότι είχε στην κατοχή της πολλά έγγραφα από οργανισμούς και ιδιώτες, καθώς και πολλές και διάφορες προτάσεις για το συγκεκριμένο θέμα. Δεν πήρε το μέρος της μίας ή της άλλης πλευράς, ούτε έκανε καμία σχετική πρόταση. Επομένως, ας επιστρέψουμε στη Διάσκεψη των Προέδρων, γιατί από εκεί προήλθε η πίεση για αυτή τη συγκεκριμένη ρύθμιση.
<P>
Καθώς διευκρινίζω την κατάσταση, όσον αφορά αυτό το συγκεκριμένο θέμα, πιστεύω ότι έχω το δικαίωμα και την υποχρέωση να γνωστοποιήσω στο Κοινοβούλιο ότι, όταν το αρχικό αίτημα έφτασε στο Σώμα των Κοσμητόρων, το Σώμα αυτό, με τις διάφορες πολιτικές του αποχρώσεις, ομόφωνα κατέληξε στο συμπέρασμα ότι κάτι τέτοιο δεν είναι δυνατόν να εφαρμοστεί. Το αίτημα τότε παραπέμφθηκε εκ νέου στο Προεδρείο, και το Προεδρείο αποφάσισε με βάση, όπως πιστεύω, αυτά που είχαν ζητηθεί από τη Διάσκεψη των Προέδρων. Επομένως, για να ξεκαθαρίσουμε την κατάσταση, ας μην εμπλέκουμε και έναν τρίτο εξωτερικό οργανισμό, δηλαδή την ειδική επιτροπή της Nicole Pery, διότι υπήρξα μέλος της εν λόγω ομάδας εργασίας και στο συγκεκριμένο θέμα δεν προέβη σε καμία τέτοιας φύσεως ενέργεια.
<P>
Πιστεύω, και όλοι συμφωνούμε σε αυτό, ότι χρειάζεται μεταρρύθμιση. Η αξιοπρέπεια του Κοινοβουλίου αποτελεί ζήτημα άμεσης προτεραιότητας, είναι το σημαντικότερο απ' όλα, και αυτή ακριβώς η αξιοπρέπεια ποδοπατήθηκε αυτή την εβδομάδα, και είναι καιρός να την αποκαταστήσουμε.
<P>
(Χειροκροτήματα)

<SPEAKER ID=15 NAME="Πρόεδρος">
Όσον αφορά τον Κανονισμό, κύριε συνάδελφε, τον τηρούμε. Αυτό μπορεί να το πει οποιοσδήποτε, και όταν δεν είναι έτσι, επικρίνεται και κλείνει το θέμα. Αυτό που αναφέρατε αφορά διαδικασίες από τον περασμένο Ιούλιο. Τότε είχε υποβληθεί αυτή η έκθεση. Θυμάμαι καλά ότι την είχαμε συζητήσει σε μια συνεδρίαση στο Λουξεμβούργο. Δεν μπορώ να το ελέγξω τώρα αμέσως. Θα ελεγχθεί όμως και τότε θα επανέλθουμε σ' αυτό.

<SPEAKER ID=16 LANGUAGE="EN" NAME="Kellett-Bowman">
Κυρία Πρόεδρε, σχετικά με το ίδιο θέμα: το σημείο 5 στα συνοπτικά πρακτικά, το οποίο βρίσκεται στη σελίδα 9 στην αγγλική έκδοση, και την απάντησή σας στην κυρία Ewing.
<P>
Τα μέλη του Κοινοβουλίου δίνουν διάφορα ονόματα σε αυτή τη διαδικασία ελέγχου της προσέλευσης, μερικά από τα οποία δεν είναι και τόσο ευγενικά - εσείς όμως αναφέρατε μια νέα ρύθμιση και την τροποποίηση των διατάξεων. Πράγματι, η αντιπρόεδρος κυρία Nicole Fontaine τα αποκαλεί "μέτρα εφαρμογής». Ποια είναι αυτά;

<SPEAKER ID=17 NAME="Πρόεδρος">
Δεν το έχω μπροστά μου αυτή τη στιγμή, αλλά είμαστε όλοι ενήμεροι για τις διαδικασίες και γνωρίζουμε για τι μιλάμε. Νομίζω πως επισημάνθηκε επανειλημμένα ότι συζητείται στο Προεδρείο και πάλι ο τρόπος, με τον οποίο θα ελέγχονται οι παρουσίες στο μέλλον. Σας παρακαλώ να περιμένουμε να γίνει αυτό και να το συζητήσουμε αφού θα έχουν υποβληθεί από το Προεδρείο προς συζήτηση στην Ολομέλεια ή στις πολιτικές Ομάδες άλλοι κανόνες, πιο απλοί στην εφαρμογή τους. Το θεωρώ πραγματικά άσκοπο να αναφερόμαστε για εκατοστή και χιλιοστή φορά σε αυτό, με τον έναν ή τον άλλο τρόπο. Αυτό μας αφαιρεί χρόνο από άλλες, σημαντικότερες παρεμβάσεις. Το σίγουρο είναι, εν πάσει περιπτώσει, ότι το Προεδρείο είναι αποφασισμένο να ασχοληθεί με αυτό το θέμα, να διορθώσει τυχόν λάθη και να συμβάλει ώστε στο μέλλον να είναι πιο απλός ο έλεγχος των παρουσιών. Ίσως θα μπορούσαμε να περιμένουμε μέχρις ότου υπάρξουν νέες προτάσεις.

<SPEAKER ID=18 LANGUAGE="EN" NAME="Smith">
Κυρία Πρόεδρε, σχετικά με τις παρατηρήσεις του κυρίου Kerr, θα ήθελα να επιστήσω την προσοχή σας σε μία ανοιχτή επιστολή, η οποία εστάλη σε όλους τους Σοσιαλιστές - μέλη του Κοινοβουλίου. Παραθέτω ένα μικρό απόσπασμα. "Ζητούμε από όλους τους Σοσιαλιστές να μας υποστηρίξουν, και ιδιαίτερα από τα μέλη του Εργατικού Κόμματος της Μεγάλης Βρετανίας, τα οποία με χαρά θα πληροφορηθούν ότι τα ονόματα εκείνων των μελών του Κοινοβουλίου που ψήφισαν υπέρ της τροπολογίας και επομένως κατά του πολέμου στο Ιράκ θα γίνουν γνωστά σε ολόκληρο το εργατικό κίνημα της Μεγάλης Βρετανίας». Δεν είμαι βέβαιος αν πρόκειται για καρότο ή μαστίγιο, αλλά πρέπει να πληροφορήσω τα δύο άτομα που ενέχονται στην υπόθεση ότι γνωρίζω πολύ καλά τη συνείδησή μου και το καθήκον μου στο Ιράκ και τι θα ψηφίσω. Δεν χρειάζομαι οδηγίες από δύο καιροσκόπους της πολιτικής ζωής.

<SPEAKER ID=19 LANGUAGE="EN" NAME="Falconer">
Κυρία Πρόεδρε, συμφωνώ με την άποψη του κ. Smith σε αυτό το θέμα, αλλά θα ήθελα να επιστρέψω στο θέμα τού Κανονισμού, των μέτρων εφαρμογής, των διαδικασιών ή της δικτατορίας από το Γραφείο. Χθες, το Σώμα συμφώνησε να επιτρέψει στην προεδρεύουσα, κυρία Fontaine, να διευθύνει τη συνεδρίαση με μάλλον ανορθόδοξο τρόπο. Το μόνο που ζητώ είναι η διαβεβαίωση ότι θα επανέλθουμε στις οδηγίες του Προεδρείου και ότι, όταν διεξάγεται ψηφοφορία με ονομαστική κλήση, θα γίνεται δεκτή η επιθυμία μου να μιλήσω και θα σημειώνεται εκείνη τη στιγμή η παρουσία μου, αν το επιθυμώ. Ελπίζω και πιστεύω ότι, τόσο εσείς όσο και οι επόμενοι προεδρεύοντες της σημερινής συνεδρίασης, θα εφαρμόσετε αυτό το συγκεκριμένο μέτρο, χωρίς να λάβετε υπόψη σας τις απερισκεψίες που εκφράζονται από τους αντιπάλους σας.

<SPEAKER ID=20 NAME="Πρόεδρος">
Κύριε Falconer, ακούσατε τι είπα σχετικά με αυτό. Νομίζω πως αρκεί!

<SPEAKER ID=21 LANGUAGE="FR" NAME="Fontaine">
Κυρία Πρόεδρε, θα ήθελα απλώς να υπενθυμίσω στον κ. Falconer - πιστεύω όμως ότι το πρόσεξε στα συνοπτικά πρακτικά - ότι τα πράγματα είναι πολύ ξεκάθαρα. Είχα πει χθες ότι ενεργούσαμε με τρόπο πρωτοφανή, δεδομένου ότι ήταν πρωτοφανής η κατάσταση στην οποία βρισκόμασταν, εφόσον η ώρα των ψηφοφοριών ήταν χωρισμένη στα δύο για να δοθεί η δυνατότητα στον Πρόεδρο της Πορτογαλικής Δημοκρατίας να παρέμβει. Το πρώτο πράγμα που έκανα σήμερα το πρωί ήταν εξάλλου να ελέγξω εάν κατεγράφη αυτή η πρωτοφανής διαδικασία στα συνοπτικά πρακτικά. Ο κ. Falconer διαπίστωσε - όπως και εγώ - ότι είχε όντως καταγραφεί.
<P>
Κατά συνέπεια, πιστεύω ότι τα πράγματα είναι ξεκάθαρα.

<SPEAKER ID=22 LANGUAGE="EN" NAME="Macartney">
Κυρία Πρόεδρε, ελπίζω να ξεφύγαμε τώρα από το θέμα που συζητήθηκε στις δύο τελευταίες συνόδους και έπληξε το κύρος του Κοινοβουλίου. Όπως και ο κύριος Cot, θα ήθελα να λάβω από εσάς τη διαβεβαίωση ότι, όταν εισάγονται τροποποιήσεις στους κανόνες, θα τίθενται ενώπιον του Σώματος έτσι ώστε το Σώμα να έχει τη δυνατότητα να τις εγκρίνει ή να τις απορρίπτει. Μόνον αυτό ζητάμε.

<SPEAKER ID=23 LANGUAGE="DE" NAME="Berger">
Κυρία Πρόεδρε, μόλις είδα ότι το όνομά μου δεν αναγράφεται στον κατάλογο των παρόντων. Δεν αποκλείω το ενδεχόμενονα ξέχασα να το δηλώσω. Ενόψει των πολλών ονομαστικών ψηφοφοριών, νομίζω πως μπορεί να συμπληρωθεί εκ των υστέρων.

<SPEAKER ID=24 LANGUAGE="EN" NAME="Sturdy">
Κυρία Πρόεδρε, παρατηρώ ότι το όνομά μου λείπει από τη σελίδα 26 της αγγλικής έκδοσης της ονομαστικής κλήσης για την ψηφοφορία σχετικά με την έκθεση Lange. Αυτή η έκθεση με ενδιέφερε ιδιαίτερα και έλαβα μέρος στην ψηφοφορία. Ανέφερα την Τρίτη πόσο σημαντικό είναι, με το νέο σύστημα ονομαστικής κλήσης των βουλευτών και με τις νέες προτάσεις που προέρχονται από τη Διάσκεψη των Προέδρων, να κατανοούν τα μέλη του Κοινοβουλίου όλους τους κανόνες και αυτοί οι κανόνες να γνωστοποιούνται στους βουλευτές. Πρέπει επίσης να γίνει σαφές ότι πρέπει και οι ίδιοι οι βουλευτές να φέρουν μέρος της ευθύνης ώστε να είναι βέβαιοι ότι ελέγχουν εάν έχει καταγραφεί το όνομά τους. Μερικές φορές γίνονται και λάθη.

<SPEAKER ID=25 NAME="Πρόεδρος">
Αυτό θα διορθωθεί, κύριε Sturdy.

<SPEAKER ID=26 LANGUAGE="FR" NAME="Guinebertiθre">
Κυρία Πρόεδρε, είχα κάνει μια υπόδειξη σχετικά με τα συνοπτικά πρακτικά. Είχα ζητήσει να καταρτιστεί ένας κατάλογος των βουλευτών που δεν πληρούν τα κριτήρια για να εισπράξουν τις αποζημιώσεις.
<P>
Δεν έλαβα καμία απάντηση σε αυτό το θέμα και δεν είδα κανέναν τέτοιο κατάλογο. Μου φαίνεται ότι θα ήταν πρωταρχικής σημασίας να ενημερώνονται οι βουλευτές σχετικά με το τι τους περιμένει!

<SPEAKER ID=27 NAME="Πρόεδρος">
Κυρία Guinebertiθre, τα θαύματα θέλουν λίγο περισσότερο χρόνο! Είπα σήμερα το πρωί επανειλημμένα ότι το Προεδρείο θα προχωρήσει εκ νέου σε διαβουλεύσεις για αυτό το θέμα. Σας παρακαλώ να κάνετε υπομονή, διότι όλα αυτά ανήκουν σε έναν τομέα, στον οποίο κατά βάση δεν θα έπρεπε να είχαμε εμβαθύνει τόσο σε σχέση με τα συνοπτικά πρακτικά. Εντάξει, όμως, το κάναμε.
<P>
(Εγκρίνονται τα συνοπτικά πρακτικά)

<CHAPTER ID=2>
Διατροφή των ζώων
<SPEAKER ID=28 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0020/98) της κ. Poisson, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με τις προτάσεις οδηγίας του Ευρωπαϊκού Κοινοβουλίου και του Συμβουλίου για την τροποποίηση:
<P>
Ι.της οδηγίας 93/74/ΕΟΚ του Συμβουλίου όσον αφορά τις ζωοτροφές με τις οποίες επιδιώκονται ιδιαίτεροι στόχοι διατροφής και της τροποποίησης των οδηγιών 74/63/ΕΟΚ, 79/373 ΕΟΚ και 82/471/ΕΟΚ (COM(97)0408 - C4-0409/97-97/0208(COD))·ΙΙ.της οδηγίας 95/69/ΕΚ του Συμβουλίου για τη θέσπιση των όρων και των κανόνων που εφαρμόζονται κατά την έγκριση και εγγραφή ορισμένων εγκαταστάσεων και ενδιαμέσων του τομέα της διατροφής των ζώων (COM(97)0409 - C4-0408/97-97/0213(COD)).
<SPEAKER ID=29 NAME="Poisson">
Κύριε Πρόεδρε, αγαπητοί συνάδελφοι, οι προτάσεις οδηγίας που υπεβλήθησαν εκ μέρους της Επιτροπής έχουν ως στόχο την τροποποίηση της οδηγίας 93/74/CEE για τις ζωοτροφές με την οποία επιδιώκονται ιδιαίτεροι στόχοι διατροφής, ενσωματώνοντας, αφενός, ένα νέο μηχανισμό που να δίνει τη δυνατότητα επέκτασης του πεδίου εφαρμογής της για μια νέα γενιά προϊόντων που ονομάζονται συμπληρώματα διατροφής για ζώα και, αφετέρου, την τροποποίηση της οδηγίας 95/69/CEE περί θέσπισης των όρων και των κανόνων που εφαρμόζονται κατά την έγκριση και την εγγραφή ορισμένων εγκαταστάσεων και ενδιαμέσων του τομέα της διατροφής των ζώων.
<P>
Θα πρέπει να σημειωθεί ένα σημαντικό στοιχείο. Πράγματι, έχοντας δεσμευθεί ενώπιον της εξεταστικής επιτροπής για τη ΣΕΒ στο θέμα της διατροφής των ζώων και των ανθρώπων, η Επιτροπή προτείνει για πρώτη φορά την εφαρμογή της διαδικασίας συναπόφασης σύμφωνα με το άρθρο 100Α της Συνθήκης. Η Επιτροπή επιθυμεί να νομιμοποιήσει τη χρήση νέων προϊόντων που διατίθενται στο εμπόριο σε όλα τα κράτη μέλη, ώστε να καθορίσει ένα αυστηρό πλαίσιο όσον αφορά τη φύση των προϊόντων και τη χρήσης τους.
<P>
Αυτά τα νέα προϊόντα, που ονομάζονται συμπληρώματα διατροφής, μπορούν να συγκριθούν με συμπληρωματικές τροφές ή με προμείγματα προσθέτων. Δεν επιτρέπεται να περιέχουν φαρμακευτικές ουσίες και θα πρέπει να χρησιμοποιούνται υπό συγκεκριμένες συνθήκες και για μικρό χρονικό διάστημα. Τα συμπληρώματα διατροφής αποσκοπούν στην προσαρμογή των συστατικών της διατροφής στις ανάγκες των ζώων, όταν αυτά βρίσκονται σε μια κρίσιμη φάση της ζωής τους ή κάτω από δύσκολες συνθήκες εκτροφής, οι οποίες έχουν ως αποτέλεσμα την αύξηση των διατροφικών αναγκών, όπως παραδείγματος χάρη στην περίπτωση του τοκετού της αγελάδας, στην περίπτωση του απογαλακτισμού ή της ωοτοκίας.
<P>
Η διατροφή των ζώων αντιπροσωπεύει έναν σημαντικό κρίκο της ανθρώπινης τροφικής αλυσίδας. Κατά συνέπεια, είναι αναγκαίο να προσέξουμε να οριοθετήσουμε σωστά το πεδίο εφαρμογής της οδηγίας βάσει του προσδιορισμού του συμπληρώματος διατροφής, ώστε να αποφευχθεί ενδεχόμενο νομοθετικού κενού για τα προϊόντα που χρησιμοποιούνται στη διατροφή των ζώων μεταξύ των απλών και των σύνθετων τροφών, και των συμπληρωμάτων διατροφής.
<P>
Όσον αφορά την οδηγία 95/69/ΕΚ, η Επιτροπή καθορίζει ορισμένες δεσμεύσεις για τους τεχνικούς στον τομέα της διατροφής των ζώων, με στόχο την αύξηση των εγγυήσεων της ποιότητας των προϊόντων που αφορούν τη διατροφή των ζώων. Τα συμπληρώματα διατροφής θα πρέπει να υπόκεινται σε κανόνες αντίστοιχους με το πρόμειγμα προσθέτων, από τη στιγμή που οι περιεκτικότητες σε πρόσθετα και στις δύο αυτές κατηγορίες προϊόντων είναι συνήθως πανόμοιες. Ωστόσο, η θέση της Επιτροπής όσον αφορά την υποχρέωση εγγραφής προκαλεί κάποιες επιφυλάξεις. Πράγματι, ο μηχανισμός που προτείνει η Επιτροπή για την εγγραφή των χρηστών συμπληρωμάτων διατροφής αποτελεί στην πράξη μια παράλληλη καταγραφή των κτηνοτρόφων με εκείνη που προβλέπεται από την οδηγία 96/23/ΕΚ, άρθρο 9, με στόχο την εγγύηση της ορθής χρήσης των ουσιών που χρησιμοποιούνται στην κτηνοτροφία. Θα είχε ως αποτέλεσμα μια επίπονη διοικητική διαδικασία για τους επιχειρηματίες όπως και για τις υπηρεσίες ελέγχου, και δεν θα παρουσίαζε κανένα πραγματικό ή πρακτικό ενδιαφέρον.
<P>
Για το λόγο αυτό, μεριμνώντας για τη σαφήνεια και την απλοποίηση, δεν μπορώ να εγκρίνω τις τροπολογίες αριθ. 11 και 12 του κ. Graefe zu Baringdorf που αφορούν τον κατάλογο των συστατικών και τις αναλογίες τους, εφόσον υπάρχουν ήδη δεσμεύσεις στον τομέα αυτό.
<P>
Ως εκ τούτου, συμμερίζομαι τις νέες διατάξεις που υποβλήθηκαν από την Επιτροπή και που θα επιφέρουν μια επιπλέον εγγύηση στους καταναλωτές για την ποιότητα των προϊόντων.

<SPEAKER ID=30 LANGUAGE="EN" NAME="Hardstaff">
Κυρία Πρόεδρε, πρέπει να ευχαριστήσω την εισηγήτρια, κυρία Poisson, για τη σαφέστατη έκθεσή της σχετικά με την πρόταση να τροποποιηθεί η οδηγία του Συμβουλίου για τις ζωοτροφές που προορίζονται για ιδιαίτερους στόχους διατροφής.
<P>
Τα δύο τελευταία χρόνια, όλοι μας συνειδητοποιήσαμε πολύ καλύτερα την ανάγκη να διασφαλιστεί πως οτιδήποτε εισάγεται στην ανθρώπινη τροφική αλυσίδα μέσω των ζωοτροφών ελέγχεται προσεκτικά και δεν παρουσιάζει κινδύνους για την υγεία τόσο του ανθρώπου όσο και των ζώων. Έχω επιστήσει την προσοχή του Κοινοβουλίου, και όχι μόνον μία φορά, στους κινδύνους που κρύβει η προσθήκη, χωρίς διάκριση, στις ζωοτροφές ουσιών όπως τα αντιβιοτικά ή άλλα φάρμακα, όχι για την αντιμετώπιση ενός συγκεκριμένου, προσωρινού προβλήματος υγείας ενός μεμονωμένου ζώου, αλλά ως γενικό μέτρο προφύλαξης.
<P>
Επομένως, χαιρετίζω τη σημείωση που αποτελεί προληπτικό μέτρο και εκτίθεται σαφώς στην πρόταση της Επιτροπής να ρυθμίσει τη χρήση νέων προϊόντων με υψηλή περιεκτικότητα σε βιταμίνες, ανιχνεύσιμα στοιχεία, λιπαρά οξέα κ.λπ. σαν συμπληρώματα διατροφής στην κανονική τροφή των ζώων. Βεβαίως, σε ορισμένες περιόδους στον κύκλο της ζωής των ζώων παρόμοια συμπληρώματα διατροφής μπορεί να είναι πολύτιμα, όπως για παράδειγμα όταν η αγελάδα βρίσκεται σε κατάσταση εγκυμοσύνης. Πρέπει να υποστηρίξουμε την πρόταση της εισηγήτριας να ορίζεται επακριβώς πότε επιτρέπεται η χρήση τέτοιων προϊόντων.
<P>
Με την πρόταση της Επιτροπής ζητείται από τους κτηνοτρόφους να δηλώνουν αν χρησιμοποιούν τέτοια προϊόντα. Κάτι τέτοιο θεωρήθηκε εξαιρετικά γραφειοκρατικό από την Επιτροπή Γεωργίας και Ανάπτυξης της Υπαίθρου. Ωστόσο, είναι σημαντικό να δοθούν στους κτηνοτρόφους σαφείς κατευθυντήριες γραμμές με τις οποίες θα διασφαλίζεται ότι κατανοούν τις παραμέτρους που καθορίζουν σε ποιες περιπτώσεις επιτρέπεται η χρήση τέτοιων προϊόντων. Σημαντικότερη παράμετρος είναι ο όρος ότι επιτρέπεται η χρήση τους μόνον για περιορισμένο χρονικό διάστημα και για συγκεκριμένο σκοπό, έτσι ώστε να διασφαλίζεται ότι δεν υπάρχει πιθανότητα να μείνουν κατάλοιπα αυτών των προϊόντων στο κρέας ή σε άλλα προϊόντα τα οποία τελικά θα διατεθούν στο εμπόριο για κατανάλωση από τον άνθρωπο.
<P>
Επιπλέον, η ακριβής σύνθεση και οι ποσότητες αυτών των προϊόντων πρέπει να αναγράφονται καθαρά στην ετικέτα. Ποτέ πια δεν πρέπει να μπορούν να ισχυρίζονται με ειλικρίνεια οι κτηνοτρόφοι ότι δεν γνωρίζουν με τι ακριβώς ταΐζουν τα ζώα τους.

<SPEAKER ID=31 LANGUAGE="NL" NAME="Sonneveld">
Κυρία Πρόεδρε, όπως οι άνθρωποι, έτσι και τα ζώα δικαιούνται σωστής και υγιεινής διατροφής. Η νομοθεσία μας οφείλει να υπηρετεί αυτόν τον σκοπό. Στην παρούσα οδηγία, μέριμνά μας είναι να προωθήσουμε αυτόν τον στόχο και όχι να τον παρεμποδίσουμε. Το θέμα της οδηγίας είναι τα συμπληρώματα στις ζωοτροφές με τις οποίες επιδιώκονται ιδιαίτεροι στόχοι διατροφής· πρόκειται για διαιτητικές τροφές και δεν επιτρέπεται να περιέχουν φαρμακευτικές ουσίες.
<P>
Η εθνική νομοθεσία που πρόκειται να διαμορφωθεί βάσει της οδηγίας πρέπει να είναι σαφής. Βάσει των νέων κανόνων, πρέπει να μπορέσουμε να θέσουμε τις επιχειρήσεις, οι οποίες κατασκευάζουν και πωλούν αυτά τα προϊόντα, ενώπιον των ευθυνών τους για αυτό το τμήμα μιας ασφαλούς αλυσίδας διατροφής.
<P>
Εν τω μεταξύ φαίνεται ότι υπάρχουν διάφορες οδηγίες, άρα και εθνικοί νομοθετικοί κανόνες για αυτήν την πτυχή της παραγωγής ζωοτροφών, οπότε είναι δύσκολονα διαμορφωθεί μια μόνιμη συνοχή. Για απλά μείγματα ζωοτροφών ή για τα λεγόμενα προμείγματα ζωοτροφών, υπάρχει μεν για τους παραγωγούς υποχρέωση για εγγραφή, αλλά καμία διάταξη για την έγκρισή τους. Επομένως, είναι παράλογο και σφάλμα να επιβληθεί κάποιο σύστημα έγκρισης για τους παραγωγούς συμπληρωμάτων διατροφής που δεν περιέχουν φαρμακευτικές ουσίες. Αποτελεί περιττή γραφειοκρατία, ιδίως όταν αυτά τα συμπληρώματα διατροφής χρησιμοποιούνται αποκλειστικά στην δική τους κτηνοτροφική μονάδα.
<P>
Υποστηρίζουμε λοιπόν την πρόταση της εισηγήτριας να διαγραφεί η προτεινόμενη διαδικασία αναγνώρισης για τους παραγωγούς συμπληρωμάτων διατροφής. Παρά ταύτα, η έκθεση της κ. Poisson - την οποία κατά τα άλλα συγχαίρω για την ξεκάθαρη παρουσίαση ενός τόσο πολύπλοκου θέματος - περιλαμβάνει και αυτή ένα στοιχείο περιττής συγκεντρωτικής ανάμιξης στη χρήση συμπληρωμάτων διατροφής. Στην τροπολογία αριθ. 3 επισημαίνεται σωστά, σε μια αιτιολογική σκέψη, ότι είναι βασικό να μη θεωρηθεί η έννοια "προσωρινή χρήση συμπληρωμάτων διατροφής» ως αναφορά σε ένα αυθαίρετα καθορισμένο χρονικό διάστημα, αλλά ότι η περίοδος χρήσης πρέπει να καθορισθεί για κάθε περίπτωση χωριστά. Τέτοιος καθορισμός χρονικού διαστήματος θα πρέπει να βασιστεί σε έναν βιβλιογραφικό φάκελο, θεμελιωμένο με επιστημονικά δεδομένα τα οποία να δικαιώνουν τον σκοπό και την περίοδο χορήγησης. Με αυτήν τη σκέψη, η διάταξη στην τροπολογία αριθ. 6 σχετικά με το νομοθετικό κείμενο ότι η χορήγηση συμπληρωμάτων τροφής σε οικόσιτα εκτρεφόμενα ζώα περιορίζεται σε οκτώ μέρες το πολύ, είναι εσφαλμένη και ασυμβίβαστη με τη σωστή κτηνοτροφική πρακτική σε πολλούς τύπους κτηνοτροφικών μονάδων στην Ευρωπαϊκή Ένωση. Το μέγιστο όριο πρέπει να μπορεί να ποικίλλει ανά τύπο επιχείρησης και ανά είδος ζώου. Η διάταξη των 8 ημερών πρέπει λοιπόν να διαγραφεί.
<P>
Πιστεύω ακράδαντα ότι η ρύθμιση σωστής εκτροφής σε όλες τις πτυχές της δεν θα έπρεπε ποτέ να αποτελέσει αντικείμενο διάμαχης μεταξύ των διαφόρων ενδιαφερομένων: των κτηνοτρόφων, των παραγωγών ζωοτροφών, των καταναλωτών και των φιλοζωικών οργανώσεων.
<P>
Θεωρώ λοιπόν ότι η Επιτροπή μπορεί να καταπιασθεί με την κωδικοποίηση όλων των νομοθεσιών στον τομέα. Πολλοί θα κατανοούσαν τη σκοπιμότητα μιας τέτοιας ενέργειας. Η κωδικοποίηση μπορεί να θεσπισθεί με τη διαδικασία συναπόφασης, όπως ισχύει και για την παρούσα οδηγία.

<SPEAKER ID=32 LANGUAGE="NL" NAME="Mulder">
Κυρία Πρόεδρε, αυτήν την εβδομάδα μπόρεσα να διαπιστώσω ότι η κ. Poisson δεν συνέταξε μόνο μια καλή έκθεση, αλλά ξέρει να συντάσσει και ένα καλό ενημερωτικό δελτίο. Διαβασα προσεκτικά και τα δύο έγγραφα.
<P>
Πρώτον, η Ομάδα μου είναι πολύ ικανοποιημένη διότι η πρόταση οδηγίας θα εμπίπτει στη διαδικασία συναπόφασης. Θεωρούμε πολύ σημαντικό ότι, μετά από την κρίση με τη ΣΕΒ, το Κοινοβούλιο θα ασχοληθεί με όλες τις πτυχές των ειδών διατροφής που καταναλίσκουν στην Ευρωπαϊκή Ένωση καθημερινά οι άνθρωποι. Συμφωνούμε με την εισηγήτρια ότι σε καμία περίπτωση δεν επιτρέπεται να γίνει συνήθεια η χρήση φαρμάκων, συμπληρωμάτων διατροφής και άλλων σκευασμάτων στις ζωοτροφές. Μετά από την κρίση της ΣΕΒ, ξέρουμε πια πόσο προσεκτικοί πρέπει να είμαστε και με τις ζωοτροφές. Κατ' αρχήν υποστηρίζουμε λοιπόν τις προτάσεις της Επιτροπής, καθώς και τις τροπολογίες της εισηγήτριας. Όπως η Ομάδα των Χριστιανοδημοκρατών, έτσι και εμείς έχουμε μεγάλες αντιρρήσεις σχετικά με το μέγιστο όριο των οκτώ ημερών. Θεωρούμε δύσκολο να καθορίσουμε για πάντα ότι ένα συγκεκριμένο προϊόν μπορεί να χορηγείται μόνο για οκτώ ημέρες. Εφόσον χορηγείται υπό εξειδικευμένη επιτήρηση, μπορεί να ωφελήσει την υγεία του ζώου η χρήση κατά εννέα, ίσως και δέκα μέρες. Πρέπει να είναι εφικτό, άρα πρέπει να διαγραφεί το όριο των οκτώ ημερών.
<P>
Μία παρατήρηση ακόμα για κάτι που δεν έχει σχέση με την ίδια την πρόταση. Στην Ευρώπη θεσπίζουμε τώρα πιο αυστηρές προδιαγραφές. Κάνουμε τα είδη διατροφής μας πιο υγιεινά, κάνουμε τα κρέατα και τα προϊόντα ζωικής προέλευσης πιο υγιεινά. Τι γίνεται όμως με τις εισαγωγές; Τι νόημα έχει να καθιερώσουμε στην Ευρώπη αυστηρούς όρους, ενώ συγχρόνως εισάγουμε βάσει των κανόνων του ΠΟΕ όλο και περισσότερα προϊόντα, για τα οποία δεν έχουμε κανέναν έλεγχο; Συνιστώ λοιπόν στην Επιτροπή να θέσει το θέμα στους Αμερικανούς όποτε δοθεί ευκαιρία, στα πλαίσια του ΠΟΕ ή σε οποιοδήποτε άλλο βήμα. Να δηλώσει ότι εμείς οι Ευρωπαίοι έχουμε κάθε δικαίωμα να ξέρουμε τι τρώμε και μπορούμε να απαιτήσουμε το ίδιο για τα εισαγόμενα προϊόντα που έρχονται στο τραπέζι μας από άλλες ηπείρους. Στην πρόταση της Επιτροπής δεν αναφέρεται το θέμα, ενώ η Ομάδα μας θεωρεί ότι πρέπει να τύχει της αμέριστης προσοχής μας.

<SPEAKER ID=33 LANGUAGE="FI" NAME="Seppδnen">
Αξιότιμη κυρία Πρόεδρε, συζητάμε τώρα για συμπληρώματα διατροφής, τα οποία δεν συνιστούν φαρμακευτικές ουσίες. Γι' αυτό δεν αποτελούν πρωταρχικό πρόβλημα υγείας των ανθρώπων στην Ευρωπαϊκή Ένωση. Τα μεγαλύτερα προβλήματα σχετίζονται με την χρήση των ορμονών και των αντιβιοτικών. Με τη χρήση ουσιών που απαγορεύονται.
<P>
Για τα εν λόγω θέματα δεν μπορούμε όμως να έχουμε απόλυτη εμπιστοσύνη στη χημική βιομηχανία, η οποία ενδέχεται να παράγει ουσίες προβληματικές για την ανθρώπινη υγεία, με προσχήμα τα συμπληρώματα διατροφής. Όπου υπάρχουν κανόνες, επιδιώκεται η αποφυγή τους. Ένα καλό παράδειγμα γι' αυτό αποτελούν τα φάρμακα κατά του άσθματος στους Ολυμπιακούς Αγώνες που διεξάγονται τώρα. Οι αθλητές δηλαδή υποφέρουν πολύ από το άσθμα. Ακριβώς με τον ίδιο τρόπο, ενδέχεται κάποια ζώα να έχουν τακτικά ανάγκη από παρόμοια συμπληρώματα διατροφής.
<P>
Συνεπώς, κατά τη γνώμη μου, επιβάλλεται να υπάρξει έλεγχος στη χρήση των συμπληρωμάτων διατροφής, και η κυρία Poisson προτείνει ενα σύστημα ελέγχου το οποίο είναι περισσότερο χαλαρό από ότι θα έπρεπε. Στο εν λόγω θέμα, η Επιτροπή επιδεικνύει κατά την γνώμη μου μεγαλύτερη υπευθυνότητα, αφού θέλει να διερευνήσει πώς χρησιμοποιούνται αυτές οι ουσίες.

<SPEAKER ID=34 LANGUAGE="DE" NAME="Graefe zu Baringdorf">
Κυρία Πρόεδρε, κυρία Poisson, στα κύρια σημεία συμφωνούμε. Είναι μια καλή έκθεση και δεν θέλω να υπεισέλθω σε λεπτομέρειες, αλλά να επικεντρωθώ στο επίμαχο σημείο στο οποίο αναφέρονται οι δύο τροπολογίες μου.
<P>
Γνωρίζετε ότι η Επιτροπή είπε στη δική μας επιτροπή ότι αναφερόμαστε σε μια οδηγία, σύμφωνα με την οποία ισχύει η σαφής αναφορά. Τότε είχα κάποιες αμφιβολίες και είχα αποσύρει τις τροπολογίες μου. Τώρα τις επανέφερα, γιατί στο μεταξύ τις έλεγξα και διαπίστωσα ότι τα στοιχεία της Επιτροπής δεν είναι σωστά. Η εν λογω οδηγία διαβιβάστηκε στην επιτροπή και ελπίζωπως οι κυρίες και οι κύριοι συνάδελφοι είχαν την ευκαιρία να τη μελετήσουν. Αυτό που ανεφέρεται εκεί είναι το εξής: υπάρχει σαφής αναφορά, αλλά μόνο στη σειρά των αναλογιών κατά βάρος και όχι στα ποσοστά επί τοις εκατό. Όταν πρόκειται για ζωοτροφές οικόσιτων ζώων - για καναρίνια, γάτες και σκύλους - τότε, σύμφωνα με την οδηγία, πρέπει να αναφέρονται τα ποσοστά. Όχι όμως και στα ζώα εκτροφής, στα οποία αναφέρεται τώρα η οδηγία μας. Ως εκ τούτου, είναι επιβεβλημένο, κυρία Poisson, να δεχθούμε αυτές τις τροπολογίες, καθώς μάλιστα πρόκειται για διαδικασία συναπόφασης. Εάν δεν τις εγκρίνουμε τώρα, δεν θα μπορέσουμε να τις εισαγάγουμε στη δεύτερη διαδικασία.
<P>
Εάν όσα λέω εδώ δεν ανταποκρίνονται στην πραγματικότητα, είμαι πρόθυμος να τα αποσύρω στη δεύτερη ανάγνωση. Είμαι όμως μάλλον βέβαιος ότι αυτό που λέω είναι βάσιμο και ότι θα ήταν λάθος μας να μην επιβάλουμε στην περίπτωση αυτήν τη σαφή αναφορά στα ποσοστά.

<SPEAKER ID=35 LANGUAGE="FR" NAME="Happart">
Κύριε Πρόεδρε, κυρία Poisson, επιτέλους αρχίζω να ησυχάζω για τον τομέα της διατροφής των ζώων, γιατί θα ληφθεί υπόψη ότι αυτά που δίνουμε να φάνε στα ζώα που προορίζονται για την ανθρώπινη διατροφή καταλήγουν στο πιάτο του καταναλωτή.
<P>
Είμαι υποχρεωμένος να διαπιστώσω ότι η εξεταστική επιτροπή για την ασθένεια των τρελών αγελάδων αρχίζει να αποφέρει συγκεκριμένα αποτελέσματα. Επιτέλους, γιατί αυτό μας δίνει τη δυνατότητα να αντιληφθούμε ότι το οικονομικό συμφέρον πρωτεύει πάντα σε σχέση με το συμφέρον της υγείας του ανθρώπου και με το συμφέρον της οικονομίας. Θα πρέπει να επανέλθουμε στο σύνολο των συστατικών που συμπεριλαμβάνονται στις στερεές και υγρές ζωοτροφές που προορίζονται για ζώα εκτροφής και πάχυνσης, αλλά επίσης και στο τι χορηγείται υπό μορφή ενέσεων ή φαρμάκων, κυρίως αντιβιοτικών ή ορμονών, ακόμη και αν πρόκειται για θεραπευτικούς λόγους. Ωστόσο, δεν μπορούμε να διαχωρίζουμε την κτηνοτροφία σε τμήματα, αλλά θα πρέπει να την αντιμετωπίζουμε στο σύνολό της. Σε αυτό τον τομέα επίσης, ωθούμενοι μόνο από το οικονομικό κέρδος, ένα μεγάλο μέρος των διευθυνόντων και των βιομηχανικών, οικονομικών και πολιτικών υπευθύνων προτίμησαν την εκδοχή της βιομηχανικής κτηνοτροφίας αντί για την αρμονική κτηνοτροφία, που κρατά το ζώο στο φυσικό του περιβάλλον και δίνει τη δυνατότητα παραδείγματος χάρη να εκτραφούν τα μηρυκαστικά με φυτικά προϊόντα αντί να εκτρέφονται με κρεατάλευρα που προέρχονται από την ανακύκλωση των νεκρών ζώων. Την ίδια στιγμή χιλιάδες εκτάρια καλών εδαφών δεν καλλιεργούνται, καταργούνται θέσεις εργασίας, δολοφονείται η οικονομία της υπαίθρου. Και τι να πούμε για την πρακτική της προληπτικής χρήσης αντιβιοτικών σε χαμηλές δόσεις στις βιομηχανικές μονάδες που παράγουν χοίρειο κρέας, πουλερικά και αυγά; Ακόμη βρισκόμαστε στο στάδιο του μαθητευόμενου μάγου. Ήδη ορισμένοι παιδίατροι που περιθάλπτουν τα παιδιά των φτωχών περιφερειών της Ευρώπης, δυσκολεύονται όλο και περισσότερο να θεραπεύσουν απλές δυσεντερίες στα βρέφη. Φαίνεται ότι δεν έχουν ακόμη αφομοιωθεί τα διδάγματα από τη επιδημία των τρελών αγελάδων.

<SPEAKER ID=36 NAME="Oreja Aguirre">
Κυρία Πρόεδρε, κυρίες και κύριοι Βουλευτές, θέλω να εκφράσω την ικανοποίησή μου για την ευνοϊκή αποδοχή των προτάσεων της Επιτροπής. Σαν κάθε άλλο προϊόν το οποίο προορίζεται για την διατροφή των ζώων, τα συμπληρώματα διατροφής πρέπει να αποτελούν αντικείμενο αυστηρών κανονισμών, όσον αφορά τις ανάγκες των ζώων εκτροφής.
<P>
Για αυτόν τον λόγο θέλω να εκφράσω τις ευχαριστίες μου προς την Επιτροπή Γεωργίας και Ανάπτυξης της Υπαίθρου και ιδιαίτερα προς την εισηγήτριά της, την κυρία Poisson, την οποία δικαίως εξήραν διάφοροι ομιλητές για την εποικοδομητική της πρόταση ψηφίσματος και για τις τροποποιήσεις που μας προτάθηκαν. Η Επιτροπή συγκρατεί σε μεγάλο βαθμό τις υποβληθείσες τροπολογίες στην πρόταση τροποποίησης της Οδηγίας 93/74: οι τροπολογίες αριθ. 2, 3, 4, 5 και 7, σκοπός των οποίων είναι να ενισχύσουν και να διασαφηνίσουν τα προτεινόμενα μέτρα, μπορούν να γίνουν αποδεκτές στο σύνολό τους· μπορούν να γίνουν επίσης αποδεκτές οι τροπολογίες αριθ. 1 και 6, υπό τον όρο να γίνει κάποια μικρή τροποποίηση για την διαφύλαξη μεγαλύτερης συνεκτικότητας με τις διατάξεις του αναφερόμενου κανονισμού και με κάποιες από τις αποδεκτές τροπολογίες.
<P>
Από την άλλη, η Επιτροπή μπορεί να αποδεχθεί τις τρεις τροπολογίες, τις υπ' αριθ. 8, 9 και 10, οι οποίες έχουν ως σκοπό την απλούστευση της τροποποίησης της Οδηγίας 95/69 όσον αφορά την έγκριση και εγγραφή συγκεκριμένων εγκαταστάσεων και διαμέσων του τομέα της διατροφής των ζώων. Η Επιτροπή δεν μπορεί να δεχθεί τις τροπολογίες αριθ. 11 και 12, οι οποίες επιβάλλουν την ποιοτική και ποσοτική αναγραφή των συστατικών, τόσο των ζωοτροφών με ιδιαίτερο στόχο την διατροφή καθώς και εκείνων που αποτελούν συμπληρώματα διατροφής για ζώα.
<P>
Και σχετικά με την παρέμβαση του κυρίου Graefe zu Baringdorf, η Επιτροπή υπενθυμίζει πως έχει αρχίσει ήδη μια μελέτη σχετικά με την δυνατότητα ελέγχου αυτής της αναγραφής με αναλυτικά μέσα και πως, σύμφωνα με την δέσμευσή της, θα ενημερώσει το Κοινοβούλιο σχετικά με τα πορίσματα αυτής της μελέτης και όσων αναφέρονται σε αυτά, καθώς επίσης και σχετικά με τους στόχους τους σε αυτό το θέμα.
<P>
Τέλος, όσον αφορά την αναφορά του κυρίου Mulder στην Παγκόσμια Οργάνωση Εμπορίου, μπορώ να του πω ότι η θέση της Επιτροπής έναντι αυτών που επιθυμούν πιο ευέλικτους κανόνες είναι ότι είμαστε υπέρ της υιοθέτησης αυστηρών κανόνων και θεωρούμε πως κάποιο τέτοιο κριτήριο πρέπει να διατηρηθεί.

<SPEAKER ID=37 LANGUAGE="DE" NAME="Graefe zu Baringdorf">
Κυρία Πρόεδρε, μπορείτε να ρωτήσετε τον Επίτροπο εάν τα στοιχεία που ανέφερα σχετικά με τις δηλώσεις της Επιτροπής είναι σωστά; Τότε θα διευκρινιζόταν κάπως η υπόθεση. Η μελέτη αποτελεί ένα εντελώς διαφορετικό θέμα. Αναφέρεται στην σαφή αναφορά στις ζωοτροφές, και είχαμε συμφωνήσει να περιμένουμε αυτήν τη μελέτη. Θέλω να ξέρω αν τα στοιχεία μου είναι σωστά, διότι διαφορετικά πρέπει να γίνουν δεκτές αυτές οι τροπολογίες. Αυτό εδώ βασίζεται σε λανθασμένα στοιχεία της Επιτροπής.

<SPEAKER ID=38 NAME="Oreja Aguirre">
Κυρία Πρόεδρε, θέλω να σας πω ότι κατανοούμε πως τα στοιχεία που έχει υποβάλει η Επιτροπή είναι ορθά, αλλά ότι, σε κάθε περίπτωση, θα φέρουμε εις πέρας αυτή τη μελέτη, η οποία θα επιτρέψει τη διασαφήνιση οποιασδήποτε αμφιβολίας υπάρχει σχετικώς. Εν πάση περιπτώσει, αυτή είναι η θέση της Επιτροπής και έτσι την μεταβιβάζω στον κύριο Graefe zu Baringdorf.

<SPEAKER ID=39 NAME="Πρόεδρος">
Κύριε Graefe zu Baringdorf, αυτό προφανώς δεν μπορεί να διευκρινιστεί όπως θα θέλατε εσείς.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=3>
Συνέπειες της βιοτεχνολογίας στη γεωργία
<SPEAKER ID=40 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0037/98) της κυρίας KeppelhoffWiechert, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με τις συνέπειες της βιοτεχνολογίας στον τομέα της γεωργίας.

<SPEAKER ID=41 NAME="Keppelhoff-Wiechert">
Κυρία Πρόεδρε, αγαπητοί μου συνάδελφοι, κατ' αρχάς θα ήθελα ως εισηγήτρια της έκθεσης πρωτοβουλίας σχετικά με τις συνέπειες της βιοτεχνολογίας στον τομέα της γεωργίας να ευχαριστήσω θερμά όλους όσοι με βοήθησαν με πραγματικά εξαίρετο τρόπο στην εργασία αυτή. Κάθε νέα τεχνολογία ενέχει κινδύνους, αλλά υπόσχεται και πλεονεκτήματα. Είμαι της γνώμης ότι οι εργασίες που μόνο καταδικάζουν ή μόνο εκθειάζουν είναι απρόσφορες. Η σύγχρονη βιοτεχνολογία ως τεχνολογία-κλειδί του 21ου αιώνα θα έχει κεντρική συμβολή στη διατροφή του πληθυσμού της γης. Ταυτόχρονα, αποδίδεται μεγάλη σημασία στην προσεκτική και μακρόχρονη χρήση των φυσικών πόρων διαβίωσης. Η χρήση της βιοτεχνολογίας και της γενετικής προσφέρει πλεονεκτήματα στη γεωργία. Ο δυσανάλογα αυξανόμενος πληθυσμός της Γης, με καλλιέργειες που παραμένουν σε σχεδόν ίδια επίπεδα, μας υποχρεώνει να είμαστε ανοιχτοί, υπεράνω κομματικών κριτηρίων, προς τη χρήση των νέων τεχνολογιών. Αυτή ήταν και η άποψη που κυριάρχησε κατά τη συνολική εργασία στην Επιτροπή Γεωργίας και Ανάπτυξης της Υπαίθρου.
<P>
Οι επιστήμονες είναι της άποψης ότι μπορεί να εξασφαλιστεί ένα ποσοστό 20-30 % του εφοδιασμού με τρόφιμα μέσω της χρήσης της βιοτεχνολογίας. Εδώ θα πρέπει βέβαια να λαμβάνεται πάντα υπόψη ότι σε κάθε χρήση γενετικώς τροποποιημένων οργανισμών πρέπει να ισχύει πάντα ο κανόνας ότι δεν επιτρέπεται να βλάπτονται η υγεία και το περιβάλλον. Δεν έχει νόημα και είναι πολιτικά ανεύθυνο να υποθάλπονται μόνο οι φόβοι των καταναλωτών όσον αφορά αυτό το θέμα. Θα πρέπει να δώσουμε μεγάλο βάρος στη σωστή πληροφόρηση και ενημέρωση στον τομέα της βιοτεχνολογίας και των εφαρμογών της. Κατά τη γνώμη μου, οι συλλογισμοί οικονομικής φύσεως, όσο σημαντικοί και αν είναι, δεν θα πρέπει ποτέ να έχουν προτεραιότητα έναντι της δημόσιας υγείας. Αλλά ο σκεπτικισμός που υπάρχει στην Ευρώπη δεν θα αλλάξει το γεγονός ότι αυτή η καινοτόμος τεχνολογία αξιοποιείται σε ολόκληρο τον κόσμο. Η απόρριψη της βιοτεχνολογίας και της γενετικής θα σήμαινε την εγκατάλειψη αυτού του σημαντικού πεδίου ανταγωνισμού της παγκόσμιας αγοράς.
<P>
Η ευρωπαϊκή γεωργία χρειάζεται αυτή την τεχνολογία ως απαραίτητο μέσο για τη βελτίωση των τεχνικών δεξιοτήτων της και των επιπτώσεων στο περιβάλλον. Πρέπει να φθάσουμε όσο το δυνατό πιο γρήγορα τις μη ευρωπαϊκές χώρες στο προβάδισμα που έχουν στην εισαγωγή της βιοτεχνολογίας, ούτως ώστε να μην χαθούν οι γεωργικές αγορές από τον παγκόσμιο ανταγωνισμό. Γι' αυτό, στην έκθεσή μου ζητώ - και στο σημείο αυτό απευθύνομαι στην Επιτροπή - να θεσπιστεί ένα δεσμευτικό νομικό πλαίσιο, ούτως ώστε ο καταναλωτής, με την ενημέρωση και την ανάλογη σήμανση, να μπορεί να αποφασίσει δια της αγοραστικής συμπεριφοράς του.
<P>
Για την εκτενή και ακίνδυνη αξιοποίηση των δυνατοτήτων της βιοτεχνολογίας, πρέπει να δημιουργηθεί ένα βέλτιστο πλαίσιο ελέγχου. Συγχρόνως πρέπει να ληφθεί μέριμνα για την καινοτόμο και ταυτόχρονα υπεύθυνη ανάπτυξη της βιοτεχνολογίας στην Ευρώπη. Είμαι λοιπόν υπέρ ενός εντατικού, εποικοδομητικού και αντικειμενικού διαλόγου με τον πληθυσμόσχετικά με αυτή τη νέα τεχνολογία. Η βιοτεχνολογία και η εφαρμογή της θα έχουν καθοριστική επίδραση στην ανάπτυξη της γεωργίας.
<P>
Τέλος, θέλω να επισημάνω ότι σε όλους τους διαφορετικούς τομείς, αλλά ιδιαίτερα και ως πολιτικοί, πρέπει να φέρουμε την ευθύνη όχι μόνο για όσα κάνουμε, αλλά και για όσα δεν κάνουμε. Θέλω να απευθύνω για άλλη μια φορά έκκληση στον Επίτροπο να μας πει στο τέλος της συζήτησης καθαρά πώς σκοπεύει να χειριστεί η Επιτροπή αυτό το θέμα στο πλαίσιο της έκθεσης πρωτοβουλίας.
<P>
(Χειροκροτήματα)

<SPEAKER ID=42 LANGUAGE="IT" NAME="Fantuzzi">
Κυρία Πρόεδρε, πρώτα απ' όλα θα ήθελα να συγχαρώ τον συνάδελφο κ. Keppelhoff για την εργασία του που, μολονότι είναι συνοπτική, αποδεικνύεται εμπεριστατωμένη και ισορροπημένη, χωρίς καμία παράλειψη των ζωτικής σημασίας σημείων που αφορούν τις επιπτώσεις των βιοτεχνολογιών στον γεωργικό τομέα. Η έκθεσή του ενστερνίζεται θετική άποψη των βιοτεχνολογιών και των δυνατοτήτων τους στον τομέα της γεωργίας. Με την επισήμανση των στοιχείων αυτών, δηλώνω την εκ μέρους μου αποδοχή της έκθεσης. Θετική άποψη δεν συνεπάγεται πάντως ειδυλλιακή και διαφωτιστική αντίληψη, με άγνοια των προβλημάτων. Αντιθέτως, πιστεύω ότι στην υπό έγκριση έκθεση καταγράφονται με λίαν διαφωτιστικό τρόπο όλα τα προβλήματα. Ανάμεσά τους, ξεχωρίζουν τα ηθικής φύσεως ζητήματα, που ωστόσο πρέπει να απαντηθούν με ταυτόχρονη προσπάθεια παροχής κάθε δυνατής εγγύησης στον καταναλωτή και διασφάλισης της διαμόρφωσης ευνοϊκού πλαισίου ανάπτυξης του τομέα, που υπόσχεται μεγάλες δυνατότητες στη γεωργία.
<P>
Τα ζητήματα που ενδιαφέρουν τη γεωργία κατατάσσονται σε τρεις κατηγορίες. Η πρώτη κατηγορία αφορά το περιβάλλον. Με τις τεχνικές της γενετικής μπορεί να περιοριστεί η χρήση των φυτοφαρμάκων και των συνθετικών χημικών προϊόντων, με αξιόλογα πλεονεκτήματα στην αύξηση της περιβαλλοντικής συμβατότητας των καλλιεργιών, τόσο από την άποψη της μόλυνσης των εδαφών όσο και της ασφάλειας των προϊόντων.
<P>
Η δεύτερη κατηγορία αφορά τις παγκόσμιες εξελίξεις στον τομέα των προϊόντων διατροφής, για την αντιμετώπιση των προβλημάτων ανεπαρκούς σίτισης, συνυφασμένων με την αύξηση του πληθυσμού. Όπως παρατηρεί εύστοχα η κ. Keppelhoff, μέχρι τώρα εστιάστηκε η προσοχή στην επέκταση των καλλιεργήσιμων και αρδευόμενων εκτάσεων, όπως επίσης στην αύξηση της παραγωγικότητας, με τη χρήση χημικών και οργανικών λιπασμάτων. Σήμερα, η εφαρμογή των βιοτεχνολογιών μπορεί να αναπληρώσει την έλλειψη αυτών των προϊόντων.
<P>
Το τρίτο στοιχείο είναι η ανάπτυξη της βιομάζας ως πηγή ανανεώσιμης ενέργειας. Γνωρίζουμε την έντονη δραστηριότητα της Επιτροπής στην κατεύθυνση αυτή, όπως επίσης την ύπαρξη προγραμμάτων και προτάσεων εργασίας για τον εν λόγω τομέα. Ωστόσο, οι δυνατότητες αυτές δεν αναπτύσσονται ομαλά και ανώδυνα, όπως δεν μπορεί να βρεθεί θαυματουργή επίλυση όλων των προβλημάτων μετά από εργασία ανθρώπων κλεισμένων σε εργαστήριο. Ο διάλογος με τους καταναλωτές και η τοποθέτησή τους καθορίζουν τις εξελίξεις. Οφείλω πάντως να παραδεχθώ ότι υπήρξαμε συχνά παράτολμοι, είτε για λόγους επιπολαιότητας είτε με πρόθεση αιφνιδιασμού, είτε γιατί, όπως ανέφερε πριν από λίγο ο κ. Happart, θυσιάστηκε το ενδιαφέρον για την υγεία του καταναλωτή στο βωμό των χρηματιστικών και οικονομικών συμφερόντων, ενώ συχνά οι αντίπαλοι της βιοτεχνολογίας υπέθαλψαν κακοπροαίρετα τη δυσπιστία των καταναλωτών.
<P>
Η Ευρώπη δεν μπορεί να περιοριστεί στα πλαίσια στείρας αντιπαράθεσης μεταξύ των υπέρμαχων και των πολέμιων των βιοτεχνολογιών. Υπάρχουν οι προϋποθέσεις για καλύτερες επιδόσεις!

<SPEAKER ID=43 LANGUAGE="EN" NAME="Gillis">
Κυρία Πρόεδρε, Επίτροπε, κυρίες και κύριοι, θα ήθελα να ευχαριστήσω την εισηγήτρια για την εξαιρετική εργασία που πραγματοποίησε σε αυτή την έκθεση. Θα ήθελα επίσης να την συγχαρώ για τον πολύ σαφή τρόπο με τον οποίο εξετάζει αυτό το περίπλοκο και πολύ ευαίσθητο θέμα, όχι μόνο σε γενικές γραμμές αλλά και ειδικότερα σε σχέση με την παραγωγή που δεν θα εξαντλεί τους φυσικούς πόρους και θα είναι φιλική προς το περιβάλλον, τα αποθέματα τροφίμων σε παγκόσμια κλίμακα, τις οικονομικές πτυχές του θέματος και τις μελλοντικές προοπτικές της γενετικής μηχανικής.
<P>
Σε παλαιότερες συζητήσεις σε αυτό το Κοινοβούλιο, είπα ότι ο σκοπός της σύγχρονης φυτοκομίας είναι η βελτίωση της ποιότητας και η επίτευξη μεγαλύτερου βαθμού αντίστασης σε ασθένειες, παράλληλα με την ταυτόχρονη αύξηση της απόδοσης των φυτών που καλλιεργούνται. Η γενετική μηχανική δίνει τη δυνατότητα να επιτευχθούν αυτοί οι στόχοι πιο αποτελεσματικά και σε μικρότερο χρονικό διάστημα απ' ότι με την συμβατική αναπαραγωγή. Είμαι σύμφωνος με τις απόψεις που εκτίθενται στο Λευκό Βιβλίο της Ευρωπαϊκής Ένωσης σχετικά με την ανάπτυξη, την ανταγωνιστικότητα και την απασχόληση, ότι η βιοτεχνολογία είναι μία από τις τεχνολογίες που θα διαδραματίσουν καθοριστικό ρόλο στο μέλλον της ανταγωνιστικότητας στην Ευρώπη.
<P>
Δυστυχώς, οι έρευνες δείχνουν ότι, στο σημερινό στάδιο, περισσότεροι από τους μισούς πολίτες της Ευρωπαϊκής Ένωσης είναι αντίθετοι με την κυκλοφορία και τη διάθεση στο εμπόριο γενετικώς τροποποιημένων προϊόντων. Πιστέυω ότι οι περισσότεροι έχουν αυτή την άποψη εξαιτίας της επίδρασης τρομακτικών ιστοριών και θεωριών που δεν έχουν καμία απολύτως επιστημονική βάση. Για να γίνουν ορατά τα πλήρη οφέλη από τη βιοτεχνολογία πρέπει πρώτα να εξασφαλιστεί η εμπιστοσύνη και η επιδοκιμασία του κόσμου. Αυτό μπορεί να επιτευχθεί μόνον με τη συνεχή έρευνα, η οποία θα εγγυηθεί απόλυτη ασφάλεια, και με τον μεγαλύτερο δυνατό βαθμό διαφάνειας σε αυτή την έρευνα. Η έννοια της διαφάνειας περιλαμβάνει και εξηγήσεις προς τους καταναλωτές σχετικά με τεχνικές λεπτομέρειες, σε περίπτωση που αυτοί θα το επιθυμούν. Η ποιότητα των τροφίμων όσον αφορά τη σύνθεσή τους και μάλιστα η βακτηριολογική ποιότητα των τροφίμων μετράται σήμερα με μεγαλύτερη ακρίβεια από ποτέ άλλοτε. Οι καταναλωτές μπορούν να είναι ήσυχοι ότι αυτή η τεχνολογία, η οποία βρίσκεται υπό στενή επιτήρηση και υπόκειται σε αυστηρές νομοθετικές ρυθμίσεις, θα διασφαλίσει ότι οι Ευρωπαίοι θα εξακολουθήσουν να είναι εκείνοι εκ των κατοίκων όλου του πλανήτη που έχουν την καλύτερη διατροφή.

<SPEAKER ID=44 LANGUAGE="FR" NAME="Martin Philippe-Armand">
Κυρία Πρόεδρε, επιθυμώ κατ' αρχάς να ευχαριστήσω τη συνάδελφό μας για την εξαιρετική της έκθεση, που επιβεβαιώνει για άλλη μια φορά ότι το βιοτεχνολογικό πρόγραμμα θα πρέπει να προσδιοριστεί και να εξειδικευθεί στα πλαίσια του πέμπτου προγράμματος-πλαισίου που επεξεργάζεται η Επιτροπή.
<P>
Γνωρίζουμε ότι η Ευρωπαϊκή Ένωση κατέβαλε σημαντικές προσπάθειες στον τομέα της έρευνας και στην εφαρμογή των βιοτεχνολογιών στους τομείς της γεωργίας και της γεωργικής παραγωγής ειδών διατροφής. Είναι λοιπόν απαραίτητο αυτές οι προσπάθειες να συνεχιστούν.
<P>
Αυτή η έκθεση υπογραμμίζει τη σημασία υπό την οικονομική έννοια της εισαγωγής προϊόντων που παράγονται με μεθόδους βιοτεχνολογίας στον τομέα της γεωργίας, επισημαίνοντας ότι είναι απαραίτητο να διαφωτίσουμε και να πληροφορήσουμε αποτελεσματικά τους καταναλωτές. Η σύγχρονη γεωργία θα πρέπει να αντιμετωπίσει έναν μείζονα στόχο, να θρέψει τον παγκόσμιο πληθυσμό, ο οποίος, σύμφωνα με τις προβλέψεις, θα διπλασιαστεί μέσα σε τριάντα χρόνια, και συγχρόνως θα μειωθούν σε παγκόσμια κλίμακα οι καλλιεργήσιμες εκτάσεις.
<P>
Κατά τη διάρκεια αυτών των τριάντα ετών, η γεωργία βελτίωσε την παραγωγικότητά της, και αυτό οφείλεται εν μέρει σε μια σημαντική αύξηση της χρήσης γεωργικών εφοδίων όπως είναι τα φυτοφάρμακα και τα ζιζανιοκτόνα. Τα επόμενα χρόνια η σύγχρονη γεωργία θα πρέπει να αντιμετωπίσει μια επιπλέον πρόκληση: το σεβασμό του ανθρώπου και του περιβάλλοντος.
<P>
Για να διατηρηθεί η ανταγωνιστικότητα της γεωργίας αλλά και των βιομηχανιών που εξαρτώνται από εκείνη, είναι σημαντικό, κυρίως στο πλαίσιο του σχεδίου μείωσης των κοινοτικών ενισχύσεων για τη γεωργία, σύμφωνα με όσα προβλέπονται στην Ατζέντα 2000, να της παρασχεθούν τα απαραίτητα μέσα ώστε να ανταποκριθεί στον αγώνα του διεθνούς ανταγωνισμού.
<P>
Η βιοτεχνολογία μπορεί να προσφέρει λύσεις, αυτό όμως δεν θα πρέπει να γίνει με οποιοδήποτε κόστος. Συνεπώς, είναι απαραίτητο να εφαρμοστεί ένα νομοθετικό σύστημα για να ανταποκριθεί σε μια διπλή πρόκληση: το να υπάρχει αρκετή ευελιξία ώστε να μην παρεμποδίζονται οι πρωτοβουλίες σε αυτό τον τομέα, και να υπάρχει αυστηρότητα για να κυριαρχήσει συγχρόνως η πρωταρχική αρχή που είναι η ασφάλεια της υγείας των καταναλωτών και η αρχή της δεοντολογίας.
<P>
Κατά συνέπεια, εάν αφήσουμε να περάσει αυτή η τεχνολογική επανάσταση έξω από τα σύνορα της Ένωσης, θα πρέπει σίγουρα να ανησυχούμε για το μέλλον, όχι μόνο της οικονομίας, αλλά και για το μέλλον της ευρωπαϊκής γεωργίας. Ο μείζονας στόχος είναι πράγματι να ευνοηθούν οι βιοτεχνολογίες για μια αποτελεσματική και αειφόρο γεωργία, με σεβασμό προς τον άνθρωπο και το περιβάλλον, για την επίτευξη της εγκατάστασης των επιχειρήσεων αυτού του τομέα δραστηριότητας σε κοινοτικό έδαφος, και να συνεχιστούν οι προσπάθειες που έχουν αρχίσει στον τομέα της έρευνας και της καινοτομίας. Για την επίτευξη αυτού του στόχου, η Ευρώπη θα πρέπει επίσης να πληροφορήσει και να διαφωτίσει καλύτερα τους καταναλωτές και να τους καθησυχάσει με πειστικά επιχειρήματα με επιστημονική βάση.

<SPEAKER ID=45 LANGUAGE="FI" NAME="Anttila">
Αξιότιμε κύριε Πρόεδρε, τα συγχαρητήριά μου στην εισηγήτρια της έκθεσης, κυρία Keppelhoff-Wiechert, για μια εξαιρετικά ισορροπημένη έκθεση, η οποία περιγράφει πολύ καλά τα αδιαμφισβήτητα οφέλη της βιοτεχνολογίας στην παραγωγή προϊόντων διατροφής. Η έκθεση ασχολείται και με τα προβλήματα και με τους ενδοιασμούς, οι οποίοι οπωσδήποτε κυριαρχούν ακόμη ανάμεσα στους καταναλωτές, σχετικά με τη χρήση της γενετικής τεχνολογίας. Μεταξύ άλλων, έχει γίνει δυνατή με τη βοήθεια της γενετικής τεχνολογίας η θέσπιση ακριβέστερων στόχων σχετικά με τη διαδικασία βελτίωσης των καλλιεργούμενων φυτών. Μέσω της βελτίωσης των φυτών, η γενετική τεχνολογία έχει βοηθήσει στην ανάπτυξη πιο ανθεκτικών και παραγωγικών ποικιλιών. Και τα δύο αυτά χαρακτηριστικά μειώνουν την ανάγκη χρήσης των λιπασμάτων και των φυτοφαρμάκων, και είναι επομένως φιλικά πρός το περιβάλλον
<P>
Η έκθεση παραδέχεται πως τα γενετικώς τροποποιημένα τρόφιμα επηρεάζουν την αγοραστική συμπεριφορά των καταναλωτών. Συνεπώς, χρειάζεται να γίνουν αρκετά εκτεταμένες και τεκμηριωμένες έρευνες σχετικά με την ασφάλεια των προϊόντων που έχουν υποστεί γενετικές τροποποιήσεις, επειδή μόνο με γνώσεις που προέρχονται από έρευνες και με την αποτελεσματική διαδοσή τους, είναι δυνατόν να αμβλύνουμε τους φόβους των καταναλωτών. Ως εκ τούτου, υποστηρίζουμε την πρόταση της εισηγήτριας σύμφωνα με την οποία στο ερευνητικό πρόγραμμα της Ένωσης, η βιοτεχνολογία πρέπει να κατέχει εναν δικό της αυτόνομο τομέα. Με αυτή την επιλογή, η Ένωση θα αναγνώριζε τη σημασία της βιοτεχνολογίας, και θα ήταν πρόθυμη να τη στηρίξει οικονομικά.. Έχοντας αυτό υπόψη, θα ευχόμουν να εξέφραζε ο Επίτροπος και τη δική του θέση γιά το εάν η Επιτροπή θεωρεί ορθή αυτή τη σκέψη.
<P>
Η αγορά των τροφίμων ελευθερώνεται συνεχώς. Ούτε με το πρόσχημα της ελεύθερης αγοράς θα πρέπει να δεχθούμε οποιεσδήποτε μεθόδους ώστε να αυξηθεί η παραγωγικότητα στον τομέα των ειδών διατροφής. Δεν θα μπορέσουμε ποτέ να ανταγωνιστούμε την βιομηχανοποιημένη εντατική παραγωγή των ΗΠΑ. Γι' αυτό θεωρώ πως είναι απολύτως απαραίτητο η Ευρωπαϊκή Ένωση να μην εγκαταλείψει το πρότυπο της γεωργικής παραγωγής της, το οποίο βασίζεται στη βιώσιμη ανάπτυξη και στις ευρωπαϊκές οικογενειακές καλλιέργειες υψηλής ποιότητας. Σε ό, τι αφορά την Ατζέντα 2000, αυτά τα προλεχθέντα προτερήματά μας επιβάλλεται να ενισχυθούν ακόμα περισσότερο. Ανταγωνιζόμαστε με την ποιότητα, ακριβώς όπως έχει δηλώσει ο κύριος Επίτροπος Fischler.
<P>
Τελειώνοντας, θα ήμουν πολύ ικανοποιημένη έαν η Επιτροπή θα μπορούσε να μας διαφωτίσει για τις προθέσεις της στο θέμα, ακριβώς όπως ζήτησε και η εισηγήτρια στη δική της ερώτηση.

<SPEAKER ID=46 LANGUAGE="DE" NAME="Graefe zu Baringdorf">
Κυρία Πρόεδρε, η Ομάδα μου και εγώ δεν συμμεριζόμαστε την αισιοδοξία σχετικά με τις επιπτώσεις και τα ευεργετήματα της γενετικής επέμβασης. Διατηρούμε μεγάλες επιφυλάξεις για αυτήν όσον αφορά την υγεία των καταναλωτών, όπως επίσης διατηρούμε μεγάλες επιφυλάξεις όσον αφορά τις επιπτώσεις στο περιβάλλον. Πιστεύουμε πως, αντίθετα με ό, τι ισχύει για τον χώρο των φαρμάκων, όπου μπορούν να γίνουν ανεκτές τυχόν παρενέργειες ενός προϊόντος, στον τομέα της διατροφής δεν μπορεί να υπάρξει ανοχή των παρενεργειών. Όσο λοιπόν δεν διασφαλίζεται αυτό, θα πρέπει να είμαστε πολύ προσεκτικοί με αυτή την τεχνολογία.
<P>
Κυρία Keppelhoff-Wiechert, δεν συμμεριζόμαστε ούτε τις ελπίδες σχετικά με την παγκόσμια διατροφή. Οι άνθρωποι θα πρέπει να διδαχθούν πώς να ασχολούνται με τη γεωργία για να χορταίνουν. Κατά τη γνώμη μου, δεν θα είναι οι μεγάλες βιομηχανίες της γενετικής τεχνολογίας που θα γεμίσουν την κοιλιά των ανθρώπων.
<P>
Όταν, λοιόν, το θέμα είναι η σωστή πληροφόρηση, τότε πρέπει να απαιτήσουμε ακριβώς αυτό, και οι τροπολογίες μας κινούνται προς την κατεύθυνση του να λάβουμε από τους επιστημονικούς κύκλους, αλλά και από την Επιτροπή, αυτήν τη σωστή πληροφόρηση. Οι επιστήμονες μας εξηγούσαν, για παράδειγμα, πάντα ότι οι γενετικώς τροποποιημένοι οργανισμοί δεν θα κληροδοτούσαν παραπέρα το τροποποιημένο γενετικό τους υλικό, ότι δεν θα μεταλλάσσονταν. Έχουμε όμως την περίπτωση όπου η αντοχή της ελαιοκράμβης στα ζιζανιοκτόνα οδήγησε σε μετάλλαξή της σε παράσιτο - και νομίζω πως αυτό αναιρεί τους ισχυρισμούς περί ασφάλειας, που μας παρουσιάζονται. Γι' αυτό ζητούμε κατ' αρχήν οι επιστήμονες να μεριμνήσουν για την ασφάλεια, προκειμένου να μπορέσουμε να εισέλθουμε στον χώρο αυτής της επικίνδυνης τεχνολογίας.
<P>
Μας απομένει μια ελπίδα: ότι η Επιτροπή θα δεχθεί την πρόταση του Κοινοβουλίου και θα αποκλείσει τον τομέα της Βιολογίας που αφορά την γενετική τεχνολογία. Θα έχουμε μια νομοθετική ρύθμιση, σύμφωνα με την οποία τα βιολογικά προϊόντα δεν θα επιτρέπεται να υφίστανται γενετική επέμβαση, κι αυτό απαιτεί επειγόντως την ακριβή σήμανση όσον αφορά τη χρήση γενετικών διεργασιών στα τρόφιμα. Ανυπομονώ να δω την αντιπαράθεση μεταξύ αυτών των δύο τομέων και τον συναγωνισμό τους. Τότε θα δούμε ποια τρόφιμα γίνονται αποδεκτά από τον κόσμο, και νομίζω πως η γραμμή των βιολογικών προϊόντων θα είναι μακροπρόθεσμα αυτή που θα διασφαλίσει την παγκόσμια διατροφή.

<SPEAKER ID=47 LANGUAGE="FR" NAME="Barthet-Mayer">
Κυρία Πρόεδρε, αγαπητοί συνάδελφοι, η εξαιρετική έκθεση της κ. KeppelhoffWiechert σχετικά με τις βιοτεχνολογίες που εφαρμόζονται στη γεωργία μού φαίνεται παρ' όλα αυτά κάπως μετριοπαθής δεδομένου ότι πρόκειται για ένα θέμα που προκαλεί εμπαθείς συζητήσεις. Ωστόσο, πρέπει να αναγνωρίσουμε ότι αποτελεί μια πολύ καλή βάση για συζήτηση γιατί η εισηγήτρια κατάφερε να παρουσιάσει αντικειμενικά τις ευκαιρίες και το τι διακυβεύεται μέσα από τις βιοτεχνολογίες που εφαρμόζονται στη γεωργία.
<P>
Μπροστά στις προσδοκίες και τις ανησυχίες της κοινής γνώμης, είναι στο χέρι μας, σε εμάς τους νομοθέτες και στους καταναλωτές επίσης, να σχεδιάσουμε το περίγραμμα των προσδοκιών μας από αυτές τις νέες τεχνολογίες. Είναι βέβαιο ότι το τεράστιο δυναμικό ανάπτυξης των βιοτεχνολογιών μπορεί να μας οδηγήσει σε μια νέα πράσινη επανάσταση. Εμείς πρέπει να διαλέξουμε ποια θα είναι αυτή. Η εικόνα του διεθνούς αγροκτήματος, που θρέφει έναν υπερκατοικημένο πλανήτη, είναι πιο κοντά στον εφιάλτη από ότι στον παράδεισο. Εάν η συσσώρευση και η υπερβολική εξειδίκευση δημιουργούν κέρδη σε παραγωγικότητα, τα οποία είναι ενδιαφέροντα βραχυπρόθεσμα, παραμένουν ωστόσο πηγές αποδυνάμωσης του περιβάλλοντος και καθιστούν ευάλωτους τους πληθυσμούς. Μπορούμε άραγε να φανταστούμε τις δραματικές επιπτώσεις μιας ασθένειας σε έναν σπόρο που θα έχει γίνει το μοναδικό πρότυπο στον κόσμο; Αυτές οι επιλογές είναι αντίθετες με τις πεποιθήσεις μας, με τον ευρωπαϊκό μας τρόπο να διανοηθούμε την αειφόρο ανάπτυξη.
<P>
Την πράσινη επανάσταση πρέπει να την ελέγχουμε, όχι να την υφιστάμεθα. Αυτός ο έλεγχος περνά από κατευθυντήριες γραμμές των γεωργικών πολιτικών που βασίζονται στα πλεονεκτήματα του περιβάλλοντός τους. Αυτός ο έλεγχος θα πρέπει να περνά επίσης από την εγκατάσταση, σε διεθνές επίπεδο, ενός νομοθετικού πλαισίου συνετού, ώστε να αποφευχθεί η συγκέντρωση των καλλιεργιών και των τεχνολογιών στα χέρια κάποιων προνομιούχων. Αντί να προσπαθήσουμε να θρέψουμε τον παγκόσμιο πληθυσμό από γιγάντια και υπερεξειδικευμένα κέντρα παραγωγής, θα πρέπει να εξασφαλίσουμε την όσο το δυνατόν ευρύτερη διάδοση αυτών των νέων τεχνολογιών. Οι κανόνες που θα πρέπει να εδραιωθούν σε διεθνές επίπεδο θα πρέπει να έχουν σαν βάση τον υπέρτατο βαθμό ασφάλειας για τον άνθρωπο και για το περιβάλλον, για να αποφευχθεί η δημιουργία ελεύθερων ζωνών χωρίς ιερό ούτε όσιο, όπου όλα θα ήταν επιτρεπτά, κυρίως στον τομέα της γενετικής για κάποιους μαθητευόμενους μάγους σε αναζήτηση του κέρδους. Το χρήμα δεν έχει μυρωδιά, αυτό να λέγεται!
<P>
Η κρυφή μου πεποίθηση είναι ότι οι βιοτεχνολογίες δεν θα πρέπει να καταδυναστεύσουν τη φύση αλλά να μας δώσουν τη δυνατότητα να επωφεληθούμε κατά αειφόρο τρόπο από την ποικιλότητά της. Αγαπητοί συνάδελφοι, πρέπει να υιοθετήσουμε μια ισχυρή πολιτική θέση και να κινητοποιηθούμε, ώστε η Παγκόσμια Οργάνωση Εμπορίου να λάβει υπόψη της τις διεκδικήσεις αυτές. Η Ευρωπαϊκή Ένωση οφείλει να διεκδικήσει την ευρωπαϊκή γεωργική διαφοροποίηση, προς όφελος της δημόσιας υγείας και των καταναλωτών, αλλιώς θα πρέπει αργότερα να έχει το πολιτικό σθένος να αρνηθεί τους άνισους συμβιβασμούς του μέλλοντος.

<SPEAKER ID=48 LANGUAGE="EN" NAME="Nicholson">
Κυρία Πρόεδρε, κατ'αρχάς θα ήθελα να συγχαρώ την εισηγήτρια για την εξαιρετική έκθεσή της σε έναν πολύ δ ύσκολο τομέα. Οπωσδήποτε, οι εξελίξεις στον τομέα της βιοτεχνολογίας αποτελούν μια τρομακτική πρόκληση για την γεωργική βιομηχανία και όχι μόνον. Το ερώτημα είναι αν θα προχωρήσουμε με τις νέες εξελίξεις και τις νέες τεχνολογίες ή θα παραμείνουμε αμέτοχοι και θα αφήσουμε άλλους να διευθύνουν το παιχνίδι. Προσωπικά, πρέπει να παραδεχθώ ότι διατηρώ τρομερές επιφυλάξεις για πολλές νέες τεχνολογίες και για πολλά πράγματα που συμβαίνουν στις μέρες μας. Θα ήθελα επίσης να εκφράσω τη βεβαιότητα ότι εμείς οι Ευρωπαίοι δεν θα βγούμε χαμένοι αν πούμε όχι. Αυτό είναι το πιο σημαντικό όσον αφορά εμάς. Πρέπει να προχωρήσουμε με πολύ μεγάλη προσοχή. Υπάρχουν σαφείς επιφυλάξεις στα μυαλά των καταναλωτών και, αν λάβουμε υπόψη κάποια παλαιότερα γεγονότα, νομίζω ότι πρέπει να δείξουμε κατανόηση σε αυτές τις επιφυλάξεις. Οι καταναλωτές είναι δύσπιστοι και πρέπει να τους πείσουμε πως, με το νομικό σύστημα που τίθεται σε εφαρμογή για να ελέγχει τα προϊόντα και να λειτουργεί σαν ασπίδα προστασίας για τον καταναλωτή, θα εξασφαλίζεται η πιο αυστηρή επιτήρηση των νέων ρυθμίσεων. Όποιο σύστημα και να τεθεί σε εφαρμογή, δεν πρέπει να θεωρείται αδύναμο και χωρίς δυνατότητα ελέγχου των βλαβερών συνεπειών που μπορεί να υπάρξουν. Γι' αυτό το λόγο, πρέπει να ελέγχουμε εις διπλούν ότι υπάρχουν σαφείς ενδείξεις στην ετικέτα των γενετικώς τροποποιημένων τροφίμων, και αυτό να γίνεται ανοιχτά και με διαφάνεια, έτσι ώστε οι καταναλωτές να καταλαβαίνουν τι αγοράζουν. Με αυτόν τον τρόπο δεν θα υπάρχει πια ασάφεια ούτε λόγος να διατηρούν επιφυλάξεις οι καταναλωτές.
<P>
Δεν έχω κανένα πρόβλημα, κατ'αρχήν, όσον αφορά τη διαρκή έρευνα και ανάπτυξη σε αυτόν τον τομέα. Όμως, όπως είπα, πρέπει να υπάρχει όσο το δυνατόν μεγαλύτερη διαφάνεια, έλεγχος και πλήρης επίγνωση των τελικών στόχων. Εφόσον βοηθάμε την κοινωνία και τους καταναλωτές και δεν κάνουμε χρήση και κατάχρηση της τεχνολογίας για να αυξήσουμε τα περιθώρια κέρδους των μεγάλων πολυεθνικών εις βάρος της εμπιστοσύνης των καταναλωτών, τότε είμαι έτοιμος να παράσχω δοκιμαστικά την υποστήριξή μου στις πρόσφατες εξελίξεις. Πρέπει να διατυπώσουμε σαφώς την προειδοποίηση ότι οποιαδήποτε κατάχρηση ή κακή χρήση των νέων τεχνολογιών που αναπτύσσονται τώρα θα αντιμετωπιστεί με τον πιο σκληρό και αυστηρό τρόπο. Αν και δεν με χαροποιεί η παρούσα κατάσταση, ωστόσο ελπίζω να έχω κάνει ρεαλιστική εκτίμηση των πραγμάτων, και αυτή ακριβώς η ρεαλιστική εκτίμηση με υποχρεώνει να παράσχω τώρα την υποστήριξή μου υπό όρους. Και αυτή η υποστήριξη δεν μπορεί να θεωρείται δεδομένη, γεγονός το οποίο έχω την αίσθηση ότι ισχύει και για πολλούς άλλους.

<SPEAKER ID=49 LANGUAGE="EN" NAME="Paisley">
Κυρία Πρόεδρε, οι προτάσεις που κατατίθενται ενώπιον του Κοινοβουλίου αντικατοπτρίζουν το δίδαγμα που πήρε όλη η Ευρώπη από την κρίση της σπογγώδους εγκεφαλοπάθειας των βοοειδών. Αυτή η κρίση μάς δίδαξε την αξία που έχει η σύνεση όταν πρόκειται για τρόφιμα, και ιδιαίτερα όσον αφορά τα ζώα και το κρέας που καταναλώνονται από τον άνθρωπο.
<P>
Όλοι όσοι ενεπλάκησαν σε αυτή την κρίση υπέφεραν: οι παραγωγοί, οι καταναλωτές, καθώς και οι βοηθητικές βιομηχανίες. Οι προτάσεις τις οποίες συζητούμε τώρα αποτελούν ένα απαραίτητο βήμα, αλλά αυτό το βήμα πρέπει να πραγματοποιηθεί - όπως είπε ο συνάδελφος από τη Βόρειο Ιρλανδία - με εξαιρετικά μεγάλη προσοχή. Είναι ξεκάθαρη η ανάγκη να τεθεί ένα αυστηρό, εφαρμοστέο σύστημα κανόνων που θα διέπει τη φύση των προϊόντων για τα οποία συζητούμε.
<P>
Η διατροφή των ζώων παίζει κρίσιμο ρόλο στην ανθρώπινη τροφική αλυσίδα, επομένως αυτή η έκθεση είναι ζωτικής σημασίας. Η ουσία είναι να υπάρχει εμπιστοσύνη. Χωρίς εμπιστοσύνη στην ποιότητα των τροφίμων, ολόκληρη η βάση της γεωργικής βιομηχανίας μας τίθεται σε κίνδυνο. Θα υπογραμμίσω εκ νέου ότι απαιτείται εξαιρετική σύνεση όσον αφορά τη βιοτεχνολογία. Είναι ένας τομέας υψηλού κινδύνου και επιπλέον υπάρχουν και άγνωστοι κίνδυνοι που θα εμφανιστούν στο μέλλον. Χρειάζεται απαραιτήτως μεγάλη προσοχή.
<P>
Θα προσθέσω, κλείνοντας, ότι το πρόσφατο ξέσπασμα της σπογγώδους εγκεφαλοπάθειας των βοοειδών στο Ηνωμένο Βασίλειο επηρέασε και τη Βόρειο Ιρλανδία. Η Βόρειος Ιρλανδία τιμωρήθηκε άδικα με την απαγόρευση, από την Ευρωπαϊκή Ένωση, κάθε εξαγωγής βοδινού κρέατος. Και αυτό, παρά τον μικρό αριθμό κρουσμάτων σπογγώδους εγκεφαλοπάθειας στην περιφέρεια αυτή και παρά το εξαιρετικό σύστημα ανίχνευσης, το οποίο είναι καλύτερο απ' ότι σε οποιαδήποτε άλλη περιοχή της Ευρωπαϊκής Ένωσης. Η Επιτροπή πρότεινε άρση της απαγόρευσης αυτής για τη Βόρειο Ιρλανδία. Χαιρετίζουμε την πρωτοβουλία αυτή. Ωστόσο, η Μόνιμη Κτηνιατρική Επιτροπή μοιάζει να ασχολείται με το πώς θα καθυστερήσει περισσότερο.
<P>
Καλώ εκείνα τα κράτη μέλη τα οποία, για πολιτικούς λόγους, εξακολουθούν να παρεμποδίζουν την άρση της απαγόρευσης, να αρχίσουν να βλέπουν τις αντικειμενικές, επιστημονικές αποδείξεις. Η απαγόρευση εξαγωγής βοδινού από τη Βόρειο Ιρλανδία είναι άδικη και πρέπει να αρθεί αμέσως. Οποιαδήποτε περαιτέρω καθυστέρηση θα θεωρηθεί, και ορθώς, πολιτικής χρειάς. Καθώς η βιομηχανία βοδινού κρέατος μάς αποφέρει πάνω από 50 εκατομμύρια στερλίνες το χρόνο, η γεωργία αποτελεί τη μεγαλύτερη βιομηχανία μας. Η Επιτροπή αποφάσισε ότι τώρα είναι η στιγμή να δράσουμε, και εγώ ασπάζομαι την άποψη αυτή.

<SPEAKER ID=50 LANGUAGE="DE" NAME="Kindermann">
Κυρία Πρόεδρε, θα ήθελα να ευχαριστήσω την εισηγήτρια κυρία Keppelhoff-Wiechert για την ισορροπημένη και, κυρίως, πειστική από πλευράς περιεχομένου έκθεσή της. Είμαι βέβαιος ότι στο μέλλον θα συζητηθεί ακόμα συχνά αυτό το θέμα. Η συζήτηση σχετικά με τη βιοτεχνολογία χαρακτηρίζεται συνήθως από πολλές αντικρουόμενες απόψεις και, όπως πολλοί άλλοι βουλευτές, διακρίνω και εγώ πλεονεκτήματα και θετικά αποτελέσματα σε αυτόν τον τομέα. Είναι άλλωστε πιθανόν να δημιουργηθούν περισσότερες θέσεις εργασίας. Παρ' όλα αυτά όμως, δεν θα πρέπει να φανούμε αφελείς, διακρίνοντας μόνο τα πλεονεκτήματα. Υπάρχουν και ορισμένοι κίνδυνοι.
<P>
Μπορώ μόνο να εκφράσω τη ρητή συμφωνία μου με την εισηγήτρια όταν στο σημείο 2 ζητά ένα βέλτιστο πλαίσιο ελέγχου που θα περιλαμβάνει τις επιπτώσεις στο περιβάλλον, σε κάθε μεμονωμένο ζώο, στην υγεία και στην ευεξία των ανθρώπων, καθώς και ηθικές πλευρές. Μήπως γνωρίζουμε ήδη τα πάντα σχετικά με την αλληλεπίδραση των γενετικώς τροποποιημένων οργανισμών μέσα σε ολόκληρο το οικολογικό σύστημα; Πώς θα χειριστούμε τα απορρίμματα και τα κατάλοιπα; Πού τελειώνει, αλλά και πού αρχίζει ο κίνδυνος των καταλοίπων; Πώς επηρεάζεται μακροπρόθεσμα ο μεταβολισμός και οι άλλες φυσικές διεργασίες του ζωντανού οργανισμού;
<P>
Όποιος διάβασε το άρθρο για την έκθεση Monsanto «Πράσινη Γενετική», έτος 39ο, από 9.2.98, αριθ. 6, θα είδε εκεί να γίνεται λόγος μόνο για θετικά αποτελέσματα και επιδράσεις. Κίνδυνοι φαίνεται να μην υπάρχουν ή δεν αναφέρονται. Ορατά πλεονεκτήματα προφανώς υπάρχουν. Γι' αυτό ακριβώς, όμως, θα πρέπει το αίσθημα ευθύνης όλων των εμπλεκομένων να επικρατεί των πολύ επικερδών δυνατοτήτων που προκύπτουν. Για τους λόγους αυτούς, υποστηρίζω κατηγορηματικά την ανακοίνωση της Επιτροπής στην πρότασή της για τροποποίηση της οδηγίας 90/220/ΕΟΚ, ότι θα προβεί σε ευρεία εκτίμηση των άμεσων και έμμεσων κινδύνων για την ανθρώπινη υγεία και το περιβάλλον.

<SPEAKER ID=51 LANGUAGE="DE" NAME="Schierhuber">
Kυρία Πρόεδρε, κύριε Επίτροπε, αξιότιμες κυρίες και κύριοι, είναι προς το συμφέρον των αγροτών και των καταναλωτών της Ευρωπαϊκής Ένωσης να αντιμετωπίζουμε με κριτική ματιά την εφαρμογή της γενετικής επέμβασης και να σταθμίζουμε τόσο τα πλεονεκτήματα όσο και τους κινδύνους. Η εφαρμογή της γενετικής τεχνολογίας στην πράξη δεν θα πρέπει βέβαια να αποκλείεται εκ των προτέρων, αλλά απαιτούνται σαφείς ρυθμίσεις και ένας ξεκάθαρος τρόπος χειρισμού. Επιθυμία όλων των αγροτών είναι η ενίσχυση της εμπιστοσύνης των καταναλωτών, κάτι που μπορεί να διασφαλισθεί μόνο με τη μεγαλύτερη δυνατή διαφάνεια και με σαφή σήμανση στα τρόφιμα και τις ζωοτροφές που παράγονται με τη βοήθεια διαδικασιών γενετικής επέμβασης.
<P>
Θα ήταν λάθος να αρνηθούμε αυτές τις νέες εξελίξεις, καθώς σε πολλά μέρη του κόσμου εφαρμόζονται ήδη με επαγγελματικό τρόπο αυτές οι διεργασίες. Κατά τη γνώμη μου είναι όμως αναγκαίο να προσανατολίσουμε τους νομικούς όρους-πλαίσιο στον μεγαλύτερο δυνατό βαθμό προς τις ανάγκες των καταναλωτών και των αγροτών. Πρέπει να συσταθεί ένα βέλτιστο πλαίσιο ελέγχου για να μπορέσει να υπάρξει μια υπεύθυνη βιοτεχνολογία στην Ευρώπη. Χρειαζόμαστε, δηλαδή, ένα νομικό πλαίσιο που να είναι αποτελεσματικό, γρήγορο και διαφανές και συγχρόνως να πληροί τις απαιτήσεις για όσο το δυνατόν πιο ολοκληρωμένη και εκτενή αποσαφήνιση όλων των ζητημάτων που αφορούν την ασφάλεια. Σημαντικό σημείο εδώ θεωρώ επίσης την κατάσταση και τον χειρισμό των εισαγωγών από τρίτες χώρες.
<P>
Ζητώ λοιπόν την ισότιμη αντιμετώπισή τους. Μια βήμα προς βήμα προσέγγιση όσον αφορά την απελευθέρωση γενετικώς τροποποιημένων οργανισμών είναι αναγκαία προϋπόθεση, ενώ δεν θα πρέπει να υπάρξει γενική έγκριση των υπαίθριων δοκιμών σε μικρές και μεγάλες εκτάσεις. Πρέπει να εξετάζεται ανάλογα με την εκάστοτε περίπτωση ποιες αποφάσεις θα λαμβάνονται. Σε κάθε περίπτωση, πρέπει να είναι δεδομένος ο ανώτατος βαθμός ασφάλειας και να έχουν αποσαφηνιστεί όλα τα ζητήματα που αφορούν κάθε βήμα της διαδικασίας πριν αρχίσει η επόμενη φάση ανάπτυξης. Είμαι κατά της γενικής συντόμευσης των περιόδων ελέγχου.
<P>
Θέλω άλλη μια φορά να υπογραμμίσω πόσο πολύ σημαντικό είναι η χρησιμοποίηση γενετικώς τροποποιημένων οργανισμών να μην επιδρά αρνητικά ή βλαβερά είτε στην υγεία του ανθρώπου είτε στο περιβάλλον.

<SPEAKER ID=52 LANGUAGE="EN" NAME="Hyland">
Κυρία Πρόεδρε, θα ήθελα να ευχαριστήσω την κυρία Keppelhoff για την εργασία της, διότι έθεσε προς συζήτηση μία έκθεση η οποία αντιπροσωπεύει μια λογική ισορροπία ανάμεσα στη σημασία και τις δυνατότητες της βιοτεχνολογίας για την ανάπτυξη της γεωργίας και την παραγωγή τροφίμων από τη μία πλευρά, και την κατανοητή ανησυχία των πολιτών σχετικά με πιθανές ηθικές συνέπειες, ανησυχία που αισθάνονται όλοι όσοι επιθυμούν να δουν να αναπτύσσεται η τεχνολογία προς όφελος της ανθρωπότητας.
<P>
Για τους αγρότες, που είναι οι φύλακες του εδαφικού πλούτου μας και υπεύθυνοι απέναντι στην κοινωνία για την εγγύηση της ασφάλειας και της ποιότητα των τροφίμων, αποτελεί ζήτημα υψίστης σημασίας το να διατεθούν και να εφαρμοστούν στο γεωργικό τομέα τα οφέλη της βιοτεχνολογίας. Είναι προς τιμήν όσων διαχειρίζονται τον εδαφικό πλούτο μας το γεγονός ότι βρέθηκαν στην πρώτη γραμμή σε θέματα εφαρμογής της σύγχρονης τεχνολογίας. Αυτό προκάλεσε και την εντυπωσιακή πρόοδο στη γεωργική παραγωγή, στην ποιότητα και την ασφάλεια των τροφίμων.
<P>
Είμαι υπέρμαχος της αρχής της διατήρησης των φυσικών πόρων και της ανάπτυξης ανανεώσιμων πόρων αλλά παράλληλα ζω στον αληθινό κόσμο. Και είμαι αρκετά ρεαλιστής για να γνωρίζω ότι αυτοί που επιθυμούν να κρατήσουν τη γεωργία στον Μεσαίωνα δεν έχουν λύσεις να προτείνουν απέναντι στην απειλή της πείνας σε παγκόσμια κλίμακα. Αυτή είναι μία πραγματικότητα, την οποία οι μελλοντικές γενιές αγροτών θα κληθούν να αντιμετωπίσουν. Δεν πρέπει να ξεχνάμε ότι οι διαθέσιμες προς καλλιέργεια εκτάσεις δεν αυξάνονται και ότι πολλές από αυτές δεν θα ανταποκρίνονται στις καθιερωμένες γεωργικές μεθόδους. Μόνο με τη διαρκή έρευνα, με την εφαρμογή νέων επιστημών στις οποίες θα περιλαμβάνεται η ασφαλής και δοκιμασμένη βιοτεχνολογία, θα αξιοποιηθούν όλες οι δυνατότητες των καλλιεργήσιμων εκτάσεων για το καλό της κοινωνίας.
<P>
Ωστόσο, χρειαζόμαστε, όπως ανέφεραν και άλλοι ομιλητές, μία ισορροπημένη και λογική προσέγγιση. Ασπάζομαι πλήρως την άποψη εκείνων οι οποίοι εξέφρασαν ανησυχίες σχετικά με την εφαρμογή της γενετικής μηχανικής σε ανθρώπους, εφαρμογή στην οποία είμαι πλήρως αντίθετος. Πρέπει επίσης να αναγνωρίσουμε ότι η βιοτεχνολογία συνέβαλε σημαντικά στην ανάπτυξη της σύγχρονης ιατρικής.
<P>
Η βιοτεχνολογία δεν αποτελεί πρόσφατη ανακάλυψη, έχει εφαρμοστεί, όπως ανέφερε η εισηγήτρια, σε διάφορους βαθμούς από το 1970. Σήμερα κατανοούμε καλύτερα τις δυνατότητες που έχει και τα οφέλη της για την ανθρωπότητα. Είναι μία από τις τεχνολογίες-κλειδιά για τον εικοστό πρώτο αιώνα και εμείς έχουμε το καθήκον να την χρησιμοποιήσουμε με προσοχή και με προγραμματισμένο τρόπο. Η διαφάνεια και η ενημέρωση του καταναλωτή έχουν πολύ μεγάλη σημασία, κάτι το οποίο πρέπει να ισχύει για την εφαρμογή των αποτελεσμάτων όλων των νέων ερευνών. Από αυτή την άποψη, υποστηρίζω πλήρως το ζήτημα που τέθηκε από άλλους ομιλητές σε αυτήν την συζήτηση, ότι δηλαδή είναι σημαντικό να φέρουν ειδική σήμανση όλα τα γενετικώς τροποποιημένα τρόφιμα έτσι ώστε τελικά ο καταναλωτής να μπορεί να επιλέγει.
<P>
Τέλος, θα ήθελα να πω σε εκείνους οι οποίοι ασκούν επιρροή στην κοινωνία και οι οποίοι έχουν τους λόγους τους να αντιτίθενται στην ανάπτυξη της βιοτεχνολογίας ότι πρέπει να προσέχουν να μην υπερβάλλουν ούτε να μεγαλοποιούν τις απόψεις τους. Το μέλλον της γεωργίας σε παγκόσμιο επίπεδο, το επάγγελμα του γεωργού, η υγεία των πολιτών των χωρών μας και η απασχόληση στον τομέα των τροφίμων εξαρτώνται από την ανάπτυξη της γεωργίας που δεν θα εξαντλεί τους φυσικούς πόρους και θα βασίζεται στα οφέλη από τη συνεχή έρευνα και στην εφαρμογή της προσεκτικά δοκιμασμένης νέας τεχνολογίας.

<SPEAKER ID=53 LANGUAGE="NL" NAME="Van Dam">
Κυρία Πρόεδρε, από το τελευταίο τεύχος του Eurobarometer on Biotechnology μπορούμε να εξαγάγουμε ενδιαφέροντα συμπεράσματα. Προέκυψε ότι η αισιοδοξία των Ευρωπαίων πολιτών για τη βιοτεχνολογία υποχώρησε τα τελευταία χρόνια, ενώ οι γνώσεις για τη σύγχρονη βιοτεχνολογία αυξήθηκαν.
<P>
Οι ερωτηθέντες έδειξαν γενικώς πολύ λίγη εμπιστοσύνη στις αρχές τους, διότι αυτές περιορίζονται σε μια ανάλυση του κινδύνου των νέων προϊόντων για την ασφάλεια ανθρώπων και ζώων. Η γενική άποψη είναι ότι οι αρχές οφείλουν να δώσουν πολύ περισσότερη προσοχή στις ηθικές πτυχές της βιοτεχνολογίας.
<P>
Δεν θέλω να μειώσω τα θετικά στοιχεία της γενετικής τεχνολογίας. Θέλω όμως να υπενθυμίσω στις εθνικές αρχές και στην Ευρωπαϊκή Επιτροπή τις ευθύνες τους. Το δημόσιο έχει χρέος να βάλει φρένο στην αχαλίνωτη δράση των ανθρώπων. Ο νομοθέτης έχει χρέος να καταστήσει σαφή τα όρια που πρέπει να γίνουν σεβαστά. Βασική είναι η ενδελεχής αξιολόγηση των αξιών και των ορίων, με τα οποία πρέπει να κρίνονται οι νέες τεχνολογίες.
<P>
Η Βίβλος μάς διδάσκει ότι στη φύση αντικρίζουμε τη Δημιουργία του Θεού. Η εποπτεία που μας αναθέτει η Βίβλος είναι για μένα βασική αρχή. Σημαίνει ότι οφείλουμε και να κατασκευάζουμε, και να διατηρούμε. Μόνον εφόσον χρησιμοποιούμε τη Δημιουργία όπως την εννούσε ο Θεός, αυτή θα αποδώσει στον άνθρωπο. Η χλωρίδα και η πανίδα δεν πρέπει να υποβαθμίζονται σε παραγωγικά στοιχεία, τα οποία κάνουμε ό, τι θέλουμε. Αν δεν αρχίσουμε τώρα να σκεφτόμαστε σοβαρά για τα όρια της βιοτεχνολογίας, φοβούμαι ότι η κατάσταση θα ξεφύγει τελείως από τα χέρια μας και θα την αναλάβουν ο κόσμος των ερευνητών και οι εμπορικοί μας εταίροι.
<P>
Επομένως, δεν μπορώ να υποστηρίξω το αίτημα της έκθεσης Keppelhoff να εναρμονισθούν οι ευρωπαϊκές προδιαγραφές με αυτές της Ιαπωνίας και των Ηνωμένων Πολιτειών. Φυσικά, είναι αναμενόμενο ότι οι επιχειρήσεις βιοτεχνολογίας θα εγκατασταθούν στις χώρες που προσφέρουν τους πιο ελαστικούς όρους. Το γεγονός ότι τα 27 από τα 43 καταγεγραμμένα προϊόντα προέρχονται από τις ΗΠΑ λέει πολλά για την ευκολία, με την οποία διαχειρίζονται εκεί αυτές τις τεχνολογίες. Δεν μπορεί όμως να αποτελέσει λόγο να διαλέξει και η Ευρώπη λιγότερο προσεκτικές διαδικασίες.

<SPEAKER ID=54 LANGUAGE="DE" NAME="Kronberger">
Κυρία Πρόεδρε, η γενετική μηχανική δεν έχει καμία σχέση με την αντιμετώπιση της παγκόσμιας πείνας. Την πείνα στη Γη μπορούμε να την καταπολεμήσουμε μόνο με το να προσφέρουμε στις χώρες όπου επικρατεί δίκαιες κοινωνικές δυνατότητες ανάπτυξης. Έχει αποδειχθεί κοινωνιολογικά από καιρό ότι υπάρχει στενή σχέση μεταξύ πληθυσμιακής έκρηξης και κοινωνικής κρίσης. Η χρησιμοποίηση της αύξησης του πληθυσμού ως επιχειρήματος για την ανάγκη για γενετικώς τροποποιημένα τρόφιμα είναι εντελώς παραπλανητική. Το ίδιο ισχύει για τον ισχυρισμό ότι μέσω της γενετικής μηχανικής μπορεί να μειωθεί η χρήση λιπασμάτων.
<P>
Ιδιαίτερες επιφυλάξεις έχω έναντι του σημείου 16 της έκθεσης, όπου θεωρούνται σκόπιμες οι διακρατικές δοκιμές στο ύπαιθρο. Η ανάπτυξη της επικοινωνίας σχετικά με τη γενετική μηχανική θα έπρεπε να περιλαμβάνει επίσης την ανάπτυξη της επικοινωνίας σχετικά με τους δυνητικούς κινδύνους της.

<SPEAKER ID=55 LANGUAGE="EN" NAME="Hardstaff">
Κυρία Πρόεδρε, θα ήθελα κι εγώ να ευχαριστήσω την κυρία Keppelhoff-Wiechert για την έκθεση, την οποία συνέταξε με δική της πρωτοβουλία, σχετικά με τον αντίκτυπο της βιοτεχνολογίας στην γεωργία, και η οποία εκθέτει με πολύ αρμονικό τρόπο τις ευκαιρίες που προσφέρει και τους κινδύνους που παρουσιάζει η ταχύτατη εξάπλωση και ανάπτυξη των διεργασιών της βιοτεχνολογίας.
<P>
Σε αυτόν τον τομέα υπάρχουν τεράστια συμφέροντα. Πολλές μεγάλες πολυεθνικές εταιρείες επενδύουν μεγάλα ποσά στη βιοτεχνολογία και στην ανάπτυξη προϊόντων τα οποία θα μπορούσαν να έχουν τεράστια αξία για την ανθρωπότητα, κυρίως γιατί μπορούν να βοηθήσουν στην αύξηση της γεωργικής παραγωγής και επομένως στην αντιμετώπιση των ελλείψεων σε τρόφιμα στα μέρη του κόσμου όπου παρουσιάζονται ελλείψεις. Ωστόσο, τις περισσότερες φορές, ο σκοπός είναι η καθιέρωση μονοπωλιακών θέσεων σε σημαντικούς τομείς της αγοράς και η μεγιστοποίηση των κερδών, και οι πιο φτωχοί αγρότες σε παγκόσμιο επίπεδο είτε θα γίνουν ακόμη φτωχότεροι είτε θα εγκαταλείψουν εντελώς τη γη τους.
<P>
Βεβαίως, οι εταιρείες χρειάζονται κέρδη για να επιβιώσουν, και οι βιομηχανίες βιοτεχνολογίας προσφέρουν πολλές θέσεις εργασίας. Ωστόσο, όπως τόνισαν και οι προηγούμενοι ομιλητές, αυτά τα κέρδη πρέπει να επιτυγχάνονται μέσα σε ένα θεμελιώδες ηθικό και νομικό σύστημα, με το οποίο θα διασφαλίζεται ότι τα νέα προϊόντα της βιοτεχνολογίας είναι ωφέλιμα και όχι επιβλαβή για την υγεία του ανθρώπου και των άλλων ζωντανών πλασμάτων αλλά και για το ευρύτερο φυσικό περιβάλλον.
<P>
Οι κυβερνήσεις και η Επιτροπή της Ευρωπαϊκής Ένωσης πρέπει να διαδραματίσουν το δικό τους ρόλο στην προώθηση της επωφελούς χρήσης των προϊόντων της βιοτεχνολογίας, υποστηρίζοντας την έρευνα, τη θεμελιώδη έρευνα, η οποία δεν έχει καμία σχέση με εμπορικές ανησυχίες και της οποίας ο κυριότερος στόχος είναι η ανακάλυψη εφαρμογών της βιοτεχνολογίας που θα ωφελήσουν πραγματικά τον κόσμο και όχι τα κέρδη των εταιρειών.
<P>
Μου προκαλεί έντονη ανησυχία το γεγονός ότι, ενώ κάποτε οι οργανισμοί γεωργικών και φυτοκομικών ερευνών και τα τμήματα των πανεπιστημίων χρηματοδοτούνταν από δημόσιους πόρους, σήμερα η χρηματοδότησή τους εξαρτάται όλο και περισσότερο από πολυεθνικές εταιρείες και, επομένως, δεν έχουν τη δυνατότητα να διεξάγουν θεμελιώδεις βιοτεχνολογικές έρευνες, έρευνες που δεν θα εξαρτώνται από την ανάγκη βραχυπρόθεσμης οικονομικής απόδοσης. Δεν πρέπει να επιτρέψουμε να κυριαρχήσουν τα οικονομικά συμφέροντα σε αυτόν τον τομέα.

<SPEAKER ID=56 LANGUAGE="PT" NAME="Cunha">
Κυρία Πρόεδρε, τη σήμερον ημέρα τα προβλήματα της διατροφής, σε παγκόσμια κλίμακα, είναι περισσότερο πολύπλοκα απ' ότι πριν από είκοσι ή τριάντα χρόνια. Τα προβλήματα αυτά έχουν να κάνουν είτε με τις παραγόμενες ποσότητες, σε ορισμένα μέρη του πλανήτη όπως είναι η Αφρική ή η Ασία, είτε με την ποιότητα των τροφίμων, ιδίως στην περίπτωση της Ευρωπαϊκής Ένωσης.
<P>
Έχει αποδειχθεί ότι η βιοτεχνολογία είναι σε θέση να προσφέρει διέξοδο στα διαφορετικά προβλήματα που προαναφέρθηκαν, δημιουργώντας ποικιλίες που επιτρέπουν μεγαλύτερη αποδοτικότητα ή ακόμη ποικιλίες ανθεκτικές στις φυτικές νόσους, ελαχιστοποιώντας με τον τρόπο αυτό τη χρήση χημικών προϊόντων τα οποία, σχεδόν πάντα, είναι βλαβερά για το περιβάλλον. Όπως επισημαίνει η εισηγήτρια, είναι απαραίτητο να τελειώνουμε μια δια παντός με τη δαιμονοποίηση με την οποία σκοπίμως και δημαγωγικώς έχει περιβληθεί οτιδήποτε αναφέρεται στη βιοτεχνολογία και τη γενετική μηχανική, επειδή είναι γεγονός ότι οι εν λόγω τεχνικές μπορούν να σταθούν ωφέλιμες για τους καταναλωτές, σε ό, τι αφορά τον εφοδιασμό με τρόφιμα, την ποιότητα των προϊόντων και την ποιοτική στάθμη του περιβάλλοντος.
<P>
Από την άλλη, σε περίπτωση που η Ευρωπαϊκή Ένωση δεν προσφύγει επίσης στη χρήση αυτών των τεχνικών και επιστημονικών μεθόδων, θα στερηθεί οποιασδήποτε δυνατότητας να ανταποκριθεί στην αυξανόμενη ζήτηση τροφίμων σε παγκόσμια κλίμακα, όπου έχει να ανταγωνιστεί τις μεγάλες εξαγωγικές δυνάμεις. Το να μην επιλέξουμε να χρησιμοποιήσουμε αυτές τις τεχνικές στην αντιπαράθεσή μας με τους κυριότερους ανταγωνιστές μας, οι οποίοι τις χρησιμοποιούν, είναι σαν να υποχρεώνουμε την ευρωπαϊκή γεωργία να συμμετάσχει με ένα ποδήλατο σε έναν αγώνα ταχύτητας όπου οι αντίπαλοί της τρέχουν με αυτοκίνητα.
<P>
Δεν θα πρέπει, συνεπώς, να φοβούμαστε την προσφυγή στη βιοτεχνολογία και τη γενετική μηχανική. Αλλά οφείλουμε να είμαστε ρεαλιστές, πειθαρχημένοι και να επιδείξουμε φρόνηση. Για το λόγο αυτό, είναι απαραίτητη ανάγκη να θεσπίσει η Ευρωπαϊκή Ένωση ένα σαφές και λειτουργικό νομικό πλαίσιο στο οποίο θα προβλέπονται ιδιαίτερα σημαντικά ζητήματα, όπως είναι ο περιβαλλοντικός αντίκτυπος αυτών των νέων προϊόντων, οι επιπτώσεις τους επί της ανθρώπινης υγείας και επί της ίδιας της ευζωίας των ζώων και επίσης, προφανώς, η συμμόρφωση προς ηθικούς κανόνες που θα έχουν προκαθοριστεί.
<P>
Τέλος, θα ήθελα ακόμη να υπογραμμίσω ότι έχει ουσιαστική σημασία, κατά τον επόμενο γύρο διαπραγματεύσεων στο πλαίσιο της ΓΣΔΕ, να συμπεριληφθούν ξεκάθαροι κανόνες σχετικά με αυτό το θέμα, ειδ' άλλως υπάρχει κίνδυνος να δημιουργηθούν απαράδεκτες εμπορικές στρεβλώσεις. Θα επιθυμούσα, τελειώνοντας, να ευχαριστήσω τη συνάδελφο Keppelhoff-Wiechert για την εξαιρετική της εργασία. Πρόκειται για μια πολύ συνετή και ισορροπημένη έκθεση, η οποία μπορεί να είναι ιδιαίτερα χρήσιμη για την Ευρωπαϊκή Ένωση.

<SPEAKER ID=57 LANGUAGE="FR" NAME="Martinez">
Κυρία Πρόεδρε, σχετικά με το πρόβλημα και την έκθεση της κ. Keppelhoff-Wiechert καταλήγουμε βέβαια στο μύθο του Προμηθέα ή της Δήμητρας, και είναι γεγονός ότι οι βιοτεχνολογίες μάς κάνουν να ονειρευόμαστε και μερικές φορές να βλέπουμε εφιάλτες.
<P>
Η κ. Keppelhoff-Wiechert ορθώς μας λέει ότι το γεγονός αυτό μας δίνει τη δυνατότητα να αποκτήσουμε μια σειρά από τροποποιημένα φυτά (την πατάτα, τη σόγια, το ρύζι, το βαμβάκι, κ.λπ.), ότι 32 εκατομμύρια εκτάρια έχουν ήδη καλλιεργηθεί, ότι 6.000 πειράματα έχουν πραγματοποιηθεί και ότι υπάρχουν θετικά στοιχεία. Μπορούμε να αγωνιστούμε εναντίον των ιογενών ασθενειών στο παντζάρι, τα παράσιτα του καλαμποκιού, τους μύκητες της πατάτας που μειώνουν την παραγωγή της κατά 20 %., Κατασκευάζονται μάλιστα και "φυτά-βιομηχανίες». Φθάσαμε στην τρίτη βιομηχανική επανάσταση με την πατάτα που οι κολλώδεις ιδιότητες της μυολεπίνης θα αυξήσουν την παραγωγή της, με τη γενετική ικανότητα που θα δώσει στην αγριοκράμβη τη δυνατότητα αύξησης της περιεκτικότητάς της σε ελαϊκό οξύ. Θα κατασκευαστούν απολυμαντικά, λάκες, ψυκτικά υγρά, θα έχουμε ακόμη και διαγονιδιακές λεύκες, οι οποίες θα παράγουν περισσότερο ξύλο, και ψάρια μεγαλύτερου μεγέθους. Επιτέλους, το όνειρο του επίγειου παραδείσου θα γίνει πραγματικότητα.
<P>
Ωστόσο, υπάρχουν κάποιοι κίνδυνοι. Πρώτον, υπάρχει δολιότητα όσον αφορά τη λέξη. Η λέξη "βιο» είναι μια θετική λέξη, και η λέξη "τεχνο» θυμίζει ένα είδος φυσικής μουσικής που πρόκειται να τροποποιηθεί. Από τη στιγμή που ακούνε "τεχνο» και "βιο», οι νέοι τάσσονται υπέρ.
<P>
Υπάρχει ωστόσο μια αντίφαση: μια αντίφαση μεταξύ της αγρανάπαυσης και των γενετικά τροποποιημένων οργανισμών. Δεν μπορεί να επιτευχθεί η αγρανάπαυση εν ονόματι της διεθνούς υπερπαραγωγής και να υπάρχουν οι ΓΤΟ εν ονόματι της αναγκαιότητας της καταπολέμησης της φτώχειας, γιατί εάν υπάρχει πρόβλημα φτώχειας, τότε καλύτερα να καλλιεργηθούν ξανά οι εκτάσεις που είναι σε αγρανάπαυση!
<P>
Υπάρχει επίσης μια αντίφαση μεταξύ των ΜΚΟ και των εγγυημένων ποσοστώσεων, γιατί δεν μπορεί να αυξάνει η απόδοση της αγριοκράμβης και ύστερα να έχουμε τις ανώτατες ποσοστώσεις που εγγυάται η ΓΣΔΕ για την αγριοκράμβη εάν είναι ανεπαρκείς. Βέβαια, οι κίνδυνοι για μονοπωλιακή παραγωγή εκ μέρους των πολυεθνικών του πρασίνου που καρπώθηκαν η Novartis, η Cargyll, η Monsanto, είναι ωστόσο πραγματικοί, γιατί αυτές οι πολυεθνικές στην έρημο της Αριζόνα έχουν αποθηκεύσει περισσότερα από έξι εκατομμύρια φυτά, των οποίων κρατούν τα δικαιώματα.
<P>
Συζητήθηκε βέβαια το θέμα της αντίστασης στα αντιβιοτικά. Οι συνάδελφοί μου δεν παρατήρησαν ένα στοιχείο κβαντικής, επιτρέψτε μου να πω, μηχανικής, ένα στοιχείο πολύ πιο επικίνδυνο που αφορά την μοριακή σύνθεση των φυτών. Όλα τα φυτά και όλη η ζωή συντίθενται από τέσσερα συστατικάστοιχεία: ATCN. Είναι η στοιχειώδης αλφάβητος και αυτή η αλφάβητος παίζει στο πεδίο της κβαντικής μηχανικής. Εάν αλλαχθεί ένα από τα στοιχεία αυτής της μοριακής σύνθεσης, αλλάζει η ατομική δόνηση του φυτού και δεν ξέρουμε ποιες θα είναι οι συνέπειες.
<P>
Υπάρχει λοιπόν κίνδυνος για τη μεγάλη παγκόσμια αρμονία και στην παγκόσμια παρτιτούρα, υπάρχει κίνδυνος μιας παράτονης μοριακής άγνωστης νότας. Με άλλα λόγια, το δίδαγμα των "τρελών αγελάδων» φαίνεται να έχει κάπως ξεχαστεί...
<P>
Πιστεύω ότι η κ. Keppelhoff-Wiechert έχει δίκιο: δεν πρέπει να πηγαίνουμε ενάντια στην πρόοδο. Ωστόσο δεν βιαζόμαστε! Θα μπορούσε να υπάρχει ένα μνημόνιο τουλάχιστον όσον αφορά τη διασπορά σε μεγάλη έκταση, στο ύπαιθρο! Η σήμανση είναι παρ' όλα αυτά μια αυταπάτη. Θα πρέπει, αγαπητοί συνάδελφοι, να βρεθεί μια ισορροπία, μια παλιά ισορροπία, που προέρχεται από την ελληνική μυθολογία μεταξύ της αναγκαιότητας προόδου και της αναγκαιότητας σεβασμού της φυσικής αρμονίας, γιατί η ζωή είναι ωραία και δεν πρέπει να παίζουμε με αυτήν!

<SPEAKER ID=58 LANGUAGE="SV" NAME="Wibe">
Κυρία Πρόεδρε, η βασική αρχή σ' έναν ηλεκτρονικό υπολογιστή είναι στην πραγματικότητα πολύ απλή. Πρόκειται κατά βάση για την πρόσθεση μονάδων και μηδενικών. Οι μηχανικές αριθμομηχανές του 19ου αιώνα ήταν στην πραγματικότητα πολύ περισσότερο περίπλοκες, αλλά λόγω του ότι ο ηλεκτρονικός υπολογιστής προσθέτει τόσο γρήγορα, μπορεί να εκτελέσει απείρως περισσότερες πράξεις απ' ότι μπορούσαν οι αριθμομηχανές του 19ου αιώνα. Όπως όλοι γνωρίζουμε, ο ηλεκτρονικός υπολογιστής έχει ανοίξει εντελώς νέους ορίζοντες για τον άνθρωπο και την επιστήμη.
<P>
Η βιοτεχνολογία είναι παλαιά στον βαθμό που επί εκαντοντάδες χρόνια τροποποιούσαμε συνειδητά την σύσταση των γονιδίων στα ζώα και τα φυτά. Έχει ωστόσο την ίδια σχέση με τις παλαιές μεθόδους όπως ο ηλεκτρονικός υπολογιστής με τις παλαιές αριθμομηχανές. Η βιοτεχνολογία ανοίγει εντελώς νέες δυνατότητες, αφενός μέσω της ταχύτητάς της στην δημιουργία νέων ειδών, αφετέρου με το να δημιουργεί δυνατούς συνδυασμούς που η ίδια η φύση δεν μπορεί να δημιουργήσει. Στο πανεπιστήμιο από το οποίο προέρχομαι εργάζονται π.χ. με την χρήση γονιδίων από ψάρια τα οποία τα εμφυτεύουν σε δένδρα για να κάνουν τα δένδρα να μεγαλώσουν γρηγορότερα.
<P>
Μ' αυτά τα λόγια θέλω, εκτός από το να ευχαριστήσω τον εισηγητή για μια απολύτως θαυμάσια εργασία, να υπογραμμίσω μόνον ότι πρέπει πάντοτε να θέτουμε πρωτίστως την αρχή της προνοητικότητας. Η σύγχρονη βιοτεχνολογία καθιστά δυνατό έναν χειρισμό της φύσης τον οποίο ο άνθρωπος δεν μπορούσε να πραγματοποιήσει νωρίτερα. Σ' αυτές τις νέες περιοχές πρέπει να κινούμαστε με μεγάλη προσοχή. Η φύση μπορεί να ανταποδώσει!

<SPEAKER ID=59 LANGUAGE="DE" NAME="Rόbig">
Κυρία Πρόεδρε, μας υποβάλλονται εκθέσεις οι οποίες χαροποιούν ιδιαίτερα. Η κυρία Keppelhoff-Wiechert συνέταξε μια έκθεση με προοπτικές για το μέλλον, που πραγματεύεται ένα θέμα με μεγάλη υπευθυνότητα και φιλοδοξία. Πιστεύω πως η τεχνολογία τροφίμων, και ιδιαίτερα η βιοτεχνολογία, έχει τεράστιες επιπτώσεις και στους πωλητές τροφίμων, τους εστιάτορες και τους καταναλωτές. Η κυρία Schierhuber επεσήμανε ήδη ότι χρειαζόμαστε ένα καλό νομικό πλαίσιο που θα καταστήσει εφικτή την ακίνδυνη παραγωγή αυτών των προϊόντων. Η σήμανση είναι ένα ιδιαίτερα σημαντικό θέμα και νομίζω πως υπάρχει συμφωνία στο ότι πρέπει να υπάρχει σήμανση.
<P>
Κατ' αρχήν πρέπει να πει κανείς ότι δεν υπάρχουν τρόφιμα χωρίς γονίδια. Σε κάθε τρόφιμο που καταναλώνουμε υπάρχουν γονίδια, και όταν καταναλώνουμε διάφορα τρόφιμα - λαχανικά, φρούτα, γάλα ή κρέας - τότε τα γονίδια αυτά συγκεντρώνονται όλα μαζί στο στομάχι μας και χωνεύονται. Γνωρίζουμε επίσης ότι από τρόφιμα που παράγονται σήμερα σε καθαρά βιολογική βάση μπορούν να προκληθούν πολλές ασθένειες. O Δρ. Flande απέδειξε στο τελευταίο του βιβλίο ότι οι αλλεργίες από τρόφιμα μπορούν να προκαλέσουν προβλήματα όπως ημικρανία, νευροδερματίτιδα, μυκητιάσεις, συνάχι, άσθμα, χρόνια κόπωση, παχυσαρκία, κνησμό, οιδήματα, ταχυκαρδία - και όλα αυτά από εντελώς φυσικά παραγόμενα τρόφιμα. Πρέπει να φροντίσουμε να βρούμε τρόφιμα, με τα οποία θα έχουμε και στο μέλλον την ευκαιρία να παραμένουμε υγιείς μέχρι τα βαθιά γηρατειά. Είναι μια σημαντική αποστολή, για την οποία πρέπει να συνεργαστούν η γεωργία, οι έμποροι τροφίμων αλλά και οι καταναλωτές, ούτως ώστε να μπορέσει να διατηρηθεί η υγεία μέχρι τα γηρατειά.

<SPEAKER ID=60 LANGUAGE="DA" NAME="Iversen">
Κυρία Πρόεδρε, τα γενετικώς τροποποιημένα τρόφιμα βρίσκονται και πάλι στην ημερήσια διάταξη. Αφορά τα τρόφιμα που εξευγενίζονται όχι μέσω παραδοσιακών τεχνικών αλλά μέσω μιας αλλαγής των κληρονομικών ιδιοτήτων, λόγου χάρη, ενός λαχανικού. Το αποτέλεσμα μπορεί να είναι μήλα που δεν σαπίζουν και ποικιλίες σιτηρών που δεν απαιτούν μεγάλες ποσότητες φυτοφαρμάκων. Εξετάζοντας το θέμα από περιβαλλοντική άποψη, είναι σημαντικό να γίνει περισσότερη έρευνα στη βιοτεχνολογία διότι μπορεί να συμβάλει και στη μείωση της χρήσης φυτοφαρμάκων. Υπάρχουν όμως βάσιμοι λόγοι να πιστεύουμε ότι η εν λόγω τεχνική δεν θα λύσει όλα τα προβλήματα. Υπάρχουν επίσης λόγοι να κοντοσταθούμε και να σκεφτούμε αν η συγκεκριμένη τεχνική ενίοτε υπερβαίνει τα όρια του τι είναι σωστό. Έχουμε πλήρη έλεγχο των συνεπειών του τι συμβαίνει όταν τροποποιούμε τα τρόφιμα τόσο δραστικά;
<P>
Η επισήμανση των τροφίμων που περιέχουν γενετικώς τροποποιημένα προϊόντα είναι συνεπώς αναγκαία. Είναι σημαντικό οι καταναλωτές να μπορούν να αποφασίζουν μόνοι τους αν θέλουν να καταναλώσουν τα περί ων ο λόγος προϊόντα. Οι καταναλωτές έχουν δικαίωμα να γνωρίζουν τη μεθόδο παραγωγής, όχι μόνο όσον αφορά τις τετράγωνες μπανάνες και τις μπλε τομάτες αλλά και όσον αφορά προϊόντα που είναι ολόιδια με τα φυσικά, καθώς και όσον αφορά τα συστατικά που περιέχονται στα προϊόντα. Ως εκ τούτου, χαιρετίζω αυτή την πρωτοβουλία της συγκεκριμένης έκθεσης. Στην έκθεση αναγνωρίζεται ότι η βιοτεχνολογία είναι ένα όργανο που μπορεί να έχει τόσο θετικές όσο και αρνητικές ιδιότητες. Είναι συνεπώς απαραίτητο να υπάρξει καλή νομοθεσία στον εν λόγω τομέα, η οποία θα διασφαλίζει τους καταναλωτές από τις αρνητικές επιπτώσεις της νέας τεχνολογίας.
<P>
Εν κατακλείδι, θέλω ακόμη μια φορά να υπογραμμίσω ότι η επισήμανση των νέων αυτών προϊόντων είναι αναγκαία ούτως ώστε οι καταναλωτές να μπορούν μόνοι τους να παίρνουν θέση ποια τρόφιμα επιθυμούν να καταναλώνουν. Στο Ευρωπαϊκό Κοινοβούλιο ψηφίσαμε μια πρόταση σύμφωνα με την οποία τα οικολογικά προϊόντα δεν πρέπει να περιέχουν γενετικά τροποποιημένους οργανισμούς. Έχουμε λοιπόν εξασφαλίσει στους καταναλωτές ένα προϊόν που παράγεται με τρόπο υγιεινό και φιλικό προς το περιβάλλον.

<SPEAKER ID=61 NAME="Oreja Aguirre">
Κυρία Πρόεδρε, κυρίες και κύριοι Βουλευτές, η Επιτροπή επικροτεί την πρωτοβουλία υποβολής της Επιτροπής Γεωργίας και Ανάπτυξης της Υπαίθρου ενώπιον του Ευρωπαϊκού Κοινοβουλίου αυτής της έκθεσης σχετικά με την βιοτεχνολογία - την οποία θεωρεί εξαιρετική - και θέλει να ευχαριστήσει ιδιαίτερα την κυρία Keppelhoff-Wiechert για την τόσο σαφή παρουσίαση των προκλήσεων που αυτή η νέα επιστήμη αποτελεί για την γεωργία.
<P>
Παρ' όσα λένε οι επικριτές της, η βιοτεχνολογία είναι σήμερα μια πραγματικότητα την οποία δεν μπορούμε να αποφύγουμε και το να την απαρνηθούμε θα σήμαινε για την Ευρώπη την ταχεία απώλεια μιας ανταγωνιστικότητας προς όφελος των μεγάλων οικονομικών δυνάμεων, οι οποίες έχουν κατανοήσει πολύ καλά κατά την διάρκεια της τελευταίας αυτής δεκαετίας τα οφέλη που μπορούν να αποκτηθούν από την εκμετάλλευση των τεραστίων δυνατοτήτων που προσφέρει αυτή η νέα επιστήμη.
<P>
Όπως πολύ σωστά επισημαίνεται στην υποβληθείσα έκθεση, η ευρωπαϊκή γεωργία πρέπει να είναι λιγότερο επιφυλακτική και να αποκτήσει περισσότερα πλεονεκτήματα από αυτήν τη νέα τεχνολογία, οι πολλαπλές εφαρμογές της οποίας θα μπορούσαν να καταστήσουν δυνατή την αντιμετώπιση της συνεχούς μείωσης των φυσικών της πόρων και της συνεχούς αύξησης των αναγκών των κτηνοτρόφων.
<P>
Από την αρχή της τελευταίας αυτής δεκαετίας, η Επιτροπή γνωμοδότησε σαφώς υπέρ της βιοτεχνολογίας μέσω της θέσπισης ενός κανονιστικού πλαισίου για την γενετική μηχανική. Η υιοθέτηση των Οδηγιών 90/219 και 90/220 σχετικά με την χρήση γενετικώς τροποποιημένων οργανισμών αντανακλά τη μόνιμη ανησυχία του θεσμικού μας οργάνου για την αποδοχή της καινοτομίας, προσπαθώντας παράλληλα να την ελέγχει ώστε να προστατεύει έτσι καλύτερα το περιβάλλον και τον πληθυσμό.
<P>
Παρατήρησα με μεγάλο ενδιαφέρον πως τη στάση της Επιτροπής σχετικά με τη βιοτεχνολογία συμμερίζονται οι συντάκτες της έκθεσης, οι οποίοι υποστηρίζουν μια γεωργική παραγωγή ανοικτή σε αυτήν τη νέα τεχνολογία εφόσον σέβεται το περιβάλλον. Συμμερίζομαι επίσης την άποψη πως πρέπει να διεξαχθεί ένα σημαντικό έργο ενημέρωσης των καταναλωτών σχετικά με τα γενετικώς τροποποιημένα προϊόντα διατροφής. Οι επιφυλάξεις που ακόμη σήμερα έχουν πάρα πολλοί καταναλωτές σχετικά τόσο με τα αγροτικά προϊόντα όσο και με τα γενετικώς τροποποιημένα προϊόντα διατροφής μπορούν μόνο να αλλαχθούν μέσω ενός αντικειμενικού διαλόγου και μιας ακριβούς ενημέρωσης. Κατά τη γνώμη μου, το μόνο μέσο για την αλλαγή συγκεκριμένων αρνητικών στάσεων σχετικά με τη γενετική μηχανική είναι πλήρης διαφάνεια στη σήμανση των διαγονιδιακών προϊόντων η οποία να επιτρέπει στους καταναλωτές να επιλέγουν ελεύθερα.
<P>
Σχετικά με την ερώτηση που έθεσε η κυρία Keppelhoff-Wiechert, θέλω να πω πως διάβασα με μεγάλη προσοχή τις συστάσεις που γίνονται στην Επιτροπή και ήδη από τώρα μπορώ να πω πως ορισμένες απο αυτές πλησιάζουν προς την υλοποίηση. Η Επιτροπή σύντομα θα υποβάλλει νέες προτάσεις με σκοπό έναν επαρκέστερο κανονισμό σχετικά με την γενετική μηχανική και τη βελτίωση της διαδικασίας έγκρισης των γενετικών οργανισμών που καθορίζονται στην Οδηγία 90/220.
<P>
Επίσης, με σκοπό την τελειοποίηση του υπάρχοντος κανονισμού, η Επιτροπή θα υποβάλλει, πιθανώς κατά τη διάρκεια του πρώτου αυτού εξαμήνου, μια πρόταση σχετική με τις πρώτες ύλες που έχουν τροποποιηθεί γενετικώς και που προορίζονται για τη διατροφή των ζώων. Μπορώ να σας εγγυηθώ πως η Επιτροπή θα μελετήσει με πάρα πολύ μεγάλη προσοχή τις συστάσεις που διατυπώνονται σε αυτήν την έκθεση καθώς και αυτές που υπεβλήθησαν προφορικώς, μέσω συγκεκριμένων ερωτήσεων, που έγιναν σήμερα το πρωί εδώ, και θα προσπαθήσει να τις λάβει υπόψη στις μελλοντικές της προτάσεις.

<SPEAKER ID=62 LANGUAGE="DE" NAME="Keppelhoff-Wiechert">
Κυρία Πρόεδρε, δεν θέλω να κάνω ερώτηση, θέλω ουσιαστικά να εκφράσω συνοπτικά ένα σύντομο ευχαριστώ. Η ώρα είναι προχωρημένη. Οι περισσότεροι ομιλητές εκφράστηκαν πολύ θετικά. Ελπίζω πως αυτό θα φανεί και στην ψηφοφορία στις 12 η ώρα. Ήθελα μόνο να αντιτάξω ακόμα μια φορά κάτι σε εκείνους που λένε ότι δεν βοηθά τους ανθρώπους στις υποανάπτυκτες χώρες. Μόλις χθες το απόγευμα είχαμε μια ευρεία συζήτηση εδώ στο Κοινοβούλιο, όπου ο επιστήμονας Δρ. Klaus Amann το διέψευσε αυτό. Έτσι αναπτύσσονται, παραδείγματος χάριν, σε συνεργασία με ερευνητικές επιχειρήσεις στην Ευρώπη και με επιχειρήσει, για παράδειγμα, στις Φιλιππίνες, είδη ρυζιού που υπόσχονται ένα καλύτερο μέλλον στους ανθρώπους εκεί. Θέλω λοιπόν να το αποκρούσω αυτό για άλλη μια φορά. Πρέπει επίσης να πω ότι η οικολογική γεωργία και η γενετική τεχνολογία δεν αποτελούν για μένα αντίφαση. Ευχαριστώ πολύ για όλη την εργασία!

<SPEAKER ID=63 NAME="Πρόεδρος">
Ευχαριστώ, κυρία εισηγήτρια!
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=4>
Εμπιστοσύνη στα ηλεκτρονικά μέσα πληρωμής
<SPEAKER ID=64 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0028/98) της κ. Thors, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την ανακοίνωση της Επιτροπής στο Ευρωπαϊκό Κοινοβούλιο, το Συμβούλιο, το Ευρωπαϊκό Νομισματικό Ίδρυμα και στην Οικονομική και Κοινωνική Επιτροπή: "Ενίσχυση της εμπιστοσύνης των καταναλωτών στα ηλεκτρονικά μέσα πληρωμής στην ενιαία αγορά» (COM(97)0353 - C4-0486/97).

<SPEAKER ID=65 NAME="Thors">
Κυρία Πρόεδρε, με χαροποιεί που βλέπω ότι εσείς, κυρία Πρόεδρε, είσαστε μία αληθινή φίλη των φινλανδικών κοσμημάτων.
<P>
Αυτή είναι μια έκθεση σχετικά με μια μακρά σειρά πρωτοβουλιών που έλαβε και θα λάβει η Επιτροπή, ώστε να έχουμε έναν αποτελεσματικό κανονισμό όσον αφορά τα νέα μέσα και τρόπους πληρωμών, που πλησιάζουν ταχύτατα. Επίσης, κατά τη διάρκεια της απεργίας των προμηθευτών παρατηρήσαμε πώς είναι στην πραγματικότητα το να ζούμε σε μια κοινωνία χωρίς χαρτονομίσματα και νομίσματα, δηλαδή δοκιμάσαμε πώς είναι στην πράξη. Το ευρώ βρίσκεται προ των θυρών, και έχουμε αυτά τα νέα μέσα πληρωμής των οποίων τα όρια ούτε εμείς γνωρίζουμε. Οι κεντρικές τράπεζες δεν θα ρυθμίζουν πλέον την ποσότητα των νομισμάτων. Πιστεύω ότι ήλθε η ώρα για εμάς να προετοιμαστούμε για το γεγονός ότι αυτό ανατρέπει πολλά πράγματα. Χρειαζόμαστε ετοιμότητα σ' έναν κανονισμό, αλλά δεν θα πρέπει να νομοθετούμε χωρίς λόγο.
<P>
Η ανακοίνωση που συζητάμε τώρα και η σύσταση που ανήκει εκεί δεν είναι βέβαια ιδιαίτερα δραματικές. Είναι ένας μικρός εκσυγχρονισμός μιας σύστασης που υπάρχει εδώ και δέκα χρόνια, η οποία στην πραγματικότητα θέτει ελάχιστες προϋποθέσεις στους όρους των συμβάσεων και στην νομοθεσία στα κράτη μέλη. Θα αποκτήσει περισσότερο ενδιαφέρον η δική μας, ελπίζω, και ελπίζουμε ότι σύντομα θα έχουμε μια πρόταση από την Επιτροπή αναφορικά με το πότε, το πού, το πώς και το αν θα εποπτεύονται αυτοί που έχουν δικαίωμα να εκδίδουν τα μέσα πληρωμής.
<P>
Παρ' ότι είμαι αρκετά συνηθισμένη στην χρήση των νέων μέσων πληρωμής, και παρ' ότι αρκετά συχνά κάνω τις πληρωμές μου μέσω Internet, εξακολουθεί να μου είναι ασαφές αν αυτή η σύσταση αφορά αυτό. Παρατηρήσαμε επίσης ότι η Επιτροπή Οικονομικής Πολιτικής και η Επιτροπή Κοινωνικών Υποθέσεων ήταν πολύ επικριτικές κατά των ορισμών στη σύσταση. Αν η σύσταση που θα αυξήσει την εμπιστοσύνη των καταναλωτών είναι ασαφής, αυτό τότε είναι ανησυχητικό. Τι ωφελεί η στρυφνή γλώσσα σ' αυτό;
<P>
Από την άλλη, θέλω να εκφράσω την εκτίμησή μου για το ότι η Επιτροπή κάνει λόγο στην σύσταση για το ότι οι κανόνες των συμβάσεων ακριβώς θα πρέπει να χρησιμοποιούν σαφέστερη γλώσσα. Δυστυχώς, η σύσταση δεν παρατήρησε παρ' όλα αυτά ότι πολλά εκ των κρατών μελών είναι δίγλωσσα, καθώς γίνεται λόγος μόνο για την επίσημη γλώσσα στα κράτη μέλη.
<P>
Κάτι που πέραν αυτού θεωρώ ότι είναι σημαντικό, και το οποίο επισημαίνουμε επίσης στην έκθεση, είναι το να έχουν όλοι οι πελάτες πρόσβαση στους όρους που ισχύουν για τα μέσα πληρωμής τα οποία θα χρησιμοποιήσουν. Είναι πολύ συνηθισμένο να υπάρχει μόνο ένας όρος πλαίσιο, το κείμενο με τα ψιλά γράμματα είναι κάπου αλλού, και ότι πραγματικά δεν επιδίδεται στον καταναλωτή που θα κάνει τη σύμβαση. Ελπίζω η Επιτροπή να είναι αυστηρή και να παρακολουθεί πως λειτουργεί η σύσταση.
<P>
Περαιτέρω γνωρίζουμε ότι ελλείψεις σ' αυτόν τον τομέα είναι ότι μερικές φορές λείπουν οι αποτελεσματικές διαδικασίες για την αποζημίωση των καταναλωτών, ότι υπάρχουν ασάφειες όσον αφορά την ευθύνη για τις κλοπές, ότι είναι ασαφές τι ισχύει για την υποχρέωση της απόδειξης, δηλαδή ποιός θα αποδείξει τι, και ότι η θέση των πελατών στις περιπτώσεις χρεωκοπίας μπορεί να είναι ασαφής.
<P>
Θα πρέπει επίσης να έχουμε επίγνωση ότι όταν έρθουν τα νέα μέσα πληρωμής μπορεί να χρειαστεί κάποια μεγαλύτερη χρονική διάρκεια πριν συνειδητοποιήσει ο καταναλωτής τα νέα προβλήματα που μπορεί να προκύψουν τότε. Αντί να κλέψει κάποιος μια κάρτα, μπορεί να συμβεί να σπάσει τον κωδικό σου ή να σε κατασκοπεύει την ώρα που τον χρησιμοποιείς. Χρειάζεσαι de facto περισσότερο χρόνο πριν ανακαλύψεις αυτήν την απώλεια. Αυτό το πρόβλημα, όπως το αντιλαμβάνομαι, απαιτεί νέες εκτιμήσεις από όλους εμάς.
<P>
Πρέπει επίσης να πω ότι πριν μερικές εβδομάδες είχαμε ένα άσχημο παράδειγμα για το τι συμβαίνει όταν επικρατούν ασάφειες όσον αφορά τα μέσα πληρωμής. Θέλω να παραπέμψω εδώ στην κάρτα πληρωμής VISA Electron. Οι εκδότες αυτής της κάρτας φαίνεται να μην ακολούθησαν τις αρχές που υπάρχουν στη σύσταση και ιδιαίτερα όχι το άρθρο 8.1 β.
<P>
Στο μελλοντικό χρονοδιάγραμμα: η Επιτροπή θα παρακολουθήσει κατά την διάρκεια του 1998 τι συμβαίνει. Ελπίζω να το κάνει αυτό με περισσότερο ζωντανό τρόπο από ότι έκανε με την προηγούμενη σύσταση, όπου έκανε μια αρκετά μηχανική μελέτη. Ελπίζω η Επιτροπή να καλέσει καταναλωτές και εκδότες καρτών σε συζητήσεις στρογγυλής τραπέζης, ώστε να μελετήσουν τα προβλήματα και να δουν πως λειτουργεί στην πραγματικότητα, καθώς επίσης να είναι η Επιτροπή έτοιμη να έχει συνεχώς μια γραμμή ανοιχτή για επανατροφοδότηση από τους καταναλωτές. Κατ' αυτόν τον τρόπο θα έχουμε ταχύτερα και καλύτερα μια πραγματική αντίληψη για το πως λειτουργεί η σύσταση.

<SPEAKER ID=66 LANGUAGE="EN" NAME="Martin David W.">
Κυρία Πρόεδρε, θα ήθελα να συγχαρώ την εισηγήτρια για την έκθεσή της, μια έκθεση την οποία συνέταξε με τη γνωστή της επιμέλεια και διαίσθηση. Όπως τόνισε η εισηγήτρια, προβλέπεται ότι μέχρι το τέλος του αιώνα ένα σημαντικό ποσοστό των λιανικών πωλήσεων θα γίνεται μέσω Ίντερνετ. Αυτή είναι μία εξέλιξη που αναμένεται ότι θα λάβει μεγαλύτερη ώθηση και λόγω της καθιέρωσης του κοινού νομίσματος. Ωστόσο, αν πρόκειται να αναπτυχθεί το ηλεκτρονικό σύστημα πωλήσεων, χρειαζόμαστε ένα σωστό, ασφαλές και φιλικό προς τον χρήστη σύστημα πληρωμών. Επομένως, η νομοθεσία σε αυτόν τον τομέα πρέπει να εξισορροπεί έναν αριθμό συμφερόντων.
<P>
Πρώτον, πρέπει να διασφαλίζει, πάνω απ' όλα την προστασία του καταναλωτή. Αν δεν παρέχονται εγγυήσεις απέναντι στην απάτη, ή αν οι καταναλωτές δεν πιστεύουν ότι υπάρχουν σαφείς και δίκαιες διατάξεις για να τους προστατεύουν σε περίπτωση απώλειας ή κλοπής, αυτό σίγουρα θα αποδειχτεί μεγάλο εμπόδιο στην ανάπτυξη και τη χρήση των ηλεκτρονικών μέσων πληρωμής. Αν υπονομεύσουμε την εμπιστοσύνη του καταναλωτή, τότε θα απειληθεί ολόκληρο το σύστημα.
<P>
Δεύτερον, πρέπει να διασφαλίζει τον θεμιτό ανταγωνισμό σε αυτόν τον τομέα, ιδιαίτερα εξασφαλίζοντας την αμοιβαία πρόσβαση και, όπου χρειάζεται, την αυστηρή εφαρμογή της κοινοτικής νομοθεσίας για τον ανταγωνισμό.
<P>
Τρίτον, η οποιαδήποτε νομοθεσία δεν πρέπει να επιφέρει ζημίες στην ευρωπαϊκή βιομηχανία ή να παρεμποδίζει τις εξελίξεις σε αυτόν τον τομέα. Η Ευρώπη πρέπει να παραμείνει ανταγωνιστική σε παγκόσμιο επίπεδο.Η εξισορρόπηση αυτών των τριών συμφερόντων, τα οποία μερικές φορές δεν συμβιβάζονται, δεν θα είναι εύκολη και γι' αυτό το λόγο προτείνω, όπως και η εισηγήτρια, σε αυτό το στάδιο να ψηφιστεί σύσταση για το θέμα και όχι οδηγία. Βέβαια, ας σημειωθεί ότι η σύσταση σχετικά με το παραπλήσιο θέμα που αφορά το σύστημα πληρωμών, η οποία ψηφίστηκε το 1988, παραβιάζεται ουσιαστικά από όλα τα κράτη μέλη της Ευρωπαϊκής Κοινότητας, γεγονός το οποίο δεν εμπνέει εμπιστοσύνη.
<P>
Αν έχει την ίδια τύχη και η σύσταση 97/489/EEC, την οποία συζητούμε σήμερα, τότε η Ομάδα του Ευρωπαϊκού Σοσιαλιστικού Κόμματος δεν θα διστάσει καθόλου να ζητήσει να εκδοθεί μία οδηγία σε αυτόν τον συγκεκριμένο τομέα. Θα πιέσουμε την Επιτροπή να κρατήσει την υπόσχεση που κάνει στη σελίδα 5 του ανακοινωθέντος, όπου αναφέρεται: "Αν η σύσταση δεν εφαρμόζεται ικανοποιητικά στο τέλος του 1998, η Επιτροπή θα προτείνει μία οδηγία σε αυτόν τον τομέα». Ελπίζουμε ότι με τη σύσταση αυτή θα επιτευχθεί εξισορρόπηση μεταξύ των συμφερόντων των καταναλωτών και των συμφερόντων των βιομηχανιών. Πιστεύουμε ότι ένα μη δεσμευτικό σύστημα κανόνων θα βοηθήσει να αναπτυχθεί αυτός ο τομέας, αλλά, επαναλαμβάνω, αν με αυτό τον τρόπο δεν έχουμε ικανοποιητικά αποτελέσματα, τότε θα απαιτήσουμε την έκδοση οδηγίας και θα ζητήσουμε νομοθετική παρέμβαση σε αυτόν τον τομέα.

<SPEAKER ID=67 LANGUAGE="EN" NAME="Cassidy">
Κυρία Πρόεδρε, θα ήθελα να ενώσω τη φωνή μου με τη φωνή του κυρίου Martin από τη Σοσιαλιστική Ομάδα, και να συγχαρώ την εισηγήτρια για την πληρέστατη και αποδεκτή απ' όλες τις πτέρυγες εργασία της πάνω σε ένα πολύ σημαντικό θέμα. Όπως τονίστηκε ήδη, τόσο από την ίδια την εισηγήτρια όσο και από τον κύριο Martin, εδώ πρόκειται για την προστασία των καταναλωτών, και επομένως πρέπει όλοι να φροντίσουμε να προασπίσουμε τα συμφέροντα των συμπολιτών και ψηφοφόρων μας.
<P>
Υπάρχει μόνο μία τροπολογία που κατατέθηκε εξ ονόματος της Ομάδας μας στην έκθεση της κυρίας Thors Αυτήν την τροπολογία την είχα θέσει προς συζήτηση στην επιτροπή. Επειδή δεν άρεσε στην κυρία Thors, την εισηγήτρια - θεωρούσε ότι δεν έχει μεγάλη συνάφεια με το συγκεκριμένο κείμενο - την απέσυρα πριν τεθεί σε ψηφοφορία. Αυτή μου η ενέργεια οφείλεται σε μεγάλο βαθμό στο γεγονός ότι κάθομαι στα μπροστινά έδρανα της Επιτροπής Νομικών Θεμάτων και Δικαιωμάτων των Πολιτών και δεν μπορώ να δω τι συμβαίνει πίσω μου. Πιστεύω ότι η τροπολογία μου θα είχε εγκριθεί αν είχε τεθεί σε ψηφοφορία.
<P>
Θα ήθελα να ζητήσω, με αυτήν την ευκαιρία, από όλες τις Ομάδες του Κοινοβουλίου να υποστηρίξουν αυτήν την τροπολογία, σκοπός της οποίας είναι να διασφαλίζει ότι, όταν ένας συνέταιρος σε κάποια εμπορική συναλλαγή κηρύττει πτώχευση, ο καταναλωτής δεν θα υφίσταται καμία απώλεια ως συνέπεια του γεγονότος αυτού. Νομίζω ότι η εισηγήτρια είναι προετοιμασμένη να αφήσει αυτήν την απόφαση στη σοφία του Κοινοβουλίου. Γνέφει καταφατικά, επομένως πιστεύω ότι έτσι είναι. Ελπίζω να μπορέσουν όλες οι άλλες Ομάδες σήμερα να υποστηρίξουν την τροπολογία της Ομάδας του Ευρωπαϊκού Λαϊκού Κόμματος.
<P>
Αυτά είχα να πω σε αυτό το στάδιο εξ ονόματος του Ευρωπαϊκού Λαϊκού Κόμματος. Εμείς θα υποστηρίξουμε αυτήν την πρόταση ανεπιφύλακτα. Γι' άλλη μια φορά συγχαρητήρια στην εισηγήτρια.

<SPEAKER ID=68 NAME="Πρόεδρος">
Θα διακόψουμε τώρα τη συζήτηση ώστε να ξεκινήσει εγκαίρως η ψηφοφορία.
<P>
Η συζήτηση επ' αυτού του θέματος της ημερήσιας διάταξης θα συνεχιστεί απόψε στις 18.00.

<CHAPTER ID=5>
Καλωσόρισμα
<SPEAKER ID=69 NAME="Πρόεδρος">
Κυρίες και κύριοι Βουλευτές, κύριε Επίτροπε, είναι χαρά για μένα να καλωσορίσω σήμερα μια αντιπροσωπεία επτά βουλευτών του κοινοβουλίου της Ελβετίας, υπό την προεδρία του κυρίου Peter Bieri, η οποία βρίσκεται στα θεωρεία των επισήμων.
<P>
(Χειροκροτήματα) Η αντιπροσωπεία ήρθε στο Στρασβούργο για να συναντηθεί με τα μέλη της αντιπροσωπείας του Ευρωπαϊκού Κοινοβουλίου επ' ευκαιρία της 17ης διακοινοβουλευτικής συνάντησης μεταξύ Ευρωπαϊκού ΚοινοβουλίουΚοινοβουλίου της Ελβετίας. Χθες και σήμερα διεξήχθησαν διάφορες συνεδριάσεις, στις οποίες ανάμεσα σε άλλα θέματα συζητήθηκαν η διεύρυνση της Ευρωπαϊκής Ένωσης, οι προοπτικές της Ευρωπαϊκής Νομισματικής Ένωσης, οι διμερείς διαπραγματεύσεις ανάμεσα στην Ευρωπαϊκή Ένωση και την Ελβετία, οι προοπτικές μιας κοινής εξωτερικής πολιτικής και πολιτικής ασφάλειας και οι μελλοντικές σχέσεις. Ελπίζω πως η αντιπροσωπεία είχε καρποφόρες συζητήσεις και τους εύχομαι μια ευχάριστη διαμονή στο Στρασβούργο.
<P>
Ο κ. Kerr μου ζητά τον λόγο για ένα διαδικαστικό θέμα.

<SPEAKER ID=70 LANGUAGE="EN" NAME="Kerr">
Κύριε Πρόεδρε, σχετικά με ένα ζήτημα τάξεως. Κατά την έναρξη της σημερινής συνόδου, ο κύριος Alex Smith έθιξε το ζήτημα μιας επιστολής την οποία είχαμε στείλει εγώ και ο κύριος Coates σχετικά με τη σημερινή ψηφοφορία. Η επιστολή είχε σκοπό να επιστήσει την προσοχή στην τροπολογία υπ' αριθμόν 12 την οποία κατέθεσε η Ομάδα των Πρασίνων, και του ζητόυσε να ψηφίσει κατά του πολέμου. Αλλά ο κύριος Smith εθίγη από την επιστολή, επομένως αποσύρω την επιστολή σήμερα και ζητώ συγνώμη από τον κύριο Smith.

<CHAPTER ID=6>
Ψηφοφορίες
<SPEAKER ID=71 LANGUAGE="EN" NAME="Falconer">
Κύριε Πρόεδρε, σύμφωνα με την αλληλογραφία, τα μέτρα εφαρμογής, και τους κανόνες που λάβαμε από το Προεδρείο, θα μπορούσατε, παρακαλώ, να σημειώσετε την παρουσία μου στην Αίθουσα;

<SPEAKER ID=72 LANGUAGE="FR" NAME="Fontaine">
Κύριε Πρόεδρε, μόλις ολοκληρώσαμε μια πολύ σημαντική συνάντηση της αντιπροσωπείας συνδιαλλαγής όσον αφορά τις κινητές αξίες. Για το λόγο αυτό, σας ζητώ, στην περίπτωση που δεν πρόλαβαν να φτάσουν στην αίθουσα, μια παρέκκλιση για τους κ.κ. Cassidy, Wijsenbeek, De Giovanni, Bourlanges, Corbett et τις κυρίες. Gebhardt και Oddy.
<P>
Μετά την ψηφοφορία δι' ονομαστικής κλήσεως της τροπολογίας αριθ. 33
<SPEAKER ID=73 LANGUAGE="EN" NAME="Crowley">
Κύριε Πρόεδρε, σύμφωνα με τους κανόνες οι οποίοι τέθηκαν σε ισχύ από το Προεδρείο, θα επιθυμούσα να καταγραφεί στα πρακτικά ότι είμαι παρών αλλά δεν έλαβα μέρος στην ψηφοφορία.

<SPEAKER ID=74 NAME="Πρόεδρος">
Κύριε Crowley, αυτή δεν ήταν ψηφοφορία δι' ονομαστικής κλήσεως, ήταν μια απλή ηλεκτρονική εξακρίβωση. Όταν υπάρξει κάποια ψηφοφορία δι' ονομαστικής κλήσεως θα μπορέσετε να κάνετε την παρατήρηση ή να την κάνετε απ' ευθείας στο Προεδρείο.
<P>
Μετά την ψηφοφορία δι' ονομαστικής κλήσεως της τροπολογίας αριθ. 22
<SPEAKER ID=75 LANGUAGE="EN" NAME="Falconer">
Κύριε Πρόεδρε, παρακαλώ να σημειωθεί και πάλι η παρουσία μου στην Αίθουσα.

<SPEAKER ID=76 NAME="Πρόεδρος">
Πολύ καλά, κύριε Falconer.
<P>
(Μέσω διαδοχικών ψηφοφοριών, το Σώμα εγκρίνει τα ψηφίσματα νομοθετικού περιεχομένου)

<SPEAKER ID=77 NAME="Marνn">
Κύριε Πρόεδρε, σχετικά με τις τροπολογίες αριθ. 11 και 12, η Επιτροπή θα ήθελε να προβεί στην ακόλουθη δήλωση: όσον αφορά τη σύνθεση των τροφίμων ως προϊόντα διατροφής, η Επιτροπή θέλει να διευκρινίσει πως η σημερινή νομοθεσία προβλέπει την αναγραφή όλων των παρόντων σε αυτά συστατικών, σύμφωνα με τη σειρά σπουδαιότητάς τους αλλά χωρίς ένδειξη των αντιστοίχων ποσοστών. Σχετικά με αυτό, η Επιτροπή διεξάγει μια έρευνα για να διαπιστώσει αν είναι τεχνικώς εφικτό να συμπεριληφθεί όχι μόνο η σειρά σπουδαιότητας των συστατικών, αλλά επίσης η ένδειξη των αντιστοίχων ποσοστών.

<SPEAKER ID=78 LANGUAGE="DE" NAME="Graefe zu Baringdorf">
Κύριε Πρόεδρε, μετά από αυτή τη δήλωση της Επιτροπής πρέπει να ρωτήσουμε την εισηγήτρια εάν εμμένει στην αρνητική θέση της. Διότι τώρα έχουν νόημα οι δύο τροπολογίες, γιατί με αυτές ζητείται να σημειώνεται το ποσοστό επί τοις εκατό. Αυτό το αρνείτο μέχρι τώρα η Επιτροπή. Μετά από αυτή τη διευκρίνιση, είναι σαφές ότι έχουμε δίκιο με τις τροπολογίες μας.

<SPEAKER ID=79 NAME="Πρόεδρος">
Κυρία Poisson, μπορείτε να μας πείτε αν δέχεστε τις τροπολογίες;

<SPEAKER ID=80 NAME="Poisson">
Κύριε Πρόεδρε, θα ήθελα να απαντήσω στον κ. Graefe zu Baringdorf. Δεν είμαι σίγουρη εάν οι τροπολογίες που μας υποβάλλει συμβάλλουν στην επίτευξη μεγαλύτερης σαφήνειας. Έχω λοιπόν κάποιες επιφυλάξεις για το θέμα αυτό.

<SPEAKER ID=81 NAME="Πρόεδρος">
Ευχαριστώ πολύ, κυρία Poisson.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=82 NAME="Berend">
Κύριε Πρόεδρε, στο άρθρο 11 είναι αναγκαίο να εισαχθεί η ακόλουθη τεχνική τροπολογία: Συμπληρώθηκε ένας νέος, σωστός αριθμός που ισχύει. Όμως ο προηγούμενος αριθμός των 3, 3 δις Ecu κατά λάθος παρέμεινε. Πρέπει λοιπόν να διαγραφεί, γιατί βρίσκεται μετά τα 2, 5 δις. Παρακαλώ λοιπόν να συμπληρωθεί μετά το "κατά το τέλος του 1996» το "στο πλαίσιο του EΠΑ», έτσι ώστε η σωστή πρόταση να διαβάζεται: "ασκεί με έμφαση κριτική για το γεγονός ότι κατά το τέλος του 1996 εκκρεμούν ακόμη πιστώσεις προς διεκπεραίωση στο πλαίσιο του EΠΑ από το χρονικό διάστημα πριν από το 1994 ύψους 2, 5 δις Ecu» κ.λπ. Η τροπολογία αυτή δεν αφορά το περιεχόμενο, είναι καθαρά τεχνική.
<P>
(Το Σώμα εγκρίνει το ψήφισμα)

<SPEAKER ID=83 LANGUAGE="EN" NAME="Falconer">
Κύριε Πρόεδρε, παρακαλώ να σημειωθεί η παρουσία μου στην Αίθουσα.

<SPEAKER ID=84 NAME="Πρόεδρος">
Απλώς σας πληροφορώ ότι το Προεδρείο, όταν κάποιος βουλευτής έχει εκφράσει την πρόθεσή του να μη συμμετάσχει σε μια ψηφοφορία, αλλά έχει διαπιστωθεί πως βρίσκεται στην Αίθουσα, το λαμβάνει φυσικά υπόψη για την επόμενες ψηφοφορίες δι' ονομαστικής κλήσεως.

<SPEAKER ID=85 LANGUAGE="EN" NAME="Falconer">
Κύριε Πρόεδρε, αυτή η δήλωση ήταν πολύ σημαντική. Σύμφωνα με τον διερμηνέα είπατε ότι η παρουσία μου θα καταγράφεται σε όλες τις μελλοντικές ψηφοφορίες.δι' ονομαστικής κλήσεως. Αυτό δεν είναι σωστό. Έλαβα μέρος στην ονομαστική ψηφοφορία για το Ιράκ και για τα ανθρώπινα δικαιώματα. Ελπίζω ότι θα σημειώνετε την παρουσία μου στην Αίθουσα μόνον όταν υποδεικνύω ότι επιθυμώ να σημειωθεί. Στην περίπτωση που επιθυμώ να ασκήσω το δικαίωμά μου, πρέπει να καταγράφεται η ψήφος μου.
<P>
(Χειροκροτήματα)

<SPEAKER ID=86 NAME="Πρόεδρος">
Πολύ καλά, κύριε Falconer. Η πλειοψηφία των κυρίων βουλευτών προτιμούν να μην χρειάζεται να σηκώνονται κάθε φορά. Καθώς είναι λογικό, αν υπάρξει κάποια ένδειξη, αυτή λαμβάνεται υπόψη για το υπόλοιπο της ψηφοφορίας. Αλλά αν εσείς προτιμάτε να σηκώνεστε, θα σημειώνουμε κάθε φορά πως σηκώνεστε και τίποτε παραπάνω.
<P>
(Το Σώμα εγκρίνει το ψήφισμα)

<SPEAKER ID=87 NAME="Dνez de Rivera Icaza">
Όσοι ασχολούμαστε με περιβαλλοντικά θέματα γνωρίζουμε πως οι χώροι ταφής αποτελούν ένα ελάχιστα αποδεκτό μέσο καταστροφής των αποβλήτων, ιδίως όταν αναζητούμε τη διαρκή λειτουργία του συστήματος. Αυτός ήταν ο λόγος για τον οποίο, το 1996, αυτό το Κοινοβούλιο απέρριψε την κοινή θέση.
<P>
Η νέα πρόταση περιέχει σαφέστερα και αυστηρότερα κριτήρια, τα οποία εισάγουν ταυτόχρονα κάποια νέα στοιχεία στη διαδικασία καταστροφής των αποβλήτων: συμπίεση, προκαταρκτική επεξεργασία, έλεγχο των εκπομπών μεθανίου, ανακύκλωση και ανάκτηση κ.λπ.
<P>
Αυτός ο νέος κανονισμός θα προϋποθέτει το κλείσιμο των παρανόμων χώρων ταφής και την βελτίωση των υπαρχόντων χωρίς όμως να προσφύγουμε στην αποτέφρωση. Αυτό θα υποχρεώσει τα κράτη μέλη να καταρτίσουν μια εθνική στρατηγική για την μείωση των βιοδιασπώμενων αποβλήτων κατά 50 % για το 2005 και για να τοποθετούνται σε χώρους ταφής μόνον τα απόβλητα που είχαν αποτελέσει αντικείμενο επεξεργασίας, εκτός από τα αδρανή απόβλητα.
<P>
Δεν χωρά αμφιβολία πως η τήρηση αυτών των προϋποθέσεων έχει κάποιο κόστος, και θα πρέπει να καθιερωθεί ένας φόρος για τα απόβλητα τα οποία προορίζονται για χώρους ταφής. Το λογικό θα ήταν η Επιτροπή, υποβάλλοντας αυτή την οδηγία, να είχε πραγματοποιήσει κάποια εκτίμηση κόστους της εφαρμογής της. Εν πάση περιπτώσει, αποτελεί ένα βήμα προς τα εμπρός το οποίο θα λάβει τη θετική μου ψήφο.

<SPEAKER ID=88 NAME="Εφραιμίδης">
Πρέπει να υπογραμμίσουμε τη μεγάλη καθυστέρηση με την οποία η Επιτροπή επαναφέρει την πρότασή της για την θέσπιση κοινοτικής νομοθεσίας για την ρύθμιση της υγειονομικής ταφής των αποβλήτων, δεδομένης της σοβαρότητας του προβλήματος τόσο για την προστασία του περιβάλλοντος, τη διατήρηση και το σεβασμό του οικοσυστήματος, όσο και για την προστασία της υγείας και της ποιότητας ζωής των πολιτών.
<P>
Ωστόσο, η νέα πρόταση της Επιτροπής, μετά και από τις σημαντικές αλλαγές που υπέστη με την καθοριστική παρέμβαση του Ευρωπαϊκού Κοινοβουλίου και την προσθήκη νέων στοιχείων, κινείται σαφώς σε θετικότερη κατεύθυνση από το αρχικό σχέδιο. Περιορίζεται η πληθώρα των εξαιρέσεων που προβλέπονταν αρχικά στο πεδίο εφαρμογής της και τα περιθώρια παρεκκλίσεων που την καθιστούν ουσιαστικά ανενεργή - αν όχι επιβαρυντική - για εκείνες ακριβώς της περιοχές που υποτίθεται ότι αντιμετωπίζουν ιδιαίτερα οξυμένα προβλήματα.
<P>
Είναι θετικό ότι στην πρόταση συμπεριλαμβάνεται τελικά ότι ταυτόχρονα με τον καθορισμό υψηλών προτύπων υγειονομικής ταφής, πρέπει να δοθεί σαφής ώθηση στην πρόληψη της παραγωγής αποβλήτων, προς εναλλακτικές μεθόδους διαχείρισής τους, όπως η ανακύκλωση και άλλες μέθοδοι ανάκτησης υλικών, έναντι της καύσης και άλλων μεθόδων ανάκτησης ενέργειας που επιβαρύνουν το περιβάλλον. Πρόκειται για πολύ σοβαρή βελτίωση γιατί ξεκαθαρίζει την σαφή προτεραιότητα της ανακύκλωσης και της κομποστοποίησης έναντι της καύσης ή πυρόλυσης ή αεριοποίησης.
<P>
Πρέπει όμως να επιστήσουμε την προσοχή της Επιτροπής στην ανάγκη λήψης όλων των απαραίτητων μέτρων, ούτως ώστε η παράταση της μεταβατικής περιόδου να δίνεται για την προσαρμογή και τον εκσυγχρονισμό των υφιστάμενων χώρων ταφής, να λειτουργήσει εποικοδομητικά, να μην επιτραπούν καθυστερήσεις και κενά σε βάρος της βιωσιμότητας του περιβάλλοντος και της υγείας των πολιτών και να εξασφαλιστούν όλες οι προϋποθέσεις για την καλύτερη οργάνωση και στήριξη του προγράμματος. Για την επίτευξη ενός τέτοιου στόχου πρέπει να ληφθούν όσο το δυνατό περισσότερο υπόψη τοπικές περιβαλλοντικές ανάγκες, γεωλογικές και υδρογεωλογικές συνθήκες, και να εξασφαλιστεί η όσο το δυνατό μεγαλύτερη εξειδίκευση και προσαρμογή των λύσεων ώστε σε μια δεδομένη περιοχή να επιτυγχάνονται τα καλύτερα συνολικά αποτελέσματα.

<SPEAKER ID=89 NAME="Holm">
Το πρόβλημα των αποβλήτων είναι ένα επακόλουθο του τρόπου ζωής, της αποκαλούμενης "φθείρε - και - πέτα» νοοτροπίας, που έχει η πλειοψηφία των κατοίκων του βιομηχανικού κόσμου. Γι' αυτό επίσης το ζήτημα των αποβλήτων γίνεται όλο και περισσότερο ανησυχητικό. Γι' αυτό βλέπω με πολύ μεγάλη συμπάθεια τις προτάσεις που υπέβαλε η Επιτροπή Περιβάλλοντος, οι οποίες απαιτούν άκαμπτα μέτρα ώστε, αφενός, να μειωθεί το βουνό των αποβλήτων μέσω περισσότερης ανακύκλωσης και, αφετέρου, να υπάρξει μέριμνα ώστε αυτό που αποθηκεύεται να επιφέρει μια ελάχιστη επίδραση επί του περιβάλλοντος.
<P>
Δεν είμαι όμως σίγουρος ότι είναι κατάλληλο να ληφθούν αποφάσεις για το θέμα σε επίπεδο ΕΕ. Εφόσον το ζήτημα δεν αφορά τα αποκαλούμενα περιβαλλοντικώς επικίνδυνα απόβλητα, αλλά μόνο τα απλά απόβλητα, πρέπει να είναι μάλλον ένα θέμα για το οποίο θα αποφασίζουν τα κράτη μέλη σε εθνικό επίπεδο. Ταυτόχρονα όμως έχω επίγνωση ότι δεν υπάρχει συμμόρφωση στον επιθυμητό βαθμό στους κανόνες που υπάρχουν ήδη σήμερα σε επίπεδο ΕΕ, κάτι που είναι πολύ λυπηρό. Γι' αυτό, το καλύτερο θα ήταν να υπάρχουν ελάχιστοι κανόνες στον τομέα των αποβλήτων, ώστε να μπορούν μεμονωμένες χώρες να εφαρμόζουν αυστηρότερους κανόνες αν επιθυμούν κάτι τέτοιο.
<P>
Θεωρώ, φυσικά, ότι η ΕΕ θα πρέπει να κάνει ό, τι είναι δυνατόν εντός στο πλαίσιο των δυνατοτήτων της ώστε να ενθαρρύνει τα κράτη μέλη να αντιμετωπίσουν το θέμα. Η υλοποίηση σε επίπεδο κρατών μελών πρέπει χωρίς αμφιβολία να βασίζεται στις προτάσεις της Επιτροπής Περιβάλλοντος. Τα βουνά των αποβλήτων μπορούν να μειωθούν, κάτι που είναι απαραίτητο, με μέτρα που ενθαρρύνουν την ανακύκλωση και την ελαχιστοποίηση της δημιουργίας αποβλήτων. Φυσικά, θεωρώ ότι το θέμα των περιβαλλοντικά επικίνδυνων αποβλήτων θα πρέπει και εν συνεχεία να υπόκειται σε διεθνείς κανόνες.

<SPEAKER ID=90 NAME="Lis Jensen και Krarup">
Επιλέγουμε να στηρίξουμε την έκθεση Jackson αφού θεωρούμε ότι οι θεμελιώδεις απόψεις της είναι προϊόν ώριμης και συνετής σκέψης. Παρ' όλα αυτά, θέλουμε να επιστήσουμε την προσοχή στο γεγονός ότι υπάρχει μια ουσιαστική αδυναμία στην έκθεση Jackson. Η αδυναμία είναι ότι η έκθεση, στις τροπολογίες που υποβάλλει στην πρόταση οδηγίας του Συμβουλίου (COM(97)105), δεν παρέχει στα κράτη μέλη τη δυνατότητα να μπορούν να βάλουν φρένο στις μεταφορές αποβλήτων πέρα από τα εθνικά σύνορα. Θα παραμείνει νόμιμη η αντίληψη που θεωρεί τα απόβλητα ως ένα είδος που μπορεί να πωλείται ελεύθερα εντός της εσωτερικής αγοράς. Κατ' αυτόν τον τρόπο, στην πράξη καθίσταται αδύνατον για τα κοινοβούλια των κρατών μελών να ψηφίζουν αυστηρότερους εθνικούς κανόνες. Όσοι παράγουν απόβλητα θα συνεχίσουν να έχουν τη δυνατότητα να επιλέγουν τη "φθηνότερη» λύση, εάν το εθνικό τους κοινοβούλιο αποφασίσει να προχωρήσει παραπέρα από τους ελάχιστους κανόνες της ΕΕ, στέλοντας τα προϊόντα αποβλήτων σε μια κοινοτική χώρα που εφαρμόζει αποκλειστικά και μόνο τους κανόνες της ΕΕ. Ως εκ τούτου, η οδηγία, παρ' ότι επισήμως είναι μια οδηγία ελάχιστων ορίων, στην πράξη θα πρέπει να θεωρείται μια οδηγία μέγιστων ορίων.

<SPEAKER ID=91 NAME="Nicholson">
Αυτή η έκθεση προσφέρει εποικοδομητικές προτάσεις σχετικά με τη θέσπιση κανόνων για την υγειονομική ταφή των απορριμμάτων. Η υγειονομική ταφή μπορεί να αποδειχθεί μια χρήσιμη μέθοδος διάθεσης των απορριμμάτων, πρέπει όμως να διέπεται από τους κατάλληλους κανόνες έτσι ώστε να αποφευχθεί η μόλυνση των υδάτων, του εδάφους και του αέρα.
<P>
Στη Βόρειο Ιρλανδία είχαμε πρόσφατα μια σχετική εμπειρία. Είχε σχεδιαστεί η εγκατάσταση ενός χώρου υγειονομικής ταφής απορριμμάτων δίπλα σε μία λίμνη που παρουσίαζε επιστημονικό ενδιαφέρον, αν και υπήρχε η πεποίθηση ότι κάποιες ουσίες οι οποίες περιλαμβάνονταν στον κατάλογο των ουσιών που απαγορεύει η πρόσφατη κοινοτική νομοθεσία θα κατέληγαν στο νερό της λίμνης. Ευτυχώς έγινε έρευνα για το θέμα, και η απάντηση ήταν αρνητική για την εγκατάσταση του συγκεκριμένου χώρου υγειονομικής ταφής. Ωστόσο, το περιστατικό ανέδειξε το πρόβλημα της ανεπάρκειας των κανονισμών. Όπως φαίνεται, ένα μέρος του προβλήματος οφείλεται στην ελλειπή εφαρμογή της νομοθεσίας σε εθνικό επίπεδο. Έχω την πεποίθηση ότι οι εθνικές κυβερνήσεις θα δραστηριοποιηθούν περισσότερο στο μέλλον για την εφαρμογή της κοινοτικής νομοθεσίας σε αυτό τον τομέα. Πράγματι, θα έλεγα ότι οι εθνικές κυβερνήσεις πρέπει να αναλάβουν πρωτοβουλίες.
<P>
Σχετικά με τη διάθεση ελαστικών μέσω της υγειονομικής ταφής, θα έπρεπε να γίνει μία εξαίρεση για τα μεγάλα ελαστικά όπως τα ελαστικά των τρακτέρ. Αυτά μπορεί να είναι κάπως για υγειονομική ταφή και είναι δύσκολο να απορριφθούν με οποιονδήποτε άλλον φιλικό προς το περιβάλλον τρόπο.

<SPEAKER ID=92 NAME="Verwaerde">
Επιθυμώ να συγχαρώ τη συνάδελφό μας, κ. Jackson, για την έκθεσή της σχετικά με την πρόταση της Ευρωπαϊκής Επιτροπής όσον αφορά την "υγειονομική ταφή των αποβλήτων» που εξετάστηκε σε πρώτη ανάγνωση.
<P>
Θα ήθελα να υπενθυμίσω ότι η παρούσα πρόταση οδηγίας αποτελεί τη δεύτερη προσπάθεια που καταβάλλει η Ευρωπαϊκή Επιτροπή. Πράγματι, κρίνοντας την κοινή θέση που εξέδωσε το Συμβούλιο υπερβολικά επιεική, κυρίως λόγω των πολλαπλών παρεκκλίσεων που προέβλεπε, το Σώμα μας είχε απορρίψει την πρόταση σε δεύτερη ανάγνωση, κατά τη Συνεδρίαση Ολομελείας του Μαΐου 1996.
<P>
Χαίρομαι που αυτή η νέα πρόταση συμπεριλαμβάνει κριτήρια πολύ πιο σαφή και αυστηρά όσον αφορά τις παρεκκλίσεις του πεδίου εφαρμογής της οδηγίας, καθώς και κάποια νέα στοιχεία, όπως την επεξεργασία των αποβλήτων πριν από την εναπόθεσή τους, την απαγόρευση της μεικτής διάθεσης των επικίνδυνων αποβλήτων, κ.λπ. Αυτά τα νέα στοιχεία θα συμβάλουν αναμφίβολα στην τήρηση υψηλών προδιαγραφών όσον αφορά την απόρριψη των αποβλήτων σε όλη την επικράτεια της Ευρωπαϊκής Ένωσης.
<P>
Το έργο που έφερε σε πέρας η εισηγήτρια στην Επιτροπή Περιβάλλοντος είναι παρά ταύτα σημαντικό. Ορισμένες τροπολογίες επιφέρουν απαραίτητες διευκρινίσεις, κυρίως όσον αφορά την ευθύνη κατά τη διάρκεια και μετά την εκμετάλλευση των χώρων. Κατά συνέπεια, υποστήριξα αυτό το κείμενο και επιθυμώ η Ευρωπαϊκή Επιτροπή να εκφράσει θετική γνώμη σχετικά με τις τροπολογίες που το Κοινοβούλιό μας μόλις ενέκρινε.
<P>
Έκθεση Grosch (A4-0018/98)
<SPEAKER ID=93 NAME="Εφραιμίδης">
Με την υπό εξέταση πρόταση οδηγίας η Επιτροπή επιδιώκει να θεσπίσει ενιαίες προδιαγραφές ως προς τις απαιτήσεις ασφάλειας και επαγγελματικής επάρκειας για τα πληρώματα θαλάμου επιβατών στην πολιτική αεροπορία.
<P>
Το θέμα αυτό όμως αποτελεί μία μόνο πλευρά του γενικότερου προβλήματος της ασφάλειας των πτήσεων, πλευρές του οποίου είναι η επάρκεια του πληρώματος καμπίνας διακυβέρνησης, οι τεχνικές προδιαγραφές και απαιτήσεις συντήρησης των αεροσκαφών, η πολιτική ασφάλειας και οι προτεραιότητες του αερομεταφορέα, τα σωστικά μέσα που διαθέτει, οι κανονισμοί εργασίας και η εργασιακή πολιτική που εφαρμόζει (και για την οποία δεν γίνεται καμία αναφορά ούτε στην πρόταση ούτε στην έκθεση) κ.τ.λ. Και από την άποψη αυτή η ΕΕ, με την πολιτική απελευθέρωσης και επικράτησης συνθηκών πλήρους ανταγωνισμού και στις εναέριες μεταφορές που ακολουθεί, σε συνδυασμό και με το παγκόσμιο άνοιγμα των αγορών μετά και την συμφωνία της ΓΚΑΤΤ, υποσκάπτει στην πράξη την ασφάλεια των πτήσεων, καθώς η ξέφρενη κούρσα της πάση θυσία μεγιστοποίησης των κερδών και συμπίεσης του λειτουργικού κόστους έχει υψηλό κόστος σε ανθρώπινες ζωές, όπως αποδεικνύει και η ανησυχητικά αυξανόμενη συχνότητα αεροπορικών ατυχημάτων.
<P>
Βασική προϋπόθεση ασφάλειας είναι η απασχόληση μόνιμου ιπτάμενου προσωπικού. Η ιδιαίτερη φύση των καθηκόντων του πρέπει να αποκλείει τη χρησιμοποίηση εποχικού ή μερικής απασχόλησης προσωπικού, που εκ των πραγμάτων δεν μπορεί να διαθέτει τα αναγκαία εχέγγυα εκπαίδευσης και εμπειρίας. Και για το θέμα αυτό ανησυχούμε, καθώς είμαστε μάρτυρες διαδικασιών ανατροπής των συλλογικών συμβάσεων και επιβολής ελαστικών σχέσεων εργασίας, όπως δείχνει και η πρόσφατη τροπολογία που πέρασε η ελληνική κυβέρνηση για τις ΔΕΚΟ, καθώς και τα σχέδια «εξυγίανσης» της ΟΑ.
<P>
Συμφωνούμε με την καθιέρωση ενός ελάχιστου επιπέδου εκπαίδευσης. Θεωρούμε αναγκαία την περιοδική εκπαίδευση του προσωπικού για διαφορετικό κάθε φορά τύπο αεροσκάφους, (η οποία να θεωρείται χρόνος απασχόλησης), που να επισφραγίζεται από σχετική δοκιμασία για την ανανέωση ή τη χορήγηση νέου πτυχίου. Η ευθύνη όμως για το πρόγραμμα, την αξιολόγηση και τη χορήγηση του πτυχίου εκπαίδευσης πρέπει να ανήκει στην Υπηρεσία Πολιτικής Αεροπορίας του κάθε κράτους. Είμαστε αντίθετοι στην εκχώρηση της εκπαίδευσης σε έναν τομέα κατ'εξοχήν δημόσιου συμφέροντος σε ιδιωτικούς ή άλλους «εγκεκριμένους» οργανισμούς, που είναι δύσκολο να ελεγχθούν στην πράξη και που εύκολα μπορούν να ενταχθούν σε παιγνίδια ανταγωνισμού. Υπό την προϋπόθεση αυτή, η αρχή της αμοιβαίας αναγνώρισης της «βεβαίωσης επαγγελματικής επάρκειας» που θα επιβεβαιώνει ότι έχει παρασχεθεί η κατάλληλη εκπαίδευση και ότι πληρούνται τα αναγκαία προσόντα θα ήταν θετική.
<P>
Λόγω των υψηλών απαιτήσεων υγείας που πρέπει να πληρούν τα πληρώματα θαλάμου είναι αναγκαίο να υποβάλλονται σε τακτικές ετήσιες ειδικές, ρητά προκαθορισμένες σε επίπεδο ΕΕ, ιατρικές εξετάσεις που να επισφραγίζονται με την παροχή ιατρικής βεβαίωσης, ώστε να εξασφαλίζεται ότι είναι σε θέση να φέρουν σε πέρας τα καθήκοντά τους. Σε περίπτωση προβλήματος υγείας (ενιαία προσδιοριζόμενου για την ΕΕ), ο εργαζόμενος πρέπει να μετατάσσεται στο προσωπικό εδάφους.
<P>
Δεν υπάρχει πρόβλεψη για τον έλεγχο εφαρμογής της οδηγίας. Εμείς θεωρούμε ότι πρέπει να εξασφαλισθεί ο έλεγχος από ανεξάρτητη ενιαία αρχή της τήρησης των απαιτήσεων ως προς τους συνοδούς-φροντιστές από όλους ανεξαιρέτως τους αερομεταφορείς που δρουν στην ΕΕ. Η παράβασή τους να συνεπάγεται κυρώσεις που να φτάνουν μέχρι την αναστολή ή και την αφαίρεση της άδειας. Οι ίδιες απαιτήσεις πρέπει να ισχύουν και για τους αερομεταφορείς τρίτων χωρών στο βαθμό που εκτελούν πτήσεις εντός της ΕΕ.
<P>
Έκθεση Le Rachinel (A4-0014/98)
<SPEAKER ID=94 NAME="Bιbιar">
Τα πρόσφατα γεγονότα, τα οποία θεωρούμε λυπηρά και για τις δεκαπέντε χώρες της Ευρωπαϊκής Ένωσης, αποδεικνύουν κάθε μέρα και περισσότερο ότι είναι απαραίτητο να ενισχυθεί η οδηγία 70/156 σχετικά με τις προδιαγραφές δεκαοκτώ εκατομμυρίων οχημάτων με κινητήρα και των ρυμουλκούμενών τους, τα οποία χρησιμοποιούνται για τη μεταφορά επικίνδυνων εμπορευμάτων.
<P>
Η μέχρι τώρα αποκλειστικά εθνική έγκριση των οχημάτων δεν είναι επιθυμητή. Τη στιγμή που υπάρχει εναρμόνιση σε όλους τους τομείς, είναι απαραίτητο να γίνει το ίδιο και σε αυτό τον τομέα, που έχει να κάνει με την ασφάλεια των ατόμων που μεταφέρουν επικίνδυνα εμπορεύματα, που προκαλεί δυστυχώς πολλά θύματα σε τροχαία ατυχήματα. Η δίκη που μόλις άρχισε στην Ανδόρρα (εκτός Ευρωπαϊκής Ένωσης) μας υπενθυμίζει δυστυχώς ότι περίπου δύο εκατομμύρια άτομα σκοτώνονται ή τραυματίζονται στην Ευρωπαϊκή Ένωση.
<P>
Μεγάλη πρόοδος έχει ήδη επιτευχθεί, κυρίως όσον αφορά την τυποποίηση των διαστάσεων των οχημάτων και τη μέγιστη ελάφρυνση των οχημάτων και των ρυμουλκούμενων. Ελήφθησαν επίσης υπόψη οι οικονομικές συνέπειες.
<P>
Σήμερα, στο σύστημα πέδησης, στην πρόληψη των κινδύνων πυρκαγιάς και στον περιορισμό της ταχύτητας δεν θα πρέπει να δείξουμε την παραμικρή επιείκεια. Εξ ου και η αναγκαιότητα της εναρμόνισης που προτείνεται σήμερα. Για το λόγο αυτό εγκρίνω την έκθεση του κ. Le Rachinel.
<P>
Αυτή η εναρμόνιση, με την ταξινόμηση σε πέντε κατηγορίες, πηγάζει από μια ορθή λογική. Για να διασφαλισθεί μια ικανοποιητική διασύνδεση των υπαρχόντων οδικών δικτύων, και για να δοθεί η δυνατότητα στο τέλος μιας καλύτερης χρήσης των αξόνων προτεραιότητας, θα πρέπει να ενισχυθεί η ασφάλεια όλων των οχημάτων, ξεκινώντας από εκείνα που μεταφέρουν επικίνδυνα εμπορεύματα.
<P>
Έκθεση Le Rachinel (A4-0024/98)
<SPEAKER ID=95 NAME="Gahrton, Holm και Lindholm">
Απείχαμε της ψηφοφορίας, καθώς αντιτιθέμεθα στα επιβεβλημένα εκ των άνω κοινοτικά σύμβολα, και επειδή αυτό το αντιλαμβανόμαστε ως ένα βήμα προς αυτή την κατεύθυνση. Θεωρούμε ότι η αιτιολόγηση, όπου γίνεται παραπομπή σε ένα ψήφισμα του Ευρωπαϊκού Κοινοβουλίου του 1988 στο οποίο ζητείται να υπάρχει η ευρωπαϊκή σημαία στις πινακίδες κυκλοφορίας "με στόχο την αύξηση της συνείδησης των πολιτών για την Ευρώπη», αφενός το επιβεβαιώνει αυτό, αφετέρου είναι τόσο παράλογο όσο και γελοίο.

<SPEAKER ID=96 NAME="Schlechter">
Είμαι ικανοποιημένος που για μια φορά τα ευρωπαϊκά θεσμικά όργανα επανέρχονται σε μια ιδέα, η οποία προέρχεται από την πιο μικρή χώρα της Ευρωπαϊκής Κοινότητας.
<P>
Πράγματι, το 1985, ο Μέγας Δούκας Ιωάννης συνέστησε στον τότε υπουργό Μεταφορών την ιδέα να δημιουργηθεί μια ευρωπαϊκή πινακίδα κυκλοφορίας για τα αυτοκίνητα που έχουν αριθμό κυκλοφορίας του Μεγάλου Δουκάτου του Λουξεμβούργου. Ύστερα από αυτή την παρέμβαση, δύο προτάσεις υπεβλήθησαν στο Κυβερνητικό Συμβούλιο: η πρώτη αντιστοιχεί στην πρόταση της Επιτροπής, και η δεύτερη, για την εξυπηρέτηση του ευρωπαϊκού συμφέροντος, δεν προβλέπει κανένα διακριτικό σήμα του κράτους μέλους. Η τελευταία εγκρίθηκε από την λουξεμβουργιανή κυβέρνηση και ύστερα από μια αλλαγή του Κώδικα Οδικής Κυκλοφορίας, καθιερώθηκε ως επίσημη πινακίδα των λουξεμβουργιανών αυτοκινήτων.
<P>
Εφόσον ένα μέρος των ευρωπαϊκών χωρών δεν επιθυμούν να εγκαταλείψουν ένα εθνικό διακριτικό σήμα όσον αφορά τις πινακίδες κυκλοφορίας, δεν θεωρώ ότι υπάρχει πρόβλημα στο να αποδεχθεί το Μεγάλο Δουκάτο του Λουξεμβούργου την πρόταση της Επιτροπής και σε σύντομο χρονικό διάστημα να διαθέτουν και τα λουξεμβουργιανά αυτοκίνητα μια πινακίδα κυκλοφορίας που θα συμπεριλαμβάνει ένα L στο κέντρο των δώδεκα αστεριών σε μπλε φόντο.
<P>
Στη συνέχεια, θα πρέπει η Επιτροπή να βρει τρόπους ώστε αυτή η ευρωπαϊκή πρωτοβουλία να αναγνωριστεί και στις άλλες χώρες, που απαιτούν μέχρι σήμερα ένα διακριτικό σήμα λευκό και ωοειδές για τις διάφορες χώρες.
<P>
Πιστεύω επίσης ότι θα πρέπει, τώρα που η ευρωπαϊκή ιδιότητα επισημαίνεται προς τα έξω, να καταργηθούν οι άλλες πινακίδες κυκλοφορίας όπως οι πράσινες ή μπλε πινακίδες που βλέπουμε κατά καιρούς και, γιατί όχι, να καταργηθούν επίσης και οι πινακίδες κυκλοφορίας με την ένδειξη του υπαλλήλου των ευρωπαϊκών θεσμικών οργάνων.
<P>
Έκθεση Poisson (A4-0020/98)
<SPEAKER ID=97 NAME="Iversen">
Εξ ονόματος των Δανών σοσιαλδημοκρατών έχω υποβάλει μια τροπολογία επί της έκθεσης για τις ζωοτροφές με τις οποίες επιδιώκονται ιδιαίτεροι στόχοι διατροφής. Η τροπολογία που εγκρίθηκε στην επιτροπή έχει να κάνει με το ότι το είδος ζωοτροφών που χορηγείται για να καλύψει συγκεκριμένες ανάγκες στα ζώα δεν πρέπει σε καμία περίπτωση να περιέχει αντιβιοτικά και αυξητικές ουσίες. Αυτή η τροπολογία αποτελεί ένα σημαντικό βήμα προς την κατεύθυνση της εξασφάλισης υγιεινότερων τροφίμων για τους καταναλωτές. Η ΕΕ πρέπει σε θέματα όπως το προκείμενο να ηγηθεί της προσπάθειας σε παγκόσμιο επίπεδο ούτως ώστε οι καταναλωτές να αισθάνονται ασφαλείς όσον αφορά τα τρόφιμα που καταναλώνουν.
<P>
Οι επανειλημμένες αναφορές στις πιθανές επιπτώσεις επί της υγείας παραείναι σοβαρές ώστε να τις αγνοήσουμε. Οι άνθρωποι διακινδυνεύουν να αναπτύξουν αντίσταση σε σημαντικά ιατρικά μέσα όταν καταναλώνουν προϊόντα που έχουν υποστεί επεξεργασία με αυξητικές ουσίες. Επιπλέον, αποτελεί παραδεδεγμένο γεγονός ότι εάν ένας αγρότης φροντίζει να υπάρχουν καλές συνθήκες υγιεινής στους στάβλους, τότε η χρήση αυξητικών ουσιών είναι εντελώς περιττή. Είναι σημαντικό βήμα προς τη σωστή κατεύθυνση να θεσπίσουμε μια απαγόρευση ενάντια στη χρήση αντιβιοτικών και αυξητικών ουσιών στις ζωοτροφές που επιδιώκουν ιδιαίτερους στόχους διατροφής. Δεν πρέπει να μπορούν οι παραγωγοί να αποκρύπτουν τη χρήση τέτοιων ουσιών σε σχέση με προσωρινές επιδοτήσεις των ζωοτροφών.
<P>
Η ΠΟΕ συνιστά την απαγόρευση όλων των αυξητικών ουσιών. Προτρέπω λοιπόν την Επιτροπή να υποστηρίξει τη συγκεκριμένη τροπολογία και, ταυτόχρονα, προτρέπω την Επιτροπή να διεξάγει μια ανάλυση των κινδύνων που ενέχουν όλες οι αντιβιοτικές αυξητικές ουσίες. Ένα όχι στη χρήση αντιβιοτικών αυξητικών ουσιών σε συνδυασμό με την ανάλυση θα προλειάνει το έδαφος ώστε σε ένα τελικό στάδιο να μπορέσουμε να προβούμε σε μια γενική απαγόρευση της χρήσης τέτοιων επιβλαβών για την υγεία ουσιών.
<P>
Έκθεση Berend (A4-0016/98)
<SPEAKER ID=98 LANGUAGE="DE" NAME="Frischenschlager">
Κύριε Πρόεδρε, συμφώνησα με αυτή την έκθεση παρ' ότι τα μέρη της σχετικά με την αξιολόγηση των ενεργειών στήριξης μου φαίνονται ανεπαρκή. Παρ' όλα αυτά, θεωρώ την έκθεση τεκμηριωμένη και την υπερψήφισα.

<SPEAKER ID=99 NAME="Ahlqvist, Andersson, Lφφw, Theorin και Wibe">
Η έκθεση υπογραμμίζει ότι η ελλιπής απορρόφηση των πόρων των διαρθρωτικών ταμείων οφείλεται κυρίως στον ελλιπή σχεδιασμό και τον διοικητικό κατακερματισμό των οποίων αυτά είναι αντικείμενο. Στηρίζουμε τον εισηγητή όταν καλωσορίζει την συγκεντροποίηση, την απλούστευση και μείωση των μορφών ενίσχυσης που προτείνει η Επιτροπή στην Ατζέντα 2000. Αυτή η απλούστευση δεν πρέπει όμως να οδηγήσει σε μείωση της περιφερειακής ενίσχυσης προς τη Σουηδία (δεδομένου επίσης ότι η Σουηδία είναι μία από τους μεγαλύτερους χορηγούς καθαρών επιδοτήσεων στον προϋπολογισμό της ΕΕ), πέραν των άλλων προς την περιοχή που εντάσσεται στο στόχο 6. Αντιθέτως, δεν μπορούμε να συμφωνήσουμε με το περιεχόμενο των παραγράφων 32 και 38 που συνεπάγεται ότι καταβάλλονται προσπάθειες αποφυγής κάθε επιστροφής χρημάτων στα κράτη μέλη.

<SPEAKER ID=100 NAME="Caudron">
Μια μεταρρύθμιση των διαρθρωτικών ταμείων βρίσκεται υπό συζήτηση στο πλαίσιο ενός χρονοδιαγράμματος που προβλέπει ένα νέο σχέδιο, το οποίο θα ισχύσει από το έτος 2000.
<P>
Είναι φυσικό και θεμιτό, δεδομένης της εμπειρίας των σχεδίων 89/94 και 94/99, να επανεξεταστούν τα κριτήρια και οι όροι λειτουργίας αυτών των διαρθρωτικών ταμείων, και συμφωνώ με τα αιτήματα για τη διασφάλιση μεγαλύτερης διαφάνειας, συνοχής, αποκέντρωσης και αυστηρότητας.
<P>
Η ανησυχία μου έχει να κάνει με τον κίνδυνο μιας μεταρρύθμισης που θα έχει να αντιμετωπίσει τις επιπτώσεις της διεύρυνσης της Ένωσης και της δημοσιονομικής λιτότητας των κρατών, με συνέπεια να χορηγηθεί βοήθεια στα ανατολικά κράτη χωρίς όμως την επαρκή αύξηση των πόρων των ευρωπαϊκών προϋπολογισμών.
<P>
Ως εκπρόσωπος μιας περιφέρειας που εντάσσεται στο στόχο 1 από το 1994 και στο στόχο 2 από το 1989, γνωρίζω πόση σημασία έχουν αυτές οι ενισχύσεις και είμαι σε θέση να αντιληφθώ τις επιπτώσεις, οι οποίες θα ήταν δραματικές εάν οι ενισχύσεις αυτές έπρεπε ξαφνικά να σταματήσουν να παρέχονται. Χρειάζονται πράγματι νέα κριτήρια, με την προϋπόθεση όμως να αποσκοπούν στη βελτίωση του νέου συστήματος και όχι στη διατάραξή του.
<P>
Πάντως, εάν προκύψουν τροποποιήσεις για ορισμένες περιοχές, θα πρέπει να ληφθούν μεταβατικά μέτρα ώστε να αποφευχθούν απότομες επιδράσεις και επιδράσεις κατωφλιού.
<P>
Τελευταίο σημείο που προκαλεί ανησυχίες: η ευρωπαϊκή οικοδόμηση προωθείτο πάντοτε με υπόβαθρο την αλληλεγγύη και την ισορροπία. Δεν θα πρέπει η επικρατούσα φιλελεύθερη ιδεολογία να καταστρέψει τους μηχανισμούς μας εν ονόματι κάποιων αρχών του πάλαι ποτέ, που συνίστανται απλώς στο "νόμο του ισχυρότερου» και στις αντίστοιχες επιπτώσεις.

<SPEAKER ID=101 NAME="Cushnahan">
Χαιρετίζω την παρουσίαση της έκθεσης από τον κ. Berend. Είναι φανερό ότι τα προβλήματα που παρουσιάστηκαν στην αρχή και είχαν ως αποτέλεσμα να απορροφηθεί μόνον το 75 % των πόρων που διατέθηκαν το 1994, επιλύθηκαν σε τέτοιο βαθμό ώστε το ποσοστό αυτό αυξήθηκε σε 95 % το1996. Το πρόβλημα προκαλείται εν μέρει από την άσκοπη γραφειοκρατία που υπάρχει και χαιρετίζω το γεγονός ότι η μεταρρύθμιση του μελλοντικού κανονισμού των διαρθρωτικών ταμείων δίνει μεγάλη έμφαση στην περαιτέρω μείωση αυτής της γραφειοκρατίας.
<P>
Επίσης, υποστηρίζω την άποψη του κυρίου Berend ότι η μεταβίβαση των εξουσιών σε επίπεδο περιφερειών θα επιφέρει περαιτέρω βελτιώσεις.
<P>
Όσον αφορά τους Ιρλανδούς, εμείς ανέκαθεν εργαζόμασταν αποτελεσματικά για την απορρόφηση των πόρων των διαρθρωτικών ταμείων. Η γενναιοδωρία των εταίρων μας στην Ευρωπαϊκή Ένωση, από αυτήν την άποψη, έπαιξε σημαντικό ρόλο στις επιδόσεις της οικονομίας μας που αποκαλείται τώρα "Κελτικός Τίγρης». Αν και δεν μπορούμε και δεν θα έπρεπε να περιμένουμε να μας χορηγηθούν στο ίδιο ύψος ενισχύσεις από τα διαρθρωτικά ταμεία στο μέλλον, ωστόσο είναι σημαντικό να υπάρξει μια λογική μεταβατική περίοδος. Αν κλείσει απότομα η "κάνουλα της Ευρωπαϊκής Ένωσης», τότε οι πολύ καλές επιδόσεις της ιρλανδικής οικονομίας τίθενται σε κίνδυνο.

<SPEAKER ID=102 NAME="Darras">
Αυτή η έκθεση είναι πολύ σημαντική γιατί βρισκόμαστε στις παραμονές μιας νέας περιόδου διαρθρωτικού προγραμματισμού: την περίοδο 2000-2006. Θα πρέπει να χρησιμοποιήσουμε αυτή την έκθεση για να διδαχθούμε από τα λάθη του παρελθόντος.
<P>
Ευχαριστώ τον κ. Berend για το εμπεριστατωμένο έργο του, που μας προσφέρει μια ξεκάθαρη και ακριβή ανάλυση των δυσλειτουργιών που προέκυψαν κατά την περίοδο 1994-1999, όπως επίσης και την περιγραφή των βελτιώσεων που επετεύχθησαν. Αυτές οι δυσλειτουργίες έχουν διάφορες και ποικίλες αιτίες, ανάλογα με τη διοικητική οργάνωση του κάθε κράτους μέλους. Όσον αφορά τη χώρα μου, και παρ' όλο που η περιοχή μου, το Nord-Pas-de-Calais, είναι από τους σημαντικότερους δικαιούχους κοινοτικής ενίσχυσης, θα πρέπει να ομολογήσω ότι οι καθυστερήσεις οφείλονται σε μεγάλο βαθμό στη Γαλλία και στην Επιτροπή: καθυστέρηση στην παρουσίαση των ενιαίων εγγράφων προγραμματισμού εκ μέρους του κάθε κράτους μέλους, καθυστέρηση της συγχρηματοδότησης για το κάθε κράτος μέλος, καθυστέρηση της προώθησης των πιστώσεων στους τελικούς δικαιούχους...
<P>
Η Επιτροπή δεν είναι καθόλου αθώα σε αυτή τη διαδικασία! Μπορούμε να της προσάψουμε την πολλαπλότητα και την αδιαφάνεια των κανονισμών και των πόρων των ταμείων, την πολυπλοκότητα των διαδικασιών και τη δυσκολία να πάρει θέση όσον αφορά τα κριτήρια που εφαρμόζονται.
<P>
Τουλάχιστον ας χρησιμοποιήσουμε αυτά τα λάθη για να καταρτίσουμε έναν νέο κανονισμό όπου η αποκέντρωση θα είναι πιο σημαντική, όπως επίσης και η εταιρική σχέση μεταξύ της Επιτροπής και των κρατών μελών, αλλά κυρίως στο πλαίσιο του κάθε κράτους, με τη συμμετοχή όλων των κοινωνικών, οικονομικών και περιβαλλοντικών εταίρων, ώστε όλοι οι παράγοντες να καταστούν υπεύθυνοι. Ας επωφεληθούμε για να καταρτίσουμε έναν νέο κανονισμό, με κανόνες συγχρηματοδότησης προσδιορισμένους ξεκάθαρα, και των οποίων η εφαρμογή θα εμπίπτει στην αρμοδιότητα των κρατών μελών.
<P>
Σε αυτό μας καλεί η έκθεση του κ. Berend. Ας ελπίσουμε ότι το Συμβούλιο και η Επιτροπή θα μας ακούσουν!

<SPEAKER ID=103 NAME="Gallagher">
Όλοι αναγνωρίζουμε ότι οι διαπραγματεύσεις για την κατανομή των πόρων από τον επόμενο κύκλο των διαρθρωτικών ταμείων της Ευρωπαϊκής Ένωσης για την περίοδο 2000-2006 βρίσκονται σε προχωρημένο στάδιο. Τεθηκαν σε εφαρμογή ορισμένα γενικά μέτρα σύγκρισης μέσω της Ατζέντας 2000, ενός εγγράφου που έδωσε στην κυκλοφορία πέρυσι η Επιτροπή, ώμως χρειάζεται ακόμη να πραγματοποιηθούν πολλές ρυθμίσεις σχετικά με την επιμέρους κατανομή των πόρων των διαρθρωτικών ταμείων σε κάθε κράτος μέλος.
<P>
Είμαι απόλυτα σύμφωνος με τη δήλωση της επιτρόπου Monika Wulf-Mathies, υπεύθυνης για περιφερειακές υποθέσεις, η οποία δήλωσε ότι οι χώρες οι οποίες σήμερα εισπράττουν πόρους από τα διαρθρωτικά ταμεία θα συνεχίσουν να εισπράττουν χρήματα και στον νέο κύκλο των διαρθρωτικών ταμείων της Ευρωπαϊκής Ένωσης.
<P>
Όσον αφορά την Ιρλανδία, η παραμεθόριος κομητεία και η επαρχία του Connaught δικαιούνται να χαρακτηριστούν ως στόχοι πρώτης προτεραιότητας για την περίοδο 2000-2006. Με αυτόν τον τρόπο, οι περιφέρειες αυτές θα δικαιούνται να εισπράξουν το μέγιστο ποσόν από τα ευρωπαϊκά περιφερειακά και κοινωνικά διαρθρωτικά ταμεία, καθώς και από τα διαρθρωτικά ταμεία για την γεωργία και την αλιεία. Η επαρχία του Connaught και η παραμεθόριος κομητεία δεν είναι τόσο πλούσιες περιοχές όσο η ανατολική ακτή της Ιρλανδίας και δεν πρέπει να καταταγούν στην ίδια κατηγορία για την εκταμίευση των πόρων των διαρθρωτικών ταμείων.
<P>
Επιπιλέον, θα ήθελα να χαιρετίσω τα σχόλια του Jacques Santer, ο οποίος δήλωσε ότι υποστηρίζει τη συνέχιση του Προγράμματος Αγροτικής Ανάπτυξης Leader II και του Διασυνοριακού Προγράμματος Interreg II και για την περίοδο 2000-2006.
<P>
Το πρόγραμμα Leader II είναι ένα πολύ επιτυχημένο πρόγραμμα, το οποίο παρέχει 100 εκατομμύρια λίρες στην Ιρλανδία, αυτή τη στιγμή, από την άποψη ότι βοηθάει στη δημιουργία θέσεων εργασίας στην αγροτική Ιρλανδία. Κατά παρόμοιο τρόπο, το Διασυνοριακό Πρόγραμμα Interreg II αποτελεί μία σημαντική πρωτοβουλία από την άποψη ότι δημιουργεί θέσεις εργασίας στις παραμεθόριες περιοχές.

<SPEAKER ID=104 NAME="Hyland">
Πολύ σύντομα, η Επιτροπή θα καταθέσει τις προτάσεις της για τη μελλοντική λειτουργία των διαρθρωτικών ταμείων.
<P>
Είναι πολύ πιθανό να προτείνει η Επιτροπή να μειωθεί το σύνολο των χρημάτων που θα διατίθεται σε ορισμένα μέρη της Ένωσης, λόγω της προόδου που σημείωσαν τα τελευταία χρόνια αυτές οι περιοχές στην επίτευξη οικονομικής ανάπτυξης και εξέλιξης, ιδιαίτερα η Ιρλανδία.
<P>
Έχω την πεποίθηση ότι η Επιτροπή πρέπει να διασφαλίσει ότι οι προτάσεις της σχετικά με τις μεταβατικές ρυθμίσεις για χώρες όπως η Ιρλανδία δεν θα υπονομεύσουν την πρόοδο που σημειώθηκε τα δύο τελευταία χρόνια. Η σταδιακή αφαίρεση του μέγιστου ποσού παρεχομένης ενίσχυσης πρέπει να διαρκέσει όσο το δυνατόν περισσότερο, κι αυτό για να ελαχιστοποιηθεί ο αντίκτυπος που θα έχει αυτή η μείωση στην ιρλανδική οικονομία.
<P>
Δεύτερον, παρά το γεγονός ότι η ιρλανδική οικονομία στο σύνολό της έχει ξεπεράσει το όριο και δεν μπορεί να ενταχθεί πλέον στο στόχο 1, πολλές περιφέρειες της χώρας βρίσκονται ακόμη κάτω από αυτό το όριο, και πρέπει ακόμα να δικαιούνται το ανώτατο ποσοστό της οικονομικής ενίσχυσης. Η Επιτροπή, στη διατύπωση των προτάσεών της, πρέπει να συνυπολογίσει το γεγονός ότι οι διάφορες περιφέρειες της χώρας βρίσκονται σε διαφορετική κατάσταση. Οι περιφέρειες της χώρας οι οποίες δεν έχουν φτάσει ακόμα το όριο από την άποψη της οικονομικής ανάπτυξης δεν πρέπει να τιμωρηθούν επειδή σε άλλες περιοχές της χώρας καταγράφεται υψηλό επίπεδο ανάπτυξης.
<P>
Η Επιτροπή πρέπει να αναγνωρίσει τη σημασία των κατάλληλων μεταβατικών ρυθμίσεων και την ανάγκη διαφοροποίησης ανάμεσα σε περιοχές με υψηλό επίπεδο ανάπτυξης και σε εκείνες με χαμηλό επίπεδο ανάπτυξης στο εσωτερικό της κάθε χώρας, προτού διατυπώσει τις προτάσεις της.

<SPEAKER ID=105 NAME="Klaί">
 Αξιότιμε κύριε Πρόεδρε, αξιότιμη κυρία Επίτροπε, κυρίες και κύριοι, η έκθεση Berend για τους διαρθρωτικούς πόρους έρχεται στην κατάλληλη στιγμή. Ειδικά τώρα, που συζητούμε σχετικά με τη διατήρηση και τη μελλοντική διαμόρφωση των διαρθρωτικών ταμείων, η έκθεση αυτή προσφέρει μια καλή βάση, επί της οποίας μπορούμε να οικοδομήσουμε το μέλλον.
<P>
Η ευρωπαϊκή διαρθρωτική πολιτική πρέπει να στηρίζει δραστικά και αποτελεσματικά τις προσπάθειες των εκάστοτε κρατών μελών, των περιφερειών και των άλλων εμπλεκόμενων προκειμένου να συμβάλλει έτσι στη μείωση τς καθυστέρησης στην ανάπτυξη των οικονομικά πιο αδύνατων περιοχών. Αποτελεί ωστόσο μόνο συμπλήρωση της ίδιας πρωτοβουλίας κατά την πραγματοποίηση των αναγκαίων καινοτόμων διαρθρωτικών αλλαγών. Αυτός ο συμπληρωματικός παράγοντας καθίσταται σαφής με την εκάστοτε συγχρηματοδότηση των κρατών μελών. Γνωρίζουμε ότι ειδικά η διάθεση ιδίων πόρων παρακωλύει συχνά την απορρόφηση πόρων της ΕΕ. Κι ωστόσο, θα πρέπει να εξακολουθήσει να υφίσταται το κριτήριο αυτό και στο μέλλον. Διότι μόνο όποιος προσφέρει και το δικό του μερίδιο, αναγνωρίζει και μια κάποια αξία στο έργο, ενώ τα πράγματα που αποκτά κανείς δωρεάν, ως γνωστόν, δεν έχουν καμία αξία.
<P>
Παρατηρώντας τους πίνακες σχετικά με την απορρόφηση των πόρων, διαπιστώνουμε ότι το 1996 οι πόροι για τις περιφέρειες του στόχου 5β απορροφήθηκαν κατά 100 %. Ο στόχος 5β αποτελεί έναν από τους στόχους που επικεντρώνονται κυρίως στον χώρο της υπαίθρου. Στην ύπαιθρο αναγνωρίζεται λοιπόν, καθόσον διαπιστώνω, μια ιδιαίτερη αξία και από τα κράτη μέλη, τις περιφέρειες. Γι' αυτό πρέπει να καταρτίσουμε μια συγκεκριμένη και συνολική προσέγγιση για το μέλλον της υπαίθρου, για να προωθήσουμε τη θετική ανάπτυξή της. Αυτό σημαίνει δημιουργία υποδομής και θέσεων εργασίας.
<P>
Εγώ προέρχομαι από την ύπαιθρο. Δίνουμε στα παιδιά μας την πιο καλή μόρφωση, τα στέλνουμε σε σχολεία και πανεπιστήμια. Με αυτόν τον τρόπο όμως δεν μορφώνουμε μόνο τα παιδιά μας, αλλά και τα απομακρύνουμε, γιατί με μια καλή εκπαίδευση δεν βρίσκουν θέσεις εργασίας στην ύπαιθρο.
<P>
Ας δώσουμε, κατά τη διάθεση των πόρων, περισσότερες αρμοδιότητες λήψης αποφάσεων στις περιφέρειες και ας δώσουμε περισσότερο λόγο στις περιφερειακές επιτροπές παρακολούθησης. Οι άνθρωποι που βρίσκονται επί τόπου ξέρουν πού ακριβώς είναι το πρόβλημα και πώς μπορεί να λυθεί.

<SPEAKER ID=106 NAME="Lindholm">
Η έκθεση δίνει μια σαφή και ξεκάθαρη εικόνα της διαχείρισης των πόρων των διαρθρωτικών ταμείων. Αναφέρεται επίσης στις αρχικές δυσκολίες που είχαν τα κράτη μέλη, και οι οποίες είχαν ως αποτέλεσμα την ελλιπή απορρόφηση των πόρων. Ως εκ τούτου, είναι ευπρόσδεκτη η πρόταση έναρξης της επόμενης περιόδου προγραμματισμού μ' έναν άλλον τρόπο.
<P>
Αυτό που μου λείπει, εκτός της ποσοτικής ανάλυσης των οικονομικών πόρων, είναι η ποσοτική ανάλυση για το πώς χρησιμοποιήθηκαν τα χρήματα. Σε μια τέτοια κατεύθυνση, θα έπρεπε να εξεταστούν επίσης πιθανές δυναμικές επιπτώσεις και παρενέργειες σε διάφορους τομείς - τόσο αρνητικές όσο και θετικές.

<SPEAKER ID=107 NAME="McCarthy">
Ψήφισα υπέρ της έκθεσης Berend, διότι η έκθεση αυτή αποτελεί μία ολοκληρωμένη ανάλυση των αιτίων της ελλιπούς απορρόφησης των πόρων. Η δράση των διαρθρωτικών ταμείων είναι το σημαντικότερο χρηματοδοτικό μέσο που διαθέτει η Ευρώπη στον προϋπολογισμό της για την αντιμετώπιση της ανεργίας, την προώθηση της δημιουργίας θέσεων απασχόλησης και την ενίσχυση του στόχου που τίθεται από τη Συνθήκη, εκείνου της οικονομικής και κοινωνικής συνοχής.
<P>
Η τροπολογία της Σοσιαλιστικής Ομάδας στην παράγραφο 32 κατατέθηκε με σκοπό να μη δοθεί στην Επιτροπή εξουσιοδότηση εν λευκώ να επιβάλλει ποινές ή κυρώσεις στα κράτη μέλη για τη μη απορρόφηση των πόρων. Ο πρώτος μας στόχος πρέπει να είναι η βελτίωση της ροής των πόρων προς τους τελικούς δικαιούχους και η παροχή ενίσχυσης στις περιφέρειες που την έχουν περισσότερο ανάγκη.
<P>
Η αιθαίρετη αφαίρεση των πόρων χωρίς να υπάρχει ένα συγκεκριμένο σύστημα κριτηρίων θα μπορούσε να υπονομεύσει τις ενέργειές μας που έχουν ως στόχο την επίτευξη της οικονομικής και κοινωνικής συνοχής και την αντιμετώπιση της ανεργίας. Το να ενισχύσουμε την εξουσία της Επιτροπής να επιβάλλει κυρώσεις και να της δώσουμε το δικαίωμα να ανακατανέμει αυθαίρετα τους πόρους δεν είναι κάτι που συμβαδίζει με το πνεύμα της αποκέντρωσης και της επικουρικότητας.
<P>
Επομένως, οποιεσδήποτε οικονομικές ποινές ή κυρώσεις που έχουν αντίκτυπο στα περιφερειακά και τοπικά προγράμματα πρέπει να εξετάζονται προσεκτικά απ' όλους τους εταίρους.
<P>
Είμαι πολύ ευχαριστημένος που ο εισηγητής και η Ομάδα του Ευρωπαϊκού Λαϊκού Κόμματος επέλεξαν τελικά να υποστηρίξουν την τροπολογία υπ' αριθμόν 8 της Ομάδας του Ευρωπαϊκού Σοσιαλιστικού Κόμματος κατά την ψηφοφορία στην Ολομέλεια.

<SPEAKER ID=108 NAME="Nicholson">
Αυτή είναι μια καλογραμμένη έκθεση η οποία εξετάζει την επείγουσα ανάγκη για καλύτερη εφαρμογή των πόρων των διαρθρωτικών ταμείων. Όσοι από μας εκπροσωπούν περιφέρειες όπου τα διαρθρωτικά ταμεία παίζουν σπουδαίο ρόλο στην οικονομική και κοινωνική ανάπτυξη ζητούν εδώ και πολύ καιρό βελτιώσεις στην εφαρμογή ολόκληρου του προγράμματος. Αν θέλουμε να αποφέρει αληθινά οφέλη η επιχορήγηση, τότε πρέπει να εφαρμόζεται αποτελεσματικά και με διαφάνεια.
<P>
Είμαι υποστηρικτής της απόψεως ότι τα κέντρα αποφάσεων πρέπει να βρίσκονται, όσο είναι δυνατόν, στις ίδιες τις περιφέρειες. Όσο πιο κοντά στους ανθρώπους λαμβάνονται οι αποφάσεις, τόσο μεγαλύτερη αποτελεσματικότητα και διαφάνεια θα εμφανίζουν. Όσον αφορά τη χρηματοδότηση από τα διαρθρωτικά ταμεία, θα ήθελα να τονίσω αυτό που υποστηρίζω και για τα περισσότερα κοινωνικά ζητήματα, ότι δηλαδή πρέπει να αξιοποιείται όσο το δυνατόν περισσότερο το εξειδεικευμένο δυναμικό που υπάρχει σε περιφερειακό και τοπικό επίπεδο.
<P>
Αυτό που με κάνει να ανησυχώ πρωτίστως, όσον αφορά τα ταμεία, είναι η ελλιπής αξιοποίησή τους. Όταν αποτυγχάνουμε να αξιοποιήσουμε όλους τους διαθέσιμους πόρους, τότε προδίδουμε τις περιφέρειές μας. Ωστόσο, ας σημειωθεί ότι η Επιτροπή επεχείρησε να βελτιώσει την κατάσταση και ώς ένα βαθμό το πέτυχε.

<SPEAKER ID=109 NAME="des Places">
Η παρουσίαση αυτής της έκθεσης σχετικά με την εκτέλεση των πιστώσεων των διαρθρωτικών ταμείων είναι, για την Ομάδα μας, μια ευκαιρία να σκιαγραφήσουμε το συλλογισμό μας όσον αφορά το ίδιο το μέλλον των διαρθρωτικών ταμείων.
<P>
Πράγματι, στο πλαίσιο της Ατζέντας 2000, η Ευρωπαϊκή Ένωση οφείλει να υποδεχθεί στους κόλπους της κάποιον αριθμό ΧΚΑΕ, όπως και την Κύπρο, που θα είναι - το υπενθυμίζω - όλες επιλέξιμες για το στόχο 1, σεβόμενες το αναπόφευκτο οικονομικό πλαίσιο του 0, 46 % του Ακαθάριστου Εγχώριου Προϊόντος των κρατών μελών της Ευρωπαϊκής Ένωσης.
<P>
Οι προτάσεις που διατυπώθηκαν από την Επιτροπή κατά την ανακοίνωση της Ατζέντας 2000 είναι απατηλές γιατί υποτιμούν τις οικονομικές επιπτώσεις της διεύρυνσης. Το μέλλον της διαρθρωτικής πολιτικής είναι λοιπόν αβέβαιο και θα υποστεί μια σημαντική μεταρρύθμιση.
<P>
Καθίσταται απαραίτητο, για να αποκτήσουν τα διαρθρωτικά ταμεία την αποτελεσματικότητα που τους λείπει, να απλοποιηθούν οι διοικητικές διαδικασίες, να σταματήσει ο διασκορπισμός και να επικεντρωθεί η προσπάθεια στις ολοκληρωμένες κοινοτικές πολιτικές, που είναι η ΚΓΠ και η ΚΑΠ. Παρά το γεγονός αυτό, υπάρχει κίνδυνος οι αγροτικές περιφέρειες, τη στιγμή που υφίστανται με διαφοροποιημένο τρόπο τις συνέπειες της ΚΓΠ και της ΚΑΠ, να είναι τα σημαντικότερα θύματα αυτής της "δύσπεπτης συνταγής».
<P>
Σύμφωνα με την Επιτροπή, στον νέο στόχο 2 δεν θα πρέπει να ενταχθεί παρά μόνον το 18 % του κοινοτικού πληθυσμού. Σήμερα, όλες οι αγροτικές περιφέρειες της Ευρωπαϊκής Ένωσης εντάσσονται στο στόχο 5α. Αύριο, το μερίδιο των αγροτικών ζωνών που επωφελούνται από ενισχύσεις θα μειωθεί σε πολύ χαμηλά επίπεδα.
<P>
Εϊναι απαραίτητο να θυμόμαστε ότι οι διαρθρωτικές ενισχύσεις προς όφελος του αγροτικού κόσμου αυξήθηκαν το 1992/1993 για να αντισταθμίσουν τη μεταρρύθμιση της ΚΓΠ και να ανταποκριθούν στις ολέθριες επιπτώσεις της παγκοσμιοποίησης και της ΓΣΔΕ. Για το λόγο αυτό ζητούμε για άλλη μια φορά τη δημιουργία δευτερευόντων στόχων στα πλαίσια του μελλοντικού στόχου 2: έναν δευτερεύοντα στόχο για τις αγροτικές περιφέρειες και έναν άλλον για τις παραθαλάσσιες και παράκτιες περιφέρειες.
<P>
Διεκυβεύονται θέματα που υπερβαίνουν τη γεωργία. Θα πρέπει να διατηρήσουμε ένα ενθαρρυντικό πρότυπο ευρωπαϊκής οικονομικής ανάπτυξης, μια ισορροπημένη χωροταξία, ώστε να προστατεύσουμε την πλούσια και ευαίσθητη φυσική και πολιτιστική κληρονομιά μας.

<SPEAKER ID=110 NAME="Souchet">
Στην έκθεσή του, ο συνάδελφος κ. Berend προβαίνει σε μια λεπτομερή ανάλυση της εκτέλεσης των πιστώσεων των διαρθρωτικών ταμείων, ωστόσο πολλά από τα συμπεράσματά του, όπως επίσης και ορισμένες λανθάνουσες θεωρίες, δεν χαίρουν της συγκατάθεσής μας.
<P>
Παραδείγματος χάρη, ο εισηγητής προσπαθεί να φανερώσει τους λόγους για τους οποίους ορισμένες πιστώσεις δεν απορροφούνται πάντα επαρκώς. Στην πραγματικότητα, υπάρχουν δύο εμπόδια όσον αφορά τη χρησιμοποίηση του συνόλου των πιστώσεων των διαρθρωτικών ταμείων. Το πρώτο προέρχεται από τις διοικητικές δεσμεύσεις που επιβάλλει η Επιτροπή. Πράγματι, η διοικητική διαδικασία απαιτεί συνήθως ένα με δύο χρόνια πριν από την ανάληψη των δαπανών. Πολλοί παράγοντες για το σχεδιασμό έργων αποθαρρύνονται από αυτή τη διαδικασία, η οποία προϋποθέτει επιπρόσθετες εσωτερικές διοικητικές δαπάνες και χρηματοδοτικές δαπάνες που συνεπάγονται της αποδέσμευσης των πιστώσεων.
<P>
Το δεύτερο εμπόδιο είναι πολιτικής φύσεως. Πράγματι, για λόγους καλύτερης αξιοποίησης των πόρων, η Ευρωπαϊκή Επιτροπή απαιτεί μια συγχρηματοδότηση των κρατών μελών ή/και των τοπικών ή περιφερειακών αρχών. Ωστόσο, αυτά τα κράτη μέλη έχουν την υποχρέωση, βάσει των κριτηρίων της σύγκλισης που απαιτούνται για την υλοποίηση της Οικονομικής και Νομισματικής Ένωσης (ενιαίο νόμισμα), να ελέγχουν το δημοσιονομικό τους έλλειμμα. Συνεπώς, προτιμούν να μην ξεκινήσουν ένα πρόγραμμα, για να μην υποχρεωθούν να ξεκινήσουν και μια συγχρηματοδότηση.
<P>
Τέλος, θα πρέπει να έχουμε κατά νου ότι το τμήμα των κονδυλίων του ευρωπαϊκού προϋπολογισμού που δεν δαπανώνται διατίθενται στα κράτη μέλη βάσει της συμμετοχής τους στον προϋπολογισμό, δίνοντας κατ' αυτό τον τρόπο τη δυνατότητα "μικροεισπράξεων», που και αυτές αποσκοπούν στον έλεγχο του δημοσιονομικού ελλείμματος των κρατών μελών.
<P>
Κατά συνέπεια, εάν οι πόροι των διαρθρωτικών ταμείων δεν έχουν ένα αποδεκτό επίπεδο εκτέλεσης, θα χρειαστεί να κοιτάξουμε λίγο πιο πέρα από τη μύτη μας και να αναλύσουμε τις πραγματικές επιπτώσεις της καθιέρωσης του ενιαίου νομίσματος όσον αφορά τις αποφάσεις των υπουργών Οικονομικών των διαφόρων κρατών μελών.
<P>
Κοινή πρόταση ψηφίσματος σχετικά με τη Σύνοδο Κορυφής του Κιότο
<SPEAKER ID=111 NAME="Εφραιμίδης">
Μερικούς μόνο μήνες μετά την Συνδιάσκεψη του Κυότο εμφανίζονται τα πρώτα δείγματα της ανεπάρκειας αυτής της συμφωνίας για την αντιμετώπιση των σοβαρών περιβαλλοντικών προβλημάτων που αντιμετωπίζει ο πλανήτης μας και η ανθρωπότητα. Οι απεγνωσμένες κραυγές για τις καταστροφικές, σε σύντομο χρονικό διάστημα συνέπειες, όπου με μαθηματική ακρίβεια μας οδηγούν οι ακολουθούμενες σήμερα οικονομικές πολιτικές, ηχούν στα ώτα μη ακουώντων.
<P>
Οι πολυεθνικές επιχειρήσεις και γενικότερα το πολυεθνικό κεφάλαιο δεν επιτρέπει οποιεσδήποτε αλλαγές που θα μπορούσαν να περιορίσουν τα κέρδη του και τον έλεγχο των αγορών. 'Ετσι, τα όποια ημίμετρα αποφασίζονται βασίζονται ουσιαστικά στις δυνατότητες που δημιουργούν σε αυτές τις επιχειρήσεις να αυξήσουν τα κέρδη τους και να εδραιώσουν την κυριαρχία τους.
<P>
Τα στοιχεία αυτά χαρακτηρίζουν και την προσπάθεια εμπορευματοποίησης των ρυπαντικών δικαιωμάτων, που θα καθυστερήσουν παραπέρα τα μέτρα μείωσης της περιβαλλοντικής ρύπανσης στις περισσότερο ανεπτυγμένες βιομηχανικές χώρες και θα επηρεάσουν άμεσα τις αναπτυξιακές δυνατότητες των λιγότερο ανεπτυγμένων χωρών.
<P>
Μπροστά στην Τέταρτη Διάσκεψη των Μερών της Σύμβασης Πλαίσιο για την Κλιματική Αλλαγή δεν πρέπει να ξεχνάμε ότι η Ευρωπαϊκή 'Ενωση με το 6 % του παγκόσμιου πληθυσμού παράγει περισσότερο από 14 % των εκπομπών CO2 και των άλλων αερίων που προκαλούν τα φαινόμενο του θερμοκηπίου.
<P>
Η μείωση αυτών των εκπομπών αερίων κατά 15 % από την Ευρωπαϊκή 'Ενωση θα πρέπει να θεωρηθεί μία ελάχιστη συμβολή, η οποία μάλιστα με την εφαρμογή κατάλληλων πολιτικών και τεχνολογίας θα μπορούσε να έχει μειωμένο κόστος. Η ενίσχυση των προγραμμάτων προώθησης της χρήσης ανανεώσιμων πηγών ενέργειας πρέπει να αποτελέσει πρωταρχικό στόχο της 'Ενωσης και των κρατών μελών, όπως και ο κατάλληλος προγραμματισμός του περιορισμού εκπομπών ανά τομέα, π.χ. στις μεταφορές, τη βιομηχανία, την ενέργεια κλπ.
<P>
Η Ευρωπαϊκή 'Ενωση πρέπει να μη χρησιμοιήσει τις δυνατότητες του πρωτοκόλλου του Κυότο για να απομακρυνθεί από τους στόχους που η ίδια καθόρισε και να μην συμμετάσχει σε συμφωνίες εμπορίας των ρυπαντικών δικαιωμάτων.
<P>
Η ανάγκη μείωσης των εκπομπών αερίων που δημιουργούν το φαινόμενο του θερμοκηπίου προβάλλει σήμερα ως επιτακτική. Οι περισσότερο ανεπτυγμένες βιομηχανικά χώρες, που κύρια ευθύνονται για αυτό το φαινόμενο, πρέπει να αναλάβουν και τις ευθύνες που τους αναλογούν και να μην το χρησιμοποιήσουν για τη διαιώνιση της κυρίαρχης οικονομικής θέση τους. Επιβάλλεται σήμερα, στα πλαίσια μια άλλης πολιτικής προς όφελος της ανθρωπότητας, να ενισχυθεί η ανάπτυξη των τρίτων χωρών και να γίνει μεταφορά πόρων και τεχνολογίας που θα τους επιτρέψει να συνδυάσουν την ανάπτυξή τους με τη συμβολή τους στην μείωση της ρύπανσης. Και αυτές οι δράσεις πρέπει να αποτελούν σημαντικά στοιχεία του προσανατολισμού της προετοιμασίας της Τέταρτης Συνδιάσκεψης του Μπουένος 'Αιρες.

<SPEAKER ID=112 NAME="Kirsen Jensen, Blak, Sindal και Iversen">
Οι Δανοί σοσιαλδημοκράτες υπερψηφίζουν το σχέδιο ψηφίσματος με το οποίο ασκείται πίεση στην Επιτροπή και το Συμβούλιο της ΕΕ ώστε να ηγηθούν της προσπάθειας και να δώσουν το καλό παράδειγμα στις διαπραγματεύσεις για το κλίμα. Η αρχική πρόταση της ΕΕ αναφερόταν σε μια μείωση της τάξης του 15 % των ρύπων που επιδεινώνουν το φαινόμενο του θερμοκηπίου πριν από το έτος 2010, για τρεις επιλεγμένους τέτοιουε ρύπους. Στο Κιότο αποφασίστηκε η μείωση των εκπομπών έξι διαφορετικών αερίων στη δική μας γωνιά του κόσμου της τάξης του 8 % κατά την περίοδο από το 2008 ώς το 2012. Οι Δανοί σοδιαλδημοκράτες το θεωρούν αυτό θετικό. Είναι παρ' όλα αυτά αναγκαίο να υπογραμμιστούν δύο πράγματα.
<P>
Κατ' αρχάς, είναι αναγκαίο η ΕΕ να ασκήσει πιέσεις στις ΗΠΑ, σε άλλες χώρες του ΟΟΣΑ και στη Ρωσία ώστε να αποφευχθούν τυχόν καθυστερήσεις κατά την επικύρωση του πρωτοκόλλου του Κιότο. Δεύτερον, είναι σημαντικό η ΕΕ να ηγηθεί της προσπάθειας - έχουμε τα διαθέσιμα οικονομικά μέσα και έχουμε τη δυνατότητα. Υπάρχουν πολλοί τομείς όπου η ΕΕ μπορεί να παρέμβει - μεταφορές, εφοδιασμός ενέργειας κ.ο.κ., εντός της ΕΕ αλλά και μέσω των κοινοτικών προγραμμάτων χορήγησης ενισχύσεων για την Ανατολική Ευρώπη, όσον αφορά την αύξηση της ενεργειακής αποδοτικότητας και την ανάπτυξη καθαρότερης τεχνολογίας.
<P>
Κοινή πρόταση ψηφίσματος σχετικά με το Ιράκ
<SPEAKER ID=113 LANGUAGE="FR" NAME="Martinez">
Κύριε Πρόεδρε, στο τέλος της ανακωχής των Ολυμπιακών Αγώνων, το Ιράκ θα βομβαρδιστεί και δεν ακούγεται παρά η εκκωφαντική σιωπή της Ευρώπης των φίλων του κ. Tony Blair.
<P>
Σιωπή κατ' αρχάς της Ευρώπης των ανθρωπίνων δικαιωμάτων. Σκοτώνονται άνθρωποι, πεινάνε ένα εκατομμύριο παιδιά, βασανίζονται γυναίκες, κατακρεουργείται ένας λαός, και οι μεγάλες ψυχές, οι φωνές των δικαίων, του κ. Faure και των άλλων, σιωπούν. Η Ευρώπη του φωτός έχει διακοπή ρεύματος.
<P>
Σιωπή της Ευρώπης του δικαίου. Ο πόλεμος είναι παράνομος από την υπογραφή του συμφώνου Briand-Kellog. Ο Χάρτης των Ηνωμένων Εθνών επιβεβαίωσε την απαγόρευση της προσφυγής στη βία. Με ποιο δικαίωμα επεμβαίνουν οι Ηνωμένες Πολιτείες; Επεμβαίνουν εν ονόματι του νόμου Helms-Burton, του νόμου του big stick, του νόμου του Franklin Delano Roosevelt, του νόμου του πιο ισχυρού. Και η Ευρώπη σιωπά.
<P>
Σιωπή, τέλος, της Ευρώπης του πολιτισμού. Θα βομβαρδίσουν τη Μεσοποταμία, αυτή τη γη μεταξύ του Ευφράτη και του Τίγρη, που εφηύρε τη γραφή στη Σουμέρ, τη γεωργία, την παιδεία, τον πολιτισμό στην Νινευί και στη Βαβυλώνα, και η Ευρώπη σιωπά. Θα μπορούσαν ίσως οι πολυεθνικές του πετρελαίου να καθιερώσουν ένα βραβείο του Ιούδα των ανθρωπίνων δικαιωμάτων. Ο κύριος Tony Blair θα ήταν ίσως ο αποδέκτης του.

<SPEAKER ID=114 LANGUAGE="EN" NAME="Smith">
Κύριε Πρόεδρε, η συνείδησή μου δεν μού επιτρέπει να ψηφίσω υπέρ του σχεδίου ψηφίσματος που υποστηρίζουμε εδώ σήμερα, κατ' αρχάς εξαιτίας των παραγράφων 4 και 5, τις οποίες θεωρώ εντελώς προσβλητικές και απεχθείς για τον τρόπο με τον οποίο επιχειρούν να αποκρύψουν το σκοπό τους. Αυτά τα παμπόνηρα λόγια έχουν σκοπό να συγκαλύψουν τη νομιμοποίηση της χρήσης στρατιωτικής βίας και το μόνο που πετυχαίνουν είναι να καταστήσουν χειρότερο το αίσχος μίας ενδεχόμενης επίθεσης η οποία, ενώ δεν θα επιτύχει κανέναν στρατιωτικό στόχο, θα έχει ως αποτέλεσμα το θάνατο άλλων ανθρωπίνων πλασμάτων που ήδη υποφέρουν κάτω από το ζυγό του Σαντάμ Χουσεΐν και εξαιτίας των οικονομικών κυρώσεων.
<P>
Βεβαίως, κι εγώ επιμένω ότι πρέπει το Ιράκ να σεβαστεί τα ψηφίσματα του ΟΗΕ, αλλά γιατί αυτή η τόσο επιλεκτική αντιμετώπιση; Τι πρέπει να γίνει με χώρες όπως το Ισραήλ και οι Ηνωμένες Πολιτείες, που αψηφούν κατά βούληση τα ψηφίσματα του ΟΗΕ; Τι μας δίνει το δικαίωμα να χρησιμοποιούμε ηθικοπλαστικό ύφος; Η κατοχή και η απειλή χρήσης πυρηνικών όπλων και όπλων μαζικής καταστροφής είναι ηθικά απαράδεκτη, όποιος και αν είναι ο κάτοχος και όποιος και αν εκτοξεύει την απειλή.
<P>
Δύο χιλιάδες χρόνια μετά την εμφάνιση του χριστιανισμού, κι εμείς επιστρέφουμε στους βομβαρδισμούς, στους ακρωτηριασμούς και στους φόνους. "Αφετε τα παιδία ελθείν προς με», κι εμείς, πράγματι, τα στέλνουμε στον Κύριο, στους ουρανούς!

<SPEAKER ID=115 NAME="Ahlqvist, Andersson, Hulthιn, Lφφw, Theorin, Waidelich και Wibe">
Δεν μπορούμε να στηρίξουμε μια στρατιωτική επέμβαση εναντίον του Ιράκ. Ωστόσο, ο κανονισμός του ΟΗΕ δίνει την δυνατότητα χρήσης στρατιωτικών μέσων σαν μια τελευταία διέξοδο όταν απειλείται η ειρήνη. Μια τέτοια απόφαση όμως πρέπει να ληφθεί από το Συμβούλιο Ασφαλείας του ΟΗΕ. Γι' αυτό υπερψηφίσαμε την πρόταση τροπολογίας υπ. αριθ. 1.

<SPEAKER ID=116 NAME="Bιbιar">
Όπως όλοι οι συνάδελφοι, επιθυμώ βεβαίως να βρεθεί μια διπλωματική λύση στην κρίση του Ιράκ.
<P>
Φοβάμαι ωστόσο ότι η πρόσφατη συμπεριφορά του Σαντάμ Χουσεΐν δεν οδηγεί προς αυτή την κατεύθυνση.
<P>
Οι εμπειρογνώμονες του ΟHE θα πρέπει να μπορούν να κάνουν τη δουλειά τους σύμφωνα με το γράμμα του ψηφίσματος 687 του Συμβουλίου Ασφαλείας. Όσο ο Σαντάμ Χουσεΐν δεν το δέχεται, κανένας συμβιβασμός δεν μπορεί να επιτευχθεί. Θα πρέπει κατ' αρχάς να εγκαταλείψει τα σχέδιά του σχετικά με την ανάπτυξη χημικών και βιολογικών όπλων.
<P>
Αυτό θα ήταν καλό για τους ιρακινούς πληθυσμούς που υποφέρουν από την ιδιαίτερα κρίσιμη οικονομική κατάσταση, εφόσον το μεγαλύτερο μέρος του προϋπολογισμού του κράτους διατίθεται για τον εξοπλισμό. Οι άθλιες συνθήκες ζωής οφείλονται αποκλειστικά στον Σαντάμ Χουσεΐν, και δεν θα πρέπει να θεωρήσουμε ότι αποτελούν άμεσες επιπτώσεις του διεθνούς εμπάργκο.
<P>
Εάν ο Σαντάμ Χουσεΐν επιμείνει στη στάση του, δεν μένουν παρά δυσάρεστες κατασταλτικές λύσεις και, φυσικά, αυτές δεν θα είναι πλήρως ικανοποιητικές.
<P>
Κατά συνέπεια, συμφωνώ με την πλήρη υποστήριξη του Γενικού Γραμματέα των Ηνωμένων Εθνών στην αποστολή που ανέλαβε στο Ιράκ.
<P>
Εάν παρ' όλα αυτά πραγματοποιείτο μια στρατιωτική ενέργεια, την ηθική ευθύνη θα είχε αποκλειστικά ο Σαντάμ Χουσεΐν.

<SPEAKER ID=117 NAME="Berθs">
Είμαστε ικανοποιημένοι με την επίσκεψη του Γενικού Γραμματέα των Ηνωμένων Εθνών, που θα λάβει χώρα αύριο, και ευελπιστούμε ότι θα αποτελέσει μια επιτυχία για την πολυμερή διπλωματία.
<P>
Ωστόσο, όποιο και εάν είναι το αποτέλεσμα αυτής της διαπραγμάτευσης, δεν θα δεχόμασταν να πραγματοποιηθεί μια δράση εναντίον του Ιράκ χωρίς μια εντολή εκ μέρους του Συμβουλίου Ασφαλείας των Ηνωμένων Εθνών. Οποιαδήποτε άλλη λύση θα ήταν επιβλαβής ταυτόχρονα για την αρχή του διεθνούς δικαίου, αλλά κυρίως για την αξιοπιστία των επιχειρημάτων που οι δυτικές δυνάμεις επικαλούνται εναντίον του Ιράκ.
<P>
Η στρατιωτική επιλογή, για την οποία υπάρχουν τεράστιες επιφυλάξεις, δεν θα πρέπει να χρησιμοποιηθεί παρά μόνον εάν όλα τα διπλωματικά μέσα θα έχουν αποτύχει. Είμαστε πεπεισμένοι ότι μια μονομερής δράση, που θα ήταν στρατιωτική, δεν είναι ούτε αποτελεσματική ούτε δικαιολογημένη.
<P>
Δυστυχώς, σε αυτό το ζήτημα δεν μπορούμε παρά να λυπόμαστε για την έλλειψη μιας πραγματικής εξωτερικής πολιτικής και την έλλειψη μιας πολιτικής κοινής ασφάλειας. Η Ευρώπη διατρέχει τον κίνδυνο να συνεχίσει να είναι ένας οικονομικός γίγαντας, αλλά επίσης ένας πολιτικός νάνος.

<SPEAKER ID=118 NAME="Caudron">
Όταν ξέσπασε η πρώτη κρίση στον Κόλπο, μετά την εισβολή στο Κουβέιτ, είχα εγκρίνει την στρατιωτική επέμβαση κατά του Ιράκ. Είχαμε τότε μια εντολή του ΟΗΕ και μια ευρεία διεθνή και αραβική υποστήριξη. Η Ευρώπη ήταν δραστήρια και παρούσα.
<P>
Κερδίσαμε "αυτόν» τον πόλεμο, αλλά είδαμε τις συνέπειες και τα όριά του. Τα θύματα ήταν πολλά και στα δύο στρατόπεδα, και ο Σαντάμ Χουσεΐν παρέμεινε στη θέση του.
<P>
Αυτός είναι ο λόγος που, σήμερα, εάν χρειάζεται να γίνουν σεβαστά τα ψηφίσματα του ΟΗΕ, πρέπει πάση θυσία να αποφύγουμε μια στρατιωτική περιπέτεια που θα πυρπολούσε τη περιοχή.
<P>
Ζητάμε λοιπόν μια σαφή εντολή του ΟΗΕ. Εξακολουθεί επίσης να είναι απαραίτητο να εξετάσουμε όλες τις διπλωματικές οδούς και, σε κάθε περίπτωση, να αποφύγουμε μια σύγκρουση της Δύσης με τον αραβικό κόσμο.
<P>
Μέχρι τότε, δεν πρέπει να ακολουθήσουμε την στρατηγική του κ. Κλίντον, της οποίας η "εγχώρια» προέλευση είναι εξαιρετικά έντονη. Η Ευρώπη πρέπει να τονίσει την παρουσία της και ο Tony Blair πρέπει να δείξει την παρουσία του πέρα από την στενή του προσήλωση στο ΝΑΤΟ, μην ξεχνώντας ότι προεδρεύει της Ένωσης. Η Γαλλία πρέπει να συνεχίσει να παίζει τον ρόλο της, πράγμα που κάνει με σοβαρότητα.
<P>
Εάν χρειάζεται, για την ειρήνη, να μάθουμε ενίοτε να κάνουμε και πόλεμο, αυτό πρέπει πάντα να είναι η ακραία και η έσχατη λύση.

<SPEAKER ID=119 NAME="Darras">
Αυτό το ψήφισμα σχετικά με την κατάσταση στο Ιράκ δεν μπορεί παρά να μας κάνει να λυπούμαστε για την απουσία μιας κοινής αμυντικής πολιτικής και πολιτικής ασφάλειας της Ευρωπαϊκής Ένωσης. Κάθε φορά που η κατάσταση είναι σοβαρή και κρίσιμη, η Ευρώπη φαίνεται να απουσιάζει. Το θεωρούμε λυπηρό.
<P>
Για αυτόν τον λόγο, ως Γάλλος σοσιαλιστής, δεν μπορώ παρά να προτιμήσω την διπλωματική οδό και να στηρίξω πλήρως την αποστολή του Γενικού Γραμματέα του ΟΗΕ. Εναποθέτουμε όλες τις ελπίδες μας στη μετάβασή του στο Ιράκ.
<P>
Για εμάς, η στρατιωτική επιλογή δεν μπορεί να υπάρξει παρά ως τελευταία λύση, έπειτα από την αποτυχία όλων των άλλων διπλωματικών ενεργειών. Δεν μπορεί να προβλεφθεί παρά βάσει μιας ρητής και γραπτής εντολής των Ηνωμένων Εθνών. Επιπλέον, εάν επιλεγόταν η στρατιωτική οδός, σε τι θα χρησίμευε; Ποια θα ήταν η αποτελεσματικότητά της; Αμφιβάλλω ότι το θύμα της θα ήταν ο Σαντάμ Χουσεΐν.

<SPEAKER ID=120 NAME="Fιret">
Πριν από επτά χρόνια, οι Αμερικανοί καθίσταντο υπεύθυνοι μιας φρικτής σφαγής του ιρακινού λαού, ενός αληθινού μακελειού (boucherie), από το όνομα του προέδρου τους Bush, μακελειού που παρουσιάστηκε στην κοινή γνώμη από όλα τα μέσα ενημέρωσης - και αυτό αποτελεί μια σταγόνα αγγλοσαξονικού χιούμορ - ως ένας καθαρός, χειρουργικής ακρίβειας πόλεμος.
<P>
Σήμερα, η αμερικανική υπεροψία είναι άθικτη και ο ιρακινός λαός, που έζησε επτά χρόνια φτώχειας, στερημένος από φάρμακα, από ηλεκτρικό ρεύμα, από τροφή, που βλέπει τα παιδιά του να πεθαίνουν από την πείνα και τις ασθένειες, πρόκειται να γνωρίσει μια νέα τραγωδία.
<P>
Τίποτα, απολύτως τίποτα δεν επιτρέπει να επιβεβαιώσουμε ότι το Ιράκ αποτελεί μια στρατιωτική απειλή, για τους γείτονές του ή για τον κόσμο. Αλλά είναι επιτακτικό, για τον κ. Οϋίλιαμ Κλίντον, να κάνει να ξεχαστεί η αξιοθρήνητη φαλλοκρατική συμπεριφορά του υποδυόμενος τον φασίστα και, λίγους μήνες πριν από τις επόμενες προεδρικές εκλογές, να ικανοποιήσει τις απαιτήσεις της ισραηλινής Ακροδεξιάς και του πολεμοχαρή Νετανιάχου.
<P>
Έχουμε το καθήκον, εμείς οι Ευρωπαίοι, να εμποδίσουμε την δολοφονική τρέλα του Ισραήλ και της Αμερικής. Είναι καιρός να μας δοθούν τα μέσα για κάτι τέτοιο.

<SPEAKER ID=121 NAME="Lienemann">
Το σχέδιο ψηφίσματος σχετικά με την κατάσταση στο Ιράκ καθορίζει το πλαίσιο μιας θετικής συμφωνίας για την στάση που οι Ευρωπαίοι θα έπρεπε να κρατήσουν στους κόλπους των διεθνών οργανισμών, και ιδιαίτερα την άποψη ότι καμία στρατιωτική επέμβαση που θα είχε ως σκοπό να κάνει σεβαστό το διεθνές δίκαιο δεν θα έπρεπε να αναληφθεί εάν δεν είχαν εξεταστεί και χρησιμοποιηθεί όλες οι διπλωματικές οδοί. Ωστόσο, υπήρξε αναγκαίο να προβληθεί καλύτερα η ακόλουθη απόλυτη απαίτηση: ότι το μόνο όργανο που είναι αρμόδιο να λάβει απόφαση σχετικά με τις ενέργειες που πρέπει να ακολουθηθούν ώστε να ρυθμιστεί αυτή η διαμάχη είναι ο ΟΗΕ, το Συμβούλιο Ασφαλείας του ΟΗΕ.
<P>
Να γιατί θα ήθελα να είχε εγκριθεί η τροπολογία που στοχεύει στην αντικατάσταση του όρου ρητή "γνωμοδότηση» του Συμβουλίου Ασφαλείας με τον όρο ρητή "απόφαση», θυμίζοντας ότι σε καμία περίπτωση οι ΗΠΑ δεν μπορούν να επέμβουν ή να αποφασίσουν να δράσουν, ακόμα και αν το Συμβούλιο Ασφαλείας είχε αρκεστεί σε μια ανταλλαγή απόψεων, ή σε μια διατύπωση των επιφυλάξεών του. Η Ευρωπαϊκή Ένωση πρέπει να πρωταγωνιστεί αποφασιστικά στην αναγνώριση του ΟΗΕ ως κέντρου λήψης αποφάσεων, αρνούμενη την de facto πρωτοκαθεδρία ενός και μόνο κράτους και, στην προκειμένη περίπτωση, των Ηνωμένων Πολιτειών της Αμερικής.
<P>
Στην κρίση αυτή, η Ευρωπαϊκή Ένωση θα έπρεπε να επιδείξει μια μεγαλύτερη συνοχή και λυπούμαστε που ορισμένοι αρχηγοί κρατών βιάστηκαν να συμπαραταχθούν με τον Αμερικανό Πρόεδρο για να στηρίξουν τις προθέσεις του για στρατιωτική επέμβαση. Πρέπει να διαπιστώσουμε - δυστυχώς - εδώ τις τρομερές και ολέθριες συνέπειες της απουσίας θεσμικής προόδου στο επίπεδο της ΚΕΠΠΑ: η Ευρώπη είναι αδύναμη στην διεθνή σκηνή!
<P>
Πέρα από τα καταστροφικά αποτελέσματα που θα είχε μια στρατιωτική επέμβαση στο Ιράκ όσον αφορά τις ανθρώπινες ζωές, μπορούμε δικαιολογημένα να αναρωτηθούμε σχετικά με την αποτελεσματικότητα μιας τέτοιας απόφασης, εάν οι επιδιωκόμενοι στόχοι είναι πράγματι αυτοί που ανακοινώθηκαν: ο σεβασμός των διεθνών κανόνων και η άρνηση να αποκτήσει το Ιράκ ένα οπλοστάσιο χημικών ή πυρηνικών όπλων.
<P>
Φοβούμαστε ότι, έπειτα από μια τέτοια επέμβαση, το ιρακινό καθεστώς θα παραμείνει αντιδημοκρατικό, οι έλεγχοι θα γίνονται πιο δύσκολα, ο εξοπλισμός της χώρας θα συνεχίζεται, στο έδαφός της ή αλλού. Οι μόνοι που θα τιμωρηθούν θα είναι αυτοί που δεν μπορούν να κάνουν τίποτα για αυτό: οι κάτοικοι και ο πληθυσμός. Έτσι η διπλωματική οδός πρέπει να εξεταστεί με προσήλωση, και έως τέλους.
<P>
Τέλος, η πολιτική των δύο μέτρων και δύο σταθμών δεν θα μπορούσε να εφαρμοστεί στο πλαίσιο του διεθνούς δικαίου και του σεβασμού των συμφωνιών που έχουν υπογραφεί.
<P>
Το Κοινοβούλιό μας και η Ευρώπη πρέπει να επιμείνουν ώστε η ειρηνευτική διαδικασία στην Μέση Ανατολή να εξελιχθεί όπως προβλέπεται και να ξεκινήσουν μαζί με τον ΟΗΕ τα διαβήματα που είναι απαραίτητα για τον σεβασμό των δεσμεύσεων που έχουν αναληφθεί.
<P>
Ας μην εθελοτυφλούμε σχετικά με την δήθεν επείγουσα ανάγκη μιας μαζικής απάντησης στο Ιράκ. Οι ΗΠΑ παρουσιάστηκαν ξαφνικά υπερβολικά ανήσυχες λίγο καιρό μετά την απόφαση του ΟΗΕ να ξεκινήσει την διαδικασία "πετρέλαιο αντί τροφίμων», που θα είχε αντίκτυπο στις τιμές του πετρελαίου, και την στιγμή που θέματα εσωτερικής πολιτικής φαίνονταν να ωθούν τον Πρόεδρο Κλίντον σε μια θεαματική εξωτερική πρωτοβουλία. Η Ευρώπη πρέπει, σε κάθε περίπτωση, να διατηρήσει την αυτονομία κρίσης της και την ανεξαρτησία της. Η επιτυχία της ειρήνευσης στο Ιράκ, στη Μέση Ανατολή, βασίζεται σε μια ισορροπημένη, επίμονη δράση, έχοντας ως μόνο μέλημα την εφαρμογή του δικαίου.
<P>
Η οδός που επιλέχθηκε από τις Ηνωμένες Πολιτείες δεν είναι η σωστή. Η στρατιωτική επέμβαση είναι απαράδεκτη.

<SPEAKER ID=122 NAME="Macartney">
Εκ μέρους της συναδέλφου, κυρίας Ewing, και εμού, θα ήθελα να δηλώσω ότι το Σκωτικό Εθνικό Κόμμα καταδικάζει τις ενέργειες του Σαντάμ Χουσεΐν ο οποίος αψηφεί τη βούληση της διεθνούς κοινότητας και προσπαθεί συνεχώς να αποφύγει την ολοκλήρωση των επιθεωρήσεων στα οπλοστάσια του Ιράκ από αξιωματούχους του ΟΗΕ. Το Ιράκ πρέπει να τηρήσει τους όρους που έθεσε ο ΟΗΕ, και το Σκωτικό Εθνικό Κόμμα δέχεται ότι ο ΟΗΕ έχει το δικαίωμα να καταφύγει στη χρήση βίας ως έσχατο μέσο όταν όλοι οι άλλοι τρόποι θα έχουν αποτύχει, για να διασφαλίσει την αποδοχή των όρων.
<P>
Ωστόσο, το Σκωτικό Εθνικό Κόμμα αμφισβητεί τη σαφήνεια των στόχων αυτού του πολέμου, όπως παρουσιάζονται στις εξαγγελίες των κυβερνήσεων των Ηνωμένων Πολιτειών και της Μεγάλης Βρετανίας. ΤοΣκωτικό Εθνικό Κόμμα υποστηρίζει τον Γενικό Γραμματέα του ΟΗΕ Kofi Annan στην αποστολή του στη Βαγδάτη. Επιπλέον, το Σκωτικό Εθνικό Κόμμα επιδοκιμάζει την ορθότητα του συλλογισμού που περιέχουν οι προτάσεις να καθιερωθούν ζώνες απαγόρευσης προσπέλασης, να αυξηθούν οι ήδη υπάρχουσες ζώνες απαγόρευσης πτήσεων και να εγκατασταθεί σε αυτές τις περιοχές ένα σύστημα προσωρινής διακυβέρνησης. Αυτό θα αποτελέσει το πρώτο βήμα για την επικράτηση, σε ολόκληρο το Ιράκ, μίας πλουραλιστικής και δημοκρατικής κυβέρνησης. Επίσης, αυτές οι προτάσεις θα ανακούφιζαν την άσχημη κατάσταση στην οποία βρίσκονται οι Κούρδοι και οι Marsh Αραβες, που υφίστανται διωγμούς εδώ και δεκαετίες από το καθεστώς του Μπάαθ.
<P>
Το Σκωτικό Εθνικό Κόμμα πιστεύει ότι με παρόμοιες προτάσεις θα αποδυναμώσουμε τη δικτατορία του Σαντάμ Χουσεΐν, αντί να κινδυνεύουμε να την ενισχύσουμε, και θα αποφύγουμε τις απώλειες σε αμάχους, απώλειες που θα είχαμε, για παράδειγμα, με αεροπορικές επιδρομές εναντίον στρατιωτικών στόχων που βρίσκονται κοντά σε κατοικημένες περιοχές.
<P>
Κοινό σχέδιο ψηφίσματος σχετικά με την 54η Συνέλευση των Ηνωμένων Εθνών
<SPEAKER ID=123 NAME="Cushnahan">
Είναι πολύ απογοητευτικό το γεγονός ότι, ενώ η Ευρωπαϊκή Ένωση πρόκειται να αναλάβει ουσιαστική δράση στα θέματα της Νιγηρίας, της Βιρμανίας και των δικαιωμάτων των γυναικών και των παιδιών, δεν πρόκειται να υπάρξει παρόμοια πρωτοβουλία για τις παραβιάσεις των ανθρωπίνων δικαιωμάτων στην Κίνα. Είναι τρομερό το γεγονός ότι δεν υπάρχει ομοφωνία γι' αυτό το θέμα στους κόλπους του Συμβουλίου.
<P>
Η αιτία που προκαλεί αυτήν την κατάσταση πραγμάτων είναι προφανής και είναι η εξής: πάρα πολλά κράτη μέλη θεωρούν ότι τα συμφέροντα της αγοράς και του εμπορίου είναι πιο σημαντικά από τη μέριμνα για τα ανθρώπινα δικαιώματα. Πώς είναι δυνατόν να παριστάνουμε τις αυθεντίες στα θέματα ηθικής τάξεως όταν πρόκειται για το ζήτημα των ανθρωπίνων δικαιωμάτων σε άλλα μέρη του κόσμου, αν αποφασίσουμε να αγνοήσουμε την κατάσταση στην Κίνα; Αυτά τα κράτη μέλη που εκδίδονται για τριάντα αργύρια πρέπει να ντρέπονται. Η έλλειψη οποιασδήποτε δράσεως σε αυτό το θέμα καθιστά άνευ νοήματος την Κοινή Εξωτερική Πολιτική και την Κοινή Πολιτική Ασφάλειας της Ευρωπαϊκής Ένωσης.

<SPEAKER ID=124 NAME="Eriksson, Sjφstedt και Svensson">
Υπερψηφίσαμε το ψήφισμα καθ' ολοκληρίαν. Θέλουμε όμως να κάνουμε κάποια σχόλια.
<P>
Στην παράγραφο 1 γίνεται αναφορά σε μια ολόκληρη σειρά χωρών όπου γίνονται παραβιάσεις των ανθρωπίνων δικαιωμάτων, και τις οποίες θέλουν να υποδείξουν ιδιαιτέρως. Συμφωνούμε απολύτως ότι όλες αυτές οι χώρες θα πρέπει να επικριθούν γι' αυτές τις παραβιάσεις, αλλά θεωρούμε ταυτόχρονα ότι θα μπορούσαν και άλλες πολλές χώρες να συμπεριλαμβάνονται σ' αυτή την απαρίθμηση. Ένα παράδειγμα είναι ότι αναφέρεται η Κούβα στην ανακοίνωση. Συμφωνούμε ότι γίνονται παραβιάσεις των ανθρωπίνων δικαιωμάτων στην Κούβα, αλλά υπάρχει μια ολόκληρη σειρά άλλων χωρών στην Λατινική Αμερική όπου αυτές οι παραβιάσεις είναι σημαντικά χειρότερες απ' ότι συμβαίνει στην Κούβα. Το Μεξικό, η Βραζιλία και το Περού είναι παραδείγματα κρατών όπου ανυπεράσπιστοι εργάτες και αγρότες συνδικαλιστές και άλλοι πολίτες δολοφονήθηκαν από διάφορες παραστρατιωτικές ομάδες. Η επιλογή των απαριθμούμενων κρατών καθίσταται, μεταξύ άλλων εξαιτίας αυτού, κάπως παραπλανητική.
<P>
Στην παράγραφο 2 δίδεται μια ειδική προτεραιότητα στην Αλγερία. Συμφωνούμε ότι αυτό είναι απαραίτητο δεδομένης της σοβαρής κατάστασης στην χώρα, αλλά και εδώ επίσης θα μπορούσαν να αναφερθούν κάποια άλλα κράτη, π.χ. η Κολομβία, όπου η με κρατική υποστήριξη τρομοκρατία εναντίον μεγάλου μέρους του πληθυσμού της χώρας γίνεται ολοένα χειρότερη.
<P>
Τέλος, θέλουμε να συναινέσουμε με την αυστηρή κριτική της ανακοίνωσης κατά της κατάστασης στην Κίνα. Θεωρούμε ότι είναι σωστό να ειπωθεί ότι δεν έχει γίνει καμία πρόοδος στην Κίνα όσον αφορά το θέμα των ανθρωπίνων δικαιωμάτων.
<P>
Έκθεση Seal (A4-0015/98)
<SPEAKER ID=125 NAME="Cushnahan">
Θα ήθελα να καταγραφεί στα πρακτικά ότι υποστηρίζω την τροπολογία αριθ. 3 που κατατέθηκε εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών. Με την τροπολογία αυτή υποστηρίζεται το δικαίωμα των εργαζομένων στη Ryanair να ενταχθούν σε σωματείο και να αντιπροσωπεύονται από αυτό το σωματείο στις διαπραγματεύσεις με τους εργοδότες τους.
<P>
Ως ένθερμος υποστηρικτής του Κοινωνικού Κεφαλαίου, μού προκαλεί απογοήτευση το γεγονός ότι το κυρίως σώμα της νομοθεσίας της Ευρωπαϊκής Ένωσης, που απορρέει από αυτό, δεν προστατεύει ευλαβικά αυτό το δικαίωμα, και αυτό είναι κάτι που πρέπει να το επανορθώσουμε επειγόντως.

<SPEAKER ID=126 NAME="Εφραιμίδης">
Ο κατήφορος του άκρατου ανταγωνισμού και της απορρύθμισης φαίνεται ότι δεν έχει τέλος. Πριν ολοκληρωθεί η εφαρμογή του τρίτου πακέτου απελευθέρωσης, η Επιτροπή, στα πλαίσια του «απολογισμού» της, προαναγγέλλει παραπέρα σκλήρυνση της στάσης της, αγνοεί προκλητικά κάθε κοινωνική παράμετρο και έννοια δημόσιου συμφέροντος και υπηρεσίας, εμφανίζεται ουσιαστικά ως επίσημη εντολοδόχος των ισχυρών πολυεθνικών συμφερόντων των αιθέρων.
<P>
Οι χιλιάδες απολύσεις εργαζομένων, οι διαδικασίες ανατροπής των συλλογικών συμβάσεων στο όνομα της ανταγωνιστικότητας, η επίκληση της δαμόκλειας σπάθης του κλεισίματος εταιρειών, της κατάργησης συνδέσεων ή της εκχώρησης πτήσεων στο ιδιωτικό κεφάλαιο, οι επιταχυνόμενες ιδιωτικοποιήσεις, η εμφάνιση εταιρειών με αμφίβολα εχέγγυα σε βάρος της ποιότητας των υπηρεσιών, της ασφάλειας των πτήσεων και των εργασιακών σχέσεων συνθέτουν το τοπίο της απελευθερωμένης αγοράς εναέριων μεταφορών, πριν καν ολοκληρωθεί το σχετικό εγχείρημα.
<P>
Για την Επιτροπή βέβαια, όλα αυτά δεν συνθέτουν «εκρηκτικές» αλλαγές. Απλά έχει επίγνωση των «ενδεχόμενων επιπτώσεων» στην απασχόληση και «εκπονεί μελέτη». Σε σχέση με το περίφημο επιχείρημα ότι ο ανταγωνισμός οδηγεί σε μείωση των τιμών, παραδέχεται ότι κάτι τέτοιο δεν έχει επιτευχθεί και αρνείται το γεγονός ότι όπου οι νεοεισερχόμενοι ανταγωνιστές έχουν οδηγήσει σε ελάχιστη ποσοστιαία διαφοροποίηση, αυτό οφείλεται σε πρωτοφανή συμπίεση του κόστους, σε βάρος της ασφάλειας των εργαζομένων που απασχολούνται με τριτοκοσμικές συνθήκες και της ποιότητας των παρεχόμενων υπηρεσιών. Στον απολογισμό της αγνοεί τις συνέπειες για τα αεροδρόμια και τους εργαζόμενους από την οδηγία για την απελευθέρωση του handling, από τον κανονισμό για την απελευθέρωση του καμποτάζ. Καλεί για επιτάχυνση των ιδιωτικοποιήσεων και των αναδιαρθρώσεων στον κλάδο, απαιτεί την «αυστηρή» εφαρμογή των κανόνων ανταγωνισμού, προαναγγέλλει παραπέρα περιορισμό των κρατικών ενισχύσεων, αμφισβητεί άμεσα την αρχή της καθολικής υπηρεσίας, κάνοντας λόγο για «υπερβολική χρήση των υποχρεώσεων παροχής δημόσιας υπηρεσίας» και για ανάγκη εξέτασης «του κατά πόσο οι υποχρεώσεις αυτές αποτελούν καλυμμένο μέσο περιορισμού της πρόσβασης στην αγορά». Φυσικά δεν μπαίνει στον κόπο να εξηγήσει πώς θα συμβιβαστούν οι απαιτήσεις διαχείρισης με βάση την αρχή του ιδιωτικού επενδυτή με τις αυξημένες και ιδιαίτερες υποχρεώσεις των εθνικών αερομεταφορέων ως μέσων επικοινωνίας, σύνδεσης και ανάπτυξης των απομακρυσμένων περιοχών. Ούτε προβληματίζεται από την διαπίστωσή της ότι αυτές οι γραμμές είναι κατά κανόνα μη κερδοφόρες και επομένως άνευ ενδιαφέροντος για όποιον δρα μόνο με βάση τους όρους της αγοράς.
<P>
Ο εισηγητής αποδέχεται πλήρως την πολιτική και την όλη λογική της ΕΕ. Καλεί μάλιστα την Επιτροπή και το Συμβούλιο να επιταχύνουν «αποφασιστικά» την προώθηση των εκκρεμοτήτων που υπάρχουν, ζητεί αυστηρότερη εφαρμογή των κατευθύνσεων για τις κρατικές ενισχύσεις και την αποτροπή οποιασδήποτε «ειδικής μεταχείρισης» των εθνικών μεταφορέων, ζητεί την ενδυνάμωση του τζίρου των «ισχυρών» εταιρειών της Ευρώπης -σε βάρος προφανώς των ασθενέστερων από αυτές, που κινδυνεύουν να οδηγηθούν σε χρεωκοπία λόγω των υποχρεώσεων δημόσιου συμφέροντος που έχουν - , αποδέχεται την απελευθέρωση του καμποτάζ τη στιγμή που παραδέχεται ότι οι περισσότερες συνδέσεις εσωτερικού αποτελούν μη κερδοφόρες δραστηριότητες.
<P>
Δεν μπορούμε να δεχτούμε την αντίφαση ανάμεσα στην πλήρη αποδοχή του άκρατου ανταγωνισμού και την απλή «ανησυχία» για το ότι αυτός εφαρμόζεται σε βάρος της ασφάλειας και της απασχόλησης, ευνοώντας το κοινωνικό ντάμπινγκ.
<P>
Εμείς αρνούμαστε να αρκεστούμε στο να «διαπιστώνουμε» ή να «εκφράζουμε την ανησυχία» μας για την πορεία προς τα πίσω που ορισμένοι θέλουν να μας επιβάλουν. Θεωρούμε ότι τα συμφέροντα των λαών, των εργαζομένων, των χρηστών των μέσων εναέριας μεταφοράς υπερισχύουν των συμφερόντων μεγιστοποίησης του μεριδίου αγοράς των ισχυρών ομίλων αεροπορικών εταιρειών. Γι'αυτό και θα καταψηφίσουμε την έκθεση.

<SPEAKER ID=127 NAME="Holm">
Η ελεθεύρωση της αεροπλοΐας είχε σίγουρα κάποια καλή επίδραση στην αγορά. Ταυτόχρονα όμως οδήγησε, παρ' ότι είναι όπως λέγεται "ελεγχόμενη», σε πολλές αρνητικές επιπτώσεις, οι οποίες θεωρώ ότι θίγονται πολύ επιφανειακά σ' αυτήν την έκθεση.
<P>
Ο εισηγητής γράφει σαφώς ότι η ελευθέρωση οδήγησε στην αύξηση του μεγέθους της συνολικής αγοράς αερομεταφορών και ότι οι προγνώσεις για την ερχόμενη δεκαετία είναι μια ετήσια αύξηση 6-7 % (φράσεις που πρέπει να ληφθούν υπόψη, ι· και ιβ· αντίστοιχα). Προσωπικά αυτό το βλέπω ως ανησυχητικό, αφενός διότι σημαίνει επιπλέον επιβάρυνση του περιβάλλοντος καθώς η αεροπλοΐα δεν είναι ένα ιδιαίτερα φιλικό προς το περιβάλλον μεταφορικό μέσο, αφετέρου διότι ήδη σήμερα υπάρχει πυκνή κυκλοφορία στον εναέριο χώρο πάνω από την Ευρώπη, κάτι που μπορεί να οδηγήσει στην μείωση της ασφάλειας των πτήσεων αν και όταν αυξηθεί η κυκλοφορία.
<P>
Τα κοινωνικά θέματα δεν θίγονται ιδιαίτερα, ούτε επίσης στο έγγραφο της Επιτροπής, κάτι που είναι λυπηρό. Είναι προφανές ότι σε ορισμένες περιπτώσεις η ελευθέρωση οδήγησε σε μειωμένη επιρροή των συνδικαλιστικών οργάνων και, με τον τρόπο αυτό, και των ίδιων των εργαζομένων.
<P>
Έκθεση Keppelhoff-Wiechert (A4-0037/98)
<SPEAKER ID=128 NAME="Antilla, Lindqvist και Vδyrynen (ELDR), Seppδnen, Sjφstedt και Svensson (GUE/NGL), Gahrton, Holm και Lindholm (V), Bonde, Sandbζk, Lis Jensen και Krarup (I-EDN)">
Γνωρίζουμε σήμερα τις συνέπειες της χρήσης της βιοτεχνολογίας στη γεωργία. Η έκθεση των γενετικώς τροποποιημένων φυτών σε ανοιχτά οικοσυστήματα μπορεί συνεπώς να επιφέρει επιβλαβείς επιπτώσεις τις οποίες δεν έχουμε καμία δυνατότητα να εκτιμήσουμε σήμερα. Με την έκθεση αυτή η εισηγήτρια προτρέπει να ενισχυθεί η προκειμένη πρακτική. Κάτι τέτοιο δεν μπορούμε να το στηρίξουμε.
<P>
Έχει πολλές φορές αποδειχθεί ότι η χρήση φυτών που έχουν αναπτύξει αντίσταση σε ορισμένες ασθένειες ή έχουν καταστεί δηλητηριώδη για ορισμένα παράσιτα ζώα είχε διαμετρικώς αντίθετα αποτελέσματα. Για παράδειγμα, η χρήση καλαμποκιού που ήταν δηλητηριώδες για τις προνύμφες των εντόμων στην πραγματικότητα οδήγησε στο να αναπτύξουν τα εν λόγω παράσιτα αντίσταση στο φυτό. Ο ψεκασμός στη συγκεκριμένη αυτή περίπτωση έχει το πλεονέκτημα ότι μόνο για μια σύντομη περίοδο επηρεάζονται τα παράσιτα ζώα και ως εκ τούτου δεν αναπτύσσουν αντίσταση. Χωρίς επ' ουδενί τρόπω να θέλουμε να υπεραμυνθούμε αυτής της μεθόδου καταπολέμησης των παρασίτων, έχει ωστόσο αποδειχθεί ότι με τη γενετική καταπολέμηση το πρόβλημα των παράσιτων ζώων γίνεται δυσκολότερο να αντιμετωπιστεί.
<P>
Αυτή η έκθεση θέλει να προωθήσει την έρευνα στη βιοτεχνολογία εφαρμοζόμενη στη γεωργία, και γράφεται στην έκθεση ότι αυτό γίνεται προκειμένου να προωθηθεί η χρήση της. Κάτι τέτοιο δεν μπορεί επ' ουδενί λόγω να θεωρηθεί μη προβληματικό. Εκτός από τις αναφερθείσες περιβαλλοντικές συνέπειες και τους κινδύνους της βιοτεχνολογίας, δεν μπορούμε να είμαστε βέβαιοι ότι οι γενετικώς τροποποιημένοι οργανισμοί δεν θα έχουν αρνητικές επιπτώσεις στην ανθρώπινη υγεία, παρ' όλο που σήμερα δεν μπορούμε να αποδείξουμε τέτοια προβλήματα για την υγεία όσον αφορά τους οργανισμούς που προκύπτουν από τη χρήση της βιοτεχνολογίας. Αυτό που ξέρουμε είναι ότι η βιοποικιλότητα ίσως απειληθεί από τη χρήση της βιοτεχνολογίας και ότι η χρήση θα επιφέρει ένα μονοπώλιο της αγοράς των καλλιεργειών. Δεν θα επιτρέψουμε η εστίαση στο κέρδος στον γεωργικό τομέα να θεωρηθεί σημαντικότερη από την υγεία των ανθρώπων και το περιβάλλον.
<P>
Αντί της χρήσης ερευνητικών μέσων για τόσο αβέβαιες μεθόδους όπως η βιοτεχνολογία, θα έπρεπε να εστιαστούμε σε έναν τομέα που σε μεγάλο βαθμό δεν έχει ερευνηθεί. Πιο συγκεκριμένα, θα έπρεπε να χρησιμοποιήσουμε περισσότερους πόρους για να μάθουμε πώς οι μηχανισμοί της ίδιας της φύσης καταπολεμούν τα παράσιτα ζώα και φυτά.

<SPEAKER ID=129 NAME="des Places">
Η γεωργία της επόμενης χιλιετίας πρέπει να αντιμετωπίσει μια διπλή σημαντική πρόκληση: να θρέψει έναν παγκόσμιο πληθυσμό που πρόκειται να διπλασιαστεί στα επόμενα τριάντα χρόνια, σεβόμενη συγχρόνως τον άνθρωπο και το περιβάλλον.
<P>
Για να διατηρηθεί η ανταγωνιστικότητα της ευρωπαϊκής γεωργίας, αλλά και αυτή των επιχειρήσεων που συνδέονται με αυτήν, είναι αναγκαίο αυτή η γεωργία να μπορέσει να επωφεληθεί από τις τεχνολογίες που προσαρμόστηκαν στον παγκόσμιο ανταγωνισμό.
<P>
Μεταξύ των προτάσεων της Επιτροπής για την Ατζέντα 2000, βλέπουμε καθαρά την βούληση να αναπτυχθεί η παγκοσμιοποίηση της ευρωπαϊκής γεωργίας με μια πτώση των επιβεβλημένων τιμών και μια μείωση των ενισχύσεων. Είναι αναγκαίο να έχουμε μια ομοιογενή στάση. Πράγματι, είναι οι ίδιοι αυτοί που επιθυμούν να υπάρξει την ίδια στιγμή μια μείωση των γεωργικών ενισχύσεων και μια τροχοπέδη στην ανάπτυξη μιας τεχνολογικής γεωργίας.
<P>
Προσωπικά, δεν πιστεύω ότι η λύση της παγκοσμιοποίησης της ευρωπαϊκής γεωργίας είναι η καλή λύση. Αλλά, σε αυτό το πλαίσιο, το οποίο εύχονται να αναπτύξουν η Επιτροπή και ένας ορισμένος αριθμός μελών αυτού του Κοινοβουλίου, δεν βλέπω πώς θα μπορέσουμε να παραβλέψουμε την ανάπτυξη της βιοτεχνολογίας.
<P>
Το να αφήσουμε να περάσει αυτή η τεχνολογική επανάσταση έξω από τα ευρωπαϊκά σύνορα, καταργώντας συγχρόνως την αρχή της κοινοτικής προτίμησης, θα προκαλούσε μια ολική καταστροφή της γεωργίας μας.
<P>
Σε νομοθετικό επίπεδο, η Ευρωπαϊκή Ένωση και τα κράτη μέλη πρέπει να εγγυηθούν τόσο μια κάποια ελαστικότητα που να επιτρέπει την ανάπτυξη των ιδιωτικών και κρατικών πρωτοβουλιών όσο και την υγειονομική ασφάλεια των καταναλωτών. Η αρχή της προνοητικότητας πρέπει να αποτελεί την κινητήριο δύναμη της νομοθεσίας και οι αξιολογήσεις πρέπει να πραγματοποιούνται πάνω σε αυστηρές επιστημονικές βάσεις.

<SPEAKER ID=130 NAME="Spiers">
Ψήφισα εναντίον της έκθεσης Keppelhoff-Wiechert. Φοβάμαι ότι είναι υπερβολικά αισιόδοξη όσον αφορά τη δυνατότητα να ελεγχθεί η βιοτεχνολογία και όσον αφορά το ρόλο που μπορεί να παίξει η βιοτεχνολογία στην εξασφάλιση τροφής για τον κόσμο. Η βιοτεχνολογία προωθείται από τεράστια συμφέροντα που δεν ελέγχονται επαρκώς. Το πιθανότερο, σήμερα, είναι ότι μία ενδεχόμενη εξάπλωση της βιοτεχνολογίας θα τεθεί στην υπηρεσία αυτών των συμφερόντων, όχι στην υπηρεσία του περιβάλλοντος και όχι στην υπηρεσία της ανθρωπότητας.

<SPEAKER ID=131 LANGUAGE="EN" NAME="Falconer">
Κύριε Πρόεδρε, παρατηρούμε στο Κοινοβούλιο σήμερα ότι, από τη μια πλευρά, ήταν πολύ σημαντικό για τον κάθε ενδιαφερόμενο να εξηγήσει στο υπόλοιπο Σώμα γιατί ψήφισε με έναν συγκεκριμένο τρόπο. Αυτό το δικαίωμα τού αφαιρέθηκε. Αν κοιτάξετε γύρω σας θα δείτε ότι μόνον δύο ή τρεις βουλευτές είναι παρόντες, τέσσερις αν υπολογίσουμε κι εσάς. Δεν είναι ντροπή να αφαιρείται το δικαίωμα των βουλευτών με αυτόν τον τρόπο; Οι μόνοι που τιμωρούνται είναι οι διερμηνείς που παραμένουν εδώ αφοσιωμένοι για να ακούσουν μία αιτιολόγηση ψήφου. Είναι ντροπή ο τρόπος με τον οποίο χειρίζονται αυτά τα θέματα ο Πρόεδρος και το Προεδρείο. Είναι πια καιρός, εσείς, που σάς εξέλεξαν για να φροντίζετε για τα δικαιώματα των βουλευτών, να αρχίσετε να ασκείτε την εξουσία σας στο Προεδρείο και να φροντίσετε να ανακτήσουν οι βουλευτές τα δικαιώματά τους. Διαφορετικά, η αξιοπιστία αυτού του Κοινοβουλίου θα μειωθεί ακόμη περισσότερο.

<SPEAKER ID=132 NAME="Πρόεδρος">
Πολύ καλά, κύριε Falconer, θα μεταβιβάσω τα λόγια σας στο Προεδρείο. Επιπλέον, θα καταγραφούν στα Πλήρη Πρακτικά των Συνεδριάσεων.
<P>
(Η συνεδρίαση, διακοπείσα στις 13.25, συνεχίζεται στις 15.00)

<CHAPTER ID=7>
Συζήτηση Επικαίρων και Επειγόντων Θεμάτων
<SPEAKER ID=133 NAME="Πρόεδρος">
Η ημερήσια διάταξη προβλέπει την συζήτηση επί επικαίρων, επειγόντων και σημαντικών θεμάτων.

<SPEAKER ID=134 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
B4-0189/98 του κ. dell'Alba και άλλων, εξ ονόματος της Ομάδας της ευρωπαϊκής Ριζοσπαστικής Συμμαχίας, σχετικά με την κατάσταση στο Αφγανιστάν·-B4-0191/98 της κ. Roth και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με το Αφγανιστάν·-B4-0211/98 των βουλευτών Lulling και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, σχετικά με το Αφγανιστάν·-B4-0220/98 της κ. Andrι - Lιonard και άλλων, σχετικά με το Αφγανιστάν·-B4-0228/98 του κ. Pasty και άλλων, εξ ονόματος της Ομάδας Ένωση για την Ευρώπη, σχετικά με το Αφγανιστάν·-B4-0233/98 του κ. Sornosa Martνnez και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, σχετικά με την κατάσταση στο Αφγανιστάν·-B4-0253/98 της κ. Hoff, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στο Αφγανιστάν.
<SPEAKER ID=135 LANGUAGE="IT" NAME="Dell'Alba">
Κυρία Πρόεδρε, κύριε Αντιπρόεδρε της Επιτροπής, εκφράζω την ικανοποίησή μου για το γεγονός ότι αυτή τη φορά η Ομάδα μου προηγείται στις παρεμβάσεις γυρω από την κατάσταση στο Αφγανιστάν.
<P>
Ενώπιόν μας εκτυλίσσονται οι τραγικές σπάνιες εικόνες του σεισμού που έπληξε τόσες χιλιάδες ανθρώπων και των δυσχερειών που συναντούν οι ανθρωπιστικές οργανώσεις, επί παραδείγματι η ECO, στις επίπονες προσπάθειες άμεσης συμπαράστασης στους πληθυσμούς. Ενώπιόν μας εκτυλίσσονται επίσης οι δραματικές και εξίσου σπάνιες εικόνες των γεγονότων που διαδραματίζονται υπό το μεσαιωνικό καθεστώς των Tαλεμπάν, κυρίως σχετικά με την αντιμετώπιση των γυναικών.
<P>
Η επιδίωξη της διεξαγωγής της παρούσας συζήτησης αντιπροσώπευσε επίσης φόρο τιμής του Κοινοβουλίου στον αγώνα της Αφγανής, που προβλήθηκε ξανά τόσο αξιέπαινα με την προώθηση της εκστρατείας "ένα λουλούδι για τις γυναίκες της Καμπούλ». Η εκστρατεία αυτή αποτελεί κατά τη γνώμη μας την πλέον αξιόλογη χειρονομία για την αποφυγή της παραγκώνισης και της μοιρολατρικής αποδοχής τόσων συμφορών που πλήττουν τον κόσμο μας και για την αποτροπή πραγματικής φυλετικής διάκρισης - παρόμοιας μάλιστα με το καθεστώς του απαρτχάιντ - των δυο φύλων, που προσβάλλει τη συνείδηση όχι μόνο του δυτικού αλλά και του ισλαμικού κόσμου.
<P>
Συνεπώς, η πορεία προς τη σωστή κατεύθυνση χαράζεται με την έγκριση πρότασης ψηφίσματος για την αμείλικτη καταδίκη του καθεστώτος των Tαλεμπάν και όλων υποστηρικτών του, μεταξύ των οποίων συγκαταλέγονται και υπέρανω πάσης υποψίας δυτικές δυνάμεις, με στόχο την αμέριστη στήριξη της Επιτροπής στις προσπάθειες ανατροπής του καθεστώτος των Tαλεμπάν, σε αντίθεση με τις ενέργειες ορισμένων οργανώσεων, όπως της UNDCP, που προσανατολίζονται σε συμβιβαστικές λύσεις με το καθεστώς.

<SPEAKER ID=136 LANGUAGE="NL" NAME="Van Dijk">
Κύριε Πρόεδρε, το καθεστώς των Ταλεμπάν στο Αφγανιστάν χρησιμοποιεί θρησκευτικά επιχειρήματα για να ποδοπατήσει τα δικαιώματα των γυναικών, αλλά και κάτι περισσότερο, να προσπαθήσει να τις αποκλείσει από οποιαδήποτε συμμετοχή στη δημόσια ζώη του Αφγανιστάν. Στερήθηκαν της παιδείας και της ιατρικής περίθαλψης· οι γυναίκες μπορούν να εμφανισθούν στους δρόμους μόνον παρουσία του αδελφού, του συζύγου ή του πατέρα τους. Και ασφαλώς δεν επιτρέπεται στις γυναίκες να εκφράζουν δημοσίως τη γνώμη τους. Όλα αυτά αποτελούν βάναυση παραβίαση των ανθρωπίνων δικαιωμάτων και ειδικά των δικαιωμάτων της γυναίκας, παραβίαση που κατάντησε καθημερινή πράξη στις περιοχές του Αφγανιστάν που ελέγχονται από τους Ταλεμπάν. Δεν υπάρχει άλλη χώρα στον κόσμο, όπου αυτή η μορφή παραβίασης ανθρωπίνων δικαιωμάτων να έχει λάβει τέτοιες διαστάσεις. Εντούτοις, οι Ταλεμπάν δεν είναι παρά μια σπείρα κοινών εγκληματιών διψασμένων για εξουσία, που θέλουν να υποτάξουν πλήρως όλη την κοινωνία. Διατηρούν το καθεστώς τους με το διεθνές εμπόριο ηρωίνης. Φυσικά, όλα αυτά δεν έχουν καμία, μα καμία σχέση με θρησκεία.
<P>
Ξέρουμε ότι, στο πρόσφατο παρελθόν, οι γυναίκες στο Αφγανιστάν είχαν πολύ περισσότερες ελευθερίες και ότι πλήττονται τώρα όλες οι γυναίκες από όλες τις κοινωνικές τάξεις. Πώς θα αντιδρούσε η διεθνής κοινωνία, εάν υπήρχε κάπου στον κόσμο μια χώρα όπου οι γυναίκες ποδοπατούν τους άνδρες όπως ποδοπατούν τώρα οι Ταλεμπάν τις γυναίκες στο Αφγανιστάν; Δεν υπάρχει ούτε συζήτηση ότι κάτι τέτοιο δεν θα το ανεχόταν κανείς.
<P>
Κύριε Πρόεδρε, εφιστώ την προσοχή σας στην παράγραφο 11 του ψηφίσματος, διότι το καθεστώς των Ταλεμπάν διατηρείται στην εξουσία μεταξύ άλλων επειδή μερικές χώρες αναγνώρισαν το καθεστώς. Εμείς, η Ευρωπαϊκή Ένωση, διατηρούμε με αυτές τις χώρες αβασάνιστα πολιτικές και οικονομικές σχέσεις. Πρέπει να τεθεί τέρμα σε αυτό. Ας συνεχιστεί η ανθρωπιστική βοήθεια, ιδίως τώρα που οι συνέπειες του σεισμού φάνηκαν τόσο σοβαρές. Το καθεστώς όμως πρέπει να απομονωθεί τελείως.

<SPEAKER ID=137 LANGUAGE="FR" NAME="Lulling">
Κυρία Πρόεδρε, γνωρίζετε ότι ως γυναίκες έχουμε συνηθίσει εδώ και αιώνες να υφιστάμεθα διακρίσεις κάθε είδους.
<P>
Η φαντασία που έχουν αναπτύξει ορισμένοι άνδρες, ορισμένες ιδεολογίες και ορισμένα καθεστώτα εδώ και χιλιάδες χρόνια για να ταπεινώνουν τις γυναίκες, ατομικά και συλλογικά, αξίζει να καταγραφεί στο Βιβλίο των Ρεκόρ. Όμως ο τρόπος που το απεχθές καθεστώς των Ταλεμπάν στο Αφγανιστάν - σε αυτή τη χώρα που σπαρασσόταν εδώ και δεκάδες χρόνια λόγω της σοβιετικής κατοχής - μεταχειρίζεται τις γυναίκες, ξεπερνά τα όρια της φαντασίας στα τέλη του 20ού αιώνα.
<P>
Δυστυχώς, έχουμε ελάχιστες ψευδαισθήσεις όσον αφορά τις άμεσες συνέπειες της πρωτοβουλίας που αναλάβαμε ως Επιτροπή για τα Δικαιωμάτα της Γυναίκας, από κοινού με την Επιτροπή των Ευρωπαϊκών Κοινοτήτων, στα πλαίσια της διεθνούς ημέρας της γυναίκας. Επιθυμούμε να εκμεταλλευτούμε την 8η Μαρτίου για να ευαισθητοποιήσουμε την κοινή γνώμη σχετικά με την απόγνωση των γυναικών στο Αφγανιστάν, από τις οποίες το καθεστώς των Ταλεμπάν αποστερεί τα πλέον θεμελιώδη ανθρώπινα δικαιώματα. Αποστερώντας από τις γυναίκες την ελευθερία κινήσεως, έκφρασης, την πρόσβαση στην εκπαίδευση και στην ιατρική φροντίδα, οι Ταλεμπάν καθιστούν τις Αφγανές τα πλέον στερημένα, αξιολύπητα και δυστυχισμένα ανθρώπινα όντα στον κόσμο, και ένας Θεός ξέρει ότι χιλιάδες άλλες γυναίκες υφίστανται διακρίσεις στον κόσμο, όμως όχι σε αυτό το σημείο.
<P>
Δεν μπορούμε να σιωπήσουμε μπροστά σε τόση εξαθλίωση. Οφείλουμε να καταγγείλουμε αυτό το απεχθές καθεστώς και να προσπαθήσουμε να βρούμε τρόπο για να προωθήσουμε την ανθρωπιστική βοήθεια, ιδιαίτερα προς τις γυναίκες του Αφγανιστάν, χωρίς αυτό να ερμηνευθεί ως αναγνώριση του καθεστώτος των Ταλεμπάν
<P>
Θέλουμε να γνωρίζουν ότι δεν είναι μόνες τους στον αγώνα τους, ο οποίος είναι τόσο δύσκολος και επικίνδυνος. Επειδή έζησα τις φρικαλαιότητες της ναζιστικής κατοχής του Δευτέρου Παγκοσμίου Πολέμου, γνωρίζω την αξία που προσδίδουν οι πολέμιοι ενός τέτοιου καθεστώτος στην ηθική υποστήριξη. Ας γνωρίζουν οι γυναίκες του Αφγανιστάν ότι υποφέρουμε, ότι αγωνιζόμαστε στο πλευρό τους και ότι μαζί θα καταφέρουμε να απελευθερωθούν από ένα καθεστώς, οι υπεύθυνοι του οποίου δεν αξίζουν τον χαρακτηρισμό του ανθρώπινου όντος.

<SPEAKER ID=138 LANGUAGE="FR" NAME="Andrι-Lιonard">
Κυρία Πρόεδρε, μπορεί να φανταστεί κανείς ότι μια γυναίκα δεν μπορεί να εργαστεί γιατί είναι παράνομο να κερδίζει τα προς το ζην; Φανταστείτε ότι πρέπει να πείτε στην κόρη σας ότι δεν μπορεί πια να πάει στο σχολείο. Φανταστείτε ότι πρέπει να μείνετε σε ένα σπίτι όπου οι κουρτίνες και τα παράθυρα πρέπει να παραμένουν κλειστά. Φανταστείτε ότι δεν έχετε πλέον δικαίωμα στην ιατρική περίθαλψη. Φανταστείτε ότι οι γυναίκες δεν μπορούν να χρησιμεύσουν σε τίποτε άλλο εκτός από το να κάνουν παιδιά..
<P>
Θα ήθελα να απευθυνθώ στις γυναίκες του Αφγανιστάν, οι οποίες είναι ο στόχος ενός καθετώτος απαρχάιντ χωρίς προηγούμενο στην ιστορία της ανθρωπότητας, και οι οποίες αποστερούνται σήμερα τα θεμελιώδη ανθρώπινα δικαιώματα.
<P>
Ενώ η διεθνής κοινότητα ετοιμάζεται να γιορτάσει την 50ή επέτειο της Οικουμενικής Διακήρυξης των Δικαιωμάτων του Ανθρώπου, η αναφορά σε αυτές τις γυναίκες ισοδυναμεί με την καθιέρωση δύο μέτρων και δύο σταθμών. Εάν θέλουμενα ξεπεράσουμε τα όρια μιας κλασσικής συνεργασίας, οφείλουμε να καταφέρουμε να καταστήσουμε το θέμα των γυναικών αναπόφευκτο. Τα θέματα που θίγει αυτή η διακριτική μεταχείριση βρίσκονται στο επίκεντρο της συζήτησης περί δικαίου και περί κράτος δικαίου.
<P>
Θα ήθελα στο σημείο αυτό να εκφράσω την αλληλεγγύη μου προς τις γυναίκες του Αφγανιστάν, οι οποίες παρά την καταπίεση της οποίας είναι θύματα και τις αχαρακτήριστες απειλές των Ταλεμπάν, διαδηλώνουν αδιάλειπτα κατά της παραβίασης των θεμελιωδών τους δικαιωμάτων και υπέρ του δικαιώματος απλώς να ζήσουν.

<SPEAKER ID=139 NAME="Δασκαλάκη">
Κύριε Πρόεδρε, ακούστηκαν ήδη πάρα πολλά πράγματα. Ξέρουμε ποιά είναι η κατάσταση των γυναικών που αυτή τη στιγμή έχουν την ατυχία να έχουν γεννηθεί και να ζουν στο Αφγανιστάν.
<P>
Αυτή η συζήτηση γίνεται λίγο καιρό πριν από την γιορτή της γυναίκας. Στο πλαίσιο της Επιτροπής για τα Δικαιώματα της Γυναίκας είχαμε αποφασίσει να αναλάβουμε μια πρωτοβουλία για τις γυναίκες του Αφγανιστάν; νομίζω όμως ότι και αυτή η κίνηση που γίνεται εδώ είναι πάρα πολύ σωστή. Η ημέρα της γυναίκας πλησιάζει, ξέρουμε όλοι ότι κάθε χρόνο γιορτάζουμε τις γυναίκες, προβαίνουμε σε εκδηλώσεις με νόημα ή χωρίς νόημα, λέμε διάφορα πράγματα, τα οποία πολύ συχνά μένουν χωρίς αντίκρυσμα. Βεβαίως ο, τιδήποτε αφυπνίζει την κοινή γνώμη έχει σημασία και ο, τιδήποτε μπορεί να μας οδηγήσει στη συνειδητοποίηση των τεράστιων προβλημάτων έχει σημασία. Σε αυτή τη γωνιά του κόσμου αυτή τη στιγμή συντελούνται φρικτά πράγματα, τα οποία όταν έρχεται η ευκαιρία τα συζητούμε, ύστερα τα ξεχνάμε, ύστερα ξανάρχονται και η μοίρα των γυναικών του Αφγανιστάν περαμένει ίσως η χειρότερη μοίρα καταπιεζόμενων γυναικών σ'όλο τον κόσμο.
<P>
Η πρωτοβουλία της Επιτροπής είναι πάρα πολύ αξιόλογη και το σύνθημα ένα λουλούδι για τις γυναίκες της Καμπούλ είναι και αυτό ένα πάρα πολύ ωραίο και λίγο ρομαντικό σύνθημα. Να αναρωτηθούμε όμως ποιές είναι και οι δικές μας - εννοώ με την ευρύτατη έννοια - ευθύνες στην υπόθεση αυτή. Διότι πολλές φορές μιλάμε για ανελεύθερα καθεστώτα, πολλές φορές μιλάμε για τη μοίρα των ανθρώπων που ζουν σ'αυτά τα ανελεύθερα καθεστώτα και σπανίως αναλογιζόμαστε ότι πολλά από αυτά τα καθεστώτα δεν θα είχαν δει το φως της ημέρας, πολλά από τα μαρτύρια των ανθρώπων που ζουν σ'αυτές τις χώρες δεν θα υπήρχαν, εάν οι λεγόμενες χώρες του ελεύθερου και πολιτισμένου κόσμου δεν είχαν το μερίδιο της ευθύνης τους στις δυστυχίες αυτές.
<P>
Είναι κοινό μυστικό, έχει γραφεί σε όλο τον Τύπο, δεν έχει αναπτυχθεί καμμία θεωρία που να ανασκευάζει την υπόθεση ότι οι Ηνωμένες Πολιτείες έπαιξαν έναν πολύ «καλό» και πολύ συγκεκριμένο ρόλο στο να βρεθούν οι Ταλιμπάν στην εξουσία. Οι φεμινίστριες στις Ηνωμένες Πολιτείες προσπάθησαν να μπλοκάρουν τελευταία επενδύσεις στην χώρα αυτή. 'Ισως από τις φεμινίστριες θα δοθεί μία λύση, διότι πολλές φορές μιλάμε για τα ανθρώπινα δικαιώματα από τη μιά μεριά και πολλές φορές στον ελεύθερο κόσμο κάνουμε ό, τι μπορούμε για να μην ανθούν τα ανθρώπινα δικαιώματα.

<SPEAKER ID=140 LANGUAGE="FR" NAME="Pailler">
Κυρία Πρόεδρε, το Αφγανιστάν έχει αποκτήσει στρατηγική σημασία στη διεθνή σκηνή, ιδιαίτερα χάρη στην εγγύτητα με τους πετρελαϊκούς πόρους της κεντρικής Ασίας. Αυτό ακριβώς το γεγονός εξηγεί την ανεκτικότητα, για να μην πω την συνενοχή των Ηνωμένων Πολιτειών οι οποίες επέτρεψαν στους Ταλεμπάν να αναλάβουν την εξουσία, με την υποστήριξη του Πακιστάν.
<P>
Στο όνομα μιας σκοταδιστικής και πλήρως λανθασμένης ερμηνείας του Ισλάμ, οι Ταλεμπάν επιβάλουν στις γυναίκες του Αφγανιστάν κάθε είδους διακρίσεις και τους αρνούνται το δικαίωμα σε μία φυσιολογική ζωή. Δεν έχουν το δικαίωμα να συμμετέχουν στην πολιτική ζωή, δεν έχουν πρόσβαση στην εκπαίδευση ούτε στην ιατρική περίθαλψη. Δεν έχουν καμία ελευθερία κινήσεως ούτε έκφρασης. Στις εξόδους τους είναι υποχρεωμένες να φέρουν καλύπτρα η οποία θυμίζει τα κάγκελα των φυλακών, τα ενδύματά τους είναι τα δεσμά. Εκδηλώνεται ένα μίσος χωρίς προηγούμενο.
<P>
Είναι μια ανυπόφορη κατάσταση. Πρέπει να αναπτύξουμε δράση για να άρουμε το πέπλο της σιωπής. Ως εκ τούτου, χαίρομαι για το γεγονός ότι η Παγκόσμια Ημέρα των Γυναικών της 8ης Μαρτίου αφιερώνεται στις γυναίκες του Αφγανιστάν, για να εκφράσουμε την αλληλεγγύη και να ευαισθητοποιήσουμε την διεθνή κοινή γνώμη. Η ογδόη Μαρτίου δεν πρέπει να είναι μια μάχη για την τιμή των όπλων, αλλά το εφαλτήριο μιας εκστρατείας για να εκφράσουμε την υποστήριξή μας προς τις γυναίκες του Αφγανιστάν οι οποίες αγωνίζονται για την ελευθερία τους και την αξιοπρέπειά τους, εφαρμόζοντας με το δικό τους τρόπο την φράση του Αλγερινού ποιητή Jean Senac "Η ζωή που καταδιώκεται εφευρίσκει μια άλλη ζωή».

<SPEAKER ID=141 LANGUAGE="DE" NAME="Grφner">
Κυρίες και κύριοι, σας παρακαλώ να φανταστείτε για μια στιγμή - ιδιαίτερα οι άνδρες - ότι δεν επιτρέπεται να εμφανίζετε πια το πρόσωπό σας στη δημοσιότητα, ότι τα αγόρια δεν μπορούν πια να συμμετέχουν στα μαθήματα του σχολείου, δεν τους επιτρέπεται να χρησιμοποιούν τα δημόσια λεωφορεία, μπορούν να περπατούν στον δρόμο μόνο μαζί με την κοντινότερη συγγενή του άλλου φύλου και δεν δικαιούνται να κάνουν χρήση των δημοσίων υπηρεσιών υγείας. Αυτό ακριβώς συμβαίνει στις γυναίκες του Αφγανιστάν - ένα σενάριο τρόμου, που τους έχει επιβληθεί από τα μέλη της εθνοφρουράς των Ταλεμπάν. Μέσω ενός φανατισμού ενδεδυμένου με το πέπλο της θρησκείας, οι γυναίκες στερούνται τα πιο θεμελιώδη ανθρώπινα δικαιώματά τους, ενώ οι Ταλεμπάν δεν διστάζουν να καταστρατηγούν με ασύλληπτη βιαιότητα όλες τις διεθνείς συμβάσεις και τις ανθρωπιστικές συμφωνίες, χρηματοδοτούμενοι και στηριζόμενοι από το διεθνές εμπόριο ναρκωτικών. Οι γυναίκες του Αφγανιστάν έχουν στερηθεί τη φωνή τους. Χρειάζονται την αλληλεγγύη μας. Όποιες από αυτές προσπαθούν να καταγγείλουν στο εξωτερικό την παραβίαση των θεμελιωδών δικαιωμάτων τους, το κάνουν με κίνδυνο της ζωής τους. Τα θαρραλέα ρόδα του Αφγανιστάν, όπως προτιμώ να ονομάζω αυτές τις γυναίκες - χρειάζονται την αλληλεγγύη μας, και το Ευρωπαϊκό Κοινοβούλιο - κυρίως οι γυναίκες - στηρίζει όλες τις οργανώσεις, όλα τα προγράμματα που μπορούν να βελτιώσουν την κατάσταση των γυναικών στο Αφγανιστάν.
<P>
Το Ευρωπαϊκό Κοινοβούλιο, το Συμβούλιο και η Επιτροπή πρέπει να ενώσουν τις δυνάμεις τους και να διοχετεύσουν την ανθρωπιστική βοήθεια, που μόλις αποφασίστηκε στο πλαίσιο των 34 εκατομμυρίων μάρκων, εις διπλούν στις γυναίκες που φέρουν διπλό βάρος και έχουν διπλή ανάγκη. Οι Ταλεμπάν απαγόρευσαν την ξένη βοήθεια προς τις γυναίκες. Αυτό δεν θα πρέπει να το δεχθούμε!
<P>
Ένα από τα κύρια σημεία της φετινής παγκόσμιας ημέρας της γυναίκας στις 8 Μαρτίου θα είναι να επισημανθούν οι κατάφωρες παραβιάσεις των δικαιωμάτων των γυναικών στο Αφγανιστάν και να ασκηθεί διεθνώς πίεση στην κυβέρνηση της Καμπούλ. Η δικτατορία των μουλάδων πρέπει να τερματιστεί. Ο προσωρινός εφιάλτης του απαρτχάιντ λόγω φύλου πρέπει να εξαλειφθεί από την παγκόσμια σκηνή!.

<SPEAKER ID=142 LANGUAGE="DE" NAME="Lenz">
Κυρία Πρόεδρε, "ζωή κάτω από τα συντρίμμια» ήταν ο τίτλος ενός ρεπορτάζ στην τηλεόραση μετά τον σεισμό στο Αφγανιστάν. "Ζωή κάτω από το πέπλο» - όπως ήδη ειπώθηκε - είναι η κατάσταση που ισχύει για τις γυναίκες στο Αφγανιστάν. Αυτο το πέπλο δεν είναι μόνο κάτι εντελώς ασυνήθιστο ακόμα και για μουσουλμανικά κράτη, αλλά είναι μια περιφερόμενη φυλακή. Όσες το φορούν, βλέπουν τον κόσμο μέσα από ένα διπλό πλέγμα. Δεν μπορούν να βγαίνουν έξω μόνες, να πηγαίνουν στο σχολείο, η υγειονομική φροντίδα ουσιαστικά τούς είναι απαγορευμένη. Όλα αυτά μόνο και μόνο επειδή - κι αυτό δεν το λέω με ευχαρίστηση - ένας φανατισμένος λαός ανδρών σκλαβώνει τους ίδιους τους ανθρώπους του, τις μητέρες των παιδιών του. Ένας λαός που γνώριζε την παιδεία, του οποίου οι γυναίκες ασκούσαν ακαδημαϊκά επαγγέλματα, καταλύει μόνος του την αξιοπρέπειά του, την ευημερία και την αγωγή που θα κάνει τα παιδιά του ελεύθερους ανθρώπους. Τι θα γίνουν άραγε αυτά τα παιδιά;
<P>
Εάν η παγκόσμια ημέρα της γυναίκας στις 8 Μαρτίου έχει στ' αλήθεια κάποιο νόημα, το έχει γι'αυτές τις γυναίκες που δεν μπορούν να πολεμήσουν ενάντια στην καταπίεσή τους. Το σύνθημα "λουλούδια για την Καμπούλ» πρέπει να σημαίνει: πολλές φωνές υπέρ των γυναικών του Αφγανιστάν. Αναμφίβολα μπορεί κανείς να διαφωνεί σχετικά με τις διαφορές των πολιτισμών, αλλά όχι για έναν πολιτισμό που κλείνει το ήμισυ του πληθυσμού στη φυλακή λόγω του φύλου του, μόνο και μόνο εξαιτίας του φανατισμού - επειδή δηλαδή οι άνδρες θεωρούν τους εαυτούς τους φορείς του πολιτισμού τους, ενώ ταυτόχρονα κερδίζουν το εισόδημά τους με ναρκωτικά και όπλα. Τι είδους αντίληψη περί τιμής είναι αυτή; Όχι μόνο όλες οι γυναίκες του κόσμου, αλλά και όλοι οι άνδρες θα πρέπει να ξεσηκωθούν ενάντια σε αυτό, στο όνομα της αξιοπρέπειας κάθε ανθρώπου. Απευθύνουμε έκκληση προς την Επιτροπή να μεριμνήσει ώστε η ανθρωπιστική βοήθεια για το Αφγανιστάν να φθάσει άμεσα και στις γυναίκες. Διότι τα ανθρώπινα δικαιώματα που είναι, όπως γνωρίζουμε, και δικαιώματα των γυναικών, θα είναι κενά νοήματος εάν δεν συμβεί αυτό και θα απωλέσουν την αποτελεσματικότητά τους - κι αυτό 50 χρόνια μετά τη Διακήρυξη των Ηνωμένων Εθνών για τα Ανθρώπινα Δικαιώματα.

<SPEAKER ID=143 NAME="Fassa">
 Κυρία Πρόεδρε, η περίπτωση του Αφγανιστάν οδηγεί σε περαιτέρω στοχασμούς, εκτός από εκείνους που ήδη αναπτύχθηκαν. Πολλές φορές, κατά την αντιμετώπιση των προβλημάτων των αναπτυσσόμενων χωρών, διαπράττουμε άθελά μας το προοπτικό λάθος αρχικά της επικριτικής υπερεκτίμησης του δυτικού πολιτισμού και των αξιών του, ενώ στη συνέχεια η εξίσου επικριτική αποδοχή των εκτός Ευρώπης γεγονότων αποδεικνύει την παρερμηνεία της έννοιας του σεβασμού των ξένων πολιτισμών. Πράγματι, υπάρχουν αξίες της Δύσης που ανήκουν σε ολόκληρη την ανθρωπότητα, όπως το κράτος δικαίου, η δημοκρατία, ο σεβασμός των ανθρωπίνων δικαιωμάτων και, στην προκειμένη περίπτωση, της γυναίκας.
<P>
Συνεπώς, οφείλουμε να καταδικάσουμε αμετάπειστα την έλλειψη σεβασμού αυτών των δικαιωμάτων εκ μέρους του τωρινού καθεστώτος του Καμπούλ, με ιδιαίτερη έμφαση στην καταπάτηση των δικαιωμάτων της γυναίκας. Δεν πρέπει να λησμονηθεί το γεγονός ότι η ανοχή και η αναγνώριση του συνανθρώπου μας αποτελούν κοινή κληρονομιά των τριών μεγάλων μονοθεϊστικών θρησκειών, συμπεριλαμβανομένου του Μωαμεθανισμού, του οποίου η στρεβλή ερμηνεία δεν μπορεί να υιοθετηθεί για την τεκμηρίωση πολιτικής πράξης ή οποιασδήποτε φύσης ενέργειας που αντιτίθεται στις αρχές εκείνες.

<SPEAKER ID=144 NAME="Marνn">
Κυρία Πρόεδρε, κυρίες και κύριοι Βουλευτές, όπως γνωρίζετε, η Ευρωπαϊκή Ένωση, λόγω της ανησυχίας της για τον παρατεταμένο εμφύλιο πόλεμο στο Αφγανιστάν, εξέδωσε πρόσφατα μια κοινή θέση στην οποία αντανακλώνται οι ανησυχίες της σχετικά με τον εν εξελίξει πόλεμο, τη διατήρηση της αστάθειας στην περιοχή, την κατάσταση των ανθρωπίνων δικαιωμάτων στην εν λόγω χώρα, τα ναρκωτικά και την τρομοκρατία που προέρχονται από το Αφγανιστάν.
<P>
Όπως διαφαίνεται στην κοινή θέση, η Ευρωπαϊκή Ένωση θέλει να εξασφαλίσει την μη διάκριση με βάση το φύλο και να γίνεται η παροχή ενισχύσεων σύμφωνα με τις ανάγκες του πιο ευάλωτου μέρους του πληθυσμού. Ενώπιον μιας πιθανής διάκρισης σε νέα έργα ή σε έργα που βρίσκονται ήδη σε εξέλιξη, η Επιτροπή θα επιλέξει να σταματήσει τα εν λόγω έργα.
<P>
Σχετικά με την κατάσταση των γυναικών, η Επιτροπή υποστηρίζει ένθερμα μια εστίαση συντονισμένη με τους υπόλοιπους χρηματοδότες για τη δημιουργία επαρκών κινήτρων. Όσον αφορά αυτό, η θέση της Ευρωπαϊκής Ένωσης είναι η ακόλουθη: προσφάτως, η Angela King, αναπληρώτρια Γενική Γραμματέας των Ηνωμένων Εθνών και ειδική σύμβουλος για τις γυναίκες, επισκέφθηκε το Αφγανιστάν, και μόλις δημοσιεύθηκε η έκθεσή της. Η Επιτροπή προτείνει κάθε θέση σχετικά με αυτό το λεπτό ζήτημα να προσαρμόζεται στις κατευθυντήριες γραμμές που παρουσιάζονται σε αυτήν την έκθεση. Δεν απαρνούμαστε ως Επιτροπή το να έχουμε την δική μας άποψη για το πρόβλημα του Αφγανιστάν και, ιδιαίτερα, για το πρόβλημα της κατάστασης των γυναικών, αλλά κατανοούμε πως, λαμβάνοντας υπόψη την κατάσταση της χώρας - τον πόλεμο - είναι καλύτερα να συγκεντρώσουμε τα πάντα βάσει των κατευθυντήριων γραμμών που μόλις υποβλήθηκαν από τα Ηνωμένα Έθνη.
<P>
Η Ευρωπαϊκή Επιτροπή δέχεται ευνοϊκά την αλληλεγγύη του Κοινοβουλίου προς την κατάσταση των γυναικών στο Αφγανιστάν, καθώς και την υποστήριξή του προς την εκστρατεία της 8ης Μαρτίου "Ένα λουλούδι για τις γυναίκες της Καμπούλ», που διοργανώνεται επ' ευκαιρία της Παγκόσμιας Ημέρας της Γυναίκας.
<P>
Όσον αφορά τα ναρκωτικά, ένα πολύ λεπτό πρόβλημα, η ηρωίνη και η υπνοφόρος αποτελούν αυτήν τη στιγμή μια μεγάλη ανησυχία όλης της κοινωνίας, γιατί είναι σίγουρο πως στο Αφγανιστάν επεκτείνεται σε τεράστια κλίμακα η καλλιέργεια της υπνοφόρου, ιδιαίτερα για την παραγωγή της ηρωίνης. Ωστόσο εμείς επίσης, μαζί με το Κοινοβούλιο, συμμεριζόμαστε τις αμφιβολίες σχετικά με τη βιωσιμότητα του προγράμματος αντικατάστασης των καλλιεργειών μεγάλης κλίμακας που έχει προτείνει το PNUCID (το Πρόγραμμα των Ηνωμένων Εθνών για τον Διεθνή Έλεγχο των Ναρκωτικών). Και δεν είναι ότι η Ευρωπαϊκή Επιτροπή είναι ενάντια στην εναλλακτική ανάπτυξη, αυτό ήδη είναι πρακτική σε άλλα μέρη του κόσμου -στην Μεσόγειο με το Μαρόκο, για παράδειγμα, στη Λατινική Αμερική, τη Βολιβία, την Κολομβία, το Περού. Είμαστε σύμφωνοι με την εναλλακτική ανάπτυξη αλλά είμαστε της άποψης πως αυτήν την στιγμή η κατάσταση στο Αφγανιστάν, έτσι όπως έχει ο πόλεμος, είναι ευάλωτη για την εφαρμογή ενός προγράμματος εναλλακτικής ανάπτυξης για την καταπολέμηση της καλλιέργειας της υπνοφόρου εκτός και αν επέλθει ριζική αλλαγή της κατάστασης στη χώρα.
<P>
Όσον αφορά τον σεισμό στην επαρχία Τατζάρ, διεξάγονται εργασίες μέσω του ECHO και των επιχειρήσεων επείγουσας ανάγκης του Ερυθρού Σταυρού και των Γιατρών χωρίς Σύνορα (στο Βέλγιο), και όταν υπάρξει κάποια περαιτέρω πρόοδος, η Επιτροπή δεν θα αντιμετωπίσει καμία δυσκολία στην διεξαγωγή εργασιών αποκατάστασης.
<P>
Και σχετικά με κάποια από τα ζητήματα που θέσατε, κυρίες και κύριοι βουλευτές, αυτήν τη στιγμή, το γενικό σχέδιο ανθρωπιστικής βοήθειας για το Αφγανιστάν για το 1998 ανέρχεται σε 17 εκατ. Ecu. Αυτή θα είναι η κατευθυντήρια γραμμή των εργασιών που θα ακολουθήσει η Επιτροπή και, φυσικά, για να απαντήσω σχετικά με κάποια από τα ζητήματα που τέθηκαν, έχουμε συναίσθηση πως η κατάσταση στο Αφγανιστάν είναι πολύ δύσκολη. Και, τέλος, γιατί να κοροϊδευόμαστε, αυτό που συμβαίνει στο Αφγανιστάν, όπως και σε άλλες εμπόλεμες καταστάσεις, ανταποκρίνεται σε μια νέα γεωπολιτική, σε μια σειρά συγκλινόντων συμφερόντων, τα οποία έχουν σχέση με τα ναρκωτικά, την τρομοκρατία και τη διάκριση, αλλά που επίσης έχουν σχέση με τη γεωπολιτική θέση του Αφγανιστάν, ουσιαστικά, για πιθανά έργα αερίου και πετρελαίου. Θα καταλάβετε πολύ καλά τι εννοώ: ο ψυχρός πόλεμος σε αυτό το μέρος του κόσμου έχει αντικατασταθεί από έναν πόλεμο συμφερόντων.

<SPEAKER ID=145 NAME="Πρόδερος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=146 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Β4-0184/98, του κ. Bertinotti και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βορείων Χωρών, σχετικά με την τραγωδία του όρους Cermis·-Β4-0187/98, του κ. Dell'Alba, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την τραγωδία του όρους Cermis·-Β4-0209/98, του κ. Bianco και άλλων, εξ ονόματος της Ομάδας του Ευρωπαϊκού Λαικού Κόμματος, σχετικά με το ατύχημα στο όρος Cermis·-B4-0210/98, των βουλευτών Azzolini και Santini, εξ ονόματος της Ομάδας Ένωση για την Ευρώπη, σχετικά με το ατύχημα που προκλήθηκε στην Ιταλία από το αμερικανικό στρατιωτικό αεροσκάφος·-Β4-0221/98, του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την καταστροφή στην Cavalese·-Β4-0243/98, της κ. Aglietta και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την τραγωδία του όρους Cermis·-Β4-0250/98, του κ. Colajanni και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με το θάνατο 20 ατόμων που προκάλεσε αμερικανικό αεροσκάφος στο Cavalese της Ιταλίας.
<SPEAKER ID=147 LANGUAGE="IT" NAME="Pettinari">
Κυρία Πρόεδρε, κύριε Επίτροπε, η τραγωδία που διαδραματίστηκε στο όρος Cermis είχε προβλεφτεί σαφέστατα. Οι τοπικές αρχές είχαν επανειλημμένα καταγγείλει δημοσίως τους κινδύνους συνυφασμένους με τα εναέρια παιχνίδια που ξεκινούσαν από τη βάση του Αviano και, μέσα από τις κοιλάδες του Tρεντίνου, επιβεβαίωναν τη δεξιοτεχνία των πιλότων της αμερικανικής βάσης, στην προσπάθειά τους να περάσουν με τα αεροπλάνα τους κάτω από γέφυρες, ηλεκτρικά καλώδια και, δυστυχώς, κάτω από τα καλώδια του τελεφερίκ. Ήταν αναμενόμενη κάποια συμφορά, όπως και έγινε.
<P>
Προβάλλεται τώρα το βασικό ερώτημα και η ανάγκη συζήτησης γύρω από το νόημα των βάσεων ξένης δύναμης στο έδαφος κράτους μέλους της Ένωσης. Τίθεται ωστόσο και το ζήτημα της άμεσης απαγόρευσης στρατιωτικών πτήσεων σε χαμηλά υψόμετρα και της αναθεώρησης των διατάξεων που διέπουν τις στρατιωτικές πτήσεις. Οι τελευταίες κατά τη γνώμη μου πρέπει να διεξάγονται σε συγκεκριμένες οριοθετημένες περιοχές, μακριά από τις κατοικημένες εκτάσεις.
<P>
Θα ήθελα να επιστήσω την προσοχή του Επιτρόπου σε ένα τελευταίο σημείο, στο οποίο πιστεύω ότι η Επιτροπή οφείλει να τοποθετηθεί και να προβεί σε τυχόν αναγκαίες πρωτοβουλίες. Πρέπει να ασκηθεί πίεση ώστε οι Ηνωμένες Πολιτείες να αποποιηθούν του δικαιώματος εκδίκασης της τραγωδίας και να επιτραπεί η ταχύτατη διεξαγωγή της δίκης στην Ιταλία.
<P>
Ας μου επιτραπεί να υπενθυμίσω ότι τα θύματα της τραγωδίας προέρχονταν από έξι ευρωπαϊκές χώρες, οι πέντε από τις οποίες ανήκουν στην κοινοτική Ευρώπη. Μετά από παρόμοιας εμβέλειας τραγωδία ξεπερνάει κάθε όριο ο παραγκωνισμός των ευθυνών, όχι βέβαια για λόγους εκδίκησης ή τιμωρίας, αλλά για την αποφυγή μελλοντικής επανάληψης παρόμοιων τραγωδιών.

<SPEAKER ID=148 NAME="Dell'Alba">
Κυρία Πρόεδρε, θα ήθελα να επισημάνω στον συνάδελφο κ. Pettinari ότι ακριβώς πριν από λίγα λεπτά πληροφορήθηκα από είδηση πρακτορείου ότι σήμερα το πρωί οι ιταλικές δικαστικές αρχές ζήτησαν επίσημα να τους διατεθεί ο φάκελος με την πρόθεση να αποδεσμευτούν κατά κάποιο τρόπο οι Αμερικανοί από τις διατάξεις της Συνθήκης του Λονδίνου. Στην περίπτωση αυτή προτίθεμαι να υποβάλω στις 17.30, από κοινού με τους συντάκτες των προτάσεων ψηφίσματος, προφορική τροπολογία για να κοινοποιηθεί το σημαντικό αυτό γεγονός.
<P>
Υιοθετώντας την ίδια κατευθυντήρια γραμμή του προηγούμενου συναδέλφου και αβέβαιος για τη δυνατότητα βοήθειας εκ μέρους της Επιτροπής, θα ήθελα να δηλώσω ότι, κάποιες διατάξεις που το 1951, στη διάρκεια του ψυχρού πολέμου, μπορούσαν να δικαιολογηθούν, επί παραδείγματι ένα είδος ετεροδικίας παρόμοιο με εκείνο που απολάμβανε η Εκκλησία κατά τον Μεσαίωνα και άλλες εποχές, σήμερα δείχνουν εντελώς απηρχαιωμένες, ενώ αποτελούν μάλιστα προσβολή για τα θύματα και τις δικαστικές αρχές, που διαθέτουν κάθε δυνατότητα διερεύνησης και απόδοσης της δικαιόσυνης στις περιπτώσεις εναέριας ακροβασίας και όταν αποδεδειγμένα δεν πρόκειται για στρατιωτικές ασκήσεις.

<SPEAKER ID=149 LANGUAGE="IT" NAME="Burtone">
Κυρία Πρόεδρε, ειπώθηκε ήδη αλλά θέλω να το επαναλάβω: είκοσι αθώοι πολίτες γερμανικής, βελγικής, ιταλικής, πολωνικής, αυστριακής και ολλανδικής εθνικότητας, που περνούσαν μερικές μέρες ξεκούρασης και ψυχαγωγίας στο ιταλικό θέρετρο του Cavalese, στις 3 του περασμένου μηνός Φεβρουαρίου, έχασαν τη ζωή τους εξαιτίας ατυχήματος που προξενήθηκε στη διάρκεια στρατιωτικής άσκησης αεροπλάνου των ΗΠΑ της βάσης του Aviano, που στο πέρασμά του έκοψε τα καλώδια του τελεφερίκ του όρους Cermis, καταλήγοντας σε τραγωδία.
<P>
Η πρόταση ψηφίσματος που υποβλήθηκε στοχεύει όχι μόνο στην έκφραση βαθύτατης λύπης για το πένθος των οικογενειών των θυμάτων, αλλά και στην εστίαση της προσοχής του Ευρωπαϊκού Κοινοβολίου σε ζητήματα που κυμαίνονται από την εξακρίβωση των αιτιών και της αλήθειας, μέχρι την τήρηση των διεθνών κανονισμών που ρυθμίζουν την εκπαίδευση των αστικών και στρατιωτικών πτήσεων. Ενώ τονίζουμε τις επανειλημμένες δηλώσεις των τοπικών αρχών της περιοχής του Tρεντίνου-Ανω Αδίγη σχετικά με τους κινδύνους των στρατιωτικών πτήσεων κατά τις ασκήσεις χαμηλού υψόμετρου στο έδαφος των κοιλάδων του Τρεντίνου και του Ανω Αδίγη και συνεπώς με την ανάγκη αναστολής των ιδίων, με την πρόταση ψηφίσματος υποβάλλεται αίτημα στις αστικές και στρατιωτικές αρχές των Ηνωμένων Πολιτειών για να συνεργαστούν απροκάλυπτα στην έρευνα, με στόχο την εξακρίβωση των αιτιών και των ευθυνών, με διαφανή αξιοποίηση όλων των πηγών πληροφόρησης και απόδειξης.
<P>
Επιδιώκεται επίσης η σύναψη νέας συμφωνίας μεταξύ των Ηνωμένων Πολιτειών και των κρατών μελών της Ευρωπαϊκής Ένωσης που συμμετέχουν στο ΝΑΤΟ, για τις διαδικασίες ασφαλείας, με ρητή απαγόρευση στρατιωτικών πτήσεων χαμηλού υψόμετρου στις περιοχές υψηλού κινδύνου για την ασφάλεια των αστικών πληθυσμών.

<SPEAKER ID=150 LANGUAGE="IT" NAME="Florio">
Κυρία Πρόεδρε, όταν συμβαίνει κάποια τραγωδία όπου πολλά άτομα χάνουν τη ζωή τους, η διεθνής κοινότητα παραμένει άναυδη, συγκινείται και συχνά κινητοποιείται για την προσφορά βοηθείας. Όταν μάλιστα η τραγωδία είναι παράδοξη, όπως αυτή που διαδραμαστίστηκε στο όρος Cermis, η πρώτη αντίδραση είναι εκδήλωση οργής και σκεπτικισμού. Δεν υπάρχει κάποιος λόγος που να δικαιολογεί το ατύχημα της 3ης του παρελθόντος μηνός Φεβρουαρίου στο Cavalese, στο Τρεντίνο-Ανω Αδίγη, όπου δυστυχώς αναδείχθηκαν ξανά οι τρομερές συνέπειες της ηλιθιότητας των ανθρώπων που χειρίζονται πανίσχυρα μέσα κατασκευασμένα για αμυντικούς σκοπούς, ενώ μετατρέπονται με κακό χειρισμό σε καταστροφικά όργανα.
<P>
Στο Cavalese, ένα στρατιωτικό αεροπλάνο των Ηνωμένων Πολιτειών, μάλλον για ένα τρελό παιχνίδι των επιβατών του, πέταξε με ιλιγγιώδη ταχύτητα μόνο λίγα μέτρα από το έδαφος, σε περιοχή όπου συχνάζει ο αθλητικός τουρισμός και με τον τρόπο αυτό έκοψε τα καλώδια του τελεφερίκ, προκαλώντας τη συνθλιβή του κουβούκλιου και των άτυχων τουριστών στο έδαφος..Δεν προτίθεμαι να εκφωνήσω κατηγορίες εναντίον των δυνάμεων της Ατλαντικής Συμμαχίας, στις οποίες μάλιστα πρέπει να αναγνωριστεί η αξιέπαινη υπεράσπιση του ελεύθερου κόσμου όταν ο πλανήτης ήταν χωρισμένος σε συμμαχίες, που υφίστανται ακόμη και σήμερα. Ωστόσο, είναι απαράδεκτα και παράλογα τα τραγικά ατυχήματα όπως εκείνο του Cermis, που οφείλονται στην καλύτερη των περιπτώσεων σε φρικτή επιπολαιότητα ενώ, στη χειρότερη περίπτωση, σε δόλια ανοησία.
<P>
Για τον λόγο αυτό, η Ομάδα Ένωση για την Ευρώπη στηρίζει την συμβιβαστική πρόταση ψηφίσματος που υποβλήθηκε σήμερα στο Κοινοβούλιο με την ελπίδα ότι θα συνοδευτεί από έμπρακτες ενέργειες ώστε οι προσδοκίες της να υλοποιηθούν.

<SPEAKER ID=151 LANGUAGE="IT" NAME="Fassa">
Κυρία Πρόεδρε, το ολέθριο ατύχημα του όρους Cermis πρέπει να αποδοκιμαστεί. Καμία πολιτική βλέψη δεν μπορεί να αξίζει περισσότερο από την ανθρώπινη ζωή, που πρέπει να προστατευτεί από κάθε πολιτική ενέργεια και κάθε στρατιωτική δύναμη. Για τον λόγο αυτό οι αμερικανικές αρχές οφείλουν να συμπράξουν με κάθε μέσον και κάθε δύναμη με τις ιταλικές αρχές, ώστε να διελευκανθούν τα αίτια της τραγωδίας. Θέλω να τονίσω ότι η ανάγκη αυτή ενισχύεται περαιτέρω από τη θέση μεγάλης ισχύος που απολαμβάνουν οι Ηνωμένες Πολιτείες της Αμερικής. Πράγματι, η πραγματική δύναμη δεν μετριέται με στρατιωτικά αλλά κυρίως ηθικά σταθμά. Ας προπορευτούν οι Ηνωμένες Πολιτείες στην επίδειξη εκείνης της ηθικότητας που τόσες φορές υπερασπίστηκαν με ζήλο.

<SPEAKER ID=152 LANGUAGE="IT" NAME="Τamino">
Κυρία Πρόεδρε, όπως υπογράμμισαν οι προηγούμενοι ομιλητές, δεν διαφεύγει από κανέναν ότι η αθέτηση των προβλεπόμενων και συμφωνηθέντων κανόνων για τις εναέριες στρατιωτικές ασκήσεις προκάλεσε το τραγικό ατύχημα. Όμως, η τραγωδία αυτή φωτίζει και άλλες πτυχές, όπως επί παραδείγματι το γεγονός ότι, παρά τις συχνές καταγγελίες εκ μέρους των αρχών του Νότιου Τιρόλου και της περιοχής του Τρεντίνου για τις πτήσεις αεροπλάνων πάνω στις κατοικημένες περιοχές σε χαμηλότατα υψόμετρα, μέχρι τα όρια της αυτοκτονίας ή ανθρωποκτονίας, όπως τελικά διαπιστώθηκε, οι πτήσεις αυτές συνεχίστηκαν επί μακρόν και ανενόχλητες. Απορούμε για το γεγονός ότι, παρά τις αμέτρητες καταγγελίες για τον κίνδυνο παρόμοιων ασκήσεων, δεν βρέθηκε λύση. Εντούτοις οι λύσεις υπάρχουν, δεδομένης της δυνατότητας διεξαγωγής ασκήσεων σε ειδικά επιλεγμένες ζώνες όπου δεν διατρέχουν κανένα κίνδυνο οι άνθρωποι και τα αγαθά και που χαρακτηρίζονται ως ασφαλείς αεροδιάδρομοι. Τίποτα από όλα αυτά δεν εφαρμόστηκε.
<P>
Είναι συνεπώς ολοφάνερο ότι, για την προστασία της φυσικής ασφάλειας ατόμων και αγαθών απαιτούνται αυστηροί κανόνες ευρωπαϊκού ή εθνικού επιπέδου σχετικά με τη χρήση των αεροσκαφών στη διάρκεια των ασκήσεων. Αυτό το ατύχημα φανερώνει επίσης το πρόβλημα της περιορισμένης κυριαρχίας των ευρωπαϊκών χωρών στις οποίες υπάρχουν βάσεις του ΝΑΤΟ ή αμερικανικές βάσεις. Πράγματι, όχι μόνο αυτές οι βάσεις δεν υπάγονται στη νομοθεσία των χωρών όπου φιλοξενούνται, αλλά επίσης τυχόν αδικήματα που διαπράχθηκαν από το αμερικανικό προσωπικό των εν λόγω βάσεων εκφεύγουν από το νομοθετικό πλαίσιο της χώρας όπου διαπράχθηκαν για να εμπίπτουν στη σφαίρα αρμοδιότητας των αμερικανών δικαστών. Ως εκ τούτου, διατυπώνουμε ένθερμα το αίτημα της αναθεώρησης του άρθρου 7 της Συνθήκης του Λονδίνου που ρυθμίζει και διευθετεί τις νομοθετικές αρμοδιότητες.

<SPEAKER ID=153 NAME="Ιmbeni">
Κυρία Πρόεδρε, η τραγωδία του τελεφερίκ του Cermis έπληξε πρώτα απ' όλα τις οικογένειες των θυμάτων και ο πόνος τους δεν θα απαλυνθεί από τα δικά μας λόγια. Ευχόμαστε τουλάχιστον να διαβιβαστεί το δικό μας μήνυμα σεβασμού για το πένθος που τις έπληξε.
<P>
Η τραγωδία διαδραματίστηκε στην περιοχή του Τρεντίνου-Ανω Αδίγη, επαρχία στην οποία οι στρατιωτικές ασκήσεις είχαν από καιρό ξεσηκώσει κύμα διαμαρτυριών, που δυστυχώς δεν εισακούστηκαν. Πολίτες, δήμαρχοι, σύμβουλοι και βουλευτές του εθνικού κοινοβουλίου είχαν επισημάνει, δυστυχώς ανώφελα, τους κινδύνους. Αναμφισβήτητα, όλοι γνωρίζουμε ότι το μεγαλύτερο μέρος αυτών των ασκήσεων είχαν συνδεθεί με την ειρηνευτική αποστολή στη Βοσνία και για τον λόγο αυτό κατά τα προηγούμενα έτη αντιμετωπίστηκαν με κατανόηση τόσο οι πιλότοι όσο και οι στρατιώτες που διασφάλιζαν την επιτυχία της αποστολής. Ωστόσο, δίκαιες ήταν οι διαμαρτυρίες, δεδομένων των υπερβολικών κινδύνων, και έπρεπε να θεσπιστούν νέοι κανόνες για τις ασκήσεις. Όποιος αγνόησε τους κινδύνους, είναι υπόλογος τουλάχιστον για υπεροψία και ματαιοδοξία, στάσεις που δεν συμβαδίζουν με τον σεβασμό της ζωής των πολιτών, όλων των κατοίκων της Βοσνίας των πιλότων των αεροπλάνων, των κατοίκων και των παραθεριστών των κοιλάδων του Τρεντίνου-Ανω Αδίγη.
<P>
Κύριε Πρόεδρε, παρόμοια τραγωδία έπληξε βαθιά και τον πληθυσμό της δικής μου περιφέρειας, της Μπολόνιας, όταν πριν από επτά χρόνια ένα στρατιωτικό αεροπλάνο έπαθε βλάβη, εγκαταλήφθηκε από τον πιλότο και γκρεμίστηκε πάνω σε σχολείο, με συνέπεια τον θάνατο 12 νέων και τον τραυματισμό άλλων εξήντα. Ήταν η 6η Δεκεμβρίου του 1990, κυρία Fontaine. Αν η μνήμη σας δεν σας βοηθάει, μπορώ να σας υπενθυμίσω ότι είμασταν μαζί στο Ισραήλ. Μόλις είχαμε ολοκληρώσει την επίσκεψή μας στο Μουσείο του Yad Vashem, όταν ο Πρέσβης της χώρας μου ανείγγειλε τηλεφωνικά την είδηση. Ακριβώς λίγες μέρες πριν από την καταστροφή στο Cermis, οι τρεις κατηγορούμενοι για το ατύχημα της Μπολόνιας αθωώθηκαν οριστικά, καθώς οι δικαστές έκριναν ότι το συμβάν δεν αποτελούσε έγκλημα. Αγαπητοί συνάδελφοι, υπήρξε επίπονη η συνάντηση με τους γονείς των νεκρών παιδιών, που ήταν ένοχοι αποκλειστικά για την παρουσία τους στο σχολείο, ώστε να τους αναγγείλουμε ότι αποδόθηκε δικαιοσύνη.
<P>
Οι προτάσεις που περιέχονται στην προτάση ψηφίσματος, που πρόκειται να εγκρίνουμε ως Ομάδα, έχουν και τον στόχο της αποτροπής της τελετουργίας που ολοκληρώνεται με αθωωτική απόφαση!
<P>
(Χειροκροτήματα)

<SPEAKER ID=154 LANGUAGE="NL" NAME="De Coene">
Κυρία Πρόεδρε, κύριε Επίτροπε, συνάδελφοι, θεωρώ σωστό το Ευρωπαϊκό Κοινοβούλιο να πάρει θέση σχετικά με το ατύχημα στο Cavalese, διότι όχι μόνο χρειάζονται νέοι, πιο αυστηροί κανόνες, αλλά διότι ούτε οι υπάρχοντες κανόνες δεν τηρήθηκαν, όπως προκύπτει από μια έρευνα που σήμερα προχώρησε και άλλο.Ναι μεν μπορεί το πλήρωμα να εκφράζει τη συμπαράστασή του προς τις οικογένειες των θυμάτων, ναι μεν μπορεί να δηλώνει - και παραθέτω - ότι ποτέ δεν θα έκανε εσκεμμένα κάτι που να θέτει σε κίνδυνο τη ζωή των άλλων, αλλά σήμερα αποδείχθηκε αναντίρρητα ότι το αεροσκάφος δεν σεβάστηκε βασικούς κανόνες. Πέταξε σε ύψος μόλις 150 μέτρων, ενώ το επιτρεπόμενο ελάχιστο ύψος είναι 300 μέτρα και μάλιστα, βάσει των ιταλικών προδιαγραφών, 600 μέτρα.
<P>
Μάρτυρες δήλωσαν ακόμη ότι το αεροσκάφος είχε επιδοθεί σε ένα είδος joy riding , σε παράνομα παιχνίδια. Οι ντόπιοι παραπονιούνται χρόνια τώρα για τη μεγάλη διαταραχή που δημιουργούν τέτοιες πτήσεις. Αποδείχθηκε ακόμη ότι ο πιλότος πετούσε με αμερικανικούς στρατιωτικούς χάρτες, στους οποίες δεν είχε καν σημειωθεί ο χιονοδρομικός ανελκυστήρας, αντί να χρησιμοποιεί τους ιταλικούς στρατιωτικούς χάρτες, που όντως τον ανέφεραν. Μιλάμε για μεγάλη υποκρισία.
<P>
Από τα προαναφερόμενα στοιχεία, μπορούμε να βγάλουμε μόνον τα εξής συμπεράσματα, κύριοι συνάδελφοι. Από δώ και πέρα, οι αμερικανικές αρχές οφείλουν να συνεργασθούν πλήρως με τις ιταλικές δικαστικές αρχές, σε κλίμα μεγάλης διαφάνειας, ώστε να προχωρήσει η έρευνα. Στρατιωτικές εκπαιδευτικές πτήσεις σε χαμηλό ύψος πρέπει να απαγορεύονται, εφόσον υπάρχει κίνδυνος για τους πολίτες. Πρέπει να θεσπισθούν πιο αυστηροί κανόνες ελέγχου, πιο αυστηροι κανόνες και για όλες τις αεροπορικές μονάδες όπου κι αν βρίσκονται στην Ευρώπη.
<P>
Τέλος, οι τοπικές δικαστικές αρχές της Ιταλίας πρέπει να έχουν πλήρη εξουσιοδότηση να προχωρήσουν την έρευνα σε βάθος και επιπλέον να φέρουν την υπόθεση στην ιταλική δικαιοδοσία. Το ατύχημα είναι ήδη αρκετά τραγικό από μόνο του. Το να μη βγάλουμε τα δέοντα συμπεράσματα, θα ήταν ακόμα πιο τραγικό.

<SPEAKER ID=155 LANGUAGE="IT" NAME="Amadeo">
Κυρία Πρόεδρε, εκφράζω τα θερμά συλλυπητήρια της Εθνικής Συμμαχίας για τα θύματα της τραγωδίας του Cermis και καταγγέλλω τα τσακάλια και τους ψευτοδιανοούμενους που διατυμπανίζουν τον αντιμιλιταρισμό, ενώ εκμεταλλεύονται κάθε ευκαιρία για την επίδειξη των συναισθημάτων τους και των κηρυγμάτων τους εναντίον των στρατιωτικών δυνάμεων που, αν δεν μεταρρυθμιστούν και συνεχίζουν να υπολειτουργούν, όπως συμβαίνει τη στιγμή αυτή στην Ιταλία, είναι ομολογουμένως άχρηστες και άκαιρες.
<P>
Αναρωτιόμαστε ωστόσο πως είναι δυνατόν οι κοιλάδες του Τρεντίνου και του Ανω Αδίγη να μετατράπηκαν σε θέατρο επίδειξης των στρατιωτικών υπερηχητικών αεροπλάνων που πετούν σε πολύ χαμηλό υψόμετρο, χωρίς την παρέμβαση των αρχών μας, εφοδιασμένες μάλιστα με τις εξουσιοδοτήσεις του Υπουργείου Αμύνης, και παρά τις διαμαρτυρίες του πληθυσμού και των τοπικών αρχών.
<P>
Ζητάμε βέβαια από τις αμερικανικές αρχές τη συνεργασία τους με την ιταλική δικαιοσύνη ώστε να επιρριφθούν ευθύνες και να τιμωρηθεί η αθέτηση εκείνων των κανόνων ασφαλείας που στην αντίθετη περίπτωση θα είχαν συμβάλει στην αποφυγή της τραγωδίας. Πιστεύουμε ότι απαιτείται η παρέμβαση του Συμβουλίου για την ενίσχυση του κύρους των κυβερνήσεων των κρατών μελών, για την τήρηση των κανόνων των εν ισχύ κανονισμών, ώστε οι στρατιωτικές ασκήσεις να μην υπονομεύουν την καθημερινή ζωή των πολιτών.

<SPEAKER ID=156 NAME="Marνn">
Κυρία Πρόεδρε, κυρίες και κύριοι Βουλευτές, βρίσκομαι σε δύσκολη θέση γιατί, φυσικά, η Ευρωπαϊκή Επιτροπή συμμερίζεται με τους κυρίους βουλευτές τη θλίψη για τα θύματα και αντιλαμβάνεται επίσης το παράλογο του ατυχήματος, το οποίο δεν πρέπει να επαναληφθεί. Αλλά, όπως γνωρίζετε, η Επιτροπή δεν έχει αρμοδιότητες σε αυτά τα θέματα για να λάβει μεγάλο μέρος των μέτρων που εσείς ζητάτε στο ψήφισμά σας. Εντούτοις, στο μέτρο των δυνατοτήτων μας, θα τα μεταβιβάσουμε στις δύο πλευρές - στις κυβερνήσεις των Ηνωμένων Πολιτειών και της Ιταλίας - με στόχο, τουλάχιστον, να παραχωρηθούν οι δίκαιες αποζημιώσεις στα θύματα και, φυσικά, όσον αφορά τη χρήση της βάσης του Αβιάνο, η οποία αποτελεί βάση του ΝΑΤΟ και που, συνεπώς, βρίσκεται εκτός των αρμοδιοτήτων της Κοινότητας, να αναθεωρηθούν όλα τα σχέδια πτήσης σε χαμηλό ύψος.
<P>
Με αυτό, πιστεύουμε πως η καλύτερη λύση είναι να προσδιορίσουν οι δικαστικές αρχές της Ιταλίας τα γεγονότα, τις ευθύνες αυτών, και να καθορίσουν τι είδους δράση θα πρέπει να ληφθεί στο μέλλον.

<SPEAKER ID=157 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Ιράν
<P>
Β4-0196/98, της κ. Roth και του κ. Gahrton, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με το Ιράν·-Β4-0213/98, του κ. Friedrich και της κ. Oomen-Ruijten, εξ ονόματος της Ομάδας του Ευρωπαϊκού Λαικού Κόμματος, σχετικά με την ακύρωση της θανατικής καταδίκης στο Ιράν του κ. Helmut Hofer, Γερμανού υπηκόου·-Β4-0222/98, του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση των ανθρωπίνων δικαιωμάτων στο Ιράν·-Β4-0229/98, των βουλευτών Pasty και Van Blader, εξ ονόματος της Ομάδας Ένωση για την Ευρώπη, για τη σωτηρία της ζωής του Γερμανού επιχειρηματία Helmut Hofer·-Β4-0234/98, του κ. Pettinari και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, σχετικά με τα ανθρώπινα δικαιώματα στο Ιράν·-Β4-0242/98, του κ. Hory, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την καταπάτηση των δικαιωμάτων του ανθρώπου στο Ιράν·-Β4-0244/98, του κ. Garcνa Arias, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση των ανθρωπίνων δικαιωμάτων στο Ιράν.Μαυριτανία
<P>
B4-0188/98, του κ. Pradier και άλλων, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την καταδίκη υπερασπιστών των δικαιωμάτων του ανθρώπου στη Μαυριτανία·-B4-0193/98, της κ. Aelvoet και του κ.Telkδmper, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη Μαυριτανία·-B4-0212/98, της κ. Stasi και της κ. Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη σύλληψη υπερασπιστών των δικαιωμάτων του ανθρώπου στη Μαυριτανία·-B4-0224/98, του κ Fassa και άλλων, σχετικά με τη σύλληψη υπερασπιστών τωνδικαιωμάτων του ανθρώπου στη Μαυριτανία·-B4-0232/98, του κ. Pasty και άλλων, εξ ονόματος της Ομάδας Ένωση για την Ευρώπη, σχετικά με τη σύλληψη υπερασπιστών των δικαιωμάτων του ανθρώπου στη Μαυριτανία·-B4-0236/98, των βουλευτών Pettinari και Carnero Gonzαlez, εξ ονόματος της Συνομοσπονδιακής Ομάδας της Ευρωπαϊκής Αριστεράς / Αριστεράς των Πρασίνων των Βορείων Χωρών, σχετικά με το σεβασμό των δικαιωμάτων του ανθρώπου στη Μαυριτανία·-B4-0255/98, του κ.Vecchi, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τη σύλληψη υπερασπιστών των δικαιωμάτων του ανθρώπου στη Μαυριτανία.Χιλή
<P>
Β4-0194/98, του κ. Kreissl-Dφrfler και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την κατάσταση στη Χιλή τις παραμονές του ισόβιου διορισμού του πρώην δικτάτορα Augusto Pinochet στη θέση του Γερουσιαστή·-B4-0214/98, του κ. De Esteban Martin και της κ.Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, σχετικά με τον ισόβιο διορισμό του συνταγματάρχη Pinochet στο αξίωμα του γερουσιαστή στη Χιλή·-Β4-0235/98, του κ. Puerta και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνωντων Βορείων Χωρών, σχετικά με τα δικαιώματα του ανθρώπου στη Χιλή·-B4-0246/98, των βουλευτών Pons Grau και Howitt, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τον επικείμενο ισόβιο διορισμό του πρώην δικτάτορα Pinochet στη θέση του γερουσιαστή.Λευκορωσία
<P>
B4-0239/98, των βουλευτών Schroedter και Gahrton, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τις αυθαίρετες συλλήψεις στη Λευκορωσία·-B4-0256/98, των βουλευτών Dupuis και Dell'Alba, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τη σύλληψη ενός μαθητή, φοιτητών και άλλων υπερασπιστών των δικαιωμάτων του ανθρώπου στη Λευκορωσία.Κογκό
<P>
B4-0231/98, του κ. Pasty και άλλων, εξ ονόματος της Ομάδας Ένωση για την Ευρώπη, σχετικά με τη σύλληψη του Ιtienne Tshisekedi στη Λαϊκή Δημοκρατία του Κογκό.Ιράν

<SPEAKER ID=158 LANGUAGE="DE" NAME="Ullmann">
Κυρία Πρόεδρε, συμφωνώ με τη διαπίστωση της βρετανικής Προεδρίας ότι η εφαρμογή της Fatwa κατά του Salman Rushdie είναι ανίσχυρη και άκυρη διότι αποτελεί παραβίαση της Οικουμενικής Διακήρυξης για τα Ανθρώπινα Δικαιώματα, και είναι παράνομη επειδή αποτελεί απόπειρα παρέμβασης σε θέματα εθνικής κυριαρχίας. Και συμπληρώνω: Εξ ονόματος της Ομάδας μου ζητώ τη διακοπή του κρίσιμου διαλόγου με το Ιράν. Ένας διάλογος προϋποθέτει μια κοινή βάση μεταξύ των συνομιλητών. Μεταξύ αυτών που μένουν πιστοί στην παράδοση των ανθρωπίνων δικαιωμάτων και σε μια θρησκευτική παράδοση, αρχή της οποίας αποτελεί η εντολή "ου φονεύσεις!» και αυτών που παρακινούν στη δολοφονία συγγραφέων ή που εξαναγκάζουν έναν φυλακισμένο να ασπαστεί τη θρησκεία τους με απειλές για τη ζωή του, δεν μπορεί να υπάρξει διάλογος, αλλά μόνον άνευ όρων καταδίκη.

<SPEAKER ID=159 LANGUAGE="NL" NAME="Oostlander">
Κυρία Πρόεδρε, το ποινικό καθεστώς στο Ιράν μάς δημιουργεί όλο και περισσότερη αποστροφή. Εμείς οι Ευρωπαίοι σεβόμαστε δεόντως το Ισλάμ και τον ισλαμικό πολιτισμό, αλλά η ισλαμιστική πολιτική, όπως μας την παρουσιάζει το Ιράν, πλήττει το καλό όνομα του ισλαμικού πολιτισμού και βλάπτει, νομίζω, επίσης την υπόληψη και τη θέση των μουσουλμάνων που ζουν στην Ευρωπαϊκή Ένωση.
<P>
Κατανοώ ότι δυσανασχετεί κανείς όταν άλλοι παραβαίνουν τους κανόνους της ευγένειας ή προσβάλλουν εκουσίως μια άλλη θρησκεία, αλλά η τιμωρία που επιβάλλεται τότε από τις αρχές είναι πρωτοφανής. Όλοι σκεφτόμαστε βέβαια τον Salman Rushdie, ο οποίος καταδιώκεται ακόμη και στο εξωτερικό, όπως επισημάνθηκε πριν από λίγο. Αυτό ξεπερνά στην κυριολεξία τα όρια..
<P>
Η ποινή που κινδυνεύει να επιβληθεί στον Helmut Hofer, επειδή ξεπέρασε τα όρια ευγενείας στο Ιράν, είναι βέβαια παράλογη. Η καταδίκη ενός εκδότη επειδή δημοσιεύει κάτι που δεν αρέσει στην κυβέρνηση είναι ένα φαινόμενο ανεπίτρεπτο για μια χώρα που υπέγραψε τον Χάρτη των Ηνωμένων Εθνών.
<P>
Αναφέρω ακόμα τους 99 ραβδισμούς για την γυναίκα που είχε ανάμιξη στο περιστατικό με τον Helmut Hofer. Κάτι τέτοιο είναι εντελώς απαράδεκτο για ένα πολιτισμένο κράτος. Το Ιράν δείχνει όμως κάποια ευαισθησία στην πολιτισμένη κριτική και σε επιτακτικές εκκλήσεις να επιστρέψει από αυτόν το δρόμο, όπως προκύπτει από την αποφυλάκιση του συντάκτη Faraj Sarkouhi. Το Κοινοβούλιο πρέπει να απευθύνει και πάλι μια επιτακτική, αλλά πολιτισμένη έκκληση στην κυβέρνηση του Ιράν να επιστρέψει από έναν δρόμο που, κατά τη γνώμη μας, μόνο ζημιογόνος είναι για τον ισλαμικό πολιτισμό και το καλό όνομά του στην Ευρώπη.

<SPEAKER ID=160 LANGUAGE="NL" NAME="Bertens">
Κυρία Πρόεδρε, η εκλογή του Khatami ως Προέδρου άνοιξε κατ' αρχήν προοπτικές. Μίλησε ανοικτά για την ανάγκη μεταρρύθμισης και εκδημοκρατισμού. Εφόσον όμως ξεκινά κανείς από το μηδέν, είναι δύσκολο να υπολογίσει μέχρι πού έχουν φθάσει η μεταρρύθμιση και ο εκδημοκρατισμός. Από την Ένωση έλαβε ο νέος Πρόεδρος κάθε ενθάρρυνση να μετατρέψει τις αντιλήψεις του σε πράξη. Ωστόσο, οι πράξεις του ιρανικού καθεστώτος δείχνουν τώρα να παίρνουν άλλη κατεύθυνση. Η επίσημη επικύρωση της fatwa κατά του Salman Rushdie, όπως παρατήρησε και ο κ. Oostlander, και μάλιστα η αύξηση του ποσού της επικήρυξής του, αποτελούν ξεκάθαρες αποδείξεις. Επιβάλλεται επαγρύπνηση και πρέπει να παρακολουθούμε προσεκτικά τις εσωτερικές πολιτικές καταστάσεις.
<P>
Φυσικά, η Ένωση πρέπει να αντιδράσει δυναμικά στις παραβιάσεις ανθρωπίνων δικαιωμάτων στο Ιράν. Ξέρουμε ότι αυτό αποτελεί ηθική υποστήριξη στις ανανεωτικές δυνάμεις στη χώρα. Χρειάζεται διεθνές ενδιαφέρον και για προσωπικές υποθέσεις, όπως αναφέρεται στο ψήφισμά μας, διότι αυτό μπορεί να σώσει ζωές.

<SPEAKER ID=161 LANGUAGE="NL" NAME="Van Bladel">
Κυρία Πρόεδρε, ο συντάκτης της Iran News , ένας Γερμανός υπηκόος, μια Ιρανή γυναίκα και ένας συγγραφέας απειλούνται με θάνατο σε μια χώρα με πανάρχαιο πολιτισμό στην οποία επικρατεί τώρα μια θρησκευτική δικτατορία. Έχουμε να λάβουμε υπόψη τα εξής, κυρία Πρόεδρε:
<P>
Ο συντάκτης της Iran News δεν καταδικάστηκε σε δημόσια δίκη. Πώς μπορούν να απειλούν έναν άνθρωπο, κατά σύμπτωση έναν Ευρωπαίο πολίτη, με εκτέλεση επειδή αγάπησε μια γυναίκα; Λίγο πριν από τη λήξη της θητείας της προηγούμενης κυβέρνησης του Ιράν, δήλωσαν σχετικά με τον Rushdie ότι εκ μέρους της κυβέρνησης δεν θα δοθεί εντολή για την εκτέλεσή του. Για καιρό επιχείρησαν να παρουσιάσουν αυτό σαν θετικό βήμα προς τον λεγομένο "κριτικό διάλογο», ο οποίος δεν πήρε ποτέ σάρκα και οστά. Τώρα δήλωσαν ανοικτά ότι η fatwa κατά του Rushdie είναι ανέκλητη, και υπάρχουν μάλιστα αναφορές ότι το πόσον της επικήρυξής του αυξήθηκε.
<P>
Εφόσον γνωρίζουμε, κυρία Πρόεδρε, ότι ο σημερινός πρόεδρος Khatami υπήρξε πριν από εννέα έτη υπουργός Πολιτισμού και ως εκ τούτου έφερε την ευθύνη για την απόφαση της fatwa κατά του Rushdie, πρέπει να αμφισβητήσουμε σοβαρά την έκκληση του ίδιου ανθρώπου, του Προέδρου τώρα Kathami, για διάλογο και ύφεση στον πολιτιστικό τομέα.
<P>
Εφόσον επίσημα κυβερνητικά στελέχη φθάνουν στο σημείο να συγκρίνουν την υπόθεση Rushdie με τις δηλώσεις του Roger Garaudy, ο οποίος αρνείται τη γενοκτονία των έξι εκατομμυρίων Εβραίων, μπορούμε να διαπιστώσουμε μόνον ότι βρισκόμαστε πολύ μακριά από οποιαδήποτε ύφεση μέσα κι έξω από το ιρανικό καθεστως.
<P>
Όλα αυτά τα αποτρόπαια γεγονότα συμβαίνουν σε μια χώρα με τεράστιες οικονομικές προοπτικές. Ανεξάρτητα, μα εντελώς ανεξάρτητα από τον νόμο d'Amato που ενόχλησε ιδιαιτέρως την ΕΕ, ανεξάρτητα από αυτό, τίθεται το ερώτημα αν επιτρέπονται οι επενδύσεις σε μια τέτοια δικατατορία. Μας λένε ότι οι ανακοινώσεις της κυβέρνησης προορίζονται για εσωτερική κατανάλωση, ότι προς το εξωτερικό μιλά διαφορετικά. Αλλά ποιο είναι τότε το αληθινό πρόσωπο του Ιράν; Με τόσα πετρέλαια στην αυλή του, με την παραγωγή πυραύλων μεγάλου βεληνεκούς, με την εξαγωγή τρομοκρατίας και θρησκευτικού ολοκληρωτισμού, το αληθινό πρόσωπο του Ιράν, κυρία Πρόεδρε, δεν μου εμπνέει καμία εμπιστοσύνη. Εάν πράγματι οι προθέσεις του Ιράν είναι καλές, εάν πράγματι η αποφυλάκιση του συντάκτη αποτελεί καλό σημάδι και έχει πραγματική σημασία, τότε ας ξεκινήσει το Ιράν μαζί μας έναν συγκεκριμένο διάλογο βήμα προς βήμα. Το σημερινό μας ψήφισμα, με το οποίο ζητούμε να μην πραγματοποιηθεί η εκτέλεση αυτών των ανθρώπων, θα μπορούσε να αποτελέσει μια καλή αρχή διαλόγου.

<SPEAKER ID=162 LANGUAGE="IT" NAME="Pettinari">
Κυρία Πρόεδρε, κύριε Επίτροπε, για χιλιοστή φορά πρέπει να επιστρέψουμε σε οξύτατες περιπτώσεις παραβίασης των ανθρωπίνων δικαιωμάτων στο Ιράν. Τρέφαμε όλοι την αυταπάτη ότι η νέα πορεία του Κhatami θα μας είχε απαλλάξει από την ανάγκη αυτή. Δυστυχώς, παρέμεινε μόνο αυταπάτη! Η πραγματικότητα είναι τραγικά διαφορετική. Μόνο στη διάρκεια των τελευταίων μηνών εκτελέστηκαν στο Ιράν δεκάδες θανατοποινίτες δια λιθοβολισμού, που δεν είναι μόνο θανατική καταδίκη, αλλά και βάρβαρη και απαράδεκτη μέθοδος για κάθε πολιτισμένη κοινωνία. Μία από τις καταδίκες αυτές με λιθοβολισμό εκτελέστηκε σε κορίτσι που ανέπνεε επί μία ώρα μετά τον λιθοβολισμό και πέθανε στο νοσοκομείο.
<P>
Όπως αναφέρθηκε, τις προηγούμενες μέρες καταδικάστηκε σε θάνατο ο Morteza Firouzi, εκδότης του Iran News. Καταδικάστηκε σε θάνατο με πρωτοβάθμια απόφαση και ο πολίτης Helmut Hofer. Όπως ήδη αναφέρθηκε, άλλη βαρβαρότητα αποτελούν τα 99 μαστιγώματα στη νέα γυναίκα που κατηγορήθηκε για σεξουαλικές σχέσεις με τον Γερμανό πολίτη.
<P>
Τέλος, επιβεβαιώθηκε η θανατική καταδίκη εναντίον του Rushdie, ενώ αυξήθηκε το ποσό της επικήρυξης για τη δολοφονία του! Πιστεύω ότι οι περιπτώσεις αυτές αποδεικνύουν ότι το καθεστώς του Ιράν δεν προσφέρει σήμερα ουδεμία εγγύηση, όχι μόνο στο επίπεδο της δημοκρατίας αλλά και σε εκείνο των ελάχιστων αξιών του ανθρώπινου πολιτισμού. Πιστεύω ότι το Συμβούλιο και η Επιτροπή οφείλουν να ασκήσουν κάθε δυνατή πίεση σε κάθε επίπεδο, ώστε να επιτευχθεί τουλάχιστον το ελάχιστο επίπεδο πολιτισμού.
<P>
Επίτροπε κύριε Marνn, ο επικριτικός διάλογος που σωστά είχε επιχειρήσει η Επιτροπή και που ίσως τώρα πρέπει να επαναπροβληθεί, θα έπρέπε να εμπνέεται από αυτό το ελάχιστο επίπεδο πολιτισμού.

<SPEAKER ID=163 LANGUAGE="FR" NAME="Hory">
Κυρία Πρόεδρε, είσαστε γυναίκα και υπό αυτήν την ιδιότητά σας, ερωτώ το εξής: . Ποιος θα πίστευε ότι ο έρωτας θα γινόταν πολιτικό θέμα το οποίο δικαιολογεί την παρέμβαση του Κοινοβουλίου; Ένας άντρας και μία γυναίκα διατηρούν ερωτικό δεσμό. Εκείνος καταδικάζεται σε θάνατο και εκείνη μαστιγώνεται 99 φορές. Προφανώς, αυτή η μοναδική ιστορία αγάπης εκτυλίσσεται στο Ιράν. Ο άντρας είναι Γερμανός υπήκοος, η γυναίκα Ιρανή. Αν και τα αισθήματα που τρέφουν ο ένας για τον άλλο είναι αμοιβαία, η επιείκεια που συχνά επέδειξαν οι γερμανικές αρχές απέναντι στην Τεχεράνη δεν έτυχε ανταπόκρισης.
<P>
Πέρα από αυτή την παραδειγματική περίπτωση, το σχέδιο κοινού ψηφίσματος υπενθυμίζει με πόση επιμονή και κυνισμό το ιρανικό καθεστώς καταπατά τα ανθρώπινα δικαιώματα και συνεχίζει να αψηφά τη διεθνή κοινότητα, παραβιάζοντας τους βασικούς δημοκρατικούς κανόνες που αποτελούν τα θεμέλια του διεθνούς δημοσίου δικαίου. Όταν πιστεύουμε ότι διακρίνουμε μια υπόνοια φιλελευθεροποίησης, μια χειρονομία καλής θέλησης, την ανατολή του εκδημοκρατισμού, η Τεχεράνη, μέσω νέων συλλήψεων, νέων fatwa , νέων εκτελέσεων, σπεύδει να διαψεύσει τα προγνωστικά όσων κάνουν λάθος σχετικά με τη φύση του καθεστώτος το οποίο αντίκειται βαθιά σε κάθε ανθρωπιστική αξία. Εγώ πιστεύω ότι δεν πρέπει να δείξουμε καμία εμπιστοσύνη σε ένα καθεστώς το οποίο διαθέτει τόση λίγη αυτοπεποίθηση ώστε είναι ικανό να καταδικάσει τον έρωτα ως ανατρεπτικό στοιχείο.

<SPEAKER ID=164 LANGUAGE="ES" NAME="Garcνa Arias">
Κυρία Πρόεδρε, οι συνάδελφοι των διαφόρων Ομάδων έχουν επαναλάβει την ανησυχία που όλοι έχουμε. Ενώ δεν έχει βελτιωθεί ούτε στο ελάχιστο η κατάσταση των ανθρωπίνων δικαιωμάτων στο Ιράν, έχουμε όλοι την εντύπωση πως αυτή επιδεινώνεται και πως, ακόμη σε κάποιες διακηρύξεις βοήθειας των κρατών μελών της Ευρωπαϊκής Ένωσης, το ιρανικό καθεστώς απαντά με προκλήσεις σχετικά με τους δύο ευρωπαίους πολίτες που έχουν αναφερθεί εδώ. Ακόμη στην περίπτωση του κυρίου Rushdie απειλούν αυξάνοντας την αμοιβή σε όποιον τον εκτελέσει εξ ονόματος του ιρανικού καθεστώτος.
<P>
Εδώ έγινε αναφορά σε μεμονωμένες περιπτώσεις, αλλά πόσες περιπτώσεις και πόσες καταστάσεις θα αγνοούμε, ακριβώς λόγω της κατάστασης ενός καθεστώτος το οποίο δεν επιτρέπει τους ελάχιστους κανόνες της δημοκρατίας και της διαφάνειας. Προς αυτούς πρέπει να κατευθυνθεί η αλληλεγγύη μας και η ανησυχία μας, και συμφωνώ επίσης με τις σκέψεις που έγιναν εδώ. Έχω την εντύπωση πως η κατάσταση των ανθρωπίνων δικαιωμάτων αντί να βελτιωθεί έχει επιδεινωθεί και επίσης, επομένως, πως τα κοινοτικά θεσμικά όργανα πρέπει να σκεφτούν σοβαρά και να εκθέσουν τους λόγους για τους οποίους πιστεύουν πως έχει επιδεινωθεί αυτή η κατάσταση.
<P>
Έχω την εντύπωση, κύριε Επίτροπε, κύριε Προεδρεύοντα του Συμβουλίου, πως η κατάσταση επιδεινώθηκε, και πιστεύω πως η σκέψη σχετικά με τις πολιτικές μας σχέσεις, είτε αποκαλούνται κριτικός διάλογος είτε κάτι άλλο, πρέπει επίσης να αναθεωρηθούν.
<P>
Θέλω να κάνω μνεία σε κάποια από τα λόγια της κυρίας van Bladel, γιατί πιστεύω πως η ανάμειξη των ανθρωπίνων δικαιωμάτων με οικονομικά συμφέροντα ή οικονομικές σχέσεις δεν παύει να αποτελεί έναν τεράστιο κυνισμό, και μείναμε σε αυτό το Κοινοβούλιο με την εντύπωση πως αυτή η σκέψη - πως η κατάσταση έχει παρουσιάσει βελτίωση - πρέπει να οδηγήσει σε μια κριτική σκέψη σχετικά με την πολιτική που ασκούν το Συμβούλιο και η Επιτροπή.

<SPEAKER ID=165 NAME="Newens">
Κύριε Πρόεδρε, για κάποιους κύκλους, η εκλογή στο προεδρικό αξίωμα του Ιράν του Δρ. Mohamed Khatami, πέρισυ, προανήγγειλε μία ουσιαστική βελτίωση στη στάση του κράτους εκείνου σε θέματα ανθρωπίνων δικαιωμάτων. Δυστυχώς, αυτές οι προσδοκίες δεν εκπληρώθηκαν και γίνεται ολοένα και πιο σαφές ότι η επιρροή του Αγιατολάχ Ali Khamenei και των πιο φανατικών τμημάτων των φρουρών της επανάστασης εξακολουθεί να διαμορφώνει την πολιτική του καθεστώτος σε θέματα ανθρωπίνων δικαιωμάτων, και ότι ο νέος Πρόεδρος, όπως όλα δείχνουν, είναι απολύτως σύμφωνος.
<P>
Αυτό αποδεικνύεται πεντακάθαρα με την επαναβεβαίωση της καταδίκης του Salman Rushdie από θρησκευτικό δικαστήριο και με την καταδίκη του Γερμανού επιχειρηματία Helmut Hofer σε θάνατο διά λιθοβολισμού, στην οποία αναφέρθηκαν ήδη πολλά μέλη σε αυτό το Κοινοβούλιο.
<P>
Τους τελευταίους έξι μήνες επισήμως εμφανίζονται να έχουν λάβει χώρα επτά εκτελέσεις, κατά τις οποίες τα άτομα που καταδικάστηκαν από ιρανικό δικαστήριο λιθοβολήθηκαν μέχρι θανάτου. Τους τελευταίους δώδεκα μήνες εκτιμάται ότι έχουν λάβει χώρα συνολικά 200 εκτελέσεις, εκ των οποίων 9 δημόσιες μόνον την τελευταία εβδομάδα. Παράλληλα, δεν υπάρχει καμία αναστολή στην εφαρμογή της πολιτικής που οδηγεί σε άλλες παραβιάσεις, από το καθεστώς, των ανθρωπίνων δικαιωμάτων και των δικαιωμάτων των γυναικών, και το σημερινό μας ψήφισμα αναφέρεται στην περίπτωση της Morteza Firouzi.
<P>
Επομένως, το συμπέρασμα που πρέπει να βγάλουμε είναι ότι δεν έχει βελτιωθεί καθόλου η κατάσταση των ανθρωπίνων δικαιωμάτων στην Ιρανική Δημοκρατία. Από ορισμένες απόψεις, η κατάσταση στην πραγματικότητα χειροτερεύει. Κάτω από αυτές τις συνθήκες, είναι σημαντικό να επαναλάβει το Κοινοβούλιο την έκκλησή του προς το Συμβούλιο και τα κράτη μέλη να διατηρήσουν και να αυξήσουν την πίεση που ασκούν στο καθεστώς του Ιράν σε θέματα ανθρωπίνων δικαιωμάτων. Αυτή η απαίτηση εκφράζεται από κάθε πτέρυγα αυτού του Κοινοβουλίου και ελπίζω ότι πράγματι η Επιτροπή θα αντιδράσει θετικά στη σημερινή μας έκκληση.

<SPEAKER ID=166 LANGUAGE="SV" NAME="Cars">
Κύριε Πρόεδρε, το πραγματικά σοβαρό με αυτό που συμβαίνει στο Ιράν, με τις επαναλαμβανόμενες παραβιάσεις των ανθρωπίνων δικαιωμάτων, είναι ότι γίνεται στο όνομα του Ισλάμ και με αναφορές στο Κοράνι. Έτσι, δημιουργείται μια εσφαλμένη εντύπωση στον κόσμο. Υποσκάπτεται ο σεβασμός γι' αυτήν την μεγάλη παγκόσμια θρησκεία, όχι μόνο μεταξύ Ευρωπαίων και Αμερικανών, αλλά σε ολόκληρο τον κόσμο.
<P>
Φυσικά, είναι θέμα του Κοινοβουλίου να διαμαρτυρηθεί ενάντια σ' αυτό που συμβαίνει στο Ιράν, και όχι μόνον εκεί, αλλά επίσης, μεταξύ άλλων, στην Αλγερία. Αλλά ακόμη πιο σημαντικό είναι ότι οι μουσουλμάνοι που αισθάνονται όπως και εμείς, δηλαδή ότι αυτό δεν μπορεί να είναι σωστό και πρέπει να αλλάξει, να τολμήσουν τώρα να ανοίξουν το στόμα τους και να τολμήσουν να ενωθούν μαζί μας σε μια σαφή αποστασιοποίηση από τις παραβιάσεις των ανθρωπίνων δικαιωμάτων οπουδήποτε στον μουσουλμανικό κόσμο κι αν κάτι τέτοιο συμβαίνει.

<SPEAKER ID=167 LANGUAGE="FR" NAME="Hory">
Κύριε Πρόεδρε, αφού ευχαριστήσω τις διάφορες Ομάδες για την υποστήριξη της πρωτοβουλίας της Ευρωπαϊκής Ριζοσπαστικής Συμμαχίας για την Μαυριτανία, θα ήθελα να κάνω μερικές διευκρινήσεις για το συγκεκριμένο ψήφισμα.
<P>
Οι αρχές της Μαυριτανίας συγκινήθηκαν επειδή το κείμενό μας καταγγέλλει, κατά τη γνώμη τους, τη δουλεία στη Μαυριτανία. Το κείμενό μας δεν αναφέρει τίποτα παρόμοιο. Καταδικάζει τη δουλεία εν γένει και αναλαμβάνει δράση παρά το γεγονός ότι, σύμφωνα με την κυβέρνηση της Μαυριτανίας, η δουλεία έχει καταργηθεί στη χώρα.. Ελπίζουμε ότι αυτές οι δηλώσεις ανταποκρίνονται στη πραγματικότητα, και διαπιστώνουμε ότι σε κάθε περίπτωση, ούτε η κοινή γνώμη στη χώρα, ούτε οι ξένοι παρατηρητές δεν καταλήγουν σε ομοφωνία σε αυτό το θέμα. Εξάλλου, εάν η δουλεία εξαφανίστηκε, τότε γιατί αρνούνται την νομική ύπαρξη και το δικαίωμα έκφρασης των οργανώσεων που έχουν ως στόχο να εξασφαλίσουν την οριστική και την ουσιαστική εξαφάνισή της;
<P>
Διότι ο σκοπός του ψηφίσματός μας ήταν ακριβώςνα υπερασπιστεί αυτό το δικαίωμα έκφρασης, καθώς και, σε περιπτώσεις διώξεων, το δικαίωμα όλων σε ίση δικαστική αντιμετώπιση. Είναι σαφές ότι, σε αυτή την υπόθεση, οι μαυριτανικές αρχές, διώκοντας τα άτομα που εξέφρασαν την άποψή τους στα πλαίσια μιας εκπομπής της γαλλικής τηλεόρασης, επεδίωκαν και κατάφεραν η δικαιοσύνη να καταπολεμήσει τους πολιτικούς αντιπάλους και τους υπέρμαχους των ανθρωπίνων δικαιωμάτων, γεγονός που αποκαλύπτει πλήρως η απαγγελία των κατηγοριών, οι οποίες ήταν οι εξής: συμμετοχή σε παράνομες οργανώσεις και διάδοση ψευδών ειδήσεων στο εξωτερικό με ανομολόγητους πολιτικούς σκοπούς. Η ραδιουργία είναι εξόφθαλμη.
<P>
Από την πλευρά μου, πιστεύω ότι το Κοινοβούλιο οφείλει να υπενθυμίσει έντονα διαμέσου της ψήφου του ότι κάθε κράτος που έχει υπογράψει την Σύμβαση της Λομέ πρέπει να συμμορφωθεί με τους δημοκρατικούς κανόνες που διαμορφώνουν τη βάση της συνεργασίας μας, ότι η κυβέρνηση της Μαυριτανίας θα είχε όφελος να σταματήσει τις διώξεις που έχει εξαπολύσει και τις καταδίκες που απέσπασε, ότι η δουλεία σε όλες τις μορφές και σε κάθε χώρο πρέπει να εξαλειφθεί καθολικά.. Σήμερα μόνο οι μαυριτανικές αρχές μπορούν να αποδείξουν, μέσω μιας φιλελεύθερης στάσης, την ακρίβεια των διακηρύξεών τους σχετικά με το τελευταίο σημείο.

<SPEAKER ID=168 LANGUAGE="NL" NAME="Aelvoet">
Κύριε Πρόεδρε, συνάδελφοι, στις 12 Φεβρουαρίου καταδικάστηκαν τέσσερις προσωπικότητες της Μαυριτανίας. Όλοι λαμβάνουν ενεργό μέρος σε οργανώσεις για τα ανθρώπινα δικαιώματα ή στην οργάνωση με το όνομα SOS Esclavage . Είναι αξιοσημείωτο, και ζητώ εδώ την ιδιαίτερη προσοχή των συναδέλφων, ότι οι εν λόγω οργανώσεις είναι αναγνωρισμένες και έχουν την ιδιότητα του παρατηρητή στην Αφρικανική Επιτροπή για τα Δικαιώματα του Ανθρώπου και των Λαών του Οργανισμού Αφρικανικής Ενότητας. Εφόσον αναγνωρίζονται σε τέτοιο επίπεδο, ασφαλώς έχουν κύρος.
<P>
Εφιστώ την προσοχή σας στη βαρύτητα της ποινής σε σχέση με τα γεγονότα. Στην προκειμένη εκπομπή, μόνον ένας από αυτούς έκανε μια δήλωση. Οι άλλοι δεν μίλησαν καν. Κι όμως καταδικάστηκαν σε δεκατρείς μήνες φυλάκισης χωρίς αναστολή και σε πολύ υψηλές χρηματικές ποινές. Αυτό δημιουργεί οπωσδήποτε δυσπιστία.
<P>
Πιστεύω τις αρχές της Μαυριτανίας όταν δηλώνουν ότι κατάργησαν τη δουλεία δια νόμου. Αυτό όμως αποτελεί ένα λόγο παραπάνω να συνεργάζονται με όλους όσοι θέλουν να εξαλειφθεί αυτό το κακό μέχρι και από την τελευταία γωνιά.

<SPEAKER ID=169 LANGUAGE="DE" NAME="Habsburg-Lothringen">
Αξιότιμε κύριε Επίτροπε, έχει περάσει καιρός από τότε που συζητούσαμε εδώ στο Κοινοβούλιο για τη Μαυριτανία, και αυτό γιατί δυστυχώς αυτό το κράτος βρίσκεται τόσο μακριά από το πνεύμα μας, αλλά και γιατί, δυστυχώς, το έχουμε εν μέρει απωθήσει από τον κόσμο των παραστάσεών μας. Είμαι πεπεισμένος ότι εμείς, και ως Ευρωπαίοι, έχουμε μεγάλο μερίδιο ευθύνης για την παρούσα κατάσταση στη Μαυριτανία. Φυσικά, αυτό που καταγγέλλεται στα επείγοντα θέματα είναι απολύτως καταδικαστέο. Θα πρέπει όμως να αναλογιστούμε τί μπορούμε κι εμείς να βελτιώσουμε.
<P>
Εάν κοιτάξει κανείς την κατάσταση και σκεφθεί ότι τη δεκαετία του 1960 η Μαυριτανία ήταν - σε πολύ χαμηλό επίπεδο - ένα νομαδικό κράτος που λειτουργούσε ακόμη σχετικά καλά και ότι ουσιαστικά ο πρώτος λιμός και η αναπτυξιακή βοήθεια που εφαρμόσαμε εκεί με εντελώς λανθασμένο τρόπο οδήγησαν στην κατάσταση που βλέπουμε εν μέρει εκεί - όλους του νομάδες κατοίκους συγκεντρωμένους γύρω από την πρωτεύουσα Νουακσόφ να περιμένουν μόνο τα αεροπλάνα που φέρνουν βοήθεια, πράγμα που τους έκανε να μην διατηρούν με κανένα τρόπο την κανονική τους ζωή, την κανονική τους κοινωνική δομή - τότε θα πρέπει πραγματικά να προβληματιστούμε και να σκεφθούμε πώς μπορούμε να διαμορφώσουμε την κατάσταση καλύτερα στομέλλον.
<P>
Είναι γεγονός - και αυτό παρουσιάστηκε και στην τηλεόραση - ότι υπάρχουν εκεί ακόμα φρικτά φαινόμενα όπως η δουλεία. Αλλά κι εδώ θα πρέπει να σκεφθούμε και να πούμε πως η διεθνής κοινότητα καλείται πραγματικά να κάνει ό, τι είναι δυνατόν - κι αυτό δεν ισχύει μόνο για τη Μαυριτανία αλλά και για άλλα κράτη όπου υπάρχει ακόμα η δουλεία - προκειμένου να τερματιστεί αυτή η κατάσταση. Οι παλαιοί δρόμοι του δουλεμπορίου υπάρχουν δυστυχώς ακόμα στην Αφρική. Υπάρχουν και άλλες χώρες - για παράδειγμα το Μαλί - που εμφανίζουν μια παρόμοια κατάσταση και με τις οποίες θα πρέπει να ασχοληθούμε συνολικά, όμως παρακαλώ μόνο σε συνεργασία με τον Αραβικό Σύνδεσμο. Διότι μόνοι μας δεν μπορούμε, πρέπει να έχουμε ανάλογη συνεργασία με τους εταίρους μας επί τόπου. Εάν μια χώρα σαν τη Μαυριτανία θέλει να ανταποκρίνεται στο δικαίωμά της να ανήκει στη Σύμβαση της Λομέ και να υιοθετεί κάποια πρότυπα, τότε θα πρέπει να ενστερνιστεί και κάποια πρότυπα που καθορίζουμε εμείς.

<SPEAKER ID=170 LANGUAGE="NL" NAME="Bertens">
Κύριε Πρόεδρε, κύριε Επίτροπε, οι τρομερές εικόνες στην τηλεόραση έφεραν στο φως ότι στη Μαυριτανία υπάρχει όντως δουλεία, παρά τις επίσημες δηλώσεις ότι η δουλεία καταργήθηκε το 1981. Η αντίδραση της κυβέρνησης δεν αφήνει κανένα περιθώριο αμφιβολίας. Αντί να ενεργήσει κατά των αισχρών καταστάσεων, καταπιάνεται με τους αγγελιοφόρους. Η αντίδραση της Ένωσης είναι σωστή. Ως γνωστόν, η Μαυριτανία συμμετέχει στη Σύμβαση της Λομέ, άρα πρέπει να γίνονται σεβαστά τα ανθρώπινα δικαιωμάτα και, φυσικά, η δουλεία πρέπει να εξαλειφθεί.
<P>
Η σύλληψη των ακτιβιστών κατά της δουλείας πρέπει να ανακληθεί αμέσως. Ο Επίτροπος γνωρίζει την κατάσταση, διότι την αντιμετώπιζε συχνά στα δρώμενα των χωρών ΑΚΕ: Στην επόμενη Συνέλευση με τις χώρες ΑΚΕ πρέπει να γίνει στη Μαυριτανία επισήμανση των υποχρεώσεών της βάσει της Σύμβασης της Λομέ. Τα πράγματα πρέπει να αλλάξουν ολοταχώς. Φυσικά, καλώ το Συμβούλιο, καθώς και την Επιτροπή, να παρακολουθήσουν από κοντά τις εξελίξεις στη Μαυριτανία και να υποβάλουν προτάσεις στην περίπτωση που τα προβλήματα στη Μαυριτανία αποδειχθούν μόνιμα. Εύχομαι να μην είναι έτσι.

<SPEAKER ID=171 LANGUAGE="IT" NAME="Vecchi">
Κύριε Πρόεδρε, στη Μαυριτανία, όπως εξάλλου και σε άλλες αφρικανικές χώρες, εξελίσσεται μια διαδικασία θεσμικής μεταρρύθμισης. Σε σύγκριση με τα προηγούμενα χρόνια, σημειώθηκαν αναμφισβήτητα κάποιες αξιόλογες πρόοδοι, έστω και με αρκετές ανεπάρκειες, τόσο σε θέματα εκλογών όσο και σε θέματα διοργάνωσης του θεσμικού και πολιτικού συστήματος.
<P>
Η δική μας πρόταση ψηφίσματος αποβλέπει εύστοχα στην επισήμανση και καταγγελία γεγονότων και καταστάσεων, των οποίων αντήχησε ευρύτατη ηχώ στη διάρκεια των περασμένων εβδομάδων, που κινδυνεύουν να καταστείλουν την εν λόγω διαδικασία, με την ταυτόχρονη ανάδειξη συγκλονιστικών περιπτώσεων.
<P>
Πρώτα απ' όλα διαπιστώθηκε ότι διαιωνίζεται, τουλάχιστον σε μερικές περιοχές της χώρας, ο θεσμός της δουλείας, παρά την εκ του νόμου κατάργησή της. Αιτούμε από τις αρχές της Μαυριτανίας να δεσμευθούν ακλόνητα, πέρα από τις εν ισχύ νομοθετικές διατάξεις, στην εξάλειψη κάθε απαράδεκτης κατάστασης περιορισμού και υποβάθμισης της αξιοπρέπειας και των ατομικών δικαιωμάτων που συνεπάγονται της κατάστασης της δουλείας.
<P>
Για τον σκοπό αυτό, είναι μεγίστης σημασίας ο ρόλος που μπορούν να διαδραματίζουν οι οργανώσεις της πολιτισμένης κοινωνίας, είτε με την καταγγελία των σημερινών καταστάσεων είτε με την ουσιαστική και ηθική στήριξη που μπορούν να προσφέρουν στα θύματα της κατάντιας της δουλείας.
<P>
Επί του προκειμένου, θεωρήθηκε συνταρακτική και απαράδεκτη η στάση των αρχών της Μαυριτανίας, που κήρυξαν εκστρατεία καταστολής εναντίον των εκπροσώπων των οργανώσεων που αγωνίζονται για την προστασία των ανθρωπίνων δικαιωμάτων.
<P>
Οι κατηγορίες που βαρύνουν τους στρατευμένους των εν λόγω οργανώσεων, που συνελήφθησαν και σε μερικές περιπτώσεις καταδικάστηκαν σε βαριές ποινές φυλάκισης, είναι αποκλειστικά εγκλήματα γνώμης. Το γεγονός ότι οι δραστηριότητες με ανθρωπιστικούς σκοπούς θεωρούνται ποινικό αδίκημα επισκιάζει θλιβερά τον χαρακτήρα της διαδικασίας θεσμικής μεταρρύθμισης και τη θέληση των αρχών της Μαυριτανίας.
<P>
Γνωρίζουμε καλά ότι η μαυριτανική κοινωνία στηρίζεται σε ευαίσθητη φυλετική ισορροπία μεταξύ των διαφόρων τμημάτων του πληθυσμού. Ακριβώς για τον λόγο αυτό, απαιτούμε σύσσωμα την εφαρμογή των βασικών αρχών κάθε δημοκρατικού καθεστώτος, μεταξύ των οποίων της ελευθερίας του συνεταιρίζεσθαι, της κατάργησης των αδικημάτων γνώμης και φυσικά της πλήρους έμπρακτης κατάργησης κάθε υπολείμματος δουλείας.
<P>
Η πρώτη ενέργεια που απαιτούμε από τις αρχές της Μαυριτανίας είναι η άμεση και άνευ όρων αποφυλάκιση των κρατούμενων εκπροσώπων των ανθρωπιστικών οργανώσεων και ο τερματισμός κάθε διαδικασίας εναντίον τους.
<P>
Χιλή

<SPEAKER ID=172 LANGUAGE="IT" NAME="Tamino">
Κύριε Πρόεδρε, ολόκληρος ο κόσμος αντιμετώπισε με έντονη δυσαρέσκεια την είδηση ότι τον προσεχή μήνα Μάρτιο θα απονεμηθεί ο τίτλος του ισόβιου γερουσιαστή στον Χιλιανό δικτάτορα Πινοσέτ. Αληθεύει μεν, όπως ισχυρίζεται και η πρόταση ψηφίσματος του Λαϊκού Κόμματος, ότι στη Χιλή υπάρχει ακόμη το Σύνταγμα σύμφωνα με το οποίο όλοι οι δημοκρατικά εκλεγμένοι πρώην Πρόεδροι της Δημοκρατίας γίνονται ισόβιοι γερουσιαστές. Μας εκπλήσσει ωστόσο το γεγονός ότι αυτή η πολιτική Ομάδα, εδώ παρούσα, ούτε αμφισβητεί τον ισχυρισμό ότι ο Πινοσέτ είναι πρωήν Πρόεδρος δημοκρατικά εκλεγμένος ούτε σχολιάζει τις μαζικές σφαγές που διέπραξε ο Πινοσέτ. Τη στιγμή αυτή ο Πινοσέτ είναι υπόδικος για γενοκτονία όχι μόνο στη χώρα του αλλά και στην Ισπανία, μια χώρα της Ευρωπαϊκής Ένωσης, δεδομένης της επέκτασης της γενοκτονίας και σε πληθυμούς ισπανικής καταγωγής, όπως ακριβώς ισχυρίζεται το ισπανικό δικαστήριο.
<P>
Για τους λόγους αυτούς, αποκρούουμε ρητά παρόμοιες ενέργειες και θεωρούμε απαραίτητη την παροχή βοήθειας στον χιλιανό λαό και στους Χιλιανούς βουλευτές που αντιτάσσονται στην πρωτοβουλία αυτή. Πιστεύουμε ότι επιβάλλεται πρώτα απ' όλα η μεταρρύθμιση του συντάγματος της Χιλής, όχι ως πράξη επέμβασης αλλά σαν πολιτική στήριξη όσων υπέστησαν τις συνέπειες της εγκληματικής δικτατορίας.

<SPEAKER ID=173 LANGUAGE="DE" NAME="von Habsburg">
Κύριε Πρόεδρε, λυπούμαι που θα εκφράσω μια μικρή πικρία μέσα σε όλο τον ενθουσιασμό για τα ζητήματα των σχέσεών μας με τη Χιλή, κι αυτό για έναν πολύ απλό λόγο. Ας αναρωτηθούμε μια φορά: τι νόημα έχει το όλο θέμα; Βλέπετε, ο Πινοσέτ δεν είναι πια πολύ νέος σήμερα. Το ομολογώ πως είναι νεότερος από εμένα, αλλά και πάλι θα δυσκολευθεί να με περάσει, γι' αυτό δεν θα αποτελεί κίνδυνο για πολύ ακόμη.
<P>
Εξάλλου, θα ήθελα να υπογραμμίσω ένα γεγονός, κι αυτό είναι πως η πείρα μάς δείχνει ξανά και ξανά ότι σε περήφανους λαούς - και οι Χιλιανοί είναι περήφανος λαός - η έξωθεν ανάμειξη είναι κάτι που συνεπάσεται αντίδραση, γιατί οδηγεί σε ένα είδος συσπείρωσης ενάντια σε αυτόν που αναμειγνύεται. Συνεπώς, θα ήθελα να παρακαλέσω να σκεφθούμε σοβαρά κατά πόσον το ψήφισμα αυτό έχει πράγματι νόημα. Είναι κατανοητό, αλλά μπορώ να πω ένα πράγμα: έχω ζήσει πολλά στη ζωή μου και από όλα διδασκόμουν πάντα δύο πράγματα:
<P>
Το πρώτο είναι ότι όταν κανείς έχει κερδίσει, δεν πρέπει να εκδικείται, γιατί αυτό έχει πάντοτε αρνητικές συνέπειες. Δεύτερον, δεν θα έπρεπε να αναμειγνυόμαστε σε πράγματα, με τα οποία κάνουμε κυριολεκτικά τους άλλους εχθρούς μας. Μπορώ να αναφέρω ένα πρακτικό παράδειγμα. Ήμουν από την αρχή της θητείας μου σε αυτό το Κοινοβούλιο ενεργό μέλος της ομάδας των ζωόφιλων και ένας Θεός ξέρει πως δεν είμαι οπαδός των ταυρομαχιών. Όμως ήμουν πάντα εναντίον της ανάμειξης σε αυτό το θέμα. Θα έπρεπε οι Ισπανοί οι ίδιοι να δώσουν ένα τέλος στις ταυρομαχίες. Δεν πρέπει εμείς να επέμβουμε σ'αυτό. Το ίδιο θα έπρεπε κατά τη γνώμη μου να ισχύει και σε αυτή την περίπτωση.

<SPEAKER ID=174 LANGUAGE="ES" NAME="Carnero Gonzαlez">
Κύριε Πρόεδρε, έχουμε όλοι συναίσθηση της περίπλοκης διαδικασίας μετάβασης που ζει η Χιλή και πως το πέρασμα από μια μισητή δικτατορία στη δημοκρατία δεν ήταν ακριβώς εύκολο, και, επιπλέον, άφησε σημάδια τα οποία είναι εμφανή. Θα ήθελα να αναφέρω δύο από αυτά: κάποιες παράγραφοι του ισχύοντος συντάγματος και το γεγονός ότι ο Στρατηγός Pinochet υπήρξε αρχηγός εν ενεργεία των Ενόπλων Δυνάμεων και σκοπεύει να συνεχίσει να είναι ως ισόβιος γερουσιαστής.
<P>
Ο Pinochet αποτελεί σήμερα το πιο κραυγαλέο παράδειγμα της ατιμωρησίας στη Λατινική Αμερική, και θα έλεγα σε όλον τον κόσμο. Φαντάζεστε, κύριε von Habsburg, να πρέπει να κάθεστε ισοβίως σε αυτή τη Συνέλευση με τον κύριο Karadzic; Εγώ πιστεύω πως πολλοί νόμιμοι εκπρόσωποι του λαού της Χιλής αισθάνονται όχι μόνο προσωπική αλλά και πολιτική απέχθεια μπροστά σε αυτό το ενδεχόμενο.
<P>
Σημαντικό τμήμα της κοινωνίας των πολιτών της Χιλής αντιτίθεται σε αυτήν την κατάσταση. Εκεί βρίσκεται η πολιτική κρίση η οποία προωθείται από τους Χριστιανοδημοκράτες βουλευτές, υποστηριζόμενη από τους σοσιαλιστές και άτομα άλλων πολιτικών παρατάξεων. Και υπάρχει επίσης η μήνυση για γενοκτονία που το Κομμουνιστικό Κόμμα υπέβαλλε κατά του Πινοσέτ ενώπιον του δικαστηρίου.
<P>
Εμείς δεν θέλουμε να παρέμβουμε, θέλουμε όμως να βοηθήσουμε τους δημοκράτες της Χιλής να ολοκληρώσουν την μετάβασή τους και να βάλουν τον Πινοσέτ στη θέση του, γιατί τα ανθρώπινα δικαιώματα είναι απαραβίαστα, αδιαίρεται και, επιπλέον, δεν γνωρίζουν σύνορα. Πώς να μην βοηθήσουμε από αυτήν την Συνέλευση, για παράδειγμα, την οικογένεια του Carmelo Soria, που ζητά δικαιοσύνη σχετικά με τους δολοφόνους που κυκλοφορούν ελεύθεροι παρ' ότι είναι γνωστό πως διέπραξαν αυτό το φοβερό έγκλημα με θύμα τον ισπανικής καταγωγής διεθνή υπάλληλο; Πώς να μην εκφράσουμε αλληλεγγύη προς τις πρωτοβουλίες του δικαστή Garcνa Castellσn, ο οποίος προσπαθεί νααπονείμει δικαιοσύνη σχετικά με όλους τους δολοφονημένους και τους εξαφανισθέντες, που επίσης προέρχονται από τη χώρα μου; Στην Ευρωπαϊκή Ένωση, δυστυχώς, ακόμη δεν καταλαβαίνουν - όπως ο εισαγγελέας Cardenal ή ο εισαγγελέας του κακουργιοδικείου, κ. Fungairi―o - πως στη Χιλή υπήρξε μια δικατορία και πως υπάρχουν ακόμη ενεργοί υπαίτιοι αυτής της δικτατορίας. Αυτό, συγκεκριμένα, δεν αποτελεί παρέμβαση, αλλά υποστήριξη της δημοκρατίας. Και ελπίζω ότι όλοι το κατανοούν εδώ σε αυτή τη Συνέλευση γιατί, όντως, η αξιοπιστία κερδίζεται κάθε μέρα και σε κάθε περίπτωση.

<SPEAKER ID=175 LANGUAGE="ES" NAME="Pons Grau">
Κύριε Πρόεδρε, είναι προφανές πως αυτό είναι ένα δημοκρατικό κοινοβούλιο το οποίο καθιστά τη δημοκρατία επίκεντρο και στόχο της δράσης μας, και πως αυτό το Κοινοβούλιο έχει επιδείξει πάντα ένα τεράστιο ενδιαφέρον και μια ανησυχία για την εξέλιξη των χωρών που έχουν ξεφύγει από την δικτατορία, συγκεκριμένα, όπως είναι η Χιλή. Τέτοιο ήταν το ενδιαφέρον μας για αυτήν τη χώρα που κατά τη διάρκεια της δικτατορίας και μεταγενέστερα μπορέσαμε να διατηρήσουμε ένα κονδύλι του προϋπολογισμού αποκλειστικά αφιερωμένο στην διαδικασία δημοκρατικοποίησης της Χιλής. Και, παράλληλα, προσφέραμε την υποστήριξή μας και επικροτήσαμε τη διαδικασία δημοκρατικοποίησης, και σήμερα μπορούμε να δηλώσουμε με χαρά πως η Χιλή αποτελεί μια δημοκρατία.
<P>
Εγώ είμαι απολύτως ενάντια εκείνων που υποστηρίζουν πως αυτού του είδους οι παρεμβάσεις αποτελούν παρέμβαση σε εξωτερικές υποθέσεις μιας άλλης χώρας. Πιστεύω πως σε αυτό το πλανητικό χωριό που ονομάζεται Κόσμος, όλοι έχουμε το δικαίωμα και την υποχρέωση να γνωμοδοτούμε, κυρίως, όταν υπάρχει επέμβαση στα ανθρώπινα δικαιώματα. Σε αυτό το ψήφισμα δείχνουμε την υποστήριξή μας προς την κυβέρνηση της Χιλής, τα πολιτικά κόμματα, τους θεσμούς και γενικά τους πολίτες που θέλουν δικαιοσύνη. Γνωρίζουμε πόσο δύσκολο υπήρξε πολλές φορές και πως χρειάστηκε να αντιμετωπίσουμε δυσκολίες. Αλλά πιστεύουμε πως πρόκειται για αντίφαση και πως είναι αδιανόητο και πως αποτελεί άσχημη εικόνα της χώρας στο εξωτερικό ο ανώτατος εκπρόσωπος της δικτατορίας, της επίθεσης κατά του κοινοβουλίου και του λαού, να ορίζεται δίχως ψηφοφορία ισόβιος γερουσιαστής. Κυρίως, όταν υπάρχουν επίσης δικαστικά ζητήματα, όπως μόλις ειπώθηκε εδώ.
<P>
Όποιο και να είναι το αποτέλεσμα αυτής της ψηφοφορίας, και ελπίζω να είναι θετικό, δεν θα αλλάξει τις σχέσεις του Ευρωπαϊκού Κοινοβουλίου με τον λαό και τη δημοκρατική κυβέρνηση της Χιλής.
<P>
Πιστεύω, όπως ειπώθηκε εδώ, πως πρόκειται για μια άμεση δράση κατά της ατιμωρησίας, η οποία αποτελεί το εμβόλιο κατά των μελλοντικών δικτατοριών.

<SPEAKER ID=176 LANGUAGE="EN" NAME="Howitt">
Κύριε Πρόεδρε, πολλές φορές στο παρελθόν, το Ευρωπαϊκό Κοινοβούλιο έχει καταδικάσει παραβιάσεις που έλαβαν χώρα παλαιότερα στη Χιλή, κάτω από την στρατιωτική δικτατορία του στρατηγού Pinochet, και έχει επιδοκιμάσει την επάνοδο στην πολιτική διακυβέρνηση και την πραγματική πρόοδο που σημειώνεται όσον αφορά το σεβασμό των ανθρωπίνων δικαιωμάτων σε αυτή τη χώρα. Γι' αυτό και δεν μπορούμε να επιτρέψουμε να αναγορευθεί ο Pinochet γερουσιαστής στη Γερουσία της Χιλής, γεγονός που πρόκειται να λάβει χώρα στις 11 του επόμενου μηνός και έχει προκαλέσει τις διαμαρτυρίες όλων των βασικών πολιτικών κομμάτων της Χιλής, χωρίς καμία διαμαρτυρία σε διεθνές επίπεδο από εμάς τους ίδιους. Δεν ξεχνούμε τους 3000 ανθρώπους που έχασαν τη ζωή τους στα χέρια των στρατιωτικών τυράννων. Γνωρίζουμε ότι σήμερα υπάρχουν ακόμη 542 εκκρεμείς υποθέσεις εξαφανίσεων, για τις οποίες δεν υπάρχουν στοιχεία. Όλοι παρακολουθούσαμε όταν, μόλις τον περασμένο Σεπτέμβριο, η πολιτική ακτιβίστρια Gladys Marin φυλακίστηκε για πέντε εβδομάδες μόνο και μόνο επειδή μίλησε για τις παραβιάσεις των ανθρωπίνων δικαιωμάτων από τον Pinochet.
<P>
Γιατί λοιπόν, όταν αυτό το Κοινοβούλιο ψήφιζε να συζητηθεί αυτό το θέμα χθες, οι Χριστιανοδημοκράτες ψήφισαν κατά; Μια ελάχιστη πλειοψηφία 206 ψήφων έναντι 200 μάς επέτρεψε να συζητήσουμε απλώς για το θέμα αυτό. Αυτό δεν μπορεί να γίνεται επειδή, όπως λέει ο κύριος von Habsburg, κάτι τέτοιο θα εθεωρείτο στη Χιλή ως διεθνής παρέμβαση, όταν τα κυριότερα πολιτικά κόμματα και η πολιτική κοινότητα μάς γνωστοποίησαν εκ των προτέρων ότι υποστηρίζουν τους όρους αυτού του ψηφίσματος. Δεν μπορεί να γίνεται επειδή κάτι τέτοιο θα ήταν επιβλαβές για τη διαδικασία εθνικής συμφιλίωσης στη Χιλή. Τι μπορεί να κάνει μεγαλύτερο κακό στη διαδικασία αυτή, αν όχι η συνεχιζόμενη θητεία σε δημόσιο αξίωμα του ανθρώπου που κατέχει ένα από τα πιο αιματηρά ρεκόρ στην αιματοβαμμένη ιστορία της Λατινικής Αμερικής; Και δεν μπορεί να προέρχεται από μία κακώς εννοούμενη υποστήριξη προς τις συνταγματικές αρχές της Χιλής, τις οποίες ο Pinochet προσπαθεί να εκμεταλλευθεί, διότι οι επικριτές γνωρίζουν εδώ και πολύ καιρό με τι τρόπο οι στρατιωτικοί συνέταξαν τους κανόνες μετάβασης, ακριβώς για να προστατεύσουν τον Pinochet από την καθαίρεση από το ηγετικό του αξίωμα, έτσι ώστε να του επιτραπεί τώρα να αναγορευθεί μη αιρετός γερουσιαστής.
<P>
Η Ευρώπη καταλαβαίνει πάρα πολύ καλά πώς ενίοτε οι δικτάτορες σφετερίζονται τα όργανα της δημοκρατίας για να υπονομεύσουν την ίδια τη δημοκρατία. Πρέπει να καταδικάσουμε τον Pinochet με μία και ενωμένη φωνή, και εύχομαι οι Συντηρητικοί και οι Χριστιανοδημοκράτες να ακούσουν τη φωνή της συνείδησής τους προτού αποφασίσουν να ενεργήσουν διαφορετικά.

<SPEAKER ID=177 LANGUAGE="NL" NAME="Bertens">
Κύριε Πρόεδρε, εάν ρωτήσουμε στις Κάτω Χώρες τους ανθρώπους στο δρόμο ποιος είναι ο πρόεδρος της Χιλής, επακολουθεί μεγάλη σιωπή. Δεν το ξέρουν. Και ξαναρωτώντας μήπως είναι ο Pinochet, κάτι θυμούνται, διότι το όνομά του ταυτίζεται με ό, τι ζήσαμε, ό, τι έζησαν οι Χιλιανοί σαν μία από τις πιο σκοτεινές εποχές στην κατά τα άλλα ένδοξη και δημοκρατική ιστορία τους. Δηλώνουμε λοιπόν την αλληλεγγύη μας προς τις αντιδράσεις, την κατάπληξη, τις διαμαρτυρίες κατά του διορισμού του ως ισόβιου προέδρου ή γερουσιαστή. Καλά που δεν υπάρχουν τέτοιοι επίτιμοι διορισμοί στη χώρα μας. Ας είναι, διότι επιδεικνύουμε και πάλι τη γνωστή μας μετριοφροσύνη.
<P>
Ως προς την υπόθεση, θεωρώ σφάλμα και άδικο για το λαό της Χιλής, για την κυβέρνηση της χώρας, η οποία χρόνια τώρα βρίσκεται στον σωστό δρόμο προς τη δημοκρατία, να απονεμηθεί αυτή η τιμή σε ένα άτομο που υπήρξε πρότυπο, αρνητικό πρότυπο της τρομοκρατία του παρελθόντος.
<P>
Λευκορωσία

<SPEAKER ID=178 LANGUAGE="DE" NAME="Schroedter">
Κύριε Πρόεδρε, το παρόν ψήφισμα ήταν αναγκαίο από καιρό. Είχε συζητηθεί πολύ και συνιστά αποτέλεσμα συμβιβασμού. Έγινε επεξεργασία πολλών προτάσεων και τροποποιήσεων διαφόρων Ομάδων του Κοινοβουλίου μέχρις ότου κατατεθεί. Δεν θεωρώ λοιπόν πως αποτελεί ψήφισμα των Πρασίνων, αλλά το βλέπω σαν ψήφισμα αυτού του Σώματος στο σύνολό του.
<P>
Οι ειδήσεις για αυθαίρετες συλλήψεις και στέρηση της ελευθερίας, για δίωξη του ελεύθερου Τύπου - για παράδειγμα ο σκηνοθέτης Saschewatzki δέχθηκε επίθεση στο διαμέρισμά του επειδή παρουσίασε μια επικριτική ταινία στη γερμανική τηλεόραση - απαιτούν μια απάντηση του Ευρωπαϊκού Κοινοβουλίου. Είμαστε εδώ και καιρό αντιμέτωποι με το ερώτημα γιατί σιωπά το Ευρωπαϊκό Κοινοβούλιο απέναντι στο γεγονός ότι επικρατεί πόλεμος κατά των μέσων ενημέρωσης στη Λευκορωσία. Μήπως δεν ενδιαφερόμαστε για τη μοίρα των ανθρώπων; Μήπως υπάρχει μια υποβόσκουσα αποδοχή της πολιτικής του Λουκατσένκο; Ελπίζω ότι με αυτό το ψήφισμα θα δώσουμε μια σαφή απάντηση. Διότι ο Λουκατσένκο έχει καταλάβει από καιρό ότι έχει οδηγήσει τη χώρα και το λαό του στην απομόνωση και τον ενδιαφέρει πολύ η διεθνής αναγνώριση. Δεν προτίθεται όμως να κάνει υποχωρήσεις προς την κατεύθυνση του εκδημοκρατισμού. Γι' αυτό, κάθε απαίτηση για ανθρώπινα δικαιώματα αποτελεί προϋπόθεση για αναγνώριση. Ελπίζω πως δεν θα προδώσουμε την εμπιστοσύνη του λαού της Λευκορωσίας και ότι η πρόταση ψηφίσματος θα τύχει ευρείας αποδοχής από το Σώμα.

<SPEAKER ID=179 LANGUAGE="DE" NAME="Mann, Erika">
Κύριε Πρόεδρε, θέλω να ευχαριστήσω την κυρία Schroedter. Ωστόσο, πρέπει να πω, όπως επισημάνατε, ότι το επεξεργαστήκαμε μαζί. Έχετε δίκιο. Συζητήσαμε για αυτό, όμως το συγκεκριμένο χρονικό διάστημα δεν συζητήσαμε την πρόταση ψηφίσματος. Δεν χρειάζεται όμως να το συζητήσουμε περαιτέρω, δεν είναι σημαντικό. Είναι ωστόσο σημαντικό να αναφερθεί ότι το Ευρωπαϊκό Κοινοβούλιο δεν σιωπά. Το Ευρωπαϊκό Κοινοβούλιο έχει τοποθετηθεί επανειλημμένα σχετικά με τη Λευκορωσία. Κατά τ' άλλα, ήσασταν πάντα εσείς που μεταξύ άλλων επισημαίνατε κατηγορηματικά ότι πρέπει να κάνουμε κάτι, και είμαστε, φυσικά, ευγνώμονες γι' αυτό.
<P>
Επιτρέψτε μου να αναφερθώ σύντομα σε κάποια σημεία. Το Ευρωπαϊκό Κοινοβούλιο δεν σιωπά, και όντως κάτι γίνεται στη Λευκορωσία. Δεν προέρχεται από την κυβέρνηση, αυτό είναι βέβαια αλήθεια, αλλά διαπιστώνουμε με χαρά ότι υπάρχει στο μεταξύ μια αντιπολίτευση που σχηματίζεται πάλι, βρίσκει το έδαφος κάτω από τα πόδια της και προφανώς θα έχει την ευκαιρία, με τη βοήθεια της διεθνούς κοινότητας, με τη βοήθεια της Ευρωπαϊκής Ένωσης, να αποκτήσει πραγματικά μια δυνατή πολιτική υπόσταση. Διαπιστώνουμε ότι κατάφεραμε να εγκαθιδρύσουμε την αποστολή του ΟΑΣΕ, ότι η κυβέρνηση έκανε πίσω - αυτό είναι ένα βήμα προς ένα θετικό μέλλον. Επιθυμούμε και οφείλουμε να κάνουμε τα πάντα, από κοινού με την Επιτροπή, για τη διασφάλιση της επιβίωσης και ελπίζουμε να έχουμε σύντομα θετικά αποτελέσματα.
<P>
Διαπιστώνουμε ότι ίσως - η Επιτροπή ίσως θελήσει να τοποθετηθεί επ' αυτού - αποκαταστήσαμε το πρόγραμμα εκδημοκρατισμού στο πλαίσιο του TACIS. Η κυρία Schroedter δικαίως επεσήμανε στό ψήφισμά της ότι πρέπει να διευρύνουμε τις ανταλλαγές νέων φοιτητών, που θα μπορούν να έρχονται και σ' εμάς για να αποκτήσουν εμπειρίες. Το πρόγραμμα που έχουμε τώρα είναι πολύ περιορισμένο, αλλά είμαστε ευγνώμονες που το καταρτίσαμε.
<P>
Πράγματι κάτι συμβαίνει και πρέπει να κάνουμε τα πάντα για να δείξουμε και πάλι στον Λουκατσένκο ότι πρέπει να διαμορφωθούν δημοκρατικά σταθερές και υγιείς συνθήκες για να καταστεί δυνατή η ένταξη της Λευκορωσίας στο ευρωπαϊκό πλαίσιο. Το Ευρωπαϊκό Κοινοβούλιο έλεγε πάντα πως η πόρτα είναι ανοιχτή και θα μείνει ανοιχτή, υπό την προϋπόθεση όμως της αναγνώρισης των γενικών, καθολικών ανθρωπίνων δικαιωμάτων. Εύχομαι πως θα μπορούμε και στο μέλλον να μιλούμε θετικά για κάτι τέτοιο.

<SPEAKER ID=180 LANGUAGE="DE" NAME="Habsburg-Lothringen">
Κύριε Πρόεδρε, σε αυτό το σημείο θέλω κι εγώ να ευχαριστήσω την κυρία Schroedter που δραστηριοποιείται με αυτόν τον τρόπο υπέρ της Λευκορωσίας. Πιστεύω πως, επειδή είναι μία από τις τελευταίες δικτατορίες σε ευρωπαϊκό έδαφος, είναι αναγκαίο να θέσουμε κάποια ζητήματα και να πούμε πως ειδικά εμείς στο Ευρωπαϊκό Κοινοβούλιο δεν ανεχόμαστε ένα τέτοιο καθεστώς στον χώρο των εγγύτερων γειτονικών χωρών.
<P>
Θέλω, όμως, επίσης σε αυτό το σημείο να συμφωνήσω με την κυρία Mann και να πω το εξής: αναμφίβολα έχει γίνει κάτι στη Λευκορωσία, έχει αλλάξει κάτι προς το καλύτερο. Μπορούν σήμερα να δραστηριοποιηθούν εκεί οργανώσεις, έστω και περιορισμένα, κάτι που δεν ήταν δυνατόν πριν λίγο καιρό - και αυτό θα πρέπει να το παραδεχθούμε και εδώ στο Κοινοβούλιο.
<P>
Είναι αναμφισβήτητα σαφές ότι τα βήματα αυτά δεν είναι ακόμα αρκετά Νομίζω όμως πως θα πρέπει να ρίξουμε μια ματιά και στις συνθήκες υπό τις οποίες βρίσκεται η Λευκορωσία σήμερα. Είναι γεγονός ότι η σχέση εξάρτησης με τη Ρωσία είναι πολύ στενή, καθώς και ότι η συνεργασία μεταξύ τους ειναι πολύ-πολύ στενή. Πριν από δύο μήνες - αν θυμάμαι καλά - είχα ρωτήσει στην Ώρα των Ερωτήσεων τον αρμόδιο εκπρόσωπο του Συμβουλίου εάν θα υπήρχε δυνατότητα να ασκηθεί πίεση στις επόμενες διαπραγματεύσεις με τη ρωσική κυβέρνηση ώστε η Ρωσία να ενεργοποιήσει την επιρροή της επί του Λουκατσένκο για να αλλάξουν οι συνθήκες προς το καλύτερο. Τούτο είχε αντιμετωπιστεί τότε πολύ θετικά. Θα ήμουν ευγνώμων αν και ο κύριος Επίτροπος Marνn προωθούσε αυτή την ιδέα και έλεγε: Δεν μπορούμε να καταβάλλουμε προσπάθειες μόνο στη Λευκορωσία, πρέπει οπωσδήποτε να γίνουν προσπάθειες και στη Ρωσία, ώστε να φθάσουμε σε ένα καλύτερο αποτέλεσμα.
<P>
Πάντως το ψήφισμα είναι αναγκαίο και είναι σημαντικό να παρουσιάσουμε τη θέση μας. Πρέπει όμως να έχουμε επίγνωση του ότι από τη στιγμή που θα στραφεί κάτι πραγματικά προς το καλύτερο, θα πρέπει να υπάρξει και ανάλογη ανταμοιβή από μέρους μας.
<P>
Κογκό

<SPEAKER ID=181 LANGUAGE="PT" NAME="Girγo Pereira">
Κύριε Πρόεδρε, κύριε Επίτροπε, αγαπητοί συνάδελφοι, τον Μάιο του 1997, όταν κατέρρευσε το δικτατορικό καθεστώς του Mobutu, η διεθνής κοινότητα ανέμενε και έτρεφε ελπίδες ότι το Κογκό (πρώην Ζαΐρ) θα εισέλθει οριστικά σε μια περίοδο ειρήνευσης και εκδημοκρατισμού.
<P>
Έχει περάσει σχεδόν ένας χρόνος από τότε, και η πραγματικότητα εμφανίζεται εντελώς διαφορετική. Όπως δήλωσε χθες στη Γενεύη ο ειδικός εισηγητής του ΟΗΕ για τη Λαϊκή Δημοκρατία του Κογκό, ο κύριος Kabila δεν κάνει δα και καλύτερα πράγματα από τον προκάτοχό του Mobutu. Κάποια γεγονότα επιβεβαιώνουν την παραπάνω δήλωση. Μεταξύ αυτών, μπορούμε να αναφέρουμε τις συχνές δημόσιες εκτελέσεις δια τουφεκισμού μετά από συνοπτικές δίκες ενώπιον στρατοδικείων, όπως συνέβη προσφάτως σε διάφορες πόλεις, στη Goma, στο Kizangani και στην Κινσάσα, την απαγόρευση κάθε πολιτικής δραστηριότητας και όλων των κομμάτων (σύμφωνα με τον υπουργό Εσωτερικών, οι παραβάτες θα τιμωρούνται αυστηρά), τους ξυλοδαρμούς και κάθε μορφή επιβολής σωματικής τιμωρίας, τη δημιουργία κωλυμάτων για την αποστολή του ΟΗΕ που έχει επιφορτιστεί να διερευνήσει τις σφαγές των προσφύγων Χούτου, στις οποίες είχαν συμμετάσχει τα στρατεύματα του Kabila, μια αποστολή που υποχρεώθηκε το Δεκέμβριο να εγκαταλείψει εσπευσμένα τη χώρα, όπως και τη φυλάκιση και τον εκτοπισμό των κυριότερων πολιτικών αντιπάλων. Στα γεγονότα που προανέφερα, έρχεται να προστεθεί η σύλληψη του ηγέτη της αντιπολίτευσης, Tshisekedi, που έλαβε χώρα πριν από λίγες μέρες, και ο εκτοπισμός του προς άγνωστη κατεύθυνση, όπως αναφέρουν ορισμένα ειδησεογραφικά πρακτορεία που εκφράζουν φόβους για την προσωπική του ασφάλεια. Πρόκειται για άλλη μια αναμφισβήτητη ένδειξη των προθέσεων της νέας κυβέρνησης.
<P>
Το κλίμα βίας που περιέγραψα φαίνεται ότι προκαλεί το ξέσπασμα ενός εσωτερικού ανταρτοπόλεμου, ο οποίος κινδυνεύει να επεκταθεί σε άλλες κεντροαφρικανικές χώρες όπως η Ρουάντα, το Μπουρούντι ή η Ουγκάντα, με συνέπεια την επανεμφάνιση ενός μαζικού κύματος προσφύγων. Επιπλέον, η μακρόχρονη και βασανιστική διαδικασία ειρήνευσης και εκδημοκρατισμού που συντελείται στην Αγκόλα ενδέχεται να υποστεί νέα πλήγματα λόγω της αστάθειας που επικρατεί στη γειτονική χώρα, με κίνδυνο να υπονομευθεί ακόμη και η συνολική σταθερότητα της περιοχής εκείνης.
<P>
Για το λόγο αυτό, στο σχέδιο ψηφίσματος που υποβάλλεται από την Ομάδα μας ζητούμε από το Συμβούλιο και τα κράτη μέλη να καταβάλουν κάθε προσπάθεια ώστε το Κογκό να επανέλθει στο δρόμο του εκδημοκρατισμού, ενώ από την Επιτροπή ζητάμε να επανεξετάσει τους όρους και της προϋποθέσεις της παρεχόμενης ενίσχυσης της Ευρωπαϊκής Ένωσης.

<SPEAKER ID=182 LANGUAGE="NL" NAME="Tindemans">
Κύριε Πρόεδρε, κύριε Επίτροπε, αξιότιμοι συνάδελφοι, ήλπιζα κάποτε ότι δεν θα χρειαζόταν ποτέ πια να πάρω τον λόγο στο Ευρωπαϊκό Κοινοβούλιο για τη χώρα που αποκαλείται τώρα Δημοκρατία του Κογκό, μια χώρα η οποία μέχρι πρότινος και για πολύ καιρό λεγόταν Ζαΐρ. Μετά την αλλαγή καθεστώτος και την πτώση του Mobutu, υπήρχαν καλές προοπτικές για μια διακυβέρνηση της χώρας - τόσο πλούσιας σε δυνατότητες - κατά τρόπο έξυπνο, τίμιο και ικανό, ώστε να εδραιωθεί ένα νέο και καλύτερο κυβερνητικό καθεστώς. Φυσικά, χρειάζονται για αυτό αξιόπιστα, τίμια και ικανά στελέχη για να βοηθήσουν στη διακυβέρνηση της χώρας. Το έργο δεν ήταν δύσκολο να περιγραφεί: Να καταπιαστούν με τη δημόσια υγεία, με τον εφοδιασμό σε είδη διατροφής, άρα με τη γεωργία, με το σύστημα μεταφορών που περιέπεσε σε χάος, με τη βελτίωση της παιδείας, ώστε να πάρει μπροστά η οικονομική ανάπτυξη. Επιπλέον, υπάρχουν οι πολιτικές πτυχές όπως το κράτος δικαίου, τα ανθρώπινα δικαιώματα, η συμφιλίωση ανάμεσα στους κατοίκους.
<P>
Στην εποχή του καθεστώτος Mobutu, υπήρξε μια συνεργασία ικανών αντιφρονούντων. Αποκάλεσαν τον σύνδεσμο συνεργασίας τους l'Union sacrιe , η Ιερή Ένωση. Η εν λόγω ένωση εκπόνησε αξιοσημείωτα κείμενα: ένα σχέδιο συντάγματος, ένα σχέδιο μεταβατικής διακυβέρνησης, και άλλα. Αν το είχαν ακολουθήσει, η αλλαγή καθεστώτος στο πρώην Ζαΐρ θα είχε συντελεστεί χωρίς αιματοχυσία. Αλλά ο Mobutu δεν κατάλαβε τίποτα και τώρα, προς μεγάλη μας απογοήτευση, διαπιστώνουμε ότι ούτε ο κ. Kabila δεν καταλαβαίνει τίποτα και δεν επωφελείται των δυνατοτήτων συνεργασίας με τις θετικές αντιπολιτευτικές δυνάμεις του παρελθόντος. Ο κ. Tshisekedi δήλωσε πρόθυμος για συνεργασία, αλλά ο Kabila την απορρίπτει. Ακόμη χειρότερα, όχι μόνον την απορρίπτει, αλλά ο Τshisekedi συνελήφθη, μαζί με μερικούς άλλους νέους ηγέτες. Είναι τώρα πολιτικοί κρατούμενοι - άντε και πάλι από την αρχή αυτή η φοβερή κατάσταση. Δεν επιτρέπεται να αφήσει το Κοινοβούλιο να περάσει κάτι τέτοιο. Σε όλες τις επαφές μας πρέπει να υπερασπιστούμε όχι μόνο την ανάπτυξη, αλλά και τα ανθρώπινα δικαιώματα, τη δημοκρατία, το κράτος δικαίου σε αυτή τη μεγάλη χώρα της Αφρικής.

<SPEAKER ID=183 LANGUAGE="IT" NAME="Fassa">
Κύριε Πρόεδρε, αξιότιμοι συνάδελφοι, η Λαϊκή Δημοκρατία του Κογκό, που τόσες ελπίδες αναζωπύρωσε κατά την ίδρυσή της, απογοητεύει βαθύτατα και διαψεύδει τις θεμιτές προσδοκίες της διεθνούς κοινότητας. Η βίαιη σύλληψη και η παράνομη εκτόπιση του Etienne Fishekedi, που έλαβε χώρα στις 12 του περασμένου μηνός Φεβρουαρίου στην Κινσάσα, αποτελούν μόνο το τελευταίο επεισόδιο προγραμματισμένου σχεδίου των αρχών της χώρας για την εξάλειψη κάθε πραγματικής αντίστασης.
<P>
Η επαναφορά του κράτους δικαίου και η πραγματική δρομολόγηση διαδικασίας ουσιαστικού εκδημοκρατισμού είναι οι ελάχιστες προϋποθέσεις για τη συνέχιση της βοήθειας εκ μέρους της Ευρωπαϊκής Ένωσης. Η Ευρωπαϊκή Ένωση, αλλά και όλα τα κράτη μέλη, το υπενθυμίζουν ρητά στην κυβέρνηση της Κινσάσα, πριν συμβεί το μοιραίο στη Λαϊκή Δημοκρατία του Κογκό, όπως διαπιστώθηκε και σε άλλες περιπτώσεις.

<SPEAKER ID=184 LANGUAGE="NL" NAME="Aelvoet">
Πριν από δέκα χρόνια περίπου, είχαν ξανά φυλακίσει τον Tshisekedi επανειλημμένα. Εξορίστηκε και στο εσωτερικό της χώρας, στον τόπο καταγωγής του. Είναι λοιπόν γνωστά σενάρια που επαναλαμβάνονται. Ομολογώ ότι το φαινόμενο δεν με εκπλήσσει καθόλου, διότι ο τρόπος με τον οποίον ο Kabila έφτασε στην εξουσία δεν είχε πρακτικά καμία σχέση με μια επανάσταση μέσα στην ίδια του την χώρα, αλλά είχε να κάνει με διάφορες χώρες γύρω από το τότε Ζαΐρ που είχαν να ξεκαθαρίσουν λογαριασμούς. Οπότε, αντιμετωπίζουμε τώρα την κατάσταση ότι κάποιος δια των όπλων έφτασε στην εξουσία, υποσχέθηκε εκλογές σε ένα πολύ μακρινό μέλλον, αλλά τώρα απαγορεύει οποιαδήποτε πολιτική δραστηριότητα, δημιουργεί προβλήματα για την ελευθερία των ΜΜΕ και μεταχειρίζεται κατά τρόπο απαράδεκτο τους πολιτικούς αντιπάλους του. Τώρα πρόκειται να λάβουμε μέτρα, να αναπτύξουμε δραστηριότητα, όχι να καταγράψουμε απλώς και μόνο τι γίνεται, αλλά να προσπαθήσουμε να το επηρεάσουμε, μεταξύ άλλων και με την άσκηση πιέσεων εκ μέρους της Ευρωπαϊκής Ένωσης και των κρατών μελών.

<SPEAKER ID=185 LANGUAGE="FR" NAME="Hory">
Κύριε Πρόεδρε, είναι αυτονόητο ότι η Ομάδα της Ευρωπαϊκής Ριζοσπαστικής Συμμαχίας συντάσσεται με όλα τα αιτήματα και όλα τα διαβήματα που οδηγούν στη γενική βελτίωση των ανθρωπίνων δικαιωμάτων στη Λαϊκή Δημοκρατία του Κογκό, και ιδιαίτερα στην ταχεία απελευθέρωση των πολιτικών κρατουμένων.Η ιδιάζουσα κατάσταση της χώρας επιβάλλει τη διατύπωση τριών ακόμη παρατηρήσεων. Κατά πρώτον, λυπούμαστε που το Κοινοβούλιο και μερικά κράτη μέλη της Ένωσης δεν επέδειξαν στο παρελθόν την ίδια δημοκρατική εγρήγορση απέναντι στον. Mobutu ή στον γείτονά του, τον κ. Habyarimana. Με αυτόν τον τρόπο θα είχαν αποφευχθεί πολλά δράματα. Οφείλουμε επίσης να σημειώσουμε ότι, σε μια χώρα κατεστραμένη από την τριακονταετή δικτατορία, λεηλατημένη από τον νεποτισμό και τη διαφθορά, αποδιοργανωμένη τελευταία, λόγω της συρροής προσφύγων και του εμφυλίου πολέμου, η δημοκρατία στην οποία είμαστε προσηλωμένοι δεν μπορεί αμέσως να αποκατασταθεί πλήρως.Ευχόμαστε, λοιπόν, το Κοινοβούλιο να μην ακολουθήσει εκείνους που προτείνουν να διακοπεί η ευρωπαϊκή βοήθεια και να αφήσει περιθώριο χρόνου στις αρχές της Κινσάσα να αποκαταστήσουν όλες τις ελευθερίες στη μαρτυρική χώρα τους.

<SPEAKER ID=186 NAME="Marνn">
Κύριε Πρόεδρε, θα κάνω κάποιες διευκρινήσεις σχετικά με τα διάφορα σημεία όσον αφορά τα ανθρώπινα δικαιώματα, τα οποία παρουσιάστηκαν από τους διάφορους ομιλητές.
<P>
Όσον αφορά το Ιράν, η Επιτροπή είναι εξαιρετικά ανήσυχη με τις παραβιάσεις των ανθρωπίνων δικαιωμάτων, που τεκμηριώνονται σαφώς στις εκθέσεις του ειδικού απεσταλμένου των Ηνωμένων Εθνών αρμοδίου για τα ανθρώπινα δικαιώματα στο Ιράν, του κυρίου Garretσn. Η Επιτροπή θα ήταν διατεθειμένη να ζητήσει από την κυβέρνηση του Ιράν να επιτρέψει στον ειδικό απεσταλμένο την είσοδο στη χώρα το συντομότερο δυνατόν, προκειμένου να μπορέσει να συντάξει μια έκθεση σχετικά με την κατάσταση των ανθρωπίνων δικαιωμάτων στο Ιράν.
<P>
Όπως έχει συχνά επαναλάβει η Ένωση, η Επιτροπή λυπάται βαθύτατα ακόμη για την ύπαρξη της fatwa εναντίον του Αγγλου συγγραφέα Salman Rushdie, η οποία έχει ήδη συμπληρώσει το ένατο έτος ύπαρξής του. Αυτή η κατάσταση - επιβεβαιώνω - αντίκειται στο διεθνές δίκαιο και θέτει σε κίνδυνο όχι μόνο τον κύριο Rushdie αλλά επίσης και τα άτομα που συνδεόνται με αυτόν.
<P>
Η Επιτροπή είναι σοβαρά ανήσυχη με τα πρόσφατα μέτρα των ιρανικών αρχών ενάντια στον Γερμανό πολίτη, τον κύριο Helmut Hofer, και ενάντια στον συντάκτη μιας ιρανικής εφημερίδας, τον κύριο Mortesa Firouzi, στους οποίους αδίκως επεβλήθη θανατική ποινή για αδικήματα τα οποία ισχυρίζονται πως είχαν διεπραχθεί στο Ιράν. Η Επιτροπή το δήλωσε ήδη, και έχει πίστη προς τις ιρανικές αρχές ώστε αυτές οι υποθέσεις να αναθεωρηθούν.
<P>
Χαιρετίζουμε την πρόσφατη απελευθέρωση του κυρίου Faraj Sahouhi και ελπίζουμε αυτό να αποτελέσει προηγούμενο εφαρμογής πιο φιλελεύθερων πολιτικών στον τομέα των ατομικών ανθρωπίνων δικαιωμάτων εκ μέρους της ιρανικής κυβέρνησης.
<P>
Η Επιτροπή δέχθηκε επίσης ευνοϊκά την απόφαση του Συμβουλίου Γενικών Υποθέσεων στις 26 του περασμένου Ιανουαρίου προς την κατεύθυνση της αναθεώρησης των σχέσεων της Ευρωπαϊκής Ένωσης με το Ιράν κάτω από τις σημερινές συνθήκες, και ακριβώς αυτό το ζήτημα - οι σχέσεις με το Ιράν - θα αποτελέσει ένα από τα κεντρικά σημεία της συνεδρίασης του Συμβουλίου Γενικών Υποθέσεων η οποία θα διεξαχθεί τον επόμενο μήνα.
<P>
Όσον αφορά τη Μαυριτανία, η Επιτροπή, δια μέσου των συνήθων διαύλων, παρακολούθησε με μεγάλη ανησυχία τη σύλληψη και καταδίκη των Μαυριτανών που διαδήλωναν υπέρ των ανθρωπίνων δικαιωμάτων, και έγιναν γνωστές στον Μαυριτανό πρέσβη στις Βρυξέλλες όχι μόνον οι ανησυχίες μας αλλά επίσης έγινε γνωστό πως επιθυμούμε να είμαστε ενήμεροι σχετικά με την κατάσταση. Σε γενικές γραμμές, η συνεργασία ανάμεσα στη Μαυριτανία και την Ευρωπαϊκή Επιτροπή είχε ως στόχο την παγίωση της δημοκρατίας και του κράτους δικαίου καθώς επίσης και του σεβασμού των ανθρωπίνων δικαιωμάτων και των θεμελιωδών ελευθεριών, και πρέπει να παραδεχθούμε πως, τουλάχιστον στην περίπτωση της Μαυριτανίας, κατεβλήθη τα τελευταία χρόνια μια πολύ θετική προσπάθεια όσον αφορά την κατάσταση που γνώριζε αυτή η χώρα και τέθηκε σε εφαρμογή ένα σημαντικό κίνημα υπέρ της προώθησης της δημοκρατίας. Φυσικά, στο πλαίσιο της νομοθεσίας και του συντάγματος, όλοι γνωρίζουμε πως η δουλεία απαγορεύεται, παρ' ότι πρέπει να παραδεχθούμε πως υφίστανται ακόμη συνήθεις πρακτικές - και είναι αυτό το οποίο καταδικάζεται - όπου, σε συγκεκριμένες περιοχές, συνεχίζει να υπάρχει αν όχι η δουλεία, τουλάχιστον ένα είδος εργασιακής σχέσης που μοιάζει πολύ με δουλεία.
<P>
Βρισκόμαστε, λοιπόν, σε θέση να επισημάνουμε πως προβαίνουμε σε επαρκείς πολιτικές δράσεις για να δείξουμε στις μαυριτανικές αρχές αυτήν την κατάσταση ώστε αυτή να επιλυθεί δια των κανονικών διπλωματικών οδών. Με αυτό, η Επιτροπή, όπως γνωρίζετε, χρηματοδοτεί, εντός του ενδεικτικού προγράμματος για τη Μαυριτανία, μια σειρά δραστηριοτήτων που ακριβώς έχουν ως στόχο να προωθήσουν το κράτος δικαίου.
<P>
Όσον αφορά τη Χιλή, όπως επεσήμανε η πλειοψηφία των βουλευτών, απασχολεί - ήαπασχόλησε - αυτό το Κοινοβούλιο η ίδια η διαδικασία εγκαθίδρυσης της δημοκρατίας, και πιστεύω πως ο κ. Pons Grau ήταν αυτός που επεσήμανε ότι η χρηματική ενίσχυση, κατά τη διάρκεια των τελευταίων χρόνων στη Χιλή, πολιτικών κομμάτων, συνδικάτων και οργανώσεων των πολιτών, προερχόταν διαρκώς από κάποια λιγοστά κονδύλια που υπάρχουν στον κοινοτικό προϋπολογισμό.
<P>
Ωστόσο, η Επιτροπή πρέπει να παραδεχθεί πως αυτή η διαδικασία είναι περίπλοκη και, ως τέτοια, αναπόφευκτα έχει αντιφάσεις οι οποίες ίσως είναι δύσκολο να γίνουν κατανοητές από την ευρωπαϊκή οπτική γωνία, γιατί αντικειμενικά υπήρξε μια δικτατορία - ποιος θα το αρνηθεί - αλλά που, στην περίπτωση της Χιλής, ακολουθείται μια εσωτερική διαδικασία η οποία πρέπει να γίνει κατανοητή μέσα από την περιπλοκότητά της, και με αυτό δεν δικαιολογώ επ' ουδενί ούτε τα εγκλήματα ούτε την εκμετάλλευση εκ μέρους της δικτατορίας. Όντως, γνωρίζετε ότι, ακριβώς σχετικά με αυτήν τη λύση, η κυβέρνηση της Χιλής έκανε γνωστό πως δεν θα την αποδεχτεί. Είναι ένα θέμα το οποίο, φυσικά, θα πρέπει να διευθετηθεί με ιδιαίτερη λεπτότητα. Με αυτό, εγώ εδώ εκφράζω τη θέση της Επιτροπής ως θεσμικό όργανο. Εγώ έχω τη δική μου θέση. Και κατά τον ίδιο τρόπο που, αν βρισκόταν εδώ ο κ. Otto, δεν θα είχε κανέναν ενδιασμό να πει - γιατί εκείνος έλεγε πως ήταν γηραιότερος από τον Στρατηγό Pinochet - "μακροζωία στον κ. Otto», δεν θα τολμούσα να πω "μακροζωία στον άλλο νεότερο βετεράνο». Αυτό εγώ δεν θα το έλεγα ποτέ.
<P>
Όσον αφορά τη Λευκορωσία, οι παραβιάσεις των ανθρωπίνων δικαιωμάτων κατά μεμονωμένων ατόμων ή ομάδων αντίθετων προς το καθεστώς της Λευκορωσίας αποτελούν δυστυχώς γεγονός. Εντούτοις, οι σχέσεις της Ευρωπαϊκής Ένωσης με τη Λευκορωσία εξαρτώνται από δύο λεπτά ζητήματα: παραδέχομαι αυτό που επεσήμανε κάποιος ομιλητής, πως ένα στοιχείο το οποίο πρέπει να αποτελέσει αντικείμενο επεξεργασίας στη Λευκορωσία είναι να υπάρχει δράση επίσης σε συνεργασία με τη Ρωσία. Ωστόσο, πρέπει επίσης να αναλογιστώ ποια είναι η θέση της Επιτροπής ως θεσμικό όργανο. Αυτά τα δύο ζητήματα - η θέσπιση μιας ομάδας συμβουλευτικής και ελεγκτικής του ΟΑΣΕ επί τόπου στο Μινσκ, η οποία αρχικά προβλέπεται για τα τέλη Φεβρουαρίου, και η εκπλήρωση της εντολής της. Δεύτερον, η πιθανή υιοθέτηση εκ μέρους των αρχών της Λευκορωσίας του προγράμματος TACIS για την ανάπτυξη της κοινωνίας των πολιτών, η οποία αρχικά προβλέπεται για τον Μάρτιο. Αν η Λευκορωσία - είτε η κυβέρνηση είτε ο Πρόεδρος - συνεργαστεί εποικοδομητικά με τον ΟΑΣΕ και δεχθεί το πρόγραμμα της Ευρωπαϊκής Ένωσης, θα μπορούσε να αξιολογηθεί εκ νέου το καθεστώς των σχέσεών μας με τη Λευκορωσία, γιατί αυτό μας το επιτρέπουν τα ψηφίσματα του Συμβουλίου. Έτσι, επομένως, θα τεθούν, τον Φεβρουάριο και τον Μάρτιο, αυτοί οι δύο όροι. Αν, αντιθέτως, αντί για μια θετική απάντηση, υπάρξει προς αυτήν την κατεύθυνση μια απάντηση αρνητική - αν δεν υπάρξει εγκατάσταση του ΟΑΣΕ στο Μινσκ, αν υπάρξουν εμπόδια στην ανάπτυξη του προγράμματος στήριξης της κοινωνίας των πολιτών - η Ευρωπαϊκή Ένωση θα εφαρμόσει κατά συνέπεια την απόφαση του Συμβουλίου και θα πρέπει να θεωρήσουμε πως δεν είναι δυνατή η συνεργασία με την κυβέρνηση της Λευκορωσίας. Συνεπώς, θα λάβετε μια απάντηση μετά τον Φεβρουάριο όσον αφορά τον ΟΑΣΕ στο Μινσκ και μετά τον Μάρτιο όσον αφορά την διαπραγμάτευση με την κυβέρνηση, και η Επιτροπή θα προβεί στην αξιολόγησή της στο Συμβούλιο και το Κοινοβούλιο τον Απρίλιο.
<P>
Όσο για το Κογκό, πρέπει να επισημάνω πως όλος ο κόσμος πρέπει να δηλώσει - ιδίως γνωρίζοντας την ανησυχία ενός βετεράνου της Σύμβασης της Λομέ για την εν λόγω χώρα, όπως ο κ. Tindemans - πως όλοι εμείς, όντως, πιστεύαμε ότι, με την πτώση του Mobutu, τα πράγματα θα άλλαζαν, και έχουμε συλλήψεις, αυθαίρετες κρατήσεις, εκτοπίσεις έξω από τις πόλεις συγκεκριμένων αρμοδίων της αντιπολίτευσης του Κογκό, και, από αυτής της απόψεως, η Επιτροπή, από κοινού με τα κράτη μέλη και ιδιαίτερα με κάποια κράτη μέλη, βρίσκεται σε επαφή με τις νέες αρχές της Λαϊκής Δημοκρατίας του Κονγκό για να τους καταστήσει γνωστή την άποψή μας σχετικά με αυτό το θέμα.

<SPEAKER ID=187 NAME="Πρόεδρος">
Ευχαριστώ πολύ, κύριε Επίτροπε Marνn.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=188 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Β4-0185/98, του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τις πυρηνικές δοκιμές κάτω από την κρίσιμη μάζα·-Β4-0195/98, των βουλευτών McKenna και Schroedter, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τις πυρηνικές δοκιμές κάτω από την κρίσιμη μάζα·-Β4-0237/98, των βουλευτών Manisco και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, σχετικά με τις πυρηνικές δοκιμές κάτω από την κρίσιμη μάζα·-Β4-0245/98, της κ. Theorin, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τη μη διάδοση των πυρηνικών όπλων.
<SPEAKER ID=189 LANGUAGE="NL" NAME="Bertens">
Κύριε Πρόεδρε, είμαι ικανοποιημένος διότι στο θέμα που θέσαμε επί τάπητος στην Υποεπιτροπή Ασφαλείας και Αφοπλισμού, δηλαδή τις λεγόμενες υπο-κρίσιμες πυρηνικές δοκιμές, δόθηκε τώρα συνέχεια στην συζήτηση της Ολομέλειας για επείγοντα θέματα. Πρέπει οπωσδήποτε να κάνει η Ευρωπαϊκή Ένωση το παν ώστε να πείσει την αμερικανική κυβέρνηση να ακυρώσει αυτό το είδος πυρηνικών δοκιμών. Οι υπο-κρίσιμες πυρηνικές δοκιμές - σας διευκρινίζω ότι πρόκειται για δοκιμές που γίνονται για να διαπιστώσει κανείς ότι το πυρηνικό υλικό του είναι ακόμη σε καλή κατάσταση - δεν αντιβαίνουν στο γράμμα της CTBT, της συνθήκης για την πλήρη απαγόρευση των πυρηνικών δοκιμών, αλλά παραβιάζουν το πνεύμα της εν λόγω συνθήκης. Αντιμετωπίζονται δυσκολίες για να τεθεί σε ισχύ η συνθήκη, διότι χρειάζεται η επικύρωσή της από χώρες όπως η Ινδία και το Πακιστάν. Και ακριβώς αυτές οι χώρες επικαλούνται τις αντιρρήσεις τους για τις αμερικανικές δοκιμές ώστε να μην επικυρώσουν την CTBT.
<P>
Αυτές οι εξελίξεις μπορούν να ανατρέψουν εντελώς την επισφαλή ισορροπία του διεθνούς αφοπλισμού. Η συνθήκη για την μη εξάπλωση πυρηνικών όπλων συνδέεται με την CTBT και έτσι βρέθηκε και αυτή υπό πίεση. Το τέλος του ψυχρού πολέμου μας προσέφερε ευκαιρίες για να ξεφορτωθούμε μεγάλες ποσότητες όπλων μαζικής καταστροφής. Είναι αξιοσημείωτο και πικρό το ότι αιτία είναι οι αμερικανικές ενέργειες, τη στιγμή που οι ίδιες οι μεγάλες ΗΠΑ αντιτίθενται τόσο δυναμικά - και δικαίως - στα ιρακινά όπλα μαζικής καταστροφής.
<P>
Τα κράτη μέλη της Ένωσης τηρούν αδικαιολόγητη σιγή, ενώ αντιθέτως πρέπει να διαμαρτυρηθούν στις ΗΠΑ και να τις καλέσουν να σταματήσουν τις δοκιμές. Η Ένωση πρέπει ακόμη από κοινού να πείσει άλλες χώρες να επικυρώσουν την CTBT. Χρειάζεται αγώνας εκ μέρους της Ευρώπης για να διασωθεί η συνθήκη.

<SPEAKER ID=190 LANGUAGE="DE" NAME="Schroedter">
Κύριε Πρόεδρε, αγαπητοί συνάδελφοι, πρόκειται για μια κλασική περίπτωση για να αποδείξει η ΕΕ ότι εννοεί σοβαρά την κοινή εξωτερική πολιτική και πολιτική ασφαλείας, εφόσον η συνολική απαγόρευση των δοκιμών αυτών έχει υπογραφεί από όλα τα κράτη μέλη της ΕΕ. Έτσι, τα κράτη μέλη αναλαμβάνουν την ευθύνη της τήρησης της σύμβασης αυτής. Εάν οι ΗΠΑ συνεχίσουν τις δοκιμές, είναι πολύ μεγάλος ο κίνδυνος - όπως ήδη είπε ο κ. Bertens - να υπονομευθεί ύπουλα η σύμβαση αυτή και κυρίως, μαζικά πλέον, να υποσκαφθεί η εμπιστοσύνη σε αυτή τη σύμβαση. Γι' αυτό, πρέπει να διευκρινισθεί ότι αυτή η σύμβαση ισχύει και δεν πρέπει να καταργείται υπογείως, με τις δοκιμές των ΗΠΑ, γιατί δεν υπάρχει κανένα διεθνές σύστημα εξακρίβωσης με το οποίο μπορεί να διαπιστωθεί αν η δοκιμή είναι πυρηνική δοκιμή κάτω από την κρίσιμη μάζα ή όχι.
<P>
Τα ατομικά όπλα είναι όπλα μαζικής καταστροφής, και οι ΗΠΑ τώρα ακριβώς μας δείχνουν με ποια μέσα σκοπεύουν να ενεργήσουν κατά των όπλων μαζικής καταστροφής. Σε κάθε περίπτωση, νομίζω ότι είναι παράλογο να χρησιμοποιηθούν στρατιωτικά μέσα και προτιμώ μία διπλωματική λύση. Η ΕΕ στη συγκεκριμένη περίπτωση πρέπει να αποδείξει τις ικανότητές της στον διπλωματικό τομέα. Ελπίζω ότι θα συστρατευθεί σύσσωμη για την υλοποίηση της συμφωνίας. Φρονώ ότι ο κ. Marνn μάς οφείλει μία απάντηση για το πώς πρέπει αυτό να γίνει στην πράξη.

<SPEAKER ID=191 LANGUAGE="SV" NAME="Theorin">
Κύριε Πρόεδρε, έπειτα από διαπραγματεύσεις πολλών ετών και ισχυρή αντίσταση τόσο από τις πυρηνικές δυνάμεις όσο και από τα κράτη που βρίσκονταν στο κατώφλι της απόκτησης πυρηνικών όπλων, ελήφθη τελικά η απόφαση για μια πλήρη αναστολή όλων των δοκιμών πυρηνικών όπλων. Τον Σεμπτέμβριο του 1996 επιτεύχθηκε η συμφωνία για υπογραφή και όλες οι χώρες της ΕΕ υπέγραψαν αυτή τη συμφωνία.
<P>
Ο σκοπός της συμφωνίας πλήρους αναστολής των δοκιμών ήταν να ανασταλεί η περαιτέρω εξέλιξη των πυρηνικών όπλων. Αυτό ήταν αυτονόητο μετά το τέλος του ψυχρού πολέμου, έστω και αν η Γαλλία, ενάντια σε μια ευρεία παγκόσμια κοινή γνώμη, επιφυλάχθηκε πρώτα του δικαιώματός της πραγματοποίησης μιας σειράς δοκιμών για την βελτίωση των πυρηνικών όπλων της. Πολλοί πολίτες δεν πείσθηκαν για την καλή θέληση των πυρηνικών δυνάμεων και προειδοποίησαν ότι μια εξέλιξη νέων πυρηνικών όπλων μπορούσε να λάβει χώρα μέσω εργαστηριακών δοκιμών.
<P>
Στην συμφωνία οι υπογράφοντες δεσμεύονται να απέχουν από κάθε ενέργεια η οποία θα ξέφευγε από το αντικείμενο και τους στόχους της. Δυστυχώς αναγκαζόμαστε τώρα να σημειώσουμε ότι οι ΗΠΑ έχουν διεξάγει μια σειρά των αποκαλούμενων υπο-κρίσιμων πυρηνικών δοκιμών, και σκοπεύουν να πραγματοποιήσουν ακόμη τέσσερις πριν από τον Σεμπτέμβριο του τρέχοντος έτους. Έχει αμφισβητηθεί έντονα από κάποιους από τους σημαντικότερους ερευνητές πυρηνικών όπλων ότι αυτές οι δοκιμές είναι υπο-κρίσιμες, πέραν των άλλων καθώς γίνονται υπογείως και δεν επαληθεύονται. Το ότι αυτές οι δοκιμές πρέπει να πραγματοποιηθούν ώστε να παράσχουν εγγυήσεις για την ασφάλεια και την αξιοπιστία των υπαρχόντων οπλοστασίων πυρηνικών όπλων είναι επιχειρήματα που καταρρέουν υπό τον ίδιο τους τον παραλογισμό. Βέβαια το τρίτιο εξασθενεί αργά έπειτα από πολλά χρόνια, αλλά όχι τόσο, ώστε να μην υπάρχει πλέον κίνδυνος να εκραγούν τα πυρηνικά όπλα και να δημιουργήσουν ακριβώς την καταστροφή στην οποία αποσκοπούν.
<P>
Πολλές χώρες και ένας σημαντικός αριθμός βουλευτών στο αμερικανικό Κογκρέσσο έχουν εκφράσει την ανησυχία τους γι' αυτές τις δοκιμές. Καθοριστικής σημασίας είναι όμως ότι αυτές οι δοκικές, καθώς και μια νέα εξέλιξη των πυρηνικών όπλων, διακυβεύουν σοβαρά την διεθνή συμφωνία αναστολής των δοκιμών. Έστω κι αν, παρά το ό, τι πιστεύεται, δεν έρχονταν σε σύγκρουση με το γράμμα της συμφωνίας αναστολής των δοκιμών, είναι παρ' όλα αυτά προφανές ότι έρχονται σε σύγκρουση με το πνεύμα αυτής καθαυτής της συμφωνίας. Είναι μία από τις σημαντικότερες διεθνείς συμφωνίες μας, και είναι απαράδεκτο το ότι οι ΗΠΑ, μέσω αυτών των δοκιμών, υπονομεύουν έντονα την συμφωνία. Γι' αυτό το ψήφισμά μας απαιτεί συνεπώς να σταματήσει η αμερικανική κυβέρνηση αυτές τις δοκιμές, να δηλώσει σε επίσημη ανακοίνωση ότι αυτές οι δοκιμές δεν είναι μέρος ενός νέου προγράμματος εξέλιξης όπλων και ότι η εξέλιξη νέων πυρηνικών όπλων δεν είναι μέρος της πολιτικής των ΗΠΑ.

<SPEAKER ID=192 LANGUAGE="ES" NAME="Fabra Vallιs">
Κύριε Πρόεδρε, είναι σε όλους γνωστή η θέση που διατήρησε η Ομάδα του Λαϊκού Κόμματος σχετικά με τα άλλα ψηφίσματα της Συνθήκης περί μη Διαδόσεως των Πυρηνικών Όπλων. Αυτό είναι το πρώτο ψήφισμα που υποβάλλεται σχετικά με το θέμα των δοκιμών πυρηνικών όπλων, των υπο-κρίσιμων δοκιμών.
<P>
Εμείς δεν υποβάλαμε καμία πρόταση ψηφίσματος, δεν θα υποβάλουμε τροπολογίες, και αυτό το οποίο θα κάνει η Ομάδα του ΕΛΚ είναι να καταψηφίσει όλα αυτά τα ψηφίσματα. Και θα το κάνει για έναν και μόνο λόγο, γιατί πιστεύουμε πως δεν είναι κατάλληλη η στιγμή στην οποία υποβάλλονται. Αυτή τη στιγμή, όπου τίθεται η σοβαρή κατάσταση της κρίσης στον Κόλπο, σε μια στιγμή όπου μιλάμε για ένα όπλο του οποίου η μεγάλη δύναμη είναι η αποτροπή, πιστεύουμε ακριβώς ότι είναι η χειρότερη στιγμή να μιλάμε για αυτό. Αυτός είναι ο λόγος για τον οποίο η Ομάδα του ΕΛΚ θα καταψηφίσει όλα τα ψηφίσματα. Επιπλέον, θα είναι καλό να αφήσουμε λίγο χρόνο και να μπορέσει να κυρώσει η Γερουσία των Ηνωμένων Πολιτειών τη Συνθήκη CTBT.

<SPEAKER ID=193 LANGUAGE="DE" NAME="Gόnther">
Κύριε Πρόεδρε, συντάσσομαι απολύτως με τον προλαλήσαντα και συμμερίζομαι επίσης την εκτίμησή του σχετικά με την επιλογή της χρονικής στιγμής, και συμφωνώ μαζί του ότι δεν πρόκειται απαραίτητα για ένα θέμα που πρέπει να θεωρηθεί ως κατεπείγον. Μεταξύ άλλων, διατηρώ αμφιβολίες για το αν οι συντάκτες αυτών των ψηφισμάτων έκαναν τον κόπο να κοιτάξουν τι είναι οι πυρηνικές δοκιμές κάτω από την κρίσιμη μάζα, γιατί πρόκειται για δοκιμές τις οποίες δεν ακολουθούν αλυσιδωτές αντιδράσεις, κατά τις οποίες δεν εκλύονται ραδιενεργές ουσίες άνω των ανεκτών ορίων. Τίθεται εδώ το ερώτημα, γιατί δεν μπορεί κανείς να ακολουθήσει την αιτιολόγηση που δίδεται από τις ΗΠΑ, ότι αυτό δηλαδή προτίθεται να χρησιμεύσει μεταξύ άλλων και για τον έλεγχο της ασφάλειας των υπαρχόντων αποθεμάτων.
<P>
Ο καθένας μας θα προτιμούσε να παραιτηθούμε από όλα αυτά, όμως αφού στον κόσμο αυτό υπάρχουν ακόμη τύποι σαν τον Σαντάμ Χουσεΐν και παρόμοιοι, δεν μπορούμε κατά την άποψή μου να απογυμνωθούμε, ούτως ειπείν, απόλυτα από κάθε αμυντική μας δυνατότητα, τη στιγμή που ο Σαντάμ Χουσεΐν από την πλευρά του δεν σκοπεύει να ακολουθήσει το καλό παράδειγμα, που υπό κάποιους όρους θα μπορούσε να δοθεί εδώ. Πουθενά δεν έχω διαβάσει ότι ένα από τα κράτη που παράγει ακόμη σήμερα μέσα μαζικής καταστροφής όπως και νάρκες κατά προσωπικού, θα σκόπευε να προσχωρήσει σε συμβάσεις για την κατάργησή τους, και να καταστρέψει τα μέσα μαζικής καταστροφής που διαθέτει, αν τώρα εδίδετο ένα τέλος σε αυτές τις πυρηνικές δοκιμές κάτω από την κρίσιμη μάζα. Και σας παρακαλώ να μου προσκομίσετε αμέσως μια απόδειξη γι' αυτό.

<SPEAKER ID=194 LANGUAGE="SV" NAME="Theorin">
Ίσως αρμόζει εδώ να πούμε στην κ. Gόnther ότι η αιτία της κριτικής μας είναι ακριβώς το ότι δεν κατέστη δυνατόν να ελεγχθεί ότι όντως αυτές οι δοκιμές είναι υπο-κρίσιμες. Αυτό το βασίζουμε σε στοιχεία από τους πλέον διακεκριμένους ερευνητές πυρηνικών όπλων στον κόσμο. Αυτό απαιτούμε, δηλαδή να ανασταλούν αυτές οι δοκιμές μέχρις ότου αποδειχθεί ότι είναι υπο-κρίσιμες. Υπάρχει κάθε λόγος να αμφισβητηθούν αυτές οι δοκιμές. Οι Αμερικανοί εξακολουθούν να διαθέτουν πυρηνικά όπλα, πυρηνικά όπλα εξακολουθούν να έχουν όλες οι πυρηνικές δυνάμεις, αλλά δεν θα εξελίξουμε νέα πυρηνικά όπλα.

<SPEAKER ID=195 NAME="Marνn">
Κύριε Πρόεδρε, η Επιτροπή υποστηρίζει το έργο που έχει διεξάγει η Ευρωπαϊκή Ένωση και συμμετέχει στο ίδιο προκειμένου να πείσει τις τρίτες χώρες οι οποίες δεν έχουν ακόμη υπογράψει ή κυρώσει τη Συνθήκη πλήρους απαγόρευσης των πυρηνικών δοκιμών να την υπογράψουν και να την κυρώσουν.
<P>
Σχετικά μ' αυτό, εντός της Ευρωπαϊκής Ένωσης, όλα τα κράτη μέλη έχουν ξεκινήσει εθνικές διαδικασίες ταχείας κύρωσης της Συνθήκης.
<P>
Η θέση σε ισχύ της εν λόγω Συνθήκης θα σημάνει, αναμφίβολα, μια κρίσιμη περίοδο στον αφοπλισμό και τη μη διάδοση των πυρηνικών όπλων σε διεθνές επίπεδο. Και οποιοδήποτε στοιχείο κωλύει την εν λόγω κύρωση ή οποιαδήποτε καθυστέρηση μπορεί να υπάρξει σε οποιαδήποτε από τις κυρώσεις, όπως επεσήμανε ο κ. Fabra Vallιs, θα συνιστούσε σημαντικό λόγο ανησυχίας.
<P>
Αυτή είναι η άποψη της Επιτροπής σχετικά με αυτό το θέμα. Θέλουμε μια γρήγορη κύρωση και της Συνθήκης από όλους.

<SPEAKER ID=196 LANGUAGE="DE" NAME="Schroedter">
Κύριε Πρόεδρε, είχα παρακαλέσει τον Επίτροπο να μας πει συγκεκριμένα τι προτίθεται να πράξει η Ευρωπαϊκή Επιτροπή. Πρόκειται η Ευρωπαϊκή Επιτροπή να υποβάλει στο Συμβούλιο Υπουργών Εξωτερικών Υποθέσεων μία πρόταση για το πώς θα μπορούσε αυτό το test ban - υπό την προϋπόθεση ότι όλοι θα είναι έτοιμοι να την επικυρώσουν, και σε παγκόσμιο επίπεδο - να εφαρμοστεί από κοινού και πράγματι αποτελεσματικά; Υπάρχει μια σχετική συγκεκριμένη πρόταση ή ένα σχέδιο; Και πότε θα το υποβάλει αυτό η Ευρωπαϊκή Επιτροπή στο Συμβούλιο;

<SPEAKER ID=197 NAME="Marνn">
Κυρία Βουλευτή, εγώ υποστηρίζω τόσο όσο ίσως και εσείς την παύση των πυρηνικών δοκιμών, αλλά η Επιτροπή δύσκολα μπορεί να υποβάλει πρόταση γιατί, όπως γνωρίζετε όλοι, δεν έχει αρμοδιότητες για αυτό. Δεν σας απάντησα για το λόγο αυτό· αν μπορούσα να το κάνω, θα το έκανα αλλά, όπως όλοι γνωρίζετε, δεν έχουμε αρμοδιότητα σε αυτό το θέμα.

<SPEAKER ID=198 NAME="Πρόεδρος">
Ευχαριστώ πολύ, κύριε Επίτροπε Marνn.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=199 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Πλημμύρες στην Ελλάδα
<P>
Β4-0216/98, των βουλευτών Τρακατέλλη και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με τις καταστροφικές πλημμύρες που σημειώθηκαν πρόσφατα σε διάφορες περιοχές της Βόρειας Ελλάδας και σε ελληνικά νησιά του Αιγαίου Πελάγους·-Β4-0226/98, των βουλευτών Δασκαλάκη και Κακλαμάνη, εξ ονόματος της Ομάδας Ένωση για την Ευρώπη, σχετικά με τις πλημμύρες που σημειώθηκαν στη Βόρεια Ελλάδα και σε νησιά του Αιγαίου Πελάγους·-Β4-0238/98, του κ. Αλαβάνου, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, σχετικά με τις καταστροφές που προκλήθηκαν από τις πλημμύρες στην Ελλάδα·-Β4-0251/98, των βουλευτών Αυγερινού και άλλων, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τις πλημμύρες στη Βόρεια Ελλάδα και σε νησιά του Αιγαίου Πελάγους.Κακοκαιρία στη Μάλαγκα
<P>
Β4-0257/98, των βουλευτών Galeote Quecedo και Hernαndez Mollar, εξ ονόματος της Ομάδας του Ευρωπαϊκού Λαϊκού Κόμματος, σχετικά με τις καταιγίδες που σημειώθηκαν στην επαρχία της Μάλαγκα.Πλημμύρες στην Ελλάδα

<SPEAKER ID=200 NAME="Τρακατέλλης">
Κύριε Πρόεδρε, στις 2 και 5 Φεβρουαρίου καταστροφικές πλημμύρες πρωτοφανούς έντασης έπληξαν πολλές περιοχές στην Ανατολική Μακεδονία και Θράκη, καθώς και ορισμένα νησιά του Ανατολικού και του Βορείου Αιγαίου. Προκάλεσαν τον θάνατο 4 ατόμων και τον τραυματισμό πολλών άλλων, προκάλεσαν τεράστιες ζημίες σε σπίτια, αυτοκίνητα, καλλιέργειες, αλλά και στις υποδομές των περιοχών, όπως σε δρόμους και γέφυρες. Με το ψήφισμα ζητούμε να εκφράσουμε αλληλεγγύη και την βαθύτατη συμπάθειά μας στις οικογένειες των θυμάτων, αλλά και στους κατοίκους των περιοχών που επλήγησαν. Ζητούμε ακόμη από την Ευρωπαϊκή Επιτροπή και το Συμβούλιο της Ευρωπαϊκής 'Ενωσης να συμβάλουν στην προσπάθεια αποκατάστασης των ζημιών με επείγουσα οικονομική βοήθεια. Νομίζω ότι οι φυσικές καταστροφές που, δυστυχώς, επισυμβαίνουν κάθε χρόνο σε διάφορες περιοχές της Ευρωπαϊκής 'Ενωσης παρέχουν την ευκαιρία σε όλους μας, αλλά και στα όργανα της Ευρωπαϊκής 'Ενωσης, να δίνουμε το παρόν δίπλα στους πολίτες εκείνους που υφίστανται τέτοιες ζημίες και δοκιμασίες όπως αυτές που προκάλεσαν οι πρόσφατες καταστροφικές πλημμύρες στην Ελλάδα.

<SPEAKER ID=201 NAME="Δασκαλάκη">
Κύριε Πρόεδρε, οι φυσικές καταστροφές ως θέμα έρχονται επανειλημμένα στο Ευρωπαϊκό Κοινοβούλιο και πολλές συζητήσεις γίνονται κάθε φορά που ένα κράτος μέλος, ή και τρίτο κράτος, πλήττεται από τις καιρικές συνθήκες, από τη φωτιά, από τον σεισμό, ή ό, τιδήποτε άλλο. Τη φορά αυτή είναι περιοχές της Ελλάδας που επλήγησαν και είναι φυσικό να ζητούμε από την Επιτροπή και από το Ευρωπαϊκό Κοινοβούλιο να εκφράσουν συμπαράσταση σε εκείνους που πλήττονται και εδώ είναι το πρόβλημα. Γιατί κάθε φορά εμείς ομόφωνα αποφασίζουμε ότι πρέπει να ενισχυθούν όσοι επλήγησαν - και για τις ενισχύσεις αυτές συμφωνεί η Επιτροπή- και ζητούμε να αποκατασταθούν οι συχνά τεράστιες ζημιές που έχουν προκληθεί, κάθε φορά εμείς τα ψηφίζουμε εδώ αυτά ομόφωνα αλλά η ενίσχυση συχνά μένει μόνο στα λόγια, γιατί από 'κει και έπειτα το θέμα περνάει στην αρμοδιότητα των ενδιαφερομένων κυβερνήσεων, βεβαίως, και σταματάει εκεί.
<P>
Πέρα, λοιπόν, από το να υιοθετούμε ψηφίσματα συγκεκριμένα - και σ'αυτό προφανώς δεν υπάρχουν αντιρρήσεις, γι'αυτό κάνουμε κι αυτή τη συζήτηση εδώ - ίσως θα πρέπει να εξετάσουμε στο μέλλον έναν άλλο τρόπο, αποτελεσματικότερο, προκειμένου όχι μόνο να εκφράζουμε συμπαράσταση αλλά να είμαστε και πιο αποτελεσματικοί επί της ουσίας. Γιατί στη συγκεκριμένη περίπτωση, στην Ανατολική Μακεδονία και Θράκη και στα νησιά του Αιγαίου και αλλού όπου πλημμύρισαν περιοχές ολόκληρες, όχι μόνο καταστράφηκαν περιουσίες, αλλά υπήρξαν ανθρώπινα θύματα και συνέβησαν τεράστιες ζημίες, άρα χρειάζεται εδώ κάτι παραπάνω από ένα κατεπείγον ψήφισμα, χρειάζεται αυτά που ψηφίζουμε και αποφασίζουμε να πραγματοποιούνται. 'Ισως πέρα από το νόμιμο αίτημα να υπάρξει ενίσχυση και να εγκριθεί από την Επιτροπή, είναι αυτή μια ευκαιρία για να ξανασκεφθούμε την όλη διαδικασία και να δούμε πώς μπορούμε να κάνουμε τις ενέργειές μας πιο αποτελεσματικές.

<SPEAKER ID=202 NAME="Εφραιμίδης">
Κύριε Πρόεδρε, το τι συνέβη από αυτές τις πλημμύρες ειπώθηκε από τους συναδέλφους, είναι διατυπωμένο στο ψήφισμα, δεν θέλω να καταναλώσω χρόνο. Θέλω μόνο να επιστήσω την προσοχή του Σώματος και του παρόντα κ. Marνn για το είδος και τον τρόπο και τον χρόνο της ενίσχυσης. Αυτή πρέπει να είναι άμεση και να είναι στο ύψος εκείνο που μπορεί να αποκαταστήσει τις ζημίες, να βοηθήσει αυτόν τον κόσμο που έμεινε χωρίς εισόδημα, κατεστράφη η παραγωγή του, είναι άστεγος, δεν έχει ύδρευση, δεν έχει ίχνος συγκοινωνιακής επικοινωνίας και άλλων υποδομών. Αυτά πρέπει να αποκατασταθούν αμέσως.
<P>
Αλλά, κ. Marνn, δεν είναι αρκετό αυτό. Κάθε τόσο επανέρχονται αυτές οι καταστροφές. Πρόκειται για περιοχές παραμεθόριες, από τις πιο φτωχές στην Κοινότητα, και πρέπει να γίνουν αντικείμενο ειδικής μεταχείρισης. Θέλει μια κλιμάκωση η βοήθεια στην έννοια της διαρθρωτικής πολιτικής της Κοινότητας, ώστε αυτές οι φυσικές καταστροφές να προκαλούν λιγότερες ζημίες. Θέλουν μια ειδική θωράκιση. Αντί γι'αυτό τί κάνετε; Εξαιρείτε τα νησιά του Βόρειου και του Ανατολικού Αιγαίου από τα λειτουργικά προγράμματα της διαρθρωτικής πολιτικής. Ενέργεια, μεταφορές και άλλα τέτοια προγράμματα. Και επομένως τις αφήνετε αθωράκιστες ενώ είναι κατ'εξοχήν εκτεθειμένες σε φυσικές καταστροφές.
<P>
Και επειδή είναι παραμεθόριες, εκεί περί το Αιγαίο, περί τον 'Εβρο, προς την Τουρκία, έχουν και το δυσμενές προνόμιο να μην ρέουν εκεί επενδύσεις, διότι ο καθένας φοβάται την σταθερότητα στις περιοχές αυτές εξαιτίας της γνωστής πολιτικής που ακολουθεί η τουρκική ηγεσία. Επομένως, κ. Marνn, παρακαλώ να δείτε σ'αυτές τις δύο φάσεις την άμεση βοήθεια και την κλιμακούμενη για τη θωράκιση αυτών των περιοχών, με διαρθρωτικά προγράμματα, για να μην προκαλούν οι θεομηνίες ζημίες σε τόση έκταση.

<SPEAKER ID=203 NAME="Κοκκόλα">
Κύριε Πρόεδρε, αγαπητοί συνάδελφοι, κύριε Επίτροπε, οι σφοδρές κακοκαιρίες που πλήττουν τον τελευταίο καιρό πολλές χώρες τις Ευρώπης αλλά και ολόκληρου του κόσμου είναι αποτέλεσμα της αλόγιστης παρέμβασης του ανθρώπου στο περιβάλλον. Τεράστιες δασικές εκτάσεις έχουν καταστραφεί, λίμνες έχουν αποξηρανθεί, ρέματα έχουν μπαζωθεί. Η φύση προειδοποιεί αλλά και εκδικείται. Το ίδιο συνέβη και στην Ελλάδα. Στην Ελλάδα την περασμένη εβδομάδα είχαμε φοβερές καταστροφές από ισχυρές βροχοπτώσεις. Έχασαν τη ζωή τους άνθρωποι, καταστράφηκαν καλλιέργειες και χάθηκαν περιουσίες ανθρώπων που με μόχθο είχαν δημιουργηθεί. Εκφράζουμε τη συμπάθειά μας στα θύματα και σ'όλους αυτούς τους ανθρώπους που καταστράφηκαν και ζητούμε, κύριε Πρόεδρε, από την Ευρωπαϊκή Επιτροπή να εκφράσει την ευαισθησία της έμπρακτα, παρέχοντας οικονομική βοήθεια το συντομότερο δυνατόν.
<P>
Κακοκαιρία στη Μάλαγκα

<SPEAKER ID=204 LANGUAGE="ES" NAME="Fabra Vallιs">
Κύριε Πρόεδρε, υποθέτω πως εσείς, που διαμένετε κοντά στην περιοχή παρ' ότι σε άλλη χώρα, θα είσαστε ενήμερος για τις δυνατές βροχοπτώσεις και τους ισχυρούς ανέμους που έπληξαν τη Μάλαγκα από τις 31 Ιανουαρίου έως τις 5 Φεβρουαρίου, και προκάλεσαν πολυάριθμες ζημιές στη γεωργία και την κτηνοτροφία, τις αγροτικές και δασικές υποδομές και σε κάθε είδους περιουσία.
<P>
Οι ζημιές ανέρχονται σε 21 δις πεσέτες. Εγώ, εξ ονόματος σχεδόν όλης της ισπανικής αντιπροσωπείας, ανεξαρτήτου πολιτικής Ομάδας, θέλω να ζητήσω από την Επιτροπή, μέσω αυτού του ψηφίσματος, να αποδεσμεύσει ενίσχυση επείγουσας ανάγκης για να αποσοβηθούν οι ζημιές στην επαρχία της Μάλαγκα. Είμαι σίγουρος πως ο Αντιπρόεδρος Marνn θα ασχοληθεί με το ίδιο ενδιαφέρον με το πρόβλημα της Ελλάδας όπως με αυτό της Ισπανίας, αλλά αλήθεια, κύριε Marνn, σε αυτήν την περίπτωση είσαστε συνήγορός μας.

<SPEAKER ID=205 NAME="Marνn">
Κύριε Πρόεδρε, κυρίες και κύριοι Βουλευτές, η Επιτροπή συμμετέχει στη θλίψη των οικογενειών των θυμάτων, τόσο στην Ελλάδα όσο και στη Μάλαγκα, και εκφράζει τη λύπη της για τις υλικές ζημιές που προκλήθηκαν, αλλά μπορώ να σας διαβεβαιώσω πως με βάλατε σε δύσκολη θέση, γιατί το πρόβλημα είναι ότι το σχετικό κονδύλι του προϋπολογισμού με τις ενισχύσεις επειγουσών καταστάσεων προς τους πληθυσμούς της Κοινότητας που υπήρξαν θύματα καταστροφών διεγράφη από τον κοινοτικό προϋπολογισμό με πρωτοβουλία ακριβώς του Ευρωπαϊκού Κοινοβουλίου. Επομένως, είναι λίγο δραματικό για την Επιτροπή να πρέπει να σας το θυμίσει και ίσως να σας ζητήσει, του χρόνου, να το συμπεριλάβετε εκ νέου στον προϋπολογισμό.

<SPEAKER ID=206 NAME="Πρόεδρος">
Ευχαριστώ πολύ, κύριε Επίτροπε Marνn.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 17.30.
<P>
(Η συνεδρίαση διακόπτεται επί 15 λεπτά, εφόσον αναμένεται η Ώρα των Ψηφοφοριών)

<SPEAKER ID=207 NAME="Πρόεδρος">
Θα προχωρήσουμε τώρα στην ψηφοφορία επί επικαίρων, επειγόντων και σημαντικών θεμάτων.
<P>
Κατά τη διάρκεια της ψηφοφορίας για το ατύχημα που προκάλεσε αεροπλάνο στην Ιταλία:

<SPEAKER ID=208 LANGUAGE="IT" NAME="Imbeni">
Κύριε Πρόεδρε, καθώς διαδόθηκε ακριβώς σήμερα η είδηση ότι η ιταλική κυβέρνηση ζήτησε από την κυβέρνηση των Ηνωμένων Πολιτειών να επιτρέψει τη διεξαγωγή της δίκης στην Ιταλία για το ατύχημα στο Cavalese, πιστεύουμε ότι αυτό το νέο γεγονός πρέπει να συμπεριληφθεί στην πρόταση ψηφίσματος και από κοινού με πολλούς συναδέλφους θα ήθελα να υποβάλω την ακόλουθη προφορική τροπολογία: "σημειώνει το ρητό αίτημα της ιταλικής κυβέρνησης προς την κυβέρνηση των Ηνωμένων Πολιτειών να επιτρέψει τη διεξαγωγή της δίκης στην Ιταλία».
<P>
Αν όλοι οι συνάδελφοι συμφωνούν, μπορούμε να την ψηφίσουμε.
<P>
(Το Σώμα έκανε δεκτή την προφορική τροπολογία και ενέκρινε την πρόταση ψηφίσματος)
<P>
Μετά την ψηφοφορία για τις πλημμύρες στην Ελλάδα:

<SPEAKER ID=209 NAME="Εφραιμίδης">
Κύριε Πρόεδρε, γι' αυτά τα τέσσερα ψηφίσματα για τις πλημμύρες που μόλις ψήφισε το Σώμα, πριν τρία τέταρτα παίχθηκε σε βάρος της αξιοπρέπειας του Κοινοβουλίου μια κωμωδία. Αφού έγινε κόπος, μόχθος να συνταχθούν, κόπος, μόχθος και χρόνος του Κοινοβουλίου για να αναπτυχθούν επί πάνω από μισή ώρα, σηκώθηκε ο αρμόδιος Επίτροπος, ο κ. Marνn, που χωρίς να είναι κυνικός, κυνικότατα όμως, μας είπε ότι όλο αυτό δεν κάνει ούτε μία πεντάρα. Διότι η γραμμή του προϋπολογισμού που προέβλεπε αποζημιώσεις βοήθειας έχει καταργηθεί και συνυπεύθυνο είναι και το Κοινοβούλιο.
<P>
Θέτω το ζήτημα σαν ερώτημα. Εν τοιαύτη περιπτώσει γιατί οι υπηρεσίες δέχθηκαν να καταθέσουμε ψηφίσματα που είναι άνευ αντικειμένου; Για ποιό λόγο; 'Αλλωστε, και όταν δεν είχε καταργηθεί αυτή η γραμμή του προϋπολογισμού, αυτές οι ενισχύσεις ήταν ανύπαρκτες, πολύ περιορισμένες ή δεν φθάνανε στον στόχο τους. Τώρα μας λέει, κυνικότατα, ότι δεν προβλέπονται. Τότε γιατί αυτή η συζήτηση; Γιατί αυτή η κωμωδία στο Σώμα;
<P>
Κύριε Πρόεδρε, δεν βάζω το ζήτημα προσωπικά, ούτε από εθνικό εγωισμό. Σήμερα πρόκειται για την Ελλάδα. Αύριο θα πρόκειται για άλλες χώρες. Θα παίζουμε συνέχεια αυτή την κωμωδία; Κι αν τυχόν έχει καταργηθεί αυτή η γραμμή, είναι αδύνατο να το ανεχθούμε και οφείλουμε, σαν Σώμα που έχει ειδική αρμοδιότητα για τον προϋπολογισμό, να την επαναφέρουμε γιατί είναι απαράδεκτο να δυστυχούν συνάνθρωποί μας, να πλήγονται από τις πλημμύρες, από τις φυσικές καταστροφές και η Κοινότητα να πίνει χαμομήλι.

<SPEAKER ID=210 LANGUAGE="EN" NAME="Green">
Κύριε Πρόεδρε, πρέπει να γίνει γνωστό σε αυτό το Κοινοβούλιο ότι ο κύριος Marνn έχει απόλυτο δίκιο. Εμείς συντελέσαμε στην κατάργηση αυτής της γραμμής του προϋπολογισμού. Αυτός είναι και ένας από τους λόγους για τους οποίους ο κύριος Αυγερινός, ο συνάδελφός σας στο Προεδρείο, αυτή τη στιγμή επανεξετάζει το σύστημα των θεμάτων επείγουσας ανάγκης. Επομένως, για τους περισσότερους από εμάς δεν αποτελεί είδηση. Το αστείο είναι ότι εξακολουθούμε να καταθέτουμε προς συζήτηση προτάσεις με τις οποίες ζητούμε να διατεθούν χρήματα εκεί όπου δεν υπάρχει κονδύλι του προϋπολογισμού, και τα μέλη του Κοινοβουλίου θα έπρεπε να το γνωρίζουν αυτό όταν καταθέτουν προς συζήτηση προτάσεις ψηφίσματος.

<SPEAKER ID=211 LANGUAGE="NL" NAME="Oomen-Ruijten">
Κύριε Πρόεδρε, ο Έλληνας συνάδελφος έχει εν μέρει δίκιο. Και η κυρία Green έχει εν μέρει δίκιο. Διότι με το ψήφισμά μας σχετικά με την Ελλάδα δεν ζητάμε χρήματα από το ταμείο καταστροφών, από την διαγραφείσα γραμμή του προϋπολογισμού των 5 εκατ. Ecu, αλλά από τα διαρθρωτικά ταμεία. Αυτό είναι το πρώτο θέμα.
<P>
Δεύτερον, αλλά ίσως αυτό δεν διευκρινίστηκε καλά στην πρόταση που έλαβε η κ. Green, την Τρίτη το απόγευμα, ο γείτονας πίσω σας, εγώ και μερικοί συνάδελφοι συμφωνήσαμε ότι θα ζητούσαμε από την προεδρία να ξαναμελετήσει εάν στο μέλλον χρειάζεται ακόμη να συζητούνται τα ψηφίσματά μας για καταστροφές. Συμφωνήσαμε ακόμη ότι κατά την πρώτη αναθεώρηση όλων των ρυθμίσεων για τα επείγοντα θέματα, θα επανέλθουμε στο ζήτημα. Αυτό δεν επηρεάζει τις ελληνικές δυνατότητες.

<SPEAKER ID=212 NAME="Marνn">
Όντως, πριν από την ψηφοφορία χρειάστηκε να εξηγήσω, ιδιαίτερα στον κ. Εφραιμίδη - και πιστεύω ότι το έκανα με πολύ ήρεμο τρόπο - πως λυπάμαι που πρέπει να τον πληροφορήσω - δεν ήμουν κυνικός, αλλά απλά είπα την αλήθεια - ότι δεν μπορούμε να παρέχουμε τις ενισχύσεις για φυσικές καταστροφές γιατί το κονδύλι του προϋπολογισμού Β4-3400 έχει διαγραφεί.
<P>
Δεύτερον, όσον αφορά τα διαρθρωτικά ταμεία, υπάρχει άλλο πρόβλημα, και αυτό είναι πως ο κανονισμός των διαρθρωτικών ταμείων δεν επιτρέπει τη διεξαγωγή πληρωμών για φυσικές καταστροφές. Και, επομένως, δεν υπάρχει νομική βάση για να το κάνουμε.

<SPEAKER ID=213 LANGUAGE="DE" NAME="Posselt">
Κύριε Πρόεδρε, είχα ήδη ζητήσει τον λόγο. Θα ήθελα να υποστηρίξω τον συνάδελφο Εφραιμίδη στην τοποθέτησή του υπέρ των θυμάτων των πλημμυρών, όχι όμως στην απαίτησή του προς τον Πρόεδρο να κηρύξει μη αποδεκτά παρόμοια ψηφίσματα. Νομίζω ότι είναι καλύτερο να συζητούμε για την εγκληματικότητα που πράγματι υπάρχει γύρω από τα κτίριά μας στις Βρυξέλλες, - υπήρξε άρνηση για μια παρόμοια συζήτηση -, αντί να συζητούμε για μια γραμμή του προϋπολογισμού που πράγματι δεν υφίσταται. Νομίζω ότι παρόμοιες αποφάσεις δεν θα έπρεπε να λαμβάνει ο Πρόεδρος, αλλά το ίδιο το Σώμα.
<P>
(Χειροκροτήματα)

<SPEAKER ID=214 NAME="Εφραιμίδης">
Κύριε Πρόεδρε, προφανώς από την μετάφραση έγινε μία παρανόηση. Εγώ, αντίθετα, διευκρίνισα ότι ο κ. Marνn, χωρίς να είναι κυνικός... Δεν είπα ότι είναι κυνικός, ίσα-ίσα είπα: »χωρίς να είναι κυνικός», όμως με κυνικότητα, δηλαδή έσχατη ψυχραιμία, είπε ότι δεν προβλέπει ο προϋπολογισμός. Θέλω να το πω, κύριε Πρόεδρε, γιατί περίπου 20 χρόνια θητεύω σε αυτήν την αίθουσα, δεν έθιξα ποτέ με χαρακτηρισμούς συναδέλφους και πολύ περισσότερο αξιωματούχους του Συμβουλίου ή της Ευρωπαϊκής Επιτροπής.

<SPEAKER ID=215 NAME="Πρόεδρος">
Η ψηφοφορία επί επικαίρων, επειγόντων και σημαντικών θεμάτων έληξε.

<SPEAKER ID=216 LANGUAGE="FR" NAME="Bourlanges">
Κύριε Πρόεδρε, θα ήθελα μόνο να σας γνωστοποιήσω ότι από όσο γνωρίζω, το κουδούνι δεν χτύπησε για να σημάνει την ώρα της ψηφοφορίας. Έφτασα με καθυστέρηση δέκα λεπτών. Ή δεν χτύπησε παντού. Επειδή είχα ένα ραντεβού, είχα στρέψει όλη την προσοχή μου να ακούσω το κουδούνι. Θα έπρεπε να κοιτάξω το ρολόι μου, όμως πιστεύω ότι, λαμβάνοντας υπόψη τη μεγάλη σημασία των ψηφοφοριών, θα ήταν σκόπιμο να μεριμνήσουμε ώστε το κουδούνι να χτυπά. Σας ευχαριστώ.

<SPEAKER ID=217 NAME="Πρόεδρος">
Αυτό θα ελεγχθεί, ωστόσο η παρουσία σας θα καταγραφεί.
<P>
(Η συνεδρίαση, διακοπείσα στις 17.50, επαναλαμβάνεται στις 18.00)

<CHAPTER ID=8>
Εμπιστοσύνη στα ηλεκτρονικά μέσα πληρωμής (συνέχεια)
<SPEAKER ID=218 NAME="Πρόεδρος">
Συνεχίζεται η συζήτηση για την εμπιστοσύνη στα ηλεκτρονικά μέσα πληρωμής.

<SPEAKER ID=219 LANGUAGE="DE" NAME="Ullmann">
Κύριε Πρόεδρε, είναι δυνατόν να μη χάσουμε καθόλου απο τα μάτια μας τα συμφέροντα των καταναλωτών, και παρ' όλ' αυτά να ανοιχτούμε πλήρως στις δυνατότητες νέων τεχνολογικών εξελίξεων. Την απόδειξη γι' αυτό παρέχει η κ. εισηγήτρια με πειστικότητα, εφόσον ρίχνει άπλετο φως με την έκθεσή της στα νομικά προβλήματα που ανέκυψαν με την ανακοίνωση της Ευρωπαϊκής Επιτροπής - όπως π.χ για το πρόβλημα του ορισμού των μέσων πληρωμών που αφορά η ανακοίνωση ή η υπό έκδοση οδηγία και που ακόμη δεν έχει επιλυθεί ικανοποιητικά. Θα πρέπει να συμπεριληφθεί μόνο η κανονική κίνηση πληρωμών ή και η ηλεκτρονική κίνηση πληρωμών - π.χ. μέσω Internet;
<P>
Το ίδιο επείγοντα είναι και τα προβλήματα ευθύνης, που έχουν προτεραιότητα για τον καταναλωτή, τα οποία εξέτασε διεξοδικά η εισηγήτρια. Και στα δύο θέματα θεωρώ ότι είναι επειγόντως απαραίτητη μια ανταπάντηση της Ευρωπαϊκής Επιτροπής, και σχετικά με την ενδεχόμενη έκδοση οδηγίας. Η Επιτροπή Νομικών Θεμάτων ψήφισε ομόφωνα την έκθεση της συναδέλφου Thors. Θα ήταν ευχής έργο εάν το Κοινοβούλιο αυτό έκανε το ίδιο - προς όφελος των καταναλωτών και προς χάριν του εκσυγχρονισμού στην κίνηση των πληρωμών μας.

<SPEAKER ID=220 LANGUAGE="FR" NAME="de Lassus Saint Geniθs">
Κύριε Πρόεδρε, αγαπητοί συνάδελφοι, η εξαιρετική έκθεση της κ. Thors θίγει με αποφασιστικότητα έναν εξαιρετικά νέο και περίπλοκο τομέα στον οποίο η παραδοσιακή ψυχολογία του καταναλωτή κατέχει πλήρως τη θέση της. Η οικονομία της αγοράς σήμερα βασίζεται ακόμη ευρέως στην εκτίμηση του καταναλωτή για την υλική πτυχή του χρήματος και την ποιότητα του εμπόρου. Αυτή η εκτίμηση συνεχίζει να καθορίζει σε μεγάλο μέρος την εμπιστοσύνη του καταναλωτή, με αρκετά διαφορετικούς τρόπους συμπεριφοράς από τη μία άκρη της Ένωσης έως την άλλη.
<P>
Ήδη, αυτή τη στιγμή, είμαστε μάρτυρες μιας επανάστασης η οποία αναταράσσει σε βάθος την παραδοσιακή μας συμπεριφορά. Πρόκειται για μια επανάσταση της ίδιας έντασης με εκείνη η οποία στο παρελθόν, με την εισαγωγή του χρήματος σε υλική μορφή, υποκατέστησε την οικονομία της ανταλλαγής ειδών με την οικονομία της αγοράς. Σήμερα, είναι σαφές ότι το χρήμα σε υλική μορφή εξαφανίζεται και δίνει τη θέση του σε μια απλή ηλεκτρονική εγγραφή. Αναπτύσσεται αυτό που ονομάζουμε "κυβερνοοικονομία», ο έμπορος χάνεται και δίνει τη θέση του σε ένα δίκτυο ηλεκτρονικών συναλλαγών το οποίο δεν εκπροσωπείται πλέον από εκατομμύρια πωλητές, αλλά από μερικές πολυεθνικές οι οποίες ασχολούνται με τον καταναλωτή και οι οποίες βρίσκονται μακριά από αυτόν.
<P>
Αυτή η αλλαγή υποκινεί τη δυσπιστία του καταναλωτή. Τον καταναλωτή λοιπόν πρέπει να λαμβάνουμε υπόψη αν θέλουμε να εδραιώσουμε μια νέα εμπιστοσύνη στις σύγχρονες τεχνολογικές διαδικασίες. Σε μερικά χρόνια, όπως ανέφερε ο πρόεδρος Κλίντον σε μήνυμά του την 1η Ιουλίου 1997, εκατοντάδες δισεκατομμύρια δολάρια θα αλλάζουν χέρια με αυτόν τον τρόπο. Δεν αρκεί λοιπόν να μας απασχολεί ο τρόπος προστασίας του καταναλωτή όσον αφορά την ηλεκτρονική κάρτα πληρωμής, πρέπει πρώτα να δημιουργήσουμε τις προϋποθέσεις για την ανάδειξη ενός νομικού πλαισίου κατάλληλου ώστε να επιτρέπει τον ανταγωνισμό στις διαδικασίες συναλλαγών, θεσπίζοντας κανόνες οι οποίοι να αποτρέπουν τη δημιουργία μονοπωλίων στην παροχή λογισμικού και εξυπηρετητών μέσω διακριτικών διαδικασιών.
<P>
Ορισμένες εταιρείες ήδη επιδιώκουν να ελέγξουν αυτή την εκκολαπτόμενη κυβερνοοικονομία. Πολλοί εξάλλου έμειναν άφωνοι μπροστά στην επιτυχία ενός Bill Gates, για παράδειγμα. Η ισχύς αυτών των εταιρειών ξεφεύγει ήδη από την εμβέλεια των περισσοτέρων κυβερνήσεων. Οι Ηνωμένες Πολιτείες φαίνεται ότι επιθυμούν να επιβάλουν μόνες τους κανόνες οι οποίοι είναι πλέον απαραίτητοι προκειμένου να εξυπηρετηθούν με τον καλύτερο τρόπο, επ' ευκαιρία, τα συμφέροντα των αμερικανικών εταιρειών.
<P>
Επομένως, η Ευρωπαϊκή Ένωση πρέπει να αναλάβει το ρόλο της ως μεγάλη οικονομική δύναμη στον κόσμο. Οφείλει λοιπόν, κατά τη γνώμη μας, να εφαρμόσει μια οδηγία για να καθορίσει, να ταξινομήσει, να εξομαλύνει και να ιεραρχήσει τις διαδικασίες των συναλλαγών. Θα είναι ένα αποφασιστικό πρώτο βήμα για την θέσπιση ενός δικαιώματος ανταγωνισμού σε αυτόν τον νέο τομέα και για την εδραίωση της εμπιστοσύνης του καταναλωτή στις νέες τεχνολογίες. Με το πνεύμα αυτό, η Ομάδα της Ευρωπαϊκής Ριζοσπαστικής Συμμαχίας θα υποστηρίξει την έκθεση της κ.Thors.

<SPEAKER ID=221 NAME="Marνn">
Κύριε Πρόεδρε, κυρίες και κύριοι Βουλευτές, θα ήθελα να εκφράσω την ικανοποίησή μου για την έκθεση και να αναφέρω τα πολυάριθμα θετικά της στοιχεία.
<P>
Κατ' αρχάς, η έκθεση συμπίπτει με την πολιτική της Επιτροπής στον τομέα των νέων μέσων πληρωμών, συμπεριλαμβανομένων και των ηλεκτρονικών. Έτσι, η Επιτροπή θεωρεί επίσης συμφέρον να αποφύγει την επιβολή μη απαραίτητων διοικητικών όρων που παρεμποδίζουν την καινοτομία, την ανάπτυξη και την ανταγωνιστικότητα στον τομέα. Για αυτόν τον λόγο, πριν από την άφιξη αυτής της νέας γενιάς προϊόντων - ιδιαίτερα του ηλεκτρονικού χρήματος - που ακόμη βρίσκεται σε μια φάση σχετικά πρόωρη, η Επιτροπή αποφάσισε να προτείνει μια μη δεσμευτική σύσταση.
<P>
Πριν από τα τέλη του 1998 η Επιτροπή θα διεξάγει μια μελέτη η οποία θα αναλύει τον βαθμό εφαρμογής των αρχών που συμπεριλαμβάνονται στη σύσταση. Αν η εν λόγω εφαρμογή χαρακτηρισθεί ως ελάχιστα ικανοποιητική, η Επιτροπή θα προτείνει μια οδηγία. Καλό είναι να πούμε ότι η Επιτροπή θα κρατήσει ενήμερο το Κοινοβούλιο σχετικά με την εξέλιξη αυτού του θέματος.
<P>
Δεύτερον, η Επιτροπή συμφωνεί με την αρχή σύμφωνα με την οποία στον τομέα πρέπει να κυριαρχεί μια ελεύθερη και ανοικτή οικονομία αγοράς, όπως προβλέπει η Συνθήκη, και πως, επομένως, δεν πρέπει αρχικά να ρυθμίζεται κατά τρόπο ανάρμοστο.
<P>
Τρίτον, η Επιτροπή θεωρεί πως οι κύριοι στόχοι θα έπρεπε να είναι η αύξηση της εμπιστοσύνης και της αποδοχής εκ μέρους των καταναλωτών σε ότι αφορά τα ηλεκτρονικά μέσα πληρωμών καθώς επίσης και η προώθηση της ενιαίας αγοράς και η ενθάρρυνση του ηλεκτρονικού εμπορίου σε αυτόν τον τομέα.
<P>
Τέταρτον, η Επιτροπή θεωρεί πως προκειμένου να λειτουργεί η ενιαία αγορά με πλήρη απόδοση και να αναπτυχθούν το ηλεκτρονικό εμπόριο και η κοινωνία των πληροφοριών είναι απαραίτητο τα προϊόντα του ηλεκτρονικού χρήματος και των ηλεκτρονικών πληρωμών να είναι ρευστά, εύχρηστα, αποτελεσματικά και ασφαλή, όπως έχει τονίσει η Επιτροπή στην ανακοίνωσή της σχετικά με μια ευρωπαϊκή πρωτοβουλία για ηλεκτρονικό εμπόριο.
<P>
Τέλος, η Επιτροπή εκτιμά πως τα διαφανή και ασφαλή προϊόντα του ηλεκτρονικού χρήματος θα διευκόλυναν τη μετάβαση στο ενιαίο νόμισμα, ιδιαίτερα κατά τη μεταβατική περίοδο.
<P>
Στη συνέχεια, θα ήθελα, κύριε Πρόεδρε, να κάνω κάποιες παρατηρήσεις σχετικά με την συνέχεια που προτίθεται να δοθεί στην ανακοίνωση και την έκθεση του Κοινοβουλίου. Καθώς αναφερόταν στην ανακοίνωση, η Επιτροπή διατίθεται να προετοιμάσει πρωτοβουλίες στον τομέα των νέων μέσων πληρωμών με σκοπό την προώθηση του ηλεκτρονικού εμπορίου και της κοινωνίας των πληροφοριών. Σχετικά με αυτό, η Επιτροπή εξέδωσε μια σύσταση τον Ιούλιο του 1997 στην οποία επεσήμενε πως η διαφάνεια, η υπευθυνότητα και η αποζημίωση ζημιών αποτελούν τις αρχές που πρέπει να διέπουν τις σχέσεις ανάμεσα στον εκδίδοντα και τον χρήστη ενός μέσου πληρωμών. Και μελλοντικά, η Επιτροπή σκοπεύει να διασαφηνίσει την εφαρμογή των κοινοτικών κανόνων ανταγωνισμού σε αυτές τις αγορές με σκοπό να επιτύχει μια ισορροπία ανάμεσα στο επαρκές επίπεδο διαλειτουργικότητας και σε έναν υγιή και ακμαίο ανταγωνισμό και να υποβάλλει μια πρόταση οδηγίας σχετικά με την έκδοση ηλεκτρονικού χρήματος στόχος της οποίας θα είναι η εξασφάλιση της σταθερότητας και της ρευστότητας του εκδίδοντος των μέσων πληρωμών, γιατί πιστεύουμε πως αυτό θα χρησιμεύσει επίσης στην ώθηση της εμπιστοσύνης των καταναλωτών.
<P>
Από την άλλη, προκειμένου να απαντήσει σε μια συγκεκριμένη λύση του Ευρωπαϊκού Συμβουλίου του Αμστερνταμ, η Επιτροπή εξετάζει επίσης διάφορες δυνατότητες στον τομέα της απάτης και της παραχάραξης των μέσων πληρωμών, συμπεριλαμβανομένου, φυσικά, και του ηλεκτρονικού χρήματος.
<P>
Τέλος, όπως τονίζεται στην έκθεση, η Επιτροπή προτίθεται να μελετήσει συγκεκριμένες πρωτοβουλίες στον χώρο του ψηφιακού ηλεκτρονικού τομέα με στόχο την θέσπιση ενός κοινοτικού πλαισίου σε αυτόν τον χώρο και την εξάλειψη των εμποδίων εντός της Ευρωπαϊκής Ένωσης.

<SPEAKER ID=222 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=9>
Απλούστευση της νομοθεσίας για την εσωτερική αγορά (SLIM)
<SPEAKER ID=223 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0033/98) του κ. Crawley, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την έκθεση της Επιτροπής προς το Συμβούλιο και το Ευρωπαϊκό Κοινοβούλιο για την απλούστερη νομοθεσία για την εσωτερική αγορά (SLIM): τα αποτελέσματα της δεύτερης φάσης του SLIM και η συνέχεια που δόθηκε στην εφαρμογή των συστάσεων της πρώτης φάσης(COM(97)0618 - C4-0660/97).

<SPEAKER ID=224 NAME="Hyland">
Κύριε Πρόεδρε, απουσία του συναδέλφου, κυρίου Crawley, θα ήθελα, ξεκινώντας, να καταγραφεί στα πρακτικά του Κοινοβουλίου η αναγνώρισή του προς τη Γραμματεία της Επιτροπής Νομικών Θεμάτων και Δικαιωμάτων των Πολιτών για την όλη βοήθεια και τις συμβουλές στην προετοιμασία αυτής της δεύτερης έκθεσης σχετικά με την απλούστευση της νομοθεσίας για την εσωτερική αγορά (SLIM). Θα ήθελα επίσης να ευχαριστήσω και τους άλλους συντάκτες για τις προσθήκες τους στο κείμενο. Επιπλέον, ο εισηγητής επιθυμεί να καταγραφεί στα πρακτικά ότι ευχαριστεί την Επιτροπή επειδή έλαβε υπόψη της κάποιες από τις ανησυχίες της επιτροπής ζητώντας τη γνώμη της πριν από τη σύνταξη της έκθεσης.
<P>
Είμαι βέβαιος ότι είναι προφανές, για όλα τα μέλη του Κοινοβουλίου, ότι όσο πιο απλή και κατανοητή καταστήσουμε τη νομοθεσία, τόσο μεγαλύτερη δυνατότητα επέκτασης θα έχουν οι πραγματικές επιχειρηματικές δραστηριότητες και το εμπόριο, γεγονός το οποίο θα οδηγήσει σε μεγαλύτερη ανάπτυξη και περισσότερες θέσεις εργασίας. Πρέπει να λάβουμε σοβαρά υπόψη μας το ότι έχουμε ευθύνη, σύμφωνα με τις Συνθήκες, να μην επιβάλλουμε περιττά διοικητικά ή οικονομικά βάρη στις μικρές και μεσαίες επιχειρήσεις που αναγνωρίζονται ως ο σημαντικότερος μοχλός ανάπτυξης, όσον αφορά την απασχόληση.
<P>
Στην έκθεση, αναφέρονται ειδικά ορισμένοι τομείς: Η επέκταση του πεδίου εφαρμογής της δράσης της SLIM και στον αγροτικό τομέα. Η χρήση σαφέστερης και απλούστερης γλώσσας. Επίσης, τονίζεται ότι η κωδικοποίηση της νομοθεσίας είναι ένα χρήσιμο μέσο που θα μπορούσε να βελτιώσει την κατάσταση - για παράδειγμα, 16 οδηγίες σχετικές με λιπάσματα να μειωθούν σε μία μόνον οδηγία. Επιπλέον, η έκθεση συνιστά στις Κυβερνήσεις των κρατών μελών να ιδρύσουν ειδικές ομάδες για τη SLIM καθώς υπάρχουν ενδείξεις ότι ορισμένα από τα εμπόδια για την εσωτερική αγορά είναι αποτέλεσμα της μη-εφαρμογής ή της μη-μετένθεσης της νομοθεσίας της Ευρωπαϊκής Ένωσης.
<P>
Η Έκθεση προτείνει οι ειδικές ομάδες για τη SLIM να συγκροτούνται για έξι μήνες το λιγότερο. Επίσης προτείνει ότι η τρίτη φάση της SLIM πρέπει να εξετάζει το θέμα της ελεύθερης μετακίνησης και της κοινωνικής ασφάλισης για τους αλλοδαπούς εργαζομένους. Επίσης, πρέπει να εξετάζει το ζήτημα της υγείας και της ασφάλειας στους χώρους εργασίας, τις δημόσιες προμήθειες και οδηγίες σχετικά με τη διατήρηση επικίνδυνων ουσιών.
<P>
Για την τέταρτη φάση, ο εισηγητής προτείνει μία οδηγία για τα μηχανήματα, μία οδηγία για τη φιλική προς το περιβάλλον επεξεργασία απορριμμάτων, μία οδηγία για τον τηλεπικοινωνιακό εξοπλισμό, μία οδηγία για τη συμβατότητα των ηλεκτρομαγνητικών συσκευών και την εφαρμογή ελέγχων για τη ρύπανση.
<P>
Τέλος, όπως γνωρίζουν πολλά μέλη του Κοινοβουλίου, πολλές φορές τα κράτη μέλη χρησιμοποιούν την Ευρωπαϊκή Ένωση ως αποδιοπομπαίο τράγο για τους λιγότερο δημοφιλείς εθνικούς κανόνες. Αυτή η πρακτική δεν πρέπει να συνεχιστεί και πρέπει να δοθεί δυναμική απάντηση από τα γραφεία του Ευρωπαϊκού Κοινοβουλίου σε κάθε κράτος μέλος.
<P>
Ο εισηγητής επιθυμεί να συστήσω στο Κοινοβούλιο να υπερψηφίσει αυτή την έκθεση.

<SPEAKER ID=225 NAME="Hendrick">
Κύριε Πρόεδρε, θα ήθελα, ξεκινώντας, να ζητήσω συγνώμη εκ μέρους του συντάκτη γνωμοδότησης της Επιτροπής Οικονομικής Νομισματικής και Βιομηχανικής Πολιτικής. Όπως έγινε και με τον κύριο Hyland, μού ζητήθηκε να παρέμβω και θα δίνουμε την εντύπωση ότι εμείς είμαστε οι νονοί αυτής της έκθεσης στο Ευρωπαϊκό Κοινοβούλιο, ενώ οι γονείς βρίσκονται αλλού.
<P>
Θα ήθελα επίσης να τονίσω την επιτυχία με την οποία η λουξεμβουργιανή Προεδρία κυριολεκτικά έδωσε το εναρκτήριο λάκτισμα στο πρόγραμμα απλούστευσης της νομοθεσίας για την εσωτερική αγορά (SLIM). Ως Βρετανός και μέλος του Κοινοβουλίου, είμαι αισιόδοξος ότι η βρετανική Προεδρία θα μπορέσει να διατηρήσει την ταχύτητα που επετεύχθη αρχικά από τη λουξεμβουργιανή Προεδρία και θα συνεχιστεί με την αυστριακή και τη γερμανική Προεδρία γιατί υπάρχουν πολλά που πρέπει να γίνουν σε αυτόν ειδικά τον τον τομέα.
<P>
Υπό συζήτηση είναι η βελτίωση του πειβάλλοντος των επιχειρήσεων. Αυτό αποτελεί σημαντικό τμήμα, όπως έδειξε το σχέδιο δράσης της ενιαίας αγοράς, για την ολοκλήρωση του προγράμματος. Η γραφειοκρατία, όταν περιοριστεί και όταν απλοποιηθούν αυτοί οι κανόνες, θα είναι πιο ξεκάθαρη η κατάσταση για τις επιχειρήσεις και θα είναι πιο απλή η λειτουργία των επιχειρήσεων στο εσωτερικό της ενιαίας αγοράς. Κάτι τέτοιο θα βοηθήσει πολύ ιδιαίτερα τις μικρές και μεσαίες επιχειρήσεις που χρειάζεται να ξοδεύουν περισσότερα χρήματα αναλογικά για να συμμορφωθούν με τη νομοθεσία της Ευρωπαϊκής Ένωσης και την εθνική νομοθεσία όταν έχει γίνει μετένθεση. Συγκεκριμένα, περισσότερα χρήματα χρειάζονται για να αποκωδικοποιηθούν ορισμένα περίπλοκα κείμενα όταν φτάνουν, μεταφρασμένα στη γλώσσα τους, στα οικεία κράτη μέλη.
<P>
Επίσης, θα συμβάλλει στην αύξηση της οικονομικής δραστηριότητας, γεγονός το οποίο θα είναι σίγουρα καλό για την ενιαία αγορά, διότι θα έχει ως αποτέλεσμα να αυξηθούν οι θέσεις εργασίας. Μερικά από τα πρώτα παραδείγματα τομέων που έχουν καλυφθεί είναι, συγκεκριμένα, οι οδηγίες που μπορούν να κωδικοποιηθούν σε μία μόνον οδηγία - όπως στην περίπτωση των λιπασμάτων ή, σαφώς, στην περίπτωση των μηχανημάτων, των απορριμάτων, του τηλεπικοινωνιακού εξοπλισμού και της ηλεκτρομαγνητικής συμβατότητας στον ηλεκτρικό εξοπλισμό, και, πράγματι, του ελέγχου της ρύπανσης.
<P>
Το άλλο ζήτημα είναι η μετένθεση της νομοθεσίας, και πρέπει να αντιμετωπιστεί αποτελεσματικά. Μεγάλο μέρος της νομοθεσίας, όταν μεταφέρεται σε εθνικό επίπεδο, μεταφέρεται μέσα σε μια πολύ βαρειά νομοθεσία. Αυτό οφείλεται εν μέρει στην πολυπλοκότητα του αρχικού κειμένου, αλλά κυρίως οφείλεται, πιστεύω, στην παρέμβαση της γραφειοκρατίας σε εθνικό επίπεδο, καθώς οι δημόσιοι υπάλληλοι έχουν την επιθυμία να εντάξουν λίγη από τη δική τους ερμηνεία της νομοθεσίας καθώς και τα σχέδια της δικής τους προτίμησης στην εθνική νομοθεσία. Το σχέδιο SLIM έχει ως προορισμό να μειώσει την όρεξη των γραφειοκρατών για νομοθεσία και να προτείνει μια συνολική νομοθεσία η οποία θα παρέχει ένα υγιές σύστημα για τη λειτουργία της ενιαίας αγοράς. Μία υγιής ενιαία αγορά είναι μια αγορά που θα δημιουργήσει θέσεις εργασίας και επομένως εγώ συνιστώ στο Κοινοβούλιο να υπερψηφίσει την έκθεση του κυρίου Crowley.

<SPEAKER ID=226 LANGUAGE="DE" NAME="Berger">
Κύριε Πρόεδρε, επιτρέψτε μου εξ ονόματος της πολιτικής μου Ομάδας να ευχαριστήσω θερμά, παρά την απουσία του, τον εισηγητή για την έκθεση του και την συνεχή στράτευσή του για την πρωτοβουλία SLIM. Η πρωτοβουλία SLIM υποστηρίζεται στην Επιτροπή Νομικών Θεμάτων και Δικαιωμάτων των Πολιτών υπεράνω και πέραν των πολιτικών Ομάδων και με κάποιες μικρές αποκλίσεις είναι σχεδόν αδιαφιλονίκητη. Όσο τεχνικές και λεπτομερείς κι αν φαίνονται οι εργασίες στο πλαίσιο της πρωτοβουλίας SLIM, πρέπει πάντα να έχουμε προ οφθαλμών ότι εδώ πρόκειται για ένα βασικό σχέδιο για την αποδοχή της Ευρωπαϊκής Ένωσης από όλους τους πολίτες της. Όσο μεγάλος και να είναι οι ενθουσιασμός για την Ευρώπη, όταν η καθημερινότητα, ιδιαίτερα για τις επιχειρήσεις, προσδιορίζεται από ακατανόητες διατάξεις, αναρίθμητα στατιστικά έντυπα και περίπλοκες διαδικασίες φόρων προστιθέμενης αξίας, και ο μεγαλύτερος ενθουσιασμός ακόμη θα μετατραπεί σε δυσθυμία και δυσαρέσκεια.
<P>
Ασχετα από αυτά τα προβλήματα αποδοχής και τις δαπάνες που συνδέονται με την εφαρμογή ορισμένων διατάξεων - και συχνά δεν πρόκειται για κοινοτικές αλλά για εθνικές διατάξεις - πρέπει να είναι και δικό μας μέλημα η εγγύηση και η αύξηση της ασφάλειας δικαίου στην Ευρώπη. Βασικό μέρος της ασφάλειας δικαίου αποτελεί και το να γίνονται κατανοητές και εκτελεστές οι νομικές διατάξεις.
<P>
Χαιρετίζουμε τις μέχρι τώρα πρωτοβουλίες της Ευρωπαϊκής Επιτροπής, αν και δεν εχουν ακόμη ευρύτητα και προχωρούν αργά. Γι' αυτό δεν μπορώ παρά να υποστηρίξω τον εισηγητή στην απάιτησή του για επιτάχυνση και διεύρυνση της διαδικασίας απλούστευσης του δικαίου και για την ταχύτερη υλοποίηση των προτάσεων που επεξεργάστηκαν οι Ομάδες του SLIM. Ένας τομέας πρόσφορος για πολυάριθμες επιτυχίες στο πεδίο αυτό θα ήταν ασφαλώς ο τομέας της γεωργίας.
<P>
Όταν όμως παραπονούμεθα για υπερβολικά περίπλοκες διατάξεις, δεν πρέπει να παραβλέψουμε και τα βαθύτερα αίτια. Ένα από τα αίτια αυτά έγκειται στο γεγονός ότι για πολλά θέματα στο Ευρωπαϊκό Συμβούλιο απαιτείται ακόμη ομοφωνία, ή ακόμη κι εκεί όπου αυτή τυπικά δεν απαιτείται, επιδιώκεται μία όσο το δυνατόν ευρύτερη αποδοχή. Για να γίνει το χατήρι όλων ή τουλάχιστον των περισσότερων, πρέπει να υπάρχει μεγάλη προσκόλληση στις εξαιρέσεις των εξαιρέσεων και σε ρυθμίσεις κατά περίπτωση.
<P>
Νομιζω επίσης ότι πρέπει κι εμείς οι ίδιοι, ως Ευρωπαϊκό Κοινοβούλιο και ως συναρμόδιοι νομοθέτες, να προσέχουμε και να τηρούμε συχνότερα την αρχή, "κάλλιο πέντε και στο χέρι παρά δέκα και καρτέρει».
<P>
Θα ήθελα λοιπόν τελειώνοντας να προτείνω να βρει το Κοινοβούλιο αυτό ένα όργανο, με το οποίο να εξετάσουμε μήπως μπορούμε να διαμορφώνουμε κατά τρόπο πλέον ευνόητο και κατανοητό τις νομοθετικές μας προτάσεις.
<P>
(Χειροκροτήματα)

<SPEAKER ID=227 LANGUAGE="DE" NAME="Mosiek-Urbahn">
Κύριε Πρόεδρε, κυρίες και κύριοι, επικροτώ ιδιαίτερα τις δραστηριότητες της Ευρωπαϊκής Επιτροπής, στα πλαίσια του προγράμματος SLIM που άρχισε ήδη το 1996. Η έκθεση που τώρα έχει υποβληθεί σημαίνει ένα περαιτέρω βήμα για μια βελτίωση και απλούστευση του κοινοτικού δικαίου, ακόμη και αν πρόκειται για μικρό βήμα σε σχέση με την τεράστια και επείγουσα ανάγκη για τη δημιουργία απλούστερων νομικών διατάξεων για την ενιαια αγορά. Φυσικά, εύχομαι κι εγώ να υλοποιηθεί το πρόγραμμα SLIM πολύ συντομότερα και σαφέστερα, με χειροπιαστά και ορατά για τον καθένα αποτελέσματα. Αλλωστε, τότε και η σειρά των προγραμμάτων που εμπίπτουν στην διαδικασία SLIM θα διαδραματίζουν έναν υποδεέστερο ρόλο.
<P>
Εύχομαι το πρόγραμμα αυτό να καταλήξει σε αισθητές ελαφρύνσεις για τις μεσαίες, μικρές και πολύ μικρές, αλλά και για τις μεγάλες επιχειρήσεις, και έτσι να ενισχύσει την ανταγωνιστικότητά τους και να φέρει μεγαλύτερη απασχόληση. Ο έλεγχος της Intrastat και του τομέα του ΦΠΑ αποτελούν εδώ πραγματικά στόχους που αξίζουν τον κόπο.
<P>
Εύχομαι το πρόγραμμα SLIM να γίνει δεκτό σαν ευλογία και να δοθεί, μέσω αυτού, το έναυσμα στα κράτη μέλη να ξεκαθαρίσουν με παρόμοιο τρόπο νόμους τους, οικειοθελώς και ενδεχόμενα μέσα σε καθορισμένη προθεσμία. Δεν πρέπει να υπάρχει η αίσθηση για τους νόμους μας ότι αποτελούν έκφραση μιας τρελής ρυθμιστικής μανίας που κατέλαβε τους γραφειοκράτες των Βρυξελλών ή τους γραφειοκράτες σε εθνικό επίπεδο. Οι συχνά επιβαρυντικές επιπτώσεις της νομοθεσίας για τους πολίτες και τις επιχειρήσεις δεν επιτρέπεται να υπερβαίνει κάποια λογικά όρια.
<P>
Αποδέκτης αυτών των ευχών και απαιτήσεων δεν μπορεί πάντως να είναι μόνο η Ευρωπαϊκή Επιτροπή, αλλα χρειάζονται και ο νομοθέτης, το Συμβούλιο και το Ευρωπαϊκό Κοινοβούλιο. Εμείς, το Ευρωπαϊκό Κοινοβούλιο πρέπει να αναρωτηθούμε με αυτοκριτική διάθεση: ποιά είναι η συμβολή μας για την επίτευξη του επιδιωκόμενου στόχου; Αν σταθμίσω την πρόταση ψηφίσματος μας που έχει τεθεί σε ψηφοφορία, με τα ίδια μέτρα της σαφήνειας, του ευανάγνωστου, της αυστηρότητας και της συμπύκνωσης, απογοητεύομαι. Αυτό δεν αποτελεί κανενός είδους και κατ' ουδένα τρόπο ψόγο για τον εισηγητή. Αυτό είναι κυρίως αποτέλεσμα των δικών μας ενδοκοινοβουλευτικών διεργασιών ψηφοφορίας, στο τέλος των οποίων συσωρεύονται πολλά στοιχεία χωρίς καμία σχέση μεταξύ τους. Κι αυτή είναι μια εντελώς γενική διαπίστωση.
<P>
Ασχετα μ' αυτά, δεν είναι για μένα κατανοητό, ποια έννοια έχουν π.χ τα σημεία 10 και 11 αυτού του ψηφίσματος. Φυσικά υποστηρίζω ανεπιφύλακτα το αίτημα για μια ευρωπαϊκή μορφή επιχείρησης. Πάντως, κατά την άποψή μου, τα σημεία 10 και 11 έχουν ελάχιστη σχέση με τους στόχους του προγράμματος SLIM για την βελτίωση και απλούστευση των υφιστάμενων νομικών ρυθμίσεων. Όταν το Κοινοβούλιο με το SLIM επιδιώκει κάποια δραστηριότητα, για μένα δεν είναι απόλυτα κατανοητό γιατί θέλει να συμπεριληφθεί το ίδιο στα σημεία 15 και 16 ήδη από τα επιμέρους ελεγκτικά βήματα της Ευρωπαϊκής Επιτροπής στα πλαίσια του SLIM. Σαν συναρμόδιο νομοθετικό όργανο θα έπρεπε να συγκεντρωθεί στην σύμπραξή του κατά την συναγωγή συμπερασμάτων και όχι να τραβά σε μάκρος την διαδικασία της προετοιμασίας.
<P>
Το SLIM είναι ένα εγχείρημα που αξίζει τον κόπο. Ευχαριστώ τον εισηγητή, την Ευρωπαϊκή Επιτροπή και ιδιαίτερα τον επίτροπο Monti για την επιμονή του και χαίρομαι που η σημερινή προεδρία του Συμβουλίου αποδίδει μια ιδιαίτερα εξαιρετική θέση στο πρόγραμμα SLIM.

<SPEAKER ID=228 LANGUAGE="NL" NAME="Wijsenbeek">
Κύριε Πρόεδρε, στα ολλανδικά η λέξη "slim» σημαίνει στα ελληνικά "έξυπνο». "Slim» στα αγγλικά σημαίνει στα ολλανδικά "ισχνό». Και οι δύο χαρακτηρισμοί ισχύουν για το πρόγραμμα που μας παρουσίασε η Επιτροπή. Διότι η Επιτροπή δεν τήρησε την υπόσχεσή της. Λυπάμαι διότι ο Επίτροπος κ. Monti δεν παραβρέθηκε απόψε, διότι ήθελα πιο δυναμική δέσμευση της Επιτροπής ότι θα καταπιασθεί σοβαρά καί με την άρση ρυθμίσεων καί με την απλούστευση, καί με την ενοποίηση της ευρωπαϊκής νομοθεσίας. Διαθέτουμε μόνον ένα πραγματικό δείγμα ενοποίησης: την κοινοτική τελωνειακή νομοθεσία. Όποιος βλέπει τους χοντρούς τόμους της ενοποιημένης νομοθεσίας, γνωρίζοντας ότι σε όλη την Κοινότητα καλούνται να δουλέψουν με αυτούς άτομα με σχετικά απλή εκπαίδευση, συνειδητοποιεί ότι αποτύχαμε στην απλούστευση και στη ευχρησία της κοινοτικής νομοθεσίας. Στην κοινοτική νομοθεσία βγάζουμε εντολές, όπως η επιστροφή των εγγράφων τύπου Τ για παράδειγμα μέσα σε δεκαπέντε μέρες, και το 85 % των εγγραφών δεν επιστρέφονται μέσα στην προθεσμία αυτή. Τί νόημα έχει λοιπόν το νομοθετικό μας έργο, αν ξέρουμε ότι δεν μπορούν οι άνθρωποι να ανταποκριθούν στις διατάξεις της; Αλλο παράδειγμα είναι ο έλεγχος των ωρών οδήγησης και ανάπαυσης· τώρα, στις αρχές του 1998, λάβαμε μόνο τα στατιστικά στοιχεία για το 1993 και το 1994, ενώ τέσσερα κράτη μέλη δεν κατόρθωσαν να παραδώσουν κανένα στοιχείο. Και μας λέει τώρα η Επιτροπή ότι απλουστεύει τη νομοθεσία, ότι προβαίνει σε άρση ρυθμίσεων και βελτιώσεις. Θέλω επιτέλους να δω αποτελέσματα! Η Επιτροπή οφείλει να το εγγυηθεί.

<SPEAKER ID=229 LANGUAGE="DE" NAME="Hager">
Κύριε Πρόεδρε, κύριε Wijsenbeek, νόμιζα ότι το SLIM σημαίνει "λεπτός» στα γερμανικά - έτσι βλέπω τουλάχιστον γραμμένο στα πουκάμισα που δυστυχώς από καιρό δεν μου κάνουν πια - λεπτός και από την άποψη της περικοπής των νομικών και διοικητικών διατάξεων, που θα έπρεπε να γίνε σε όλη την Ευρώπη.. Και ο Αυστριακός υπουργός Οικονομικών επίσης, σε συμφωνία με τον Βρετανό εκπρόσωπο του Συμβουλίου, το χαρακτήρισαν σαν ένα καίριο θέμα της αυστριακής Προεδρίας. Θα παρακολουθήσουμε αν και πώς θα ξεμπερδέψει η αυστριακή Προεδρία, το δεύτερο εξάμηνο του 1998, με την υπέρβαση του νόμου του Πάρκινσον, και χαιρόμαστε ήδη για τις θετικές επιπτώσεις της πρωτοβουλίας "καλύτερες διατάξεις εξυπηρετούν την απασχόληση» που προεξήγγειλε ο Αυστριακός υπουργός Οικονομικών.
<P>
Το SLIM είναι μία από τις πρωτοβουλίες με τις οποίες μπορεί να συνεχιστεί ο δρόμος που άνοιξε για να διευκολυνθεί η απλούστευση. Η οικονομικη επιβάρυνση με γραφειοκρατικές δαπάνες είναι ιδιαίτερα υψηλή, ειδικά για τις μικρομεσαίες επιχειρήσεις, και γι' αυτό ο περιορισμός της, μέσω απλούστερης νομοθεσίας, αποτελεί πλέον ανάγκη. Είμαστε πάντως της άποψης ότι η προτεινόμενη στο σημείο 21 της έκθεσης ανάθεση στην Ευρωπαϊκή Επιτροπή του ρόλου του Γενικού Εντολοδόχου, σημαίνει μεταβίβαση αρμοδιότητας την οποία εμείς αρνούμεθα. Πάντως συμφωνούμε με την έκθεση την οποία θεωρούμε εξαιρετική.

<SPEAKER ID=230 LANGUAGE="DE" NAME="Habsburg-Lothringen">
Κύριε Πρόεδρε, κύριε Επίτροπε, ευχαρίστως θα ήθελα φυσικά να προσυπογράψω κι εγώ τα συγχαρητήρια προς τον κ. Crowley για την πράγματι μεγάλη εργασία που κατέβαλε εδώ για μια διοικητική απλούστευση, στα πλαίσια της ενιαίας αγοράς. Αν κοιτάξει κανείς τις απαιτήσεις που υπάρχουν εν μέρει από τις μικρομεσαίες επιχειρήσεις στα πλαίσια της στατιστικής για την κατάσταση αγοράς, έχει κανείς την αίσθηση ότι οι απομακρυσμένοι απ' την πραγματικότητα "εφευρέτες» αυτής της στατιστικής πιστεύουν προφανώς ότι οι πελάτες πληρώνουν τις τιμές κυρίως για την συμπλήρωση εντύπων και όχι για το προϊόν. Ζητείται λοιπόν εδώ από μία επιχείρηση κάτι που δεν μπορεί να γίνει. Η λογική συνέπεια είναι ακριβώς ότι χάνονται θέσεις εργασίας. Δεν θα ήταν πολύ καλύτερα, αν το κράτος, αντί ως συνήθως να απειλεί με κυρώσεις στην περίπτωση που οι επιχειρήσεις δεν ανταποκριθούν στις στατιστικές τους υποχρεώσεις, αντ' αυτού δημιουργούσε καλύτερα κάποια κίνητρα, όπως πχ. ορισμένα πριμ, ή αλλιώς καθιστούσε προαιρετικό για τις εταιρείες το αν θα καταρτίζουν ή όχι στατιστικές στο πλαίσιο της στατιστικής για την κατάσταση αγοράς.
<P>
Σε κάποιον που έχει επίγνωση της Ιστορίας, αυτό το σύστημα αναπότρεπτα του φέρνει στο μυαλό την υποχρέωση της υποτελούς εργασίας του Μεσαίωνα, όπου όμως είχε κανείς το πλεονέκτημα ότι έπρεπε να παραδίδει μόνο το ένα δέκατο της σοδειάς, ενώ σήμερα το κατάθεμα αυτό σημαίνει ουσιαστικά περισσότερο από 10 % του εισοδήματος ή του χρόνου εργασίας. Όταν εμείς ακούμε ύστερα ότι στην Αυστρία σήμερα πχ ο Υπουργός Οικονομικών, με μια απλή υπόνοια φοροδιαφυγής σκέφτεται μεγαλόφωνα την μετάθεση του βάρους των αποδείξεων, ούτε καν μπορούμε να φανταστούμε τί θα σήμαινε αυτό, ως επιπλέον επιβάρυνση για τις μικρομεσαίες επιχειρήσεις και σε τί αστρονομικούς αριθμούς θα έφθανε μετά η ανεργία σε μας, στην Ευρώπη. Οι μικρομεσαίες επιχειρήσεις είναι ωστόσο τα μέρη όπου δημιουργούνται και διατηρούνται οι θέσεις εργασίας.
<P>
Υπό την έννοια αυτή, το πρόγραμμα SLIM μπορεί πράγματι να είναι ρηξικέλευθο για τον κάθε Ευρωπαίο και ελπίζω ότι οι διάφοροι γονείς και νονοί του προγράμματος SLIM θα συνεχίσουν με σταθερότητα τις προσπάθειες τους να προωθήσουν αυτό το πρόγραμμα SLIM και να το διατηρήσουν στην ζωή.

<SPEAKER ID=231 LANGUAGE="SV" NAME="Thors">
Κύριε Πρόεδρε, διερωτώμαι για πόσο ακόμη θα συνεχίσουμε να μιλάμε με εκτίμηση για το πρόγραμμα SLIM. Τώρα είναι 1998. Το πρόγραμμα προωθήθηκε το 1996, αλλά, όπως είπε ο συνάδελφός μου κ. Wijsenbeek, ακόμη δεν είδαμε ούτε μία πρόταση. Αυτή είναι η πρώτη σοβαρή αντίρρηση. Θα ήθελα να εκφέρω μια τελευταία προειδοποίηση: μην μας ξαναμιλήσετε άλλη φορά για το πρόγραμμα SLIM αν δεν λάβουμε συγκεκριμένες προτάσεις! Αρχίζει να με κουράζει αυτή η "τελετουργία SLIM»!
<P>
Δεύτερον, ελπίζω πραγματικά το μήνυμα να φθάσει σ' ολόκληρη την Επιτροπή, δηλαδή ότι θέλουμε να επεκταθούν αυτές οι αρχές ώστε να συμπεριλαμβάνουν κάθε νομοθεσία εντός της Επιτροπής, καθώς υπάρχει ανάγκη και εκεί επίσης.
<P>
Περαιτέρω θέλω να τονίσω αυτό που διαπίστωσε ο κ. Murphy κατά την ώρα των ερωτήσεων της Επιτροπής Νομικών Θεμάτων, δηλαδή ότι μία από τις προτάσεις του προγράμματος SLIM που υπεβλήθη όσον αφορά τη στατιστική καταγραφή δεν είναι υλοποιήσιμη. Ελπίζω η Επιτροπή να το πάρει αυτό στα σοβαρά, και να αναθεωρήσει εκεί, καθώς αυτή η πρόταση θα οδηγούσε σε διπλή γραφειοκρατία, διπλές ονοματολογίες για τις επιχειρήσεις και πηγαίνει προς την εντελώς αντίθετη κατεύθυνση απ' αυτήν που έχουμε ζητήσει όλοι οι συνάδελφοι εδώ.

<SPEAKER ID=232 LANGUAGE="DE" NAME="Rόbig">
Αξιότιμε κύριε Πρόεδρε, αγαπητοί κυρίες και κύριοι. Η πρωτοβουλία SLIM είναι μια πολύ σημαντική πρωτοβουλία γιατί κάνει την Ευρώπη πιο συμπαθητική. Συμπαθητική, γιατί γίνονται σκέψεις για το πώς μπορούν να απλουστευθούν οι ισχύουσες διατάξεις και για το πώς μπορούν να γίνουν πιο χρήσιμες. Αν σκεφτεί κανείς ότι έχουμε 50.000 διατάξεις περίπου για την εσωτερική αγορά τότε ξέρει πόση δουλειά έχουμε μπροστά μας. Όταν κανείς μιλά για το new public management, τότε γνωρίζει κιόλας ότι εδώ το SLIM κατέχει μια εντελώς περίοπτη θέση. Παράλληλα με το FICHE-IMPACT, με το οποίο θα επιδιωχθεί η απλούστευση νέων νομικών διατάξεων και η σαφής παρουσίαση τους στον πολίτη, το πρόγραμμα SLIM επινοήθηκε για να απλουστεύσει το υπάρχον νομικό οικοδόμημα. Γι' αυτό χρειαζόμαστε ακόμη το σύστημα του bench marking , για να δούμε πώς εξελίσεται ο αριθμός, η ποιότητα, οι διάφοροι τομείς, να έχουμε δηλαδή τα μέτρα σύγκρισης για το πόσο αποτελεσματικά εργαζόμαστε.
<P>
Χρειαζόμαστε αυτά τα προγράμματα SLIM, για να μη μείνει η εσωτερική αγορά στα χαρτιά μόνον, αλλά για να γίνει και πρακτικό βίωμα. Από τις απλούστερες και ενιαίες διατάξεις της ενιαίας αγοράς δεν επωφελούνται μόνον οι επιχειρήσεις, όχι, αλλά περισσότερο οι καταναλωτές γιατί έτσι τα προϊοντα μπορούν να γίνουν φθηνότερα. Οι επιχειρήσεις μπορούν τότε να ασχολούνται περισσοτερο με την παροχή υπηρεσιών και την παραγωγή των προϊόντων αντί για την συμπλήρωση των στατιστικών. Είναι δηλαδή δυνατόν να λάβουμε και τα έντυπα και τα απαιτούμενα στοιχεία στατιστικής από άλλους τομείς. Υποβάλλουμε ήδη αρκετές δηλώσεις στην εφορία, οι τράπεζες μπορούν να υπολογίσουν τους κύκλους εργασιών, οι φορείς κοινωνικής ασφάλισης παίρνουν τα στοιχεία. Νομίζω ότι σ' αυτόν τον τομέα υπάρχει μια εκκρεμότητα. Θα πρότεινα επίσης ότι θα έπρεπε η Οικονομική και Κοινωνική Επιτροπή να ασχοληθεί σε εντονώτερους ρυθμούς με τα προβλήματα αυτά, γιατί μία ελάφρυνση της οικονομίας δημιουργεί και περισσότερες θέσεις εργασίας.

<SPEAKER ID=233 LANGUAGE="SV" NAME="Lindqvist">
Κύριε Πρόεδρε, μπορεί κανείς να θεωρήσει ότι αυτό είναι ένα βήμα προς τη σωστή κατεύθυνση, αλλά πιστεύω ότι πρέπει να ειδωθεί μ' έναν ευρύτερο τρόπο. Είναι καλό ότι γίνεται επεξεργασία του ενός νομοθετικού τομέα μετά τον άλλον και μπορεί να διευρυνθεί αυτό ώστε να συμπεριλαβάνει περισσότερους τομείς αν είναι σημασίας. Είναι επίσης καλό ότι μελετάται προσεκτικά ο βαθμός λεπτομέρειας, ώστε να τοποθετείται περισσότερο σ·ό, τι αφορά τις αρχές στους κανόνες και τους νόμους της ΕΕ, καθώς και περισσότερες λεπτομέρειες να τοποθετούνται στα μεμονωμένα κράτη μέλη σ· ό, τι μπορεί να αφορά τη γεωργία, π.χ. αγγούρια, μπανάνες ή φράουλες, ώστε να αποφύγουμε αυτήν τη συζήτηση.
<P>
Έχω μια σοβαρή αντίρρηση, συγκεκριμένα ότι αρχίζουμε με έναν τέτοιο κανόνα για το SLIM, που είναι καλό καθ' αυτό, αλλά δεν αντιμετωπίζουμε το μεγάλο πρόβλημα: τους διαρκώς νέους κοινοτικούς κανονισμούς. Όταν παρουσιάστηκε η αρχή της επικουρικότητας, το έτος 1992, υπήρχαν περίπου 8050 κοινοτικοί κανόνες που επηρέαζαν τα κράτη μέλη. Το έτος 1996 ήταν 14000, και ο αριθμός αυξάνει κάθε χρόνο. Είναι μία πληθώρα νέων κανόνων και λεπτομερειών που καθιστούν το πρόβλημα μεγάλο. Εκεί πρέπει να ξεκινήσουμε με το να τοποθετούμε περισσότερες από τις αρχές στην ΕΕ και περισσότερες λεπτομέρειες στα εθνικά κράτη.

<SPEAKER ID=234 NAME="Marνn">
Κύριε Πρόεδρε, θα ήθελα να εκμεταλλευτώ αυτήν την ευκαιρία για να επαναλάβω στο Κοινοβούλιο τις ευχαριστίες της Επιτροπής για την υποστήριξή του προς αυτήν την πρωτοβουλία και, κυρίως, για την ταχύτητα με την οποία εξέδωσε την γνωμοδότησή του, η οποία θα επιτρέψει να αρχίσουμε τη νέα φάση του Προγράμματος SLIM μέσα στις επόμενες εβδομάδες.
<P>
Εσείς γνωρίζετε πως μια από τις προτεραιότητες της Επιτροπής είναι ακριβώς η απλούστευση της νομοθεσίας στην έκθεση που καταρτίσθηκε σχετικά με το σχέδιο δράσης για την ενιαία αγορά με το σύνθημα "καλύτερη νομοθεσία». Πρόκειται για ένα συναίσθημα που όλοι συμμεριζόμαστε.
<P>
Η πρωτοβουλία SLIM λειτουργεί, όχι χωρίς δυσκολίες, εδώ και περίπου δύο χρόνια. Η Επιτροπή το παραδέχεται, παρ' ότι εν γένει έχει διεξαχθεί σημαντικό έργο, του οποίου τα πρώτα απτά αποτελέσματα αρχίζουν να φαίνονται.
<P>
Έπειτα από την επιτυχή συμπλήρωση δύο χρήσεων και με μια τρίτη που μόλις αρχίζει, βρισκόμαστε με τέσσερις νομοθετικές προτάσεις στα χέρια μας. Σε ότι αφορά το επόμενο στάδιο του SLIM και βασιζόμενοι στις αιτήσεις αυτού του Κοινοβουλίου έχοντας ακούσει τις απόψεις των κρατών μελών και λαμβάνοντας υπόψη τους τομείς που αναφέρονται στο σχέδιο δράσης για την ενιαία αγορά, η Επιτροπή επέλεξε τους εξής τομείς ώστε αυτοί να εξεταστούν στο τρίτο στάδιο που αρχίζει τώρα: την Οδηγία περί ηλεκτρομαγνητικής συμβατότητας, τις ασφάλειες και κάποιες πτυχές της κοινοτικής νομοθεσίας σχετικά με την κοινωνική ασφάλιση. Δεν έχει διεξαχθεί ακόμη η τελική επιλογή για το τέταρτο στάδιο αλλά προς το παρόν θεωρούμε πως θα έπρεπε να συμπεριληφθούν το δικαίωμα των εταιριών, ένα μέρος της περιβαλλοντικής νομοθεσίας και ένας τρίτος τομέας, πιθανώς της νομοθεσίας σχετικά με τα προϊόντα. Προσεχώς οι υπηρεσίες της Επιτροπής θα υποβάλλουν ένα έγγραφο εργασίας στο οποίο περιγράφουν την έκταση και τους στόχους των εργασιών που θα διεξαχθούν.
<P>
Μια από τις κύριες ανησυχίες της Επιτροπής, εξ αρχής, ήταν, εντός του Προγράμματος SLIM, η βελτίωση και αύξηση της διαφάνειας των εργασιών για όλες τις ενδιαφερόμενες πλευρές, και καταλαβαίνουμε κάποιες από τις κριτικές που έχουμε λάβει αλλά πρέπει να ληφθεί υπόψη πως πρέπει να βρεθεί μια ισορροπία, ώστε οι ομάδες του SLIM να μπορούν να επιτύχουν τον πρώτο τους στόχο, που είναι η συζήτηση ανάμεσα στις ενδιαφερόμενες πλευρές σχετικά με την υπέρ του δέοντος πολυπλοκότητα της σημερινής νομοθεσίας σε ένα ανεπίσημο περιβάλλον, και η προπαρασκευή συστάσεων απλούστευσης βραχυπρόθεσμα. Αυτό εμποδίζει όλες τις ενδιαφερόμενες πλευρές να συμμετάσχουν άμεσα, παρότι προσπαθούμε να εξασφαλίσουμε τις ευρύτερες δυνατές διαβουλεύσεις ανάμεσά τους.
<P>
Όσον αφορά την αίτηση συμμετοχής του Κοινοβουλίου, η Επιτροπή προτείνει να σας κρατούν ενήμερους οι πρόεδροι των ομάδων SLIM σχετικά με τις προόδους των εργασιών κατά τη διάρκεια της χρήσης και οι διαθέσιμες πληροφορίες να αποστέλλονται στο σημείο επαφής του Κοινοβουλίου που εσείς θα ορίσετε.
<P>
Αλλη ανησυχία που έχει εκδηλωθεί είναι η ανάγκη για απλούστευση των εθνικών νομοθεσιών σχετικά με την ενιαία αγορά. Η Επιτροπή θα επιθυμούσε πολύ να είναι δυνατή επίσης η απλούστευση των εθνικών νομοθεσιών, για το οποίο θα ήταν απαραίτητο, φυσικά, τα κράτη μέλη - γιατί έχετε επισημάνει πως οι αποφάσεις λαμβάνονται ομόφωνα - να είναι επίσης σύμφωνα με στόχο την απλούστευση της κοινοτικής νομοθεσίας και των εθνικών νομοθεσιών, αλλά δεν σας κρύβω πως αυτή είναι μια έκτακτη εργασία και έχουν ήδη αρχίσει οι εργασίες αλλά αυτό, φυσικά, πρέπει να το δούμε μακροπρόθεσμα.
<P>
Η task force που αναφέρεται στο επιχειρηματικό περιβάλλον επίσης αναλύει τις προόδους των κρατών μελών όσον αφορά την απλούστευση των εθνικών νομοθεσιών και πρέπει να σας επισημάνω πως, σήμερα, η Ευρωπαϊκή Επιτροπή δεν βρίσκεται σε θέση ούτε διαθέτει τα μέσα, όχι μόνο να προβεί στις εργασίες απλούστευσης όλης της κοινοτικής νομοθεσίας, που είναι ήδη επαρκής, αλλά, υπό την υπόθεση πως τα κράτη μέλη εξουσιοδοτούν την Επιτροπή να αναθεωρήσει τις εθνικές νομοθεσίες, ούτε να διεξάγει αυτήν την τόσο τεράστια εργασία.
<P>
Και ένα τελευταίο σχόλιο σχετικά με κάποιες από τις κριτικές που έχουμε λάβει. Εγώ πιστεύω πως αυτό είναι ένα ζήτημα ισορροπίας γιατί στη νομοθετική διαδικασία είναι υπεύθυνη η Επιτροπή, βεβαίως, είναι υπεύθυνο το Συμβούλιο, βεβαίως, αλλά είναι επίσης υπεύθυνο και το Ευρωπαϊκό Κοινοβούλιο. Εγώ αυτήν την εβδομάδα παραμένω και δεν σας λέω τι τρεις μέρες έχουμε περάσει λαμβάνοντας τόνους τροπολογιών.
<P>
Συνεπώς, πιστεύω πως το Πρόγραμμα SLIM, το οποίο στα αγγλικά σημαίνει "λεπτό» και στα ολλανδικά "έξυπνο και πονηρό», αν το εφαρμόσουμε θα είμαστε όλοι λεπτοί, έξυπνοι και πονηροί.

<SPEAKER ID=235 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=10>
Στατιστικές οικονομικής συγκυρίας
<SPEAKER ID=236 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0047/98), του κ. Gasσliba I Bφhm, εξ ονόματος της Επιτροπής Οικονομικής Νομισματικής και Βιομηχανικής Πολιτικής, σχετικά με την πρόταση κανονισμού του Συμβουλίου όσον αφορά τις βραχυπρόθεσμες στατιστικές (COM(97)0313 - C4-0417/97-97/0171(CNS)).

<SPEAKER ID=237 NAME="Gasςliba I Bφhm">
Κύριε Πρόεδρε, κυρίες και κύριοι Βουλευτές, κύριε Επίτροπε, το θέμα με το οποίο ασχολούμαστε, ήτοι αυτό το ψήφισμα νομοθετικού περιεχομένου σχετικά με μια πρόταση κανονισμού του Συμβουλίου για τα συγκυριακά στατιστικά στοιχεία, έχει μια τεχνική διάσταση, αλλά έχει επίσης και μια διάσταση σχετική με την υλοποίηση της εσωτερικής ευρωπαϊκής αγοράς και της επικείμενης Νομισματικής Ένωσης με την καθιέρωση του ευρώ.
<P>
Ολοένα και περισσότερο η οικονομική μας πραγματικότητα στο επίπεδο της Ευρωπαϊκής Ένωσης υπερβαίνει ήδη αυτό που θα μπορούσε να είναι η απλή λειτουργικότητα των κρατών μελών γιατί, προφανώς, με την εσωτερική αγορά, και κυρίως με τη Νομισματική Ένωση, θα είναι απαραίτητη μια πολιτική κατεύθυνση στην οικονομική και τη νομισματική πολιτική της Ένωσης και, επομένως, αυτή η κατεύθυνση θα πρέπει να βασίζεται σε αξιόπιστα στατιστικά στοιχεία.
<P>
Η συγκεκριμένη πρόταση κανονισμού προσπαθεί να εξασφαλίσει την αξιοπιστία αυτών των στατιστικών στοιχείων, δηλαδή, να είναι συγκρίσιμες και αξιόπιστες όλες αυτές οι πτυχές και τα οικονομικά μεγέθη με τα οποία θα πρέπει να εργαστούμε σε οικονομικό και νομισματικό επίπεδο της Επιτροπής. Και αυτή είναι η πρόταση και ο σκοπός του συγκεκριμένου κανονισμού.
<P>
Για αυτό είναι σημαντικό να έχουν υπάρξει δύο είδη διαβούλευσης πριν από την κατάρτιση του παρόντος κανονισμού: μία με το Ευρωπαϊκό Νομισματικό Ινστιτούτο -που αποτελεί το έμβρυο της Κεντρικής Ευρωπαϊκής Τράπεζας- για τον ορθό προσανατολισμό της νομισματικής πολιτικής της Ένωσης, και η άλλη με την Επιτροπή, για να διαπιστωθεί τι είδους συγκυριακά στατιστικά στοιχεία χρειάζεται στις οικονομικές κατευθυντήριες γραμμές της, τι είδους διευκρινήσεις πρέπει να γίνουν και, επομένως, τι είδους αξιώσεις πρέπει να υπάρξουν.
<P>
Αυτό οδηγεί σε μια σειρά προτάσεων που βρίσκονται στην αιτιολογική έκθεση. Ένδεκα διαφορετικά χαρακτηριστικά, μηνιαίοι υπερδείκτες παραγωγής, πληροφορίες σχετικά με τις παραγγελίες των επιχειρήσεων, μηνιαίες αναφορές σχετικά με τα αποθέματα, την παραγωγή ανά δραστηριότητα και, εκ μέρους της Επιτροπής, μια σειρά δεικτών οι οποίοι αναφέρονται στις μικρομεσαίες επιχειρήσεις και σε κάποιο είδος ειδικών τομέων όπως οι κατασκευές και ο τομέας των υπηρεσιών. Οι δείκτες αυτοί καθορίζονται από κάποια είδη μονάδων που καθιστούν δυνατή αυτήν τη σύγκριση.
<P>
Στην επιτροπή μας έχει συζητηθεί αυτό το ζήτημα και υπήρξε αυξημένη συμφωνία. Εγώ, ως εισηγητής, έκανα δύο ειδών προτάσεις: η πρώτη, να ληφθούν σοβαρά υπόψη οι δείκτες σε περιφερειακό επίπεδο, ανάμεσα σε άλλους λόγους, γιατί υπάρχουν περιφέρειες που έχουν ένα βάρος ίσο ή μεγαλύτερο από εκείνο ορισμένων κρατών μελών και, αν εγκαταληφθεί αυτή η περιφερειακή διάσταση, θα χανόταν ένα είδος δείκτη που, επιπλέον, είναι πολύ απαραίτητο για την κατεύθυνση μιας σειράς πολιτικών της ίδιας της Ευρωπαϊκής Επιτροπής, για παράδειγμα την διασυνοριακή συνεργασία, σε ορισμένες πτυχές της εφαρμογής των Διαρθρωτικών Ταμείων, την παρακολούθηση της εξέλιξης της οικονομικής δραστηριότητας, στον αγώνα για την απασχόληση· και έπειτα υπήρχε και άλλη πολύ περισσότερο τεχνική, που ήταν η ακρίβεια ορισμένων μονάδων σε σχέση με τη λογιστική καταχώρηση, για παράδειγμα, του αριθμού των ωρών που έχουν εργαστεί οι εργαζόμενοι με μερική απασχόληση, που είναι ένα από τα ζητήματα που εξετάζονται τώρα με περισσότερη προσοχή.
<P>
Στη δεύτερη αυτή παράγραφο υπήρξε μια σειρά παρατηρήσεων εκ μέρους κάποιων συναδέλφων του ΕΛΚ που αναφερόνταν στο Πρόγραμμα SLIM, δηλαδή, να μην υπερφορτισθούν υπερβολικά οι επιχειρήσεις όταν θα πρέπει να συμπληρώσουν τα στατιστικά ερωτηματολόγια, και στην αναζήτηση μιας συμφωνίας εγκαταλείψαμε αυτήν τη δεύτερη πτυχή. Υπήρξε συμφωνία όσον αφορά τα υπόλοιπα και αυτό μου επιτρέπει, ως εισηγητή, να εκφράσω την ικανοποίησή μου γιατί οι τροπολογίες της έκθεσης που προτείνω - αποδεχόμενος την αρχική πρόταση της Επιτροπής, είναι προτάσεις ή τροπολογίες βελτίωσης - έλαβαν την ομόφωνη υποστήριξη της Επιτροπής Οικονομικής, Νομισματικής και Βιομηχανικής Πολιτικής, και συνεπώς υποβάλω μια έκθεση χωρίς ασυμφωνίες σε επίπεδο επιτροπής.

<SPEAKER ID=238 LANGUAGE="FR" NAME="Lulling">
Κύριε Πρόερδε, ένας άνδρας ή μία γυναίκα με κακή πληροφόρηση, ένας αρμόδιος ή ένας λαός με κακή πληροφόρηση αντιδρούν και αποφασίζουν άσχημα. Αυτή η μεγάλη αλήθεια ισχύει κυρίως για όσους λαμβάνουν αποφάσεις στην Ευρωπαϊκή Ένωση οι οποίοι, αν δεν είναι σωστά ενημερωμένοι ή αν οι πληροφορίες τους είναι εσφαλμένες, και κυρίως αν δεν έχουν διασταυρωθεί, υπάρχει κίνδυνος να λάβουν εσφαλμένες αποφάσεις, γεγονός που τελικά αποβαίνει σε βάρος των πολιτών.
<P>
Για το λόγο αυτό, μια ρύθμιση που αφορά τις συγκυριακές στατιστικές δεν αφορά μόνο τους υπαλλήλους της στατιστικής υπηρεσίας ή τους τεχνικούς, αλλά έχει μεγάλη πολιτική σημασία. Για το λόγο αυτό επίσης, ασχολείται με το θέμα το Κοινοβούλιο. Η παρακολούθηση της πορείας των επιχειρήσεων για την σωστή αξιολόγηση της πορείας της εσωτερικής αγοράς, για τον καθορισμό της νομισματικής, οικονομικής, κοινωνικής και βιομηχανικής πολιτικής, έχει πράγματι μια σημαντική πολιτική σημασία, ιδιαίτερα σε αυτό το μεταβατικό στάδιο που διανύουμε, το οποίο προετοιμάζει το ενιαίο νόμισμα.
<P>
Έμαθα στο πανεπιστήμιο ότι οι στατιστικές μπορούν να γίνουν ο πιο επιτηδευμένος τρόπος για το ψεύδος και ότι στο βάθος δεν πρέπει να εμπιστεύεται κανείς παρά μόνο τις στατιστικές οι οποίες είναι "στημένες»από τον ίδιο. Όμως, εφόσον οφείλουμε στην Ευρωπαϊκή Ένωση να εμπιστευόμαστε τις στατιστικές που μας παραδίδουν τα δεκαπέντε κράτη μέλη που έχουν την ευθύνη της συλλογής των δεδομένων, είναι αναγκαίο να παγιώσουμε τις προδιαγραφές, τους κανόνες και τους ορισμούς οι οποίοι είναι απαραίτητοι για την καθιέρωση συγκρίσιμων στατιστικών.
<P>
Συμφωνούμε λοιπόν με το στόχο της ρύθμισης και με την πρόταση της Επιτροπής. Εγκρίνουμε κυρίως το ζήλο της να συμφιλιώσει το φορτίο που βαραίνει τις επιχειρήσεις οι οποίες πρέπει να παρέχουν τα δεδομένα και την απαραίτητη αύξηση των πληροφοριών για να ικανοποιήσει τόσο το Ευρωπαϊκό Νομισματικό Ινστιτούτο για παράδειγμα όσο και τις επιχειρήσεις.
<P>
Με την ιδιότητα της εισηγήτριας ενός σκέλους του προγράμματος SLIM, το οποίο αφορά τη στατιστική των ανταλλαγών αγαθών στην ενιαία αγορά, γνωρίζω ότι μοιραζόμαστε ανάμεσα στην μέριμνα να μειώσουμε το βάρος των επιχειρήσεων και κυρίως των μικρομεσαίων επιχειρήσεων, οι οποίες πρέπει να παρέχουν τα δεδομένα από τη μια πλευρά και στην φροντίδα των αναγκών των χρηστών, ανάμεσα στις οποίες συκγαταλέγονται και οι ίδιες οι επιχειρήσεις που χρειάζονται πληροφορίες, τις οποίες μερικοί προτιμούν νε είναι πολύ λεπτομερείς διότι είναι σημαντικές για την εμπορική πολιτική των επενδύσεων.
<P>
Έχουμε μεγάλη κατανόηση για ορισμένες τροπολογίες του κειμένου της Επιτροπής, κυρίως όσον αφορά τις συγκρίσιμες στατιστικές, όχι μόνο σε εθνικό, αλλά και σε περιφερειακό επίπεδο, εφόσον είναι φυσικά αυτονόητο ότι οι συγκυριακές στατιστικές θα πρέπει εφεξής να καλύπτουν όχι μόνο τον βιομηχανικό τομέα αλλά και τον τομέα των υπηρεσιών.
<P>
Παρ' όλα αυτά, πρέπει να μην υπερβάλλουμε και να διασφαλίσουμε ότι δεν θα αναγνωρίζεται η προέλευση των δεδομένων που συλλέγονται σε περιφερειακό επίπεδο. Να μην υπερβάλουμε επίσης υπό μια άλλη έννοια, όπως κάνουν οι Πράσινοι στις τροπολογίες που κατέθεσαν οι οποίες, όσον αφορά τις μεταβλητές, ξεπερνούν τα όρια του αναγκαίου και του χρήσιμου.
<P>
Ας μην ξεχνούμε ότι πρόκειται για συγκυριακές στατιστικές οι οποίες δεν προορίζονται για να αντικαταστήσουν τις κοινωνικές στατιστικές και τις στατιστικές της αγοράς εργασίας. Παν μέτρον άριστον. Πρέπει να διασφαλίσουμε την διαθεσιμότητα των βραχυπρόθεσμων συγκρίσιμων δεικτών για την Ευρωπαϊκή Ένωση, τίποτε παραπάνω τίποτε λιγότερο.
<P>
Το περιττό είναι πολύ αναγκαίο, όμως δεν υπάρχει συνταγή σε αυτόν τον τομέα και συγχαίρω τον εισηγητή που δεν υπέπεσε σε αυτό το σφάλμα. Θα τον ακολουθήσουμε.

<SPEAKER ID=239 LANGUAGE="DE" NAME="Rόbig">
Κύριε Πρόεδρε, είναι ιδιαίτερα σημαντικό, για εποχές σαν την δική μας, να υπάρχουν διαθέσιμα στατιστικά στοιχεία. Η καθιέρωση του ευρώ πρέπει να μας δώσει την ευκαιρία να παρατηρήσουμε προσεκτικά πώς εξελίσσεται η οικονομική κατάσταση και ιδιαίτερα η συγκυρία. Για τον λόγο αυτόν χαιρετίζω την έκθεση, συγχαίρω επίσης τον εισηγητή - πρόκειται για μια θαυμάσια εργασία -, και με χαροποιεί ιδιαίτερα το γεγονος ότι επεσήμανε πως δεν πρέπει να υπάρξει καμία πρόσθετη επιβάρυνση για τις ΜΜΕ, αλλά αντιθέτως ότι μελλοντικά πρέπει να επιδιώξουμε μια ελάφρυνση. Ελάφρυνση δεν σημαίνει ότι θα αρχίσουμε τον πόλεμο χαρτιού οπως στον Μεσαίωνα - όπως αναφέρθηκε σήμερα - αλλά ότι πρέπει να επιδιώξουμε μια αυτοματοποιημένη συλλογή στοιχείων. Στόχος μας θα έπρεπε να είναι να θέτουμε στην διάθεση των ενδιαφερομένων το λογισμικό για την επεξεργασία των στοιχείων, έτσι ώστε τα στοιχεία σε όσο το δυνατόν μικρότερες προθεσμίες και ενημερωμένα να μπορούν αμέσως να διοχετεύονται στα δικά μας συστήματα. Αν επισκεφθεί κανείς σήμερα επιχειρήσεις - κι ο ίδιος είμαι σιδηρουργός, επισκέπτομαι συχά τους πελάτες μου, που πολλές φορές μου δείχνουν 20σέλιδες στατιστικές δηλώσεις που πρέπει να συμπληρώσουν - τότε καταλαβαίνει κανείς την οργή των ανθρώπων αυτών για τις στατιστικές και γι' αυτήν την Ευρώπη που μόνον τους επιβαρύνει μ' όλο αυτό το χαρτομάνι και από την οποία δεν βλέπουν άμεσα καμία ωφέλεια.
<P>
Πιστεύω ότι θα έπρεπε να προσπαθήσουμε πράγματι να δημιουργήσουμε κίνητρα και να έχουμε διαθέσιμα, αυτομάτως, ει δυνατόν με modem, τα στοιχεία, άμεσα και γρήγορα, ώστε να μην προκύπτει μηχανική εργασία και να μη στέλλεται πολύ χαρτί εδώ κι εκεί - γιατί αυτό είναι και για την Στατιστική Υπηρεσία μια τεράστια επιβάρυνση όταν βρίσκεται αντιμέτωπη με τόνους χαρτιού. Αντί γι' αυτό θα έπρεπε να βρεθεί μια έξυπνη καθαρή λύση που θα παρέχει την δυνατότητα στις επιχειρήσεις μας απλά, να θέτουν στην διάθεση των αρμοδίων τα στοιχεία αυτά χωρίς προφάσεις ει δυνατόν, ενώ εμείς θα έχουμε ακριβή και σωστά στοιχεία για το πράγματι καλό μέλλον της Ευρώπης μας.

<SPEAKER ID=240 LANGUAGE="PT" NAME="Porto">
Κύριε Πρόεδρε, δεν μπορούμε παρά να υποστηρίξουμε εξ ολοκλήρου την πρωτοβουλία που έλαβε η Επιτροπή με στόχο τη βελτίωση της μη συγκρισιμότητας των στατιστικών που αφορούν τη συγκυριακή εξέλιξη των επιχειρήσεων.
<P>
Πρόκειται για έναν στόχο του οποίου η σημασία γίνεται ακόμη περισσότερο εμφανής ενόψει της καθιέρωσης του ενιαίου νομίσματος και της επέκτασης της εσωτερικής αγοράς ως αποτέλεσμα του εφαρμοζόμενου προγράμματος δράσης. Μόνο έτσι θα μπορεί να υπάρχει μια ορθή και διαρκώς ενημερωμένη αντίληψη των τρεχουσών εξελίξεων, επιτρέποντας τη λήψη των μέτρων προσαρμογής που θα καθίστανται αναγκαία.
<P>
Είναι ένας τομέας όπου δεν πρέπει να περιοριζόμαστε στην εφαρμογή της αρχής της επικουρικότητας, πόσον μάλλον επειδή στο πλαίσιο της Νομισματικής Ένωσης θα παραστεί ανάγκη ανάληψης ευθυνών που θα ενδιαφέρουν τη συνολική επικράτεια της Ένωσης. Σε ό, τι αφορά την έκθεση του συναδέλφου Gasςliba I Bφhm, τον οποίο θέλω να συγχαρώ, αυτή αξίζει κάθε υποστήριξη από μεριάς μας, ιδίως στο σημείο όπου προτείνει να υπάρχει σαφής διαχωρισμός ανάμεσα σε ενδοκοινοτικές και εξωκοινοτικές συναλλαγές και εκεί όπου τάσσεται υπέρ της περιφερειακής ανάλυσης των στατιστικών.
<P>
Πρόκειται άλλωστε για δύο ζητήματα τα οποία, κατά κάποιο τρόπο, είναι αλληλένδετα, μιας και έχει σημασία να γνωρίζουμε τις εξωκοινοτικές συναλλαγές, ή τις συναλλαγές που πραγματοποιούνται εκτός των χωρών που συμμετέχουν στη Νομισματική Ένωση, ανάμεσα στα κράτη μέλη, ή ακόμη μεταξύ των περιφερειών. Πέρα από τις προαναφερθείσες συναλλαγές, μόνο μια ορθή και ενημερωμένη επίγνωση όλων των συγκυριακών δεικτών σε περιφερειακό επίπεδο θα επιτρέψει τη σωστή παρέμβαση σε πραγματικότητες που εμφανίζουν τόσο μεγάλη πολυμορφία, με δεδομένο ότι αρκετά συχνά σημειώνονται μεγαλύτερες διαφορές καταστάσεων στο εσωτερικό των χωρών παρά ανάμεσα σε διαφορετικές χώρες.
<P>
Και ας μη μιλήσουμε για τις σημαντικότατες διαφοροποιήσεις διαρθρωτικής φύσεως που σημειώνονται ανάμεσα στις περιφέρειες, που δεν θίγονται από τον παρόντα κανονισμό αλλά που απαιτούν περαιτέρω ενασχόληση, υπό την ευθύνη και με τη στήριξη της Ένωσης, ώστε να διασφαλισθεί η εφαρμογή μιας αυστηρής πολιτικής η οποία θα παρουσιάζει ολοένα και αυξανόμενη σημασία στους κόλπους μιας ισχυρότερης και πιο συνεκτικής Ευρώπης.

<SPEAKER ID=241 NAME="Marνn">
Κύριε Πρόεδρε, κυρίες και κύριοι, ο κανονισμός που σήμερα υποβάλλεται στην κρίση σας σκοπεύει να παρέχει στην Κοινότητα εναρμονισμένα συγκυριακά στατιστικά στοιχεία για το σύνολο των οικονομικών τομέων. Τα πρακτικά εθνικά στατιστικά στοιχεία σε αυτόν τον τομέα διαφέρουν ανάμεσα στα κράτη μέλη, κατά τρόπο ώστε συχνά οι διαθέσιμες πληροφορίες να είναι είτε ατελείς είτε μη συγκρίσιμες. Μέσω της Απόφασής του της 18ης Ιουνίου 1992, το Συμβούλιο ενέκρινε ένα πρόγραμμα για την ανάπτυξη στατιστικών στοιχείων στον τομέα υπηρεσιών και ιδιαίτερα στον τομέα του εμπορίου. Ο ορισμός των νέων πολιτικών σε σχέση με την οικονομία, τον ανταγωνισμό, τις κοινωνικές υποθέσεις και τις επιχειρήσεις, απαιτούν πρωτοβουλίες και αποφάσεις βασιζόμενες - όπως έλεγε ο κ. Gasσliba - σε στατιστικά στοιχεία. Επιπλέον, είναι απαραίτητες πλήρεις και αξιόπιστες πηγές στατιστικών στοιχείων για ένα όσο γίνεται ακριβή υπολογισμό στο σύστημα τριμηνιαίων λογαριασμών.
<P>
Από την άλλη, πλησιάζουμε με μεγάλα βήματα προς την επόμενη φάση της Νομισματικής Ένωσης και η Συνθήκη για την Ευρωπαϊκή Ένωση δημιούργησε έναν νέο χρήστη άκρως σημαντικό των συγκυριακών στατιστικών στοιχείων, ο οποίος είναι η μελλοντική Κεντρική Ευρωπαϊκή Τράπεζα. Και για να εφαρμοσθεί μια αποτελεσματική και αντικειμενική νομισματική πολιτική, είναι σημαντικό η ΚΕΤ να διαθέτει πλήρη συγκυριακά στατιστικά στοιχεία πλήρως συγκρίσιμα ανάμεσα στα κράτη μέλη και που επιπλέον να είναι διαθέσιμα ταχέως.
<P>
Το σχέδιο του κανονισμού που συζητούμε σχετικά με τα συγκυριακά στατιστικά στοιχεία σκοπεύει να ανταποκριθεί σε όλες τις αξιώσεις. Ωστόσο, οι προηγούμενες οδηγίες αναφέρονταν αποκλειστικά στους τομείς της βιομηχανίας μεταποιήσεων και κατασκευών, ενώ ο προτεινόμενος κανονισμός διορθώνει αυτήν την κατάσταση με την συμπερίληψη στην σφαίρα εφαρμογής του όλων των τομέων και ανάμεσά τους του τομέα των υπηρεσιών και του εμπορίου. Πρέπει να προειδοποιήσω πως ο προτεινόμενος κανονισμός δεν έχει ως σκοπό να ικανοποιήσει όλες τις ανάγκες της Επιτροπής και του Ευρωπαϊκού Νομισματικού Ινστιτούτου - εφόσον αυτό θα σήμαινε ένα υπερβολικό φορτίο για τις επιχειρήσεις - αλλά ως σκοπό έχει να συμπληρώσει τα πιο εμφανή κενά όπως, για παράδειγμα, αυτά που έχουν σχέση με ένα κεντρικό θέμα, δηλαδή τον δείκτη τιμών κατανάλωσης.
<P>
Σε ότι αφορά τη μεγαλύτερη εναρμόνιση των αποτελεσμάτων, το σχέδιο του κανονισμού καθιερώνει για πρώτη φορά το επίπεδο ανάλυσης των αποτελεσμάτων και την προθεσμία μεταβίβασης των στοιχείων. Οι πρόοδοι που έχουν καταγράψει οι τεχνικές συλλογής στοιχείων μας οδηγούν να σκεφτούμε πως τώρα πια δεν είναι απαραίτητο να καταρτίσουμε επίπονους και διεξοδικούς καταλόγους, και ο προτεινόμενος κανονισμός επιτρέπει στα κράτη μέλη να χρησιμοποιούν δειγματοληπτικές τεχνικές και διοικητικά στοιχεία, προσφέροντάς τους έτσι την δυνατότητα να περιορίσουν το φορτίο των επιχειρήσεων. Η Επιτροπή θεωρεί αποδεκτές τις τροπολογίες αριθ. 1, 2, 3, 4, 5, 6 και 7. Ενώ αντιμετωπίζουμε δυσκολίες στην έγκριση της τροπολογίας αριθ. 8, δεδομένου ότι κατά τη γνώμη μας είναι πλεονασμός λόγω της έκδοσης του Κανονισμού αριθ. 322 του Συμβουλίου σχετικά με τα κοινοτικά στατιστικά στοιχεία, στα οποία καθορίζονται ήδη οι κανόνες του απόρρητου που εφαρμόζονται σε όλα τα κοινοτικά στατιστικά στοιχεία, η λεγόμενη εμπιστευτικότητα των στατιστικών. Όσον αφορά τις υπόλοιπες τροπολογίες, από την αριθ. 9 έως την 26, η Επιτροπή εκτιμά πως αφορούν αυστηρά την τεχνική ακρίβεια και, δεδομένου ότι δεν θέλουμε να κάνουμε κάτι άκρως μακροσκελές, οι τροπολογίες θα επιβάρυναν ίσως τις επιχειρήσεις στις εργασίες τους.
<P>
Συνεπώς, δεχόμαστε το ουσιαστικότερο μέρος των προτεινόμενων τροπολογιών από την κοινοβουλευτική επιτροπή και τον εισηγητή κ. Gasςliba, με τη διαφορά που έχουμε σχετικά με το ότι θεωρούμε πως η εμπιστευτικότητα των στατιστικών έχει ήδη επιλυθεί στον προηγούμενο κανονισμό, και οι άλλες μας φαίνονται, κυρίως στην EUROSTAT και τις στατιστικές υπηρεσίες της Ένωσης, πως είναι άκρως τεχνικές διευκρινίσεις οι οποίες θα δημιουργούσαν περισσότερα προβλήματα παρά οφέλη. Ευχαριστώ, λοιπόν, τον κ.Gasςliba και τα υπόλοιπα μέλη της κοινοβουλευτικής επιτροπής για αυτήν την ευνοϊκή άποψη που έχει σχετικά με κάτι που ήταν απαραίτητο, που σήμαινε ασφάλεια, εναρμόνιση και περισσότερη αξιοπιστία των συγκυριακών στατιστικών στοιχείων.

<SPEAKER ID=242 LANGUAGE="DE" NAME="Rόbig">
Κύριε Επίτροπε, είναι έτοιμη η Ευρωπαϊκή Επιτροπή να προσφέρει ένα πακέτο λογισμικού, με τις ίδιες προδιαγραφές και την ίδια δυνατότητα εξακρίβωσης στοχείων και που θα καθιστά δυνατή μια απόλυτα αυτοματοποιημένη διεκπεραίωση της συγκέντρωσης στοιχείων;

<SPEAKER ID=243 NAME="Marνn">
Οι υπεύθυνοι της EUROSTAT με διαβεβαιώνουν πως δεν θα υπήρχε κανένα πρόβλημα. Και όντως, την ημέρα που θα τεθεί σε ισχύ ο συγκεκριμένος κανονισμός, όπως όλα τα μέτρα της εσωτερικής αγοράς, θα επιτευχθεί μια σχεδόν απρόσιτη εναρμόνιση. Και δεν πιστεύω πως υπάρχει καμία δυσκολία με τις τεχνικές προόδους, γιατί θα είναι δυνατή η πρόσβαση σε πραγματικό χρόνο σε οποιαδήποτε συγκυριακά στατιστικά στοιχεία που θα μπορούν να καταγραφούν μέσα στην EUROSTAT.

<SPEAKER ID=244 NAME="Gasςliba I Bφhm">
Κύριε Πρόεδρε, κύριε Επίτροπε, αν μου επιτρέπετε ένα σύντομο σχόλιο σχετικά με την έκθεση της θέσης της Επιτροπής στην οποία προέβη ο κ. Marνn, θέλω να δείξω, όπως είναι λογικό, την ικανοποίησή μου για την θέση αυτή και την αποδοχή των τροπολογιών στις οποίες έγινε αναφορά. Η τροπολογία αριθ. 8 δεν θύμιζε τον κανονισμό που ανέφερα, αλλά σίγουρα καθιστά πλεονασμό αυτήν την τροπολογία, και σε ότι αφορά τις άλλες, η θέση μου ως εισηγητή επίσης είναι ενάντια στην αποδοχή τους. Επομένως, αύριο, κατά την ψηφοφορία η σύστασή μου θα είναι να μην υπερψηφιστούν.
<P>
Θα ήθελα να αναφέρω ένα θέμα στο οποίο συμφωνήσαμε με τον κ. Επίτροπο, το οποίο μου φαίνεται πολύ σημαντικό να ληφθεί υπόψη, το οποίο είναι το γεγονός ότι θα υπάρξει μια πολιτική και μια νομισματική διαχείριση εκ μέρους της Κεντρικής Ευρωπαϊκής Τράπεζας, και πως αυτό θα μας υποχρεώσει να αναθεωρήσουμε και να αναλύσουμε την ακρίβεια των συγκυριακών στατιστικών στοιχείων. Δηλαδή, υπάρχει μια νομισματική πολιτική η οποία, στην γλώσσα των οικονομολόγων, καλείται fine tuning - δηλαδή, η σχεδόν άμεση και πολύ ακριβής ρύθμιση - και το fine tuning δεν μπορεί να γίνει, προφανώς, αν δεν υπάρχουν κάποια πολύ ακριβή στατιστικά στοιχεία. Επομένως, αυτό θα μας υποχρεώσει να αναζητήσουμε αυτήν την ισορροπία ανάμεσα στην επιβολή ενός υπερβολικού βάρους στις επιχειρήσεις σε ότι αφορά τα απαραίτητα στοιχεία, αλλά χωρίς να ξεχνάμε πως η Κεντρική Ευρωπαϊκή Τράπεζα θα απαιτήσει μεγαλύτερη ακρίβεια και, επομένως, θα πρέπει να επανεξετάσουμε αυτό το θέμα.

<SPEAKER ID=245 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.
<P>
(Η συνεδρίαση λήγει στις 19.05)

