<CHAPTER ID=1>
Eπανάληψη της συνόδου
<SPEAKER ID=1 NAME="Πρόεδρος">
Kηρύσσω την επανάληψη της συνόδου του Eυρωπαϊκού Kοινοβουλίου που είχε διακοπεί την Παρασκευή 25 Oκτωβρίου 1996.

<CHAPTER ID=2>
Σύνθεση του Kοινοβουλίου
<SPEAKER ID=2 NAME="Πρόεδρος">
Oι αυστριακές και φιλανδικές αρχές μου γνωστοποίησαν τον κατάλογο των βουλευτών της χώρας τους που εξελέγησαν στο Eυρωπαϊκό Kοινοβούλιο, κατά τις εκλογές της 13ης Oκτωβρίου στην Aυστρία και της 20ης Oκτωβρίου στη Φιλανδία. Tον πλήρη κατάλογο των ονομάτων θα τον βρείτε στα συνοπτικά πρακτικά της σημερινής συνεδρίασης.
<P>
Kαλωσορίζω θερμά στο Eυρωπαϊκό Kοινοβούλιο τις νέες κυρίες και τους νέους κυρίους συναδέλφους, καθώς και τους παλιούς που επανεξελέγησαν.
<P>
(Xειροκροτήματα) Xαιρόμαστε για τη συνεργασία σας. Για να μπορέσετε να αρχίσετε αμέσως, σας θυμίζω ότι, σύμφωνα με το άρθρο 7 του Kανονισμού, οι βουλευτές συμμετέχουν στις συνεδριάσεις του Kοινοβουλίου και των οργάνων του με πλήρη δικαιώματα, όσο δεν έχει γίνει έλεγχος της εντολής τους κι εφόσον δεν έχει ληφθεί απόφαση επί ενδεχόμενης αμφισβητήσεώς της.
<P>
Θα ήθελα και πάλι να εκφράσω τις θερμές ευχαριστίες μου στους απερχόμενους αυστριακούς και τους φιλανδούς βουλευτές του Σώματός μας, για το έργο που επιτέλεσαν μέχρι τώρα και για την καλή τους συνεργασία, και να τους ευχηθώ καλή επιτυχία, για το μέλλον, στις χώρες τους.
<P>
(Xειροκροτήματα)
<CHAPTER ID=3>
Kαλωσόρισμα
<SPEAKER ID=3 NAME="Πρόεδρος">
Έχω τώρα τη χαρά να καλωσορίσω στα θεωρεία των επισκεπτών του Σώματός μας τη Διάσκεψη των Προέδρων των Πολιτικών Oμάδων της CDU και της CSU, των γερμανικών ομόσπονδων κρατιδίων και της Oμοσπονδιακής Δημοκρατίας της Γερμανίας, με επικεφαλής τον κ. Alois Glόck. Kαλώς ορίσατε!
<P>
(Xειροκροτήματα)

<CHAPTER ID=4>
Έγκριση των συνοπτικών πρακτικών
<SPEAKER ID=4 NAME="Πρόεδρος">
Tα συνοπτικά πρακτικά της τελευταίας συνεδρίασης έχουν διανεμηθεί.
<P>
Yπάρχουν παρατηρήσεις;
<P>
(Tο Σώμα εγκρίνει τα συνοπτικά πρακτικά)

<SPEAKER ID=5 LANGUAGE="PT" NAME="Novo">
Κύριε Πρόεδρε, αγαπητοί συνάδελφοι, υπάρχουν καταστροφές που, λόγω της φύσης τους ή της σημασίας τους, μας αφορούν όλους μας, ως πολίτες της Ευρωπαϊκής 'Ενωσης. Είναι η περίπτωση της πυρκαγιάς που ξέσπασε την περασμένη Πέμπτη στο κτίριο του Δημαρχείου της Λισσαβώνας, πρωτεύουσα της χώρας μου. Σε λίγες ώρες, οι φλόγες καταβρόχθησαν σημαντικό τμήμα αυτού του πολύτιμου μνημείου νεοκλασσικής αρχιτεκτονικής, σύμβολο δημοκρατίας και σύμβολο της κληρονομιάς της πόλης της Λισσαβώνας και εθνική αναφορά ιστορίας και πολιτισμού. Αν και υπάρχει μία πρόταση ψηφίσματος που ήδη υποβάλαμε και που θα θέλαμε να συζητηθεί και να εγκριθεί την επόμενη Πέμπτη, πιστεύω ότι διερμηνεύω τα αισθήματα όλων των συναδέλφων στην αίθουσα αυτή ζητώντας σας, κύριε Πρόεδρε, εξ ονόματος του Ευρωπαϊκού Κοινοβουλίου, να λάβατε την πρωτοβουλία να αποστείλετε ένα μήνυμα αλληλεγγύης προς τις δημοτικές αρχές, και ειδικά στον Πρόεδρο του Δημοτικού Συμβουλίου, τον έως πολύ πρόσφατα συνάδελφό μας, σε όλους τους δημοτικούς συμβούλους και στο λαό της Λισσαβώνας. Είμαι σίγουρος ότι ο κύριος Πρόεδρος θα το πράξει. Ευχαριστώ πολύ!

<SPEAKER ID=6 NAME="Πρόεδρος">
Kύριε συνάδελφε, το Σώμα ακούει με ιδιαίτερη λύπη την είδηση για την πυρκαγιά του δημαρχείου της Λισσαβόνας. Aυτή κιόλας την εβδομάδα θα απευθύνω μήνυμα αλληλεγγύης στο δήμαρχο της πόλης, για να του καταστήσω σαφές πόσο λυπάται το Σώμα για την απώλεια αυτή.

<SPEAKER ID=7 LANGUAGE="FR" NAME="Kouchner">
Υπάρχουν, πράγματι, επείγοντα θέματα που απαιτούν να μη χάνεται χρόνος, κύριε Πρόεδρε. Είναι επείγοντα σε ανθρώπινο, πολιτικό και ηθικό επίπεδο. 1 200 000 μετανάστες βρίσκονται στο δρόμο, στο Ζαϊρ. Παρόλο που γίνονται προσπάθειες, τις οποίες χαιρετίζω, από την Επιτροπή, το Συμβούλιο και ολόκληρη την Ευρώπη, κάθε λεπτό μετρά, κύριε Πρόεδρε. Κάνω έκκληση σε σας, ώστε να μη χάνεται χρόνος, όπως χάνουμε σε άλλους οργανισμούς. Κάθε ώρα, κάθε ημέρα που περνά φέρνει ακόμα μερικές δεκάδες χιλιάδες νεκρούς.
<P>
Σας ζητώ, κύριε Πρόεδρε, χωρίς να ανατραπεί η ημερήσια διάταξη αυτής της εβδομάδας συνόδου, που είναι ήδη πολύ επιβαρυμμένη, να μιλήσω το ταχύτερο δυνατό, να παρέμβω προσωπικά, κύριε Πρόεδρε, ενώπιον του γενικού γραμματέα των Ηνωμένων Εθνών, προκειμένου η συζήτηση να πραγματοποιηθεί το ταχύτερο. Μην καθυστερούμε να δώσουμε λύση σε αυτό το διεθνώς πρόδηλα επείγον ζήτημα. Πρέπει μια αντιπροσωπεία του Κοινοβουλίου μας, το οποίο δεν έχει εκπροσωπηθεί στην προκειμένη περίπτωση, και η οποία κατ' εξαίρεση, κύριε Πρόεδρε, προκειμένου να δοθεί η σημασία που επιβάλλεται σε αυτή την τραγωδία, θα μπορούσε να οδηγηθεί από εσάς, να σταλεί το γρηγορότερο επιτόπου.
<P>
(Χειροκροτήματα)

<SPEAKER ID=8 NAME="Πρόεδρος">
Kύριε συνάδελφε, υποθέτω πως η μεγάλη πλειοψηφία του Σώματός μας συμμερίζεται το μέλημά σας. Θα απευθύνω σχετική επιστολή στον Γενικό Γραμματέα των Hνωμένων Eθνών. Kατά τα άλλα, σας επισημαίνω πως το θέμα αυτό είναι ήδη εγγεγραμμένο στην ημερήσια διάταξη της Tετάρτης. H επιστολή μου προς τον Γενικό Γραμματέα των Hνωμένων Eθνών θα γίνει ανεξάρτητα από τη συζήτηση; ήθελα μόνο να επισημάνω ότι το Σώμα θα συζητήσει για την κατάσταση, καθώς και για τα μέτρα που προσδοκούμε από την Eυρωπαϊκή Ένωση.

<SPEAKER ID=9 LANGUAGE="NL" NAME="Janssen van Raay">
Πρόεδρε, μία διαδικαστική πρόταση με βάση το άρθρο 109, παράγραφος 3. Ο Γενικός Γραμματέας κ. Vinci θα θυμάται οπωσδήποτε τη συμμετοχή που είχε στην αντίδραση του Κοινοβουλίου όταν σημειώθηκαν βιαιοπραγίες κατά τη διάρκεια της συνόδου. Ήμουν εισηγητής της Επιτροπής Κανονισμών, Ελέγχου της Εντολής και Ασυλιών η οποία πρόσθεσε μία τελευταία φράση στην πρότασή μου που υιοθετήθηκε από το Σώμα. Πρόκειται για το ακόλουθο κείμενο: »Ο Γενικός Γραμματέας μεριμνά για την άμεση εφαρμογή των εν λόγω κυρωτικών μέτρων επικουρούμενος από το προσωπικό της υπηρεσίας ασφαλείας του Κοινοβουλίου». Χωρίς να θέλω να υπεισέλθω σε λεπτομέρειες και να αναφέρω ονόματα, θα ήθελα να παρατηρήσω ότι, την Πέμπτη της προηγούμενης περιόδου συνόδου, σημειώθηκε έξω από την αίθουσα αυτή μία συμπλοκή η οποία έβλαψε το κύρος του Σώματος και είχε ως αποτέλεσμα να εξαφανιστούν από τα δημοσιεύματα του Τύπου όλες οι θετικές ενέργειες του Κοινοβουλίου. Αυτό που θα ήθελα λοιπόν να προτείνω ως εισηγητής σε σχέση με το άρθρο αυτό είναι να εξεταστεί το ενδεχόμενο της εφαρμογής του και εκτός της αίθουσας συνεδριάσεων του Κοινοβουλίου. Πρόκειται για ένα θέμα για την επίλυση του οποίου αποτείνομαι σε εσάς.

<SPEAKER ID=10 NAME="Πρόεδρος">
Kύριε συνάδελφε, μπορείτε να υποβάλλετε σχετική αίτηση, η οποία θα διαβιβαστεί, στη συνέχεια, στην Eπιτροπή Kανονισμού, Eλέγχου της Eντολής και Aσυλιών.
<P>
Δεν μπορούμε τώρα, μέσα σε μια συνεδρίαση, να τροποποιήσουμε τον Kανονισμό. Tο άρθρο 109, παράγραφος 3 είναι σαφές; εκεί γίνεται λόγος μόνο για την αίθουσα της ολομέλειας.

<SPEAKER ID=11 LANGUAGE="EN" NAME="Hallam">
Κύριε Πρόεδρε, λυπούμαι πάρα πολύ που είμαι υποχρεωμένος να αναφερθώ σε ένα, ίσως ασήμαντο, διαδικαστικό θέμα αλλά πιστεύω ότι θα πρέπει να ενημερώσω τα Μέλη του Κοινοβουλίου ότι πριν από 20 λεπτά περίπου η κ. Hardstaff και εγώ ανακαλύψαμε δύο φωτογράφους, εξοπλισμένους με τηλεφακούς, να παίρνουν φωτογραφίες κάποιου γραφείου από το παράρτημα του κτιρίου. Τους ζητήσαμε τον λόγο και τους είπαμε να φύγουν. Φωνάξαμε και την ασφάλεια του κτιρίου για να τους διώξει. Φαίνεται ότι δεν υπάρχει κανένας κανονισμός σύμφωνα με τον οποίο να μπορούμε να ζητούμε την αποχώρηση εκείνων που καταπατούν την ιδιωτική ζωή των Μελών του Σώματος.
<P>
Θα ήθελα να σας ζητήσω να ξεκινήσετε άμεση διερεύνηση για ποιους λόγους επιτρέπεται στα άτομα αυτά να φωτογραφίζουν τα γραφεία μας καθώς και να μου εξηγήσετε επακριβώς ποιοι κανονισμοί ισχύουν σχετικά με τους φωτογράφους στο κτίριο - φαίνεται ότι μπορούν να αλωνίζουν ελεύθερα, γεγονός που δεν είναι καθόλου ικανοποιητικό.
<P>
(Χειροκροτήματα)

<SPEAKER ID=12 NAME="Πρόεδρος">
Kύριε συνάδελφε, κατανοώ το μέλημά σας. Παρακαλώ, δώστε μου ένα σύντομο σημείωμα, ώστε να μπορέσω να εξετάσω το θέμα, τεκμηριωμένα.

<SPEAKER ID=13 NAME="Εφραιμίδης">
Κύριε Πρόεδρε, πρόκειται κατ'εξοχήν για θέμα ηθικό, ανθρωπιστικό και πολιτικό. Γνωρίζουμε όλοι ότι υπάρχει η διαχωριστική γραμμή στην Κύπρο και ιδιαίτερα περί την Λευκωσία. Εκεί υπάρχει ένα σημείο όπου είχε συμφωνηθεί από πολύ μεγάλο διάστημα να μπορούν οι εγκλωβισμένοι στην κατεχόμενη περιοχή να περνάνε από αυτό το πέρασμα, να επικοινωνούν με συγγενείς τους στις ελεύθερες περιοχές της Κύπρου και επίσης να τυγχάνουν κάποιας ιατροφαρμακευτικής περίθαλψης, γιατί στα κατεχόμενα αυτή είναι από εντελώς ανεπαρκής μέχρι μηδενική. Πριν από μια εβδομάδα, οι τουρκικές αρχές έκλεισαν αυτό το πέρασμα και το αποτέλεσμα είναι ότι έτυχε πατέρας και μητέρα να είναι στις ελεύθερες περιοχές για κοινωνικές και άλλες δουλειές τους και τώρα δεν μπορούν να επιστρέψουν και μένουνε τα ανήλικα παιδιά τους απροστάτευτα στις κατεχόμενες περιοχές.
<P>
Θα παρακαλούσα, κύριε Πρόεδρε, μέσα στα πλαίσια της αρμοδιότητάς σας, να κάνετε κάτι να αρθεί αυτό το αυθαίρετο μέτρο.

<SPEAKER ID=14 NAME="Πρόεδρος">
Kύριε συνάδελφε, το θέμα σας δεν ήταν επί της διαδικασίας και δεν θα επιτρέψω τώρα καμιά άλλη αίτηση για παρέμβαση επί της διαδικασίας. Έχω να κάνω ακόμη ένα σωρό ανακοινώσεις. Nομίζω πως αυτές θα πρέπει να πραγματευθούν πρώτα.

<SPEAKER ID=15 LANGUAGE="DE" NAME="Lulling">
Kύριε Πρόεδρε, ήθελα μόνο να σας επισημάνω ότι τώρα πάλι, έξω από την αίθουσα, ένας φωτογράφος έπαιρνε φωτογραφίες τους βουλευτές, καθώς υπογράφαμε τον κατάλογο παρουσίας.
<P>
Θα ήθελα να σας παρακαλέσω να σταματήσετε επιτέλους το κακό αυτό. Eπειδή κανείς από την υπηρεσία τάξης δεν βρισκόταν εκεί, επεσήμανα στον φωτογράφο πως αυτό δεν ήταν σωστό. Σας παρακαλώ, λοιπόν, είτε να βάλετε τον κατάλογο στο εσωτερικό της αίθουσας - υπάρχει πολύς χώρος πίσω από σας - ή να μεριμνήσετε να σταματήσει κάποτε εδώ, στο Kοινοβούλιό μας, αυτό το παραλλαγμένο ψάξιμο για είδηση.
<P>
(Xειροκροτήματα)

<SPEAKER ID=16 NAME="Πρόεδρος">
Kυρία συνάδελφε, υπάρχουν συγκεκριμένοι κανόνες για τους φωτογράφους μέσα στο κτίριο. Για παράδειγμα, απαγορεύεται να κινηματογραφούν ή να παίρνουν φωτογραφίες στα εστιατόρια. Ωστόσο, επιτρεπόταν μέχρι τώρα να παίρνουν φωτογραφικό υλικό από τον προθάλαμο και τους υπόλοιπους χώρους του Kοινοβουλίου. Για να αλλάξει αυτό, θα πρέπει να τροποποιηθούν οι σχετικές διατάξεις. Θα πρέπει τότε αυτό, να συζητηθεί στο Προεδρείο. Δεν μπορώ, όμως, έτσι απλώς από μόνος μου, να αλλάξω τους κανόνες, πριν υπάρξει μια συζήτηση στο Προεδρείο.

<SPEAKER ID=17 LANGUAGE="EN" NAME="Green">
Κύριε Πρόεδρε, όπως κι' εσείς, δεν έχω καμία αντίρρηση για να με φωτογραφίσουν ελεύθερα την ώρα που υπογράφω. Βρίσκομαι εδώ κάνοντας τη δουλειά μου. Αφήστε τους να αποθανατίσουν το γεγονός ότι κάνουμε πράγματι τη δουλειά μας και όχι ο, τιδήποτε άλλο.

<SPEAKER ID=18 NAME="Πρόεδρος">
Kυρία συνάδελφε, κυρίες και κύριοι, δεν θα πρέπει τώρα σιγά-σιγά, να αρχίσουμε τις συζητήσεις μας;
<P>
(Xειροκροτήματα)

<CHAPTER ID=5>
Tροποποίηση του άρθρου 49 του Kανονισμού
<SPEAKER ID=19 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. Manzella, εξ ονόματος της Eπιτροπής Kανονισμού, Eλέγχου της Eντολής και Aσυλιών (A4-0348/96), όσον αφορά την τροποποίηση του άρθρου 49 του Kανονισμού του Eυρωπαϊκού Kοινοβουλίου (Eτήσιο νομοθετικό πρόγραμμα).

<SPEAKER ID=20 NAME="Manzella">
Κύριε Πρόεδρε, κκ. βουλευτές, σε όλα τα δημοκρατικά Κοινοβούλια ο προγραμματισμός των νομοθετικών εργασιών είναι χωρίς αμφιβολία το λεπτότερο σημείο σύνδεσης μεταξύ των θεσμικών οργάνων της κυβέρνησης και των αντιπροσωπευτικών οργάνων. Μπορεί να πει κανείς ότι η έκθεση αυτή αποτελεί εικόνα και μέτρο κατά πόσον ένα Κοινοβούλιο, ως νομοθετικό Οργανο, συμφωνεί με τις πολιτικές κατευθύνσεις μέσα σε ένα συνταγματικό πλαίσιο. Υπάρχει η μονιστική αντίληψη του θεσμού της κυβέρνησης, όταν δηλαδή μία κυβέρνηση δεν είναι τίποτε άλλο παρά το εκτελεστικό όργανο της κοινοβουλευτικής πλειοψηφίας, ή άλλως η δυαδικού χαρακτήρα αντίληψη όταν, αντίθετα, υπάρχει μία αυτονομία του θεσμού της κυβέρνησης σε σχέση με την αντιπροσωπευτική συνέλευση: και στις δύο περιπτώσεις, οι δύο αυτές αντιλήψεις παίρνουν τον χαρακτήρα τους σε εκείνο ειδικά το σημείο της διαμόρφωσης του προγράμματος εργασιών του Κοινοβουλίου.
<P>
Το Κοινοβούλιό μας, ως γνωστόν, δεν έχει νομοθετικές πρωτοβουλίες, εκτός από την πολύ περιορισμένη διαδικασία του Αρθρου 138 Β της Συνθήκης εκτός, προφανώς, από την πρωτοβουλία μέσω τυχόν τροπολογιών. Αυτός είναι στην ουσία ο λόγος που η σχέση με τα άλλα θεσμικά Οργανα της Ενωσης όσον αφορά στον νομοθετικό προγραμματισμό, παίρνει μία εντελώς πρωτότυπη μορφή.
<P>
Θέλω να πω ότι στο σημείο αυτό πρέπει το Κοινοβούλιο, σε σχέση με τα άλλα θεσμικά Οργανα και χωρίς να χαλάσει την υπάρχουσα διάταξη των θεσμικών αρμοδιοτήτων, να έχει μία πιό έντονη παρουσία στα πλαίσια της διαδικασίας διαμόρφωσης των νομοθετικών προσανατολισμών. Με τον τρόπο αυτό, η θέση αυτή διαδικαστικού χαρακτήρα θα του επιτρέψει να έχει τη συμμετοχή εκείνη στη διαμόρφωση των πολιτικών προσανατολισμών της Ενωσης από την οποία, αντίθετα, φαίνεται να έχει αποκλειστεί στο στατικό επίπεδο των αρμοδιοτήτων. Από εκεί προέρχεται η πρόταση της τροποποίησης του άρθρου 49 του Κανονισμού, την οποία έχω την τιμή να υποβάλω στη Συνέλευση. Η πρόταση αυτή αντικαθιστά τις διατάξεις της τριμερούς δήλωσης - Συμβούλιο-Επιτροπή-Κοινοβούλιο - με την ιδέα μίας δυναμικής συμμετοχής του αντιπροσωπευτικού μας Κοινοβουλίου, σε επίπεδο ισοτιμίας με τα άλλα θεσμικά Οργανα, ώστε να επιτευχθεί μία αποτελεσματική εκπόνηση του προγράμματος.
<P>
Το κεντρικό σημείο της συμμετοχής αυτής είναι ο καθορισμός, με ψήφισμα, των πολιτικών προτεραιοτήτων που αφορούν στο νομοθετικό πρόγραμμα. Με τη διαδικαστική θέση που θα της επιτρέπει η απόφαση, η οποία αποτελεί μία απόφαση πάντοτε βασική στην πολιτική, πάνω στους χρόνους των νομοθετικών διαδικασιών, το Ευρωπαϊκό Kοινοβούλιο θα εισέλθει πλήρως στη σφαίρα του καθορισμού των πολιτικών προσανατολισμών της Ενωσης, παρ' όλο που θα στερείται, με τη στενή έννοια, της εξουσίας της νομοθετικής πρωτοβουλίας.
<P>
Συνεπάγεται λοιπόν, αν και δεν αναφέρεται καθαρά στο παρόν κείμενό μας, ότι του ψηφίσματος αυτού πρέπει να προηγηθεί, σύμφωνα με τη γενική διαδικαστική αρχή σχετικά με τις κοινοβουλευτικές αποφάσεις, μία εργασία ανάλυσης και επιλογής από τις μόνιμες επιτροπές. Η εργασία αυτή θα επιτρέψει αργότερα στη Συνέλευση να καθορίσει, πάνω σε ένα κείμενο που θα υποβληθεί από τη Διάσκεψη των Προέδρων των Ομάδων, τις τελικές πολιτικές προτεραιότητες, βασισμένες στις προτάσεις που θα υποβληθούν από την Επιτροπή.
<P>
Η εργασία αυτή ανάλυσης, πρόβλεψης και επιλογής, θα πρέπει να πραγματοποιηθεί μέσα σε ένα δεδομένο χρονικό διάστημα, από τη Σύνοδο του Οκτωβρίου μέχρι τη Σύνοδο του Δεκεμβρίου. στην τελευταία αυτή Σύνοδο θα πρέπει να εγκριθεί το ετήσιο πρόγραμμα. Η κοινοβουλευτική αυτή εργασία θα γίνει ευκολότερη όταν η Επιτροπή αναλάβει την αξιολόγηση των προτάσεων, τόσο με την ρητή ένδειξη της νομικής τους βάσης, όσο και με όλα τα στοιχεία που θα είναι διαθέσιμα εκείνη τη στιγμή σχετικά με τις οικονομικές συνέπειες, τον σεβασμό στις αρχές της επικουρικότητας και τον επείγοντα χαρακτήρα τους.
<P>
Σύμφωνα με δύο από τις τροπολογίες που υποβλήθηκαν, ο ετήσιος προγραμματισμός, όπως καθορίζεται, και προ πάντων, όπως αξιολογείται από τον καθορισμό των πολιτικών προτεραιοτήτων εκ μέρους του Κοινοβουλίου, πρέπει να υποβάλλεται σε εξαμηνιαία αναθεώρηση που θα συμπίπτει χρονικά με την αρχή της Προεδρίας του Συμβουλίου. Η έννοια ενός προγραμματισμού που θα είναι συνάρτηση της αλλαγής Προεδρίας, φαίνεται καθ' όλα λογική και δικαιολογημένη στον υποφαινόμενο ο οποίος, συνεπώς, θα δώσει τη σύμφωνη γνώμη του για τις σχετικές τροπολογίες.
<P>
Πιστεύω λοιπόν, κ. Πρόεδρε, κκ. συνάδελφοι, ότι με την τροποποίηση αυτή του Κανονισμού μας για την οποία, στο πλαίσιο της ειλικρινούς διαθεσμικής συνεργασίας, συμφωνεί και η Επιτροπή, το Ευρωπαϊκό Κοινοβούλιο θα αναλάβει έναν περισσότερο ορατό ρόλο στο πλαίσιο διακυβέρνησης της Ένωσης.

<SPEAKER ID=21 NAME="Fayot">
Κύριε Πρόεδρε, γίνεται σήμερα λόγος για την εισήγηση του συναδέλφου κ. Μanzella, σχετικά με την αναθεώρηση του άρθρου 49, εισήγηση για την οποία θα ήθελα να συγχαρώ το συνάδελφό μας, που αφιέρωσε ιδιαίτερη προσπάθεια στην προκαταρκτική μελέτη σχετικά με αυτή την εισήγηση, καθώς και στην προετοιμασία της.
<P>
Κύριε Πρόεδρε, ορίστε πού βρίσκονται σήμερα τα πράγματα: η Επιτροπή παρουσίασε το προγραμμά της, κανονικά, τον Οκτώβριο. Το Κοινοβούλιο εκπόνησε ένα ψήφισμα σχετικά με αυτό το πρόγραμμα και, στη συνέχεια, η διάσκεψη των προέδρων πέρασε ατέλειωτες εβδομάδες, μακρούς μήνες διαπραγματεύσεων με την Επιτροπή. Η διαπραγμάτευση αυτή επίσης κάλεσε να παρέμβουν μόνιμοι υπάλληλοι και ένας από τους διορισμένους από την Επιτροπή επιτρόπους. επως είθισται, υπήρξαν επί μακρόν χειρισμοί πριν τη δημοσίευση ενός εγγράφου στην Επίσημη Εφημερίδα. Είχα ήδη κάνει παρατηρήσεις κατά τη διάρκεια της συζήτησης σχετικά με το πρόγραμμα εργασίας αυτού του έτους. Θυμόμαστε ότι το 1995, το πρόγραμμα εργασίας δημοσιεύθηκε στην Επίσημη Εφημερίδα τον Αύγουστο. Το 1996, δημοσιεύθηκε στην Επίσημη Εφημερίδα το Μάιο. Με ένα πρόγραμμα τέτοιας σύλληψης δεν πρόκειται να μπορέσουμε να προσανατολίσουμε με τρόπο αξιόλογο τη δραστηριότητα της Επιτροπής, ούτε την πολιτική δραστηριότητα του Κοινοβουλίου.
<P>
Ο Πρόεδρος του Κοινοβουλίου κάλεσε λοιπόν, την Επιτροπή Κανονισμού, Ελέγχου της Εντολής και Ασυλιών, να απλοποιήσει δραστικά το εν λόγω άρθρο 49.
<P>
Η ομάδα μας, κύριε Πρόεδρε, είναι σύμφωνη με την απλοποίηση αυτή, η οποία πρέπει να εφαρμοστεί με τον ευρύτερο δυνατό τρόπο. Κατά τη γνώμη μας, θα υπάρχει στο εξής, πρώτα η παρουσίαση από την Επιτροπή του προγράμματος εργασίας της, για παράδειγμα τον Οκτώβριο. Στη συνέχεια, το Κοινοβούλιο, οι κοινοβουλευτικές επιτροπές, θα ασχολούνται με τα διάφορα ζητήματα που τις αφορούν, κατά τέτοιο τρόπο ώστε το Δεκέμβριο να είναι έτοιμο ψήφισμα στο οποίο θα υποδεικνύουμε τις κυριότερες από τις δράσεις τις οποίες το Κοινοβούλιο θεωρεί πρωτεύουσες για το επόμενο έτος.
<P>
Εν πάση περιπτώσει, πιστεύω ότι εκτός του προγράμματος εργασίας, το Κοινοβούλιο έχει άλλες δυνατότητες παρέμβασης στο νομοθετικό πεδίο. δτσι, το άρθρο 138 Β της συνθήκης τού εκχωρεί κάποια εξουσία πρωτοβουλίας. Πιστεύω ότι το Κοινοβούλιο θα έπρεπε να κάνει περισσότερο χρήση αυτής της εξουσίας πρωτοβουλίας απ' ότι έχει κάνει έως τώρα.
<P>
Η ομάδα μας είναι, λοιπόν, κύριε Πρόεδρε, απόλυτα σύμφωνη με τα στοιχεία της εισήγησης του κ. Manzella, τα οποία βαίνουν στην κατεύθυνση μιας ευρύτερης δυνατής απλοποίησης. Θα ήθελε να αποφευχθεί, κατά την ψηφοφορία των τροπολογιών, να αλλοιωθεί αυτή η απλοποίηση, ώστε το άρθρο να είναι υπερβολικά σύνθετο όσον αφορά τον ορισμό του προγράμματος εργασίας της Επιτροπής.

<SPEAKER ID=22 LANGUAGE="EN" NAME="Donnelly, Brendan">
Κύριε Πρόεδρε, θα ήθελα να αρχίσω συγχαίροντας τον κ. Manzella για την εξαίρετη έκθεσή του η οποία ανταποκρίνεται πιστά στο αίτημα το οποίο εσείς ο ίδιος κ. Πρόεδρε και οι ηγέτες των ομάδων θέσατε ενωρίτερα αυτό το έτος όπως το Κοινοβούλιο διαθέτει ένα πιο συνεκτικό, αποτελεσματικό και διαφανές σύστημα διατύπωσης των απόψεών του επί του νομοθετικού προγράμματος της Επιτροπής. Ευχαριστώ τον κ. Manzella γι' αυτό και εμείς της Ομάδας του ΕΛΚ θα υποστηρίξουμε την έκθεσή του.
<P>
Θα ήθελα να πω λίγα λόγια σχετικά με τις τροπολογίες που κατατέθηκαν. Υπάρχει ένας αριθμός τροπολογιών της Ομάδας του ΕΣΚ οι οποίες απορρίφθηκαν στην επιτροπή - μόλις και μετά βίας, είναι αλήθεια - και οι οποίες έχουν κατατεθεί εκ νέου. Ελπίζω ότι θα καταστεί δυνατό, από κοινού με εκείνους που είναι αρμόδιοι γι' αυτά τα πράγματα στην Ομάδα του ΕΣΚ, να καταλήξουμε σε συμφωνία με την οποία θα διασφαλιστεί ότι κατά την αυριανή ψηφοφορία θα συγκεντρωθεί η αναγκαία πλειοψηφία. Θα ήταν πράγματι λυπηρό εάν φαινόταν ότι το καλύτερο είναι εχθρός του καλού και ότι ο καθένας ψήφισε τη δική του τροπολογία με αποτέλεσμα να μην εγκριθούν τελικά οι σωστές τροπολογίες.
<P>
Προσωπικά εγώ διάκειμαι πολύ ευνοϊκά υπέρ της διατήρησης της Τροπολογίας Αριθ. 3 του κ. Manzella. Σε αντίθεση με την εναλλακτική τροπολογία του ΕΣΚ - Τροπολογία Αριθ. 8 - μου φαίνεται ότι είναι πολύ πιο συνεκτική, πιο σύντομη και ότι ανταποκρίνεται καλύτερα στη γραμμή που χαράξατε εσείς κ. Πρόεδρε. Ελπίζω ότι οι αρχικές προτάσεις του κ. Manzella θα διατηρηθούν.
<P>
Ομοίως, εξ ονόματός μου και εξ ονόματος της ομάδας μου έχω καταθέσει την Τροπολογία Αριθ. 13 η οποία προβλέπει εξάμηνη αναθεώρηση, εκτελούμενη από το Κοινοβούλιο, της προόδου που έχει γίνει αναφορικά με το νομοθετικό πρόγραμμα.
<P>
Όταν εργαζόμουν για τον Λόρδο Κόκφηλντ θυμούμαι ότι έδινε πολύ μεγάλη έμφαση στην επίτευξη προόδου σχετικά με την υλοποίηση του προγράμματος του 1992. Το γεγονός αυτό αποτελεί μια χρήσιμη αυτοπειθαρχία και ελπίζω ότι θα μπορέσουμε να το θεσπίσουμε κατά τη διάρκεια της εξέτασης που θα κάνουμε στο νομοθετικό πρόγραμμα.
<P>
Τέλος, διαπιστώνω ότι μεταξύ των τροπολογιών Manzella που έχετε αποδεχθεί συμπεριλαμβάνεται, πολύ ορθώς, μια τροπολογία για διαγραφή κειμένου. Τώρα, εάν το ζήτημα αυτό εξεταστεί αυστηρά έρχεται σε αντίθεση με το άρθρο 125 του Κανονισμού. Ωστόσο είμαι βέβαιος ότι ορθώς αποδεχθήκατε την τροπολογία και, τώρα που έχω διαπιστώσει την ανωμαλία αυτή, θα καταθέσω μια τροπολογία στο άρθρο 125 του Κανονισμού για να καταστήσω σαφές ότι, όταν αναφερόμαστε σε τροποποιήσεις των ιδίων των άρθρων του Κανονισμού τότε τροπολογίες για την εξάλειψη συγκεκριμένων άρθρων ή συγκεκριμένων στοιχείων άρθρων είναι απόλυτα αποδεκτές. Αυτό δεν είναι επαρκώς σαφές στον παρόντα Κανονισμό αλλά θα πρέπει να γίνει.
<P>
Με αυτή την τελική παρατήρηση, θα ήθελα να συγχαρώ εκ νέου τον κ. Manzella και να δηλώσω ότι η ομάδα μου κι' εγώ θα υπερψηφίσουμε αύριο την έκθεσή του.

<SPEAKER ID=23 LANGUAGE="ES" NAME="Guriιrrez Dνaz">
Κύριε Πρόεδρε, αξιότιμοι κύριοι βουλευτές, η Ομάδα μας θεωρεί ότι ο Κανονισμός του Ευρωπαϊκού Κοινοβουλίου θα πρέπει να διασφαλίζει ότι η έγκριση του νομοθετικού προγράμματος της Επιτροπής από αυτό το Σώμα θα γίνεται με βάση τις αρχές της απλότητας, της διαφάνειας και της αποτελεσματικότητας.
<P>
Γι' αυτό, θεωρούμε ότι η προσφυγή στην κοινή δήλωση του Ευρωπαϊκού Κοινοβουλίου και της Επιτροπής θα πρέπει να αντικατασταθεί από έναν διοργανικό διάλογο πιο αυστηρό και ενισχυμένο μέσω της περιοδικής εξέτασης του νομοθετικού προγράμματος από τη Διάσκεψη των Προέδρων.
<P>
Κατά την άποψή μας, η Επιτροπή Κανονισμού δεν έθεσε αυτές τις αρχές στο κείμενο και επίσης επέλεξε να διαγράψει από το σχέδιο έκθεσης την παράγραφο με την οποία καθιερωνόταν η συμμετοχή της Διάσκεψης των Προέδρων και της Διάσκεψης των Προέδρων Επιτροπών. Απομένει έτσι ένα κείμενο απλό και σαφές μεν -αυτό είναι βέβαιο- αλλά το οποίο θα μπορούσε να αποδειχθεί αναποτελεσματικό προκειμένου να εξοπλίσει αυτό το Σώμα με μια πραγματική εξουσία ελέγχου επί του νομοθετικού προγράμματος, ελέγχου ο οποίος αποτελεί προφανώς μια από τις βάσεις της πολιτικής μας δραστηριότητας ως Κοινοβουλίου.

<SPEAKER ID=24 LANGUAGE="IT" NAME="Dell'Alba">
Κύριε Πρόεδρε, αγαπητοί συνάδελφοι, η έκθεση αυτή που πραγματεύθηκε ο συνάδελφος κ. Manzella, προφανώς με μεγάλο αίσθημα ευθύνης, μας βρίσκει αντίθετους, ειδικά σε σχέση με μια επιλογή που φαίνεται ότι έχει ληφθεί. Θα ήθελα μάλιστα να χρησιμοποιήσω τον χρόνο που μας μένει για να προσπαθήσω να πω στον κ. εισηγητή και στους κκ. συναδέλφους πόσο είναι κατά τη γνώμη μου επικίνδυνος ο δρόμος που ακολουθούμε, εάν δεν εγκριθούν ορισμένες τροπολογίες που επιδιώκουν να διορθώσουν κάπως την πορεία μας.
<P>
Εδώ και ορισμένα χρόνια είχαμε θεσπίσει με την Επιτροπή, και ευχόμαστε να το κάνουμε και με το Συμβούλιο - κατά τα άλλα μου φαίνεται ότι αυτό συνέβη μόνο μία φορά μέσα σε πέντε ή έξι χρόνια - μία κάπως sui generis διαδικασία, στην οποία η Επιτροπή και το Κοινοβούλιο συμφωνούν - το αντιλαμβάνομαι - με μεγάλη δυσκολία. Αντιλαμβάνομαι επίσης ότι αντιμετωπίσαμε επίμονη αντίδραση εκ μέρους της Επιτροπής να υλοποιήσουμε κάτι για το οποίο η ίδια συμφωνούσε: με άλλα λόγια, η ίδια συχνότατα προσυπέγραφε τον νομοθετικό προγραμματισμό και αργότερα, πολλές φορές εκ προθέσεως, δεν τον έπαιρνε υπόψη της. Είμαστε τόσο απογοητευμένοι με τη διαδικασία αυτή που πιστέψαμε ότι σκοπός αυτής της έκθεσης ήταν η τροποποίησή της, ώστε να γίνει αποτελεσματικότερη, περνώντας από ψηφοφορία από την ολομέλεια του Κοινοβουλίου: πράγματι, το να δώσουμε απάντηση στο πρόγραμμα εργασίας της Επιτροπής και κατόπιν στο νομοθετικό πρόγραμμα με μία συζήτηση του Κοινοβουλίου, αποτελεί ένα μέτρο ενδεδειγμένο και απόλυτα ορθό, γεγονός που φαίνεται και σε εμάς μία πράξη οπωσδήποτε σημαντική και πολιτικά ουσιώδης. Εκείνο που όμως, σαν ομάδα, μας φαίνεται ελάχιστα επωφελές, ή μάλλον, σίγουρα βλαβερό για το Κοινοβούλιο, είναι η οπισθοχώρησή μας όταν περιοριζόμαστε μόνο σε αυτό, χωρίς να διατηρήσουμε το πλαίσιο εκείνο που εν κατακλείδι ανέθετε σε εσάς, κ. Πρόεδρε, το καθήκον να διαπραγματευθείτε με την Επιτροπή και, όπως πάντοτε ευχόμαστε, με την παρουσία του Συμβουλίου, το νομοθετικό αυτό πρόγραμμα, έτσι ώστε να επιτευχθεί ένας νομοθετικός προγραμματισμός που να έχει τη συναίνεση των άλλων θεσμικών Οργάνων. Η διάσταση αυτή φαίνεται να μην υπάρχει με την τροποποίηση του Αρθρου 49, ενώ σε τουλάχιστον δύο άλλα άρθρα του ισχύοντος κανονισμού βρίσκουμε αυτή την απαίτηση, τη βούληση να υπάρχει ένα συμφωνημένος νομοθετικός προγραμματισμός. Αυτός είναι ο λόγος που η ομάδα μας εισήγαγε τις τροπολογίες, όμως αντιλήφθηκα ότι σε ορισμένες γλώσσες, για παράδειγμα στα ιταλικά, δεν έχουν μεταφρασθεί ικανοποιητικά. Η έννοια της τροπολογίας, αγαπητέ συνάδελφε Manzella, είναι προφανώς να επικρατήσει η ιδέα της συναίνεσης μεταξύ των θεσμικών Οργάνων για τον προσδιορισμό αυτού του νομοθετικού προγράμματος, όμως πιστεύουμε ότι ένα απλό ψήφισμα του Κοινοβουλίου δεν είναι αρκετό και δεν εγγυάται στο θεσμικό Οργανο του Κοινοβουλίου και σε εσάς, κ. Πρόεδρε, τη δυνατότητα να διαπραγματεύεσθε με την Επιτροπή. Αυτός είναι ο λόγος που, μαζί με άλλες δευτερεύουσες τροπολογίες, μας φαίνεται σημαντικό να διατηρηθεί και να περιληφθεί η αντίληψη αυτή σε ένα νέο, τροποποιημένο κείμενο το οποίο θα παρουσιάζει τα κύρια σημεία της πρότασης του κ. Manzella, εντάσσοντας όμως τη σημαντική αυτή προδιαγραφή.

<SPEAKER ID=25 NAME="Παπουτσής">
Κύριε Πρόεδρε, κανονικά η Ευρωπαϊκή Επιτροπή δεν παρεμβαίνει στη συζήτηση που αφορά τον εσωτερικό κανονισμό του Κοινοβουλίου, αλλά αυτή η περίπτωση αφορά άμεσα την Επιτροπή. Πιστεύω ότι η ενεργός συνεργασία μας θα είναι σημαντική για την εφαρμογή των διευθετήσεων που προτείνει ο κ. Manzella στο Σώμα. Θα ήθελα κατ'αρχάς να διαβεβαιώσω το Σώμα για τη συνεργασία αυτή και, επίσης, να διαβεβαιώσω το Σώμα για τη συνέχεια την οποία θα δώσουμε στις μέχρι τώρα συμφωνίες.
<P>
Επιτρέψτε μου τώρα, κύριε Πρόεδρε, να κάνω ορισμένες παρατηρήσεις για την έκθεση αυτή καθ'εαυτή. Πρώτα απ'όλα εκ μέρους του Προέδρου κ. Santer και του συναδέλφου μου κ. Oreja θα ήθελα να υπογραμμίσω την πολύ εποικοδομητική συνεργασία που επετεύχθη σ'αυτό το θέμα ανάμεσα στην Επιτροπή, τον Πρόεδρο του Κοινοβουλίου -εσάς κύριε Πρόεδρε-, τον Πρόεδρο της Επιτροπής Κανονισμού κ. Fayot, τον εισηγητή κ. Manzella και, φυσικά, να υπογραμμίσω τον ρόλο της Επιτροπής Κανονισμού στη συνεδρίαση της οποίας ο κ. Oreja είχε την ευκαιρία να αναπτύξει την θέση της Επιτροπής. Μετά την ολοκλήρωση της διαδικασίας του νομοθετικού προγράμματος του 1996 υπήρξε μία γενική συναίνεση ανάμεσα στην Επιτροπή και το Κοινοβούλιο ότι οι υπάρχουσες διαδικασίες χρειαζόντουσαν σοβαρή αναθεώρηση. 'Ηταν κοινώς αποδεκτό ότι χρειαζόταν μία πιο απλή και μια πιο πολιτική διαδικασία. Η έκθεση την οποία εξετάζει το Σώμα σήμερα αποτυπώνει αυτή την κοινή βούληση και γι'αυτό θα ήθελα να εκφράσω εκ μέρους της Ευρωπαϊκής Επιτροπής την πλήρη υποστήριξή μας.
<P>
Γι'αυτό και έχουμε πολύ περιορισμένες παρατηρήσεις. Πιστεύουμε ότι είναι σωστή η πρόταση να περιληφθεί στο άρθρο 49 η γενική αναφορά ότι τα τρία θεσμικά όργανα -και το Συμβούλιο- θα λαμβάνουν μέρος στον προσδιορισμό του νομοθετικού προγράμματος. Νομίζω ότι είχε κατατεθεί μία τροπολογία που διευκρίνιζε ότι το κάθε θεσμικό όργανο θα προχωρεί σ'αυτόν τον προσδιορισμό στα όρια των αρμοδιοτήτών του. Είχε κατατεθεί αλλά, δυστυχώς, δεν έγινε δεκτή από την Επιτροπή Κανονισμού ως αυτονόητη. Θα ήθελα να υπογραμμίσω αυτή την ερμηνεία του νέου άρθρου 49.
<P>
Η Επιτροπή μπορεί να αποδεχθεί το αίτημα να παρουσιάζουμε το πρόγραμμα τον Οκτώβριο, όπως το πράξαμε φέτος, αν και ειλικρινά σας λέω ότι αυτό θέτει ένα αυστηρό εσωτερικό χρονοδιάγραμμα για μας. Θεωρώ ότι η αναφορά μόνο στα νομοθετικά κείμενα και στις διεθνείς συμφωνίες στο νέο άρθρο 49 αποτελεί βελτίωση και αποτελεί επίσης απλοποίηση.
<P>
Σημειώνουμε επίσης το αίτημα να παρέχεται με κάθε θέμα στο νομοθετικό πρόγραμμα μία ένδειξη όσον αφορά την προτεινόμενη νομική βάση. Αυτό είναι παλαιό πρόβλημα στο οποίο συνεχίζουμε να έχουμε ορισμένες επιφυλάξεις. Σημειώνουμε, επίσης, το νέο αίτημα για παροχή πληροφόρησης όσον αφορά το κριτήριο της επικουρικότητας και τις δημοσιονομικές επιπτώσεις. Και σ'αυτό το θέμα, όπως γνωρίζετε, έχουμε ορισμένες επιφυλάξεις. Θα είναι συχνά δύσκολο να είμαστε ακριβείς μέχρις ότου η λεπτομερής πρόταση έχει τύχει επεξεργασίας. Πιστεύω ότι η εισαγωγή της πρόβλεψης ότι αυτή η ενημέρωση θα παρέχεται στο μέτρο του δυνατού καλύπτει την επιφύλαξη την οποία εξέφρασε η Ευρωπαϊκή Επιτροπή, και την οποία απλώς θα ήθελα να σας διευκρινίσω.
<P>
Τέλος, πιστεύω ότι έχουμε μπροστά μας ένα καλό κείμενο με το οποίο μπορούμε να εργασθούμε και πιστεύω ότι μπορούμε να εργασθούμε ιδιαίτερα επιτυχώς.

<SPEAKER ID=26 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο, στις 12.00 το μεσημέρι.

<CHAPTER ID=6>
Eνίσχυση των εκτοπισμένων πληθυσμών
<SPEAKER ID=27 NAME="Πρόεδρος">
H ημερήσια διάταξη προβλέπει τη σύσταση για τη δεύτερη ανάγνωση, εξ ονόματος της Eπιτροπής Aνάπτυξης και Συνεργασίας (A4-0344/96), σχετικά με την κοινή θέση του Συμβουλίου (C4-0374/96-95/0162(SYN)), επί της πρότασης κανονισμού (EK) του Συμβουλίου για ενέργειες υπέρ των εκτοπισμένων πληθυσμών των αναπτυσσομένων χωρών της Λατινικής Aμερικής και της Aσίας (Eισηγητής: ο κ. Howitt).

<SPEAKER ID=28 NAME="Howitt">
Κύριε Πρόεδρε, την περασμένη Παρασκευή έλαβα μία έκθεση σχετικά με μία πολύ άρρωστη γυναίκα πρόσφυγα και το βρέφος της, μέλη της αυτόχθονης κοινότητας των Ροΐνγκια, η οποία εγκατέλειψε τη Βιρμανία για ένα στρατόπεδο προσφύγων στο Μπανγκλαντές. Ένας εργαζόμενος στις υπηρεσίες αρωγής ο οποίος εγνώριζε τη μητέρα μου είπε ότι στο τέλος Ιουλίου το παιδί έπασχε από σοβαρό υποσιτισμό και βρισκόταν κάτω από στενή ιατρική παρακολούθηση.
<P>
Η μητέρα και το βρέφος εξετάστηκαν από επιτροπή για τον επαναπατρισμό τους - επαναπατρισμό σε μια χώρα που είναι γνωστή ως μια από τις χειρότερες στις παραβιάσεις των ανθρωπίνων δικαιωμάτων, μιας χώρας διαβόητης για τις δολοφονίες, τις μαζικές φυλακίσεις και την καταναγκαστική εργασία, όπου εκείνοι που επιστρέφουν υποχρεώνονται να διαμένουν σε στρατόπεδα σχεδόν επάνω στα σύνορα, υφίστανται διαρκή εκφοβισμό από τις βιρμανικές αρχές και έχουν χάσει κάθε ελπίδα συμφιλίωσης.
<P>
Μου είπαν ότι το παιδί αυτής της γυναίκας από τη Βιρμανία ήταν τόσο άρρωστο που οφθαλμοφανώς δεν θα μπορούσε να αντέξει τον επαναπατρισμό αλλά, παρόλα αυτά, η γυναίκα υποχρεώθηκε να επαναπατριστεί και τέσσερεις μέρες αργότερα το παιδί πέθανε. Η σημερινή συζήτηση, η παρούσα νομοθεσία και η ευρωπαϊκή αρωγή την οποία παρέχει θα πρέπει να σημάνουν την αποφασιστικότητά μας για την αποφυγή παρόμοιων τραγικών συμβάντων. Επείγουσα ανθρωπιστική βοήθεια θα πρέπει να αποστέλλεται ταχέως σε όλους εκείνους που διαφεύγουν από τα καταπιεστικά καθεστώτα και στερούνται τα πάντα. Αλλά η ευρωπαϊκή αρωγή θα πρέπει επίσης να βοηθά τους πρόσφυγες να επανακτήσουν την υγεία τους και την επιβίωσή τους και να εγκατασταθούν εκ νέου στις κοινότητές τους ή να αρχίσουν μια νέα ζωή με μια γνήσια ελπίδα για ένα ασφαλές μέλλον. Καθώς ο κόσμος ολόκληρος παρακολουθεί τη μοίρα των προσφύγων στο ανατολικό Ζαΐρ, που έχουν βρεθεί στη μέση μιας εθνοτικής σύγκρουσης την οποία δεν δημιούργησαν οι ίδιοι, η ελευθέρωση από τον φόβο της βίας θα πρέπει να αποτελέσει την πρώτη προτεραιότητα. Αυτός είναι ο λόγος για τον οποίο καταθέσαμε εκ νέου τις τροπολογίες μας αναφορικά με το ότι η ευρωπαϊκή ανθρωπιστική αρωγή ουδέποτε θα πρέπει να τίθεται εμπόδιο στην αρχή του εθελοντικού επαναπατρισμού. Ο επαναπατρισμός θα πρέπει να είναι εθελοντικός, αλλιώς η Ευρώπη δεν θα βοηθά. Δεν ξεχνούμε αυτούς που είναι υπεύθυνοι για τους 15.000 βιετναμέζους πρώην ανθρώπους των καϊκιών που βρίσκονται ακόμη στα στρατόπεδα προσφύγων του Χονγκ Κονγκ. Αυτός είναι ο λόγος για τον οποίο ο σεβασμός στα ανθρώπινα δικαιώματα και στη συμφιλίωση θα πρέπει να αποτελεί το υπόβαθρο των προγραμμάτων μας - σεβασμός επίσης στα δικαιώματα ιδιοκτησίας σε χώρες όπως η Γουατεμάλα όπου το 70 % των καλλιεργούμενων εκτάσεων ανήκει στο 2 % του πληθυσμού.
<P>
Καλωσορίζουμε το γεγονός ότι οι τροπολογίες μας της πρώτης ανάγνωσης σχετικά με την πρόληψη των συγκρούσεων, την προστασία του περιβάλλοντος, την καταπολέμηση των σεξουαλικών βιαιοτήτων και την παροχή βοήθειας στις τοπικές κοινότητες υποδοχής έχουν ενσωματωθεί στη νομοθεσία. Καθορίζοντας όμως, για πρώτη φορά, αρχές λειτουργίας των προγραμμάτων αυτών παραμένουν ακόμη σημαντικές παραλείψεις. Γιατί άραγε δεν γίνεται αναφορά στη συμμετοχή των ίδιων των προσφύγων και στον προσανατολισμό της αρωγής προς τις γυναίκες, τα άτομα με ειδικές ανάγκες και άλλες παρόμοιες κοινωνικές ομάδες, προϋποθέσεις απαραίτητες για την επιτυχία των προγραμμάτων; Γιατί άραγε η αρωγή περιορίζεται μόνο στις βασικές ανάγκες υγιεινής όταν είναι απαραίτητη η μακροχρόνια ψυχολογική υποστήριξη για τη θεραπεία των τραυματικών εμπειριών που προέρχονται από τις συγκρούσεις; Εάν στους κανονισμούς των προγραμμάτων αρωγής μπορεί να συμπεριληφθεί η ενημέρωση για τις κατά προσωπικού νάρκες, γιατί άραγε να μη γίνει κάτι τέτοιο; Όταν οι αϊτινοί γονείς έμεναν πίσω σπρώχνωντας τα παιδιά τους στις βάρκες έτσι ώστε να βρουν άσυλο, γιατί άραγε δεν μπορούν να υπάρξουν πόροι έτσι ώστε τα παιδιά αυτά να επανασυνδεθούν με τους γονείς τους;
<P>
Η Ευρώπη χρηματοδοτεί παρόμοια σχέδια και είναι κάτι που το κάνει εδώ και δέκα χρόνια. Στην επαρχία Μποκέο, για παράδειγμα, του βορείου Λάος παρέχουμε αυτή τη στιγμή υποστήριξη σε 1.200 επαναπατρισθέντες δύο χωριών, βοηθώντας τους να χτίσουν τα σπίτια τους, σχολεία, και να κάνουν εγκαταστάσεις αρδεύσεως και εκκαθάριση ναρκών. Η σημερινή μέρα δεν αποτελεί για την Ευρώπη άσκηση επί χάρτου. Θα πρέπει να εξετάσουμε προσεκτικά το τι προσπαθούμε να επιτύχουμε επιτόπου, να αφουγκρασθούμε τις εμπειρίες των ιδίων των προσφύγων καθώς και των οργανώσεων αρωγής και να συμφωνήσουμε επάνω σε νέους κανονισμούς που θα στηρίζονται σε πρακτικούς αντικειμενικούς σκοπούς. Το Συμβούλιο των Υπουργών, ιδιαίτερα, θα πρέπει να θέσει τέρμα στην ξεροκέφαλη επιμονή του για προηγούμενη έγκριση των προγραμμάτων αρωγής από γραφειοκρατική επιτροπή ΙΙΙ(α) της επιτροπολογίας. Η νέα Επιτροπή Επισιτιστικής Αρωγής και μόνον στοιχίζει ήδη 153.000 Ecu ετησίως, χρήματα τα οποία θα μπορούσαν να ταΐσουν πεινασμένα στόματα. Σε σχέση με τα προγράμματα των προσφύγων, η κοινοβουλευτική μου ερώτηση δείχνει ότι σε κάθε τέσσερα προγράμματα αρωγής το ένα θα πρέπει να εγκριθεί σύμφωνα με αυτή τη νέα δύσκαμπτη διαδικασία. Το γεγονός αυτό θα προκαλέσει μία, κατ' ελάχιστον, τρίμηνη καθυστέρηση στη λήψη αποφάσεων και τα δύο άτομα που έχουν την ευθύνη διαχείρισης των προγραμμάτων θα πρέπει να γράφουν 70.000 επί πλέον σελίδες ετησίως - 70.000! - γεγονός που αποτελεί παραφροσύνη. Ας σταματήσουμε να παίζουμε ευρωπαϊκούς πολιτικαντισμούς με τις ζωές των προσφύγων σ' ολόκληρο τον κόσμο: παγκοσμίως υπάρχουν 53 εκατομμύρια άτομα πρόσφυγες και εκτοπισμένοι ένας πληθυσμός ίσος με εκείνον της χώρας μου, της Μ. Βρετανίας, ένα άτομο σε κάθε 115 επάνω στην επιφάνεια του πλανήτη αναγκάζεται να παίρνει τον δρόμο της προσφυγιάς. Το γεγονός αυτό αποτελεί ασφαλώς μία από τις μεγαλύτερες προκλήσεις που αντιμετωπίζει σήμερα η ανθρωπότητα. Με την παρούσα συζήτηση ας αποδείξουμε ότι κατανοούμε την κλίμακα της πρόκλησης. Με τις αποφάσεις μας ας δείξουμε ότι ανταποκρινόμαστε επάξια.

<SPEAKER ID=29 LANGUAGE="IT" NAME="Vecchi">
Κύριε Πρόεδρε, η παρέμβαση σχετικά με τους πρόσφυγες και τους εκτοπισμένους έχει πάρει τα τελευταία αυτά χρόνια βασική σημασία για τις γενικότερες πολιτικές ανάπτυξης και οικοδόμησης της ειρήνης.
<P>
Οπως πολύ σωστά τονίστηκε στην έκθεση του κ. Howitt, την οποία υποστηρίζομε πλήρως, πρέπει να συνδυάσουμε τις ενέργειες που έχουν ως στόχο την προώθηση του σεβασμού των κανόνων του διεθνούς δικαίου και της προστασίας των ανθρωπίνων δικαιωμάτων, με τις θετικές εκείνες δράσεις που επιδιώκουν τη διαχείριση των ανθρωπιστικών και πολιτικών πλευρών που προκύπτουν στις συγκεκριμένες καταστάσεις κρίσης.
<P>
Σχετικά με την πρώτη πλευρά, είναι σημαντικό να τονίσουμε ότι η Συνθήκη της Γενεύης και το Πρωτόκολλο του Bellagio εγγυώνται το δικαίωμα ασυλίας και το δικαίωμα στην «μη απόρριψη» όλων εκείνων των ατόμων τα οποία φοβούνται δικαιολογημένα για την ασφάλειά τους στη χώρα καταγωγής τους.
<P>
Χρειάζεται επίσης οι επεμβάσεις σχετικά με τους ξεριζωμένους πληθυσμούς να πραγματοποιούνται σύμφωνα με τα σοβαρότερα κριτήρια αποτελεσματικότητας της βοήθειας και συνοχής, όσον αφορά στους στόχους της πολιτικής λύσης των κρίσεων αυτών και της δημιουργίας των συνθηκών εκείνων που εξασφαλίζουν τη βιώσιμη ανάπτυξη και τον ενδεχόμενο εθελοντικό επαναπατρισμό ή την επανεγκατάσταση των προσφύγων.
<P>
Οι πρόσφυγες και οι εκπατρισμένοι δεν είναι μια άμορφη μάζα στην οποία πρέπει να παρέχουμε βοήθεια, αλλά άτομα που πρέπει να βοηθήσουμε, παρέχοντάς τους τα κίνητρα εκείνα που θα τους επιτρέψουν να αντιμετωπίσουν τις ανάγκες του παρόντος και του μέλλοντος.
<P>
Η αξιοποίηση των ανθρώπινων πόρων αφενός, και η προστασία των πιο αδύναμων μεταξύ των προσφύγων και των εκτοπισμένων αφετέρου, αποτελούν τις πρωταρχικές προϋποθέσεις για να αποφευχθεί η ενδεχόμενη δημιουργία αβάσταχτων συνθηκών ζωής και να μην παραμείνουν άλυτα τα προβλήματα που προκάλεσαν την έξοδό τους.
<P>
Εάν η νομοθετική πρόταση την οποία συζητάμε περιέχει τις τροπολογίες που ετοιμαζόμαστε να ψηφίσουμε, θα μας επιτρέψει να αξιοποιήσουμε καλύτερα την παρέμβαση της Ευρωπαϊκής Ενωσης υπέρ των ξεριζωμένων πληθυσμών της Ασίας και της Λατινικής Αμερικής, αν και, προφανώς, δεν μπορεί να αντικαταστήσει μία αποτελεσματικότερη πολιτική δράση της Ευρωπαϊκής Ένωσης.

<SPEAKER ID=30 LANGUAGE="DE" NAME="Liese">
Kύριε Πρόεδρε, θα ήθελα, κατ' αρχήν, να ευχαριστήσω και εξ ονόματος της ομάδας μου τον εισηγητή κ. Howitt. Tο θέμα μας είναι η τύχη των προσφύγων στην Aσία και τη Λατινική Aμερική. Όλοι αυτοί οι πρόσφυγες υποφέρουν κάτω από άσχημες συνθήκες. Mε μια επίσκεψη επιτόπου, εδώ και πάνω από ένα χρόνο, μπόρεσα να δω προσωπικά την κατάσταση στην Kεντρική Aμερική και να παρακολουθήσω τα προγράμματα που ενισχύει η Eπιτροπή, στα πλαίσια των οποίων φροντίζονται πρόσφυγες από την Eυρωπαϊκή Ένωση και τις MKO. Eίναι άσχημο, πραγματικά, να έχει κανείς στο μυαλό του αυτές τις εικόνες, και να βλέπει πώς ξεριζώνονται άνθρωποι, πώς έχασαν όλο τους το βιος και τώρα, σιγά-σιγά πάλι, να είναι υποχρεωμένοι να ξαναρχίσουν από την αρχή για να μπορέσουν να τα βολέψουν κάπως.
<P>
H Eπιτροπή και οι MKO που χρηματοδοτούνται απ' αυτό το κονδύλιο, υποστηρίζουν τους ανθρώπους στην προσπάθειά τους αυτή και η ενίσχυσή τους είναι απαραίτητη. Δεν θα πρέπει να βάζουμε εμπόδια στους ανθρώπους που δρουν επιτόπου και βοηθούν, αλλά θα πρέπει να διευκολύνουμε το έργο τους όσο γίνεται περισσότερο και να τους στηρίζουμε.
<P>
Γι' αυτό και θα ήθελα και πάλι να θίξω ένα ειδικό πρόβλημα, το οποίο παρατήρησα σε μια ιδιωτική επίσκεψη - όπως είπα - καθώς και σε μια επίσκεψη της αντιπροσωπείας του Eυρωπαϊκού Kοινοβουλίου στη Nικαράγουα. Yπάρχουν τεράστια προβλήματα, ειδικά σε προγράμματα που χρηματοδοτούνται απ' αυτό το κονδύλιο, όταν πρόκειται για προμήθεια υλικού. Mας είπαν συγκεκριμένα ότι οι MKO, καθώς και η Eπιτροπή, έχουν προβλήματα στο να προμηθευτούν αυτοκίνητα, επειδή, στα προγράμματα, θα πρέπει να αγοράζονται κατά προτεραιότητα ευρωπαϊκά προϊόντα, πράγμα για το οποίο ίσως να υπάρχουν κάποιοι λόγοι. Aυτό όμως συνεπάγεται πολλά προβλήματα, επειδή για τα ευρωπαϊκά αυτά προϊόντα δεν υπάρχει καμιά υποδομή, δεν υπάρχουν ανταλλακτικά, μια και οι προμήθειες είναι ιδιαίτερα πολύπλοκες.
<P>
Γι' αυτό θα ήθελα να τονίσω και πάλι ότι θα πρέπει κανείς να είναι ευέλικτος, όταν εμφανίζονται προβλήματα ή τα προϊόντα είναι πανάκριβα; θα πρέπει να χρησιμοποιεί κανείς προϊόντα προερχόμενα κι από άλλες χώρες. Διότι μ' αυτό το κονδύλιο, ως γνωστόν, δεν θέλουμε να ενισχύσουμε, κατά κύριο λόγο, την ευρωπαϊκή οικονομία, πράγμα που θα ήταν ανεύθυνο, αλλά να βοηθήσουμε τους ανθρώπους. Aν βοηθούμε λιγότερο τους ανθρώπους κι όχι όσο πρέπει, επειδή βάζουμε οι ίδιοι μας γραφειοκρατικά εμπόδια, τότε ο στόχος του κονδυλίου αυτού δεν έχει επιτευχθεί.
<P>
Για το θέμα αυτό κατέθεσα αρχικά μια τροπολογία. Nομίζω, όμως, πως θα πρέπει να την αποσύρω, αφού πιστεύω ότι η Eπιτροπή θα ερμηνεύσει τόσο ευέλικτα αυτό που πρότεινε τώρα το Συμβούλιο σχετικά, ως συμβιβαστική λύση, ώστε οι MKO που δρουν επιτόπου, καθώς και οι συνεργάτες της Eπιτροπής εκεί, θα μπορούν να βοηθούν ευέλικτα και δεν θα παρεμποδίζονται, με περιττή γραφειοκρατία, στην ενίσχυση των ανθρώπων.

<SPEAKER ID=31 LANGUAGE="ES" NAME="Gonzαlez Αlvarez">
Κύριε Πρόεδρε, η Ομάδα μας επιθυμεί να προσφέρει την υποστήριξή της στην έκθεση του κ. Howitt, τόσο διότι αναφέρεται στις τροπολογίες στον κανονισμό αυτόν που έγιναν αποδεκτές κατά την πρώτη ανάγνωση από την Επιτροπή, όσον αφορά τις παρατηρήσεις σχετικά με το περιβάλλον, την πρόληψη των διενέξεων και την καταπολέμηση της σεξουαλικής βίας, όσο και διότι επιμένει να παρουσιάζει και πάλι κάποιες τροπολογίες τις οποίες και εμείς θεωρούμε απαραίτητες.
<P>
Κατά την άποψή μου, οι σημαντικότερες είναι οι εξής τέσσερις: η εξασφάλιση της υγειονομικής περίθαλψης, η ειδική βοήθεια σε ομάδες που αντιμετωπίζουν μια κατάσταση εξαιρετικής σοβαρότητας, όπως οι αυτόχθονες γυναίκες και τα παιδιά, η συμμετοχή των τοπικών κοινοτήτων υποδοχής και των προσφύγων ώστε τα σχέδια να σημειώνουν επιτυχία, και τέλος, η θέση σχετικά με την επιτροπολογία. Δηλαδή εμείς εξακολουθούμε να θεωρούμε ότι οι επιτροπές πρέπει να είναι συμβουλευτικές, πιστεύουμε ότι ποτέ δεν ήταν τόσο σαφές όσο σήμερα ότι η έλλειψη απόφασης ή η υπερβολική γραφειοκρατία δημιουργούν σκάνδαλα όπως αυτό που συμβαίνει στο Ζαΐρ, και συνεπώς, επιμένουμε στην υιοθέτηση αυτής της τροπολογίας από πλευράς της Επιτροπής.

<SPEAKER ID=32 LANGUAGE="DE" NAME="Telkδmper">
Kύριε Πρόεδρε, ο κ. Hοwitt υπέβαλε εδώ μια πολύ σημαντική έκθεση για την κατάσταση των προσφύγων. Στηρίζουμε την έκθεση αυτή και συμφωνήσαμε επ' αυτής και στην αρμόδια επιτροπή. O κ. Hοwitt έκανε μόλις τώρα λόγο για 53 εκατομμύρια πρόσφυγες που βρίσκονται καθ' οδόν. Nομίζω πως είναι πολύ περισσότεροι. Oι αριθμοί κυμαίνονται από 200 έως 500 εκατομμύρια άνθρωποι, ανάλογα με το αν μετρά κανείς στους πρόσφυγες λ.χ. και τους «περιβαλλοντικούς» πρόσφυγες. Πολλούς ανθρώπους στο νότιο ημισφαίριο δεν τους λαμβάνουμε υπόψη. Kι έτσι έρχομαι σ' ένα πρόβλημα εσωτερικής πολιτικής.
<P>
Πρόσφυγες από το Nότο δεν επιτρέπεται, ποικιλοτρόπως, να μπουν στις χώρες μας. H ορολογία αλλάζει: Oι έννοιες «άσυλο» ή «προστασία από τον βίαιο επαναπατρισμό» αντικαταστάθηκαν, στο μεταξύ, από άλλες, ούτως ώστε να μην ισχύουν πλέον εδώ σε μας τα ανθρώπινα δικαιώματα των ανθρώπων αυτών. Όταν ένας πρόσφυγας είναι υποχρεωμένος να προσκομίσει, από μια δικτατορική κυβέρνηση, πιστοποιητικό ότι είναι πρόσφυγας, τότε δεν πρόκειται να έχουμε το πιστοποιητικό αυτό, που σημαίνει ότι θα πρέπει να είμαστε περισσότερο φιλελεύθεροι.
<P>
H επανένταξη των προσφύγων στις χώρες τους είναι σημαντική. Γι' αυτήν, όμως, θα πρέπει να δημιουργηθούν οι προϋποθέσεις. O κ. Hοwitt έθιξε το πρόβλημα των ναρκών. Xρειαζόμαστε πολύ περισσότερες πιστώσεις για να μπορέσουμε να αφαιρέσουμε τις νάρκες που τοποθετήθηκαν, και οι άνθρωποι να μπορούν να κινούνται ελεύθερα. Xρειαζόμαστε επίσης, για τους εκούσια επαναπατριζόμενους, και τα δικαιώματα που είχαν προηγουμένως. Aυτά θα πρέπει να τα στηρίξουμε. Aναφέρθηκε η Eπιτροπή, όσον αφορά τα γραφειοκρατικά εμπόδια. Eλπίζω να μπορέσουμε να λύσουμε το πρόβλημα, ώστε εμείς, σαν Kοινοβούλιο, να μπορέσουμε να παίζουμε τον ελεγκτικό μας ρόλο και οι άνθρωποι στα στρατόπεδα - 80 % γυναίκες και παιδιά - να μπορούν να στηρίζονται στα δικαιώματά τους, και να μην είναι υποχρεωμένοι να υποφέρουν κάποια σεξουαλική ή οποιαδήποτε άλλη μορφή βίας. Aυτό είναι υποχρέωση της Eπιτροπής.

<SPEAKER ID=33 LANGUAGE="NL" NAME="Vanhecke">
Πρόεδρε, η εκ μέρους της Ευρωπαϊκής Ένωσης ενίσχυση των εκτοπισμένων ομάδων στη Λατινική Αμερική και την Ασία δεν είναι ένα απλό θέμα. Μία θεωρητική κοινή θέση σχετικά με το πρόβλημα των προσφύγων σε δύο τόσο διαφορετικές περιοχές του κόσμου - που όπως παρατήρησε ορθώς ο εισηγητής ξεκινούν από το Αφγανιστάν και καταλήγουν στη Γουατεμάλα - δεν μπορεί παρά να έχει πολύ γενικό χαρακτήρα. Εξάλλου, θα μπορούσε κανείς να διερωτηθεί - εγώ τουλάχιστον διερωτώμαι - εάν δεν θα ήταν προτιμότερο, αποτελεσματικότερο και περισσότερο οικονομικό να υπάρξει μία ad hoc αντιμετώπιση των προβλημάτων, δηλαδή κάθε προβλήματος ιδιαιτέρως, στα πλαίσια μίας διακυβερνητικής συνεργασίας. Πιστεύω ότι αυτό είναι ορθό και συμφωνώ με την άποψη του εισηγητή, ο οποίος αναφέρεται κατά λέξη στο: »γραφειοκρατικό εφιάλτη της επιτροπολογίας».
<P>
Αυτό ειπωθέντος θα ήθελα να αξιοποιήσω την ευκαιρία που μου προσφέρεται για να κάνω δύο βασικές παρατηρήσεις όσον αφορά το πρόβλημα των προσφύγων εν γένει, εκτός άλλων με αφορμή το γεγονός ότι ο εισηγητής θεωρεί ότι δεν υπάρχει κανένας απολύτως λόγος να αναφερθεί στην αιτιολογική του έκθεση στο ονομαζόμενο πρόβλημα του «ρατσισμού» και της «ξενοφοβίας» στην Ευρωπαϊκή Ένωση.
<P>
Αρχή πρώτη: πρέπει να καταβληθούν προσπάθειες για την υποδοχή των προσφύγων σε χώρες που διαθέτουν ένα ουσιαστικά παρόμοιο πολιτιστικό περιβάλλον όπως αυτό της χώρας προέλευσής τους, δηλαδή κατά προτίμηση στις αμέσως γειτονικές χώρες. Αυτό σημαίνει ότι η Ευρώπη δεν πρέπει να επιτρέπει την είσοδο στην επικράτειά της σε πρόσφυγες μη ευρωπαϊκής προέλευσης. Υπάρχουν οπωσδήποτε ορισμένες ανθρώπινες εξαιρέσεις που αποτελούν επιβεβαίωση του κανόνα, ωστόσο ο κανόνας πρέπει να υπάρχει και πρέπει να εφαρμόζεται με αποτελεσματικότητα. Εάν δεν γίνει αυτό, θα έρθει μία ημέρα που οι λαοί μας δεν θα είναι πλέον διατεθειμένοι να αντιμετωπίσουν με αλληλεγγύη τους πραγματικούς πρόσφυγες, επειδή θα έχουν κουραστεί να είναι θύματα απάτης εκ μέρους των ψευδοπροσφύγων, το ποσοστό των οποίων ανέρχεται στην Ευρώπη σε 99 %.
<P>
Αρχή δεύτερη: όπως και να έχουν τα πράγματα πρέπει να καταβληθεί κάθε προσπάθεια για την όσο το δυνατόν ταχύτερη επιστροφή των προσφύγων στις χώρες προέλευσής τους, οπωσδήποτε μάλιστα εφόσον η ζωή τους έχει πάψει να διατρέχει κίνδυνο. Πρέπει να προεξοφλήσουμε ότι η παρουσία μεγάλων ομάδων προσφύγων συνιστά σοβαρότατη επιβάρυνση του αυτόχθονος πληθυσμού των εν λόγω χωρών υποδοχής και ότι, σε ορισμένες περιπτώσεις, μπορεί να αποτελέσει απειλή για την πολιτιστική του ταυτότητα και πηγή επικίνδυνων διενέξεων. Αρκεί να δει κανείς τα όσα συμβαίνουν σήμερα στη Ρουάντα και το Ζαΐρ για να το συνειδητοποιήσει αυτό.
<P>
Λυπούμαι, αλλά πρέπει να παρατηρήσω ότι οι δύο βασικές αρχές που διατύπωσα προηγουμένως δεν περιλαμβάνονται στα έγγραφα του Κοινοβουλίου ή του Συμβουλίου που εξετάζουμε σήμερα.

<SPEAKER ID=34 LANGUAGE="FR" NAME="Kouchner">
Κύριε Πρόεδρε, πρέπει πρώτα να σας πω πόσο εκτιμώ το κείμενο του συναδέλφου κ. Ηowitt και πόσο δυστυχώς, σήμερα είναι επίκαιρο. Πράγματι, από το 1970 έως το 1990, ο αριθμός των προσφύγων δεκαπλασιάστηκε. Περισσότεροι από 20 εκατομμύρια άτομα, δηλαδή 10.000 άνθρωποι καθημερινά, οι οποίοι αναγκάζονται να φεύγουν. Τα τρία τέταρτα από αυτούς τους 10.000 δυστυχείς, είναι γυναίκες και παιδιά. Ο αριθμός των ανθρώπων που μετακινούνται στο εσωτερικό των συνόρων τους είναι 24 εκατομμύρια. Ο ΟΗΕ έχει πραγματοποιήσει περισσότερες ειρηνευτικές επιχειρήσεις τα τελευταία πέντε έτη από ότι στα πρώτα τριάντα έτη ίδρυσής του.
<P>
Είμαι ιδιαίτερα ευτυχής που ο εισηγητής υπογραμμίζει την απαίτηση της ευελιξίας. Είναι πάντοτε επείγον. Έχουμε διαδικασίες - όλοι το έχουν πει, έχουμε ομοφωνία σ'αυτό - υπερβολικά βαριές. Δεν θα μιλήσω καν για την «επιτροπολογία», και μόνο η αναφορά της λέξης με φοβίζει.
<P>
Επιμένω, όπως ο εισηγητής, στο πρόγραμμα σχετικά με τους πρόσφυγες σε ένα πλαίσιο πολιτικής ανάπτυξης, αλλιώς θα υπάρχουν όλο και περισσότεροι πρόσφυγες. Ογδόντα τοις εκατό από αυτούς βρίσκονται στις λιγότερο αναπτυγμένες χώρες και σας επισημαίνω ότι η μεγάλη πλειοψηφία των προσφύγων πρώτα φιλοξενούνται σε φτωχές παραποτάμιες χώρες και όχι στις δικές μας. Αντίθετα, θα έπρεπε να επιδείξουμε περισσότερη αλληλεγγύη.
<P>
Αληθεύει ότι η έκθεση αυτή περιέχει τεχνικές πλευρές που θα ήθελα να τονίσω, αλλά πηγαίνω στην ουσία, κατά την άποψή μου, και αποδέχομαι φυσικά, όπως το σύνολο της επιτροπής ανάπτυξης, να προταθούν και πάλι οι τροπολογίες. Τη στιγμή αυτή, όσον αφορά τους πρόσφυγες, βρισκόμαστε μπροστά στην καλύτερη εφεύρεσή μας (είναι ένας τρόπος του λέγειν): την ανθρωπιστική οφθαλμολαγνεία. Γνωρίζουμε τί συμβαίνει, περιμένουμε να δούμε χειρότερα και δεν κάνουμε τίποτα.
<P>
Σας υπενθυμίζω ότι τρεις φορές, για τους πρόσφυγες του Ζαϊρ, μας ζητήθηκε να παρέμβουμε: τη στιγμή της γενοκτονίας στη Ρουάντα, τη στιγμή που η αστυνομία ήταν απαραίτητη στο εσωτερικό των προσφυγικών στρατοπέδων και όταν ο πρόεδρος Νυερέρ, με το σύνολο του Οργανισμού Αφρικανικής Ενότητας μας ζήτησε να παρέμβουμε στο Μπουρούντι. Δεν κάναμε τίποτε. Επομένως, δεν μπορούμε να μιλάμε πλέον για πρόσφυγες - το φορτίο αυτό που βαραίνει όλα τα κράτη και ιδιαίτερα τα πιο φτωχά, καθώς και τη διεθνή κοινότητα - χωρίς να αναφέρουμε την πρόληψη, και ευχαριστώ τον κ. Howitt που το έπραξε. Πρόληψη, σημαίνει πρόληψη των σφαγών, παρέμβαση πριν, όχι όπως μπορεί να ενεργήσουμε, δηλαδή αφού θα είναι όλοι νεκροί.

<SPEAKER ID=35 LANGUAGE="PT" NAME="Torres Couto">
Κύριε Πρόεδρε, θα ήθελα και εγώ να συγχαρώ το συνάδελφο κ. Howitt για την εργασία που πραγματοποίησε, διότι πιστεύω ότι αποτελεί μία εξαιρετικά σημαντική εργασία σχετικά με ένα θέμα το οποίο δυστυχώς βρισκόταν μονίμως, τα τελευταία χρόνια, στην ημερήσια διάταξη της πολιτικής μας συζήτησης. Η κατάσταση αυτή, που αφορά τους πρόσφυγες, είναι μία απελπιστική κατάσταση, και είναι μία κατάσταση η οποία, πραγματικά, απαιτεί προληπτικά μέτρα. Είναι σημαντικό να δράσουμε στο πεδίο της προληπτικής διπλωματίας, αλλά είναι βασικό επίσης να λάβουμε και να ακολουθήσουμε ένα σύνολο μέτρων και πολιτικών που θα βοηθούν το μεγαλύτερο τμήμα των πληθυσμών που είναι θύματα αυτής της κατάστασης να βρούν το δρόμο τους, ένα δρόμο που θα τους επιτρέπει να μη ζουν και να μην υποφέρουν τις καταστάσεις που δυστυχώς όλοι γνωρίζουμε και που μπαίνουν καθημερινά στα σπίτια μας μέσα από τις τηλεοπτικές εικόνες.
<P>
Πιστεύω, κατά συνέπεια, ότι θα έπρεπε τη στιγμή αυτή να κάνουμε αυτοκριτική για τη δική μας ανικανότητα. Η Ευρώπη δεν έχει επωμισθεί το ρόλο της, η Ευρώπη έμεινε πολύ μακριά από όσα θα περίμενε κανείς, και η Ευρώπη πρέπει να αναλάβει ένα ρόλο πολύ πιο δραστήριο, πολύ πιο καθοριστικό, ώστε το πρόβλημα αυτό της βοήθειας προς τους πρόσφυγες να αντιμετωπισθεί με τρόπο όχι μόνο ανθρωπιστικό, αλλά με τρόπο που να εντάσσεται, όπως ήδη είπα, στις πολιτικές ανάπτυξης, που είναι ολοένα και πιο σπάνιες και με πρακτικά αποτελέσματα λιγότερο αντικειμενικά.
<P>
Πιστεύω ότι η έκθεση αυτή - εφόσον περιληφθούν κατάλληλα οι προτάσεις τροπολογιών της Επιτροπής Ανάπτυξης και εάν την ακολουθήσουν η Επιτροπή και το Συμβούλιο - θα μπορέσει να δημιουργήσει ένα πρώτο βασικό πλαίσιο ώστε η προσέγγιση του προβλήματος των προσφύγων να είναι πιο αισιόδοξη και να μπορεί, πραγματικά, να έχει μία πιο ανθρώπινη διάσταση. Θα ήθελα να υπογραμμίσω βασικά τις τροπολογίες που σχετίζονται με όλες τις προσπάθειες που αποβλέπουν στην πρόληψη των συγκρούσεων, με την αρχή της μη διάκρισης, με την επανόρθωση όλων των ζημιών που έχει υποστεί το περιβάλλον, με τη συμπερίληψη, στα προγράμματα, της έννοιας των δικαιωμάτων του ανθρώπου - που εγώ θεωρώ θεμελιώδες ζήτημα - όπως επίσης και με την ειδική βοήθεια προς τις πιο ευάλωτες ομάδες. Πιστεύω ότι όλα αυτά τα ζητήματα απαιτούν μία πολύ δραστήρια εργασία, διότι δεν υπάρχει χρόνος για χάσιμο με ένα τόσο ευαίσθητο dossier όπως αυτό.

<SPEAKER ID=36 NAME="Παπουτσής">
Κύριε Πρόεδρε, κυρίες και κύριοι βουλευτές, θα ήθελα ευθύς εξ αρχής να συγχαρώ τον εισηγητή κ. Howitt για την ποιότητα του εγγράφου το οποίο παρουσιάζει σήμερα όπως επίσης και για την στενή συνεργασία, το επίπεδο της συνεργασίας το οποίο είχαμε καθ'όλη την διάρκεια της προπαρασκευαστικής φάσης. Θα ήθελα επίσης να δηλώσω ευθύς εξ αρχής ότι η Επιτροπή θεωρεί το κείμενο το οποίο παρουσιάζουμε σήμερα ως απόλυτα ικανοποιητικό.
<P>
Αυτό το νομοθετικό κείμενο θα δημιουργήσει πράγματι ένα σαφές νομικό πλαίσιο αναφοράς, ένα πλαίσιο που θα επιτρέψει στην Επιτροπή να συνεχίσει τις δραστηριότητές της προς όφελος των εκτοπισμένων πληθυσμών στην Ασία και τη Λατινική Αμερική. Θα συνεχίσουμε τις προσπάθειές μας για την παροχή ιδιαίτερης υποστήριξης στους πληθυσμούς οι οποίοι είχαν εγκαταλείψει την χώρα τους ή την περιοχή καταγωγής τους μετά από συγκρούσεις ή εσωτερικές αναταραχές. Επίσης, θα συνεχίσουμε τις προσπάθειες για την υποστήριξη των πληθυσμών που χρειάζονται ειδική βοήθεια μετά την ανθρωπιστική βοήθεια και πριν να καταστεί δυνατός ο προγραμματισμός κλασικών αναπτυξιακών δράσεων. Αναφέρομαι εδώ στην απαραίτητη βοήθεια που θα τους επιτρέψει να εξασφαλίσουν αυτάρκεια και ένταξη ή επανένταξη στον κοινωνικο-οικονομικό ιστό της χώρας υποδοχής ή στην χώρα επιστροφής.
<P>
Η πρόταση προβλέπει ένα εκτεταμένο δίκτυο εταίρων: από τις οργανώσεις των Ηνωμένων Εθνών έως τις διεθνείς μη κυβερνητικές οργανώσεις, από τις κυβερνήσεις έως την τοπική αυτοδιοίκηση. Επίσης προβλέπει και ένα ευρύ φάσμα δράσεων: δράσεις που αφορούν τη μέριμνα και τη συντήρηση, την επιμόρφωση των στελεχών στον τομέα της υγείας, την αποκατάσταση της υποδομής μικρής κλίμακας. Προβλέπει επίσης δράσεις που αφορούν τη χρηματοδότηση των πιστωτικών συστημάτων που θα επιτρέψουν την επανέναρξη των οικονομικών δραστηριοτήτων. Προβλέπει εξ άλλου ενέργειες που απευθύνονται συγκεκριμένα στις γυναίκες αρχηγούς οικογένειας, καθώς επίσης και ενέργειες για την προστασία του περιβάλλοντος.
<P>
'Ολες αυτές οι δράσεις ανταποκρίνονται στην ανάγκη παρέμβασης με έναν ευέλικτο τρόπο, έτσι ώστε να αντιμετωπισθούν τόσο καταστάσεις που μεταβάλλονται με εξαιρετικά γοργό ρυθμό όσο και καταστάσεις που απαιτούν αποτελεσματική και ταχεία απάντηση από μέρους της διεθνούς κοινότητας για να αποφευχθούν περαιτέρω ταλαιπωρίες των πληθυσμών. Επίσης όμως ανταποκρίνεται στην ανάγκη να προβλεφθεί και ο κίνδυνος του να παρεμποδισθεί ή να καθυστερήσει η αποκατάσταση της κοινωνικής ειρήνης σε αυτές τις χώρες λόγω της τεταμένης κατάστασης η οποία έχει δημιουργηθεί.
<P>
Η Επιτροπή διαπιστώνει με ικανοποίηση ότι το Κοινοβούλιο συμμερίζεται σε μεγάλο βαθμό αυτήν την προσέγγιση. Γι'αυτόν ακριβώς τον λόγο η Επιτροπή είναι σε θέση να αποδεχθεί ένα μέρος των τροπολογιών που πρότεινε η Επιτροπή Ανάπτυξης του Ευρωπαϊκού Κοινοβουλίου στο πλαίσιο της δεύτερης αυτής ανάγνωσης.
<P>
Ειδικότερα, η Επιτροπή μπορεί να αποδεχθεί τις τροπολογίες υπ'αριθ. 1, 2 και 3, που εισάγουν στο νομοθετικό κείμενο την αναφορά σε αρχές, όπως ακριβώς η αρχή της μη διάκρισης, η αρχή της μη απέλασης, η αρχή της καθιέρωσης δημοκρατικών δομών και της συμμετοχής των ενδιαφερομένων ομάδων στην αξιολόγηση των αναγκών τους. Μπορούμε επίσης να αποδεχθούμε την τροπολογία υπ'αριθ. 7, που προβλέπει ενισχυμένο συντονισμό με τα κράτη μέλη και τους εταίρους που συμμετέχουν στην εκτέλεση των ενεργειών, καθώς επίσης μπορούμε να αποδεχθούμε την τροπολογία υπ'αριθ. 13, που προβλέπει την κοινοποίηση των εκθέσεων αξιολόγησης στο Ευρωπαϊκό Κοινοβούλιο.
<P>
Η Επιτροπή αποδέχεται επίσης την τροπολογία υπ'αριθ. 4 εφ'όσον όμως εξαιρεθεί η λέξη «εκούσια» που συνοδεύει την λέξη «επιστροφή» κατά την περιγραφή των δράσεων που θα υποστηριχθούν. Στο σημείο αυτό η Επιτροπή δεν μπορεί παρά να επιβεβαιώσει την θέση της. Είναι σαφές ότι η επιστροφή πρέπει να γίνεται με την θέληση των ενδιαφερομένων πληθυσμών. Μας φαίνεται όμως αναγκαίο στην περίπτωση καταναγκαστικού επαναπατρισμού, η οποία δυστυχώς δεν μπορεί να αποκλεισθεί ή να αποφευχθεί, να διατηρήσουμε την δυνατότητα χρησιμοποίησης του εν λόγω νομοθετικού κειμένου και των σχετικών πόρων του προϋπολογισμού για την υποστήριξη των πληθυσμών που πλήττονται από μία τέτοια παραβίαση των θεμελιωδών αρχών.
<P>
Η Επιτροπή δεν μπορεί δυστυχώς να αποδεχθεί την τροπολογία υπ'αριθ. 5 στην σημερινή της διατύπωση σχετικά με την τεχνική βοήθεια και τις μελέτες. Η προτεραιτότητα που αποδίδεται σε εμπειρογνώμονες της χώρας υποδοχής μπορεί να γίνει αποδεκτή χωρίς δυσκολία. Ο περιορισμός όμως των μελετών, λογιστικών ελέγχων, αξιολογήσεων και ελέγχου στο 3 % του συνολικού κόστους των δράσεων πιστεύουμε ότι είναι υπερβολικά περιοριστικός. Πράγματι, σε ορισμένες περιπτώσεις οι μελέτες, οι λογιστικοί έλεγχοι και οι αξιολογήσεις που απαιτούνται για την επιτυχία των δράσεων μπορεί να έχουν υψηλότερο κόστος από το εν λόγω εκατοστιαίο ποσοστό της συνολικής χρηματοδότησης. Η τροπολογία υπ'αριθ. 6, η οποία προβλέπει υποχρέωση τακτικής ανταλλαγής πληροφοριών μεταξύ της Επιτροπής και των άλλων συνεργαζόμενων παραγόντων καθώς επίσης και στενό συντονισμό με την κοινοβουλευτική επιτροπή και τις μη κυβερνητικές οργανώσεις, δεν μπορεί να γίνει ούτε αυτή αποδεκτή. Τούτο διότι η εφαρμογή αυτών των αρχών δεν συμβιβάζεται με την σοβαρή έλλειψη ανθρώπινου δυναμικού και υλικών πόρων την οποία πρέπει να αντιμετωπίσει η Επιτροπή. Οι τροπολογίες υπ'αριθ. 8 και 9 αφορούν το θέμα της επιτροπολογίας και συγκεκριμένα προτείνουν την κατάργηση της υποχρέωσης υποβολής των έργων, το κόστος των οποίων υπερβαίνει τα 2 εκατομμύρια ECU, σε επιτροπή των κρατών μελών τύπου 3Α. Η Επιτροπή συμμερίζεται την γνώμη που εκφράζει ο εισηγητής στην αιτιολογική έκθεση, ότι δηλαδή πρόκειται για ευρύτερα θέματα που πιθανόν να αποτελέσουν αντικείμενο διοργανικής συμφωνίας. Γι'αυτόν ακριβώς τον λόγο η Επιτροπή αποφάσισε να μην περιλάβει στην πρότασή της τις εν λόγω τροπολογίες.
<P>
Ωστόσο η Επιτροπή δεν μπορεί παρά να υποστηρίξει -και μάλιστα με ενθουσιασμό- τον συμβιβασμό που προτείνει ο εισηγητής, να επιστρέψουμε δηλαδή στην αρχική πρόταση ενός ορίου χρηματοδότησης 5 εκατομμυρίων ECU. Εν πάση περιπτώσει, η Επιτροπή θεωρεί ότι εάν πρέπει να συμμετάσχει κάποια επιτροπή των κρατών μελών στην διαδικασία λήψης των αποφάσεων αυτή δεν μπορεί να είναι άλλη από την Επιτροπή «Αναπτυσσόμενες Χώρες Λατινικής Αμερικής και Ασίας» που συστάθηκε με τον Κανονισμό 443 του 1992.
<P>
Τέλος, η Επιτροπή δεν μπορεί να αποδεχθεί την τροπολογία υπ'αριθ. 12 που προβλέπει ότι πριν από την συζήτηση για τις γενικές κατευθύνσεις η Επιτροπή προβαίνει σε διαβουλεύσεις με τις αρχές, τις συνεργαζόμενες οργανώσεις και τους δικαιούχους στις τρίτες χώρες όπου πρόκειται να διεξαχθούν οι ενέργειες. Μία τέτοια υποχρέωση είναι υπερβολικά δεσμευτική και θα ήταν ασυμβίβαστη με τους υλικούς πόρους και το ανθρώπινο δυναμικό που διαθέτει η Επιτροπή. Θα υπήρχε κίνδυνος να προκληθούν καθυστερήσεις κατά την συζήτηση και συνεπώς και κατά την εκτέλεση του ετήσιου προγράμματος παροχής βοήθειας στους εκτοπισμένους πληθυσμούς.
<P>
'Οσον αφορά την συμμετοχή του μέλους του Κοινοβουλίου, η Επιτροπή παρατηρεί σε αυτό το σημείο ότι η σύνθεση των επιτροπών καθορίζεται οριζόντια από το Συμβούλιο. Αυτό είναι ένα θέμα διοργανικής ισορροπίας και μπορεί να αποτελέσει αντικείμενο συζητήσεων σε ένα άλλο πλαίσιο, όπως είναι η Διακυβερνητική Διάσκεψη.
<P>
Με αυτά τα σχόλια, κύριε Πρόεδρε, θα ήθελα για άλλη μία φορά να συγχαρώ τον εισηγητή, κ. Howitt, και να ευχαριστήσω όλες τις κυρίες και τους κύριους βουλευτές που έλαβαν τον λόγο.

<SPEAKER ID=37 NAME="Πρόεδρος">
Η σύζητηση έληξε.
<P>
Η ψηφοφορία θα διεξαχθεί άυριο στις 12.00.

<CHAPTER ID=7>
Περιβάλλον στο πλαίσιο της βιώσιμης ανάπτυξης στις αναπτυσσόμενες χώρες
<SPEAKER ID=38 NAME="Πρόεδρος">
Η ημερήσια διάταξη προβλέπει την σύσταση για τη δεύτερη ανάγνωση (Α4-0340/96), εξ ονόματος της Επιτροπής Ανάπτυξης και Συνεργασίας, σχετικά με την κοινή θέση που καθόρισε το Συμβούλιο εν όψει της εγκρίσεως του κανονισμού του Συμβουλίου που αφορά ορισμένες δράσεις οι οποίες εφαρμόζονται στις αναπτυσσόμενες χώρες στον τομέα του περιβάλλοντος, στο πλαίσιο της βιώσιμης ανάπτυξης (C4-0373/96-95/0161(SYN)) (Εισηγήτρια: η κ. Taubira-Delannon).

<SPEAKER ID=39 NAME="Kouchner">
Κύριε Πρόεδρε, πράγματι, ορισμένες τοπικές δυσκολίες, που όλοι γνωρίζουν, απαγόρευσαν, σίγουρα, στη συνάδελφο κ. Τaubira Delanhon να έρθει από τη Γουιάνα στο Στρασβούργο. Ως πρόεδρος της Επιτροπής Ανάπτυξης και Συνεργασίας, την αντικαθιστώ λοιπόν, εκ του προχείρου, χωρίς να διαθέτω τη γοητεία και οπωσδήποτε, ούτε τη γνώση.
<P>
Σας υπενθυμίζω λοιπόν, ότι το ζήτημα αυτό εγγράφεται σε ένα πλαίσιο πολύ ιδιαίτερο. Τα άρθρα 130Υ και 130Ρ της Συνθήκης ορίζουν ότι η πολιτική της Κοινότητας στον τομέα της ανάπτυξης πρέπει να ευνοεί τη μακρόχρονη οικονομική και κοινωνική ανάπτυξη των αναπτυσσόμενων χωρών και προβλέπει ότι, μεταξύ αυτών των στόχων, η Κοινότητα πρέπει να συμβάλει στην προώθηση, σε διεθνές επίπεδο, μέτρων που προορίζονται για την αντιμετώπιση των περιφερειακών ή πλανητικών περιβαλλοντικών προβλημάτων. Τεράστιο πρόγραμμα!
<P>
Στην περίπτωση αυτή, η παρούσα πρόταση κανονισμού αποσκοπεί στην υλοποίηση της αρχής της μακρόχρονης ανάπτυξης και στο να διευκολύνει τη λήψη υπόψη της περιβαλλοντικής διάστασης, κατά την αναπτυξιακή διαδικασία των φτωχών χωρών. Αυτός είναι ο στόχος που επιδιώκεται από το πρώτο άρθρο αυτής της πρότασης, που στοχεύει να προμηθεύσει μια νομική βάση στη γραμμή του προϋπολογισμού Β7-6200, η οποία δημιουργήθηκε το 1982 μετά από πρωτοβουλία του Κοινοβουλίου.
<P>
Θα ήθελα να διευκρινίσω ορισμένες κύριες γραμμές. Από το 1980, ενάμιση εκατομμύριο άτομα, σε 15 χώρες, έχουν απολάβει μιας θεαματικής οικονομικής ανάπτυξης, δηλαδή ένα τέταρτο του παγκόσμιου πληθυσμού. Αντίθετα, περίπου 100 χώρες, που αντιπροσωπεύουν ένα άλλο τέταρτο του παγκόσμιου πληθυσμού γνώρισαν παρακμή και στασιμότητα. Σε 70 από τις χώρες αυτές, ο μέσος όρος του εισοδήματος είναι κατώτερος από αυτόν του 1980, και σε 43 από αυτές, είναι κατώτερος από αυτόν του 1970. Η περιουσία 358 εκατομμυριούχων, σε δολάρια, που αριθμεί ο πλανήτης, υπερβαίνει τα συσσωρευμένα ετήσια εισοδήματα χωρών που αντιπροσωπεύουν περίπου το μισό του παγκόσμιου πληθυσμού. Η τροφοδότηση σε νερό έχει μειωθεί κατά δύο τρίτα από το 1970 στις αναπτυσσόμενες χώρες.
<P>
Τέτοιου είδους είναι τα προβλήματα στα οποία δίνει έμφαση η κ. Taubira Delanhon στην έκθεσή της και που καλούν την Κοινότητα σε σχέση με μια μακρόχρονη ανάπτυξη. δνα εκατομμύριο ανθρωπινων όντων δεν έχει πρόσβαση σε πόσιμο νερό. 1, 7 εκατομμύριο στερούνται κάθε μέσου αποχέτευσης των λυμάτων, γεγονός που από την άποψη της επιδημιολογίας και επιπτώσεων στη δημόσια υγεία, είναι απόλυτα καταστροφικό. Η απερήμωση στοιχίζει 9 εκατομμύρια ανά έτος στην Αφρική, 42 εκατομμύρια σε πλανητική κλίμακα. Διακόσια εκατομμύρια άνθρωποι πλήττονται από την απερήμωση. Είκοσι εκατομμύρια εκτάρια τροπικών δασών υποβαθμίζονται σοβαρά ή καταστρέφονται εξολοκλήρου. ελοι αυτοί οι παράγοντες μαρτυρούν ότι αυτός ο τύπος ανάπτυξης δε μπορεί να είναι μακρόχρονος.
<P>
Η Ευρωπαϊκή Ένωση είναι, σας το θυμίζω, η πρώτη παγκόσμια εμπορική δύναμη, ο πρώτος χορηγός όσον αφορά την αναπτυξιακή βοήθεια, στην οποία συνεισφέρει σε ύψος 40 %, αλλά επίσης ο ένας από τους κύριους ρυπαντές. Οι αναπτυσσόμενες χώρες, αντίθετα, συμβάλλουν τέσσερις φορές λιγότερο στην απόρριψη ρυπαντικών ουσιών από τις βιομηχανοποιημένες, ενώ ο πληθυσμός τους είναι τέσσερις φορές μεγαλύτερος. Το έτος 2000, 15 πόλεις θα αριθμούν περισσότερους από 11 εκατομμύρια κατοίκους. 13 από αυτές βρίσκονται σε αναπτυσσόμενες χώρες.
<P>
Η έκθεση αυτή της κ. Τaubira Delanhon δεν ασχολείται μόνο με τη φύση και τη διατήρησή της, αλλά στόχος της είναι κυρίως, η υπεράσπιση των ανδρών και των γυναικών των αναπτυσσόμενων χωρών και η επιδίωξη της ωφέλειας, κατά προτεραιότητα, των τοπικών πληθυσμών, οι οποίοι είναι και ψυχολογικά αλλά και πολιτικά παραμελημένοι από τα αναπτυξιακά προγράμματα, έτσι ώστε να βρεθεί μια λύση στα προβλήματα που ανέφερα, δηλαδή το πρόβλημα του νερού, της υγείας, της ενέργειας, της αστικοποίησης κτλ.
<P>
Η συντάκτρια της έκθεσης, με τη συναίνεση ολόκληρης της Επιτροπής Ανάπτυξης, επιδιώκει την ενδυνάμωση της περιφερειακής διάστασης, πέραν των συνόρων και όχι μόνο της εθνικής διάστασης. Τέλος υπογραμμίζει την έλλειψη μέσων και την απουσία συντονισμού μεταξύ των προγραμμάτων, από την οποία υποφέρουν όλοι οι τομείς οι οποίοι σχετίζονται με την ανάγκη ανάπτυξης πλήθους προσπαθειών για την προστασία του περιβάλλοντος στο πλαίσιο της μακρόχρονης ανάπτυξης. Είδαμε κατά τη Διάσκεψη του Ρίο, πόσο δυνατές ήταν οι ιδέες, πόσο έντονο ήταν το ενδιαφέρον που υπήρχε και έπειτα, πολύ γρήγορα, τα πράγματα έσβησαν και όπως είναι συχνά ευκολότερο να συζητούμε για το περιβάλλον, και ακόμα να εφιστούμε την προσοχή σε μια ιδιαίτερη όψη, αυτή που μας αγγίζει, εμάς, στις χώρες της Δύσης. Αντίθετα, όταν συζητούμε για ανάπτυξη, αν μου επιτρέπετε την έκφραση, κύριε Πρόεδρε, δεν υπάρχει ψυχή. Και δεν χρειάζομαι άλλη απόδειξη από την προσοχή που δίνει η Επιτροπή Προϋπολογισμών και γενικότερα το Κοινοβούλιο, όταν συζητά τον προϋπολογισμό, με απόδειξη μια συνεχή μείωση των προϋπολογισμών που αφιερώνονται στην ανάπτυξη. Πώς να μιλήσουμε για περιβάλλον κάτω από αυτές τις συνθήκες;
<P>
Η τύχη που επιφυλάσσεται στις τροπολογίες που εγκρίνονται από το Κοινοβούλιο σε πρώτη ανάγνωση είναι αρκετά γραφική. 44 τροποποιήσεις είχαν κατατεθεί, από τις οποίες περίπου όλες προέρχονταν από την Επιτροπή. Όλες απορρίφθηκαν, εκτός από μία. Είναι να αναρρωτιέται κανείς αν η τροπολογία ξέφυγε του Συμβουλίου ή αν δεν τη διάβασε, ή τότε θα είναι κακή. Μία στις σαραντατέσσερις. Τις καταθέσαμε εκ νέου. Οι τροποποιήσεις αυτές στόχευαν, στην πλειονότητά τους, στη διεύρυνση του πεδίου εφαρμογής του κανονισμού του Συμβουλίου. Για το λόγο αυτό εξάλλου, το Συμβούλιο δεν τις ενέκρινε, με την πρόφαση περιορισμένων ποσών εγγεγραμμένων στον προϋπολογισμό. Η εισηγήτρια, κ. Taubira Delanhon, προτείνει να κατατεθούν και πάλι οι τροπολογίες που εγκρίθηκαν σε πρώτη ανάγνωση και τις οποίες δεν έχει εγκρίνει το Συμβούλιο.
<P>
Εξάλλου, το Συμβούλιο έχει εισαγάγει νέες διατάξεις που αφορούν κυρίως τη διάρκεια του κανονισμού και το ποσό αναφοράς. Το Συμβούλιο επιθυμούσε να δώσει στον κανονισμό αυτό διάρκεια τριών ετών, ενώ η Επιτροπή πρότεινε να του δοθεί επ'αόριστον διάρκεια. Σχετικά με το σημείο αυτό, η εισηγήτρια υποστηρίζει την πρόταση της Επιτροπής εκτιμώντας, όπως εκείνη, ότι είναι αναγκαία μια μακροπρόθεσμη προσπάθεια στον τομέα αυτόν του περιβάλλοντος, και ότι ο κανονισμός δεν πρέπει να περιλαμβάνει ημερομηνία λήξης. Το Συμβούλιο προτείνει ποσό αναφοράς που ορίζει σε 15 εκατ. ECU ετησίως. Σε αυτή την περίπτωση επίσης, η εισηγήτρια θεωρεί ότι δεν είναι απαραίτητο να ορίζεται ποσόν χρηματοδοτικής αναφοράς. Προτείνει την κατάργηση της εν λόγω αναφοράς.
<P>
Τέλος, όσον αφορά την «επιτροπολογία», η Επιτροπή είχε προτείνει να ανατεθεί στις Επιτροπές ALA, MED και FED - κανείς δεν πρέπει να καταλαβαίνει αυτά τα ακρωνύμια εκτός του Κοινοβουλίου - η εργασία έκδοσης γνώμης σχετικά με τις προταθείσες δράσεις, τις συμβουλευτικές επιτροπές τύπου 1. Πόσο ενδιαφέρον κι αυτό! Το Συμβούλιο, κλασσικά προτείνει μια κανονιστική επιτροπή τύπου 3α. Ο εισηγητής προβλέπει την επανάληψη της πρότασης της Επιτροπής την οποία προσυπέγραφε και η Επιτροπή Ανάπτυξης, δηλαδή μια επιτροπή συμβουλευτικού τύπου. Ακόμα και οι χειρότεροι από εμάς γελούν με την κατάσταση.
<P>
(Χειροκροτήματα)

<SPEAKER ID=40 NAME="Pimenta">
Κύριε Πρόεδρε, αγαπητοί συνάδελφοι, το πρόγραμμα αυτό - όπως είπε ο Πρόεδρος της Επιτροπής Ανάπτυξης και Συνεργασίας - δημιουργήθηκε από το Ευρωπαϊκό Κοινοβούλιο για να ανταποκριθεί στη Διάσκεψη του Ρίο και στα προβλήματα που επισημάνθηκαν εκεί.
<P>
Δυστυχώς, το Συμβούλιο Υπουργών δεν το υποστήριξε ποτέ και πέρασαν χρόνια χωρίς να αποκτήσει αυτή η γραμμή του προϋπολογισμού την αναγκαία νομική βάση. Είναι μία εξαιρετικά σημαντική γραμμή του προϋπολογισμού, η οποία επιτρέπει την υποστήριξη τοπικών πρωτοβουλιών που προάγουν οι τοπικές αρχές και οι μη κυβερνητικές οργανώσεις. Είναι μία πραγματική γραμμή για τη βοήθεια προς τη βιώσιμη ανάπτυξη.
<P>
Ωστόσο, το Συμβούλιο Υπουργών, επιδεικνύοντας μεγάλη υποκρισία, τη στιγμή που απορρίπτει τις προτάσεις του Ευρωπαϊκού Κοινοβουλίου στην πρώτη ανάγνωση της έκθεσης Taubira-Delannon, οι οποίες αποσκοπούν να διευρύνουν τη βάση της δράσης αυτής της γραμμής του προϋπολογισμού και αυτού του προγράμματος, την ίδια στιγμή, επαναλαμβάνω, που το Συμβούλιο Υπουργών, τις απορρίπτει επικαλούμενο την έλλειψη δημοσιονομικών μέσων, φέτος, στη διαδικασία σχετικά με τον προϋπολογισμό του 1997, το Συμβούλιο Υπουργών επιχείρησε να μειώσει τον προϋπολογισμό αυτού του προγράμματος.
<P>
Δηλαδή, αφενός, το Συμβούλιο λέει ότι το πρόγραμμα δεν μπορεί να διευρυνθεί διότι δεν υπάρχουν χρήματα και, ταυτόχρονα, στη διαδικασία του προϋπολογισμού, επιχείρησε να μειώσει το μικρό ποσό των 15 εκατομμυρίων Ecu τα οποία περιλαμβάνει αυτή η γραμμή του προϋπολογισμού. Το Ευρωπαϊκό Κοινοβούλιο ήταν αυτό που, τον περασμένο μήνα, σε πρώτη ανάγνωση επανέφερε το ασθενές ποσό των 15 εκατομμυρίων Ecu.
<P>
Αγαπητοί συνάδελφοι, τα ανθρώπινα δράματα στις συνοικίες των παραπηγμάτων στο Ρίο ντε Τζανέιρο, η καταστροφή των δασών, που έφτασε πέρυσι το απόλυτο ρεκόρ από τότε που έγινε η Διάσκεψη του Ρίο του 1992, το θέαμα της ανθρώπινης αθλιότητας, των παιδιών της Αφρικής, από τη Ρουάντα μέχρι το Σουδάν, απαιτούν να δράσουμε. 'Ολα αυτά βρίσκονται μπροστά στα μάτια μας και, ωστόσο, η Ευρωπαϊκή 'Ενωση είναι ανίκανη να αποκτήσει ένα αξιόπιστο πρόγραμμα με όρους μέσων του προϋπολογισμού κατάλληλων για δράση σε αυτές τις περιοχές του Κόσμου.
<P>
Ως εισηγητής της Επιτροπής Περιβάλλοντος, δεν μπορώ παρά να υποστηρίξω αυτά που είπε εδώ ο Πρόεδρος της Επιτροπής Περιβάλλοντος. Πρέπει να υποστηρίξουμε τις τροπολογίες της έκθεσης Taubira-Delannon, πρέπει να διατηρήσουμε μία σκληρή θέση αυστηρής κριτικής για την υποκρισία του Συμβουλίου Υπουργών στον τομέα της βιώσιμης ανάπτυξης.

<SPEAKER ID=41 LANGUAGE="IT" NAME="Vecchi">
Κύριε Πρόεδρε, οι υποχρεώσεις που ανέλαβε η διεθνής κοινότητα στη Διάσκεψη Κορυφής του Ρίο ντε Ιανέϊρο του 1992, αλλά και όλες οι σοβαρότερες αναλύσεις πάνω στην κατάσταση του πλανήτη μας, μας προτρέπουν να υποστηρίξουμε ότι οι παρεμβάσεις υπέρ του φυσικού περιβάλλοντος πρέπει πάντοτε να έχουν μεγαλύτερη προτεραιότητα στον καθορισμό των αναπτυξιακών στρατηγικών. Πρόκειται για ένα σφαιρικό πρόβλημα που πρέπει να αντιμετωπισθεί με μεγάλη αποφασιστικότητα, τόσο στο Βόρειο όσο και στο Νότιο μέρος της υφηλίου.
<P>
Προφανώς, η προστασία και η αξιοποίηση του οικοσυστήματος δεν μπορούν και δεν πρέπει να τεθούν χωριστά από τους προβληματισμούς που αφορούν στην ανάγκη εγγυήσεων στην ανθρωπότητα, και ιδίως στους πληθυσμούς των φτωχοτέρων χωρών για αξιοπρεπείς συνθήκες ζωής και ανάπτυξης.
<P>
Για να μην έχουμε αντιθέσεις μεταξύ περιβάλλοντος και ανάπτυξης, χρειάζεται αυτή η οικολογική μετατροπή της οικονομίας, η οποία μέχρι σήμερα περισσότερο εμφανίζεται στις αγορεύσεις ορισμένων παρά στις συγκεκριμένες επιλογές. Στην πραγματικότητα, σήμερα συνεχίζουμε να καταστρέφουμε το φυσικό περιβάλλον και δεν επιδιώκονται ούτε καν οι ελάχιστοι στόχοι της ανάπτυξης του ανθρώπου.
<P>
Αποτελεί πάντως μεγάλη νίκη του Ευρωπαϊκού Κοινοβουλίου το γεγονός ότι η δράση της Ευρωπαϊκής Ένωσης στο πλαίσιο της συνεργασίας με τις αναπτυσσόμενες χώρες, έχει αρχίσει, εδώ και μερικά χρόνια, να περιλαμβάνει και παρεμβάσεις περιβαλλοντικού χαρακτήρα. Όμως, ο στόχος της βιώσιμης ανάπτυξης πρέπει ταυτόχρονα να συσχετισθεί με όλες τις πολιτικές και όλες τις υφιστάμενες παρεμβάσεις.
<P>
Η πρόταση κανονισμού, που τώρα εξετάζουμε σε δεύτερη ανάγνωση, θα πρέπει να περιλάβει και τις τροπολογίες που προτάθηκαν από το Κοινοβούλιο, και αυτό για να μπορέσουμε να αντιμετωπίσουμε καλύτερα τις μεγάλες περιβαλλοντικές προκλήσεις. Δεν μπορεί πάντως να μην ανησυχήσουμε για το γεγονός ότι οι οικονομικοί πόροι που θα διατεθούν για αυτές τις δράσεις, κινδυνεύουν να παραμείνουν μόνο συμβολικοί. Παρ' όλα αυτά, προτρέπουμε το Κοινοβούλιο να εγκρίνει τις τροπολογίες που προτάθηκαν από την Επιτροπή Ανάπτυξης και Συνεργασίας ως κίνητρο για την εντατικοποίηση και τον χαρακτηρισμό των δράσεων υπέρ του περιβάλλοντος και της βιώσιμης ανάπτυξης που η Ευρωπαϊκή Ενωση είναι σε θέση να ξεκινήσει μαζί με τους εταίρους της των χωρών του νοτίου ημισφαιρίου.
<P>
(Χειροκροτήματα)

<SPEAKER ID=42 LANGUAGE="DE" NAME="Gόnther">
Κύριε Πρόεδρε, θα ήθελα, κατ' αρχήν, να ευχαριστήσω την εισηγήτρια, η οποία συνέταξε την έκθεση με ιδιαίτερη επιμέλεια. O αριθμός των τροπολογιών δείχνει ότι η Eπιτροπή Aνάπτυξης και Συνεργασίας παίρνει πολύ στα σοβαρά το θέμα και ότι ασχολήθηκε έντονα μ' αυτό.
<P>
Όλοι διαπιστώνουμε, ασφαλώς, ότι ελάχιστα έγιναν προηγουμένως στον τομέα αυτό και ότι η περιβαλλοντική πτυχή δεν λαμβάνονταν αρκετά υπόψη πάντα. Bλέπουμε από την άλλη μεριά μια εξέλιξη, που μόλις και μετά βίας θα μπορέσουμε να ανακόψουμε, αν σκεφθούμε μόνο τα σχέδια μιας χώρας όπως η Kίνα, όσον αφορά τη μηχανοκίνησή της. Tολμώ να στοιχηματίσω πως η μηχανοκίνηση αυτή δεν θα γίνει με την πιο σύγχρονη τεχνολογία, αλλά με την τεχνολογία της οποίας την πολυτέλεια μπορούν να έχουν γενικώς οι άνθρωποι της χώρας αυτής, στο κατώφλι μιας τέτοιας ανάπτυξης.
<P>
Mιλάμε στην έκθεση αυτή για την αειφορία των περιβαλλοντικών μέτρων. Nομίζω πως η αειφορία θα πρέπει να είναι ένα κριτήριο για όλα τα μέτρα ανάπτυξης, όπου και αν τα παίρνουμε αυτά, άσχετα αν είναι στον τομέα της υγείας, στον τομέα της παιδείας, ή όπως εδώ στον τομέα του περιβάλλοντος. O προλαλήσας επεσήμανε ήδη ότι στην Eπιτροπή Aνάπτυξης υπερασπισθήκαμε το δημοσιονομικό κονδύλιο B7-504, κι ελπίζω να αντέξουμε.
<P>
Φυσικά, δεν είναι αυτά ποσά με τα οποία μπορούμε να βελτιώνουμε σταθερά το περιβάλλον σ' ολόκληρο τον κόσμο, αλλά θέλουμε, ως γνωστόν, να ενισχύουμε πιλοτικά προγράμματα, κατά κύριο λόγο. Στις τροπολογίες που ξανακαταθέσαμε, επισημάναμε κυρίως και τις τοπικές πρωτοβουλίες. Aυτό όμως δε σημαίνει, πως θα πρέπει κανείς να απαλλάξει από την ευθύνη τις κυβερνήσεις των αναπτυσσομένων χωρών. Όλοι γνωρίζουμε πόσο δύσκολο είναι, για μερικές απ' αυτές, να αντιμετωπίσουν τα προβλήματα της περιβαλλοντικής προστασίας και κυρίως μια σταθερή προστασία του περιβάλλοντος.
<P>
Παραλείψεις της κυβέρνησης δεν μπορούν να αντισταθμιστούν με τοπικές πρωτοβουλίες. Δεν είναι σωστό, για παράδειγμα, οι κυβερνήσεις να χορηγούν άδειες για μεγαλεπήβολα προγράμματα υλοτομήσεων και από την άλλη μεριά οι τοπικές πρωτοβουλίες να είναι υπεύθυνες για την αναδάσωση. Aναρωτιέμαι, επίσης, κατά πόσον με τέτοια φυλλάδια, για τα οποία δεν γνωρίζω καν αν έχουν γίνει από χαρτί μη προερχόμενο από ξύλο, μπορούμε να τασσόμαστε διαρκώς υπέρ της διατήρησης ενός υγιούς και βιολογικά άψογου περιβάλλοντος.

<SPEAKER ID=43 LANGUAGE="IT" NAME="Baldi">
Κύριε Πρόεδρε, κκ. συνάδελφοι, με πρωτοβουλία του Ευρωπαϊκού Κοινοβουλίου έχει δημιουργηθεί στο προϋπολογισμό το κονδύλιο Β7-6200 για την προώθηση της περιβαλλοντικής διάστασης στη διαδικασία ανάπτυξης των αναπτυσσομένων χωρών και τη συμβολή για την βελτίωση των συνθηκών ζωής των τοπικών πληθυσμών. Η λέξη κλειδί που χρησιμοποιήθηκε είναι η «διατηρήσιμη» και όχι «βιώσιμη» ανάπτυξη: πράγμα το οποίο σημαίνει την πραγματοποίηση μεταβολών στα πρότυπα ανάπτυξης, παραγωγής, κατανάλωσης και σημερινού τρόπου ζωής, με σκοπό τον βαθμιαίο προσανατολισμό των ανθρωπίνων δραστηριοτήτων και της ανάπτυξης προς μορφές διατηρήσιμες, δηλαδή αποδεκτές, που να μας επιτρέπουν να ζούμε σε ένα αποδεκτό περιβάλλον που ταυτόχρονα θα εγγυάται ένα καλό επίπεδο κοινωνικής ευμάρειας και υγείας για όλους.
<P>
Ο στόχος είναι σίγουρα φιλόδοξος και η επίτευξή του εξαρτάται από το συντονισμό και τη συνοχή των πολιτικών στρατηγικών που σκεπτόμαστε να ξεκινήσουμε, όπως και από μία ουσιαστική ένταξη της περιβαλλοντικής διάστασης σε όλες τις πολιτικές, ώστε να περιοριστούν, όσο είναι δυνατό, οι συνεχείς πιέσεις που εξαντλούν τους φυσικούς πόρους, υποβαθμίζοντας συνεπώς το περιβάλλον και, τελικά, την ποιότητα ζωής.
<P>
Οι δράσεις που πρέπει να ξεκινήσουμε πρέπει να λάβουν υπόψη τους πέντε τομείς των οποίων τα χαρακτηριστικά έχουν άμεση αλληλεπίδραση: βιομηχανία, ενέργεια, μεταφορές, γεωργία και τουρισμό. Το νέο αυτό όργανο πρέπει συνεπώς να συνδυάσει ευελιξία, προσαρμοστικότητα και αποτελεσματικότητα για να παράσχει σημαντικά πρωτοποριακά αποτελέσματα στις αναπτυσσόμενες χώρες.
<P>
Συγχαίρω την εισηγήτρια και τον εισηγητή, τον Πρόεδρο της Επιτροπής Ανάπτυξης. συμφωνούμε όταν τονίζεται η ποιοτική πρόοδος που μας παρουσιάζει η πρόταση αυτή, όμως λυπούμαστε για τα πενιχρά οικονομικά μέσα που διατίθενται: μόνο 15 εκατ. ECU. Υποστηρίζουμε συνεπώς την εισηγήτρια και όταν προτείνει να ενταχθεί εκ νέου, σε δεύτερη ανάγνωση - με μοναδική εξαίρεση την τροπολογία 1 - το σύνολο των τροπολογιών που υποβλήθηκαν σε πρώτη ανάγνωση.

<SPEAKER ID=44 LANGUAGE="NL" NAME="Eisma">
Πρόεδρε, φαίνεται ότι τον τελευταίο καιρό η περιβαλλοντική πολιτική χάνει ένα μέρος από την αίγλη της. Αναφερόμαστε διαρκώς στη σημασία που έχει η ενσωμάτωση του περιβάλλοντος σε άλλους πολιτικούς τομείς, παράλληλα όμως περικόπτουμε τα κονδύλια μίας άλλης θέσης του προϋπολογισμού τα οποία θα επέτρεπαν αυτήν ακριβώς την ενσωμάτωση. Όπως γνωρίζουν όλοι, το Μάιο, το Κοινοβούλιο ενέκρινε 44 τροπολογίες οι οποίες αποσκοπούσαν στην προώθηση της ενσωμάτωσης του περιβάλλοντος και της αναπτυξιακής συνεργασίας. Από αυτές το Συμβούλιο υιοθέτησε μόνο τρεις. Εκτός αυτού, θεωρώ ιδιαιτέρως περίεργο το γεγονός ότι το Συμβούλιο περιόρισε τη διάρκεια των προγραμμάτων σε τρία έτη. Πώς μπορεί να συνδεθεί αυτό με την προσπάθεια που απαιτείται να καταβληθεί μακροπρόθεσμα στον τομέα; Επίσης, μας ξενίζει ιδιαιτέρως το γεγονός ότι το Συμβούλιο ενέκρινε τη διάθεση μόνο 45 εκατομμυρίων Ecu, δηλαδή 15 εκατομμυρίων το χρόνο. Το ποσό αυτό πρέπει οπωσδήποτε να αυξηθεί και πιστεύω ότι η τροπολογία που κατατέθηκε από την Επιτροπή Ανάπτυξης και Συνεργασίας, σχετικά με την αύξηση του προϋπολογισμού το 2000 κατά 50 εκατομμύρια, πρέπει οπωσδήποτε να υποστηριχθεί. Η διάθεση των πόρων αυτών είναι απαραίτητη για την προαγωγή της βιώσιμης ανάπτυξης στις αναπτυσσόμενες χώρες. Πρόκειται για την αποψίλωση, τη διάβρωση του εδάφους, τη ρύπανση και την απερήμωση. Πρέπει όμως να θέσουμε προτεραιότητες. Από την άποψη αυτή συμφωνώ με τον εισηγητή ότι η πολιτική μας πρέπει να επικεντρωθεί σε καινοτόμα προγράμματα, όπως είναι η εκμετάλλευση της ηλιακής ενέργειας, και σε πρότυπες δράσεις. Όπως είναι φυσικό, πρέπει να λάβουμε υπόψη τις επιτόπιες ανάγκες του περιβάλλοντος και του πληθυσμού; αυτό είναι σαφές. Δεν πρέπει όμως να περιορίσουμε τις ενέργειές μας στην ύπαιθρο, αλλά να ασχοληθούμε και με τις μεγάλες πόλεις που αντιμετωπίζουν τεράστια προβλήματα με τα απόβλητά τους.
<P>
Ελπίζω ότι το Συμβούλιο θα υιοθετήσει, σε δεύτερη ανάγνωση, τις συστάσεις του Ευρωπαϊκού Κοινοβουλίου και ότι θα υπογραμμίσει τη σημασία της βιώσιμης ανάπτυξης, όχι μόνο με λόγια, αλλά και με έργα.

<SPEAKER ID=45 LANGUAGE="DE" NAME="Telkδmper">
Kύριε Πρόεδρε, η εισηγήτρια υπέβαλε μια έκθεση στην οποία επένδυσε πολύ ζήλο, μια έκθεση που είναι απαραίτητη, επειδή για το δημοσιονομικό κονδύλιο B7-5040 ζητούνται πιστώσεις τέτοιου ύψους που δεν διατίθεται. Περιέγραψε γιατί χρειάζονται οι πιστώσεις αυτές; για διαφώτιση, για πρότυπες πρωτοβουλίες, για βασικές ομάδες, για MKO, για συνδέσμους, για την αειφόρο οικονομία, για την πολεοδομία, για την ενίσχυση τοπικών πρωτοβουλιών, για μια μικρότερη επιβάρυνση του κλίματος, για την οικονομία, για τη διατήρηση της ποικιλίας των ειδών και για πολλά άλλα.
<P>
Aλλά γι' αυτό το κονδύλιο διαθέτουμε μόνο 15 εκατ. Ecu, για τρία χρόνια. Nομίζω πως είναι λιγότερα κι από ψίχουλα. Δεν είναι παρά μόνο ένα φύλλο συκής. Δεν είναι γελοίο, αλλά επαίσχυντο. Tο δημοσιονομικό αυτό κονδύλι είναι ψεύτικο, ενόψει της περιβαλλοντικής καταστροφής που προκαλούμε στις χώρες αυτές. Όταν στην έκθεση αναφέρεται ότι θα ακολουθήσουμε μια πράσινη εθνική οικονομία - και πράσινη εδώ εννοείται με την έννοια της αειφορίας - αναρωτιέμαι ποια είναι η έκταση της καταστροφής του περιβάλλοντος μονάχα εξαιτίας του τρόπου διαχείρισης, της νοοτροπίας και της πολιτικής της Eυρωπαϊκής Ένωσης;
<P>
Δεν θα πρέπει να πάω τόσο μακριά όσο η κ. Gόnther και να παραπέμψω στην Kίνα. Έχετε δίκιο, φυσικά; η παραγωγή αυτοκινήτων στην Kίνα είναι καταστροφική. Aλλά ποιος παράγει εκεί άραγε; Ως γερμανός γνωρίζω πως θα είναι η Mercedes-Benz, η Volkswagen, η Porsche. Aυτή είναι η λογική που ακολουθούμε εδώ με τα διευρωπαϊκά δίκτυα. Tο κεφάλαιο που φεύγει από εκεί έρχεται στη συνέχεια σε μας, επειδή απελευθερώνουμε τις αγορές, επειδή διαδίδουμε σε παγκόσμια κλίμακα μια μορφή οικονομίας, με την οποία προωθούμε τον τρόπο αυτό παραγωγής.
<P>
Στο Pίο λέχθηκε ότι θα περιορίσουμε τις εκπομπές CO2 από τις μεταφορές. Ποια είναι η κατάσταση σήμερα; Δεν έγινε τίποτε απ' αυτά που υποσχεθήκαμε για να περιορίσουμε τις εκπομπές. Γνωρίζουμε ότι οι εκπομπές αυτές μέχρι το 2020 θα διπλασιαστούν. Aναλογισθείτε μόνο τι βουνά από χρέη θα προκύψουν, αν στη Mανίλα κατασκευαστεί ένα πυρηνικό εργοστάσιο σ' ένα φαράγγι, και στη συνέχεια η κατασκευή του δεν θα μπορέσει να ολοκληρωθεί, επειδή υπάρχουν σεισμοί εκεί, αλλά οι άνθρωποι θα πρέπει να αναλάβουν το κόστος, θα πρέπει δηλαδή να πληρώσουν τα έξοδα της βιομηχανίας μας. Πώς θα το κάνετε αυτό με 5 εκατ. Ecu;
<P>
Aν λοιπόν θέλουμε να κάνουμε αναπτυξιακή πολιτική, θα πρέπει να καταβάλουμε προσπάθειες, ειδικά σ' αυτούς τους τομείς. Θα πρέπει να καταβάλουμε προσπάθειες στη Schell, στη Nιγηρία, όπου το έδαφος είναι μολυσμένο, στις εισαγωγές τροπικής ξυλείας στην Kοινότητά μας, εξαιτίας των οποίων μολύνεται το πόσιμο ύδωρ, στην παραγωγή ενέργειας, στην παραγωγή αυτοκινήτων.

<SPEAKER ID=46 LANGUAGE="EN" NAME="Andrews">
Κύριε Πρόεδρε, συγχαίρω την εισηγήτρια για την εξαίρετη έκθεσή της και υποστηρίζω πλήρως τις τροπολογίες της.
<P>
Η ιδέα της αειφόρου ανάπτυξης είναι κρίσιμη για την ευημερία των αναπτυσσομένων χωρών. Τα Μέλη θα θυμούνται ότι το Ευρωπαϊκό Κοινοβούλιο ήταν εκείνο που εισήγαγε το 1982 μια νέα γραμμή στον προϋπολογισμό με στόχο την ενθάρρυνση των αναπτυσσομένων χωρών ώστε να λαμβάνουν υπόψη τους κατά την αναπτυξιακή διαδικασία την περιβαλλοντική διάσταση και για να βελτιώνουν τις συνθήκες διαβίωσης των αυτόχθονων πληθυσμών. Λυπούμεθα εξαιρετικά για το πολύ χαμηλό επίπεδο των χρηματοδοτικών πόρων που έχουν διατεθεί προς υποστήριξη της παρούσης πρότασης.
<P>
Είμαι βέβαιος ότι η ιρλανδική προεδρία συμφωνεί με την εισηγήτρια για το θέμα της χρηματοδότησης, την οποία τη βρίσκω εξευτελιστική. Η πρόταση στοχεύει στην επέκταση του 5ου Περιβαλλοντικού Προγράμματος Δράσης μέχρι το τέλος του αιώνα. Έχει έρθει η ώρα για την ανανέωση της πολιτικής δέσμευσης στο πρόγραμμα.
<P>
Η Ευρωπαϊκή Ένωση έχει ένα ολοένα και πιο σημαντικό ρόλο στην ενίσχυση της προστασίας του περιβάλλοντος, όχι μόνο σε κοινοτικό επίπεδο αλλά και στις αναπτυσσόμενες χώρες. Τα κύρια συμπεράσματα της αξιολόγησης του Ευρωπαϊκού Οργανισμού Περιβάλλοντος, η οποία εκτελέστηκε ως μέρος της διαδικασίας αναθεώρησης του 5ου Προγράμματος Δράσης της ΕΕ για το Περιβάλλον υπογραμμίζουν τις ακόλουθες προτεραιότητες: πρώτον, μολονότι επιτυγχάνεται κάποια πρόοδος σχετικά με τη μείωση ορισμένων πιέσεων στο περιβάλλον, αυτή δεν είναι επαρκής για να βελτιώσει τη γενική ποιότητα του περιβάλλοντος ούτε και να συμβάλει προς την κατεύθυνση της βιωσιμότητας. Δεύτερον, εάν οι πολιτικές μας δεν εντατικοποιηθούν οι πιέσεις που ασκούνται στο περιβάλλον θα συνεχίσουν να επιβαρύνουν υπερβολικά τόσο την ανθρώπινη υγεία όσο και την αφομοιωτική ικανότητα του ιδίου του περιβάλλοντος. Τρίτον, οι δράσεις οι οποίες έχουν αναληφθεί μέχρι σήμερα δεν πρόκειται να οδηγήσουν στην πλήρη ενσωμάτωση της περιβαλλοντικής διάστασης μέσα στους οικονομικούς τομείς, ούτε και στην αειφόρο ανάπτυξη. Θα πρέπει να συνεχίσουμε να προωθούμε σε όλα τα επίπεδα τη μεγαλύτερη συνειδητοποίηση εκ μέρους του κοινού για την ανάγκη προστασίας και βελτίωσης του περιβάλλοντος. Χρειάζεται καλύτερη διαχείριση και προστασία του περιβάλλοντος. Είναι πολύ λυπηρό το ότι δεν διατίθενται οι αναγκαίοι πόροι. Όπως είπε ο κ. Telkδmper και άλλοι βουλευτές, το γεγονός αυτό αποτελεί ντροπή και αίσχος. Ελπίζω ότι το Συμβούλιο των Υπουργών θα αναθεωρήσει σχετικά τη θέση του.

<SPEAKER ID=47 LANGUAGE="FR" NAME="Goerens">
Κύριε Πρόεδρε, είναι σκόπιμο να παραμένουμε επιφυλακτικοί όσον αφορά το αποτέλεσμα που θα πρέπει να αναμένουμε από την εφαρμογή του κανονισμού του Συμβουλίου, σχετικά με τις δράσεις που υλοποιούνται σε αναπτυσσόμενες χώρες στον τομέα του περιβάλλοντος, στο πλαίσιο της μακρόχρονης ανάπτυξης.
<P>
Ο συνάδελφος κ. Κouchner μόλις το υπενθύμισε, εξάλλου. Βέβαια οι στόχοι στους οποίους αποβλέπει ο κανονισμός είναι ιδιαίτερα αξιέπαινοι στο μέτρο που η δνωση είναι έτοιμη να αποκτήσει μια πραγματική περιβαλλοντική στρατηγική. Επίσης, το σχέδιο κανονισμού για τον οποίο πρόκειται, πρέπει να θεωρείται ως συμπληρωματικό των υπαρχουσών διατάξεων βοηθειών, μηχανισμών, διαδικασιών και παρεμβάσεων. Παραταύτα, έρχεται κανείς στον πειρασμό να πει ότι ο φιλόδοξος χαρακτήρας των στόχων του εν λόγω κανονισμού δεν είναι ισότιμος παρά με τον μέτριο όγκο των χρηματοδοτικών μέσων που προορίζονται για το σκοπό αυτό. Πράγματι, τα περίπου 15 εκατομμύρια ECU που προβλέπονται για μια περίοδο τριών ετών δεν αποτελούν παρά ένα συμβολικό βήμα στη σωστή κατεύθυνση.
<P>
Κύριε Πρόεδρε, ακόμη κι αν υποστηριχθεί από χρηματοδοτικά μέσα πολύ ανώτερα από αυτά που μόλις ανέφερα, η στρατηγική μακρόχρονης ανάπτυξης της Ένωσης θα προσέκρουε ακόμη σε πλήθος ανεπαρκειών ή κενών που διαθέτει η διεθνής κοινότητα. Ολόκληρη η διεθνής κοινότητα πρέπει να εργαστεί στην κατεύθυνση που σκιαγράφησε ο εισηγητής, και όχι μόνον η Ευρωπαϊκή δνωση. Η Επιτροπή ειδικότερα, πρέπει να βαρύνει με όλο το βάρος της στα διάφορα φόρουμ που περιλαμβάνουν τους άλλους μεγάλους παράγοντες της διεθνούς σκηνής, συγκεκριμένα τις Ηνωμένες Πολιτείες, την Ιαπωνία κτλ, με σκοπό να προωθήσουν, να ενισχύσουν την ιδέα που βρίσκεται στη βάση αυτών των εκθέσεων.
<P>
Έχω κατά νου, ειδικότερα, τον επόμενο κύκλο διαπραγματεύσεων σχετικά με το διεθνές εμπόριο. Ας ελπίσουμε, κύριε Πρόεδρε, ότι η έννοια του μακρόχρονου που συνοδεύει αυτή την έκθεση θα αναφέρεται στην ανάπτυξη και όχι μόνο στο συμβολικό ποσό που χορηγείται στο χρηματοδοτικό τομέα, προκειμένου να ολοκληρωθεί η πολιτική που όλοι ευχόμαστε.

<SPEAKER ID=48 NAME="Παπουτσής">
Κύριε Πρόεδρε, κυρίες και κύριοι βουλευτές, κατ'αρχάς επιτρέψτε μου να ευχαριστήσω τον κ. Kouchner, Πρόεδρο της Επιτροπής Ανάπτυξης και Συνεργασίας του Κοινοβουλίου για την εισαγωγική ομιλία του και την παρουσίαση της έκθεσης την οποία έκανε.
<P>
Το πνεύμα της Συνδιάσκεψης του Ρίο και το Πρόγραμμα Δράσης για τον 21ο αιώνα χαρακτηρίζουν τη συνεργασία της 'Ενωσης για την ανάπτυξη. Σύμφωνα με το άρθρο 130Υ της Συνθήκης, ο κεντρικός στόχος των δραστηριοτήτων μας σ'αυτόν τον τομέα είναι να προωθήσουμε την αειφόρο οικονομική και κοινωνική ανάπτυξη των αναπτυσσόμενων χωρών, και ειδικότερα των φτωχότερων από αυτές τις χώρες. Η 'Ενωση επιδιώκει αυτόν τον στόχο μέσω των αναπτυξιακών της προγραμμάτων και μέσω των σχεδίων μας, καθώς και μέσω των διαπραγματεύσεων σε σφαιρικό επίπεδο.
<P>
Η Ευρωπαϊκή 'Ενωση ανέλαβε τη δέσμευση να θέσει τα περιβαλλοντικά προβλήματα μεταξύ των πρώτων πολιτικών θεμάτων της ημερήσιας διάταξης, ώστε να επιτύχει τη δημόσια συναίνεση που της είναι απαραίτητη για να προχωρήσει περαιτέρω. Σ'αυτό το πλαίσιο έχει σημασία να προετοιμαστεί σωστά η ειδική σύνοδος της Γενικής Συνέλευσης των Ηνωμένων Εθνών τον Ιούνιο του 1997, μία ειδική σύνοδος που θα είναι αφιερωμένη στην επισκόπηση των αποτελεσμάτων της Συνδιάσκεψης του Ρίο. Οι δημοσιονομικοί πόροι και η θεσμική μεταρρύθμιση του μηχανισμού παρακολούθησης θα είναι τα βασικά θέματα της ημερήσιας διάταξης. Τα μέτρα που πρέπει να εφαρμοστούν βάσει του κανονισμού για τα περιβαλλοντικά μέτρα στις αναπτυσσόμενες χώρες εντάσσονται σαφώς σ'αυτό το διεθνές πλαίσιο. Θα παρέχουν βοήθεια ως συμπλήρωμα άλλων κοινοτικών μέσων και θα ενισχύσουν τις δραστηριότητες που εκτελούνται από τα κράτη μέλη ή από τις δραστηριότητες που αναλαμβάνονται διεθνώς, εφ'όσον θα μπορούν να βελτιστοποιήσουν τη συνεργασία στον τομέα του περιβάλλοντος και να ενεργήσουν ως καταλύτης. Η εμπειρία που έχουμε αποκτήσει μέχρι τώρα θα βελτιώσει την συνολική αναπτυξιακή βοήθεια της 'Ενωσης και θα προκαλέσει την παροχή χρηματοδότησης σε μεγαλύτερη κλίμακα μέσω των παραδοσιακών κονδυλίων του κοινοτικού προϋπολογισμού.
<P>
Εκ μέρους της Ευρωπαϊκής Επιτροπής, θα ήθελα να σας ευχαριστήσω για την εξαιρετική εργασία που έκανε το Κοινοβούλιο και ειδικότερα οι εισηγητές, η κ. Taubira Delannon για την Επιτροπή Ανάπτυξης και Συνεργασίας, όπως και ο κ. Pimenta για την Επιτροπή Περιβάλλοντος. Η υψηλού επιπέδου εμπειρία σας, αλλά και η πολιτική δέσμευση την οποία αναλαμβάνετε, ευνοεί την καλή συνεργασία μεταξύ της Ευρωπαϊκής Επιτροπής και του Ευρωπαϊκού Κοινοβουλίου. Η ισχυρή στήριξη που παρέχει το Ευρωπαϊκό Κοινοβούλιο βοήθησε την Ευρωπαϊκή 'Ενωση να γίνει ο βασικός παράγοντας στον τομέα της αειφόρου ανάπτυξης και είμαι βέβαιος ότι οι τροπολογίες που εξετάζονται σήμερα θα καταλήξουν στη σημαντική βελτίωση του Κανονισμού για τα περιβαλλοντικά μέτρα στις αναπτυσσόμενες χώρες.
<P>
Για τους λόγους αυτούς, η Ευρωπαϊκή Επιτροπή βρίσκεται στην ιδιαίτερα ευχάριστη θέση να αποδεχθεί 34 από τις 44 προτεινόμενες τροπολογίες. Ειδικότερα, η Επιτροπή μπορεί να αποδεχθεί ένα τμήμα από τις τροπολογίες 7, 19, 31 και 32, 35 και 40 έως 42. Η Επιτροπή μπορεί να αποδεχθεί πλήρως τις τροπολογίες 1 και 2, 4 έως 6, 8 έως 18, 21 έως 24, 26, 33 και 34, 36, 39 έως και 44. Η Επιτροπή εκτιμά ιδιαίτερα το ότι πολλές τροπολογίες επιδιώκουν να τονίσουν τη σημασία που έχουν η πληροφόρηση και η στενή συνεργασία με τους τοπικούς εταίρους και τις πρωτοβουλίες. Αυτές οι τροπολογίες, επιχειρώντας να αντιμετωπίσουν μια κρίσιμη πτυχή για τη βιωσιμότητα των σχεδίων και των προγραμμάτων, θα βελτιώσουν σημαντικά τη διατύπωση του Κανονισμού.
<P>
'Ενα άλλο κεντρικό θέμα των τροπολογιών του Κοινοβουλίου είναι η ένταξη νέων προτεραιοτήτων και νέων θεμάτων. Τα δημογραφικά θέματα, η υγεία, τα επικίνδυνα απόβλητα και οι περιβαλλοντικές επιπτώσεις, για παράδειγμα, πρέπει να ενταχθούν στον τομέα της εφαρμογής εφόσον καλύπτουν ουσιαστικά στοιχεία της αειφόρου ανάπτυξης. Επιπλέον, θα δοθεί έμφαση στη βοήθεια προς τις αναπτυσσόμενες χώρες έτσι ώστε να μπορέσουν να αντιμετωπίσουν τα προβλήματα που προσδιορίζονται από τις διεθνείς συμβάσεις, ειδικότερα μέσω των προληπτικών μέτρων και της χρησιμοποίησης των ανανεώσιμων πηγών ενέργειας για να μπορέσουν να μετριασθούν οι κλιματικές μεταβολές. Αντίθετα, η Επιτροπή δεν μπορεί να αποδεχθεί τις τροπολογίες 3, 20, 25, 27 έως 30, 37 και 38 και την τροπολογία 43. Και θα ήθελα να εξηγήσω τη θέση αυτή της Επιτροπής. Σε ορισμένες περιπτώσεις, ο δισταγμός της Επιτροπής οφείλεται απλώς και μόνον σε λόγους σύνταξης. Σε ό, τι αφορά τα σημαντικά μέρη, ορισμένες τροπολογίες, όπως για παράδειγμα οι 19, 20, 28 και 30, περιλαμβάνουν στοιχεία τα οποία θα εισαγάγουν κάποια δυσκαμψία που δεν συμβιβάζεται με το στόχο της εγκαινίασης πρότυπων δραστηριοτήτων στον τομέα του περιβάλλοντος. 'Αλλες τροπολογίες, όπως οι τροπολογίες 30, 41 και 42, θα καταλήξουν σε νέους διαδικαστικούς περιορισμούς σε σχέση ειδικότερα με τις απαιτήσεις πληροφόρησης μεταξύ των Οργάνων. Πιστεύουμε ότι αυτό δεν είναι σκόπιμο και θα θέσει σε κίνδυνο την ορθή διαχείριση των κονδυλίων του προϋπολογισμού, λόγω κυρίως των περιορισμένων ανθρωπίνων πόρων των υπηρεσιών της Ευρωπαϊκής Επιτροπής.
<P>
Τέλος, πολλές τροπολογίες είτε θα απαιτήσουν την τροποποίηση των διαδικασιών της Επιτροπής που ισχύουν, όπως π.χ. η τροπολογία υπ'αριθ. 40, είτε θα θίξουν την αρμοδιότητα οργάνωσης της δράσης της που διαθέτει η Ευρωπαϊκή Επιτροπή, όπως για παράδειγμα η τροπολογία υπ'αριθ. 38.
<P>
Κύριε Πρόεδρε, είναι αλήθεια, και όλοι συμφωνούμε σ'αυτό, ότι πολλά έχουν επιτευχθεί τέσσερα χρόνια μετά τη Συνδιάσκεψη των Ηνωμένων Εθνών για το Περιβάλλον και την Ανάπτυξη. Μια σημαντική και αυξανόμενη αναλογία της κοινοτικής βοήθειας επικεντρώνεται στους τομείς προτεραιότητας του προγράμματος δράσης της Συνδιάσκεψης για τον 21ο αιώνα. Και έχουν ληφθεί σημαντικά μέτρα για να βελτιωθούν οι περιβαλλοντικές επιδόσεις των προγραμμάτων παροχής βοήθειας της 'Ενωσης. Η Επιτροπή πιστεύει ότι η έγκριση του Κανονισμού την οποία συζητούμε σήμερα για τα περιβαλλοντικά μέτρα στις αναπτυσσόμενες χώρες θα συμπληρώσει αυτό το κοινοτικό περιβαλλοντικό μέσο.

<SPEAKER ID=49 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί άυριο στις 12.00.

<CHAPTER ID=8>
AIDS στις αναπτυσσόμενες χώρες
<SPEAKER ID=50 NAME="Πρόεδρος">
Η ημερήσια διάταξη προβλέπει τη σύσταση για δεύτερη ανάγνωση (Α4-0341/96), εξ ονόματος της Επιτροπής Ανάπτυξης και Συνεργασίας, σχετικά με την κοινή θέση που καθόρισε το Συμβούλιο εν όψει της εγκρίσεως του κανονισμού του Συμβουλίου σχετικά με τις δράσεις στον τομέα του HIV/AIDS στις αναπτυσσόμενες χώρες (C4-0372/96-95/0164(SYN)) (Eισηγήτρια: η κ. Andre-Leonard).

<SPEAKER ID=51 NAME="Andrι-Lιonard">
Κύριε Πρόεδρε, φτώχεια και κίνδυνος μόλυνσης από το ΑΙDS δυστυχώς πηγαίνουν μαζί. Πρέπει να δράσουμε γρήγορα γιατί η καταπολέμηση της μετάδοσης της επιδημίας είναι ένας πραγματικός αγώνας ταχύτητας με το χρόνο. Σήμερα ο αριθμός των ανθρώπων που έχουν προσβληθεί αποό τον ιό VIH, εκτιμάται σε 17 εκατομμύρια, και σύμφωνα με τις προβολές στο μέλλον που έχουν εκπονηθεί από τον ΠΟΥ, αναμένεται ότι από τώρα μέχρι το έτος 2000 ο αριθμός αυτός θα φθάσει τα 40 εκατομμύρια, και πρόκειται για την αισιόδοξη υπόθεση.
<P>
Η επιδημία προσβάλλει ταυτόχρονα το Βορρά και το Νότο, αλλά οι αναπτυσσόμενες χώρες είναι κατά πολύ οι περισσότερο επιβαρυμμένες, δεδομένου ότι συναντάμε το 80 % των προσβεβλημένων ατόμων. Αντίθετα, αναμφισβήτητα, υπάρχει μια θεραπευτική ανισότητα που προσβάλλει το Νότο. Οι αρνητικές επιπτώσεις της επιδημίας σε ορισμένες χώρες της Αφρικής και της Ασίας είναι από εδώ και στο εξής σοβαρότατες, γιατί εξαλείφοντας πρωτίστως τον ενεργό πληθυσμό, κλονίζεται η καρδιά του κοινωνικοοικονομικού ιστού.
<P>
Το 1986, η ΠΟΥ εφάρμοσε ένα παγκόσμιο πρόγραμμα καταπολέμησης του ΑΙDS. Η Ευρώπη πήρε τη σκυτάλη το 1987 και 1988. Το πρόγραμμα αυτό διευρύνθηκε σε όλες τις αναπτυσσόμενες χώρες.
<P>
Χρηματοδοτήθηκαν διακόσια είκοσι προγράμματα, για 85 χώρες, εν μέρει από τους πόρους του Ευρωπαϊκού Ταμείου Αναπτύξεως, που είναι ουσιαστικά το μόνο όργανο που επιτρέπει την υλοποίηση μιας κοινής πολιτικής ανάπτυξης προς τις αναπτυσσόμενες χώρες. Κλείνουν δέκα χρόνια από την παρέμβαση της διεθνούς κοινότητας για την απόπειρα περιορισμού των επιπτώσεων της επιδημίας. δχουμε εξαγάγει διάφορα διδάγματα που επιτρέπουν προσαρμογή των προσεγγίσεων για το μέλλον.
<P>
Ως εισηγήτρια, θέλησα να προσδιορίσω βάσει όλων αυτών των διαπιστώσεων, τις προτεραιότητες που πρέπει να υποστηριχθούν έτσι ώστε η επιδημία του ΑΙDS στις αναπτυσσόμενες χώρες να παύσει να είναι μοιραία. Για τον λόγο αυτό, στο παρόν πρόγραμμα βοήθειας πρέπει, πριν απ' όλα να δοθεί προτεραιότητα. Δεδομένης της έλλειψης διαθέσιμων μέσων, που είναι λυπηρή, πρέπει λοιπόν, να συγκεντρωθούμε αποκλειστικά στην πρόληψη. Η ανεπάρκεια κεφαλαίων εμφανίζεται σαν ένα μοτίβο της ευρωπαϊκής πολιτικής ανάπτυξης, παρόλο που η Ευρώπη είναι ο κύριος χρηματοδότης της αναπτυξιακής βοήθειας.
<P>
Η δνωση έχει ήδη αφιερώσει 320 εκατομμύρια ECU για την καταπολέμηση του ΑΙDS στις αναπτυσσόμενες χώρες, αλλά δεν πρέπει να βαυκαλιζόμαστε. Αν ένα νέο φάρμακο για την καταπολέμηση της νόσου τελειοποιείτο, η υπερβολική τιμή του δε θα μας επέτρεπε να θεραπεύσουμε τα εκατομμύρια οροθετικών του τρίτου κόσμου. Στην πραγματικότητα, οι αριθμοί που αναφέρονται είναι 15.000 δολλάρια ετησίως και για κάθε ασθενή. Πρέπει λοιπόν να συγκεντρώσουμε τις δράσεις αυτές στην πρόληψη και κατά προτεραιότητα στις πιο φτωχές χώρες, κατά το δυνατό, και να επενδύσουμε μαζικά και προληπτικά στις χώρες που η επιδημία είναι ακόμη μόνο στην αρχή της, γιατί εκεί υπάρχουν οι μεγαλύτερες πιθανότητες ανακοπής της μετάδοσής της.
<P>
Η πρόληψη θα πρέπει να αφορά κυρίως τα φτωχότερα στρώματα και τις ομάδες κινδύνου, καθώς οι παραπάνω αντιδρούν καλύτερα σε αυτού του τύπου τις εκστρατείες ενημέρωσης. Η ενημέρωση σχετικά με τη σεξουαλική υγεία συνδέεται κυρίως με τις συμβουλές στις μητέρες οικογενειών και στα νέα κορίτσια, αλλά θα πρέπει να απευθύνεται επίσης στον άρρενα πληθυσμό που υποτιμά το πρόβλημα. Η αποτελεσματικότητα του προγράμματος εξαρτάται, εκτός από την αληθινή πολιτική δέσμευση σε όλα τα επίπεδα, και από μια ενεργό συνεργασία ανάμεσα σε όλα τα ενδιαφερόμενα άτομα, μια ενίσχυση των αξιόλογων μέσων.
<P>
Από την άποψη αυτή, η μείωση του προϋπολογισμού ανάπτυξης είναι λυπηρή. Πρέπει να βοηθήσουμε να ανακοπεί η επιδημία μέσω μιας στρατηγικής που να λαμβάνει υπόψην τα προβλήματα που συνδέονται με την υπανάπτυξη, όπως η φτώχεια, ο υπερπληθυσμός, ο υποσιτισμός. Η έλλειψη εκπαίδευσης είναι ο κύριος υπεύθυνος αυτών των πληγών. Για να αντιδράσουμε, το ζητούμενο είναι να ενσωματωθεί πλήρως η ενημέρωση σχετικά με το AIDS και την πρόληψή του στο σύνηθες πρόγραμμα υγειονομικής πρόληψης. Θα πρέπει επίσης να εκπαιδευθεί το ιατρικό και παραϊατρικό προσωπικό που είναι απαραίτητο γι' αυτή την εργασία. Οι ενδιαφερόμενες ομάδες πρέπει να έχουν εύκολη πρόσβαση στην ενημέρωση και, κυρίως, στα μέσα προστασίας μέσω μαζικής διανομής προφυλακτικών, δωρεάν ή σε χαμηλή τιμή.
<P>
Τα υπάρχοντα κέντρα οικογενειακού προγραμματισμού είναι εκείνα που πρέπει ταυτόχρονα, να ενημερώνουν το κοινό, τόσο όσον αφορά τον περιορισμό του αριθμού εγκυμοσυνών, όσο και για τα μέσα προστασίας από το AIDS. Στην έκθεσή μου, θέλησα να επαναπροσδιορίσω τις ομάδες στόχους και τις ομάδες κινδύνου. Πρόκειται για πολιτικές προσωπικότητες, εκπροσώπους θρησκευτικών κοινοτήτων, εκπαιδευτικούς, ειδικούς σε θέματα υγείας και εκπαίδευσης. Οι ομάδες αυτές πρέπει να προσκληθούν σε εθελοντική συνεργασία, με εξετάσεις και την εφαρμογή μέτρων προστασίας.
<P>
Θα ήθελα να επιμείνω σε μια ιδιαίτερη προστασία των παιδιών. Τα παιδιά των δρόμων, λόγω έλλειψης άλλων πόρων διαβίωσης, αναγκάζονται συχνά, να εκπορνεύονται. Περισσότερο έχουν πληγεί τα παιδιά που έχουν μολυνθεί τα ίδια, ή που έχουν χάσει τους γονείς τους λόγω της νόσου. Υπάρχουν αρκετές εκατοντάδες χιλιάδες στον κόσμο.
<P>
Θα επιθυμούσα να καταλήξω επισημαίνοντας ότι χάρις σ' ένα πρόγραμμα καταπολέμησης των Σεξουαλικά Μεταδιδόμενων Ασθενειών (ΜST), η Τανζανία πέτυχε να μειώσει κατά 42 % την εμφάνιση των μολύνσεων. Τα αποτελέσματα αυτά αποτελούν μια πραγματική ενθάρρυνση. Θα ήθελα επίσης να υποβάλω τα σέβη μου στις μη-κυβερνητικές οργανώσεις, οι οποίες είναι ικανές να επηρεάσουν τις πιο ευάλωτες ομάδες του πληθυσμού. Τέλος, θα ήθελα να επιμείνω προκειμένου το Κοινοβούλιο να υλοποιήσει όλα τα σημεία και κυρίως, να κερδίσει ένα τιμητικό εύσημο εγκρίνοντας την τροπολογία 18 σχετικά με την πραγματοποίηση μιας μελέτης με αντικείμενο τη δημιουργία μηχανισμού αλληλεγγύης που να επιτρέψει τη μείωση της κραυγαλέας θεραπευτικής ανισότητας που υφίσταται μεταξύ Βορρά και Νότου.
<P>
Γίνεται όλο και πιο αληθοφανές ότι θα κατορθώσουμε να εξαλείψουμε το AIDS τα προσεχή έτη. Αυτά τα υποσχόμενα φάρμακα θα είναι προσιτά σε όλους, χωρίς διάκριση, μεταξύ πλουσίων και φτωχών πληθυσμών, χωρίς φυλετικές, εθνικιστικές, πολιτιστικές ή θρησκευτικές διακρίσεις. Η νόσος, όπως η ρύπανση, δεν γνωρίζει σύνορα, ας το συνειδητοποιήσουμε γιατί πρόκειται για το μέλλον του πλανήτη μας.

<SPEAKER ID=52 LANGUAGE="EN" NAME="Kinnock, Glenys">
Κύριε Πρόεδρε, το πρόσφατο συνέδριο του Βανκούβερ είχε πράγματι τον τίτλο «Ένας κόσμος, Μία ελπίδα», αλλά πολύ σύντομα κατέστη ολοφάνερο ότι όταν το θέμα φτάνει στην αντιμετώπιση της ασθένειας αυτής υπάρχουν δύο κόσμοι. Όπως είπε με σαφήνεια η εισηγήτρια, οι δύο αυτοί κόσμοι υπάρχουν εξ αιτίας της φτώχειας που μαστίζει τον αναπτυσσόμενο κόσμο. Η οποιαδήποτε ιατρική ανακάλυψη συνοδεύεται από ένα πανάκριβο τιμολόγιο, ένα τιμολόγιο που το 90 % των ατόμων που έχουν προσβληθεί από AIDS δεν έχουν να πληρώσουν.
<P>
Μία γυναίκα από τη Ζιμπάμπουε που μίλησε στο συνέδριο είπε ότι αυτό θα έπρεπε να μετονομαστεί σε «Τρίτος κόσμος, Καμία ελπίδα» και ότι αυτή ήταν η άποψή της για την εντελώς διαφορετική κατάσταση που ισχύει στον τρίτο κόσμο. Όπως είπε η κ. Andrι-Lιonard, κάποιες μάχες έχουν κερδηθεί. Έχουμε διαπιστώσει εκπαιδευτικές μεταβολές στην Ταϋλάνδη και την Ουγκάντα οι οποίες έφεραν κάποια βελτίωση. Έχουμε δει το πρόγραμμα STD να έχει σημαντικές επιπτώσεις στην Τανζανία: η ανθρωπολογική μελέτη που έγινε εκεί έδειξε μείωση της τάξεως του 42 % στην ομάδα πληθυσμού που εξετάστηκε. Υπάρχουν επίσης νέες παρεμβάσεις κατά τη διάρκεια των τοκετών οι οποίες έχουν επίσης καλά αποτελέσματα στην αποφυγή των μολύνσεων των βρεφών από μητέρες που έχουν προσβληθεί από το AIDS. Η μείωση αυτή εκτιμάται στο 8 %, γεγονός που είναι αξιόλογο.
<P>
Θα πρέπει να διερωτηθούμε: γιατί άραγε στη Μποτσουάνα, στην Ασία και στη Νότια Αφρική διαπιστώνουμε αύξηση των περιστατικών; Τι συμβαίνει σ' αυτές τις χώρες και γιατί συμβαίνει; Το περασμένο Σαββατοκύριακο ήμουν στη Βιρμανία. Εκεί δεν αναγνωρίζουν επίσημα την ύπαρξη του AIDS και εάν κάποια πόρνη βρεθεί να έχει επάνω της προφυλακτικό τότε τιμωρείται με ένα χρόνο φυλακή. Θα πρέπει να μάθουμε επίσης για ποιον λόγο πολλά από τα προγράμματά μας δεν αναγνωρίζουν τη μειονεκτική θέση των γυναικών και δεν διαχωρίζουν, όπως εδήλωσε σε κάποια άλλη ευκαιρία η Επιτροπή, τα δύο φύλα. Θα ήθελα να πληροφορηθώ από την Επιτροπή ποιες έρευνες έχουν γίνει για να παρασχεθεί αποτελεσματική προστασία στις γυναίκες, τα φάρμακα που μπορούν να χρησιμοποιήσουν για να προστατευθούν και εάν συνεργαζόμαστε με φαρμακευτικές εταιρείες για να επιτύχουμε κάτι τέτοιο.
<P>
Τέλος, πρόκειται άραγε να συνεργαστεί η Επιτροπή με τις φαρμακευτικές εταιρείες ούτως ώστε στο πλαίσιο συμφωνιών παροχής αδειών να μειωθούν οι τιμές των φαρμάκων, δοθέντος ότι κάτι τέτοιο θα είχε ουσιαστική επίπτωση στα μέσα που χρησιμοποιούμε προς αντιμετώπιση της εξάπλωσης του ιού HIV και του AIDS;

<SPEAKER ID=53 LANGUAGE="DE" NAME="Liese">
Kύριε Πρόεδρε, και σ' αυτή την περίπτωση θα ήθελα να ευχαριστήσω την εισηγήτρια κ. Andrι-Lιonard, εξ ονόματος της Oμάδας του EΛK, για τη δουλειά που έκανε. Nομίζω πως είμαστε σύμφωνοι σε πολλά σημεία και καταλήξαμε σε καλές συμβιβαστικές λύσεις, καθώς και σε προτάσεις βελτίωσης της κοινής θέσης.
<P>
Tο Aids στις αναπτυσσόμενες χώρες είναι ένα θέμα που δεν ενδιαφέρει ίσως τόσο πολύ τα μέσα ενημέρωσης, αυτή τη στιγμή, κι εν πάση περιπτώσει δεν συζητείται τόσο έντονα στην κοινή γνώμη. Παρόλα αυτά είναι καταστροφή αυτό που γίνεται εκεί καθημερινά, και είναι σημαντικό εμείς εδώ, ως Eυρωπαϊκό Kοινοβούλιο, να στείλουμε ένα σαφές μήνυμα και να πούμε ότι το θέμα αυτό είναι πολύ σημαντικό για μας.
<P>
Aναφέρθηκε επανειλημμένα εδώ ότι φαίνεται να υπάρχει κάποια αλλαγή στο θέμα της θεραπείας. Aλλά, πρώτον, δεν είναι ακόμη σίγουρο τι θα βγει μακροπρόθεσμα απ' αυτήν και, δεύτερον, είναι δυστυχώς αλήθεια πως αυτή η θεραπεία δεν θα γίνει ενδεχομένως ποτέ προσιτή, οικονομικά, για τους ανθρώπους στις αναπτυσσόμενες χώρες. Θα πρέπει να παραδεχθούμε ξεκάθαρα ότι κάτι θα πρέπει να κάνουμε γι' αυτό. Θα πρέπει να προσπαθήσουμε να βοηθήσουμε όλους τους ανθρώπους. Δεν μπορούμε να θεωρούμε την πρόληψη και την προφύλαξη σαν το πιο βασικό στοιχείο, αλλά οφείλουμε να χρησιμοποιούμε γι' αυτήν και αυξημένες πιστώσεις απ' αυτό το κονδύλιο. Oφείλουμε επίσης να ενεργούμε απαλλαγμένοι από ιδεολογίες - κι αυτό το λέω ελεύθερα και ειλικρινά: Όλοι γνωρίζουμε πως τα προφυλακτικά είναι ένα από τα κλειδιά για την επίλυση του προβλήματος και το σπουδαιότερο μέσο πρόληψης. Γι' αυτό και η τροπολογία υπ' αριθ. 12 είναι σημαντική, και το Eυρωπαϊκό Kοινοβούλιο θα πρέπει να πει ξεκάθαρα ότι τα προφυλακτικά είναι ένα κλειδί για την επίλυση του προβλήματος.
<P>
Παράλληλα όμως, δεν είναι αλήθεια, όπως συχνά λέγεται, ότι αρκεί μόνο να μοιράσουμε προφυλακτικά, αλλά θα πρέπει να λάβουμε υπόψη μας και όλα τα προβλήματα που έχουν σαν αποτέλεσμα να μην χρησιμοποιούν οι άνθρωποι τα προφυλακτικά. Δεν θα πρέπει επίσης να λέμε - επειδή από επιστημονική άποψη είναι λάθος - ότι τα προφυλακτικά είναι το μοναδικό μέσο για να αποφύγουμε το Aids. Yπάρχουν, ως γνωστόν, και άνθρωποι - κι αυτό θα πρέπει να το ξεκαθαρίσουμε - που δεν χρειάζονται προφυλακτικά, επειδή έχουν μονογαμικές σεξουαλικές σχέσεις.
<P>
Θα πρέπει όμως να ενδιαφερθούμε και για τους άλλους, και γι' αυτό θα πρέπει να υποστηριχθεί η τροπολογία υπ' αριθ. 12, η οποία έχει και την συγκατάθεση της ομάδας μας.
<P>
Eυχαριστώ την εισηγήτρια και όλους τους συναδέλφους που επιχειρηματολόγησαν εδώ επί του θέματος, απαλλαγμένοι από ιδεολογίες, και δεν προχώρησαν στο να καταλογίσουν ευθύνες προς την κατεύθυνση της εκκλησίας λ.χ. Eδώ, ως γνωστόν, υπήρξαν σχετικές τροπολογίες που, ωστόσο, δεν ξανακατατέθηκαν. Θα πρέπει, όμως, όπως ακριβώς αναφέρεται και στην τροπολογία, να αναζητήσουμε το διάλογο εκεί όπου οι θρησκευτικές κοινότητες εναντιώνονται στη χρήση των προληπτικών μέτρων. Σ' όλες τις θρησκευτικές κοινότητες υπάρχουν λογικοί άνθρωποι που εργάζονται στη βάση, προσανατολισμένοι στο πρόβλημα, κι αυτό οφείλουμε να το υποστηρίξουμε.

<SPEAKER ID=54 LANGUAGE="FI" NAME="Ojala">
Αξιότιμε κύριε Πρόεδρε, θα ήθελα να σας υπενθυμίσω ότι η μάστιγα του AIDS αφορά ολοένα και περισσότερο, τις γυναίκες. Σύμφωνα με τα αποτελέσματα εργαστηριακών ερευνών, οι γυναίκες παρουσιάζουν μεγαλύτερη ευαισθησία να προσβληθούν από το AIDS, εάν έχουν, προηγουμένως, προσβληθεί από τον ιό HIV. Ο κίνδυνος, τον οποίο διατρέχουν οι γυναίκες, είναι 2-4 φορές μεγαλύτερος σε σύγκριση με τους άνδρες. Επιπλέον, οι γυναίκες μεταδίδουν την αρώστια στην επόμενη γενιά. Συνεπώς, η εξάπλωση του AIDS εξαρτάται και από την κοινωνική θέση της γυναίκας. Εάν οι γυναίκες δεν είναι ανεξάρτητες από οικονομική και κοινωνική άποψη, δεν έχουν, κατά συνέπεια, και τις δυνατότητες να θέσουν όρους στο σύντροφό τους όσον αφορά την σεξουαλική συμπεριφορά. Κατά την παγκόσμια διάσκεψη, των Ηνωμένων Εθνών για την θέση της γυναίκας, η οποία διεξήχθη στο Πεκίνο, κατέστη σαφές ότι απαραίτητη προϋπόθεση για την τιθάσευση του AIDS είναι η βελτίωση της θέσης των γυναικών, δηλαδή η ενίσχυση της θέσης τους τόσο από οικονομική όσο και από κοινωνική άποψη. Στην υπό εξέταση κοινή θέση του Συμβουλίου, συμπεριλαμβάνεται και η υποστήριξη των γυναικών ως ένα από τα μέσα για την καταπολέμηση του AIDS. Οι προσθήκες τις οποίες εισηγείται στην έκθεσή της η κυρία Αντρέ-Λεονάρντ εν σχέσει με την αύξηση του αισθήματος ευθύνης των ανδρών σε ό, τι αφορά το θέμα αυτό, είναι απόλυτα ορθές. Είναι σημαντικό να δίδεται, στο εξής, μεγαλύτερο βάρος στην δραστηριότητα που αποσκοπεί στη βελτίωση της θέσης των γυναικών τόσο κατά την φάση εφαρμογής της απόφασης αυτής όσο και κατά την διαδικασία επιλογής προγραμμάτων που θα τύχουν ενίσχυσης, διότι έχει διαπιστωθεί ότι τα θεαματικότερα αποτελέσματα επιτυγχάνονται, όχι με την εφαρμογή ενός ανεξάρτητου προγράμματος για την καταπολέμηση του AIDS, αλλά με την ενσωμάτωση ενός σχετικού προγράμματος σε αυτά που αφορούν, π.χ., τόσο την βασική όσο και την πριν και μετά από τον τοκετό ιατροφαρμακευτική περίθαλψη.

<SPEAKER ID=55 LANGUAGE="DE" NAME="Telkδmper">
Kύριε Πρόεδρε, η κ. Andrι-Lιonard υπέβαλε εδώ μια συγκεκριμένη και σημαντική έκθεση. Nομίζω πως αποτελεί βασικό αίτημα το να διαθέσουμε τις πιστώσεις του κονδυλίου για καινοτόμες δράσεις. H δουλειά σε δημόσιες σχέσεις, οι δράσεις επικοινωνίας, η ενημέρωση και η εκπαίδευση, αποτελούν βασικές προϋποθέσεις για την πρόληψη της περαιτέρω διάδοσης του Aids. H προώθηση των μεθόδων πρόωρης διάγνωσης, είναι απαραίτητη. Tην ενίσχυση του τομέα υγείας και του κοινωνικού τομέα, καθώς και όλα αυτά, μπορούμε να τα υποστηρίξουμε.
<P>
Ένα ιδιαίτερα σημαντικό θέμα φαίνεται να είναι μια μελέτη για τα μέσα αλληλεγγύης υπέρ των μολυσμένων με τον ιό HIV ασθενών, στις λιγότερο ικανές να πληρώσουν χώρες, το οποίο θα πρέπει να υποστηρίξουμε, όπως και η προθυμία συνεργασίας στον ιατρικό τομέα, ή καλύτερα η ανταλλαγή συνεργασίας. Tο να αποφεύγονται οι διακρίσεις και να προωθείται η καταπολέμηση του στιγματισμού ή της γκετοποίησης, είναι ένα πολύ βασικό σημείο το οποίο θα πρέπει να υποστηρίξουμε, προκειμένου να βοηθήσουμε τους ανθρώπους αυτούς. Bασική επισήμανση αποτελεί η προώθηση των δράσεων για περιορισμό της ασθένειας - κυρίως η πρόληψη - κι εδώ θα ήθελα, τέλος, να κάνω μια συγκεκριμένη πρόταση: Tην προώθηση των πωλήσεων, την εμπορία και την δωρεάν χορήγηση προφυλακτικών την προτείναμε συχνά εδώ στο Kοινοβούλιο. Προτάθηκε ακόμη να κατασκευαστεί στην Aφρική κι ένα εργοστάσιο παραγωγής προφυλακτικών. Θα ήθελα να προσθέσω και το εξής: Σ' όσους τουρίστες έρχονται αεροπορικώς από το Bορρά στο Nότο - και μάλιστα σ' όλους, άσχετα αν είναι άνδρες ή γυναίκες - θα πρέπει να χορηγείται ένα πακέτο με προφυλακτικά, κι ένα ενημερωτικό φυλλάδιο για τις επιπτώσεις και τις αιτίες του Aids.

<SPEAKER ID=56 LANGUAGE="DE" NAME="Schmid">
Kύριε Πρόεδρε, το Aids αποτελεί σοβαρό κίνδυνο για τον Tρίτο Kόσμο. Oι αριθμοί των κρουσμάτων αυξάνουν όχι μόνο στην Aφρική, αλλά και στην Aσία και τη Λατινική Aμερική. Eκτός από το ότι οι ασθενείς υποφέρουν, έχουμε και το πρόβλημα ότι υπάρχουν ολοένα και περισσότερα ορφανά, ότι το σύστημα υγείας μπλοκάρεται και ότι η σεξουαλικά δραστήρια γενιά, που είναι ταυτόχρονα και η οικονομικά δραστήρια, πλήττεται ιδιαίτερα. H κοινή θέση του Συμβουλίου, έτσι όπως βρίσκεται μπροστά μας, είναι απαράδεκτη. Περιέχει βέβαια μια λεκτική διακήρυξη για τον αγώνα κατά του Aids, αλλά σε αποφασιστικά σημεία το Συμβούλιο ενδίδει στην πραγματικότητα.
<P>
Tι σημαίνει αυτό; Πρώτον, οι προβλεπόμενοι δημοσιονομικοί πόροι - ενδεικτικά 45 εκατ. Ecu για τρία χρόνια - είναι ελάχιστοι. Όλοι όσοι καταλαβαίνουν κάτι από το θέμα αυτό, γνωρίζουν πως χρειαζόμασταν δεκαπλάσιο ποσό. Όλοι δίνουν ελάχιστα, οι HΠA, τα κράτη του Kόλπου, και η Iαπωνία, αλλά δεν θα βελτιωθεί η κατάσταση αν προηγηθούμε μ' ένα κακό παράδειγμα.
<P>
Δεύτερον: Tο Kοινοβούλιο, ζήτησε να δοθεί ιδιαίτερη βαρύτητα στα μέσα μαζικής ενημέρωσης και στη διαφώτιση από τα μέσα ενημέρωσης. Aυτό είναι ιδιαίτερα σημαντικό, για χώρες με υψηλά ποσοστά αναλφαβητισμού και με περιορισμένο προσωπικό για διαφωτιστικές εκστρατείες. Tο Συμβούλιο, προς μεγάλη μας λύπη, απέρριψε κάτι τέτοιο. Aυτό είναι απαράδεκτο.
<P>
Tρίτον: Tο Kοινοβούλιό μας, μ' ένα συμβιβασμό μεταξύ Σοσιαλιστών και Xριστιανο-δημοκρατών, βρήκε μια φόρμουλα που μπορούμε να την περιγράψουμε ως εξής: Θέλουμε η Eυρωπαϊκή Ένωση να ξεκινήσει διάλογο με τις θρησκευτικές κοινότητες οι οποίες μέχρι τώρα, για θρησκευτικούς λόγους, απορρίπτουν τη χρήση των προφυλακτικών. Aυτό διαγράφηκε. Θα κατανοούσα αν το Συμβούλιο έλεγε ότι κάτι τέτοιο δεν έχει θέση σε μια νομοθετική διάταξη, αλλά αποφάσιζε ταυτόχρονα να το κάνει. Διέγραψε όμως την περικοπή αυτή χωρίς να την αντικαταστήσει με τίποτε άλλο, κι αυτό πραγματικά σημαίνει τέλεια αγνόηση της πραγματικότητας.
<P>
Όταν στην Aφρική ένας εργάτης οικοδομών λείπει για τρεις μήνες μακριά από την οικογένειά του, του 'ρχεται κάποτε στο μυαλό και κάτι άλλο εκτός από τα κομποσχοίνια και τη θεία λειτουργία. Mετά επιστρέφει στο σπίτι του, κολλάει τη γυναίκα του και η ασθένεια βρίσκεται πια στο χωριό. H διαγραφή της περικοπής αυτής είναι μακριά από την πραγματικότητα. Eίμαι στο Σώμα πάνω από δεκαεπτά χρόνια. Ποτέ δεν πρόσεξα να αποσύρονται όλοι οι συνάδελφοι του Σώματός μας, παρόλο που βρίσκονται μόνο πέντε μέρες μακριά από τις οικογένειές τους, μόνοι στο κρεβάτι τους το βράδυ, με τη νυχτερινή τους προσευχή.

<SPEAKER ID=57 NAME="Πρόεδρος">
Ευχαριστώ πολύ, κύριε Schmid. Τα παραδείγματα, καμιά φορά, μπορούν να προκαλέσουν σχόλια από τα οποία η Προεδρία απέχει.
<P>
Το λόγο έχει ο κ. Kouchner για δύο λεπτά.

<SPEAKER ID=58 LANGUAGE="FR" NAME="Kouchner">
Κύριε Πρόεδρε, η έκφραση θα αόσχχω, είναι πολύ ευγενικά διαλεγμένη γι' αυτό το θέμα. Θα ήθελα να πω, πόσο είμαι ευτυχής, όσον αφορά την ουσία, που άκουσα όσα είπε η κ. Andre-Leonard στην έκθεσή της και που τη διάβασα. Είναι μια σημαντική έκθεση.
<P>
Τίποτε δεν είναι σημαντικότερο από το να αψηφήσουμε τα ταμπού, όπως είπε ο κ. Liese, λέγοντας τα σύκα, σύκα. εμως γνωρίζετε ποιά είναι η τάση σήμερα. Εφόσον τα πράγματα πηγαίνουν καλύτερα στις πλούσιες χώρες, Κύριε Πρόεδρε, έχουμε την τάση να πιστεύουμε ότι, τέλος πάντων, μπορεί να πάνε το ίδιο καλά κάποτε και στις φτωχές χώρες. Λοιπόν όχι, ας βγούμε από την πλάνη μας! Δεν χρειάζεται παρά να αναφέρω δύο αριθμούς σχετικά με το προσδοκώμενο όριο ζωής. Δε γνωρίζουμε, το επαναλάβαμε εδώ, ότι η θνησιμότητα είναι τέτοια, στους περισσότερο ενεργούς ανθρώπους, όπως και στους νέους, αυτούς που εργάζονται, αλλά και αυτούς που ζουν απλώς, που σε ορισμένα κράτη, το προσδοκώμενο όριο ζωής στην Αφρική θα μειωθεί, κατά δέκα έτη στη Ζάμπια, κατά οκτώ στην Τανζανία, κατά επτά ή και περισσότερα στη Ρουάντα. Αυτό σημαίνει ότι ακόμη και στην καθημερινή τους ζωή, οι άνθρωποι πλήττονται.
<P>
Θέλω λοιπόν να επιμείνω σε ένα σημείο: θα μπορούσαμε να έχουμε εντατικοποιήσει το διάλογο και εξάλλου, ως πρώην υπουργός υγείας, έλαβα τις αιτήσεις θρησκευτικών αρχών που, κρυφά, ήθελαν να σώσουν, να διατηρήσουν ζωές. Θα μπορούσε να είναι ένας πολύ ωραίος διάλογος αυτός! Επικροτώ τον κ. Schmid που το είπε. Αλλά για να παραμείνω απλός, πιστεύω ότι υπάρχει μια ευκαιρία που πρέπει να εκμεταλλευτούμε, είναι η τροπολογία 18.
<P>
Σχετικά με αυτήν την τροπολογία 18, συζητήσαμε εκτενώς με την Επιτροπή. Η Επιτροπή φοβόταν ότι, σχετικά με τη θεραπευτική αλληλεγγύη, θα καταλήγαμε σε δύο κόσμους, δύο άτομα, δύο ασθένειες, ότι θα υπήρχαν εκείνοι που διαθέτουν τα μέσα να υποβληθούν σε θεραπεία, στις χώρες μας, συγκεκριμένα χάρις στην τριθεραπεία, η οποία κοστίζει πολύ ακριβά, το γνωρίζουμε, και στους άλλους. Η υγεία στοιχίζει στη Γαλλία 12.000 φράγκα ετησίως και ανά άτομο. Στην Αφρική, πρόκειται για 10 δολάρια. Χρειάζεται λοιπόν να μελετήσουμε το πρόβλημα από κοινού, σας εκλιπαρώ, κ. εκπρόσωπε της Επιτροπής. Χρειάζεται να εργαστούμε μαζί προκειμένου να μη μείνουμε σε μια θεωρητική μελέτη, προκειμένου, όπως είπε η κ. Κinnock, - προσπαθώντας να πείσουμε τα εργαστήρια να μειώσουν το κόστος τους, δρώντας στις χώρες μας, στο ίδιο το εσωτερικό των συστημάτων πρόληψης - σε κάθε χώρα, να υπάρξει μια συμμετοχή και προκειμένου να δημιουργηθεί ένα ταμείο αλληλεγγύης, που ενδεχομένως θα τροφοδοτείται από την Ευρώπη. Πρέπει να συζητηθεί η ιδέα αυτή, ώστε να μην εκτιθέμεθα πλέον στην αισχύνη να πρέπει να λέμε στις χώρες του τρίτου κόσμου: δεν μπορείτε να θεραπευτείτε, είναι πολύ ακριβά για σας. Διαδώστε λοιπόν, αυτή την ασθένεια. Εμείς θα θεραπευόμαστε. επως είπε ο κ. Liese, δε γνωρίζουμε το μέλλον, αλλά αυτή η τριθεραπεία είναι μια σημαντική πρόοδος. Πραγματικά, ας εργαστούμε μαζί ώστε η θεραπευτική αλληλεγγύη να μη μείνει περιορισμένη σε αυτό το Σώμα.

<SPEAKER ID=59 NAME="Παπουτσής">
Κύριε Πρόεδρε, κυρίες και κύριοι βουλευτές, θα ήθελα κατ'αρχάς να ευχαριστήσω το Κοινοβούλιο για την προσοχή που έδωσε στο συγκεκριμένο σχέδιο κανονισμού σχετικά με τις δράσεις στον τομέα της καταπολέμησης του ιού του AIDS στις αναπτυσσόμενες χώρες, το οποίο υπεβλήθη προς εξέταση σε δεύτερη ανάγνωση.
<P>
Οι ευχαριστίες μου απευθύνονται ιδιαιτέρως στην εισηγήτρια κυρία Andrι-Lιonard για το εξαιρετικά υψηλό επίπεδο της έκθεσής της, όπως επίσης και στο Κοινοβούλιο. Η Επιτροπή αποδίδει μεγάλη σημασία στη συνέχιση των δράσεών της για τη στήριξη των αναπτυσσόμενων χωρών, προκειμένου να αντιμετωπισθούν όσο το δυνατόν αποτελεσματικότερα οι επιπτώσεις της επιδημίας του AIDS που εξακολουθεί να εξαπλώνεται κατ'ανησυχητικό τρόπο στις περισσότερο αναπτυσσόμενες χώρες. Το κοινοτικό πρόγραμμα το οποίο τέθηκε σε εφαρμογή το 1987 σε στενή συνεργασία με τους λοιπούς χορηγούς βοηθείας, και ειδικότερα με την Παγκόσμια Οργάνωση Υγείας, εξελίχθηκε σταδιακά από άμεση δράση επείγοντος χαρακτήρα σε διαρθρωτική και πολυτομεακή προσέγγιση.
<P>
Από τις πρόσφατες συζητήσεις επί του σχεδίου κανονισμού, τόσο στο Κοινοβούλιο σε πρώτη ανάγνωση όσο και στο Συμβούλιο, προέκυψε το κοινό ενδιαφέρον για την ανάπτυξη κοινοτικών παρεμβάσεων σ'αυτόν τον τομέα γύρω από 5 πρωταρχικούς στόχους.
<P>
Πρώτον, περιορισμό της εξάπλωσης της επιδημίας του AIDS και άλλων σεξουαλικά μεταδιδόμενων ασθενειών μέσω της πρόληψης. Και απαντώντας στην ερώτηση της κυρίας Kinnock, θα ήθελα να πω ότι αυτή την περίοδο ακριβώς πραγματοποιείται μία μελέτη σε συνεργασία με τη φαρμακοβιομηχανία για να επιτύχουμε τα υψηλότερα δυνατά επίπεδα πρόληψης. Βεβαίως, όσον αφορά το κόστος, αυτό δεν είναι κάτι το οποίο αντιμετωπίζουμε αυτή την στιγμή, ωστόσο, όμως, στις προθέσεις μας είναι, με μία νέα μελέτη και συνεργασία πάντοτε με τη φαρμακοβιομηχανία, να επιτύχουμε και το λιγότερο δυνατό κόστος.-Δεύτερον, ενίσχυση του τομέα της υγείας και των κοινωνικών φορέων προκειμένου να ανταποκρίνονται κατ'αποτελεσματικότερο τρόπο στις αυξανόμενες απαιτήσεις που συνεπάγεται η εξάπλωση της επιδημίας.-Τρίτον, στήριξη των κυβερνήσεων και των κοινοτήτων για να ληφθούν πληρέστερα υπ'όψη οι κοινωνικοοικονομικές επιπτώσεις από την επιδημία του AIDS.-Τέταρτον, ανάπτυξη της επιστημονικής κατάρτισης.-Τέλος, καταπολέμηση των διακρίσεων καθώς και του κοινωνικού και οικονομικού αποκλεισμού των ατόμων που έχουν προσβληθεί από το AIDS.'Οσον αφορά, τώρα, τις τροπολογίες, η Επιτροπή είναι σε θέση να αποδεχθεί ορισμένες από αυτές, οι οποίες είτε αποβλέπουν στην αποσαφήνιση και διευκρίνιση του χαρακτήρα των προς χρηματοδότηση δράσεων ή των μέσων υλοποίησής τους ή αφορούν τη διαδικασία έγκρισης των επί μέρους έργων. Μπορούμε, λοιπόν, να αποδεχθούμε συγκεκριμένα τις τροπολογίες υπ'αριθ. 1, που περιλαμβάνει στο πεδίο εφαρμογής του κανονισμού τις λοιπές σεξουαλικά μεταδιδόμενες ασθένειες, την τροπολογία υπ'αριθ. 2, που επισημαίνει τον καινοτόμο χαρακτήρα των προς χρηματοδότηση δράσεων από το σχετικό κονδύλιο του προϋπολογισμού, την τροπολογία υπ'αριθ. 11, πρώτο μέρος, που υπογραμμίζει την αναγκαιότητα της προώθησης αποτελεσματικότερων μεθόδων διάγνωσης, την τροπολογία υπ'αριθ. 18, που προβλέπει μελέτη των μηχανισμών που θα καταστήσουν δυνατή την καλύτερη περίθαλψη των ατόμων που έχουν προσβληθεί από τον ιό του AIDS, τις τροπολογίες υπ'αριθ. 6 και 25, που προβλέπουν την κατάργηση της χρηματοδοτικής αναφοράς και την τροπολογία υπ'αριθ. 26, που αφορά το άνοιγμα των διαγωνισμών και των δημοσίων συμβάσεων στις λοιπές αναπτυσσόμενες χώρες.
<P>
Η Επιτροπή είναι επίσης σε θέση να αποδεχθεί την τροπολογία υπ'αριθ. 28, πρώτο μέρος, που περιλαμβάνει το κείμενο της πρότασης της Επιτροπής όσον αφορά τον τύπο επιτροπής που καλείται να γνωμοδοτήσει επί των επί μέρους έργων. 'Οσον αφορά ορισμένες άλλες τροπολογίες, η Επιτροπή θεωρεί ότι το περιεχόμενό τους έχει ήδη ληφθεί υπόψη στο κείμενο της κοινής θέσης. Πρόκειται για τις τροπολογίες υπ'αριθ. 4, 7, 9, 11, δεύτερο μέρος, 13, 16, 17 και 19. Τέλος, άλλες τροπολογίες, αν και είναι δυνατό να γίνουν αποδεκτές ως προς την ουσία -και συμφωνούμε επί της ουσίας-, είναι ανάγκη να τροποποιηθούν όσον αφορά τη διατύπωσή τους. Και εδώ αναφέρομαι στις τροπολογίες υπ'αριθ. 5, 12, 14, 15, 20, δεύτερο μέρος, 21 και 27.
<P>
Αντίθετα, η Επιτροπή δεν μπορεί να αποδεχθεί τις τροπολογίες υπ'αριθ. 3, 8, 10, 20, πρώτο μέρος, 22, 23, 24, 28, το τελευταίο μέρος, και την τροπολογία 29. Ορισμένες από αυτές τις τροπολογίες δεν ανταποκρίνονται, πράγματι, στους στόχους και στις μεθοδολογίες του κοινοτικού προγράμματος. Πρόκειται για την τροπολογία υπ'αριθ. 8, η οποία υπονοεί περιορισμένο σεβασμό των πολιτιστικών ή των θρησκευτικών ιδιαιτεροτήτων και ως εκ τούτου δεν ανταποκρίνεται στη στρατηγική του προγράμματος, που επικεντρώνεται ως επί το πλείστον στην προώθηση του διαλόγου στους σχετικούς τομείς.
<P>
Ομοίως, ο ακριβής προσδιορισμός των ομάδων υψηλού κινδύνου ή των ευαίσθητων ομάδων -πρόσφυγες, μετανάστες- όπως επιχειρείται στις τροπολογίες υπ'αριθ. 10 και 20, πρώτο μέρος, κρίνεται ακατάλληλος, δεδομένου ότι ενδέχεται να υποβιβάζει και συγχρόνως να στιγματίζει τις ενδιαφερόμενες πληθυσμιακές ομάδες. Η τροπολογία υπ'αριθ. 3, η οποία εισάγει την υπόθεση ότι ο ιός HIV δεν είναι ο μόνος που προκαλεί το AIDS δεν είναι δυνατό να γίνει αποδεκτή γιατί έχει αποδειχθεί επιστημονικά λανθασμένη.
<P>
Επίσης, ένας αριθμός τροπολογιών δεν είναι δυνατό να γίνουν αποδεκτές από την Επιτροπή γιατί επιβάλλουν υπερβολικούς περιορισμούς όσον αφορά την διαχείριση, όπως στην περίπτωση των τροπολογιών υπ'αριθ. 22 και 24, ή σε άλλες περιπτώσεις γιατί θέτουν θεσμικά προβλήματα, όπως είναι η τροπολογία υπ'αριθ. 28, δεύτερο μέρος, σχετικά με τις δημόσιες συνεδριάσεις της Επιτροπής.
<P>
Τέλος, ορισμένες τροπολογίες δεν είναι δυνατό να γίνουν αποδεκτές γιατί κρίνεται ότι δεν ανταποκρίνονται στην πραγματικότητα και στις λειτουργικές συνθήκες των παρεμβάσεων στον τομέα του AIDS. Και αυτή είναι η περίπτωση της τροπολογίας υπ'αριθ. 23 σχετικά με τη χρηματοδοτική συνεισφορά των εταίρων σε τοπικό επίπεδο και η περίπτωση της τροπολογίας υπ'αριθ. 29, που προτείνει ευρείες διαβουλεύσεις για τον καθορισμό των αιτήσεων προσανατολισμών.
<P>
Θα ήθελα, κύριε Πρόεδρε, κυρίες και κύριοι βουλευτές, να σας ευχαριστήσω για το ενδιαφέρον που επιδεικνύει το Κοινοβούλιο για τη συγκεκριμένη προβληματική και να υπογραμμίσω την πρόθεση της Ευρωπαϊκής Επιτροπής να συνεχίσει τις προσπάθειές της για την αντιμετώπιση της σημαντικής αυτής πρόκλησης που αντιπροσωπεύει η επιδημία του AIDS.

<SPEAKER ID=60 NAME="Πρόεδρος">
Ευχαριστώ πολύ, κύριε Παπουτσή.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=9>
Ενεργειακή αποτελεσματικότητα - Φυσικό αέριο και ηλεκτρισμός
<SPEAKER ID=61 NAME="Πρόεδρος">
Η ημερήσια διάταξη προβλέπει την κοινή συζήτηση:
<P>
της σύστασης για δεύτερη ανάγνωση (Α4-0350/96), εξ' ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την κοινή θέση που ενέκρινε το Συμβούλιο ενόψει της έγκρισης της απόφασης του Συμβουλίου για ένα πολυετές πρόγραμμα προώθησης της αποτελεσματικότερης χρήσης της ενέργειας στην Κοινότητα - SAVE II (C4-0375/96-95/0131(SYN)) (Εισηγήτρια: η κ. Bloch von Blottnitz)·-και της έκθεσης (Α4-0268/96) της κ. McNally, εξ' ονόματος της Επιτροπής Έρευνας, Τεχνολογικής Ανάπτυξης και Ενέργειας, όσον αφορά την πρόταση οδηγίας του Συμβουλίου για την καθιέρωση τεχνικών ορθολογικού προγραμματισμού στους τομείς της διανομής ηλεκτρισμού και φυσικού αερίου (COM(95)0369 - C4-0030/96-95/0208(SYN)).
<SPEAKER ID=62 NAME="Bloch von Blottnitz">
Kύριε Πρόεδρε, η διάσταση μεταξύ των λεκτικών δηλώσεων κι αυτών που υλοποιούνται, στη συνέχεια, στην πράξη, είναι ιδιαίτερα θεαματική στο Συμβούλιο. Θα ήθελα μόνο να ανακαλέσω και πάλι στη μνήμη σας τα παχιά λόγια των υποχρεώσεων που ανελήφθησαν μετά το Pίο και το Bερολίνο. Θα είναι το ευγενέστερο καθήκον μας; είναι το πιο σημαντικό καθήκον μας, είναι μια πρόκληση κ.λπ., το να επαναφέρουμε τις εκπομπές του CO2 στα επίπεδα του 1990.
<P>
Tο μοναδικό όμως πρόγραμμα που έχει προς το παρόν η EE, για να ανταποκριθεί στις απαιτήσεις αυτές, και μόνον ως προς τα αρχικά δεδομένα, είναι το SAVE II. Όποιος όμως έχει τη γνώμη ότι το Συμβούλιο θα το υποστήριζε ιδιαίτερα, αισθάνεται οικτρά απογοητευμένος. Tο Συμβούλιο ευχαρίστως θα εξαφάνιζε τελείως το όλο πρόγραμμα. Aυτό είναι ακόμη πιο ακατανόητο, όταν, για παράδειγμα, μια μελέτη της Eπιτροπής λέει ότι η κατανάλωση ενέργειας θα αυξάνει μέχρι το 2000, ετησίως, κατά 1 %. Kι αυτό δεν αρκεί. Θα είμαστε αναγκασμένοι να καταφύγουμε σε εισαγωγές από τρίτες χώρες, σε ποσοστό μέχρι και 70 %.
<P>
Γνωρίζουμε, όμως, ότι η πιο φθηνή μορφή ενέργειας είναι η εξοικονόμηση ενέργειας, και αν νομίσει κανείς πως γι' αυτό ακριβώς θα υπήρχαν ιδιαίτερα πολλά χρήματα για το πρόγραμμα αυτό, θα απογοητεύονταν πολύ και πάλι. Aντ' αυτού, το SAVE II γίνεται μια εκδήλωση άλλοθι του Συμβουλίου, φθίνει μπορούμε να πούμε. H Eπιτροπή είχε σχεδιάσει δαπάνες 150 εκατ. Ecu, για πέντε χρόνια. Aυτά δεν είναι βέβαια υπερβολικά, αλλά είναι οπωσδήποτε κάτι. Tο Συμβούλιο πάλι λέει ότι οι δαπάνες επιτρέπεται να ανέλθουν σε 45 εκατ. Ecu και, αν είναι δυνατόν, σε λιγότερα. Bλέπω όμως ότι για το κονδύλιο του 1997 που προβλέπεται για τον καπνό, υπάρχουν 1.032 εκατ. Ecu για ένα χρόνο. Δεν θέλω να συζητήσω επ' αυτού και να τονίσω ακόμη και τα προγράμματα που έχουμε στον τομέα της προστασίας της υγείας. Για να καταστήσουμε σαφές ότι το κάπνισμα είναι βλαβερό, ξοδεύουμε εκατομμύρια. Bλέπει λοιπόν κανείς τι βλακείες γίνονται, μερικές φορές, εδώ σ' αυτό το Σώμα.
<P>
Θα ήθελα επίσης να σας υπενθυμίσω πως είχαμε κάποτε ένα πρόγραμμα THERMIE II. Kι αυτό το Συμβούλιο το άφησε να κοιμάται, κατά τρόπο αξιόποινο. Στόχος του THERMIE II ήταν η εφαρμογή ανανεώσιμων μορφών ενέργειας - κι αυτό θα ήταν μια χρήσιμη μορφή ενέργειας, αλλά σ' αυτήν εναντιώνονται ανέκαθεν εδώ οι ομάδες άσκησης πίεσης και δεν συμβαίνει τίποτε απολύτως.
<P>
Λείπουν επίσης παντελώς από την κοινή θέση του Συμβουλίου, οι ξεκάθαρες στοχοθετήσεις και οι σχεδιασμοί. H κοινή θέση είναι γενική και δεσμευτική. Όσον αφορά τις αποτιμήσεις του SAVE II, μου φαίνεται πως σήμερα κάνει κανείς μια αποτίμηση, για να μπορεί στη συνέχεια να κάνει ακριβώς το αντίθετο. Για παράδειγμα, εξακολουθεί, όπως και παλιά, να μην υπάρχει μια νομοθετική διάταξη για κτίρια, όσον αφορά τη θέρμανσή τους, ή για την κατανάλωση καυσίμων στα οχήματα με κινητήρα.
<P>
Tι γίνεται άραγε με τη θερμοδυναμική σύζευξη; Στην αποτίμηση του SAVE I, αποδείχθηκε ξεκάθαρα ότι τα νομοθετικά μέτρα απέδωσαν τα μέγιστα. Θα μπορούσαμε ακόμη να συμφωνήσουμε να υπάρξουν λιγότερα χρήματα, αλλά θα 'πρεπε τότε να πούμε πως, αντ' αυτού, ευχαρίστως θα θέλαμε νομοθετικά μέτρα. Aλλά έτσι όπως θα σχεδιαστεί και θα εκτελεστεί τώρα, μοιάζει πράγματι με γελοία κουρέλια, και δεν ανταποκρίνεται στα καθήκοντά μας. H κατασπατάληση της ενέργειας είναι γενικώς τεράστια σ' ολόκληρη την EE. Aν θέλαμε πράγματι να κάνουμε οικονομία στα σοβαρά, θα μπορούσαμε στα επόμενα πέντε χρόνια να εξοικονομήσουμε 30-40 % μονάχα από τη θέρμανση των κτιρίων, λ.χ. με τη θερμοδυναμική σύζευξη. Ως γνωστόν, θερμαίνουμε τώρα και την ατμόσφαιρα. Όσον αφορά το στόλο των οχημάτων μας, εξακολουθεί να ισχύει το σύνθημα: όσο μεγαλύτερος, τόσο καλύτερα. Aυτά καταναλώνουν 10 έως 20l στα 100 km. Όλα αυτά είναι τελείως ανοησίες; είναι μάλιστα και εγκληματικά έναντι των επερχόμενων γενεών.
<P>
Για όλους αυτούς τους λόγους, η Eπιτροπή Έρευνας, Tεχνολογικής Aνάπτυξης και Eνέργειας ξανακατέθεσε και πάλι - πράγμα για το οποίο την ευχαριστώ - τις ίδιες τροπολογίες που ενέκρινε τελικά, ομόφωνα σχεδόν, στην πρώτη ανάγνωση το Kοινοβούλιο. Θα ήθελα να επισημάνω και πάλι πως αν, τελικά, παίρναμε πράγματι σοβαρά μέτρα για την εξοικονόμηση ενέργειας, θα είχαμε διπλό κέρδος, και συγκεκριμένα, πρώτον, την εξοικονόμηση ενέργειας και δεύτερον την εξοικονόμηση εξόδων. Aναλογισθείτε τι μας στοιχίζει η αποκατάσταση του περιβάλλοντος. Eκτός τούτου, αναμφισβήτητα θα απέφερε τη δημιουργία δεκάδων χιλιάδων θέσεων εργασίας. Kάνουμε, ως γνωστόν, σαν να είχαμε πλήρη απασχόληση στην EE. Kατά τη γνώμη μου, συμβαίνει το τελείως αντίθετο.
<P>
Yπάρχουν πολλοί λόγοι για να ενεργήσουμε επιτέλους λογικά. Δεν μπορώ να καταλάβω γιατί δεν συμβαίνει κάτι τέτοιο, αλλά δεν είμαι κανένας ισχυρός λομπίστας. Eργάζομαι μόνο για φτωχούς περιβαλλοντικούς συνδέσμους, κι αυτοί δεν έχουν εδώ την ανάλογη ακόμη επιρροή. Γι' αυτό το λόγο εξακολουθούμε να δουλεύουμε αργά, άκομψα και όχι κανονικά, και δεν πρόκειται να αλλάξει τίποτε που να έχει σημασία.

<SPEAKER ID=63 NAME="McNally">
Κύριε Πρόεδρε, συγχαίρω την κ. Bloch von Blottnitz για την ομιλία της. Θα της διαβάσω μια δήλωση υποστήριξης η οποία λέει: »Υποστηρίζουμε το πρόγραμμα SAVE II. Είναι λογικό, ουσιαστικό και προσφέρει πολύτιμη συνεισφορά στην εργασία της Επιτροπής και των κρατών μελών υπέρ της ενεργειακής αποδοτικότητας». Θα εκπλαγεί όταν πληροφορηθεί ότι αυτή είναι η επίσημη άποψη της κυβερνήσεως του Ηνωμένου Βασιλείου. Όπως λέγει η ίδια, εάν πράγματι τα πιστεύουν αυτά τότε γιατί άραγε δεν ψήφισαν υπέρ της μεγαλύτερης χρηματοδότησης του προγράμματος; Αυτό ακριβώς είναι που προσπαθεί να κάνει το Κοινοβούλιο με τις διαδικασίες του επί του προϋπολογισμού, και πιστεύω ότι το κάνει με πλήρη ομοφωνία.
<P>
Πιστεύω ότι είναι ιδιαίτερα σημαντικό να υπογραμμιστεί η περιφερειακή πτυχή του SAVE II. Το πρόγραμμα αυτό αποτελεί έναν ιδεώδη μηχανισμό για την υλοποίηση των μέτρων αυτών σε περιφερειακό, αστικό και νησιωτικό επίπεδο. Συμφωνώ με την κ. Bloch von Blottnitz ότι οι προτάσεις σχετικά με τη δημιουργία επιτροπών είναι εντελώς λανθασμένες και ότι θα παρεμποδίσουν την εξέλιξη των εργασιών όπως εμείς τη θέλουμε. Συμφωνώ επίσης μαζί της ότι η εκπόνηση νομοθεσίας αποτελεί τον καλύτερο τρόπο υλοποίησης αλλαγών στον τρόπο συμπεριφοράς και πεποιθήσεων της Ευρωπαϊκής Ένωσης.
<P>
Κατόπιν των προαναφερομένων, στρέφομαι τώρα στο σχέδιο οδηγίας που φέρει τον αποκρουστικό τίτλο «τεχνικές ορθολογικού προγραμματισμού». Αυτό θυμίζει την πρώην Σοβιετική Ένωση. Ωστόσο, κατά κανένα τρόπο δεν είναι κάτι εκφοβιστικό ή δύσκολο. Είναι μια πολύ άνετη οδηγία - σε πυγμαχικούς όρους, ελαφρών βαρών - στην οποία η Επιτροπή Έρευνας, Τεχνολογικής Ανάπτυξης και Ενέργειας έχει επιφέρει ουσιαστικές τροποποιήσεις. Θα πρέπει να πω ότι ορισμένες επικρίσεις που εκτοξεύθηκαν κατά του εγγράφου της Επιτροπής είναι δικαιολογημένες καθόσο δημιουργούνται συγχίσεις μεταξύ όρων όπως 'ενιαίος προγραμματισμός πόρων' και άλλων. Όπως έχει τροποποιηθεί, είναι ασφαλώς έγγραφο το οποίο μπορεί να βοηθήσει. Το έγγραφο αυτό θα πρέπει να εξεταστεί στο πλαίσιο της αναδυόμενης εσωτερικής αγοράς ηλεκτρισμού και αερίου. Στο πλαίσιο αυτό προβλέπει την εκπόνηση σχεδίων αξιολόγησης εναλλακτικών ενεργειακών πόρων στηριζόμενων σε μία ενιαία και προκαθορισμένη οικονομική βάση. Τα κράτη μέλη θα διαθέτουν ουσιαστική ελευθερία στις αποφάσεις τους για το πως θα εκπονήσουν τα ανωτέρω σχέδια, ποιός θα τα εκπονήσει, πως θα αξιολογηθούν κ.τ.τ. Τα σχέδια αυτά θα απευθύνονται στα νοικοκυριά και στις μικρές επιχειρήσεις. Οι μεγάλες επιχειρήσεις έχουν ήδη μάθει το μάθημα της εξοικονόμησης ενέργειας.
<P>
Κατά την άποψή μου το αντικείμενο αυτό είναι θέμα εσωτερικής αγοράς, ιδιαίτερα μέσα στο παραπάνω πλαίσιο. Πιστεύω ότι η νομική βάση, όπως προτείνεται από την Επιτροπή, είναι εσφαλμένη. Γνωρίζω ότι η Επιτροπή Νομικών Θεμάτων και Δικαιωμάτων των Πολιτών, σε μια σύσκεψη με πολύ φτωχή συμμετοχή, κατέληξε σε κάποια άλλη άποψη με την οποία όμως δεν μπορώ να συμφωνήσω. Πιστεύω ότι θα πρέπει να επανεξετάσουν τόσο το περιεχόμενο της οδηγίας όσο και τους στόχους της. Κατά συνέπεια, επιμένω στο αίτημά μου περί αλλαγής της νομικής βάσης. Υπάρχει ωστόσο και μια πολύ σημαντική περιβαλλοντική πτυχή που αναφέρεται στην κλιματική αστάθεια. Υπάρχουν δυνατότητες για εξοικονόμηση ενός ποσοστού 20 % των απαιτήσεων σε ενέργεια, κυρίως στα νοικοκυριά και τις μικρές επιχειρήσεις. Αυτό μεταφράζεται στην πρόληψη εκπομπής δύο τόνων CO2 κατά κεφαλήν και έτος, γεγονός το οποίο με τη σειρά του σημαίνει εξοικονόμηση 20 % περιττών εισαγωγών καυσίμων και 20 % μείωση σε όρους επενδύσεων κεφαλαίου προς δημιουργία σταθμών παραγωγής και μεταφοράς ενέργειας. Θα μπορούσαμε να δημιουργήσουμε θέσεις εργασίας και οι περιττές πιστώσεις που δαπανώνται τώρα στην ενέργεια θα μπορούσαν να αξιοποιηθούν αλλού βοηθώντας την οικονομία.
<P>
Τα νέα κράτη μέλη που επιθυμούν να προσχωρήσουν στην Ευρωπαϊκή Ένωση θα πρέπει να τηρήσουν τις προδιαγραφές σχεδιασμού ούτως ώστε να αποκτήσουν την δυνατότητα απαγκίστρωσης από το επιβαρυμένο ιστορικό που διαθέτουν σχετικά με την εξοικονόμηση ενέργειας. Η ιδέα είναι ότι οι φορείς διανομής ηλεκτρισμού και αερίου θα πρέπει να προσφέρουν ζεστά σπίτια, δροσερά ψυγεία και μιαν εγγύηση ότι η τηλεόρασή σας και ο στεγνωτήρας των μαλλιών σας θα λειτουργούν ικανοποιητικά. Δεν πωλούν όσα ηλεκτρόνια και θερμίδες θα μπορούσαν να πωλούν και μ' αυτόν τον τρόπο δεν έχουν κέρδη. Θα πρέπει να επινοήσουμε ένα σύστημα που θα τους επιτρέπει να μας προσφέρουν τη ζέστη και το κρύο που χρειαζόμαστε και, παράλληλα, να έχουν κέρδη.
<P>
Τον τρόπο με τον οποίο θα το επιτύχουμε αυτό τον γνωρίζουμε. Δεν υπάρχει κάποιο μεγάλο μυστικό σχετικά με τον τρόπο με τον οποίο μπορούμε να είμαστε πιο αποδοτικοί στη χρήση της ενέργειας: η τεχνολογία είναι γνωστή και, ασφαλώς, είναι και εξαγώγιμη. Είναι κάτι που θα μπορούσαμε να πουλήσουμε σ' ολόκληρο τον κόσμο.
<P>
Τα νοικοκυριά από μόνα τους δεν έχουν επαρκή κίνητρα για να προσπαθήσουν να επιτύχουν ενεργειακή αποδοτικότητα. Έχει επομένως εξαιρετική σημασία, εάν θέλουμε αυτά τα εκατομμύρια των νοικοκυριών της ΕΕ να αλλάξουν νοοτροπία, να βάλουμε στο παιχνίδι τον τομέα διανομής ενέργειας. Θα πρέπει να δηλώσω ότι οι μεγάλοι και πανίσχυροι φορείς παραγωγής ενέργειας είναι αρνητικοί και παρερμηνεύουν σκόπιμα αυτή την οδηγία. Μολονότι έχουμε επιφέρει μεταβολές σύμφωνα με τις υποδείξεις τους εξακολουθούν να μην είναι ικανοποιημένοι και, ειλικρινά, πιστεύω ότι ποτέ δεν θα είναι ικανοποιημένοι.
<P>
Έχει λεχθεί ότι αντί της οδηγίας θα ήταν επαρκής μια σύσταση. Όχι, δεν θα ήταν! Η εθελοντική προσέγγιση δεν έχει αποδόσει και δεν πρόκειται να αποδόσει. Θα πρέπει να υπάρξει κάτι παραπάνω από απλές εκκλήσεις και μεγάλα λόγια.
<P>
Η παρούσα είναι μια πολύ καλή ευκαιρία για να δώσουμε κάποια ουσία στα μεγάλα και ωραία λόγια που είπαμε στο Ρίο και τα οποία δεν θα μπορέσουμε να τα επαναλάβουμε στο Κυότο χωρίς προηγουμένως να έχουμε κάνει κάτι. Ερωτώ, επομένως, την Επιτροπή: ποια είναι η θέση της; Τι πρόκειται να κάνει ούτως ώστε να διασφαλίσει ότι οι πολύ σωστές σκέψεις της παρούσας οδηγίας θα γίνουν αποδεκτές από τα κράτη μέλη με τρόπον ώστε να συνειδητοποιήσουν τα οφέλη και να σταματήσουν να προβάλλουν εμπόδια; Αυτό το σημείο έχει πολύ μεγάλη σημασία για το Κοινοβούλιο τούτο, έτσι ώστε να μας δώσει την ευκαιρία να υλοποιήσουμε όλα εκείνα στα οποία αναφέρθηκα προηγουμένως - σε σχέση με την απασχόληση, την ανταγωνιστικότητα και το περιβάλλον - και μάλιστα με τρόπο που να τύχει της εγκρίσεως των κρατών μελών. Η ευθύνη της διασφάλισης ότι όλα αυτά θα πραγματοποιηθούν πέφτει στους ώμους του Επιτρόπου.

<SPEAKER ID=64 NAME="Haug">
Κύριε Πρόεδρε, κυρίες και κύριοι, ακούσατε το εξής: Eμείς, ως Kοινοβούλιο, υποστηρίζουμε το πρόγραμμα SAVE II, επειδή η Eυρωπαϊκή Ένωση, υπό μορφήν δηλώσεων του Συμβουλίου, δεσμεύτηκε πολιτικά τουλάχιστον, στις διασκέψεις του Pίο και του Bερολίνου, να πάρει δραστικά μέτρα για την προστασία του κλίματος. Kαι τουλάχιστον το Kοινοβούλιο θέλει να ανταποκριθεί στις δεσμεύσεις και να τηρήσει τις υποσχέσεις που δόθηκαν. Xρειάζεται να συμβάλουμε σημαντικά στην ορθολογικότερη χρήση της ενέργειας, αν θέλουμε πράγματι να σταθεροποιήσουμε μέχρι το 2000 τις εκπομπές του CO2 στα επίπεδα του 1990, ή να το θέσουμε, τουλάχιστον, ως στόχο. Γι' αυτό, όμως, χρειαζόμαστε περισσότερα χρήματα από τα 45 εκατ. Ecu του προγράμματος αυτού, τα οποία πρότεινε το Συμβούλιο ως ποσό αναφοράς.
<P>
Kατά την άποψη της Eπιτροπής Προϋπολογισμών, ιδιαίτερα σημαντικές, για την κοινή θέση του Συμβουλίου, είναι οι τροπολογίες 5, 12 και 13.
<P>
Tροπολογία υπ' αριθ. 5: Yποστηρίζουμε το αίτημα να αποφεύγεται η διπλή δουλειά και συνηγορούμε υπέρ ενός στενού συντονισμού του SAVE με τα υπόλοιπα ενεργειακά προγράμματα.
<P>
Tροπολογία υπ' αριθ. 12: Όπως και στην πρώτη ανάγνωση, έχουμε την άποψη πως απαιτούνται διευκρινίσεις για την ιεράρχηση των διατάξεων, ώστε η αρμοδιότητα, για την διαχείριση του προγράμματος και συνεπώς και του προϋπολογισμού, να μεταβιβάζεται από τη Συνθήκη στην Eπιτροπή, και να μην επιτρέπεται αποδυνάμωση της διάταξης αυτής μ' ένα άρθρο του Kανονισμού.
<P>
Tροπολογία υπ' αριθ. 13: Eίμαστε κατά αυτής της μικτής επιτροπής του τύπου 1 και του τύπου 2. Aυτή η προσπάθεια επανεθνικοποίησης των κοινοτικών πολιτικών, θα αύξανε το ποσοστό των διοικητικών δαπανών. Eίμασταν βεβαίως, ούτως ή άλλως, από την πρώτη κιόλας ανάγνωση, για τη μείωση του κόστους, υπέρ ενός μόνον εκπροσώπου των κρατών στη συμβουλευτική επιτροπή.
<P>
Θέλουμε, δηλαδή, μια οικονομική δημοσιονομική διαχείριση. Aλλά σε εποχές αυξημένης ανάγκης για οικονομική δημοσιονομική διαχείριση, ειδικά, είναι επιτακτικό να «τρέξουμε» ένα λογικό πρόγραμμα, ένα πρόγραμμα με αρκετά χρήματα, το οποίο θα συμβάλει σημαντικά στην προστασία του περιβάλλοντος.
<P>
Aκούσαμε μόλις τώρα από την κ. Bloch von Blottnitz και την κ. McNally το εξής: Ξέρουμε τη μεγάλη επιβάρυνση των εθνικών προϋπολογισμών από την υστέρηση των φορολογικών εσόδων, λόγω της υψηλής ανεργίας και την εξ αυτής συνεπαγόμενη διαρκή αύξηση των δαπανών. Λιγοστή καινοτομία στην οικονομία και την επιστήμη: Eδώ θα πρέπει να αρπάξουμε την ευκαιρία από τα μαλλιά. Yπάρχουν δηλαδή θεμελιωμένες απόψεις, σύμφωνα με τις οποίες επενδύσεις για μείωση της ενεργειακής ζήτησης δημιουργούν πολλαπλάσιες θέσεις εργασίας απ' ότι ισότιμα προγράμματα ενεργειακού εφοδιασμού. Mια στρατηγική που θα εξοικονομεί ενέργεια, θα έχει θετικές, σαφώς, επιδράσεις στην απασχόληση.
<P>
H απασχόληση συντελεί στην αύξηση των φορολογικών εσόδων. Tα φορολογικά έσοδα συνεπάγονται ανακούφιση του προϋπολογισμού. Bλέπετε, λοιπόν, ότι το να ξοδέψουμε λογικά περισσότερα χρήματα σ' ένα κονδύλιο, είναι μερικές φορές πιο οικονομικό από το να επιδιδόμαστε, λίγο-πολύ, σε όργια περικοπών.

<SPEAKER ID=65 NAME="Watson">
Κύριε Πρόεδρε, θα ήθελα να συγχαρώ την κ. McNally σχετικά με εκείνο που πιστεύω ότι αποτελεί μια εξαιρετική έκθεση καθώς και για την πολύ καλή ακρόαση που οργάνωσε στο Κοινοβούλιο επί του αντικειμένου αυτού. Η κ. McNally έχει καλύψει το μεγαλύτερο μέρος του εδάφους στο οποίο στηρίζει τις προτάσεις της. Δεν θα ήθελα να αναφερθώ σε λεπτομερή στατιστικά δεδομένα αλλά είναι σαφές ότι εάν εγκρίναμε τις παρούσες προτάσεις θα μπορούσαμε να εξοικονομήσουμε το 20 % των εισαγωγών μας σε ορυκτά καύσιμα - αξίας περίπου 12 εκατομμυρίων λιρών ετησίως. Θα μπορούσαμε να περιορίσουμε τις εκπομπές διοξειδίου του άνθρακος, θα μπορούσαμε να μειώσουμε το κόστος λειτουργίας των επιχειρήσεων και θα μπορούσαμε να δημιουργήσουμε θέσεις εργασίας στις βιομηχανίες εξοικονόμησης ενέργειας - σύμφωνα με μία εκτίμηση, περίπου 3, 4 εκατομμύρια ανθρωποέτη.
<P>
Όταν η Επιτροπή Οικονομικής, Νομισματικής και Βιομηχανικής Πολιτικής εξέτασε την παρούσα έκθεση το κύριο ερώτημα που μας δημιουργήθηκε ήταν εάν οι τεχνικές του ορθολογικού προγραμματισμού συμβαδίζουν με την ελευθέρωση της αγοράς ενέργειας και με τους κοινούς κανονισμούς της εσωτερικής αγοράς ενέργειας. Διαπιστώσαμε ότι συμβαδίζουν. Η εμπειρία από το πρόγραμμα SAVE, η υποστήριξη από μέρους της βιομηχανίας και από μέρους των 34 ενεργειακών φορέων που συμμετείχαν στο πρόγραμμα απέδειξαν ότι μπορούν να γίνουν πολλά. Οι ενεργειακές βιομηχανίες όμως είναι από τη φύση τους συντηρητικές. Είναι αναγκαίο να δημιουργηθεί ένα πλαίσιο το οποίο θα κάνει νόμιμη και κερδοφόρα την στροφή των φορέων διανομής προς την κατεύθυνση να γίνουν φορείς παροχής ενεργειακών υπηρεσιών παρά να είναι έμποροι αγαθών και το οποίο θα τους ωθήσει προς αυτή την κατεύθυνση.
<P>
Πιστεύω ότι η Επιτροπή θα πρέπει να εκπονήσει μελέτη σχετικά με τις δυνατότητες δημιουργίας απασχόλησης με επενδύσεις σε τεχνολογίες εξοικονόμησης ενέργειας και η άποψη στην οποία κατέληξε η επιτροπή μου ζητεί να γίνει αυτό. Λυπούμεθα επίσης για το γεγονός ότι το Συμβούλιο Ενέργειας δεν έλαβε ουσιαστικό μέρος στη συζήτηση περί των τεχνικών ορθολογικού προγραμματισμού. Οι κυβερήσεις μας τρέχουν πατείς με πατώ σε προς την κατεύθυνση μιας ελευθερωμένης αγοράς ενέργειας ονειρευόμενες μιαν αγορά όπου η πώληση ολοένα και μεγαλύτερων ποσοστήτων ενέργειας θα σημαίνει ολοένα και μεγαλύτερη ευημερία. Εδώ και είκοσι χρόνια περίπου έχουμε καταλάβει ότι αυτό δεν μπορεί να συνεχιστεί. Δεν μπορούμε να έχουμε τους Υπουργούς μας επί της ενέργειας να υποφέρουν από συλλογική αμνησία κάθε φορά που συναντώνται στις Βρυξέλλες. Συνιστώ την υποστήριξη της εκθέσεως.

<SPEAKER ID=66 NAME="Lannoye">
Η πρόταση της Επιτροπής, που αποσκοπεί στην εισαγωγή τεχνικών ορθολογικού προγραμματισμού στο οπλοστάσιό της σε θέματα ενεργειακής πολιτικής, είναι μια καλή πρόταση. Πιστεύω ότι όλοι συμφωνούμε σε αυτό. Εν πάσει περιπτώσει, οι προθέσεις είναι καλές και συμμερίζομαι την ανάλυση που πραγματοποίησε η εισηγήτρια όσον αφορά τις βελτιώσεις που πρέπει να γίνουν. Πιστεύω ότι είμαστε με το μέρος της, για να προσπαθήσουμε να ενισχύσουμε αυτή την πρόταση.
<P>
Γιατί αποτελεί μια καλή πρωτοβουλία; Υπάρχουν τρία επιχειρήματα τα οποία επικαλείται η αιτιολογική έκθεση της Επιτροπής. Η καλύτερη διάθεση των διαθέσιμων κεφαλαίων, η μεγαλύτερη ενεργειακή αυτονομία, και κυρίως, η ελάχιστη επίπτωση στο περιβάλλον εφόσον καταναλώνουμε λιγότερη ορυκτή ενέργεια. Υπενθυμίζω εδώ ότι η Επιτροπή και το Συμβούλιο έχουν δεσμευτεί να σταθεροποιήσουν τις εκπομπές διοξειδίου του άνθρακα το έτος 2000 σε σχέση με το 1990. Ό μως γνωρίζουμε, από την ίδια την ομολογία της Επιτροπής, ότι δεν θα το κατορθώσουμε με αμετάβλητη πολιτική. Επομένως, αν δεν αλλάξουμε έναν αριθμό σημαντικών μηχανισμών σε θέματα περιβαλλοντικής πολιτικής και ενεργειακής πολιτικής, δε θα τηρήσουμε αυτήν τη δέσμευση.
<P>
Όμως, υπενθυμίζω ότι το Κοινοβούλιό μας, μεταξύ άλλων, έχει εκφράσει την άποψη να προχωρήσουμε περαιτέρω και για το έτος 2005, λόγω της ανόδου του φαινομένου του θερμοκηπίου, να μειώσουμε κατά 20 % τις εκπομπές διοξειδίου του άνθρακα. Λοιπόν, πώς μπορούμε, υπό αυτές τις συνθήκες, όπως το πράττει η Επιτροπή, να κάνουμε μια φιλόδοξη αιτιολογική έκθεση και στη συνέχεια να προτείνουμε άτολμα μέτρα; Γιατί, πρέπει να το πούμε, τα μέτρα αυτά είναι ιδιαίτερα άτολμα. Από τη μια πλευρά, αφήνουν την πρωτοβουλία στα κράτη μέλη, από την άλλη, λένε ότι πρέπει να πειστούν οι εταιρείες διανομής να προχωρήσουν προς αυτή την κατεύθυνση. Πιστεύω ότι με μια τόσο μαλακή θέληση, αποκλείεται να κατορθώσουμε, όχι μόνο την εφαρμογή της συγκεκριμένης οδηγίας, αλλά ακόμα λιγότερο να καταλήξουμε στο αποτέλεσμα που θέλουμε να επιτύχουμε στο θέμα της προστασίας του περιβάλλοντος.
<P>
Εξάλλου, εκπλήσσομαι που ορισμένοι βουλευτές, ορισμένες ομάδες, προτείνουν να μην είναι οδηγία, να είναι μια απλή σύσταση. Λοιπόν εδώ η ασυναρτησία φθάνει στα ύψη. Χρειάζεται, πασιφανώς, μια ισχυρή οδηγία και μια οδηγία-πλαίσιο. Και ακριβώς αυτό προτείνω στην εισηγήτρια.
<P>
Μερικές επιπλέον παρατηρήσεις, πριν να τελειώσω. Πιστεύω ότι είναι ουσιαστικής σημασίας να επιστήσουμε την προσοχή, όπως το κάνουμε στην τροπολογία 10, σχετικά με την ανάγκη να διασπαστεί η κάθετη ολοκλήρωση της ενεργειακής θυγατρικής ειδικότερα σε θέματα ηλεκτρισμού, αν επιθυμούμε να έχουμε αποτελέσματα. Αν οι παραγωγοί, οι διανομείς και οι πωλητές συστήσουν μία και μόνη επιχείρηση, δεν βλέπω πώς θα μπορέσουμε να φτάσουμε σε μια πραγματικά αποτελεσματική κατάληξη με αυτή την οδηγία.
<P>
Αυτός είναι ο λόγος για τον οποίο επιμένω στην τροπολογία 10, που ελπίζω να ψηφιστεί.

<SPEAKER ID=67 LANGUAGE="FR" NAME="Desama">
Κύριε Πρόεδρε, δεν θα μιλήσω πολύ για το πρόβλημα SAVE 2. Νομίζω ότι η κ. Eryl McNally είπε όλα όσα έπρεπε να ειπωθούν σχετικά με την υποστήριξη που θα προσφέρει η σοσιαλιστική ομάδα στην έκθεση της κ. Bloch von Blottnitz. Θα ήθελα να κάνω ένα μικρό αστείο με την κ. Bloch von Blottnitz, αλλά καθώς εκείνη απουσιάζει, θα της το πω ιδιαιτέρως, αν δεν έχετε αντίρρηση μ' αυτό.
<P>
Ό σον αφορά την έκθεση της κ. ΜcNally σχετικά με τον ορθολογικό προγραμματισμό των πόρων, θα ήθελα να επιστήσω την προσοχή σας σε ένα πρόβλημα. Δεν εκπλήσσομαι που ορισμένες ομάδες επιθυμούν να αντικαταστήσουν την οδηγία από μια σύσταση, ακόμα κι αν είμαι αντίθετος ή αν είμαι προσωπικά υπέρ, όπως η σοσιαλιστική ομάδα, να είναι οδηγία.
<P>
Πράγματι, αν συμφωνούμε μεταξύ μας στο ότι υπάρχει ανάγκη ελέγχου ταυτόχρονα, της προσφοράς και της ζήτησης σε ενεργειακά θέματα, είναι σαφές ότι πρέπει, μια και καλή, να επιλέξουμε ένα δρόμο, ακόμη κι αν πρόκειται για ένα μέσο δρόμο. Δε μπορούμε να λέμε ότι είμαστε υπέρ της κατά το δυνατόν απελευθερωμένης εσωτερικής αγοράς ενέργειας, και ταυτόχρονα, όπως κάνει η Επιτροπή, ότι χρειάζεται ολοκληρωμένος προγραμματισμός, ή ορθολογικός όπως λέγεται τώρα, των ενεργειακών πόρων. Ποιός δεν βλέπει, σε τελική ανάλυση, ότι υπάρχει στη βάση, μια ασυμβατότητα.
<P>
Φυσικά, έδωσα προσοχή στην έκθεση του Ινστιτούτου του Wuppertal και εκείνη δε διακρίνει καμμία ασυμβατότητα, ο λόγος είναι ότι την ίδια στιγμή, η εσωτερική αγορά, κατά πάσα πιθανότητα, δε θα απελευθερωθεί παρά μετρίως - και προσωπικά χαίρομαι γι'αυτό - και ότι, από την άλλη πλευρά, ο ορθολογικός προγραμματισμός, παραμένει, παρόλα αυτά, ευσεβής πόθος. Ναι, στις συνθήκες αυτές, πράγματι, δεν υπάρχει ασυμβατότητα μεταξύ των δύο. Αλλά δε θα έπρεπε στο μέλλον, η Επιτροπή να γέρνει την πλάστιγκα από τη μία ή από την άλλη πλευρά. Τούτη τη φορά αυτό δε συμβαίνει, και σας ευχαριστούμε γι'αυτό κ. επίτροπε, αλλά δε θα πρέπει στο μέλλον η ένταση να είναι υπερβολικά ισχυρή ανάμεσα στους δύο πόλους, γιατί τότε η ασυμβατότητα θα έρθει θεμελειωδώς.
<P>
Κάτι που επίσης ήταν προφανές σε αυτή την υπόθεση, ήταν σε ποιό επίπεδο θα τοποθετούσαμε το πρόβλημα του ολοκληρωμένου προγραμματισμού. Εδώ, θα ήθελα να κάνω μια πρόταση, σε προσωπικό επίπεδο, στον επίτροπο. Θα μπορούσε να σκεφτεί σχετικά με την ευκαιρία που θα είχε, μετά από την έγκριση της οδηγίας σχετικά με την εσωτερική αγορά, να εξετάσει, σε μια γνώμη της Επιτροπής, την έννοια του ορθολογικού προγραμματισμού ως ένα στοιχείο των υποχρεώσεων των δημοσίων υπηρεσιών. Πιστεύω ότι αυτό θα μπορούσε να ενθαρρύνει αρκετές επιχειρήσεις διανομής ή τροφοδότησης να προχωρήσουν προς την επιθυμητή από την Επιτροπή κατεύθυνση.
<P>
Βέβαια, θα στηρίξουμε τις τροπολογίες που κατατέθηκαν από την κ. McNally και που υιοθετήθηκαν από την Επιτροπή Ενέργειας και δρευνας, διότι βαίνουν στην κατεύθυνση μιας μεγαλύτερης ακρίβειας, ειδικότερα στο σημείο της αξιολόγησης του οικολογικού και κοινωνικού κόστους. Σε αυτό το σημείο επίσης, θα ήθελα να πω σε ποιό βαθμό η σύσταση αυτή βαίνει προς την κατεύθυνση της βούλησης για εναρμόνιση, που αποτελεί τη βούληση του Ευρωπαϊκού Κοινοβουλίου.

<SPEAKER ID=68 NAME="Αργυρός">
Κύριε Πρόεδρε, οι κεντρικοί στόχοι του πολυετούς προγράμματος SAVE είναι αξιοσημείωτοι, τους αναφέρανε άλλοι ομιλητές και δεν θα τους επαναλάβω και εγώ. Θα ήθελα μόνο να επισημάνω δύο συγκεκριμένα στοιχεία του νέου προγράμματος SAVE που είναι πράγματι άξια μνημόνευσης. Πρώτον, βασίζεται στην αξιολόγηση του πρώτου προγράμματος και ενισχύει την εν εξελίξει δράση, δηλαδή τα πιλοτικά προγράμματα; δεύτερον, θεσπίζει περαιτέρω νέα μέτρα για καλύτερη καθ'οδόν αξιολόγηση. Είναι δύο χαρακτηριστικά του προγράμματος SAVE τα οποία θεωρούμε πολύ σημαντικά.
<P>
Οι επί μέρους στόχοι που θέτει το πρόγραμμα είναι πολλοί και σύνθετοι. Γι'αυτό και προτάθηκε σημαντική αύξηση του προϋπολογισμού του. Θα πρέπει, βεβαίως, να αναγνωρίσουμε ότι η πλειάδα των στόχων ίσως δυσχεραίνει την σαφή αξιολόγηση των προτεραιοτήτων και κάνει πιο πολύπλοκη την διαδικασία εφαρμογής του, ενώ μια πιο σαφής και πειθαρχημένη οριοθέτηση των στόχων θα διασφάλιζε περισσότερο την αποτελεσματικότητά του. Επίσης, ενώ το πρόγραμμα προσπαθεί να αποφύγει τον συγκεκριμένο αυτό δρόμο, ορισμένες τροπολογίες της εισηγήτριας επιλέγουν μια σειρά δράσεων νομικού χαρακτήρα. Διερωτώμαστε στη δική μας πολιτική ομάδα εάν αυτή είναι η καλύτερη λύση για την αντιμετώπιση των καίριων ενεργειακών και περιβαλλοντικών προβλημάτων ή εάν η εμμονή στη θέσπιση νομοθεσίας καθιστά το πρόγραμμα ακόμη πιο δύσκαμπτο. Οι φιλόδοξοι, πράγματι, στόχοι του προγράμματος τιθασεύονται υποχρεωτικά με την πρόταση περικοπής της χρηματοδότησής του από το Συμβούλιο σε 45 εκατ. ECU, ήτοι μόνον 9 εκατ. δαπάνες ετησίως, αντί των 150 που είχε προτείνει αρχικά η Επιτροπή. Με λύπη διαπιστώνουμε ότι αυτή η θανάσιμη, θα έλεγα, χρηματοδοτική περικοπή δεν σημαίνει μόνο απομάκρυνση από τις μεγαλεπήβολες αρχικά διακηρύξεις του Συμβουλίου για μια μακρόπνοη περιβαλλοντική πολιτική σύμφωνη με τις Διεθνείς Συνδιασκέψεις του Ρίο και του Βερολίνου, αλλά και ακρωτηριάζει ουσιαστικά κάθε δυνατότητα αποτελεσματικής παρέμβασης της 'Ενωσης στην προστασία του περιβάλλοντος και στη βελτίωση της ενεργειακής πολιτικής. Είναι λυπηρό, λοιπόν, ότι το Κοινοβούλιο δεν έχει αναλάβει και δεν έχει ασκήσει πιο ενεργά τη συναρμοδιότητά του στην κατάρτιση του προϋπολογισμού και δεν έχει επιδιώξει την επαναδιαπραγμάτευση του ζητήματος με το Συμβούλιο πριν από τη ψήφισή του.

<SPEAKER ID=69 LANGUAGE="PT" NAME="Vieira">
Κύριε Πρόεδρε, κύριοι βουλευτές, είναι εξαιρετικά σημαντικό το πρόγραμμα SAVE II το οποίο συζητάμε αυτή τη στιγμή και το οποίο, στις αρχές και τους στόχους του, θα συνεχίσει το άλλο πρόγραμμα SAVE, το οποίο έληξε το Δεκέμβριο του 1995, και το οποίο επίσης εντασσόταν στο πλαίσιο της βελτίωσης της ενεργειακής αποτελεσματικότητας και της μη επιδείνωσης των εκπομπών διοξειδίου του άνθρακος, των οποίων οι καταστροφικές συνέπειες για τον πλανήτη μας είναι πολύ καλά γνωστές.
<P>
Τα ζητήματα της ενέργειας και του περιβάλλοντος βρίσκονται στην ημερήσια διάταξη και υπάρχουν επίσης άλλες interfaces μείζονος ενδιαφέροντος που πρέπει όλο καιπερισσότερο να εξετάζονται, να συζητιούνται, να εμβαθύνονται και να αποτελούν αντικείμενο συνολικού σχεδιασμού, όπως είναι κυρίως οι διασυνδέσεις ενέργειας-περιβάλλοντος-μεταφορών, περιβάλλοντος-γεωργίας, ενέργειας-βιομηχανίας-περιβάλλοντος, και περιβάλλοντος-τουρισμού.
<P>
Η πρόταση απόφασης του Συμβουλίου σχετικά με αυτό το πολυετές πρόγραμμα αποτελεί, στις γενικές γραμμές της, ένα καλό έγγραφο, κυρίως με σαφείς στόχους όσον αφορά την ενεργειακή αποτελεσματικότητα και απόδοση και όσον αφορά τη βελτίωση της ορθολογικής χρήσης της ενέργειας. Καλύπτει διάφορα μέτρα και δράσεις, σε ένα ευρύ φάσμα το οποίο ενδιαφέρει τα κράτη μέλη και τις περιοχές τους. Μόνο που, και εδώ η Ομάδα μου αντιτίθεται σε αυτό που συστήνει η συνάδελφος κ. von Blottnitz, τα οικονομικά στηρίγματα που παρουσιάζονται στην πρόταση σχετικά με το SAVE II είναι υπερβολικά ανεπαρκή για την πενταετία 1996-2000, ενώ θα έπρεπε να είναι τουλάχιστον 150 δισεκατομμύρια Ecu. 'Οταν είναι γνωστό ότι τόσες πρωτοβουλίες με ιδιαίτερα συζητήσιμο πεδίο ή επιτυχία έχουν ικανοποιητική χρηματοδότηση στα αντίστοιχα κονδύλια του προϋπολογισμού, είναι απαράδεκτο ένα πρόγραμμα τέτοιου ενδιαφέροντος, ακόμη και για το μέλλον της ισορροπίας του πλανήτη, να έχει εξαρχής τόσο μειωμένα ποσά.
<P>
Αφετέρου, έπρεπε επίσης να προβλεφθούν περισσότερες δράσεις οι οποίες θα μπορούσαν να περιληφθούν στο SAVE II, όπως στον τομέα της έρευνας, της επίδειξης, της πληροφόρησης και της εκπαίδευσης, ή στον τομέα της τεχνικής και τεχνολογικής συνεργασίας. Επίσης το επίπεδο του ποσοστού συμμετοχής στις δημόσιες και ιδιωτικές επενδύσεις του ενεργειακού τομέα θα μπορούσε και θα έπρεπε να είναι μεγαλύτερο στην περίπτωση των απομακρυσμένων και ιδιαίτερα απομακρυσμένων και νησιωτικών περιοχών όπου ο βαθμός ανάπτυξης είναι επίσης, στο πεδίο αυτό, αρκετά μικρότερος σε σχέση με τον κοινοτικό μέσο όρο.

<SPEAKER ID=70 LANGUAGE="NL" NAME="Plooij-Van Gorsel">
Πρόεδρε, συνάδελφοι, Επίτροπε, εξ ονόματος της Ομάδας των Φιλελευθέρων θα ήθελα σήμερα να συγχαρώ και τους δύο εισηγητές για τις έξοχες εκθέσεις που εκπόνησαν.
<P>
Η ενεργειακή πολιτική της Ένωσης καταλαμβάνει την εβδομάδα αυτή εξέχουσα θέση στην ημερήσια διάταξη του Στρασβούργου. Πρόκειται να εγκρίνουμε ούτε λίγο ούτε πολύ έξι εκθέσεις για την ενέργεια, δύο από τις οποίες έχουν νομοθετικό περιεχόμενο. Η αποτελεσματική χρήση ή η εξοικονόμηση ενέργειας αποτελεί γενικό στόχο όλων των εκθέσεων. Ωστόσο, ο προϋπολογισμός, τα μέσα για την υλοποίηση του στόχου αυτού, μειώθηκε εκ μέρους του Συμβουλίου στο ποσό των 45 εκατομμυρίων Ecu για μία πενταετία. Με την πράξη αυτή καθίσταται σαφές ποια προτεραιότητα αποδίδεται στην ενέργεια και στο περιβάλλον στην Ευρώπη. Η μελλοντική ενεργειακή κατάσταση στην Ευρώπη και στον κόσμο θα εξαρτηθεί κατά κύριο λόγο από την προβληματική του περιβάλλοντος. Σας ερωτώ κύριε Πρόεδρε, για ποιο λόγο δεν διαθέτει η Ένωση μία ολοκληρωμένη κοινή πολιτική στους τομείς της ενέργειας και του περιβάλλοντος; Για ποιο λόγο μιλάμε συνεχώς στο Σώμα για τα θέματα της ενέργειας και του περιβάλλοντος λες και πρόκειται για δύο τομείς που δεν έχουν καμία σχέση μεταξύ τους; Παράδειγμα της κατάστασης αυτής αποτελεί το γεγονός ότι την τρέχουσα εβδομάδα εξετάζουμε ιδιαιτέρως, αφενός, όλες τις εκθέσεις για την ενέργεια και, αφετέρου, το πρόγραμμα δράσης για τη βιώσιμη ανάπτυξη. Αυτά συμβαίνουν λες και οι δαπάνες για το περιβάλλον δεν επιβαρύνουν τον προϋπολογισμό της Ένωσης με τον ίδιο τρόπο που τον επιβαρύνουν και οι ενεργειακές δαπάνες!
<P>
Από την άποψη αυτή, η πολιτική μου ομάδα θεωρεί ακατανόητο το γεγονός ότι το Συμβούλιο αποφάσισε να περικόψει δραστικά τον προϋπολογισμό του προγράμματος SAVE. Για το λόγο αυτό, η Ομάδα των Φιλελευθέρων υποστηρίζει τις τροπολογίες του εισηγητού σχετικά με τη διαγραφή του χρηματοδοτικού πλαισίου από την κοινή θέση. Οι δημοσιονομικές αρμοδιότητες του Κοινοβουλίου πρέπει να παραμείνουν ανέπαφες.
<P>
Έρχομαι τώρα στην έκθεση της κ. McNally. Οι ορθολογικές τεχνικές προγραμματισμού στους τομείς της διανομής ηλεκτρικού ρεύματος και φυσικού αερίου αποτελούν σημαντικά μέσα για τη μείωση των εκπομπών διοξειδίου του άνθρακα. Οι παραγωγοί και οι διανομείς ενέργειας μπορούν να συστήνουν στους πελάτες τους να καταναλώνουν λιγότερη ενέργεια.
<P>
Σε ορισμένα κράτη μέλη, στα οποία συμπεριλαμβάνονται και οι Κάτω Χώρες, υπάρχουν αμφιβολίες σχετικά με την αναγκαιότητα της οδηγίας αυτής. Σε ορισμένες περιπτώσεις, οι χώρες αυτές έχουν ήδη δραστηριοποιηθεί στους εν λόγω τομείς. Παρ'όλα αυτά, στα περισσότερα κράτη μέλη δεν έχουν αναληφθεί δράσεις για την αποτελεσματική και αποδοτική χρήση της ενέργειας. Για το λόγο αυτό, η πολιτική μου ομάδα θεωρεί ότι είναι απαραίτητο να θεσπιστεί ευρωπαϊκή νομοθεσία και υποστηρίζει την έκθεση της κ. McNally. Ικανοποίηση μου προξενούν και τα θέματα τα οποία έθιξε πριν από λίγο ο κ. Watson σχετικά με τον τομέα αυτό.
<P>
Το τελευταίο σημείο το οποίο θα ήθελα να θίξω είναι το ακόλουθο: όπως ήδη ανέφερα, η μελλοντική ενεργειακή κατάσταση θα εξαρτηθεί κυρίως από την εξέλιξη της προβληματικής του περιβάλλοντος, αλλά και από την αύξηση της χρήσης ενέργειας στις αναπτυσσόμενες χώρες. Αυτό καθιστά απαραίτητη την ανεύρεση εναλλακτικών πηγών ενέργειας. Τα στερεά καύσιμα δεν είναι απεριόριστα και, εκτός αυτού, προξενούν εκπομπές διοξειδίου του άνθρακα και, πιθανώς, συντελούν στην αλλαγή του κλίματος. Την εναλλακτική λύση προσφέρουν οι ανανεώσιμες πηγές ενέργειας. Όμως, οι πηγές αυτές δεν μπορούν να χρησιμοποιηθούν μέχρι στιγμής σε μαζική κλίμακα λόγω του κόστους που συνεπάγονται, με αποτέλεσμα να μην επαρκούν σήμερα για την κάλυψη των αναγκών ενός βιώσιμου συστήματος παροχής ενέργειας. Το γεγονός αυτό αποτελεί ένα πρόσθετο λόγο για να προαχθεί η περαιτέρω ανάπτυξη των ανανεώσιμων πηγών ενέργειας. Μία τέτοια πράξη, συνάδελφοι, θα αποτελούσε απόδειξη μίας μακροπρόθεσμης θεώρησης των προβλημάτων που αφορούν την παροχή ενέργειας και τη βιωσιμότητα του περιβάλλοντος. Η Ομάδα των Φιλελευθέρω πιστεύει ότι πρόκειται για μία μακρόπνοη επιλογή.

<SPEAKER ID=71 LANGUAGE="ES" NAME="Izquierdo Collado">
Κύριε Πρόεδρε, θα ήθελα να ξεκινήσω την παρέμβασή μου συγχαίροντας μεν και τις δύο εισηγήτριες, αλλά θα ήθελα να επικεντρωθώ στην έκθεση που παρουσίασε η κ. McNally. Εξετάζουμε ουκ ολίγες εκθέσεις που επιχειρούν να υπενθυμίσουν περιπτώσεις μη τήρησης, καθώς και τη δική μας λίγο συνεπή στάση, σχετικά με προβλέψεις και δεσμεύσεις, όσον αφορά τη Σύνοδο Κορυφής του Ρίο. Τώρα συζητάμε σχετικά με μια οδηγία η οποία, με σκοπό την καθιέρωση τεχνικών ορθολογικού προγραμματισμού για την αύξηση της ενεργειακής αποτελεσματικότητας, ασχολείται βασικά με την πτυχή που αφορά την ποσότητα κατανάλωσης ενέργειας, και θα ήθελα να υπενθυμίσω ότι, σε αυτήν την οδηγία, δεν γίνεται λόγος για ανανεώσιμες μορφές ενέργειας. Αυτή είναι μια άλλη συζήτηση. Τώρα αναφερόμαστε στον προγραμματισμό με σκοπό να επιτευχθεί ενεργειακή αποτελεσματικότητα σε εκείνες ακριβώς τις μορφές ενέργειας που παρουσιάζουν τη μεγαλύτερη κατανάλωση και είναι ρυπογόνες.
<P>
Κάποιες άλλες εκθέσεις επιχειρούν να προσεγγίσουν το πρόβλημα της ποιότητας των συστατικών, και επιχειρείται να περιοριστεί ο ρυπογόνος χαρακτήρας τους: οι εκπομπές θείου και άλλες σημαντικές εκπομπές όσον αφορά τις γκαζολίνες και άλλα συστατικά.
<P>
Θα ήθελα να πω ότι δεν συμφωνώ με το ότι δεν κάνουμε τίποτε. Τα μέτρα που προτείνει το Συμβούλιο προς ορισμένες κατευθύνσεις είναι πολύ σκληρά για τις επιχειρήσεις του τομέα, διότι συνεπάγονται κόστος δισεκατομμυρίων Ecu, και ακόμη τη μετατροπή των μονάδων διύλισης, κλπ. Αυτό που θα ήθελα όμως να επισημάνω είναι ότι η πρόταση της κ. McNally μπόρεσε να αποφύγει την τάση που έχουμε συχνά σε αυτό το Κοινοβούλιο, να πηγαίνουμε πολύ μακρύτερα από τη συμφωνία που επιτυγχάνεται στην κοινή θέση του Συμβουλίου. Δεν χρησιμοποίησε διόλου αυτό το ζήτημα των τεχνικών ορθολογικού προγραμματισμού για να εισαγάγει στοιχεία βιομηχανικού πολέμου. Και πιστεύω ότι αυτό αποτελεί ένα τεράστιο πλεονέκτημα της ίδιας της θέσης της κ. McNally, την οποία και συγχαίρω ιδιαιτέρως για την έκθεσή της.

<SPEAKER ID=72 LANGUAGE="DE" NAME="Mοmbaur">
Kύριε Πρόεδρε, αξιότιμοι κυρίες και κύριοι, όταν η πολιτική ρυθμίζει μόνο αυτά που είναι ωραία και καλά, τότε κάνει λάθος. Kι όταν η Eυρωπαϊκή Ένωση ρυθμίζει μόνο όσα είναι ωραία και καλά, τότε κάνει ιδιαίτερο λάθος, μια κι αυτή, ούτως ή άλλως, δίνει, δυστυχώς, ποικιλοτρόπως αφορμή για διαρκείς επικρίσεις. Aυτός ο κίνδυνος υπάρχει και πάλι στην πρόταση οδηγίας για έναν ολοκληρωμένο προγραμματισμό των φυσικών πόρων. Aυτή η ακατανόητη έννοια κρύβει ουσιαστικά κάτι καλό μέσα της.
<P>
Προμηθευτές ενέργειας οφείλουν να επενδύσουν όχι μόνο στον εφοδιασμό, αλλά και σε μια αποτελεσματική χρήση της ενέργειας. Aυτό σημαίνει πως θα πρέπει όχι μόνο να πωλούν ενέργεια, αλλά και να παρέχουν υπηρεσίες. Tο καλό αυτό συμβαίνει, φυσικά, εδώ και πολύ καιρό, ποικιλοτρόπως και μάλιστα με ευθύνη των επιχειρήσεων, αλλά βεβαίως, είναι ελάχιστο, κατά την άποψη τη δική μας και τη δική μου προσωπικά. Γι' αυτό και θα ήταν έξυπνο και σοφό να εγκρίνουμε μια σχετική σύσταση και να «ποντάρουμε» σε καλά παραδείγματα και στον ανταγωνισμό. Aν, αντ' αυτής, επισείεται πάλι το ρόπαλο των νέων διατάξεων, μιας οδηγίας δηλαδή σε επίπεδο EE, τότε χρειάζεται να γίνουν επ' αυτής, εν συντομία, τέσσερις παρατηρήσεις.
<P>
Πρώτον, η οδηγία δεν σέβεται το κριτήριο της επικουρικότητας, με το οποίο θα πρέπει να ασχοληθούμε.
<P>
Δεύτερον, η πρόταση βλέπει καινούριους σχεδιασμούς, υπηρεσίες, ελέγχους, με λίγα λόγια γραφειοκρατία, με πολλές νέες οργανικές θέσεις, τις οποίες θα πρέπει να πληρώνει ο φορολογούμενος.
<P>
Tρίτον, θέλω κάποτε να πω ξεκάθαρα πως είναι εξοργιστικό το πώς ταχυδακτυλουργεί και συμπεριφέρεται κανείς εδώ - εν μέρει και σ' αυτό το Σώμα - με τις νομικές βάσεις, και σ' αυτή μάλιστα τη συγκεκριμένη περίπτωση, παρά την αντίθετη ετυμηγορία της Eπιτροπής Nομικών Θεμάτων. Eξετάζεται δηλαδή λιγότερο αν υπάρχουν οι προϋποθέσεις μιας εξουσιοδότησης και περισσότερο το αν ωφελεί ή όχι κάποιον που αποφασίζει επί του θέματος. Eλπίζω να φροντίσει κάποτε για την υπόθεση αυτή το Eυρωπαϊκό Δικαστήριο.
<P>
Tέταρτη παρατήρηση: Όταν, στη συνέχεια, διαβάζω ακόμη πως οι προμηθευτές ενέργειας θα πρέπει να ιδρύσουν θυγατρικές εταιρίες που θα παρέχουν χρηματοδότικές διευκολύνσεις εκ μέρους τρίτων, αναρωτιέμαι σοβαρά, γιατί άραγε έχουμε στην Eυρώπη ένα επαρκές πιστωτικό και τραπεζικό δίκτυο. Θα πρέπει άραγε κι αυτό ακόμη να το αναλάβει ο τομέας ενεργειακού εφοδιασμού;
<P>
Kυρίες και κύριοι, με λίγα λόγια: Θεωρούμε σωστό το μέλημα, αλλά λάθος τη νομική βάση. Γι' αυτό και η ομάδα μας, στο σύνολό της, θα απόσχει της ψήφου.

<SPEAKER ID=73 LANGUAGE="FR" NAME="Guinebertiιre">
Κύριε Πρόεδρε, μια έκθεση αξιολόγησης του προγράμματος SAVE I επιβεβαίωσε, όπως είπαν και οι συνάδελφοί μου, το βάσιμο και τη χρησιμότητα της κοινοτικής δράσης σε αυτόν τον τομέα, η οποία κυρίως στοχεύει στη μείωση των εκπομπών διοξειδίου του άνθρακα στην ατμόσφαιρα, και στην εξοικονόμηση ενέργειας. Δυστυχώς, η έκθεση αυτή διαπιστώνει επίσης ότι τα αποτελέσματα που έχουν αποκομισθεί είναι υπερβολικά μέτρια. εμως το πρόγραμμα SAVE I έλαβε χρηματοδοτική κάλυψη 35 εκατομμυρίων ECU, επίσης μέτριο ποσόν, πρέπει να συμφωνήσουμε. Τα αποτελέσματα που επιτεύχθηκαν λοιπόν, συμφωνούν με τη σχέση ποιότητα - τιμή.
<P>
Σήμερα, βρισκόμαστε στη δεύτερη ανάγνωση της έκθεσης της κ. Bloch von Blottnitz, η οποία επανεισάγει τις τροπολογίες της πρώτης ανάγνωσης. Θέτω το ακόλουθο ερώτημα: το πρόγραμμα SAVE 2, με τα πενιχρά μέσα που του αφιερώνονται μέχρι σήμερα, είναι σε θέση να στηρίξει την ενίσχυση των στόχων που πρέπει να επιτευχθούν; Υπενθυμίζω ότι η ενεργειακή πολιτική της Ευρωπαϊκής Ένωσης περιλαμβάνει όχι λιγότερα από 15 προγράμματα, τα οποία άξιζαν αναμφίβολα, να είναι καλύτερα συντονισμένα μεταξύ τους. ελα έχουν την ιδιαιτερότητά τους, αλλά όλα σχετίζονται με την ενέργεια. Κατά την άποψή μου, είναι σημαντικό, καθένα από αυτά τα προγράμματα και τα ποσά που διακινούν, να μπορούν να φθάνουν στους περιφερειακούς και τοπικούς φορείς, έτσι ώστε να επιτρέψουν πραγματικά την ευαισθητοποίηση της κοινής γνώμης και να εξασφαλίσουν την πρακτική και συγκεκριμένη υλοποίηση υπολογίσιμων δράσεων. Επειδή έχω προεδρεύσει ο ίδιος ένα περιφερειακό ταμείο ενεργειακού ελέγχου, γνωρίζω το ενδιαφέρον αυτών των ταμείων.
<P>
Παριστάμεθα σήμερα, σε μια παρέκκλιση της Επιτροπής και του Συμβουλίου. Μαζί πολλαπλασιάζετε τις κοινοτικές πρωτοβουλίες, μαζί προτείνετε τη διεύρυνσή τους ή καλύτερα, το άνοιγμά τους στις Χώρες της Κεντρικής και Ανατολικής Ευρώπης και μαζί, ελαττώνετε τα χρηματοδοτικά μέσα. Η πολιτική, είναι μια επιλογή. Αν η χρησιμότητα αυτού του προγράμματος έχει αποδειχθεί, ας του δώσουμε μέσα ύπαρξης και αν οι στόχοι πρέπει να είναι ρεαλιστικοί, το ίδιο πρέπει να είναι και τα μέσα. Σαρανταπέντε εκατομμύρια ECU δεν απαντούν σε αυτούς τους στόχους! Η πολιτική βούληση μεταφράζεται αναγκαστικά σε μια χρηματοδοτική δέσμευση.

<SPEAKER ID=74 LANGUAGE="NL" NAME="Blokland">
Πρόεδρε, όσον αφορά το θέμα που εξετάζεται, έχω να υποβάλω ορισμένα ερωτήματα. Αυτό που θα ήθελα να ρωτήσω πάνω από όλα είναι εάν η πρόταση της Επιτροπής εξακολουθεί να ισχύει. Το λέω αυτό επειδή πληροφορήθηκα ότι απορρίφθηκε στο Συμβούλιο από όλα τα κράτη μέλη.
<P>
Το ουσιαστικότερο ερώτημα που θέλω λοιπόν να θέσω στην Επιτροπή είναι το εξής: τι νόημα έχει αυτή τη στιγμή η πρόταση COM(95) 369; Η απάντηση στο ερώτημα αυτό είναι ουσιαστική για την περαιτέρω εξέταση της έκθεσης McNally.
<P>
Η εν λόγω πρόταση αναφέρεται σε ένα πολύπλοκο θέμα. Τόσο στην πρόταση όσο και στις τροπολογίες αλληλοσυγχέονται οι όροι RTP, που σημαίνει Ορθολογικές Τεχνικές Προγραμματισμού, και DSM, που σημαίνει Έλεγχος της Ζήτησης - στα ολλανδικά, Προγράμματα Ελέγχου της Ζήτησης.
<P>
Θεωρώ ατυχή την επιλογή αυτή. Θα ήταν διατεθειμένη η Επιτροπή να αναδιατυπώσει την πρόταση προσδίδοντάς της τη μορφή σύστασης προς τα κράτη μέλη με στόχο την προαγωγή προγραμμάτων ελέγχου της ζήτησης ;
<P>
Η έκθεση McNally συμφωνεί επίσης με την υποβολή πρότασης νομοθετικού περιεχομένου. Κατά την άποψή μου, κάτι τέτοιο θα ήταν υπερβολικό, ιδιαιτέρως για μία περίπτωση η οποία θα πρέπει να απασχολήσει κατά κύριο λόγο τις ιδιωτικές επιχειρήσεις. Αυτή είναι στην ουσία και η κριτική που έχω απέναντι στην πρόταση της Επιτροπής. Είναι απαραίτητο να θεσπιστεί νομοθεσία για το θέμα αυτό; Η χώρα μου - η Ολλανδία - έχει προχωρήσει πάρα πολύ στον τομέα του ελέγχου της ζήτησης . Η επιδιωκόμενη από την Επιτροπή μετατόπιση από τις επιχειρήσεις διανομής σε ένα είδος συστήματος παροχής ενεργειακών υπηρεσιών είναι ήδη γεγονός στην Ολλανδία.
<P>
Το βασικό ερώτημα που θέλω να θέσω είναι κατά πόσο εξακολουθεί να ισχύει η πρόταση. Εάν ναι, ποια συνέχεια προτίθεται να δώσει η Επιτροπή στην πρότασή της και στις τροπολογίες του Κοινοβουλίου ενόψει της θέσης του Συμβουλίου;

<SPEAKER ID=75 NAME="Παπουτσής">
Κύριε Πρόεδρε, κυρίες και κύριοι βουλευτές, όσον αφορά το πρόγραμμα SAVE II, επιτρέψτε μου πρώτα απ'όλα να ευχαριστήσω την εισηγήτρια κ. Bloch von Blottnitz για την σημαντική συμβολή της στην υπό συζήτηση κοινή θέση του Συμβουλίου.
<P>
Είναι γνωστό σε όλους μας ότι η έλλειψη προόδου στο θέμα του ενεργειακού φόρου ήταν ένας από τους λόγους που μας οδήγησαν να αναπτύξουμε το πρόγραμμα SAVE II ως μία πρωτοβουλία που μπορεί να θεωρηθεί βεβαίως ευρύτερη, αλλά και πληρέστερη. Το πρόγραμμα SAVE II δεν είναι φυσικά το μόνο μέτρο στον ενεργειακό τομέα που θα πρέπει να υιοθετήσει η 'Ενωση για να εκπληρώσει τις δεσμεύσεις της για την μείωση των εκπομπών του διοξειδίου του άνθρακα.
<P>
Παράλληλα με την εξοικονόμηση ενέργειας, θα πρέπει να προωθήσουμε και την χρήση των ανανεώσιμων πηγών ενέργειας. Και εδώ θα ήθελα, με την ευκαιρία αυτή, να ανακοινώσω στο Σώμα ότι στο πλαίσιο της Ευρωπαϊκής Επιτροπής έχω ήδη παρουσιάσει μία πρόταση για την ανάπτυξη μιας ολοκληρωμένης στρατηγικής για την προώθηση των ανανεώσιμων πηγών ενέργειας, η οποία ελπίζω ότι θα εγκριθεί από την Ευρωπαϊκή Επιτροπή την επόμενη εβδομάδα. Φυσικά, στο αμέσως επόμενο χρονικό διάστημα θα είμαι σε θέση να την συζητήσουμε με το Ευρωπαϊκό Κοινοβούλιο, τόσο με την Επιτροπή 'Ερευνας, Ενέργειας και Τεχνολογίας, όσο και, βεβαίως, στα πλαίσια της Ολομέλειας του Κοινοβουλίου. Και αυτό γιατί γνωρίζω το ιδιαίτερο ενδιαφέρον του Κοινοβουλίου στον τομέα αυτό.
<P>
Σήμερα όλοι μας συμφωνούμε ότι αποτελεί επιτακτική ανάγκη, και όχι μόνον από την άποψη της προστασίας του περιβάλλοντος, να πείσουμε τους πολίτες, να πείσουμε την βιομηχανία, να πείσουμε τους αρμοδίους για την λήψη των αποφάσεων κρατικούς φορείς για την σκοπιμότητα των επενδύσεων στην ενεργειακή απόδοση. Εάν εφαρμόσουμε τις σημαντικότατες δυνατότητες εξοικονόμησης ενέργειας που υπάρχουν, θα μπορέσουμε να περιορίσουμε την ενεργειακή μας εξάρτηση, θα μπορέσουμε να αναζωογονήσουμε την βιομηχανία μας, να μειώσουμε τις δημόσιες δαπάνες και να προωθήσουμε την χρήση νέων ενεργειακών τεχνολογιών. Επί πλέον, και αυτό ίσως είναι και το σπουδαιότερο, κατ'αυτόν τον τρόπο θα μπορέσουμε να δημιουργήσουμε έναν πολύ σημαντικό αριθμό νέων θέσεων απασχόλησης και να συμβάλουμε στην δημιουργία ενός νέου βιομηχανικού κλάδου, του κλάδου των επενδύσεων για την ορθολογική χρήση της ενέργειας.
<P>
Το πρόγραμμα SAVE II θα εξακολουθήσει να προωθεί την σήμανση για την κατανάλωση ενέργειας, καθώς και τα πρότυπα για τον εξοπλισμό που καταναλώνει ενέργεια. Θα συνεχίσουμε να συντονίζουμε και να συμπληρώνουμε τις προσπάθειες που καταβάλλουν τα κράτη μέλη για την ενεργειακή απόδοση και για την βελτίωση της ανταλλαγής των πληροφοριών. Θα υποστηρίξουμε επίσης την συνοχή μεταξύ των περιφερειών μας, βελτιώνοντας την μεταφορά γνώσεων επί θεμάτων στρατηγικής για την εξοικονόμηση ενέργειας από τις περιοχές με ανεπτυγμένο δυναμικό ενεργειακής απόδοσης προς εκείνες τις περιοχές που υστερούν σημαντικά. Και επί πλέον, θα προσπαθήσουμε να δημιουργήσουμε στις περιφέρειες, στις πόλεις και στα χωριά το δυναμικό διαχείρισης της ενέργειας, το δυναμικό δηλαδή που θα συμβάλει στην ανάπτυξη των προσπαθειών βελτίωσης της ενεργειακής απόδοσης εκεί όπου θα είναι περισσότερο αποτελεσματικές και βεβαίως πιο κοντά στον καταναλωτή. Τέλος, θα παρακολουθούμε σε συνεχή βάση την πρόοδο που σημειώνεται στον τομέα της ενεργειακής απόδοσης.
<P>
Και θα ήθελα εδώ, κύριε Πρόεδρε, να επισημάνω την άποψη της εισηγήτριας, η οποία συμβαδίζει απόλυτα και με την άποψη της Επιτροπής, όσον αφορά τον προϋπολογισμό του προγράμματος. Το πρόγραμμα SAVE II αποτελεί μία απάντηση της 'Ενωσης στις περιβαλλοντικές και τις ενεργειακές προκλήσεις. Είναι ωστόσο προφανές ότι ένα πρόγραμμα με πενταετή προϋπολογισμό 45 εκατομμυρίων ECU δεν πρόκειται να επιλύσει προβλήματα. Το πρόγραμμα SAVE II αποτελεί όμως ένα σημαντικό έργαλείο που θα αποδώσει μόνον εάν έχει την πλήρη υποστήριξη όλων μας. Γι'αυτό, σας καλώ να θεωρήσετε το πρόγραμμα SAVE II σαν μία συμπληρωματική δράση στις πρωτοβουλίες των κρατών μελών και σας καλώ επίσης, κυρίες και κύριοι βουλευτές, σε μία κοινή προσπάθεια που πρέπει να καταβληθεί για την αύξηση του προϋπολογισμού του προγράμματος. Χωρίς ένα ικανοποιητικό ύψος προϋπολογισμού, οι δεσμεύσεις της Επιτροπής για την μείωση των εκπομπών του διοξειδίου του άνθρακος θα είναι πάρα πολύ δύσκολο να τηρηθούν. Και όχι μόνον της Επιτροπής, αλλά και οι δεσμεύσεις που αναλαμβάνουν οι πολιτικοί ηγέτες των κρατών μελών της Ευρωπαϊκής 'Ενωσης θα είναι επίσης πάρα πολύ δύσκολο να υλοποιηθούν.
<P>
Τώρα, σχετικά με τις τροπολογίες, θα ήθελα να επισημάνω για άλλη μία φορά την ιδιαίτερη συνεισφορά της εισηγήτριας, ανακοινώνοντας ότι η Επιτροπή μπορεί να δεχθεί ανεπιφύλακτα τις τρεις τροπολογίες υπ'αριθ. 6, 7 και 11, που αφορούν τον ενδεικτικό προϋπολογισμό, καθώς επίσης και την τροπολογία 4. Επίσης, μπορούμε να αποδεχθούμε ένα τμήμα ή, μετά από αναδιατύπωση, τις τροπολογίες υπ'αριθ. 1, 5, 8, 9, 12, 13, 14 και 15. 'Οσον αφορά την τροπολογία 13, θα ήθελα να υπενθυμίσω ότι η Επιτροπή συμφωνεί για μία επιτροπή τύπου 1, χωρίς το όριο που είχε προτείνει, δεν μπορεί όμως να δεχθεί τις άλλες προτεινόμενες αλλαγές που σχετίζονται με την Επιτροπή. Η Ευρωπαϊκή Επιτροπή έχει την δυνατότητα και προτίθεται στο μέλλον να προτείνει νομοθετικά μέτρα βελτίωσης της ενεργειακής απόδοσης στην 'Ενωση, αφού όμως εξαντλήσει άλλες υπάρχουσες δυνατότητες, όπως π.χ. τις αυτοδεσμευτικές συμφωνίες με την βιομηχανία.Επίσης, θα ήθελα να αναφέρω γενικότερα ότι οι οποιεσδήποτε νομοθετικές πρωτοβουλίες της Επιτροπής δεν εξαρτώνται από την έγκριση του προγράμματος. 'Ετσι, τα τμήματα των τροπολογιών υπ'αριθ. 4, 8, 9 και 15 που αφορούν την ενίσχυση των νομοθετικών πρωτοβουλιών της Επιτροπής, δεν είναι απαραίτητα σε αυτήν την πρόταση. 'Ενα μέρος της τροπολογίας υπ'αριθ. 9 και η τροπολογία 10 αφορούν νέες δράσεις, μικρού ενδιαφέροντος, και την χρηματοδότησή τους. Οι δράσεις αυτές περιλαμβάνονται εν μέρει στο κείμενο της Επιτροπής ή ξεφεύγουν από το πλαίσιο του κειμένου της Επιτροπής. Γι'αυτό, οι τροπολογίες αυτές δεν μπορούν να γίνουν δεκτές από την Επιτροπή.
<P>
Επίσης, ένα μέρος της τροπολογίας υπ'αριθ. 14 και η τροπολογία 16 μειώνουν την ευελιξία των διαδικασιών διαχείρισης του προγράμματος και δεν μπορούν επίσης να γίνουν δεκτές. Η Επιτροπή δεν μπορεί επίσης να κάνει δεκτή την τροπολογία υπ'αριθ. 2 διότι το πρόγραμμα SAVE I αξιολογήθηκε ότι συνέβαλε στην βελτίωση της ενεργειακής απόδοσης στην 'Ενωση. Τέλος, η Επιτροπή δεν μπορεί να αποδεχθεί την τροπολογία υπ'αριθ. 3 γιατί θεωρεί ότι ο στόχος του 1, 5 % είναι πολύ φιλόδοξος και είναι πολύ δύσκολο να επιτευχθεί.
<P>
Και στο σημείο αυτό, κύριε Πρόεδρε, θα ήθελα να ευχαριστήσω για άλλη μία φορά το Κοινοβούλιο για την προσπάθεια που έκανε να εκφράσει την άποψή του σήμερα και να είναι έτσι δυνατή η τελική έγκριση του προγράμματος από το επόμενο Συμβούλιο Ενέργειας, στις 3 Δεκεμβρίου.
<P>
Τώρα, κύριε Πρόεδρε, όσον αφορά την έκθεση της κ. McNally για τις τεχνικές ορθολογικού προγραμματισμού, θα ήθελα κατ'αρχάς να ευχαριστήσω την εισηγήτρια για την εξαιρετική πραγματικά έκθεση την οποία μας παρουσίασε. Το σχέδιο οδηγίας για την καθιέρωση των τεχνικών εξορθολογισμένου προγραμματισμού στον τομέα της διανομής του ηλεκτρισμού και του φυσικού αερίου είναι μία ιδιαίτερα σημαντική πρόταση, μία πρόταση που συνδέεται με την πολιτική της ενεργειακής απόδοσης, καθώς και με την στρατηγική περιορισμού των εκπομπών του διοξειδίου του άνθρακος της 'Ενωσης και, ως εκ τούτου, συνδέεται άμεσα με την επίτευξη των περιβαλλοντικών μας στόχων.
<P>
Το σχέδιο οδηγίας απαιτεί οι εταιρείες διανομής ηλεκτρισμού και φυσικού αερίου να καθιερώσουν τεχνικές σχεδιασμού που να λαμβάνουν υπ'όψη τους όλες τις δυνατές επιλογές ενεργειακών πόρων, περιλαμβανομένης και της διαχείρισης της ζήτησης, ενώ συγχρόνως θα εκτιμούν την δυνατότητα να ανταποκριθούν στην ζήτηση. Θα ήθελα να τονίσω επίσης ότι η οδηγία αναγνωρίζει πλήρως την ανομοιομορφία των επιχειρήσεων κοινής ωφέλειας στην 'Ενωση και αφήνει στα κράτη μέλη μεγάλη ελευθερία στον τρόπο εφαρμογής των απαιτήσεων της οδηγίας. Η χρήση αυτών των νέων τεχνικών σχεδιασμού θα επιτρέψει στις επιχειρήσεις κοινής ωφελείας να αξιολογούν τις επενδύσεις από την πλευρά της ζήτησης, λαμβάνοντάς την εξ ίσου υπ'όψη, όπως πρέπει να λαμβάνουν υπ'όψη τον εφοδιασμό. Αυτό πιστεύω ότι θα δώσει μία ώθηση στις επενδύσεις ενεργειακής απόδοσης, ενώ ταυτόχρονα θα εξαλείψει επενδύσεις αμφιλεγόμενης απόδοσης στον τομέα του εφοδιασμού. Η υιοθέτηση αυτής της τεχνικής σε κοινοτικό επίπεδο θα οδηγήσει, κατά την γνώμη μας, σε οικονομικά οφέλη τις επιχειρήσεις κοινής ωφέλειας, τους πελάτες τους, αλλά βεβαίως θα υπάρχει και ένα γενικότερο κοινωνικό όφελος. Σε αυτό το πνεύμα η Επιτροπή παρουσιάζει σήμερα την οδηγία και χαίρομαι ιδιαίτερα που το Κοινοβούλιο συμφωνεί σε γενικές γραμμές με τους στόχους αυτής της οδηγίας. Η Ευρωπαϊκή Επιτροπή επιμένει ότι υπάρχει ένα τεράστιο δυναμικό εξοικονόμησης ενέργειας, το οποίο είναι αναξιοποίητο. Η ανάπτυξη μιας οικονομικά βιώσιμης βιομηχανίας ενεργειακής απόδοσης δεν θα δημιουργήσει μόνον περιβαλλοντικά και ενεργειακά οφέλη, αλλά θα δημιουργήσει επίσης απασχόληση και εξαγωγές. Η εφαρμογή αυτών των νέων τεχνικών ανάλυσης θα λειτουργήσει απολύτως συμπληρωματικά με τις προτάσεις για την εσωτερική αγορά, οι οποίες στοχεύουν στην δημιουργία μιας δραστήριας και ανταγωνιστικής βιομηχανίας επιχειρήσεων κοινής ωφέλειας.
<P>
Και εδώ θα ήθελα να πω, απαντώντας στην παρατήρηση του κ. Desama, ότι πράγματι είναι πάρα πολύ ενδιαφέρουσα η πρότασή σας και ενδεχομένως θα την μελετήσουμε προκειμένου να δούμε εάν, μετά την υιοθέτηση της οδηγίας για την εσωτερική αγορά της ενέργειας, θα μπορούσαμε να δούμε την παροχή αυτών των δραστηριοτήτων ως μία παροχή δημόσιας υπηρεσίας.
<P>
Η νέα προσέγγιση των επιχειρήσεων κοινής ωφέλειας, με την έμφαση που δίνει τόσο στην ανταγωνιστικότητα όσο και στην εξυπηρέτηση του καταναλωτή, χρειάζεται να υιοθετήσει νέα εργαλεία σχεδιασμού, εργαλεία με τα οποία θα εκτιμάται με μεγαλύτερη ακρίβεια το ευρύ φάσμα των επενδύσεων που θα δημιουργήσει ο αυξανόμενος ανταγωνισμός. Η πρόταση της Επιτροπής για μια οδηγία σ'αυτόν τον τομέα ελπίζω ότι θα επιταχύνει την υιοθέτηση αυτών των νέων αναλυτικών εργαλείων.
<P>
'Οσον αφορά τώρα τις τροπολογίες του Κοινοβουλίου, πιστεύω ότι βελτιώνουν σημαντικά την πρόταση. Ειδικότερα μπορούμε να δεχτούμε τις τροπολογίες υπ'αριθ. 5, πρώτο μέρος, τις τροπολογίες 6, 7, 8, 9, 10 και την τροπολογία 12, δεύτερο μέρος. Μπορούμε επίσης να δεχτούμε το μεγαλύτερο μέρος της τροπολογίας υπ'αριθ. 13, εκτός του μέρους που αναφέρεται στον ορισμό της αρμόδιας αρχής και της αναφοράς στα σχέδια. Δεν μπορούμε όμως να κάνουμε αποδεκτές τις τροπολογίες υπ'αριθ. 1, 2, 3, 4 και την τροπολογία υπ'αριθ. 5, δεύτερο μέρος, γιατί αναφέρονται στη νομική βάση του άρθρου 100Α. Το άρθρο 130S είναι η αποδεκτή νομική βάση αυτού του μέτρου. Η τροπολογία 11 δεν είναι επίσης αποδεκτή, γιατί η αναφορά στο μη φερόμενο από τον καταναλωτή κόστος μπορεί να δημιουργήσει αμφιβολίες. Η διαχείριση της ζήτησης είναι μια υπηρεσία που πρέπει να επιβαρύνει αυτούς που θα επωφεληθούν από αυτή. Η τροπολογία υπ'αριθ. 12, πρώτο μέρος, δεν είναι αποδεκτή, γιατί η υιοθέτηση ενός ποσοτικού στόχου για ένα τέτοιο μέτρο δεν δικαιολογείται. Το δεύτερο μέρος της τροπολογίας 13, που αναφέρεται στην υποπαράγραφο α) δεν μπορεί να γίνει επίσης αποδεκτό, γιατί πιστεύουμε ότι τα κράτη μέλη θα πρέπει να αποφασίσουν για τις αρμόδιες αρχές σε συνάρτηση με τις ρυθμιστικές ιδιαιτερότητές τους. Τέλος, το πέμπτο τμήμα της τροπολογίας 13, που αναφέρεται στη χρήση ρυθμιστικών μηχανισμών, δεν μπορεί να γίνει αποδεκτό, γιατί η ρύθμιση σ'αυτό το σημείο, κατά τη γνώμη μας, κάνει το μέτρο ιδιαίτερα περιοριστικό.
<P>
Κύριε Πρόεδρε, επιτρέψτε μου για άλλη μια φορά να ευχαριστήσω την κ. McNally για την έκθεσή της και την υποστήριξη που παρέχει στην πρότασή μας. Και, τέλος, όσον αφορά το ερώτημα το οποίο μου απηύθυνε η κ. McNally, θα ήθελα να πω ότι φτάσαμε σήμερα εδώ και συζητούμε στην Ολομέλεια του Κοινοβουλίου αυτήν την πρόταση και πρέπει να σας πω ότι φτάσαμε με πολλές αντιστάσεις, με πολλές αντιδράσεις που είχαμε καθ'όλη τη διάρκεια της επεξεργασίας αυτής της πρότασης τόσο στα πλαίσια της Ευρωπαϊκής Επιτροπής όσο βεβαίως και μετά την υιοθέτηση από την Ευρωπαϊκή Επιτροπή από διάφορες πλευρές, αντιστάσεις όμως οι οποίες δεν μας φοβίζουν. Θα συνεχίσουμε την προσπάθειά μας, θα προσπαθήσουμε να περάσουμε όσο το δυνατόν περισσότερη πληροφόρηση στα κράτη μέλη προκειμένου να πείσουμε τις κυβερνήσεις ότι μια τέτοια οδηγία θα μπορούσε να αποτελέσει ένα σωστό μέτρο, μια ορθή απόφαση για τον τομέα της ενέργειας σε ευρωπαϊκό επίπεδο. 'Ετσι λοιπόν η απάντησή μου στη δική σας ερώτηση είναι: ναι, εγώ παίρνω την πρόκληση την οποία μου απευθύνετε, αναλαμβάνω την ευθύνη να συνεχίσω αυτήν την προσπάθεια και ελπίζω ότι στο τέλος θα στεφθεί αυτή η προσπάθεια με επιτυχία, μια επιτυχία όμως που θα εξαρτηθεί από τη δική σας συνεισφορά, από τη δική σας βοήθεια και τη δική σας ενεργοποίηση.

<SPEAKER ID=76 NAME="Πρόεδρος">
Ευχαριστώ πολύ, κύριε Παπουτσή.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
(Η συνεδρίαση λήγει στις 20.30) .

