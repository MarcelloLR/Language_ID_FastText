<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Tα συνοπτικά πρακτικά της τελευταίας συνεδρίασης έχουν διανεμηθεί.
<P>
Yπάρχουν παρατηρήσεις;

<SPEAKER ID=2 LANGUAGE="ES" NAME="Mιndez de Vigo">
Κυρία Πρόεδρε, δεν βλέπω το όνομά μου μεταξύ των ψηφισάντων του τελικού ψηφίσματος για τον αραβόσιτο. Επιθυμώ να καταγραφεί ότι ήθελα να ψηφίσω ναι, όπως η Ομάδα μου.

<SPEAKER ID=3 NAME="Πρόεδρος">
Θα το διορθώσουμε.
<P>
(Tο Σώμα εγκρίνει τα συνοπτικά πρακτικά)

<CHAPTER ID=2>
Δημοσιονομική απαλλαγή
<SPEAKER ID=4 NAME="Πρόεδρος">
H ημερήσια διάταξη προβλέπει την κοινή συζήτηση των ακολούθων εκθέσεων:
<P>
A4-0124/97 του κ. Wynn, εξ ονόματος της Eπιτροπής Eλέγχου του Προϋπολογισμού, σχετικά με την έκθεση της Eπιτροπής (COM(97)0048 - C4-0108/97), που αφορά τα μέτρα που ελήφθησαν για να δοθεί συνέχεια στις παρατηρήσεις που περιέχονται στο ψήφισμα που συνοδεύουν την απόφαση για τη χορήγηση απαλλαγής, για την εκτέλεση του γενικού προϋπολογισμού των Eυρωπαϊκών Kοινοτήτων για το οικονομικό έτος 1994;-A4-0120/97 του κ. Wynn, εξ ονόματος της Eπιτροπής Eλέγχου του Προϋπολογισμού, σχετικά με την χορήγηση απαλλαγής, για την εκτέλεση του γενικού προϋπολογισμού των Eυρωπαϊκών Kοινοτήτων για το οικονομικό έτος 1995 - Tμήμα III;-A4-0125/97 του κ. Dankert, εξ ονόματος της Eπιτροπής Eλέγχου του Προϋπολογισμού, σχετικά με την χορήγηση απαλλαγής, για την εκτέλεση του γενικού προϋπολογισμού για το οικονομικό έτος 1995, Tμήμα I - Eυρωπαϊκό Kοινοβούλιο/Παράρτημα Διαμεσολαβητής, Tμήμα IV-Δικαστήριο, Tμήμα V - Eλεγκτικό Συνέδριο, Tμήμα VI - Oικονομική και Kοινωνική Eπιτροπή/Eπιτροπή των Περιφερειών;-A4-0071/97 του κ. Blak, εξ ονόματος της Eπιτροπής Eλέγχου του Προϋπολογισμού, σχετικά με την χορήγηση απαλλαγής στην Eπιτροπή, για την εκτέλεση του προϋπολογισμού της Eυρωπαϊκής Kοινότητας Ανθρακα και Xάλυβα για το οικονομικό έτος 1995;-A4-0121/97 του κ. Bφsch, εξ ονόματος της Eπιτροπής Eλέγχου του Προϋπολογισμού, σχετικά με την χορήγηση απαλλαγής στην Eπιτροπή, για τη διαχείριση του έκτου και έβδομου Eυρωπαϊκού Tαμείου Aνάπτυξης για το οικονομικό έτος 1995.Θα ήθελα να χαιρετίσω θερμά τον Πρόεδρο του Eλεγκτικού Συνεδρίου κ. Friedmann.

<SPEAKER ID=5 NAME="Wynn">
Κυρία Πρόεδρε, είναι πολύ ευχάριστο να υπάρχουν εδώ τόσο πολλοί συνάδελφοι για τη συζήτηση της δημοσιονομικής απαλλαγής. Μένω έκπληκτος από το πόσοι πολλοί ενδιαφέρονται για το θέμα αυτό. Χωρίς αμφιβολία, σε δύο λεπτά η αίθουσα θα είναι σχεδόν άδεια.
<P>
Υπάρχουν δύο εκθέσεις με τ' όνομά μου και εξ αυτού προκύπτουν τα δέκα λεπτά. Θεωρητικά έχω πέντε λεπτά για την κάθε έκθεση αλλά θα είμαι πολύ σύντομος σχετικά με την πρώτη έκθεση - τη συνέχεια που δόθηκε στην οικονομική απαλλαγή για το 1994 - και θα αφιερώσω το μεγαλύτερο μέρος του χρόνου μου στην απαλλαγή για το 1995.
<P>
Αναφορικά με τη συνέχεια που δόθηκε στην απαλλαγή για το 1994, θα ήθελα μόνο να πω ότι αναμένουμε από την Επιτροπή να κρατήσει ενήμερο το Κοινοβούλιο για εκείνα που ζητούμε στην πρόταση ψηφίσματος και κυρίως για ορισμένες εκκρεμότητες σχετικά με τη δήλωση αξιοπιστίας του 1994. Θα παρακολουθήσουμε με μεγάλο ενδιαφέρον τη συνέχεια που θα δοθεί.
<P>
Στρέφομαι τώρα στην απαλλαγή για το 1995, η οποία στην έκθεση περιλαμβάνει μια πρόταση ψηφίσματος με 89 άρθρα. Θα έπρεπε να υπάρχουν 90, αλλά θα επανέλθω σ' αυτό σ' ένα λεπτό. Αυτό που διαφέρει στη φετεινή πρόταση είναι ότι τουλάχιστον έντεκα από τα άρθρα αυτά καλούν το Κοινοβούλιο να κάνει τη δουλειά αντί να τη ζητούν από την Επιτροπή ή το Ελεγκτικό Συνέδριο, όπως είναι σύνηθες. Θέλουμε να δούμε το Κοινοβούλιο να παίζει ένα μεγαλύτερο ρόλο στα θέματα ελέγχου του προϋπολογισμού.
<P>
Η πρόταση ψηφίσματος καλύπτει όλους εκείνους τους τομείς όπου το Κοινοβούλιο είτε έχει ενδιαφέρον είτε έχει προτάσεις να κάνει.
<P>
Θα πρέπει να πω ότι η κύρια φιλοσοφία της εκθέσεως περιλαμβάνεται στην αιτιολογική έκθεση - εκείνη που δεν τροποποιείται αλλά υπάρχει ως τμήμα της εκθέσεως - την οποία εάν διαβάσει κανείς με προσοχή θα διαπιστώσει με μεγάλη σαφήνεια τις αιτίες για τις προτάσεις. Για παράδειγμα: σχετικά με τη δήλωση αξιοπιστίας (DAS), το άρθρο 14 της προτάσεως ψηφίσματος είναι, ουσιαστικά, μια συμπυκνωμένη έκδοση των παραγράφων 9 έως 23 της αιτιολογικής εκθέσεως. Αυτές είναι οι παράγραφοι που περιέχουν αναλυτικά τα προβλήματα με την δήλωση αξιοπιστίας. Εκεί είναι επίσης που θα βρείτε τους λόγους για τους οποίους μπορεί να χορηγηθεί απαλλαγή, ακόμη και με αρνητική DAS αναφορικά με τις πληρωμές. Συνιστώ την ανάγνωσή της, ειδικότερα σε εκείνους που απλά διαβάζουν την ετήσια έκθεση του Ελεγκτικού Συνεδρίου σχετικά με τη DAS και καταλήγουν σε ένα συμπέρασμα για τα γεγονότα το οποίο δεν έχει και πολύ μεγάλη σχέση με την πραγματικότητα. Αλλά, πάλι, γενικά οι άνθρωποι δεν ανταποκρίνονται στην πραγματικότητα, ανταποκρίνονται στην ιδέα που έχουν για την πραγματικότητα.
<P>
Ένα άλλο παράδειγμα σχετίζεται με το ελαιόλαδο. Αυτός είναι πράγματι ένας προβληματικός τομέας διότι η μία ψήφος που εγώ, ως εισηγητής, έχασα τη Δευτέρα στην επιτροπή ήταν για το ελαιόλαδο. Οι παράγραφοι 31 και 32 της επεξηγηματικής εκθέσεως αναφέρονται αναλυτικά στο πρόβλημα. Η ίδια η Επιτροπή στο πρόσφατο έγγραφο γνωμοδότησής της της 12ης Φεβρουαρίου δείχνει σαφώς τα συνεχή προβλήματα του τομέα αυτού.
<P>
Μη λησμονείτε ότι αναφερόμαστε στην οικονομική απαλλαγή για το έτος 1995 και εδώ έχουμε μιαν έκθεση τον Φεβρουάριο του 1997 η οποία λέει πράγματα όπως: »Υπάρχουν εγγενή μειονεκτήματα στην οργάνωση της κοινής αγοράς του ελαιολάδου τα οποία γίνονται ολοένα και πιο εμφανή με την πάροδο του χρόνου και τα οποία σημαίνουν ότι ο αποτελεσματικός έλεγχος δεν είναι πάντοτε δυνατός... Τα εγγενή μειονεκτήματα του συστήματος, δηλ. το κοινό συμφέρον παραγωγού και ελαιοτριβείου για τη δήλωση υψηλών αριθμών, παραμένουν. Απάτη έχει παρατηρηθεί στη λειτουργία της ενίσχυσης στην κατανάλωση. Απάτη έχει επίσης διαπιστωθεί στις ποσότητες οι οποίες εξάγονται με χορήγηση εξαγωγικών επιστροφών. Δυστυχώς, και ιδιαίτερα σε χρονιές όπου οι τιμές του ελαιολάδου είναι υψηλές, είναι εξαιρετικά ελκυστικό να αναμιγνύεται το ελαιόλαδο με σπορέλαιο εις βάρος των καταναλωτών.» Και η έκθεση συνεχίζει στον ίδιο ρυθμό λέγοντας επίσης: »Δυστυχώς, τα κράτη μέλη δεν έχουν ακολουθήσει τις συμβουλές των υπηρεσιών τους για την επιβολή πολύ πιο αυστηρών κυρώσεων. Για τον λόγο αυτό, μεταξύ άλλων, η αποτελεσματικότητα των ελέγχων που κάνουν οι υπηρεσίες είναι αμφισβητίσιμη.»
<P>
Η παράγραφος η οποία καταψηφίστηκε το βράδυ της Δευτέρας είχε σκοπό την ανάληψη δράσεως γι' αυτά τα συγκεκριμένα αντικείμενα. Το πρόβλημά μου είναι ότι το άρθρο που λείπει - αυτό που απερρίφθη από την επιτροπή - πήγαινε κατευθείαν στην καρδιά του προβλήματος που έχει ο τομέας του ελαιολάδου. Στο σημείο αυτό έχω ένα πρόβλημα. Εάν δεν ήμουν ο εισηγητής - ως εισηγητής είμαι ο υπηρέτης της επιτροπής - θα έλεγα ανοιχτά ότι η απόφαση που ελήφθη τη νύχτα της Δευτέρας ήταν μια ανόητη απόφαση. Θα έλεγα επίσης ότι εδώ έχουμε ένα καθεστώς διάτρητο από απάτη. Εκτός από αυτά θα συνέχιζα και θα έλεγα ότι η Επιτροπή, σύμφωνα με το άρθρο 13 της από 31 Οκτωβρίου 1994 αποφάσεως του Συμβουλίου για τη δημοσιονομική πειθαρχία, θα έπρεπε να αρχίσει αμέσως διαδικασίες ανάκλησης ή μείωσης των μηνιαίων καταβολών στον τομέα αυτόν. Ωστόσο είμαι ο εισηγητής και, όπως είναι γνωστό, δεν μπορώ να λέω τέτοια πράγματα.
<P>
Επιτρέψτε μου να σας δώσω ακόμη ένα παράδειγμα από την έκθεση: το άρθρο 74 της προτάσεως ψηφίσματος ζητεί όπως δαπανηθούν 2 εκατομμύρια Ecu για την ανάπτυξη αθλητικών δραστηριοτήτων στα γκέττο της Νοτίου Αφρικής. Αυτό μπήκε εκεί διότι αποτελούσε μέρος των παρατηρήσεων στη γραμμή του προϋπολογισμού Β7-5070 την οποία εμείς, το Κοινοβούλιο, ψηφίσαμε τον Δεκέμβριο του 1994 και τώρα βρισκόμαστε στον Απρίλιο του 1997. Η αλήθεια είναι ότι πάρα πολύ λίγα έγιναν, εάν έγινε κάτι, σε σχέση με το αίτημα αυτό.
<P>
Εάν κοιτάξετε την παράγραφο 52 της αιτιολογικής έκθεσης θα διαπιστώσετε ότι σ' αυτή τη γραμμή του προϋπολογισμού υπήρχαν για το 1995 125 εκατομμύρια Ecu. Δεσμεύτηκαν 123 εκατομμύρια Ecu, με υπόλοιπο περίπου 2 εκατομμύρια Ecu και το αίτημα του Κοινοβουλίου για την ανάπτυξη αθλητικών δραστηριοτήτων δεν υλοποιήθηκε ποτέ - ξεχάστηκε. Ευτυχώς τουλάχιστον όταν το θέμα συζητήθηκε στην επιτροπή η Επιτροπή αναγνώρισε ότι είχε κάνει λάθος. Στα αγγλικά αυτό θα μπορούσε να ειπωθεί: »Αφεντικό την πατήσαμε. Έπρεπε να το είχαμε κάνει και ξεχαστήκαμε». Ελπίζω λοιπόν ότι η παρατήρηση που περιλαμβάνεται στην οικονομική απαλλαγή θα φέρει αποτελέσματα. Το συμβάν έχει σημασία για το Κοινοβούλιο και μπορώ να διαβεβαιώσω την Επιτροπή ότι θα παρακολουθήσω με μεγάλη επιμέλεια το συγκεκριμένο άρθρο.
<P>
Τώρα, όσο καλή κι' αν είναι η αιτιολογική έκθεση, δεν τα λέει όλα. Εάν τα έλεγε όλα θα ήταν σαν βιβλίο - στην πραγματικότητα θα ήταν τόσο μακροσκελής όσο και η ετήσια έκθεση του Ελεγκτικού Συνεδρίου. Έτσι, η αναφορά στις ενισχύσεις προς τους παραγωγούς ουΐσκυ στο άρθρο 35 μπορεί να δημιουργήσει σύγχιση σε ορισμένους διότι το θέμα αυτό δεν αναλύεται στην αιτιολογική έκθεση. Αποτελεί ένα θέμα το οποίο έχει ακολουθηθεί με μεγάλο ενδιαφέρον από το Κοινοβούλιο και ορισμένοι από εμάς έχουν κάποια ιδέα για το πως προέκυψε - πως οι συμβιβασμοί και τα παζάρια που λαμβάνουν χώρα στο Συμβούλιο των Υπουργών έφεραν αυτά τα 40 εκατομμύρια Ecu για τους παραγωγούς ουΐσκυ. Η άμυνα που παρατάσσει η Επιτροπή απαντώντας στα σχόλια του Συνεδρίου είναι ενδιαφέρουσα. Εγώ θα έλεγα μόνον: »Παρακολουθήστε με μεγάλη προσοχή αυτό το κονδύλι δεδομένου ότι το Κοινοβούλιο θα αποφασίσει εάν τα 40 εκατομμύρια Ecu είναι δικαιολογημένα ή όχι, διότι θέλουμε να μάθουμε πολύ περισσότερα γι' αυτό και να αποφασίσουμε εάν θα πρέπει να δώσουμε αυτά τα 40 εκατομμύρια Ecu ή να τα σταματήσουμε».
<P>
Με το ίδιο σκεπτικό, το άρθρο 50 ζητεί από το Κοινοβούλιο να αποφασίσει σχετικά με το θέμα της προηγμένης τηλεόρασης. Έχουμε το Ελεγκτικό Συνέδριο να συνιστά ότι δεν πρέπει να δοθούν άλλα κονδύλια ενώ εντός του Κοινοβουλίου υπάρχει διάσταση απόψεων μεταξύ των διαφόρων επιτροπών. Για μια ακόμη φορά ελπίζω πως το Κοινοβούλιο θα μπορέσει να το συζητήσει σε βάθος και να κάνει συγκεκριμένες προτάσεις για το που στεκόμαστε πριν από τον επόμενο προϋπολογισμό.
<P>
Οι εισηγητές για τα διάφορα τμήματα θα καλύψουν ο καθένας τον δικό του τομέα. Σε μένα δεν μένει τίποτα άλλο παρά να ευχαριστήσω όλους εκείνους που συμμετείχαν στη σύνταξη της παρούσης εκθέσεως και ειδικότερα τα μέλη της γραμματείας. Συνιστώ την έκθεση στο Κοινοβούλιο και αναμένω την υλοποίηση των συμπερασμάτων της.

<SPEAKER ID=6 NAME="Dankert">
Πρόεδρε, το Κοινοβούλιο ανέκαθεν αναλάμβανε την εξέταση του προϋπολογισμού του πριν δώσει το καλώς έχειν. Τώρα, ωστόσο, αναλάβαμε επιπλέον την εξέταση των προϋπολογισμών του ΔΕΚ, του Ελεγκτικού Συνεδρίου, της Επιτροπής των Περιφερειών και της Οικονομικής και Κοινωνικής Επιτροπής. Και η Επιτροπή σκοπεύει να μας αναθέσει και τον έλεγχο του προϋπολογισμού του Συμβουλίου διότι δεν είναι βέβαια δυνατόν ένας προϋπολογισμός που ξεπερνάει τα 300 εκατ. Ecu να παραμείνει εκτός δημοσίου ελέγχου.
<P>
Σε σύγκριση με τα προβλήματα στα οποία αναφέρθηκε ο κ. Wynn σχετικά με το γενικό προϋπολογισμό, τα δημοσιονομικά προβλήματα που αντιμετωπίζουμε με τους μικρότερους προϋπολογισμούς είναι φυσικά περιορισμένα και απλούστερα. Αλλά εκεί διαρκώς προκύπτει το πρόβλημα της ελλιπούς εκτέλεσης. Για παράδειγμα, όσον αφορά το Κοινοβούλιο θα μπορούσα να αναφερθώ στη ματαίωση σημαντικού τμήματος των πιστώσεων για την πληροφόρηση γιατί δεν πάρθηκαν εγκαίρως οι απαραίτητες αποφάσεις ούτως ώστε να μπορέσουν να διατεθούν οι πιστώσεις αυτές. Στο Κοινοβούλιο αντιμετωπίζουμε, μεταξύ άλλων και εξαιτίας της διαρκούς ανάγκης για διερμηνεία και μετάφραση, ένα υψηλότατο κόστος από τη ματαίωση συνεδριάσεων τόσο των πολιτικών ομάδων όσο και των άλλων κοινοβουλευτικών οργάνων. Αντιμετωπίζουμε επίσης το πρόβλημα ότι είναι, αν όχι απολύτως, τουλάχιστον σχεδόν αδύνατο να καταρτίσουμε τον κατάλογο με την απογραφή του Κοινοβουλίου. Μόλις τις προάλλες λάβαμε την πρώτη έκθεση σχετικά. Πήρε χρόνια για να γίνει, ενώ η απογραφή για το επόμενο έτος θα πρέπει να ξεκινήσει πάλι από την αρχή. Όσον αφορά δε το ΔΕΚ, αντιμετωπίσαμε το πρόβλημα ότι παραλίγο να λάβουν εντελώς αβασάνιστα χρηματοδοτικής φύσεως αποφάσεις σχετικά με διάφορα κτίρια τα οποία εμπίπτουν στην ευθύνη της κυβέρνησης του Λουξεμβούργου. Βλέπουμε δηλαδή ότι και στα μικρά όργανα αναφύονται διαρκώς διάφορα προβλήματα που πρέπει να αντιμετωπίζονται. Σε σύγκριση βέβαια με το μεγάλο προϋπολογισμό τα προβλήματα αυτά είναι σχετικά περιορισμένα.
<P>
Να πω λίγα λόγια ακόμα για το μεγάλο προϋπολογισμό. Ο κ. Wynn τόνισε ήδη ότι αρκετοί εισηγητές αναφέρθηκαν σε επιμέρους τμήματά του, και εγώ ο ίδιος ασχολήθηκα με την όλη προβληματική των διαρθρωτικών ταμείων. Φυσικά είμαστε ιδιαίτερα ικανοποιημένοι στο Ευρωπαϊκό Κοινοβούλιο με το γεγονός ότι η Επιτροπή καταβάλλει προσπάθειες στα πλαίσια της χρηστής διαχείρισης για να υπάρξει βελτίωση της κατάστασης όσον αφορά την εκτέλεση του προϋπολογισμού. Μα προσωπικά δεν πιστεύω ότι θα πρέπει να περιμένουμε μέχρι το έτος 2000 για να έχουμε χρηστή διαχείριση. Ευτυχώς έχει επιτευχθεί εν τω μεταξύ προσωρινή συμφωνία μεταξύ της Επιτροπής και του Συμβουλίου σχετικά με τη βελτίωση των κανόνων της επικουρικότητας. Αυτοί θα πρέπει να εφαρμοστούν από τώρα και θα πρέπει να έχουμε καταλήξει σε μια αξιολόγηση των κανόνων αυτών και της εφαρμογής τους πριν ξεκινήσουμε τη συζήτηση του επόμενου προγράμματος για τα διαρθρωτικά ταμεία.
<P>
Αλλά ακόμα δεν έχουμε επιτύχει αυτή τη βελτίωση των κανόνων της επικουρικότητας. Το Κοινοβούλιο εδώ και χρόνια ζητά να υπάρξει βελτίωση των κανονισμών που ισχύουν ώστε να μπορούν να διορθώνονται αποτελεσματικά οι όποιες ανωμαλίες. Η Επιτροπή συστηματικά απαντά ότι δεν υπάρχει κανένα πρόβλημα με τους ισχύοντες κανονισμούς. Η επιτροπή δημοσιονομικού ελέγχου της Επιτροπής ζήτησε στις αρχές του Φεβρουαρίου να της στείλει η Επιτροπή ένα σημείωμα σχετικά με τις νομικές δυνατότητες που υπάρχουν για να ζητείται η επιστροφή κονδυλίων των οποίων η χρήση παρουσίασε ανωμαλίες. Ο Επίτροπος Liikanen τελικά με βοήθησε σχετικά, αφού με άφησε να περιμένω ενάμιση μήνα χωρίς ωστόσο να ευθύνεται ο ίδιος γι' αυτό.
<P>
Διαβάζοντας τα σχετικά έγγραφα αποδεικνύεται τελικά ότι οι ισχύοντες κανονισμοί δεν επαρκούν ακόμα και με μία πολύ ευρεία ερμηνεία των υφιστάμενων άρθρων και με αναφορά σε αποφάσεις του ΔΕΚ που αφορούν τον τομέα της γεωργίας όπου ισχύουν διαφορετικοί και πολύ αυστηρότεροι κανόνες και όπου η εκπλήρωση των υποχρεώσεων αποτελεί έναν από τους όρους που λείπουν από τα διαρθρωτικά ταμεία για την παροχή ενισχύσεων. Στην πραγματικότητα, η Επιτροπή κινείται ακριβώς στα όρια της νομιμότητας κάθε φορά που ζητά την επιστροφή κονδυλίων σύμφωνα με τους ισχύοντες κανονισμούς, θεωρώ δε ότι ξεπερνά τα όρια αυτά με το μακροχρόνιο μπλοκάρισμα σημαντικών κονδυλίων στο Ευρωπαϊκό Κοινωνικό Ταμείο.
<P>
Παρόλα αυτά δεν επιδιώκει να τροποποιήσει τη σχετική νομοθεσία, αλλά καταβάλλει προσπάθειες στα πλαίσια του SEM 2000 να αποσαφηνίσει το καθεστώς μέσω ενός εκτελεστικού κανονισμού σχετικά με τις υποχρεώσεις των κρατών μελών καθώς και μέσω της εισαγωγής ενός συστήματος καθαρών μειώσεων. Ωστόσο, η Επιτροπή καταβάλλει τις προσπάθειες αυτές στα πλαίσια των υφιστάμενων ατελών, και γι' αυτό πιστεύω ακατάλληλων, κανονισμών. Με αυτόν τον τρόπο η Επιτροπή προσπαθεί να κόψει και να ράψει τη νομοθεσία στα μέτρα της. Δεν θεωρώ την πολιτική αυτή ενδεδειγμένη για μία Επιτροπή η οποία ως θεματοφύλακας των Συνθηκών είναι ακριβώς υπεύθυνη για την ακριβή τήρηση των κανόνων αυτών. Και πιστεύω ότι κάτι τέτοιο οφείλεται στο γεγονός ότι η Επιτροπή δεν τολμά να τα βάλει με το Συμβούλιο στο βαθμό που θα έπρεπε. Το πρόβλημα αυτό είναι πολύ σοβαρό. Και γίνεται μάλιστα ακόμα σοβαρότερο καθώς διακηρύττουμε προς τα έξω ότι η Ευρωπαϊκή Ένωση αγωνίζεται πραγματικά για να καταπολεμήσει τις απάτες και τις παρατυπίες.

<SPEAKER ID=7 NAME="Blak">
 - (DA) Κύριε Πρόεδρε, θα ήθελα να συγχαρώ θερμότατα τον κ. Liikanen. Ήμουν επί πέντε χρόνια εισηγητής για την Ένωση Ανθρακα και Χάλυβα, και κάθε χρόνο είχα στον υπολογιστή μου το ίδιο κείμενο για την υπόθεση Bagnoli. Δόθηκε ένα τέλος στην υπόθεση αυτή. Σκεφτείτε ότι δώσαμε ένα τέλος σε μια υπόθεση που διήρκεσε 10 χρόνια. Ωραία τα καταφέραμε. Η υπόθεση αυτή άρχισε να μου λείπει, ελπίζω δε να ασχοληθούμε σύντομα με μια άλλη, ώστε να έχουμε κάτι καταχωρημένο για καιρό στον ηλεκτρονικό υπολογιστή μας.
<P>
Νομίζω επίσης ότι ο κ. Liikanen είναι ένας πάρα πολύ καλός κύριος, επειδή διαχειρίζεται δωρεάν την Ένωση Ανθρακα και Χάλυβα. Διότι τα χρηματικά ποσά που διατίθενται είναι ασήμαντα. Πρόκειται για 5 εκατ. κορώνες μόνο, των οποίων η διαχείριση κοστίζει ίσως 10 ή 50 φορές περισσότερα. Εντάξει όμως, καταλαβαίνω ότι όταν πρέπει να διαθέσουμε χρήματα για άλλα πράγματα, για τα οποία μπορεί να βρεθούμε σε δύσκολη θέση, τότε είναι σαφές ότι τα έξοδα διαχείρισης πρέπει να είναι μικρά.
<P>
Αυτό στο οποίο θα ήθελα να αναφερθώ είναι δύο μεμονωμένες υποθέσεις. Η μία αφορά τη σήραγγα μεταξύ Αγγλίας και Γαλλίας. Στην προκειμένη περίπτωση έχουμε περιέλθει όντως σε δύσκολη θέση. Έλαβα ορισμένα θαυμάσια έγγραφα για τα όσα κάνουμε και για τα οφέλη που μπορούμε να αποκομίσουμε. Αδημονώ πράγματι να δω κατά πόσο ο κ. Liikanen θα μου δώσει την απάντηση που είναι η πλέον σωστή, δηλαδή ότι σπαταλάμε όλα τα χρήματα. Προς το παρόν αναγκαστήκαμε να μετατρέψουμε το 10 % του κεφαλαίου μας σε μετοχές, οι οποίες πιθανόν να ρευστοποιηθούν σε 70 χρόνια, γνωρίζουμε δε όλοι ότι τα χρήματα αυτά έχουν σπαταληθεί. Πρόκειται για 25 εκατ. ECU. Όμως, η όλη κατάσταση ενδέχεται να αλλάξει και να βελτιωθεί, εφόσον ένα από τα προβλήματα της Ευρωσήραγγας είναι ότι η αγγλική κυβέρνηση δεν επιθυμεί να παραχωρήσει άδεια εκμετάλλευσης για 99 χρόνια. Ωστόσο, η χώρα αυτή θα αποκτήσει νέα και, όπως ευελπιστείται, καλύτερη κυβέρνηση που θα αλλάξει την κατάσταση αυτή, και θα συμβάλει ίσως στο να διασφαλιστεί ότι οι ευρωπαίοι φορολογούμενοι θα αποκομίσουν κάποιο όφελος από τα χρήματα που διαθέσαμε απερίσκεπτα.
<P>
Θα ήθελα να ρωτήσω τί συμβαίνει με τη διοικούσα επιτροπή. Διότι συμμετέχουμε και εμείς σε αυτή. Υπάρχουν τέσσερις τράπεζες, η Ευρωπαϊκή Τράπεζα Επενδύσεων και η Ένωση Ανθρακα και Χάλυβα. Θα ήθελα πράγματι ως εισηγητής να πληροφορηθώ πως εξελίσσεται η κατάσταση, εφόσον λαμβάνουμε περισσότερες πληροφορίες από τις εφημερίδες παρά από την Επιτροπή. Θα ήθελα να μου δοθεί μια απάντηση σχετικά με το θέμα αυτό.
<P>
Η άλλη μεμονωμένη υπόθεση στην οποία θα αναφερθούμε, παρουσιάζει ιδιαίτερο ενδιαφέρον για εμένα ως Δανό. Κατασκευάσαμε μια ωραία γέφυρα, τη γέφυρα του Storebζlt, για την οποία είμαστε πολύ υπερήφανοι. Καθίσταται πραγματικό τουριστικό θέλγητρο και πιθανόν να μπορεί μεν κανείς να περάσει γρηγορότερα στην άλλη πλευρά, αλλά όχι φθηνότερα. Η Δανία όμως έλαβε δάνειο. Έλαβε δάνειο ύψους 353 εκατ. ECU. Όταν το Ελεγκτικό Συνέδρειο εξέτασε τους σχετικούς λογαριασμούς επέστησε την προσοχή της Επιτροπής στο ότι το δάνειο που χορηγήθηκε ήταν διπλάσιο από εκείνο που έπρεπε να χορηγηθεί. Στην ουσία έπρεπε να χορηγηθεί δάνειο μόνο 170 εκατ. ECU. Δεν γνωρίζω κατά πόσο η χορήγηση διπλάσιου ποσού αποτελεί γενναιόδωρη χειρονομία προς τη Δανία. Όμως, κάτι δεν πάει καλά με το δάνειο αυτό, επειδή χρησιμοποιήθηκε για την κάλυψη των εξόδων στήριξης και μεταφοράς, πράγματα τα οποία, σύμφωνα με τις διατάξεις, δεν έχουν σχέση με το είδος αυτό δανείων της ΕΚΑΧ. Αυτό σημαίνει ότι το έργο ανατέθηκε σε μια ιταλική εταιρεία, η οποία κατασκεύασε τη γέφυρα με φθηνό εργατικό δυναμικό στην Πορτογαλία και τη μετέφερε στη Δανία με έξοδα της ΕΚΑΧ; το αποτέλεσμα ήταν να χαθούν στην εκλογική μου περιφέρεια 300 θέσεις εργασίας, απλώς και μόνο επειδή έγιναν τεχνάσματα στην υπόθεση αυτή. Είναι λυπηρό. Είναι ιδιαίτερα λυπηρό για μια περιοχή της Δανίας όπου υπάρχει η μεγαλύτερη ανεργία; όμως, πιθανόν να αποζημιωθούμε κατά τον έναν ή τον άλλο τρόπο σε μια δεδομένη στιγμή. Η Επιτροπή έκανε την γκάφα στην υπόθεση αυτή. Το παραδεχτήκαμε όλοι και κατά την κατάρτιση της παρούσας έκθεσης. Στη Δανία θα έλεγε κανείς κανονικά στα άτομα που θα είχαν κάνει μια τόσο μεγάλη γκάφα όπως αυτή, ότι δεν υπήρχε άλλη λύση από την απόλυσή τους. Απομακρύναμε επίσης τον επικεφαλής της ΕΚΑΧ, ο οποίος όμως διορίστηκε σε ακόμη υψηλότερη θέση στην Επιτροπή. Θα προτιμούσα να του είχε πει κανείς τα εξής: δεν κάνατε καλά τη δουλειά σας και για το λόγο αυτό σας ευχαριστούμε για τη μέχρι τώρα συνεργασία σας.
<P>
Τώρα όμως αρχίσαμε να κατασκευάζουμε μία νέα γέφυρα, που συνδέει τη Δανία με τη Σουηδία, τη γέφυρα της Ψresunt. Στο πλαίσιο αυτό θα ήθελα να διενεργηθεί μια πλήρης έρευνα για όλα τα δάνεια που έλαβε η Δανία για τη γέφυρα αυτή, ώστε να αποφευχθεί μια επανάληψη της υπόθεσης Storebζlt. Ελπίζω δε πράγματι να λάβω ως εισηγητής μια απάντηση είτε από εσάς, κ. Liikanen είτε από εσάς, κ. Friedmann, του Ελεγκτικού Συνεδρίου.
<P>
Μια άλλη υπόθεση που μας ενδιαφέρει ιδιαίτερα είναι οι επιδοτήσεις επιτοκίων. Έχουμε διαπιστώσει ότι το σύστημα που εφαρμόζεται στην Ένωση Ανθρακα και Χάλυβα είναι ιδιαίτερα αναποτελεσματικό. Έχουμε εξακριβώσει ότι δημιουργήθηκαν 8.000 θέσεις εργασίας, αλλά δεν γνωρίζουμε κατά πόσο είναι πραγματικές. Αντίθετα, πιθανόν να έχουν δοθεί πλασματικά στοιχεία για το θέμα αυτό, επειδή οι ίδιες οι τράπεζες και οι επιχειρήσεις είναι εκείνες που παρέχουν τις πληροφορίες αυτές. Θα έπρεπε μάλλον να στρέψουμε την προσοχή μας στις διευκολύνσεις της ΕΤΕ και στις διευκολύνσεις της Κοπεγχάγης, που δημιούργησαν συγκεκριμένα 45.000 νέες θέσεις εργασίας στην Ευρώπη, επειδή ο έλεγχος και η διαχείρισή τους έγινε με σωστό τρόπο. Έχω λοιπόν ορισμένα ερωτήματα για σας κ. Liikanen, αλλά είμαι απόλυτα βέβαιος ότι θα μου δώσετε μια ικανοποιητική απάντηση.
<P>
Προτείνουμε τη χορήγηση απαλλαγής, παρά τις δυσάρεστες αυτές καταστάσεις.

<SPEAKER ID=8 NAME="Bφsch">
Κυρία Πρόεδρε, κυρίες και κύριοι, η ιδιαίτερη ευαισθησία στην απαλλαγή για τη διαχείριση του έκτου και έβδομου Eυρωπαϊκού Tαμείου Aνάπτυξης για το 1995, έγκειται ασφαλώς στο γεγονός ότι εμείς, ως Kοινοβούλιο, αρνηθήκαμε πέρυσι την απαλλαγή στην Eπιτροπή, στον τομέα αυτό, για το 1994. Kαθώς σήμερα - στηριζόμενος στην έκθεση, που εγκρίθηκε ομόφωνα στην Eπιτροπή Eλέγχου του Προϋπολογισμού - συνιστώ στο Σώμα τη χορήγηση της απαλλαγής προς την Eπιτροπή για τη διαχείριση του Eυρωπαϊκού Tαμείου Aνάπτυξης για το 1995, θα ήθελα να το τεκμηριώσω σύντομα σε ορισμένα σημεία.
<P>
Πρώτον: Tο νομικό πλαίσιο για το Tαμείο Aνάπτυξης, δεν άλλαξε βέβαια από πέρυσι, αλλά η Eπιτροπή διαβεβαίωσε επανειλημμένα ότι συνεχίζει να υποστηρίζει την αρχή της ενσωμάτωσής του στον κοινοτικό προϋπολογισμό. H Eπιτροπή υπέβαλε στη Διακυβερνητική Διάσκεψη επίσημη πρόταση για διαγραφή της δήλωσης υπ' αριθ. 12, στο παράρτημα της Συνθήκης της EOK. Mε τη διαγραφή, θα εξαλείφονταν το νομοθετικό εμπόδιο για μια ενσωμάτωση στον προϋπολογισμό και θα απελευθερώνονταν, επίσημα τουλάχιστον, ο δρόμος προς αυτήν.
<P>
Δεύτερον: Ένας άλλος τρόπος για την άρνηση χορήγησης απαλλαγής, για το 1994, ήταν η περίπτωση του πολιτιστικού ιδρύματος AKE. Aυτό το θέμα φαίνεται να έχει λυθεί.
<P>
Tρίτον: H σε γενικές γραμμές θετική δήλωση αξιοπιστίας του Eλεγκτικού Συνεδρίου, σημαίνει σημαντική πρόοδο έναντι της κατάστασης του 1994. Tο Eλεγκτικό Συνέδριο διαπίστωσε ότι μετά το 1994 έγιναν ορισμένες βελτιώσεις, όπως για παράδειγμα η παρουσίαση των εφαρμοζομένων θεμελιωδών αρχών της λογιστικής μεθόδου, καθώς και η προώθηση της απογραφής και της διαδικασίας κλεισίματος των λογαριασμών, η ενίσχυση του αναλυτικού λογιστικού συστήματος για τον έλεγχο των πιστώσεων, η ενίσχυση των επεξηγήσεων στις δημοσιονομικές αποδείξεις, με τις οποίες μπορεί να κριθεί καλύτερα το πραγματικό επίπεδο εκτέλεσης της κοινοτικής βοήθειας.
<P>
Kατά την άρνηση χορήγησης απαλλαγής το 1994, το θέμα ήταν να ξεκαθαρίσουμε, με έμφαση, την πολιτική θέση ότι το Σώμα μας δεν μπορούσε πλέον να ανέχεται άλλο την απώλεια του δημοκρατικού ελέγχου. Tην απόφαση του Kοινοβουλίου δεν την αγνόησε προφανώς η Eπιτροπή.
<P>
Στη συζήτηση, ίσως θιγούν ορισμένα πράγματα. Θα επικεντρώσω όμως τώρα την προσοχή μου σε μερικές υποδείξεις. Kατά βάσιν, όταν ασχολείται κανείς για πρώτη φορά με το αντικείμενο αυτό - ακόμη και ως εισηγητής της Eπιτροπής Eλέγχου του Προϋπολογισμού - πολύ δύσκολα γίνεται κατανοητό το πώς μπορεί να δουλεύει κανείς με μέσα που έχουν ήδη λήξει, όπως το Tαμείο Aνάπτυξης και, ταυτόχρονα, να πρέπει να δουλέψει. Aυτό προφανώς είναι μια ιδιαίτερη επιστήμη και δεν μπορεί να είναι επωφελές για μια Eυρώπη των πολιτών, όπως επιδιώκεται από όλα τα όργανα της Eυρωπαϊκής Ένωσης. Έχω τη γνώμη ότι και η Eπιτροπή θα πρέπει, για τα μελλοντικά Tαμεία Aνάπτυξης, να σκεφθεί μια πιο ευφυή λύση από το ήδη υπάρχον σύστημα.
<P>
Eίμαστε υποχρεωμένοι, και φέτος πάλι, να διαπιστώσουμε ότι η ροή των πιστώσεων δεν είναι ικανοποιητική. Eπειδή είμαστε ένα όργανο που του ανατέθηκε ο ρόλος της χορήγησης πολιτικής απαλλαγής, γνωρίζω πολύ καλά, φυσικά, πως θα πρέπει να λάβουμε υπόψη την ιδιαίτερη κατάσταση των διαφόρων ληπτριών χωρών.
<P>
Aσφαλώς και θα πρέπει να επιδοκιμάσουμε την πολιτική χορήγησης βοήθειας για διαρθρωτική προσαρμογή. Tο ότι εδώ επιλέχθηκαν από την Eπιτροπή βασικά σημεία, όπως η παιδεία και η στοιχειώδης ιατρική περίθαλψη, μου φαίνεται ότι είναι μια πολιτική που προχωρεί πολύ πιο πέρα από την πολιτική της αναπτυξιακής βοήθειας άλλων χρηματοδοτικών οργάνων.
<P>
Παρόλο που έχουμε διαπιστώσει πως οι πιστώσεις δεν χρησιμοποιούνται πάντα ικανοποιητικά, θα πρέπει να επιμείνουμε σ' αυτή την πολιτική και να την αναπτύξουμε περαιτέρω. H κατοχυρωμένη στο πρόγραμμα διαρθρωτικής προσαρμογής μακρο-οικονομική πολιτική θα πρέπει να προσανατολίζεται στο να εξασφαλίζονται οι βασικές κοινωνικές παροχές για τους ανθρώπους που ζουν στη φτώχεια. H Eπιτροπή καλείται να μεριμνήσει εντονότερα, ώστε οι πιστώσεις να αποβαίνουν προς όφελος των περισσότερο μειονεκτικών ομάδων του πληθυσμού και προς τους υποστηριζόμενους τομείς, για να πετύχουμε μια πιο αποτελεσματική κατανομή.
<P>
Θα ήθελα να τονίσω πως θα ήταν σημαντικό να βάλει η Eπιτροπή ακόμη σαφέστερα όρια μεταξύ των ληπτριών χωρών που χρησιμοποιούν τις πιστώσεις με διαφάνεια και των ληπτριών χωρών, στις οποίες δεν μπορεί να γίνει κατανοητή η απορρόφηση των πιστώσεων. Δεν μπορούμε σαφώς να περιμένουμε από τους ευρωπαίους φορολογούμενους να δίνουν, σε τελική ανάλυση, χρήματα σε διάφορες χώρες εταίρους, όπου δεν μπορούμε να κατανοήσουμε καν την αξιοποίηση των χρημάτων μας.
<P>
Kι ένα τελευταίο θέμα, σχετικά με το προσωπικό. Έθιξα ιδιαίτερα το θέμα αυτό στην πρόταση ψηφίσματος. Aντικρούω λιγάκι εδώ το ότι, εκ μέρους της Eπιτροπής, επιρρίπτονται στο Kοινοβούλιο ευθύνες, όταν λ.χ. γίνονται περικοπές θέσεων προσωπικού στις χώρες AKE. Γνωρίζουμε πως σε ορισμένες χώρες θα πρέπει να δουλέψει κανείς με πολύ προσωπικό κι ελπίζουμε πως θα υπάρξει, εκ μέρους της Eπιτροπής, ένα σαφώς διαρθρωμένο οργανόγραμμα προσωπικού και για τις αντιπροσωπείες στις λήπτριες χώρες.

<SPEAKER ID=9 NAME="Cornelissen">
Κυρία Πρόεδρε, εξ ονόματος της Επιτροπής Μεταφορών και Τουρισμού θα ήθελα να δηλώσω ότι είμαστε απολύτως θετικά διατεθειμένοι σχετικά με την εκτέλεση του προϋπολογισμού του 1995 με μία μόνο εξαίρεση στην οποία και θα επανέλθω αμέσως. Θα ήθελα να ζητήσω άλλη μια φορά μία πιο ισομερή κατανομή των διατιθέμενων πιστώσεων στη διάρκεια του έτους. Εάν μεταθέτουμε διαρκώς τη διάθεση των πιστώσων στο τέλος του έτους, υπάρχει κίνδυνος να περιορισθούν τελικά τα περιθώρια που διαθέτουμε για συνετή πολιτική.
<P>
Η εξαίρεση στην οποία αναφέρθηκα αφορά τις δαπάνες για τον τουρισμό μέσω της γραμμής Β5325 του προϋπολογισμού. Εκεί σημειώθηκαν σημαντικά λάθη κατά το παρελθόν. Η Επιτροπή μας ανακοίνωσε πέρυσι το Νοέμβριο ότι συνέστησε μια task force για να διενεργήσει ειδικό λογιστικό έλεγχο των μέτρων υπέρ του τουρισμού που χρηματοδοτεί η Κοινότητα από το 1990 και μετά, εάν δεν απατώμαι. Θα ήθελα να ρωτήσω τον Επίτροπο εάν το έργο αυτό θα έχει ολοκληρωθεί τον Ιούνιο όπως μας υποσχέθηκε η Επιτροπή. Θεωρώ το ζήτημα αυτό πολύ σημαντικό, διότι επιτέλους θα πρέπει να ξεπεραστεί το πρόβλημα που έχει φορτωθεί η αρμόδια Γενική Διεύθυνση. Να πω, εξάλλου, πως έχω εμπιστοσύνη ότι τα μέτρα που πάρθηκαν θα βοηθήσουν να ξεπεραστούν τελικά οι όποιες παρατυπίες του παρελθόντος. Θα ήθελα επίσης να παρακαλέσω τον Πρόεδρο του Συμβουλίου να συνεργασθεί με τα λοιπά αρμόδια όργανα για τον καθορισμό της αναγκαίας νομικής βάσης, ούτως ώστε τα κονδύλια που έχουν καταλογισθεί στον προϋπολογισμό του 1997 για τον τουρισμό (αναφέρομαι στο Philoxenia) να μπορέσουν επίσης να διατεθούν. Πρόκειται εδώ για έναν τομέα εξαιρετικά σημαντικό όσον αφορά τη μελλοντική πολιτική απασχόλησης, ιδιαίτερα για τους νέους και τις γυναίκες, κάτι που βέβαια αποτελεί άμεση προτεραιότητα για όλους εμάς. Θα σας παρακαλούσα λοιπόν κύριε Πρόεδρε του Συμβουλίου να αναλάβετε μια ρητή δέσμευση επί του θέματος.

<SPEAKER ID=10 NAME="Patijn">
Κυρία Πρόεδρε, αξιότιμοι κύριοι βουλευτές, έχω την τιμή να σας παρουσιάσω τη σύσταση του Συμβουλίου για χορήγηση απαλλαγής στην Επιτροπή σχετικά με την εκτέλεση του προϋπολογισμού του 1995. Θα ήθελα να χρησιμοποιήσω την ευκαιρία αυτή που μου προσφέρεται για να σας πληροφορήσω σχετικά με τις σημαντικότερες σκέψεις και αντιδράσεις που ακούσθηκαν κατά τη συζήτηση στο Συμβούλιο των παρατηρήσεων του Ελεγκτικού Συνεδρίου. Είμαι πεπεισμένος ότι συμφωνείτε με την άποψη της ολλανδικής Προεδρίας και του Συμβουλίου ότι τα δύο μας όργανα θα πρέπει να συνεργασθούν αγαστά στο πεδίο αυτό.
<P>
Κυρία Πρόεδρε, όταν το Συμβούλιο προέβη στη σύστασή του στις 17 Μαρτίου φέτος, θέλησε να τονίσει για μια ακόμη φορά ότι θεωρεί αποφασιστικής σημασίας το να εξασφαλισθεί η προσοχή όλων των φορέων που συμμετέχουν στην εκτέλεση του προϋπολογισμού της Κοινότητας, ούτως ώστε να τηρούνται αυστηρά, κατά τη διάθεση των κοινοτικών πόρων, οι ισχύοντες κανονισμοί καθώς και οι αρχές της χρηστής δημοσιονομικής διαχείρισης, της οικονομίας και της διαφάνειας. Και πώς θα μπορούσε να γίνει διαφορετικά, τώρα μάλιστα που τα κράτη μέλη της Ένωσης αντιμετωπίζουν τα δημοσιονομικά προβλήματα που όλοι γνωρίζετε. Το Συμβούλιο θεωρεί ότι δεν μπορεί να εκτελεστεί καμία απολύτως πράξη με χρηματοδότηση από πόρους της Κοινότητας εφόσον δεν έχει εξασφαλισθεί από πριν και κατά τη διάρκειά της απόλυτη πειθαρχία και χρηστή δημοσιονομική διαχείριση. Μέσω των τακτικών ελέγχων σχετικά με το εάν και κατά πόσον δικαιολογούνται οι πράξεις που έχουν ξεκινήσει, θα εξασφαλίσουμε το μέγιστο οικονομικό όφελος από τους πόρους που διατέθηκαν.
<P>
Η εκτέλεση των μέτρων στα πλαίσια της πρωτοβουλίας SEM 2000 (Sound and Economic Management) αποτελεί ένα σημαντικό βήμα προς τη σωστή κατεύθυνση. Το Συμβούλιο χαίρεται που το Ελεγκτικό Συνέδριο προσυπογράφει πλήρως τις κοινές προσπάθειες της Επιτροπής και των κρατών μελών για να ξεπεραστούν πολλές από τις σοβαρές ελλείψεις που επεσήμανε επανειλημμένως στο παρελθόν.
<P>
Όσον αφορά τώρα τις θέσεις του Συμβουλίου, θα ήθελα απλώς να υπογραμμίσω τα σημαντικότερα ζητήματα. Για τις λεπτομέρειες της σύστασης σας παραπέμπω στις παρατηρήσεις που τη συνοδεύουν και στις πληροφορίες που έδωσε η Προεδρία στην επιτροπή δημοσιονομικού ελέγχου. Σχετικά με τους ίδιους πόρους το Συμβούλιο συμμερίζεται ιδιαίτερα τις ανησυχίες του Ελεγκτικού Συνεδρίου σχετικά με τις επιπτώσεις του κανονισμού για τις κοινωνικές τελωνειακές μεταφορές στα κράτη μέλη, τονίζει δε την ανάγκη να αυξηθεί η αξιοπιστία των συστημάτων πληροφορικής σχετικά με τις διακοινοτικές εμπορικές μεταφορές. Όσον αφορά τις δαπάνες, στην περίπτωση του τομέα της γεωργίας, το Συμβούλιο εκφράζει τη δυσαρέσκειά του για τις δαπάνες που διατέθηκαν χωρίς εξηγήσεις προς καταπολέμηση των απατών και παρατυπιών. Καθώς δεν υπήρξε ανάλυση κόστους-αποτελέσματος σχετικά, το Συμβούλιο εκφράζει την επιθυμία να μην επαναληφθεί κάτι τέτοιο κατά τις επόμενες ακροάσεις του Ελεγκτικού Συνεδρίου.
<P>
Όσον αφορά τα διαρθρωτικά ταμεία, το Συμβούλιο συμφωνεί με το Ελεγκτικό Συνέδριο ότι θα πρέπει να υπάρχει περισσότερη σαφήνεια σχετικά με τους κανονισμούς, ιδιαίτερα σε σχέση με την αρχή της επικουρικότητας, και ότι η λειτουργία των επιτροπών ελέγχου και οι διαδικασίες πιστοποίησης εξόδων θα πρέπει να βελτιωθούν. Η κριτική του Ελεγκτικού Συνεδρίου, η οποία επίσης ασκείται στην ιδιαίτερη έκθεσή του προς υποστήριξη της δήλωσης αξιοπιστίας, αποτελεί ένα ερέθισμα για να συνεχίσουμε στο δρόμο που ξεκινήσαμε ιδιαίτερα όσον αφορά την αρχή της επικουρικότητας και τις δημοσιονομικές διορθώσεις, χωρίς βέβαια να λησμονούμε ότι ορισμένες διορθώσεις έχουν ήδη γίνει.
<P>
Ιδιαίτερα, κα Πρόεδρε, σε σχέση με το Ευρωπαϊκό Ταμείο Περιφερειακής Ανάπτυξης το Συμβούλιο θεωρεί απολύτως αναγκαία τη διαρκή συνεργασία μεταξύ της Επιτροπής και των κρατών μελών για να υπάρξει η καλύτερη δυνατή εκτέλεση των δημοσιονομικών πιστώσεων των διαφόρων προγραμμάτων. Κυρίως για να μη φθάσουν σε δυσθεώρητα ύψη τα ποσά που δεν έχουν ακόμα καταβληθεί και να μην συσσωρευθούν όλες οι πράξεις πληρωμών και ανάληψης υποχρεώσεων στα τέλη του έτους. Επιπλέον, το Συμβούλιο καλεί την Επιτροπή να εξετάσει ποιες βελτιώσεις θα μπορούσαν να γίνουν σε μία επόμενη αναθεώρηση του κανονισμού των διαρθρωτικών ταμείων για να υπάρξει καλύτερος συντονισμός στη χρήση δανείων και επιδοτήσεων.
<P>
Στον τομέα του Ευρωπαϊκού Ταμείου Προσανατολισμών και Εγγυήσεων της Γεωργίας, τμήμα Προσανατολισμών, το Συμβούλιο καλεί την Επιτροπή να εφαρμόσει τα μέτρα προς βελτίωση της διαχείρισης αυτής της κοινοτικής πρωτοβουλίας και τις διαδικασίες για επιστροφή των πιστώσεων που εισπράχθηκαν αδικαιολόγητα.
<P>
Όσον αφορά τις παρατηρήσεις του Ελεγκτικού Συνεδρίου σε σχέση με την εκτέλεση των προγραμμάτων PHARE και TACIS, το Συμβούλιο γνωρίζει τα εγγενή προβλήματα των δραστηριοτήτων σ' αυτούς του τομείς. Καλεί την Επιτροπή παρόλα αυτά να σεβαστεί απολύτως τους κοινοτικούς κανόνες που αφορούν την υπογραφή συμφωνιών και να εφαρμόσει πλήρως τη διαδικασία δημοσίων διαγωνισμών. Όπως και πέρυσι ζητά καλύτερο συντονισμό των συμμετεχόντων, σαφή καθορισμό των εμπειρογνωμόνων και απλοποίηση των οργανωτικών και διοικητικών διαδικασιών.
<P>
Κυρία Πρόεδρε, όσον αφορά τη συνεργασία με τις αναπτυσσόμενες χώρες το Συμβούλιο θα ήθελε να υπογραμμίσει τη σημασία που δίνει στο να διαθέτουν οι δημοσιονομικοί ελεγκτές και το Ελεγκτικό Συνέδριο τη δυνατότητα άσκησης των απαραίτητων ελέγχων σχετικά με τη χρησιμοποίηση των κοινοτικών κονδυλίων που διατίθενται σε δικαιούχους σε τρίτες χώρες.
<P>
Όσον αφορά την εκτέλεση των δημοσιονομικών πιστώσεων των διαφόρων οργάνων, το Συμβούλιο έλαβε υπόψη τις παρατηρήσεις του Ελεγκτικού Συνεδρίου σχετικά με διάφορες ελλείψεις και αδυναμίες της διαχείρισης της ακίνητης περιουσίας και του προσωπικού των εξωτερικών αποστολών. Σημειώνει, επίσης, το γεγονός ότι η Επιτροπή έχει ήδη ξεκινήσει την εφαρμογή των σχετικών συστάσεων του Ελεγκτικού Συνεδρίου.
<P>
Υπό το φως όλων των παρατηρήσεων του Ελεγκτικού Συνεδρίου και έχοντάς τις συζητήσει λεπτομερώς, το Συμβούλιο αποφάσισε να συστήσει στο Κοινοβούλιο να δώσει απαλλαγή στην Επιτροπή για την εκτέλεση του προϋπολογισμού του 1995.
<P>
Κυρία Πρόεδρε, επιτρέψτε μου παρακαλώ να κάνω ακόμα μία παρατήρηση σχετικά με τη δήλωση αξιοπιστίας την οποία έκανε το Ελεγκτικό Συνέδριο σύμφωνα με το άρθρο 188Γ και βάσει της οποίας το Συμβούλιο προέβη στη δήλωση που σας υπέβαλε από κοινού με τις συστάσεις. Το Συμβούλιο διαπιστώνει ότι οι λογαριασμοί δίνουν μία ακριβή εικόνα των εσόδων και δαπανών της Ένωσης, παρόλο που, όσον αφορά την πληροφορική τους αξία, επιδέχονται περαιτέρω βελτιώσεων. Το Ελεγκτικό Συνέδριο δεν εντόπισε σημαντικά σφάλματα ή παρατυπίες όσον αφορά τα έσοδα του προϋπολογισμού. Διαπίστωσε, ωστόσο, σφάλματα όσον αφορά τις πληρωμές, ούτως ώστε το Ελεγκτικό Συνέδριο δεν είναι σε θέση να παράσχει διαβεβαίωση για την κανονικότητα και νομιμότητα όλων των υποκείμενων πράξεων. Το Συμβούλιο θα ήθελε να εκφράσει την ανησυχία του για την κατάσταση αυτή.
<P>
Στα πλαίσια αυτά χαιρετίζουμε θερμά την ανακοίνωση του προγράμματος SEM 2000 για τη βελτίωση της δημοσιονομικής διαχείρισης της Επιτροπής. Το Συμβούλιο καλεί να εφαρμοσθεί το πρόγραμμα αυτό ταχύτατα και πλήρως ούτως ώστε να μειωθούν σημαντικά τα σφάλματα που σημειώθηκαν στις πληρωμές.
<P>
Κυρία Πρόεδρε, αυτά είναι εν συντομία τα κύρια σημεία που η Προεδρία του Συμβουλίου θα ήθελε να θέσει υπόψη σας εξ ονόματος του Συμβουλίου σχετικά με τα προβλήματα αυτά.
<P>
Ολοκληρώνοντας θα ήθελα να χρησιμοποιήσω την ευκαιρία για να ευχαριστήσω την επιτροπή δημοσιονομικού ελέγχου του Συμβουλίου για την εξαιρετική εργασία που πραγματοποιεί κάθε χρόνο στα πλαίσια της χορήγησης δημοσιονομικής απαλλαγής, εργασία η οποία αποβαίνει προς όφελος όχι μόνο του Ευρωπαϊκού Κοινοβουλίου αλλά ολόκληρης της Ευρωπαϊκής Ένωσης. Επαφίεται τώρα στο Κοινοβούλιο να κάνει χρήση των αρμοδιοτήτων του και να πάρει την απόφασή του σε σχέση με τη χορήγηση απαλλαγής.
<P>
Κυρία Πρόεδρε, ο κ. Cornelissen μου έθεσε ένα συγκεκριμένο ερώτημα σχετικά με το πρόγραμμα PHILOXENIA. Ο κ. Cornelissen, γνωρίζει όπως ακριβώς και εγώ, ότι η νομική βάση του προγράμματος αυτού είναι, μεταξύ άλλων, το άρθρο 235 της Συνθήκης των Ευρωπαϊκών Κοινοτήτων και ότι επομένως χρειάζεται ομοφωνία σχετικά. Η ομοφωνία αυτή δεν έχει επιτευχθεί ακόμα στο Συμβούλιο, πράγμα που σημαίνει ότι δεν υπάρχει νομική βάση για το πρόγραμμα PHILOXENIA.

<SPEAKER ID=11 LANGUAGE="DE" NAME="Wemheuer">
Κυρία Πρόεδρε, αγαπητοί κυρίες και κύριοι συνάδελφοι, μια απόφαση χορήγησης απαλλαγής και μια συζήτηση για τη χορήγησή της ασχολούνται, φυσικά, με το παρελθόν. Συζητάμε και αξιολογούμε τι έγινε. Nομίζω πως κάθε αξιολόγηση που ασχολείται με το παρελθόν, έχει νόημα μόνο αν δείχνει ποια διδάγματα θα εξάγουμε από το παρελθόν για το μέλλον. Mε την προοπτική αυτή θα ήθελα να πάρω θέση, εξ ονόματος της ομάδας μου, σ' αυτή την απαλλαγή.
<P>
Tι έχουμε μπροστά μας, στο μέλλον, και ποια διδάγματα χρειαζόμαστε; Eλπίζουμε να ολοκληρωθεί η Διακυβερνητική Διάσκεψη. Eλπίζουμε σε μια θετική ολοκλήρωση, ούτως ώστε, μετά, να μπορέσει να αρχίσει η συζήτηση διεύρυνσης. Mια διεύρυνση που δεν αποφασίζεται μόνο πολιτικά, αλλά απαιτεί και την περίφημη στρατηγική της προενταξιακής φάσης, μια στρατηγική που μας εξαγγέλθηκε από τον Eπίτροπο Liikanen και για την οποία, ελπίζουμε, να συμμετέχουμε στη συζήτηση και στη δημοσιονομική διαδικασία.
<P>
Aλλά δεν είναι μόνον η διεύρυνση που επίκειται; επίκειται - άσχετα αν είναι με ή χωρίς τη διεύρυνση - και η μεταρρύθμιση της αγροτικής πολιτικής, μια μεταρρύθμιση των διαρθρωτικών ταμείων, γενικώς, και θα πρέπει να κάνουμε και μια πολιτική συζήτηση για τη χρηματοδότηση της Eυρωπαϊκής Ένωσης, πέρα από το 1999. Mε την προοπτική αυτή, η αξιολόγηση της δημοσιονομικής διαχείρισης αποκτά ίσως μια διάσταση, η οποία προχωρεί πολύ πιο πέρα από λεπτομέρειες.
<P>
Tο ψήφισμα το οποίο ελπίζω να ψηφίσουμε αύριο, απευθύνεται, ουσιαστικά, πολύ εντονότερα απ' ότι τα προηγούμενα ψηφίσματα, προς το ίδιο το Σώμα μας. Yπήρχαν συγκεκριμένες εντολές προς τις επιτροπές του Σώματος, να επιτηρήσουν στενότερα τις δαπάνες, την εκτέλεση, την αποτελεσματικότητα του προϋπολογισμού και να κάνουν κριτικές προτάσεις, όπου οι βελτιώσεις είναι δυνατές. Aυτό αρχίζει από τους ίδιους πόρους, περνάει από την αλιευτική πολιτική και φθάνει μέχρι την αναπτυξιακή συνεργασία. Ωστόσο, δεν πρέπει να χάνουμε από τα μάτια μας ότι οι μεγάλοι τομείς είναι εκείνοι που μας δημιουργούν τις περισσότερες έγνοιες, τα προγράμματα, τα διαρθρωτικά ταμεία, το PHARE, το TACIS, το MEDA, η αναπτυξιακή συνεργασία.
<P>
Kαι - απευθύνομαι στον Eπίτροπο κ. Liikanen και τον Πρόεδρο του Eλεγκτικού Συνεδρίου, - όλως περιέργως δε μας ανησυχεί καθόλου η απάτη που λαμβάνει χώρα, ούτε και η ανεπαρκής ίσως απόδοση, στην κυριολεξία; μάς ανησυχεί, μάλλον, το γεγονός ότι δε δαπανώνται ορισμένες πιστώσεις. Aυτό είναι το μεγάλο πολιτικό πρόβλημα και σ' αυτό θα αφοσιωθούμε μελλοντικά. Aυτό μπορώ να το πω εξ ονόματος της ομάδας μου; αυτό μάθαμε από τη συζήτηση. Διότι δεν είναι σωστό να εγγράφουμε σε μια δημοσιονομική γραμμή χρήματα για πολιτικούς σκοπούς που αποφασίσαμε, Συμβούλιο και Kοινοβούλιο, να διαθέτουμε πιστώσεις στον προϋπολογισμό και να μαλώνουμε πόσα χρήματα θα εγγράψουμε, προκειμένου στη συνέχεια, ύστερα από ένα, δύο και τρία χρόνια, να διαπιστώσουμε ότι οι πιστώσεις δεν δαπανήθηκαν. Δεν είναι σωστό. Aκριβώς αυτά τα σημεία ενέκρινε και το Eλεγκτικό Συνέδριο. Θα αναφέρω μόνο ορισμένους αριθμούς: 1, 9 δισεκατ. Ecu στο PHARE και 0, 6 δισεκατ. Ecu στο TACIS, στα τέλη του 1995, είναι ένα σωρό χρήματα. M' αυτά θα μπορούσε κανείς, με μια στρατηγική της προενταξιακής φάσης, να πετύχει ορισμένα πράγματα, αν τα δαπανούσε. Kαι όσο τα χρήματα αυτά δε δαπανώνται, δεν μπορούμε να κρίνουμε την αποτελεσματικότητα, και δε χρειάζεται να ασχοληθούμε με την απάτη.
<P>
Aλλά ένα πράγμα δεν θα 'πρεπε κανείς να ξεχνάει: Xρήματα που δε δαπανήθηκαν, δεν είναι ένδειξη οικονομίας per se και δε θα πρέπει να επικρατήσει η άποψη - κι εδώ απευθύνομαι προς όλες τις κυρίες και τους κυρίους που ακούν εδώ προσεκτικά - ότι εφόσον δεν έχουμε δαπανήσει τα χρήματα, έχουμε, επομένως, χρησιμοποιήσει, με οικονομία, τα χρήματα των φορολογουμένων. Mάλλον παραβιάσαμε τους πολιτικούς στόχους που θέσαμε οι ίδιοι. Γι' αυτό και θα πιέσουμε να δαπανώνται τα χρήματα αποδοτικά, φυσικά, και ανάλογα με τις δεσμεύσεις των πόρων. Tο να τα κατανέμουμε όμως, και ύστερα από μερικά χρόνια να τα επιστρέφουμε στα κράτη μέλη, σ' αυτό το παιχνίδι δεν πρόκειται να συμμετέχουμε πλέον.
<P>
Λέγεται ότι ένας γερμανός υπουργός είπε ότι η EE έχει πάρα πολλά χρήματα για την αναπτυξιακή συνεργασία, αλλά όχι τις διαχειριστικές δυνατότητες για να τα αξιοποιήσει κατά τον καλύτερο τρόπο. Aν αυτό είναι αλήθεια - και με το πνεύμα αυτό θα μπορούσε ο καθένας να το πει - βλέπω έναν πολύ μεγάλο κίνδυνο: Aν οι άνθρωποι νομίζουν ότι έχουμε πάρα πολλά χρήματα και όχι τη διοίκηση, αλλά ούτε και τις πολιτικές δυνατότητες για να τα δαπανήσουμε, τότε θα έχουμε, σαν συνέπεια, όχι μόνο την επανεθνικοποίηση των οικονομιών, αλλά και της πολιτικής. Kαι κατ' αυτήν την έννοια, από την απαλλαγή αυτή θα βγάλουμε ένα συμπέρασμα: Προσδοκούμε να δαπανώνται τα χρήματα αποτελεσματικά και χρηστά, αλλά να δαπανώνται έτσι όπως αποφάσισε το Kοινοβούλιο.

<SPEAKER ID=12 LANGUAGE="ES" NAME="Garriga Polledo">
Κυρία Πρόεδρε, κύριε Πρόεδρε του Ελεγκτικού Συνεδρίου, για τα μέλη της Επιτροπής Ελέγχου του Προϋπολογισμού σήμερα είναι μια σημαντική μέρα. Σήμερα έχουμε τη δυνατότητα να απαιτήσουμε ξεκάθαρους λογαριασμούς στην Ένωση, και την καλή χρήση από πλευράς των κοινοτικών θεσμικών οργάνων των πόρων που τους χορηγήθηκαν. Σήμερα είναι μια ενδεδειγμένη μέρα για να μεταδοθεί στους Ευρωπαίους πολίτες ένα μήνυμα: Εκείνο που αφορά τη διαφάνεια και την αξιοπιστία των κοινοτικών λογαριασμών. Αν μεταδίδαμε αυτό το μήνυμα και οι λογαριασμοί δεν ήταν πραγματικά ξεκάθαροι, εμείς οι βουλευτές δεν θα εκπληρώναμε ένα από τα βασικά καθήκοντα που μας έχουν ανατεθεί. Γι' αυτό και είναι τόσο σημαντική η απόφαση για τη χορήγηση απαλλαγής για το 1995. Και γι' αυτό επίσης είναι τόσο σημαντικές οι γνωμοδοτήσεις των εισηγητών και η όλη διαδικασία συζήτησης των τροπολογιών.
<P>
Δεν πρόκειται για μια έκθεση που μπορεί να εγκριθεί χωρίς υψηλό βαθμό συναίνεσης από πλευράς όλων των πολιτικών Ομάδων. Γι' αυτό και πρέπει να υπογραμμίσουμε την ελαστικότητα που επέδειξαν οι διάφοροι εισηγητές -ξεκινώντας από τον Tenence Wynn- κατά την αποδοχή τροπολογιών που τροποποιούσαν τις αρχικές τους τοποθετήσεις.
<P>
Σε σχέση με αυτό, και όσον αφορά το ελαιόλαδο, πρέπει να πω ότι, αν δεν ήταν ο κ. Wynn ο εισηγητής, θα είχα σκεφτεί ότι ο συντάκτης της ατυχούς παραγράφου σχετικά με το ελαιόλαδο ήταν ίσως ένα πρόσωπο που δεν γνώριζε τίποτε για τα ελαιόδεντρα ούτε για την πραγματική κατάσταση της αγοράς του ελαιολάδου, ούτε για τις ανωμαλίες, ούτε για τις απάτες. Καθώς όμως ο εισηγητής είναι ο κ. Wynn, πρέπει να πω ότι πρόκειται για έναν βουλευτή λογικό, ο οποίος είναι ικανός να κατανοήσει τους λόγους των υπολοίπων και να επιτύχει ένα κείμενο αποδεκτό από όλες τις πλευρές -και μάλιστα του αναγνωρίζω ότι μάλλον γνωρίζει κάτι σχετικά με την αγορά του ελαιολάδου.
<P>
Εξάλλου, είναι σαφές ότι, με τη σημερινή διευθέτηση μεταξύ υποχρεώσεων και υλικών πόρων, το Ελεγκτικό Συνέδριο διατρέχει τον κίνδυνο να μην μπορέσει να εξακολουθήσει να εκπληρώνει αποτελεσματικά όλες του τις δεσμεύσεις. Έχουμε την υποχρέωση να επεξεργαστούμε ένα πιο φιλόδοξο πλαίσιο συνεργασίας μεταξύ του Ελεγκτικού Συνεδρίου και των εθνικών υπηρεσιών ελέγχου, και η πολιτική πρωτοβουλία για την επίτευξη αυτού του πλαισίου πρέπει να προέρχεται από το Ευρωπαϊκό Κοινοβούλιο.
<P>
Τέλος, αξιότιμοι κύριοι, απομένει το πολιτικό πρόβλημα που μας θέτει το να συστήσουμε τη χορήγηση μιας απαλλαγής με μια δήλωση αξιοπιστίας η οποία, σύμφωνα με τα λόγια του ίδιου του εισηγητή, στη σημερινή της διατύπωση είναι δύσκολο να αποδειχθεί μια μέρα θετική. Το πολιτικό γεγονός που αποδεχόμαστε με τη χορήγηση απαλλαγής είναι ότι οι αριθμοί που έχουν εντοπιστεί να παρουσιάζουν ανωμαλίες δεν αποτελούν ένδειξη απάτης. Θεωρούμε ότι η Επιτροπή οφείλει να βελτιώσει αισθητά τον λογιστικό της έλεγχο και ζητάμε τα Κράτη μέλη, που διαχειρίζονται το 80 % του κοινοτικού προϋπολογισμού και είναι υπεύθυνα για το 90 % των ανωμαλιών, να εμπλακούν περισσότερο στη βελτίωση του δημοσιονομικού ελέγχου των κοινοτικών δαπανών. Να καταγγέλλουμε τις καταχρήσεις και να ανακαλύπτουμε όλες τις ανωμαλίες. Να μην υποκύψουμε όμως στον πειρασμό να φωνάζουμε «απάτη» προκειμένου να ικανοποιήσουμε έναν δημαγωγικό λαϊκισμό. Αυτή η γραμμή θα υποτιμούσε το Κοινοβούλιο και όλους του τους βουλευτές.

<SPEAKER ID=13 LANGUAGE="FR" NAME="Giansily">
Κυρία Πρόεδρε, αγαπητοί συνάδελφοι, το 1995 ήταν ο πρώτος χρόνος της θητείας της νέας Επιτροπής, με πρόεδρό της τον κ. Santer.
<P>
Την ίδια χρονιά η Επιτροπή άρχισε ένα φιλόδοξο πρόγραμμα για τη βελτίωση της διαχείρισης του προϋπολογισμού, SEM 2000. Η απόφαση της απαλλαγής της Επιτροπής είναι ένας τρόπος αξιολόγησης των πρώτων αποτελεσμάτων της διαδικασίας μεταρρύθμισης της οικονομικής διαχείρισης, εκτιμώντας την εκτέλεση προϋπολογισμού για τη χρήση1995.
<P>
Τι μας λένε οι αριθμοί; Ο, τι καταφέραμε να συγκρατήσουμε τις δαπάνες κάτω από την οροφή των πιστώσεων πληρωμής, όπως ψηφίστηκαν στο ύψος του 13 %. Από ένα συνολικό διαθέσιμο ποσό 76, 89 δισ. ECU, μόνο 66, 91 δισ. ξοδεύτηκαν. Αυτό αποδεικνύει ότι η Ευρωπαϊκή Ένωση είναι πολύ λιγότερο δαπανηρή από ό, τι λέγεται. Ωστόσο το γεγονός ότι υπάρχει γενικός έλεγχος όσον αφορά το φάκελο του προϋπολογισμού δεν σημαίνει απαραίτητα την καλή εκτέλεση των πιστώσεων. Η οικονομική διαχείριση των δαπανών δεν αρκεί. Θα πρέπει επίσης να επιτευχθεί ο στόχος της εφαρμογής των πολιτικών που έχουν αποφασιστεί. Πιστεύω πράγματι σ' αυτή την απλούστατη αλήθεια: δεν χτίζεται μια πολιτική πάνω στον προϋπολογισμό, αλλά ο προϋπολογισμός πάνω σε μια πολιτική.
<P>
Ο προϋπολογισμός, εκτός από εργαλείο διαχείρισης, θα πρέπει επίσης να είναι παράγων προόδου. Ας μην κρύβουμε την αλήθεια: αν έγιναν κάποιες οικονομίες στον προϋπολογισμό το 1995, αυτό ωφείλεται στο ότι δεν καταφέραμε να πραγματοποιήσουμε κάποιες καίριες πολιτικές με τρόπο ικανοποιητικό. Το πιο εντυπωσιακό παράδειγμα είναι χωρίς άλλο το Ευρωπαϊκό Κοινωνικό Ταμείο: 6, 7 δισ. ECU ήταν διαθέσιμα σε πιστώσεις πληρωμής, αλλά μόνο το 5, 1 ξοδεύτηκαν πράγματι, αφήνοντας 24 % των πιστώσεων ανεκμετάλλευτα. Αυτό αποδεικνύει οπωσδήποτε ένα σημαντικό λάθος στην αξιολόγηση.
<P>
Η δεύτερη σημαντική ανεπάρκεια που μπορούμε να επισημάνουμε στην εκτέλεση του προϋπολογισμού του 1995, είναι η νοθεία. Με 1, 14 δισ. ECU, δηλαδή το 1, 7 % των δαπανών, ο όγκος των ανωμαλιών που έχουν διαπιστωθεί φτάνει σ' ένα νέο ρεκόρ. Τα μέτρα καταπολέμησης της νοθείας είναι ακόμα ελλειπή, διότι η νοθεία γενικεύεται, έχει γίνει πλέον ένα οικονομικόκαθεστώς, όπως το επεσήμανε η προσωρινή επιτροπή ελέγχου αναφορικά με την κοινοτική διαμετακόμιση. Το πρόβλημα αυτό είναι ανησυχητικό. Μέσα σε τρία χρόνια ο όγκος της νοθείας έχει επταπλασιαστεί. Το 1992 καταγράφτηκε ένας όγκος ανωμαλιών 204 εκατ. ECU. To 1995 αυτός αξιολογείται σε λίγο παραπάνω από 1, 1 δισ. Όσον αφορά αυτό το ενδημικό κακό της Ευρωπαϊκής Ένωσης, πολλοί έχουν την ευθύνη, και θα πρέπει να υπενθυμίσουμε, όπως το είπε πολύ σωστά ο κ. Wynn, ότι το 80 % των πιστώσεων εκτελούνται και είναι υπό τη διαχείριση των κρατών μελών και για το λόγο αυτό, είναι υποχρέωσή τους να εξασφαλίζουν την καλή χρήση των χρημάτων της Κοινότητας που ξοδεύεται στο έδαφός τους. Όσο γι αυτό το θέμα, η κατάσταση δεν είναι πάντα ικανοποιητική. Η αντίληψη αυτών των δυσκολιών δεν ξέφυγε από τον εισηγητή, κ. Wynn, ο οποίος έχει δίκιο.

<SPEAKER ID=14 LANGUAGE="NL" NAME="Mulder">
Κυρία Πρόεδρε, θα ήθελα η παρέμβασή μου να περιορισθεί στην έκθεση Wynn. Θα ήθελα δε να εκφράσω καταρχήν την εκτίμησή μου για τον ενθουσιασμό που χαρακτηρίζει τον κ. Wynn και για την αφοσίωση με την οποία επιδόθηκε στο έργο του.
<P>
Στην έκθεση αυτή για τη χορήγηση απαλλαγής υπάρχουν αρκετά θετικά σημεία. Κατ'αρχήν διαπιστώνουμε ότι έχουν μειωθεί σημαντικά οι παρατυπίες σε σχέση με τον προϋπολογισμό του 1994. Ενώ το 1994 το ποσοστό τους έφθανε το 23, 5 %, ένα χρόνο μετά είχε πέσει στο 10 %. Φυσικά η μείωση αυτή είναι θετική, δεν σημαίνει βέβαια, ωστόσο, ότι το ποσοστό δεν εξακολουθεί να είναι σε πάρα πολύ υψηλά επίπεδα. Το πρόβλημα είναι σίγουρα ότι συνήθως τα κράτη μέλη διαθέτουν τα κονδύλια και ότι η συνεργασία μαζί τους θα πρέπει να βελτιωθεί. Είναι επίσης λυπηρό το γεγονός ότι ούτε και φέτος μπόρεσε να δοθεί δήλωση αξιοπιστίας. Θεωρώ ότι χρειάζεται πρώτα από όλα να καταλήξει η Επιτροπή και το Ελεγκτικό Συνέδριο σε μία δίκαια στατιστική μέθοδο βάσει της οποίας εμείς στο Κοινοβούλιο θα μπορούμε να αξιολογήσουμε σωστά τα δεδομένα που μας υποβάλλονται προς κρίση. Να τονίσω, εξάλλου, ότι δεν συμφωνώ με τα συμπεράσματα του Wynn σχετικά με τη γεωργία και ειδικά με το σημείο 24. Η Επιτροπή ακολούθησε κατά γράμμα την πολιτική που είχε συμφωνηθεί με τις μεταρρυθμίσεις MacSharry το 1992. Αν τα ποσά αυξήθηκαν εν τω μεταξύ, τι να κάνουμε, δεν μπορούμε βέβαια να ζητήσουμε να επιστρέψουν στα επίπεδα του 1992, καθώς κάτι τέτοιο σίγουρα δεν είχε συμφωνηθεί.
<P>
Και κάτι ακόμα σχετικά με τους ίδιους πόρους, κα. Πρόεδρε. Ο υπολογισμός του ΑΕθνΠ τη στιγμή αυτή είναι υπεράνω κάθε αμφιβολίας, ή μήπως θα υπήρχε ακόμη κάποια δικαιότερη μέθοδος;

<SPEAKER ID=15 LANGUAGE="DE" NAME="Mόller">
Kυρία Πρόεδρε, κυρίες και κύριοι, η επιτροπή μας ασχολήθηκε ξεχωριστά με τις εμπειρίες της κοινής εξωτερικής πολιτικής και της πολιτικής ασφαλείας, στηριζόμενη στις ειδικές εκθέσεις του Eλεγκτικού Συνεδρίου, σχετικά με τη διοίκηση της EE στο Mόσταρ και σχετικά με την παρακολούθηση των εκλογών στην Παλαιστίνη. Δυστυχώς, επιβεβαιώθηκε σε μας η θλιβερή εικόνα, όσον αφορά τη διαχείριση και τον έλεγχο των πιστώσεων που δαπανήθηκαν εκεί. Θλιβερή όχι όσον αφορά τον τελικό καθορισμό των πιστώσεων, αλλά θλιβερή επειδή οι θεσμικές ασάφειες για τις δομές και τις αρμοδιότητες μεταξύ Συμβουλίου και Eπιτροπής, έχουν σαν αποτέλεσμα να μην είναι δυνατή, όπως και παλιά, η ομαλή διαχείριση, και οι υπεύθυνοι επιτόπου, όπως λ.χ. ο Hans Koschnik, να αντιμετωπίζουν μεγάλα προβλήματα.
<P>
Θα πρέπει, επίσης, στον τομέα αυτό να υπάρξει πλήρης ευθύνη της Eπιτροπής, ούτως ώστε να μπορέσει το Kοινοβούλιο να χορηγήσει, γενικώς, μια λογική απαλλαγή. Eδώ αποτελεί προϋπόθεση, φυσικά, το ότι και μελλοντικά οι δαπάνες, στα πλαίσια της κοινής εξωτερικής πολιτικής και της πολιτικής ασφαλείας, θα παραμείνουν μη υποχρεωτικές. Όλα τα άλλα θα ήταν υποτροπή στο σκοτεινό θάλαμο των υπουργικών αποφάσεων, κι αυτό σε εποχές που ζητείται διαφάνεια και δημοκρατία.
<P>
Θα ήθελα να καλέσω τον κ. Friedmann να μας παραδώσει επειγόντως την εξαγγελθείσα από το 1994 γνωμοδότηση, σχετικά με την κοινή εξωτερική πολιτική και την πολιτική ασφαλείας, η οποία θα μας υποστηρίξει στις διαβουλεύσεις στη Διακυβερνητική Διάσκεψη.
<P>
Δεύτερον, θα ήθελα να επιστήσω την προσοχή στην τελευταία παράγραφο της έκθεσης Wynn, η οποία αναφέρεται στη δημοσίευση των αρνήσεων έγκρισης των οικονομικών ελεγκτών. Όσον αφορά το Σώμα μας, θα πρέπει να παρατηρήσουμε, για το 1995 και το 1996, μια δραματική αύξηση, ιδιαίτερα σε σχέση με τον εξοπλισμό του νέου κτιρίου του Kοινοβουλίου. Στο επίκεντρο βρίσκονται, κυρίως, παραβάσεις των δημοσιονομικών διατάξεων και της πρακτικής των αναθέσεων.
<P>
Eδώ, σε προκηρύξεις, δεν τηρήθηκαν προθεσμίες, δεν υπήρχε ποσοτικός καθορισμός των αναγκών, δόθηκε προσαύξηση σε υπερβολικά ακριβές προσφορές, συμπληρώθηκαν εκ των υστέρων προσφορές χωρίς καινούριες προκηρύξεις, κ.λπ. Όλα αυτά ρίχνουν άσχημο φως στην αξιοπιστία του οργάνου μας και χρειάζεται να διορθωθούν επειγόντως. Για να αντιμετωπίσουμε την άγρια αύξηση των αρνήσεων έγκρισης, θα βοηθούσε πάρα πολύ αν το Eλεγκτικό Συνέδριο τις δημοσίευε αυτές, μελλοντικά, στην ετήσια έκθεσή του. H διαφάνεια είναι η πρώτη και σημαντικότερη προϋπόθεση για την εξάλειψη αυτής της κακοδιαχείρισης.

<SPEAKER ID=16 LANGUAGE="FR" NAME="Dell'Alba">
Κυρία Πρόεδρε, κύριε Επίτροπε, αγαπητοί συνάδελφοι, δεν μου μένει παρά να συγχαρώ με τη σειρά μου τους εισηγητές γι αυτό το πακέτο των αποφάσεων σχετικά με τη χορήγηση απαλλαγής, και ιδιαίτερα τον Terry Wynn, εφόσον θα μιλήσω κυρίως για την έκθεσή του, αναφορικά με τη χορήγηση απαλλαγής για το έτος 1995, για την ποιότητα της εργασίας του, την πολλαπλότητα των όψεων που προσεγγίζει, όπως και για την ικανότητά του. Πιστεύω ότι το Κοινοβούλιο ανταποκρίνεται καλά στο ρόλο του, όσον αφορά τη δράση για τη χορήγηση απαλλαγής στην Επιτροπή.
<P>
Προσωπικά επωφελούμαι από την παρέμβαση αυτή για να διατυπώσω τουλάχιστον μια μικρή κριτική: σ'ένα τόσο μεγάλο έγγραφο, τελικά ξεφεύγουμε κάπως από το καθεαυτό θέμα της χορήγησης απαλλαγής. Όταν βλέπω κάποιες παραγράφους, που εισάγονται με τροπολογίες, ανησυχώ. Παραδείγματος χάρη, όσον αφορά το θέμα της χορήγησης προσωπικού για το TACIS - ένα πρόβλημα το οποίο έχει ταχτοποιηθεί εν τω μεταξύ - όταν βλέπω ότι ζητείται να ερευνηθεί το πόσο επωφελούνται οι γυναίκες από τα αναπτυξιακά προγράμματα, όταν βλέπω ότι χρησιμοποιείται η έκθεση Wynn για τη χορήγηση απαλλαγής του 1995, για να διατηρηθούν ως αποθεματικά τα κεφάλαια για το CERI της Φλωρεντίας, μετά από μια αποστολή της επιτροπής του προϋπολογισμού πριν λίγες εβδομάδες, ανησυχώ. Είναι το ίδιο με το θέμα του ελαιόλαδου, όταν βλέπω ότι προτείνονται μέτρα της πιο σύγχρονης επικαιρότητας. Πιστεύω ότι στο σημείο αυτό θα πρέπει να προσέξουμε ώστε να γίνει μια πιο αυστηρή διανομή των εγγράφων, κάτι που δεν αφαιρεί τίποτα από την εξαιρετική ποιότητα της έκθεσης Wynn.

<SPEAKER ID=17 LANGUAGE="FR" NAME="Fabre-Aubrespy">
Κυρία Πρόεδρε, θα αφιερώσω την παρέμβασή μου στην έκθεση του κ. Wynn για τη χορήγηση απαλλαγής στην Επιτροπή για το έτος 1995. Η έκθεση αυτή, πρέπει να το ομολογήσω εξαρχής, δεν θα έχει την αποδοχή της ομάδας μου.
<P>
Η αλήθεια είναι ότι συμφωνώ με τον εισηγητή όταν εκφράζει την ικανοποίησή του όσον αφορά το πνεύμα εποικοδομητικής συνεργασίας που εδραιώθηκε μεταξύ της Επιτροπής και του Ελεγκτικού Συνεδρίου, όταν επισημαίνει ότι ο έλεγχος του Ελεγκτικού Συνεδρίου όσον αφορά τους πάγιους λογαριασμούς εσόδων και εξόδων βελτιώθηκε από το 1994. Ωστόσο πιστεύω ότι για άλλη μια φορά, ο εισηγητής και η επιτροπή ελέγχου του προϋπολογισμού δεν βγάζουν τα σωστά συμπεράσματα από την ανάλυση που έγινε από το Ελεγκτικό Συνέδριο.
<P>
Πράγματι, το Ελεγκτικό Συνέδριο, όπως είχε κάνει άλλωστε και το 1994, πιστεύει ότι δεν μπορεί να δώσει για το έτος 1995 γενικές θετικές διασφαλίσεις όσον αφορά τη νομιμότητα και την ομαλότητα των αφανών ενεργειών για τις πληρωμές της χρήσης. Το έτος 1995 θα είναι ένα έτος ρεκόρ, εφόσον οι ανωμαλίες φτάνουν τον απίστευτο αριθμό του 1, 14 δισ. ECU, δηλαδή 1, 7 % των δαπανών. Το Συνέδριο επισημαίνει άλλωστε ότι το ύψος των ουσιωδών σφαλμάτων, που έχει συσσωρευτεί, σχετικά με τις αφανείς ενέργειες που έχουν να κάνουν με τις πληρωμές, είναι της τάξης των 4.000 εκατ. ECU, δηλαδή το 5, 9 % των συγκεκριμένων ποσών, πολύ μεγαλύτερο από το 1 %, που κρίνεται αποδεκτό από το Ελεγκτικό Συνέδριο.
<P>
Παρ' όλα αυτά, όπως το 1992 και το 1993 και το 1994, η επιτροπή ελέγχου του προϋπολογισμού μας προτείνει τη χορήγηση απαλλαγής στην Επιτροπή. Πόσα χρόνια ακόμη το Κοινοβούλιο θα αισθάνεται υποχρεωμένο να έχει εμπιστοσύνη περιμένοντας ένα ενδεχόμενο SEM 2000 στο μέλλον;
<P>
Επίσης, η εισήγηση καταλήγει σε κάποια λανθασμένα συμπεράσματα. Πρώτον, εισάγοντας διατάξεις οι οποίες δεν έχουν καμία σχέση με την απαλλαγή, ο κ. Dell' Alba μόλις το ανέφερε. Ύστερα, προτείνοντας ιδεολογικά μέτρα κοινοτικοποίησης: κοινοτικοποίησης των εθνικών συστημάτων ελέγχου και διαχείρισης, και κοινοτικοποίηση των τελωνειακών συστημάτων. Καταφεύγουμε λοιπόν σε ιδεολογικά μέτρα για να αποφύγουμε τα πραγματικά μέτρα που είναι απαραίτητα για τις ανωμαλίες. Τελευταία καινοτομία για το θέμα αυτό, πρόκειται για τη νέα πανάκεια, προτείνουμε την απαλλαγή για τον προϋπολογισμό του Συμβουλίου.

<SPEAKER ID=18 LANGUAGE="FR" NAME="Le Gallou">
Κυρία Πρόεδρε, η εισήγηση του κ. Wynn σχετικά με την εκτέλεση του γενικού προϋπολογισμού για το 1995 επιβεβαιώνει τις ανησυχητικές εξελίξεις που διαπιστώθηκαν τα προηγούμενα χρόνια. Πρώτον, την άνοδο του όγκου των ανωμαλιών που διαπιστώθηκε: 204 εκατ. ECU το 1992, 403 το 1993, 1, 08 δισ. το 1994 και 1, 14 δισ. το 1995. Αυτό αποδεικνύει κυρίως την κακή λειτουργία της ενιαίας αγοράς, τις ανεπάρκειες των τελωνειακών ελέγχων στα σύνορα της Ευρωπαϊκής Ένωσης και τη σπατάλη της κοινοτικής διαμετακόμισης.
<P>
Όσο για τα σφάλματα νομιμότητας ή ομαλότητας, προοδεύουν και αυτά. Αντιπροσώπευαν το 1994 το 4 % των δαπανών, και στο περίπου 6 % (5, 93) το 1995. Αυτό εξηγείται κυρίως από την υπερβολική γενναιοδωρία των προϋπολογισμών, κάτι το οποίο καταλήγει στην ανεκτικότητα όσον αφορά την εκτέλεση.
<P>
Ύστερα θα πρέπει να επισημάνουμε την υπο-εκτέλεση των πιστώσεων, κυρίως όσον αφορά τα διαρθρωτικά ταμεία, της τάξης των 20 %, και ειδικότερα για το ευρωπαϊκό κοινωνικό ταμείο, 24 %. Υπάρχει επίσης υποεκτέλεση των πιστώσεων για τις εξωτερικές πολιτικές. Συγκεκριμένα, η υπο-εκτέλεση οφείλεται στην αρχική υπερτίμηση των δαπανών. Πιστεύουμε ότι είναι λυπηρό το γεγονός ότι κατά τις οικονομικές κατευθύνσεις του 1998, το Κοινοβούλιό μας δεν έλαβε υπόψη του αυτά τα γεγονότα για να προγραμματίσει μια αναθεώρηση για τη μείωση των δαπανών των διαρθρωτικών ταμείων και των εξωτερικών πολιτικών.
<P>
Δηλαδή, εκεί όπου υπάρχει ελλιπής αξιοποίηση των πιστώσεων, δεν θα πρέπει να κάνουμε άχρηστες δαπάνες, αλλά να περικόπτουμε τις υπερβολικές εκτιμήσεις του προϋπολογισμού και να λαμβάνουμε υπόψη τα δεδομένα αυτά, τις διαπιστώσεις που επαναλαμβάνονται χρόνο με το χρόνο, κατά την αναθεώρηση των οικονομικών προοπτικών για το 1999.

<SPEAKER ID=19 LANGUAGE="EN" NAME="Tomlinson">
Κυρία Πρόεδρε, θα ήθελα να ξεκινήσω συγχαίροντας τους τέσσερεις εισηγητές, κ. Wynn, κ. Dankert, κ. Blak και κ. Bφsch για τις εκθέσεις τους. Θα ήθελα να κάνω σχόλια για κάθε έναν από τους συμμετέχοντες στη διαδικασία απαλλαγής και πρώτα απ' όλα για το Κοινοβούλιο.
<P>
Είναι πολύ απογοητευτική η σημερινή εμφάνιση του Κοινοβουλίου - το οποίο έπρεπε να παίρνει πολύ πιο σοβαρά τις ευθύνες του για τη χορήγηση οικονομικής απαλλαγής - που αποτελεί ουσιαστικά συνεδρίαση της Επιτροπής Ελέγχου του Προϋπολογισμού με παρόντα και κάποια άλλα Μέλη. Είναι πολύ καλοδεχούμενοι αλλά είναι πολύ λίγοι. Είναι επίσης απογοητευτικό εάν λάβετε υπόψη σας την ταχύτητα με την οποία τα Μέλη του Σώματος σπεύδουν να προτείνουν τροπολογίες για πρόσθετες δαπάνες του προϋπολογισμού αλλά παράλληλα δεν δείχνουν καμία πρόθεση να πάρουν στα σοβαρά τις ευθύνες τους για έλεγχο των δαπανών αυτών τόσο ποσοτικά όσο και ποιοτικά. Ελπίζω ότι θα μπορέσουμε να ενισχύσουμε εσωτερικά τις ευθύνες μας.
<P>
Δεύτερον, θα ήθελα να απευθύνω λίγα λόγια στην Επιτροπή. Λόγια ενθάρρυνσης παρόμοια με εκείνα της εκθέσεως του κ. Wynn. Ενθάρρυνσης, υποστηρίζοντας την εργασία της χρηστής και αποτελεσματικής δημοσιονομικής διαχείρισης (SEM 2000). Αυτή δεν είναι μόνο μια φραστική ενθάρρυνση. Υπάρχει μια πολύ πρακτική έκφραση ενθάρρυνσης στην αξιόλογη εργασία του κ. Colom i Naval προς υποστήριξη της διαδικασίας SEM 2000. Αλλά λέγοντας αυτό στην Επιτροπή ασφαλώς αναγνωρίζουμε επίσης ότι έχει να επιτύχει ακόμη πολλά. Σ' αυτά τα πολλά που πρέπει ακόμη να επιτύχει θα ήθελα να επαναλάβω ένα ή δύο πράγματα που ειπώθηκαν πέρσι και, ιδιαίτερα, να υπενθυμίσω στον Επίτροπο Liikanen τη δέσμευση που ανέλαβε τον ίδιο καιρό πέρσι στις πολιτικές των μεγαλυτέρων συγκεντρώσεων, αυτό που απεκάλεσε «πολιτικές κρίσιμης μάζας», έτσι ώστε να έχουμε πράγματι πιο συναφείς πολιτικές, ευκολότερα προσδιορίσιμες και αμεσότερα ελέγξιμες.
<P>
Θα ήθελα επίσης να πω ορισμένα πράγματα στο Ελεγκτικό Συνέδριο. Κάτι άλλο που συντελεί στη φετεινή μου απογοήτευση είναι αυτό στο οποίο αναφέρθηκε ο κ. Fabre-Aubrespy, η δήλωση αξιοπιστίας. Δεν είμαι απολύτως βέβαιος ότι είναι η σωστή ορολογία διότι μου φαίνεται ότι κάνουμε κατάχρηση της γλώσσας όταν την αποκαλούμε δήλωση αξιοπιστίας. Δεν είμαι βέβαιος εάν έχει καταλήξει να είναι μια μη-δήλωση αξιοπιστίας ή μια δήλωση μη-αξιοπιστίας. Αυτό που οπωσδήποτε δεν είναι, είναι δήλωση αξιοπιστίας.
<P>
Αυτό που διαπιστώνουμε είναι ότι το μήνυμα δεν είναι ξεκάθαρο. Έχουμε γίνει μάρτυρες έντονης αντιδικίας μεταξύ Επιτροπής και Ελεγκτικού Συνεδρίου σχετικά με τη στατιστική μεθοδολογία, γεγονός που μειώνει τη συνολική αξία της διαδικασίας χορήγησης δήλωσης αξιοπιστίας. Είμαι υποχρεωμένος να απευθυνθώ και προς τα δύο όργανα: τακτοποιήστε αυτή τη στατιστική φιλονικία και διαβεβαιώστε μας, διαβεβαιώστε τα κράτη μέλη, διαβεβαιώστε τους πολίτες ότι έχουμε πλέον μια συμφωνημένη βάση για τη χορήγηση δήλωσης αξιοπιστίας στη μεθοδολογία της οποίας μπορούμε να έχουμε όλοι εμπιστοσύνη. Εάν δεν κατορθώσουμε να αποκτήσουμε αυτή την εμπιστοσύνη τότε σπαταλούμε τους πόρους μας όσον αφορά την ελεγκτική προσπάθεια που γίνεται για τη χορήγησή της. Θα πρέπει να είμαστε βέβαιοι ότι η δήλωση αξιοπιστίας είναι ένα έγγραφο που αξίζει τον κόπο να το έχουμε.
<P>
Το τελευταίο τέταρτο των πολύτιμων πέντε λεπτών μου θα το αφιερώσω στο Συμβούλιο. Το Συμβούλιο και το Κοινοβούλιο συμμερίζονται μια κοινή γλώσσα αλλά δεν είμαι απόλυτα βέβαιος ότι συμμερίζονται και μια κοινή φιλοσοφία. Συμμεριζόμαστε μια κοινή γλώσσα όταν κλίνουμε το γόνυ εμπρός σε λέξεις όπως «αποτελεσματικότητα», »χρηστή δημοσιονομική διαχείριση» και «αρμόζουσα πειθαρχία του προϋπολογισμού». Μπορώ να χειροκροτήσω τον προεδρεύοντα του Συμβουλίου όταν λέει όλα αυτά τα πράγματα. Θα απέδιδα δε ακόμη μεγαλύτερη αξία στις λέξεις αυτές εάν ήμουν βέβαιος ότι οι προσπάθειες που γίνονται από το Συμβούλιο στο υψηλότερο δυνατό υπουργικό επίπεδο για την υλοποίηση των συστάσεων που συνοδεύουν την απαλλαγή είναι της ιδίας τάξεως μεγέθους με εκείνες που καταβάλλει η Επιτροπή Ελέγχου του Προϋπολογισμού.
<P>
Ο κ. Wynn τόνισε ότι το 80 % των δαπανών εκτελείται από τα κράτη μέλη. Αλλά είναι το ίδιο αυτό Συμβούλιο το οποίο ομιλεί για αποδοτικότητα και χρηστή δημοσιονομική διαχείριση που κατά ένα μεγάλο μέρος δημιουργεί χάος στους αγροτικούς κανονισμούς κάνοντας δυνατή την εμφάνιση απάτης και παρανομίας. Του ζητώ επομένως, όταν αναφέρεται στη SEM 2000, να μην μιλά μόνο στην Επιτροπή αλλά να βεβαιώνεται ότι αυτή εφαρμόζεται από τις κυβερνήσεις των 15 κρατών μελών που ελέγχουν το 80 %.
<P>
Το τελικό μου σημείο είναι να συνεχίσω κάτι που είπε ο κ. Dankert σχετικά με τη σκέψη του για χορήγηση απαλλαγής και στο Συμβούλιο. Πιστεύω ότι εάν είχαμε αυτή την εξουσία το τρέχον θα ήταν το έτος που θα χορηγούσαμε απαλλαγή στο Συμβούλιο για το σταλινικής μορφής μαυσωλείο που είναι γνωστό ως κτίριο του Συμβουλίου, εκείνο που επέλεξαν να κτίσουν χαρακτηρίζοντάς το ως υποχρεωτική δαπάνη. Εάν είχαμε τη δυνατότητα αναδρομικής εφαρμογής της επιθυμίας του κ. Dankert, το γεγονός αυτό θα αποτελούσε μια πολύ ενδιαφέρουσα συμβολή στη συζήτησή μας περί χορήγησης απαλλαγής.

<SPEAKER ID=20 NAME="Theato">
Kυρία Πρόεδρε, αξιότιμοι κυρίες και κύριοι συνάδελφοι, αυτή τη φορά δεν ήταν εύκολο, για την Eπιτροπή Eλέγχου του Προϋπολογισμού, να υποβάλει, μέσα στο προδιαγραφόμενο χρονικό διάστημα - και μάλιστα από το δημοσιονομικό κανονισμό προδιαγραφόμενο χρονικό διάστημα -, την έκθεση για τη χορήγηση απαλλαγής. Δεν έφταιγε η επιτροπή. Έκανε τη δουλειά της με εντατικό ρυθμό και γρήγορα, πράγμα για το οποίο θα ήθελα να ευχαριστήσω τους εισηγητές, τους κυρίους Wynn, Dankert, Blak, Bφsch, και τον κ. Kellet-Bowman, αλλά και όλα τα μέλη της επιτροπής, καθώς και τη γραμματεία της.
<P>
Oι εκθέσεις που έχουν υποβληθεί τώρα, είναι και αποτέλεσμα μιας καλής συνεργασίας με την Eπιτροπή και το Eλεγκτικό Συνέδριο. Kαι από τη θέση αυτή λέω ευχαριστώ στους κυρίους Friedmann και Liikanen. Γιατί, λοιπόν, τα προβλήματα στην τελική ευθεία; Tην κύρια ευθύνη τη φέρει το Συμβούλιο. Xρόνο με το χρόνο μάς διαβιβάζει, την τελευταία στιγμή, τις συμβατικά προδιαγραφόμενες γνωμοδοτήσεις του, για τη χορήγηση απαλλαγής. Έτσι έγινε κι αυτή τη φορά. Ήλθε σε μας μια μέρα πριν από την προβλεπόμενη ψηφοφορία στην επιτροπή μας για τη μεγάλη έκθεση του κ. Wynn, επί του γενικού προϋπολογισμού. Για το Tαμείο Aνάπτυξης μάς ήλθε τη Δευτέρα της τρέχουσας εβδομάδας, ενώ για τις εκθέσεις του κ. Kellet-Bowman δεν έχει έλθει ακόμη. Aναρωτιέμαι τι επιδιώκει το Συμβούλιο μ' αυτή τη μη συνεργάσιμη συμπεριφορά του. Δεν παίρνει τόσο στα σοβαρά το θέμα των χρηστά δαπανωμένων χρημάτων των φορολογουμένων; Πιστεύει πως η χορήγηση απαλλαγής στην Eπιτροπή είναι μια καθαρά τυπική υπόθεση;
<P>
Ένας τόνος πάντως στη σύσταση του Συμβουλίου με καθησυχάζει κάπως. Σαφέστερα απ' ότι μέχρι τώρα, θίγεται αυτή τη φορά η ευθύνη των κρατών μελών. Tέσσερα από τα πέντε Ecu του κοινοτικού προϋπολογισμού δαπανώνται αποκεντρωμένα, από τα κράτη μέλη. Έτσι αναλαμβάνουν και την υποχρέωση για την, σύμφωνα με τους κανόνες, διαχείριση των πιστώσεων. H Eπιτροπή θα πρέπει να αγρυπνεί γι' αυτό. Aυτό γίνεται σαφές στην πρόταση ψηφίσματος. Tο φθινόπωρο θα ελέγξουμε κατά πόσον η Eπιτροπή ανταποκρίθηκε στους όρους που τέθηκαν εδώ.
<P>
Στο σημείο αυτό θα πρέπει να απευθύνω έπαινο προς τη διεύθυνση της Eπιτροπής, ειδικά προς τον κ. Liikanen και την κ. Gradin, οι οποίοι, κατά τη γνώμη μου, με την πρωτοβουλία SEM 2000, ξεκίνησαν μια αλλαγή αντιλήψεων στο Συμβούλιο. Tο Kοινοβούλιο τους ενισχύει σ' αυτό έντονα. Bεβαίως, δε χρειάζεται να τονίσω ότι τα αποτελέσματα της εξέτασης του Eλεγκτικού Συνεδρίου μάς δυσκολεύουν να χορηγήσουμε απαλλαγή στην Eπιτροπή. Kαι πάλι το Συμβούλιο, με τη δήλωση αξιοπιστίας του, δεν μπορεί να στείλει ένα θετικό μήνυμα. Πάνω από το 90 % των δαπανών είναι, βέβαια, εντάξει, αλλά όχι το υπόλοιπο. Θα πρέπει να μειώσουμε αυτό το υψηλό ποσοστό σφαλμάτων. Eίναι καλό που το Συνέδριο, μελλοντικά, θέλει να ορίσει πιο ξεκάθαρα τα σφάλματα και, συνεπώς, να βοηθήσει και στην πρόληψή τους. Aυτό ισχύει ιδιαίτερα για τις αγροτικές δαπάνες, όπου, με τη βοήθεια του κλεισίματος των λογαριασμών παρελθόντων ετών, διαπιστώσαμε υπερβολικά υψηλές προκαταβολές, καθώς και αχρεωστήτως καταβληθέντα χρήματα, τα οποία θα πρέπει οπωσδήποτε να επιστραφούν στον κοινοτικό προϋπολογισμό.
<P>
Aν ο προϋπολογισμός του '95 παρέμεινε κατά 13 % κάτω από το όριο των προβλεπόμενων πληρωμών, αυτό ίσως να φαίνεται, κατ' αρχήν, σαν οικονομία. Bλέποντας όμως το θέμα επακριβώς, θα πρέπει να πούμε ότι δεν επιτεύχθηκαν οι στόχοι που τέθηκαν πολιτικά. Έτσι, για παράδειγμα, στο Kοινωνικό Tαμείο δεν αξιοποιήθηκε το 24 % των πιστώσεων, κι αυτό με ανεργία που συνεχίζει να αυξάνεται.
<P>
Ένα άλλο ανησυχητικό παράδειγμα: Aπό τα 580 εκατ. Ecu περίπου που διατέθηκαν από το 1990, για την ασφάλεια των πυρηνικών εγκαταστάσεων στην Kεντρική και Aνατολική Eυρώπη, δαπανήθηκαν μέχρι το 1995, σύμφωνα με το Eλεγκτικό Συνέδριο, μόνο τα 140 εκατομμύρια. Eδώ θα πρέπει να αποκατασταθεί τάξη. Aν τώρα, παρόλα αυτά, συνιστούμε τη χορήγηση απαλλαγής στην Eπιτροπή, αυτό είναι ένα είδος προκαταβολής εμπιστοσύνης, διότι θέλουμε να αποκατασταθεί η τάξη στα πράγματα και περιμένουμε μετά, το φθινόπωρο, για το μεγαλύτερο μέρος, μια δήλωση για την εκτέλεση του προϋπολογισμού.

<SPEAKER ID=21 LANGUAGE="DA" NAME="Kjer Hansen">
Κυρία Πρόεδρε, όσον αφορά το έγγραφο εργασίας για το πρόγραμμα PHARE, θα ήθελα να αναφέρω ότι είμαι ιδιαίτερα ικανοποιημένος με το συμπέρασμα της όλης έκθεσης του κ. Wynn, ευχαριστώ δε για τη συνεργασία. Στην προκειμένη περίπτωση έχουμε ένα παράδειγμα που δείχνει ότι οι εργασίες μας δεν είναι περιττές, εφόσον η Επιτροπή άρχισε τώρα να εξετάζει το ένα τουλάχιστον αίτημα και άλλαξε στρατηγική για το πρόγραμμα PHARE, ώστε ο στόχος και οι προτεραιότητες να αφορούν τώρα σαφώς τη διεύρυνση. Με τον τρόπο αυτό κατορθώσαμε να συμβάλουμε στην καλύτερη προετοιμασία των δικαιούχων χωρών για την ένταξή τους στην ΕΕ. Είναι ευχάριστο το γεγονός ότι συμφωνούμε τώρα πως ο ρόλος τον οποίο το PHARE πρέπει να διαδραματίσει είναι να συμβάλει σε μια εξέλιξη που να διασφαλίζει την ένταξη των χωρών της Κεντρικής και Ανατολικής Ευρώπης στην ΕΕ.
<P>
Ταυτόχρονα, η Επιτροπή δήλωσε επίσης ότι θα βελτιωθεί η διαχείριση και θα απλουστευθεί και θα καταστεί πιό διαφανής η διαδικασία λήψης αποφάσεων. Χαίρομαι που ακούω τις δηλώσεις αυτές, αλλά μπορώ να αναφέρω ότι θα δώσουμε συνέχεια στο θέμα αυτό, θα ελέγξουμε πότε θα αρχίσει να προωθείται και θα παρακολουθήσουμε στενά την υπόθεση στην επιτροπή, ώστε να μην μείνουμε απλώς σε κενά λόγια, αλλά να γίνουν πραγματικές αλλαγές. Εάν κοιτάξει κανείς στις εκθέσεις που εκπονήθηκαν με την πάροδο των χρόνων, διαπιστώνει ότι οι επικρίσεις ήταν πολλές φορές οι ίδιες. Παρατήρησα ότι και το Συμβούλιο γνωρίζει ότι πολλές από τις επικρίσεις είναι οι ίδιες από τον ένα χρόνο στον άλλο και, για το λόγο αυτό, καλώ το Συμβούλιο να συμβάλει και αυτό στην αλλαγή της κατάστασης. Είναι ιδιαίτερα ενοχλητικό να μην καταβάλει ούτε το Συμβούλιο προσπάθειες για να προωθηθεί η λήψη των απαιτούμενων αποφάσεων.
<P>
Όσον αφορά το PHARE, θα ήθελα να εκφράσω τη λύπη μου για το γεγονός ότι η Επιτροπή δεν θέλησε να διενεργηθεί μία γενική ανάλυση. Είναι σημαντικό να γνωρίζουμε ποιά οφέλη θα αποκομίσουμε από τα διάφορα προγράμματα, εάν πράγματι αλλάζουμε κάτι και εάν συμβάλλουμε θετικά στη βελτίωση της κατάστασης στις δικαιούχες χώρες. Θα έπρεπε φυσικά να είχαμε χρησιμοποιήσει τους πόρους του προϋπολογισμού, όπως ανέφερε η κ. Wemheur, αλλά το καθοριστικό στοιχείο είναι να διασφαλίσουμε ότι οι πόροι αυτοί συμβάλλουν σε μια θετική εξέλιξη και ότι προκύπτει κάποιο όφελος από τα διατιθέμενα χρηματικά ποσά. Στο πλαίσιο αυτό, μου προκαλούν ορισμένες ανησυχίες οι ισχυρισμοί ότι, για παράδειγμα, τα κεφάλαια που παρασχέθηκαν στην Αλβανία έχουν γίνει άφαντα. Δεν γνωρίζει κανείς τι έχουν απογίνει τα κεφάλαια αυτά.
<P>
Ας μου επιτραπεί να καταλήξω με μια έντονη έκκληση στην Επιτροπή να λάβει μέτρα ώστε να διενεργηθεί μια σωστή συνολική αξιολόγηση, ώστε να γνωρίζουμε τί οφέλη αποκομίζουμε από τα κεφάλαια που διαθέτουμε, και να εξασφαλίσουμε την υποστήριξη των πολιτών της ΕΕ για τη συνέχιση της εφαρμογής διάφορων προγραμμάτων.

<SPEAKER ID=22 NAME="Holm">
(SV ) Κυρία Πρόεδρε, θα ήθελα να πάω πίσω στην έκθεση Blak για την Ευρωπαϊκή Ένωση Ανθρακος και Χάλυβα και την έκθεση του Ελεγκτικού Συνεδρίου επ&#x02BC;αυτού. Νομίζω ότι η έκθεση είναι πολύ καλή και είναι καλό ότι αναφέρονται τρία θέματα για να δωθούν κανονικά παραδείγματα ώστε να μπορούν όλοι να καταλάβουν περί τίνος πρόκειται.
<P>
Αυτό στο οποίο θα σταθώ είναι πρωτίστως αυτό που αφορά την Stora B_lt και την γέφυρα του Oresund. Η Επιτροπή προφανώς έχει κάνει κάποιο λάθος εδώ. Δεν είναι ότι αυτό το λάθος έχει κοστίσει ένα σωρό χρήματα, αλλά σε επίπεδο αρχών έχει ληφθεί μια λαθεμένη απόφαση όταν το πρόγραμμα της Stora Balt δανειοδοτήθηκε με 353 αντί 170 εκατομμυρίων ecu. Αυτό είναι ένα πολύ σημαντικό θέμα, διότι αυτοί οι πόροι μπορούσαν να είχαν χρησιμοποιηθεί σε άλλες παρεμβάσεις σε επίπεδο υποδομής και να είχαν δημιουργήσει θέσεις εργασίας σε άλλα μέρη εκτός γύρω ακριβώς από την Stora Balt. Είναι κυρίως σημαντικό, σε σχέση με την νέα, μεγάλη γέφυρα μεταξύ Σουηδίας και Δανίας να χρησιμοποιηθούν τα χρήματα με σωστό τρόπο και να μην ευνοηθεί αυτό το πρόγραμμα περισσότερο από άλλα προγράμματα υποδομής τα οποία θα μπορούσαν να ήταν αναγκαία. Δυστυχώς δεν μπορώ να συμφωνήσω ότι η γέφυρα μεταξύ Σουηδίας και Δανίας θα είναι το ίδιο καλή και όμορφη όπως αυτή στην Stora Balt που περιέγραψε ο κ. Blak. Αντιθέτως η γέφυρα μεταξύ Σουηδίας και Δανίας δεν είναι επιθυμητή.

<SPEAKER ID=23 LANGUAGE="DE" NAME="Lukas">
Kυρία Πρόεδρε, η διάσταση των λανθασμένα αξιοποιούμενων χρημάτων και η προφανής παρωχημένη δομή των δαπανών, είναι εκείνα που πρέπει να κάνουν τους ευρωπαίους φορολογούμενους στα κράτη μέλη να νοιώθουν κάτι παραπάνω από αβεβαιότητα, όσον αφορά τη στάση τους προς την Eυρωπαϊκή Ένωση. Όταν σε καιρούς δραματικής αύξησης της ανεργίας, το 24 % περίπου ή 1, 6 δισεκατ. Ecu του Kοινωνικού Tαμείου δε χρησιμοποιούνται, πρόκειται ξεκάθαρα για μια κυνική πολιτική. Σε μια εποχή μειούμενης ανταγωνιστικότητας της ευρωπαϊκής οικονομίας, οι συνολικές πιστώσεις για την έρευνα, ανέρχονται μόνο σε 2, 9 δισεκατ. Ecu. Toν ίδιο χρόνο, αντίθετα, οι κατά 22, 6 % αυξημένες δαπάνες για τα σιτηρά και τις γεωργικές καλλιέργειες μονάχα, ανήλθαν σε πάνω από 15 δισεκατ. Ecu, πράγμα που βρίσκεται σε αντίφαση με το διακηρυγμένα στόχο της μείωσης των δαπανών στον αγροτικό τομέα.
<P>
Oι παρατυπίες στις δαπάνες για τα ζώα και τις εκτάσεις μονάχα, ανέρχονται σε 1, 7 δισεκατ. Ecu ή στα δύο τρίτα των συνολικών δαπανών για την έρευνα. Tέτοιες ασυμφωνίες αποδεικνύουν κυρίως την αναγκαιότητα μιας αναθεώρησης της δομής των δαπανών, κατά τρόπο που να ανταποκρίνεται στις οικονομικές και κοινωνικές πραγματικότητες.

<SPEAKER ID=24 LANGUAGE="EN" NAME="Kellett-Bowman">
Κυρία Πρόεδρε, καταρχάς θα ήθελα να ευχαριστήσω όλους εκείνους που παρουσίασαν σήμερα τις εκθέσεις τους στο Σώμα, αλλά ειδικότερα τον Terry Wynn η εμπειρία του οποίου έλαμψε για μια ακόμη φορά. Στην Ουαλλία θα είναι γνωστός ως «Wynn ο απαλλακτικός».
<P>
Υπάρχουν δύο σημεία τα οποία θα ήθελα να παρουσιάσω. Το πρώτο είναι ότι στο Μάαστριχτ το Ευρωπαϊκό Συμβούλιο, εν τη σοφία του, έδωσε εντολή στο Ελεγκτικό Συνέδριο να χορηγεί αυτή τη δήλωση αξιοπιστίας - την DAS. Το 1994 το Ελεγκτικό Συνέδριο χορήγησε μια δήλωση αξιοπιστίας που μας παρουσίαζε ένα υποθετικό νούμερο για το τι δεν πηγαίνει καλά και το 1995 χορήγησε ακόμη μία. Το μόνο που φαίνεται να ενδιαφέρει τον καθένα είναι αυτή η τελική στατιστική και όχι όλη η υπόλοιπη εργασία. Το γεγονός είναι ότι το Συμβούλιο των Υπουργών δεν παρεχώρησε στο Ελεγκτικό Συνέδριο τους πόρους ή τα μέσα για να κάνει όλη αυτή την επιπλέον εργασία.
<P>
Δεν νομίζω ότι η έκθεση απαλλαγής ή η πρόταση ψηφίσματος ή η συζήτηση αποτελούν τον κατάλληλο χώρο για να σχολιάσουμε τις διαδικασίες που χρησιμοποιεί το Συνέδριο για να εκπονήσει την DAS. Έχουμε προβλέψει ορισμένες τροπολογίες στην έκθεση σχετικά μ' αυτό, γεγονός που πιστεύω ότι ήταν σωστό.
<P>
Αναμένω τη συνάντηση που θα γίνει σύντομα μεταξύ του Ελεγκτικού Συνεδρίου και της Επιτροπής Ελέγχου του Προϋπολογισμού για να δούμε τι μπορούμε να κάνουμε ούτως ώστε να βοηθήσουμε ο ένας τον άλλον σ' αυτή την κοινή εργασία.
<P>
Και πάλιν εν τη σοφία του το Ευρωπαϊκό Συμβούλιο θέσπισε αυτό που εγώ αποκαλώ «αστερισμό των δορυφόρων». Στην έκθεση αναφέρονται ως αποκεντρωμένες κοινοτικές υπηρεσίες και αυτές οι δευτέρας γενεάς υπηρεσίες θα μας προκαλέσουν προβλήματα. Κι' εμείς αντίστοιχα θα προκαλέσουμε προβλήματα στο Συμβούλιο και στην Επιτροπή εκτός εάν μας δώσουν αυτό που ζητούμε δηλ. το δικαίωμα να χορηγούμε οικονομική απαλλαγή στα διοικητικά συμβούλια των υπηρεσιών αυτών και το δικαίωμα της Επιτροπής να εκτελεί πλήρη δημοσιονομικό έλεγχο στις υπηρεσίες αυτές.
<P>
Πρόσφατα είχα ορισμένα καλά νέα από τις υπηρεσίες δημοσιονομικού ελέγχου της Επιτροπής ότι δηλ. γίνεται ενδιαφέρουσα εργασία για τη θεραπεία της καταστάσεως που κάθε χρόνο αποτελεί αντικείμενο σχολίων εκ μέρους του Ελεγκτικού Συνεδρίου σχετικά με τις δύο «παλαιές» υπηρεσίες, όπως θα μπορούσαμε να τις αποκαλέσουμε, στο Δουβλίνο και τώρα στη Θεσσαλονίκη.
<P>
Θέλω να ευχαριστήσω το Συνέδριο για την εργασία του προς εκπόνηση αυτών των επιπλέον εκθέσεων για τις νέες περιφερειακές υπηρεσίες, που εκάλυψαν την έναρξή τους κάποια στιγμή το 1994 και το 1995. Οι εκθέσεις ήσαν πολύ υποβοηθητικές και ενθαρρύνουν το Κοινοβούλιο να προχωρήσει σύμφωνα με τις γραμμές που έχει καθορίσει. Επομένως επιθυμώ να ευχαριστήσω ιδιαίτερα το Συνέδριο και αναμένω την περαιτέρω συνεργασία μεταξύ του Συνεδρίου και της Επιτροπής Ελέγχου του Προϋπολογισμού στην εκτέλεση αυτής της ενδιαφέρουσας εργασίας.

<SPEAKER ID=25 LANGUAGE="DE" NAME="Bardong">
Kύριε Πρόεδρε, συζητάμε τώρα, εδώ και πολλά χρόνια, για την απαλλαγή, αλλά παρόλα αυτά θα πρέπει να πούμε ότι η διαδικασία εξακολουθεί να χρειάζεται βελτιώσεις και θα πρέπει να συνεχίσουμε να δουλεύουμε πάνω σ' αυτό. Aυτό αφορά κυρίως την ένταξη των λεγόμενων δηλώσεων αξιοπιστίας στη συζήτηση της απαλλαγής. Aυτό όμως αφορά και τις διαπιστώσεις, όπως αυτή που αναφέρει ότι το Συμβούλιο δεν έκανε έγκαιρα τα καθήκοντά του, για ένα μέρος τουλάχιστον των ζητημάτων που αναφέρονται στην απαλλαγή.
<P>
Mόνο βαθμιαία συνειδητοποιεί η κοινή γνώμη και οι συμμετέχοντες ότι το 80 % των δαπανών το διαχειρίζονται τα κράτη μέλη. Συνεπώς είναι καλό που αυτό σημειώνεται τώρα και από το ίδιο το Συμβούλιο. Aλλά τα κράτη μέλη, στη συνέχεια, θα πρέπει φυσικά να μπορούν να απαντούν στην έκθεση του Eλεγκτικού Συνεδρίου. Kαι για τις απαντήσεις των κρατών μελών θα πρέπει να ενημερώνεται η Eπιτροπή, η οποία, με τη σειρά της, θα ενημερώνει εμάς; αυτή η επιθυμία, μελλοντικά, θα πρέπει να ληφθεί υπόψη.
<P>
Aλλά και το Kοινοβούλιο μπορεί, ασφαλώς, να βελτιώσει τις εργασίες του, όπως λ.χ. τη συνεργασία των επιτροπών του με την Eπιτροπή Eλέγχου του Προϋπολογισμού, όσον αφορά την απαλλαγή. Ως προς το περιεχόμενο, τα θέματα που θίγουμε είναι βέβαια τα ίδια, αλλά οι ελλείψεις παρουσιάζονται κυρίως στην εκτέλεση του προϋπολογισμού. Eναλλάσσονται βέβαια από τομέα σε τομέα πολιτικής, αλλά κατά βάσιν το πρόβλημα παραμένει το ίδιο. H κ. Wemheuer και η κ.Theato επεσήμαναν ήδη την πολιτική σημασία αυτών των παραλείψεων.
<P>
Έχω όμως, κυρίως, κι ένα μέλημα ακόμη; το ότι δηλαδή θα πρέπει να ληφθούν εντονότερα υπόψη οι ίδιοι πόροι. Eυχαριστώ τον κ. Wynn που το έκανε ήδη στην έκθεσή του. Λυπάμαι όμως που η αρμόδια επιτροπή δεν υποστήριξε το αίτημά του για ξεχωριστή έκθεση. Παρόλα αυτά, όμως, στηρίζομαι στο ότι το Eλεγκτικό Συνέδριο θα μας δώσει κι άλλο ακόμη σχετικό υλικό, ιδιαίτερα μάλιστα ενόψει του νέου δημοσιονομικού κανονισμού του 1999.

<SPEAKER ID=26 LANGUAGE="EN" NAME="McCartin">
Κύριε Πρόεδρε, θα ήθελα να συγχαρώ τον κ. Wynn, όλους τους εισηγητές και την κ. Theato και να πω ότι πρόκειται για μια ομάδα ανθρώπων αφοσιωμένων στην τακτοποίηση των οικονομικών της Κοινότητας. Το πιο αξιοσημείωτο φαινόμενο σχετικά με τον προϋπολογισμό του 1995 - σε αντίθεση με τους εθνικούς προϋπολογισμούς οι οποίοι κατατρύχονται από υπερβολικές δαπάνες - είναι ότι είμαστε 13 % κάτω από τις δεσμεύσεις μας. Αυτό δεν είναι αναγκαστικά κάτι καλό αλλά είναι βεβαίως πολύ καλύτερο από το πρόβλημα των διογκωμένων δαπανών για το οποίο τόσα πολλά ακούγονται σε εθνικό επίπεδο.
<P>
Στην περίπτωση των διαρθρωτικών ταμείων - τα οποία αποτελούν ένα εργαλείο οικονομικής και κοινωνικής σύγκλισης και τα οποία αντιπροσωπεύουν ένα σχετικώς μέτριο ποσό χρημάτων έχοντας κατά νουν ότι μεταφέρουν κάτι μεταξύ του 2 με 3 % του ΑΕΠ στις περιφέρειες Στόχου 1 - το γεγονός ότι σημειώνουν υποαπορροφητικότητα κατά ένα ποσοστό 19 % είναι κάποια αιτία ανησυχίας καθόσο αποτελούν ένα πολύτιμο εργαλείο το οποίο θα πρέπει να χρησιμοποιείται πλήρως.
<P>
Ο κ. Wynn συγκεντρώνει ασφαλώς την προσοχή του στον έλεγχο, στην επανείσπραξη και στην αξιολόγηση των πιστώσεων που έχουν υπερδαπανηθεί αλλά σε σχέση με τα διαρθρωτικά ταμεία υπάρχει ένα άλλο πρόβλημα. Η προσωπική μου εμπειρία από την Ιρλανδία, η οποία έχει επιτύχει πάρα πολλά και η οποία αποτελεί παράδειγμα προς μίμηση, είναι ότι τα χρήματα τα οποία μεταφέρθηκαν κατά τα προηγούμενα 15 χρόνια - διαδικασία η οποία κορυφώθηκε το 1992, πριν από το παρόν πρόγραμμα - κατευθύνθηκαν περισσότερο προς τις πληρωμές στο δημόσιο τομέα και στην κοινωνική πρόνοια παρά στη δημιουργία οικονομικής υποδομής. Ο οποιοσδήποτε εξετάσει προσεκτικά τις τάσεις στις δημόσιες δαπάνες θα το διαπιστώσει αυτό, και το γεγονός ότι δεν έχει προσδιοριστεί ούτε από την Επιτροπή ούτε από το Ελεγκτικό Συνέδριο σημαίνει ότι κάτι δεν πάει καλά με το σύστημά μας αξιολόγησης. Μολονότι η Ιρλανδία έχει κάνει σημαντικές προόδους, τα μαθήματα που πρέπει να διδαχθούμε μπορούν να εφαρμοστούν σε όλες τις περιφέρειες της Κοινότητας - διότι πιθανώς θα κάνετε τις ίδιες διαπιστώσεις και σε άλλες περιφέρειες - και αυτά είναι ότι πρέπει να αναδιατάξουμε τη στρατηγική μας, να υποβαθμίσουμε κάπως τους στόχους μας και να εναρμονίσουμε τις πολιτικές μας σύμφωνα με τα ανεξάρτητα κράτη μέλη και τις περιφέρειες παρά να επιχειρήσουμε να έχουμε ένα συνολικό κανονισμό για όλους. Εάν το επιτύχουμε αυτό, ο έλεγχος και η επανείσπραξη του κ. Wynn θα αποτελούν πολύ μικρότερο πρόβλημα.

<SPEAKER ID=27 NAME="Liikanen">
Κύριε Πρόεδρε, οι εκθέσεις Wynn, Blak και Bφsch προτείνουν την οικονομική απαλλαγή της Επιτροπής σχετικά με την εκτέλεση του γενικού προϋπολογισμού της Κοινότητας για το 1995, όπως επίσης και για τον προϋπολογισμό της Ευρωπαϊκής Κοινότητας Ανθρακος και Χάλυβος και του Ευρωπαϊκού Ταμείου Ανάπτυξης. Η Επιτροπή αναλαμβάνει τη δέσμευση να εξετάσει προσεκτικά τα ζητήματα που τίθενται με τις εκθέσεις και με την πρόταση ψηφίσματος. Στην πραγματικότητα, γίνεται ήδη αξιόλογη εργασία για την αντιμετώπιση των κυριότερων ανησυχιών του Κοινοβουλίου.
<P>
Θα ήθελα να αναφερθώ σε κάποια τμήματα της εργασίας αυτής. Πρώτον, σχετικά με την πρόοδο που έχει γίνει στο πλαίσιο της πρωτοβουλίας SEM 2000. Τα κράτη μέλη αρχίζουν τώρα προοδευτικά να αποδέχονται την ανάγκη για μια κοινή προσέγγιση στην αντιμετώπιση των θεμάτων δημοσιονομικής διαχείρισης την οποίαν ξεκίνησε η Επιτροπή με τη SEM 2000, κυρίως κατόπιν επιμονής του Κοινοβουλίου. Για παράδειγμα, ένας αριθμός κρατών μελών έχουν ήδη αποδεχθεί την πρόσκληση να ανταποκριθούν απευθείας στα σημεία που τέθηκαν με τις εκθέσεις του Ελεγκτικού Συνεδρίου. Οι προσπάθειες αυτές θα απεικονισθούν στην έκθεση για τη συνέχεια που θα δοθεί αργότερα φέτος, όπως ζητήθηκε με την έκθεση Wynn. Αυτό θα σας δώσει την ευκαιρία να αποκτήσετε την πληροφόρηση που ζήτησε ο κ. Bardong.
<P>
Σχετικά με τη συνεκτική εφαρμογή των κανόνων επιλεξιμότητας για τα διαρθρωτικά ταμεία το Συμβούλιο έχει καταλήξει τώρα ομόφωνα σε μιαν αποδεκτή λύση. Η υιοθέτηση της τελικής αποφάσεως περιλαμβάνεται στην ημερήσια διάταξη της Επιτροπής της επόμενης εβδομάδας. Μελλοντικά, σε όλες τις αποφάσεις των προγραμμάτων θα περιλαμβάνονται σαφείς οδηγίες για τα επαναλαμβανόμενα προβλήματα επιλεξιμότητας. Το γεγονός αυτό εκπροσωπεύει ένα πολύ μεγάλο βήμα προς την κατεύθυνση της βελτίωσης της δημοσιονομικής διχείρισης. Εκπροσωπεύει μια αποτελεσματική ανταπόκριση στις επαναλαμβανόμενες επικρίσεις του Ελεγκτικού Συνεδρίου και του Ευρωπαϊκού Κοινοβουλίου.
<P>
Η δεύτερη σημαντική ερώτηση αφορά πιθανές δημοσιονομικές διορθώσεις στα διαρθρωτικά ταμεία, γεγονός στο οποίο αναφέρθηκε ο κ. Dankert. Θα ήθελα να απαντήσω σε ορισμένα από τα σχόλιά σας. Σχετικά με το πρόβλημα αυτό χρειάζεται να γίνει ακόμη πρόοδος. Η Επιτροπή προτείνει να προχωρήσει με μια διπλή προσέγγιση. Πρώτον, καταθέτουμε ένα σχέδιο Κανονισμού της Επιτροπής για τη διευκρίνιση των ευθυνών των κρατών μελών σχετικά με τον δημοσιονομικό έλεγχο. Ο κανονισμός αυτός θα στηρίζεται στο άρθρο 23 του τρέχοντος κανονισμού του Συμβουλίου για την διαχείριση των διαρθρωτικών ταμείων. Δεύτερον, θα διασαφηνίσουμε τους εσωτερικούς μας προσανατολισμούς σχετικά με τις συνθήκες κάτω από τις οποίες μπορούν να γίνουν καθαρές δημοσιονομικές διορθώσεις σύμφωνα με τους όρους της υφιστάμενης νομοθεσίας. Αυτό θα στηρίζεται στο άρθρο 24 του ανωτέρω κανονισμού του Συμβουλίου.
<P>
Αναφορικά με τη μεθοδολογία, θα ήθελα να είμαι κάπως πιο ακριβής καθόσο γνωρίζω το μεγάλο ενδιαφέρον του Κοινοβουλίου γι' αυτό το θέμα. Θα ήθελα να μνημονεύσω τα ακόλουθα τέσσερα σημεία: πρώτον, η προσέγγιση της Επιτροπής συμπεριλαμβάνει τη διευκρίνιση της εφαρμογής των υφισταμένων κανονισμών των διαρθρωτικών ταμείων με τη χρήση υφιστάμενων νομικών μέτρων. Δεύτερον, δεν επιζητεί να επιβάλλει νέες διοικητικές δομές στα κράτη μέλη. Η πρόθεση μάλλον είναι να εισαχθούν επαρκείς ελάχιστες προδιαγραφές ελέγχου οι οποίες θα πρέπει να εφαρμόζονται καθ' όμοιον τρόπο σε ολόκληρη την Ένωση. Τρίτον, η Επιτροπή δεν προτείνει κάποια ριζική αλλαγή στις προγραμματικές προσεγγίσεις σύμφωνα με τις οποίες τα κράτη μέλη είναι γενικά ελεύθερα να μεταφέρουν πιστώσεις μεταξύ επιλέξιμων προγραμμάτων. Τέταρτον και πιο σημαντικό, είναι αρμόζον να διευκρινισθούν οι συνθήκες εκείνες κάτω από τις οποίες μπορούν να γίνουν καθαρές δημοσιονομικές διορθώσεις χωρίς να υπάρχει περίπτωση αντικατάστασης - για παράδειγμα εκεί όπου έχει σημειωθεί συστηματική αποτυχία του δημοσιονομικού ελέγχου ή άρνηση συνεργασίας με την Επιτροπή. Αποτελεί πρόθεσή μας να υλοποιήσουμε αυτή την τέταρτη θέση η οποία θα έχει ως αποτέλεσμα καθαρές επιστροφές.
<P>
Βλέπω ότι στην πρόταση ψηφίσματος καλείτε την Επιτροπή να υποβάλει πρόταση προς τροποποίηση του άρθρου 24 του Κανονισμού του Συμβουλίου 4253/88 για να διασφαλισθεί ότι στην περίπτωση ανωμαλιών αναλαμβάνεται αποτελεσματική διορθωτική δράση. Μπορώ να σας διαβεβαιώσω ότι δεν έχουμε αποκλείσει αυτή την περίπτωση για το μέλλον. Έχουμε ήδη αναλάβει την υποχρέωση να επανεξετάσουμε τις σχετικές διατάξεις του κανονισμού αυτού πριν από την έναρξη της επομένης προγραμματικής περιόδου και θα λάβουμε πλήρως υπόψη μας τις γνώμες του Κοινοβουλίου σχετικά. Βρίσκω απόλυτα φυσικό το γεγονός ότι όταν κάνουμε νέες προτάσεις για τα προγράμματα των διαρθρωτικών ταμείων μετά το έτος 2000 να αποτελεί μέρος αυτού του γενικού πακέτου ένας νέος κανονισμός. Δεν αναφερόμαστε στο πολύ μακρυνό μέλλον. Τα προγράμματα αρχίζουν βέβαια να λειτουργούν το έτος 2000 αλλά οι προτάσεις πρέπει να γίνουν από τώρα.
<P>
Ωστόσο, συμφωνώ με τον κ. Dankert ότι δεν μπορούμε να περιμένουμε το 2000 για να αναλάβουμε δράση προς αλλαγή σ' αυτόν τον τομέα. Όπως είπα μπορούν να γίνουν βελτιώσεις ακόμη και εντός του πεδίου εφαρμογής του υφισταμένου κανονισμού και γι' αυτόν ακριβώς το λόγο η Επιτροπή προτίθεται να προχωρήσει βραχυπρόθεσμα με την προαναφερόμενη διπλή προσσέγγιση.
<P>
Στο πλαίσιο της SEM 2000, καταβάλλονται προσπάθειες για τη βελτίωση της συνεργασίας με τα κράτη μέλη επί των προβλέψεων και της εκτέλεσης του προϋπολογισμού. Οι αυστηροί περιορισμοί του προϋπολογισμού στην προετοιμασία για το τρίτο στάδιο της ΟΝΕ ενισχύουν τη βαρύτητα που έχει η διαμόρφωση των πιο επίκαιρων και ρεαλιστικών εκτιμήσεων για τις απαιτήσεις του προϋπολογισμού. Είναι αναγκαίο να το προωθήσουμε αυτό επειγόντως ενόψη της προετοιμασίας του προϋπολογισμού για το 1998. Πράγματι, το αντικείμενο αυτό συζητήθηκε χθες στον τρίλογο μεταξύ Συμβουλίου και Κοινοβουλίου. Είχαμε ένα πρόβλημα με τις προγνώσεις σε σχέση με τη γεωργία. Θα πρέπει να υποβάλουμε τις προτάσεις μας για τον προϋπολογισμό τον Απρίλιο. Η ημερομηνία αυτή είναι πολύ πριν το 1998. Εάν έχουμε μια ευκαιρία να εξετάσουμε περισσότερο το θέμα αργότερα κατά την διάρκεια του έτους και ίσως να στείλουμε μια τροποποιητική και διορθωτική επιστολή στο Κοινοβούλιο αυτό θα δημιουργούσε μια πιο στέρεη βάση για τις αποφάσεις σχετικά με τον προϋπολογισμό του επομένου έτους.
<P>
Ο εισηγητής του Κοινοβουλίου για τη SEM 2000, κ. Colom i Naval, έχει προσκληθεί να παρακολουθήσει την επόμενη σύσκεψη της Ομάδς Προσωπικών Απεσταλμένων τον Μάϊο, κατόπιν της οποίας θα προσπαθήσουμε να κλείσουμε το θέμα των δημοσιονομικών διορθώσεων.
<P>
Θα αναφερθώ εν συντομία σε δύο άλλα θέματα. Πρώτο, στη δήλωση αξιοπιστίας, την DAS. Όπως και το προηγούμενο έτος, η έκθεση του κ. Terry Wynn περιγράφει με μεγάλη σαφήνεια τα συμπεράσματα και τις δυσχέρειες. Συμμερίζομαι τις επιφυλάξεις του σχετικά με τους αριθμούς και την ερμηνεία τους. Θα ήθελα να υπογραμμίσω ότι το πρόβλημα ανάγεται στη σημαντική έλλειψη εμπειρίας. Τα αποτελέσματα των δύο πρώτων DAS διέφεραν μεταξύ τους χωρίς να υπάρχουν επαρκείς εξηγήσεις. Το γεγονός αυτό τονίζει την πειραματική φύση της DAS την οποία όλοι γνωρίζαμε από την αρχή. Θα περάσουν ορισμένα χρόνια μέχρις ότου η διαδικασία ωριμάσει επαρκώς και να είναι επομένως διασφαλισμένοι τόσο ο ελέγχων όσο και ο ελεγχόμενος. Μέχρι να γίνει αυτό οι αριθμοί, και ειδικότερα τα συμπεράσματα, των DAS θα πρέπει να χρησιμοποιούνται με μεγάλη επιφύλαξη. Ασφαλώς όταν κατά τη διάρκεια του θέρους θα έχουμε συνομιλίες με το Ελεγκτικό Συνέδριο για τη βάση της DAS για το 1996 θα λάβουμε υπόψη μας τις επιθυμίες σας και ελπίζουμε ότι, όσο είναι δυνατό, θα καταλήξουμε σε μια κοινή γλώσσα σεβόμενοι παράλληλα, βεβαίως, την ανεξαρτησία του Ελεγκτικού Συνεδρίου.
<P>
Δεύτερον, σχετικά με το PHARE, οι δυσχέρειες που περιγράφονται από το Συνέδριο και υπογραμμίζονται από την έκθεση Wynn δεν μπορούν παρά να γίνουν δεκτές. Ως μια πρώτη απάντηση, η Επιτροπή κατέληξε στις 19 Μαρτίου σε νέες γενικές κατευθύνσεις πολιτικής για το PHARE. Οι κατευθύνσεις αυτές αναπροσανατολίζουν το PHARE σε δύο κύριες προτεραιότητες - δημιουργία θεσμών και υποστήριξη επενδύσεων. Η διαχείριση του PHARE αναμορφώνεται επίσης. Θα υπάρξει απλοποίηση των διαδικασιών, αποκέντρωση της υλοποίησης και μεγαλύτερος ρόλος για τις αντιπροσωπείες της ΕΕ. Ο κ. Tomlinson αναφέρθηκε στα περσινά μου σχόλια σχετικά με την επικέντρωση της προσοχής σε σχέδια μεγαλύτερης κλίμακας τα οποία είναι ευκολότερα στη διαχείρισή τους και έχουν επαρκή κρίσιμη μάζα. Ο αναπροσανατολισμός του PHARE αποτελεί ένα καλό παράδειγμα των ανωτέρω.
<P>
Προσπαθούμε να κάνουμε προόδους και σε ορισμένους άλλους τομείς του προϋπολογισμού. Αυτό δεν είναι κάτι το εύκολο για την Επιτροπή αλλά γνωρίζετε τόσο καλά όσο κι' εγώ ότι δεν θα είναι εύκολο ούτε για το Κοινοβούλιο. Δεν θα πρέπει να ξεχνάμε ότι τώρα διαχειριζόμαστε έναν προϋπολογισμό μιας Ένωσης 370 εκατομμυρίων ατόμων. Μικρές προβλέψεις του προϋπολογισμού με μικρή κρίσιμη μάζα είναι ουσιαστικά αδύνατο να υλοποιηθούν με αποτελεσματικό τρόπο. Οι δαπάνες διοίκησης και διαχείρισης είναι συχνά υψηλότερες από τις αντίστοιχες προϋπολογιζόμενες πιστώσεις και δεν υπάρχουν δυνατότητες ελέγχου. Έτσι θα πρέπει να εξετάζουμε με κριτική πρόθεση το τι μπορεί να υλοποιηθεί και το πως μπορεί να υλοποιηθεί.
<P>
Ακουσα να γίνεται το σχόλιο ότι δεν έχουμε εκτελέσει όλους τους προϋπολογισμούς. Ορισμένες φορές στις γραμμές του προϋπολογισμού υπάρχουν πιστώσεις που δεν μπορούν να υλοποιηθούν εύκολα. Δεν θα πρέπει να συζητούμε μόνο για τις πολιτικές προτεραιότητες αλλά και για το πως οι προτεραιότητες αυτές μπορούν να μεταφραστούν σε γλώσσα προϋπολογισμού και στη συνέχεια να υλοποιηθούν.
<P>
Επανερχόμενος στο PHARE, περισσότερα στοιχεία θα γίνουν σαφέστερα όταν η Επιτροπή παρουσιάσει την προενταξιακή της στρατηγική μετά την κατάληξη της Διακυβερνητικής Διάσκεψης. Η εργασία αυτή θα γίνει σε στενή συνεργασία με το Κοινοβούλιο. Θα διευκολύνει επίσης την προετοιμασία για τον προϋπολογισμό του 1998.
<P>
Ο κ. Blak μου έθεσε δύο ή τρεις πολύ λεπτομερειακές ερωτήσεις. Ελπίζω ότι θα μπορέσω να απαντήσω αφού συζητήσω με τις υπηρεσίες μου. Ίσως την επόμενη εβδομάδα να μπορέσουμε να έχουμε διμερείς επαφές για τα θέματα αυτά.
<P>
Τέλος, θα κλείσω ευχαριστώντας τους εισηγητές, Terry Wynn, Freddy Blak και Herbert Bφsch, την πρόεδρο της Επιτροπής Ελέγχου του Προϋπολογισμού κ. Theato, όπως και όλα τα Μέλη που κατέβαλαν μεγάλες προσπάθειες για να αναλύσουν την έκθεση του Ελεγκτικού Συνεδρίου και να επισημάνουν τα μέτρα που πρέπει να ληφθούν. Η υποστήριξή σας προς την κατεύθυνση μιας χρηστής δημοσιονομικής διαχείρισης της Ένωσης είναι ζωτική. Μένουν πολλά να κάνουμε ακόμη αλλά θα παραμείνουμε σταθεροί και δεν θα διστάσουμε.

<SPEAKER ID=28 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00 το μεσημέρι.

<CHAPTER ID=3>
Ευρω-μεσογειακή ενδιάμεση συμφωνία με την ΟΑΠ
- Ειρηνευτική διαδικασία στη Μέση Ανατολή
<SPEAKER ID=29 NAME="Πρόεδρος">
Η ημερήσια διάταξη προβλέπει την κοινή συζήτηση επί της σύστασης του κ. Αλαβάνου (Α40103/97), εξ ονόματος της Επιτροπής Εξωτερικών Υποθέσεων, Ασφαλείας και Αμυντικής Πολιτικής, σχετικά με την απόφαση του Συμβουλίου για τη σύναψη από την Ευρωπαϊκή Κοινότητα μιας ευρωμεσογειακής ενδιάμεσης συμφωνίας σύνδεσης για το εμπόριο και τη συνεργασία μεταξύ της Ευρωπαϊκής Κοινότητας και της ΟΑΠ προς όφελος των Παλαιστινιακών Αρχών της Δυτικής Οχθης και της Λωρίδας της Γάζας, και σχετικά με τη δήλωση του Συμβουλίου για την ειρηνευτική διαδικασία στη Μέση Ανατολή.

<SPEAKER ID=30 NAME="Αλαβάνος">
Κύριε Πρόεδρε, υπό κανονικές συνθήκες αυτή η συζήτηση για την Ευρωμεσογειακή Ενδιάμεση Συμφωνία για το εμπόριο και την συνεργασία ανάμεσα στην Ευρωπαϊκή 'Ενωση και την Οργάνωση για την Απελευθέρωση της Παλαιστίνης θα έπαιρνε ένα τυπικό χαρακτήρα. 'Εχει ούτως ή άλλως την ομόφωνη στήριξη όλων των ομάδων του Ευρωπαϊκού Κοινοβουλίου, όπως φάνηκε και στην συζήτηση στην Επιτροπή Εξωτερικών Υποθέσεων, που έγινε πριν από λίγες μέρες, καθώς και την σχετική ψηφοφορία.
<P>
'Ομως σήμερα μέσα σ'αυτήν την θύελλα που έχει εξαπολυθεί στον χώρο της Μέσης Ανατολής μετά την ανεύθυνη απόφαση της κυβέρνησης Νετανιάχου του Ισραήλ να προχωρήσει στον εποικισμό στις ανατολικές περιοχές της Παλαιστίνης, η συζήτηση για την συμφωνία αυτή αποκτά ειδικό χαρακτήρα και μεγάλη βαρύτητα και θα έπρεπε να αποτελεί ένα σαφές σήμα του Ευρωπαϊκού Κοινοβουλίου και προς το Συμβούλιο Υπουργών της Ευρωπαϊκής 'Ενωσης προκειμένου να προχωρήσει σε αποφασιστική δράση, αλλά και προς τους πρωταγωνιστές της μεσανατολικής κρίσης.
<P>
Σε ό, τι αφορά την συμφωνία αυτή, θα ήθελα να πω ότι:
<P>
Πρώτον, πρόκειται για μία συμφωνία ιδιότυπη. Δεν είναι συμφωνία ανάμεσα στην Ευρωπαϊκή 'Ενωση και σε μία χώρα, σε ένα κράτος. Δεν είναι καν συμφωνία ανάμεσα στην Ευρωπαϊκή 'Ενωση και στην παλαιστινιακή αρχή, της οποίας το νομικό καθεστώς δεν επιτρέπει σύναψη διεθνών συμφωνιών. Είναι συμφωνία της Ευρωπαϊκής 'Ενωσης με την Οργάνωση για την Απελευθέρωση της Παλαιστίνης, πρωτότυπη και ιδιότυπη συμφωνία η οποία, βέβαια, στηρίζεται στην Ενδιάμεση Ισραηλινοπαλαιστινιακή Συμφωνία, βάσει της οποίας η Οργάνωση για την Απελευθέρωση της Παλαιστίνης μπορεί να συνάπτει διεθνείς συμφωνίες. 'Ετσι και αλλιώς, τα παλαιστινιακά εδάφη ανήκουν ως περιοχές στον χώρο που καλύπτει το πρόγραμμα MEDA και η μεσογειακή πολιτική της Ευρωπαϊκής 'Ενωσης.
<P>
Δεύτερον, είναι μία ενδιάμεση συμφωνία με περιορισμένο χρονικό χαρακτήρα, ο οποίος φθάνει μέχρι το 1999, ανάλογα με τις μεταβατικές ρυθμίσεις που περιλαμβάνει και η Συμφωνία του 'Οσλο.
<P>
Τρίτον, δεν είναι μικτή συμφωνία. Δεν προϋποθέτει την συναίνεση των κρατών μελών και γι'αυτό δεν προϋποθέτει και την κύρωση από τα εθνικά κοινοβούλια.
<P>
Τέταρτον, είναι μία συμφωνία που κυριολεκτικά προχώρησε σε χρόνο ρεκόρ. Είναι χαρακτηριστικό ότι την 1η Οκτωβρίου 1996 το Συμβούλιο ενέκρινε τις οδηγίες για τη σύναψη της συμφωνίας και ήδη στις 10.12.1996 είχε μονογραφηθεί η συμφωνία που, τελικά, υπεγράφη στις 24.2.1997. Βέβαια, ήταν εντελώς διαφορετικές οι συνθήκες όταν άρχισε η διαδικασία συζήτησης για τη συμφωνία αυτήν από τις συνθήκες στην κατάληξή της και, κυρίως, την στιγμή που έρχεται στο Ευρωπαϊκό Κοινοβούλιο για έγκριση.
<P>
'Οσον αφορά το περιεχόμενο της συμφωνίας, αυτό είναι ανάλογο -με αυτές τις ιδιομορφίες- με το περιεχόμενο των άλλων ευρωμεσογειακών συμφωνιών, γι'αυτό δεν χρειάζεται να αναφέρω το περιεχόμενό της. Αναφέρω απλώς δύο σημεία:
<P>
Πρώτον, ίσως μετά από ένα-δύο χρόνια οι ποσοστώσεις σε ορισμένα ευαίσθητα προϊόντα να είναι αρκετά περιορισμένες όπως ισχύει για τα άνθη.
<P>
Δεύτερον, θα πρέπει να προσέξουμε τις ρήτρες της παραγράφου 68, που επιτρέπουν σε κάθε μέρος να λαμβάνει τα μέτρα που θεωρεί ουσιαστικά για την ασφάλειά του σε περίπτωση πολέμου ή εσωτερικών αναταραχών. Αυτό το άρθρο 68 δεν θα πρέπει να υπερκαλύπτει το άρθρο 2 αλλά, αντίθετα, θα πρέπει να υποτάσσεται σ'αυτό, το οποίο προβλέπει την εφαρμογή της Ρήτρας των Ανθρωπίνων Δικαιωμάτων, απαραβίαστη σε οιεσδήποτε συνθήκες και, ειδικά, σε σχέση με θέματα βασανισμών, προστασίας των δημοκρατικών δικαιωμάτων κλπ.
<P>
Η κύρια πλευρά είναι νομίζω η πολιτική σημασία αυτής της συμφωνίας. Ενισχύει τις παλαιστινιακές αρχές και θα μπορούσε να συμβάλει στην σταθερότητα στην περιοχή και στην περιφερειακή ολοκλήρωση και, γι'αυτόν ακριβώς το λόγο, το Ευρωπαϊκό Κοινοβούλιο την χαιρετίζει και την υποστηρίζει. Αλλά, όπως φάνηκε, όλα αυτά εξαρτώνται από εξωγενείς παράγοντες που θα μπορούσαν να καταστήσουν αυτήν τη συμφωνία ένα χαρτί χωρίς ουσιαστική σημασία. Από αυτήν την άποψη, νομίζω ότι είναι ίσως πολύ πιο σημαντικό από την τελική έγκριση της συμφωνίας από το Ευρωπαϊκό Κοινοβούλιο, να υπάρξει σταθερή, αποφασιστική, συγκροτημένη και ουσιαστική θέση του Συμβουλίου Υπουργών της Ευρωπαϊκής 'Ενωσης πάνω στην σημερινή κρίση. Δεν νομίζω ότι πρέπει να ακολουθήσουμε την πολιτική του Ποντίου Πιλάτου που, δυστυχώς, είδαμε να ακολουθεί ο Πρόεδρος Κλίντον των Ηνωμένων Πολιτειών. Θα έπρεπε να υπάρξει μία ουσιαστική και σαφής παρέμβαση προς το Ισραήλ προκειμένου να παγώσει την κατασκευή των οικισμών στην Ανατολική Ιερουσαλήμ, ώστε να έχουμε ελπίδες να ξανασταθεί στα πόδια της η ειρηνευτική διαδικασία στην Μέση Ανατολή.

<SPEAKER ID=31 NAME="Ferrer">
Κύριε Πρόεδρε, η Επιτροπή Εξωτερικών Οικονομικών Σχέσεων δεν μπορεί παρά να εκφράσει την ικανοποίησή της και για τη ενδιάμεση Συμφωνία για το εμπόριο και τη συνεργασία που υπεγράφη μεταξύ της Ευρωπαϊκής Ένωσης και της ΟΑΠ, υπέρ της Παλαιστινιακής Αρχής της Δυτικής Όχθης και της Λωρίδας της Γάζας.
<P>
Κατά πρώτον, διότι θα συμβάλει στην οικοδόμηση μιας ζώνης ειρήνης και σταθερότητας στην περιοχή, στο μέτρο που αποτελεί ένα μέσον για τη διευκόλυνση της οικονομικής ανάπτυξης των πρώην κατεχομένων εδαφών, στη γραμμή της πολιτικής που υπερασπίζεται η Ευρωπαϊκή Ένωση από το 1970, η οποία κατέστησε την Ένωση τον κύριο δωρητή τόσο σε ανθρωπιστική βοήθεια όσο και σε βοήθεια στην οικονομική και πολιτική ανάπτυξη του παλαιστινιακού λαού.
<P>
Κατά δεύτερον, διότι συνεπάγεται την επισημοποίηση, αν και με τρόπο προσωρινό και ως το 1999, των διμερών σχέσεων μεταξύ της Ευρωπαϊκής Ένωσης και της Παλαιστινιακής Αρχής, ακριβώς όπως είχε ζητήσει η επιτροπή μας, και διότι επιβεβαιώνει με αυτήν τη θέση του παλαιστινιακού λαού ως ισότιμου ευρωμεσογειακού εταίρου αμέσως μόλις καθοριστεί το νομικό καθεστώς της Δυτικής Όχθης και της Λωρίδας της Γάζας.
<P>
Και κατά τρίτον, διότι η δημοκρατική βάση αυτής της Συμφωνίας που συμπληρώνεται από μια ρήτρα επανεκτέλεσης συνεπάγεται μια συμβολή στην ανάπτυξη των δημοκρατικών αρχών και των θεμελιωδών δικαιωμάτων η οποία οφείλει να συνοδεύει την ειρηνευτική διαδικασία. Η σημασία, πολιτική κυρίως, αυτής της Συμφωνίας και ο πρόσφορος χαρακτήρας της ενόψει της δύσκολης κατάστασης που διέρχεται η ειρηνευτική διαδικασία, καθώς και ενόψει της Δεύτερης Ευρωμεσογειακής Διάσκεψης, είναι αναμφισβήτητη. Γι' αυτό και η Επιτροπή Εξωτερικών Οικονομικών Σχέσεων εξέδωσε επίσης θετική γνωμοδότηση σχετικά με αυτήν τη Συμφωνία, γι' αυτό όμως επίσης, εξ ονόματος της Επιτροπής Εξωτερικών Οικονομικών Σχέσεων, οφείλω να εκφράσω τη λύπη μας και τη διαφωνία μας σχετικά με τη διαδικασία που ακολούθησε η Επιτροπή Εξωτερικών Υποθέσεων, η οποία εξέδωσε σύμφωνη γνώμη δίχως να λάβει υπόψη τη γνωμοδότηση της επιτροπής μας.
<P>
Δεν είναι πρώτη φορά που συμβαίνει αυτό, στην περίπτωση αυτή όμως εκφράζουμε ιδιαιτέρως τη λύπη μας τόσο διότι πρόκειται για μια διαδικασία επικύρωσης όσο και λόγω της πολιτικής αξίας της Συμφωνίας.

<SPEAKER ID=32 NAME="Patijn">
Πρόεδρε, σας ευχαριστώ πολύ που μου δίνετε την ευκαιρία να κάνω εξ ονόματος του Συμβουλίου μία δήλωση σχετικά με τις τελευταίες εξελίξεις στη Μέση Ανατολή.
<P>
Το Συμβούλιο ανησυχεί εξαιρετικά με την κατάσταση στην οποία βρίσκεται η ειρηνευτική διαδικασία στη Μέση Ανατολή τον τελευταίο καιρό. Ενώ φέτος τον Ιανουάριο σημειώθηκε ένα σαφές βήμα προς τα εμπρός στις ισραηλοπαλαιστινιακές σχέσεις με την υπογραφή του Πρωτοκόλλου για την αποχώρηση του ισραηλινού στρατού από τη Χεβρώνα, αποδείχθηκε τελικά ότι η ώθηση που δόθηκε τότε στις ειρηνευτικές διαδικασίες δεν έμελλε να διαρκέσει πολύ. Η απόφαση του Ισραήλ να κατασκευάσει 6.500 κατοικίες σε ένα λόφο στα περίχωρα της Ιερουσαλήμ, λόφος ο οποίος ονομάζεται Har Homa από τους Ισραηλινούς και Jebel Abu Ghneim από τους Παλαιστινίους, επιδείνωσε σημαντικά την κατάσταση στην περιοχή, αυξάνοντας την ένταση στις σχέσεις των δύο μερών.
<P>
Η εμπιστοσύνη του αραβικού κόσμου μειώθηκε, καθώς μειώθηκε και η επιθυμία για ειρήνη της κυβέρνησης του Ισραήλ. Εκτός από τις ειρηνικές διαδηλώσεις των Παλαιστινίων κατά της απόφασης που πήρε η ισραηλινή κυβέρνηση, σε αρκετά μέρη σημειώθηκαν βίαιες εκδηλώσεις. Έγιναν τρομοκρατικές επιθέσεις αυτοκτονίας κατά ισραηλινών πολιτών. Το Συμβούλιο κατέστησε γνωστή τη θέση του σχετικά με την πολιτική εποικισμού του Ισραήλ αρκετές φορές κατά το παρελθόν. Η Ευρωπαϊκή Ένωση ως γνωστόν θεωρεί ότι οι εποικισμοί αντιβαίνουν το διεθνές δίκαιο και παραβαίνουν τα ψηφίσματα 242 και 338 του Συμβουλίου Ασφαλείας των Ηνωμένων Εθνών που αποτελούν τη βάση ενός ειρηνικού διακανονισμού. Επιπλέον, η πολιτική εποικισμού του Ισραήλ προκαταλαμβάνει το αποτέλεσμα των διαπραγματεύσεων για το μόνιμο καθεστώς. Ιδιαίτερα με απασχολεί η θέση της Ιερουσαλήμ. Είναι εξάλλου προφανές ότι η πολιτική εποικισμού του Ισραήλ υποσκάπτει την ειρηνευτική διαδικασία και την εμπιστοσύνη των Παλαιστινίων και των αραβικών κρατών.
<P>
Ήδη πριν από την απόφαση του Ισραήλ για το Har Homa/Jebel Abu Ghneim, η Ευρωπαϊκή Ένωση άσκησε έντονες πιέσεις στο Ισραήλ διά της διπλωματικής οδού για να παραιτηθεί από τα σχέδιά του για την κατασκευή οικισμών. Όταν ανακοινώθηκε η απόφαση, η Ευρωπαϊκή Ένωση διά στόματος της Προεδρίας διακοίνωσε τις αντιρρήσεις της, κάτι που έκανε και στα πλαίσια των Ηνωμένων Εθνών.
<P>
Το Συμβούλιο πληροφορήθηκε με αποστροφή τις πρόσφατες επιθέσεις στο Ισραήλ, τις οποίες καταδίκασε δριμύτατα. Μία επίθεση έλαβε χώρα σε ένα καφενείο του Τελ Αβίβ, και μόλις προ ολίγου σημειώθηκαν δύο επιθέσεις αυτοκτονίας στη Γάζα. Το σίγουρο είναι ότι η βία απειλεί να θάψει την ειρηνευτική διαδικασία. Αθώοι πολίτες γίνονται θύματά της, και οι επιθέσεις υποσκάπτουν σοβαρά το αίσθημα ασφαλείας τους.
<P>
Η Ευρωπαϊκή Ένωση κάλεσε με έμφαση την Παλαιστινιακή Αρχή να καταβάλει κάθε δυνατή προσπάθεια στις περιοχές υπό την εξουσία της για να καταπολεμήσει την τρομοκρατία σύμφωνα με τις υποχρεώσεις που απορρέουν από την προσωρινή συμφωνία. Όπως ήδη συνέβη κατά το παρελθόν, το Ισραήλ αντέδρασε στην τελευταία τρομοκρατική επίθεση κλείνοντας και πάλι τα σύνορα με τη λωρίδα της Γάζας και τη Δυτική Όχθη του Ιορδάνη. Το Συμβούλιο επιμένει στη θέση του ότι ο περιορισμός της ελευθερίας κινήσεως των Παλαιστινίων θα πρέπει να μην υπερβαίνει τα μέτρα που είναι πραγματικά αναγκαία για τις ανάγκες ασφάλειας του Ισραήλ.
<P>
Η επανάληψη των βιαιοτήτων, οι οποίες προξένησαν χθες για άλλη μία φορά θύματα, καταδεικνύει, κατά την κρίση του Συμβουλίου, το πόσο ευάλωτη είναι η ειρηνευτική διαδικασία. Όλα τα ενεχόμενα μέρη θα πρέπει να αναλάβουν τις ευθύνες τους δεδομένης της επισφαλούς κατάστασης που επικρατεί. Επιπλέον, δεν πρέπει να λησμονούμε τα διαρθρωτικά μέτρα ενίσχυσης του παλαιστινιακού πληθυσμού, μέτρα τα οποία είναι εξίσου σημαντικά για την ευόδωση της ειρηνευτικής διαδικασίας. Ως γνωστόν η παλαιστινιακή οικονομία αντιμετωπίζει τεράστιες δυσκολίες τη στιγμή αυτή, ούτως ώστε δεν μπορεί να αντέξει έναν ευρύ και μακροχρόνιο αποκλεισμό των συνόρων με το Ισραήλ. Ο αποκλεισμός αυτός θα οδηγήσει σε περαιτέρω επιδείνωση του βιοτικού επιπέδου των Παλαιστινίων στις παλαιστινιακές περιοχές, κάτι που μπορεί να δημιουργήσει πρόσφορο έδαφος σε ένα κλίμα δυσαρέσκειας, ταραχών και βίας. Η Ευρωπαϊκή Ένωση καταβάλλει προσπάθειες προς βελτίωση της κατάστασης των Παλαιστινίων και έχει καταρτίσει ένα ευρύ πρόγραμμα ενίσχυσης προς το σκοπό αυτό.
<P>
Το Συμβούλιο ελπίζει ότι τα δύο μέρη δεν θα προβούν σε ενέργειες που μπορεί να υποσκάψουν ακόμη περισσότερο την ειρηνευτική διαδικασία. Για το σκοπό αυτό, το Συμβούλιο και ο ειδικός απεσταλμένος της Ευρωπαϊκής Ένωσης για την ειρηνευτική διαδικασία στη Μέση Ανατολή, ο αξιότιμος ισπανός πρέσβυς Moratinos, ήλθαν επανειλημμένα σε επαφή με τα δύο μέρη από όταν άρχισε η κρίση. Ο Πρόεδρος του Συμβουλίου επισκέφθηκε αρκετές πρωτεύουσες των κρατών εταίρων της Ευρωπαϊκής Ένωσης στη Μεσόγειο για να προετοιμάσει την ευρωμεσογειακή διάσκεψη της Μάλτας η οποία θα λάβει χώρα στις 15 και 16 Απριλίου στο νησί αυτό. Εκτός από τα ευρωμεσογειακά ζητήματα, ο Πρόεδρος συζήτησε επίσης διεξοδικά τη σημερινή κατάσταση στη Μέση Ανατολή. Παρόλο που η διαδικασία της Βαρκελώνης είναι ξεχωριστή από την ειρηνευτική διαδικασία στη Μέση Ανατολή, προσφέρει ωστόσο σε όλα τα ενεχόμενα μέρη ένα βήμα όπου μπορούν να εργασθούν για να επιτύχουν τη συνεργασία. Ο Πρόεδρος αναμένει - και θα καταβάλει κάθε προσπάθεια προς την κατεύθυνση αυτή - ότι η διάσκεψη της Μάλτας θα είναι επιτυχημένη και από αυτή την άποψη και ότι θα μπορέσει να συνεισφέρει στην αποκλιμάκωση της έντασης.
<P>
Ο αντιπρόσωπός μας, ο πρέσβυς Moratinos, καταβάλλει διαρκώς προσπάθειες από κοινού με τα ενεχόμενα μέρη προς διερεύνηση των δυνατοτήτων για εποικοδομητικές ενέργειες εκ μέρους της Ευρωπαϊκής Ένωσης για να ξεκινήσουν πάλι οι ειρηνευτικές διαδικασίες. Ακόμη και μετά τη διακοπή των άμεσων συνομιλιών μεταξύ Ισραήλ και Παλαιστινίων πρόσφερε τις καλές του υπηρεσίες, γεγονός που εκτιμήθηκε θετικά και από τα δύο μέρη. Συνομίλησε με τον Πρωθυπουργό Netanyahu και τον Πρόεδρο Arafat, καθώς και με τους υπουργούς τους. Επιπλέον βρίσκεται σε στενή επαφή με τον Αμερικανό ομόλογό του Dennis Ross. Καταβάλλει προσπάθειες να πείσει τις δύο πλευρές να επαναλάβουν τόσο τη συνεργασία τους στον τομέα της ασφάλειας όσο και τον πολιτικό διάλογο. Ως γνωστόν, για να αποκατασταθεί η αμοιβαία εμπιστοσύνη θα πρέπει να σημειωθεί πρόοδος και στα δύο αυτά πεδία. Χωρίς πολιτικό διάλογο η ουσιαστική πρόοδος θα αποδειχθεί αδύνατη.
<P>
Προχθές, δηλαδή τη Δευτέρα, 7 Απριλίου, ο ειδικός απεσταλμένος Moratinos και αντιπρόσωποι των κρατών μελών στα πλαίσια του Συμβουλίου ανέλυσαν την κατάσταση σε βάθος. Λαμβάνοντας υπόψιν τη σοβαρότητα της κατάστασης, θεωρούμε πολύ σημαντικό να συμφωνήσουν οι δύο πλευρές σε αποκλιμάκωση της κατάστασης και να καταβάλουν προσπάθειες προς επανάληψη των μεταξύ τους διαβουλεύσεων. Τη στιγμή αυτή είναι σίγουρα πολύ σημαντικό να καταβάλουν όλα τα ενεχόμενα μέρη κοινές προσπάθειες προς επανέναρξη των ειρηνευτικών διαδικασιών. Η Προεδρία του Συμβουλίου βρίσκεται σχετικώς σε στενή επαφή με τις Ηνωμένες Πολιτείες, οι οποίες μόλις διεξήγαγαν συνομιλίες με τον ισραηλινό Πρωθυπουργό και αύριο, Πέμπτη, 10 Απριλίου 1997, ο Πρωθυπουργός Netanyahu θα επισκεφθεί τη Χάγη.
<P>
Πρόεδρε, σας ευχαριστώ πολύ που μου δώσατε την ευκαιρία να κάνω αυτές τις δηλώσεις.

<SPEAKER ID=33 NAME="Colajanni">
Κύριε Πρόεδρε, δεν χρειάζονται φυσικά πολλά λόγια για να πει κανείς πόσο σοβαρή είναι η κατάσταση. Πιστεύω ότι τη στιγμή αυτή υπάρχει κάποια συμφωνία με τη στάση του Συμβουλίου και προσωπικά συμμερίζομαι τη σοβαρότατη ανησυχία και τον τρόπο με τον οποίο εκφράστηκε εδώ από τον Προεδρεύοντα του Συμβουλίου.
<P>
Τους μήνες αυτούς γκρεμίστηκε ένα μεγάλο μέρος της εμπιστοσύνης που είχε δημιουργηθεί με πολλή προσπάθεια από τα δύο μέρη μετά το Οσλο. Η εμπιστοσύνη είναι το σπουδαιότερο πράγμα που χρειάζεται κανείς για να αντιμετωπίσει μία διαδικασία που υπήρξε, είναι και θα είναι πάντοτε δύσκολη. Η εμπιστοσύνη χάθηκε. Το Ευρωπαϊκό Κοινοβούλιο και η Ομάδα μας αρνήθηκαν μέχρι στιγμής να εκφράσουν με οιονδήποτε τρόπο μία ετυμηγορία ενταφιασμού της ειρηνευτικής διαδικασίας, όπως επιθυμούσαν ορισμένοι, και να προτείνει ακραία μέτρα, όπως το αίτημα προς το Συμβούλιο και την Επιτροπή να παγώσουν τις συμφωνίες μεταξύ Ευρωπαϊκής Ενωσης και Ισραήλ. Αυτό δεν το κάναμε, και δεν το κάναμε επειδή δεν μας πέφτει λόγος να είμαστε εμείς οι πρώτοι που θα πούμε, πριν από τα ενδιαφερόμενα μέλη, ότι η ειρηνευτική διαδικασία έχει λήξει_ δεν το κάναμε επίσης διότι ελπίζουμε ότι η ειρηνευτική διαδικασία θα ξεκινήσει μια άλλη φορά. Σταθήκαμε προσεκτικοί.
<P>
Εν τούτοις, η Οργάνωση των Αραβικών Κρατών έθεσε υπό συζήτηση τις νέες οικονομικές και πολιτικές σχέσεις με το Ισραήλ, που είχαν σημειώσει ένα ιδιαίτερα σημαντικό βήμα στην εξέλιξη της ειρηνευτικής διαδικασίας. Αυτό όμως αποτελεί μια πολύ σημαντική οπισθοχώρηση που δείχνει το μέγεθος της ζημίας που προέκυψε τους τελευταίους αυτούς μήνες σχετικά με την ειρήνη στην περιοχή αυτή.
<P>
Τη στιγμή αυτή το Ευρωπαϊκό Κοινοβούλιο βρίσκεται μπροστά σε μία νέα κατάσταση και πρέπει να αξιολογήσει τον τρόπο με τον οποίο θα αντιδράσει, και ποια θα είναι η σωστότερη και σκοπιμότερη μέθοδο για την ειρήνη ελπίζω ότι το Κοινοβούλιο και η Ομάδα μας θα κρατήσουν πάντοτε μία δυναμική θέση που θα προωθεί την ειρηνευτική διαδικασία. Ηρθε η στιγμή όπου πρέπει να αξιολογήσουμε με προσοχή ποια είναι τα καταλληλότερα βήματα. Λέγεται ότι η κυβέρνηση του Ισραήλ, μετά την αποτυχία της συνάντησης με τον πρόεδρο Κλίντον, σκοπεύει να προτείνει διαπραγματεύσεις σφαιρικού χαρακτήρα, που θα λύσουν μονομιάς όλα τα προβλήματα, όπως την ασφάλεια του Ισραήλ, στη δεύτερη και τρίτη φάση που προβλέφθηκαν στο Οσλο. Λέγεται ότι η πρόθεσή τους είναι να μειωθούν οι χρόνοι της ειρηνευτικής διαδικασίας, να έχουμε δηλαδή όχι μία διαδικασία που διαρκεί δυόμισυ χρόνια, αλλά μία διαδικασία που θα πρέπει να τερματισθεί μέσα σε εννέα μήνες. Δεν καταλαβαίνουμε τι είναι πραγματική καλή θέληση και τι είναι προπαγάνδα και ουσιαστική άρνηση της ειρήνης μέσα στην πρόταση αυτή του Ισραηλινού Πρωθυπουργού.
<P>
Γνωρίζουμε, και μας το επιβεβαιώνει τώρα το Συμβούλιο, ότι ο Πρωθυπουργός έρχεται εδώ αυτή την εβδομάδα για να συναντήσει τον Προεδρεύοντα του Συμβουλίου, και γνωρίζουμε επίσης την ύπαρξη μιας επιστολής του Συμβουλίου προς την κυβέρνηση των Ηνωμένων Πολιτειών σχετικά με μία κοινή δράση της Ενωσης και των ΗΠΑ.
<P>
Τι θα προκύψει από όλα αυτά, δεν το ξέρουμε. Από την άποψη αυτή, καλώς έπραξε το Ευρωπαϊκό Κοινοβούλιο να μην προβλέψει προς το παρόν κανένα ψήφισμα. Ομως, το Κοινοβούλιο θα πρέπει να λάβει μία θέση, και ίσως θα πρέπει να το κάνει στην προσεχή σύνοδο των Βρυξελλών, και να εκφρασθεί με έναν τρόπο που να μην επαναλαμβάνει τις παραινέσεις, τις αγωνίες, τις ανησυχίες με τις οποίες έχει πολλές φορές εκφρασθεί τους τελευταίους αυτούς μήνες.
<P>
Εν τω μεταξύ, σημειώνω με ευχαρίστηση ότι το Κοινοβούλιο ενήργησε με πολύ μεγάλη ταχύτητα για την έγκριση αυτής της συμφωνίας σύνδεσης, η οποία αποτελεί χωρίς αμφιβολία μία συμβολή προς την κατεύθυνση της ειρηνευτικής διαδικασίας που περνά σήμερα τόσο δύσκολες στιγμές.

<SPEAKER ID=34 LANGUAGE="IT" NAME="Viola">
Κύριε Πρόεδρε, κκ. συνάδελφοι, η συμφωνία για την οποία συζητάμε αποτελεί σημαντικό σταθμό στις ευρω-παλαιστινιακές σχέσεις και στις σχέσεις γενικά με την Μεσόγειο, και μαρτυρεί την πλήρη συμμετοχή της ΕΕ στον πολιτικό και οικονομικό βίο του παλαιστινιακού κράτους που γεννάται, όπως επίσης τη σταθερή μας επιθυμία να ξεκινήσουμε μαζί με τα ενδιαφερόμενα μέρη την πορεία προς τη σταθεροποίηση της Μέσης Ανατολής Αυτά ισχύουν ακόμη περισσότερο σήμερα, σε μία στιγμή που η αύξηση των εντάσεων και των δυσκολιών κινδυνεύει να διακόψει την πορεία αυτή.
<P>
Εάν από την πλευρά των Παλαιστινίων διαφαίνεται ότι στην περίοδο αυτή υπάρχει η βούληση για μια ευρωπαϊκή παρέμβαση στο πλαίσιο της ειρηνευτικής διαδικασίας, υπάρχουν άλλοι οι οποίοι προσπαθούν να παραμερίσουν την Ευρώπη, θέτοντας φραγμούς στην αξιόλογη εργασία του Πρεσβευτού κ. Μορατίνου και μειώνοντας τη σημασία και την εμβέλεια αυτής της ίδιας της συμφωνίας σύνδεσης.
<P>
Εχει λοιπόν εξαιρετικά μεγάλη σημασία η Ευρώπη, μετά από τη Βαρκελώνη, να δείξει τη δέσμευσή της, στον χώρο αυτό, όχι μόνο από οικονομική αλλά και από πολιτική άποψη. Η αναφορά στη Βαρκελώνη και στην προσεχή Διάσκεψη της Βαλέτας χρειάζεται ειδικά για να συνδεθεί η συμφωνία με τη γενικότερη διαδικασία, που έχει ως στόχο τη δημιουργία μέσα στο 2010 μιας ζώνης ελεύθερων συναλλαγών στον ευρωμεσογειακό χώρο. Πρέπει πράγματι να αναγνωρίσουμε στον Παλαιστινιακό λαό τα δικαιώματα που του εγγυάται το πρόγραμμα MEDA, και η ολοκλήρωση αυτής της συμφωνίας θα αποτελέσει σημαντικό βήμα προς την κατεύθυνση αυτή.
<P>
Είναι επίσης σωστό να δοθεί ένα συγκεκριμένο νομικό πλαίσιο, που είναι απαραίτητο για τις συναλλαγές και τη συνεργασία με τη Λωρίδα της Γάζας και τη Δυτική Οχθη, και αυτό ειδικά για να ενισχυθεί το άνοιγμα και το αμοιβαίο ενδιαφέρον της ΕΕ και όλων των χωρών του Μασρέκ και του Mαγκρέμπ, για τις οποίες η ειρήνη στην περιοχή παραμένει αναμφισβήτητα απαραίτητη προϋπόθεση.
<P>
Η ισχύς της συμφωνίας είναι περισσότερο πολιτική παρά οικονομική, και με την ευκαιρία αυτή πρέπει να υπογραμμισθεί η ιδιαιτερότητα ενός συμφώνου που υπογράφηκε από την ΟΑΠ εξ ονόματος ενός μη ακόμη αναγνωρισμένου κράτους το οποίο αγωνίζεται για να επιβεβαιώσει τα δικά του δικαιώματα ύπαρξης και στο εσωτερικό των ιδεατών του συνόρων.
<P>
Ευχόμαστε μέσα στο 1999 να ολοκληρωθεί μία συμφωνία ευρωμεσογειακής σύνδεσης με ένα παλαιστινιακό κράτος πλήρως σχηματισμένο στα πλαίσια του διεθνούς δικαίου και το οποίο θα έχει ειρηνικές σχέσεις με τις γειτονικές χώρες.

<SPEAKER ID=35 LANGUAGE="IT" NAME="Santini">
Κύριε Πρόεδρε, από τον Οκτώβριο του 1996 μέχρι το Φεβρουάριο του 1997 πρέπει να πω ότι παρατηρήθηκε μια σπάνια, αξιέπαινη και παραδειγματική ταχύτητα για την ολοκλήρωση των σημαντικότατων αυτών διαπραγματεύσεων. Τώρα λοιπόν πρέπει να ευχηθούμε να υπάρξει η ίδια ταχύτητα και αποφασιστικότητα σχετικά με τη ρύθμιση της διεθνούς νομικής θέσης των παλαιστινιακών αρχών έτσι ώστε, κατά την ολοκλήρωση της ενδιάμεσης συμφωνίας που προβλέπεται από τις συμφωνίες του Οσλο, με άλλα λόγια στο τέλος του 1999, να μπορούν οι ίδιες να διαπραγματευθούν έχοντας πλήρη δικαιώματα με όλα τα άλλα κράτη.
<P>
Μεγαλύτερη αξιοπρέπεια, μεγαλύτερη εξουσία ισοδυναμούν και με μεγαλύτερη εσωτερική σταθερότητα, αλλά κυρίως με μεγαλύτερο κύρος στο διεθνή χώρο: αυτά είναι τα αναγκαία στάδια μέσω των οποίων η Παλαιστίνη θα μπορέσει να γίνει ένα πραγματικό έθνος και θα μπορεί συνεπώς να διαπραγματευθεί συμφωνίες διαρκείς και με σφαιρικό χαρακτήρα. Ομως - και αυτό έχει τονισθεί από πολλά μέρη - βασική προϋπόθεση είναι η αποκατάσταση συνθηκών ασφάλειας και βιωσιμότητας για όλους. Αυτό δεν θα είναι δυνατό μέχρις ότου δεν λυθεί το πρόβλημα της εγκατάστασης των ισραηλινών εποίκων στα εδάφη που υπάγονται στην παλαιστινιακή διοίκηση. Αυτές οι «αποικίες» αποτελούν ισάριθμες πυριτιδαποθήκες, και κατά συνέπεια ενδεχόμενες ζώνες κινδύνου όπου ο καθένας, είτε από τη μία είτε από την άλλη μεριά, μπορεί να ανάψει το φυτίλι όταν θα το θεωρεί σκοπιμότερο. Πριν απ' όλα, λοιπόν, ειρήνη, αλλά και ελεύθερη πρόσβαση στους πόρους που έχει η Παλαιστίνη και δεν μπόρεσε να εκμεταλλευθεί μέχρι τώρα επειδή βρίσκονται υπό τον έλεγχο των ισραηλινών: ο νους μας πηγαίνει στη θάλασσα, στο λιμάνι το οποίο ποτέ δεν ήταν σε θέση να έχει ούτε η Γάζα, αν και βρίσκεται μπροστά στα παράθυρα και τις πόρτες των σπιτιών της.
<P>
Ευχόμαστε ώστε από εδώ και πέρα να υπάρχει πρόσβαση και στους φυσικούς πόρους, όμως πριν απ' όλα ευχόμαστε να υπάρξει ένα ξεκίνημα στην οικονομία, ένα γεγονός που ναι μεν πραγματοποιείται με συμφωνίες όπως εκείνη που επικροτούμε σήμερα, αλλά ιδίως με πρωτοβουλίες που πρέπει να ευνοήσουν την παραγωγή. Ημουν και εγώ παρατηρητής, μαζί με άλλους συναδέλφους, με την ευκαιρία των εκλογών, και διαπίστωσα ότι ανάμεσα στις βόμβες και στον φόβο, υπάρχει ένας παλαιστινιακός λαός που οργανώνεται για να ανταποκριθεί στην πρόσκληση αυτή. Αυτός είναι ο λαός που οφείλουμε να βοηθήσουμε, όχι μόνο με οικονομικές και χρηματοδοτικές παρεμβάσεις, αλλά και με οποιαδήποτε μορφή τεχνικής βοήθειας, να τον βοηθήσουμε να γίνη αυτόνομος όχι μόνο πολιτικά, αλλά και οικονομικά.

<SPEAKER ID=36 LANGUAGE="NL" NAME="Bertens">
Ο Προεδρεύων του Συμβουλίου μίλησε στα πλαίσια της αντίληψης που εμείς οι φιλελεύθεροι έχουμε για την κατάσταση στη Μέση Ανατολή και ιδιαίτερα στο Ισραήλ, και δεν είναι να απορεί κανείς για τη φιλελεύθερή του προσέγγιση. Είναι προφανές ότι μία κλιμακούμενη κατάσταση συγκρούσεων έχει αντικαταστήσει τη συμφωνία ειρήνης και την πορεία προς αυτή την ειρήνη. Προφανές είναι, επίσης, ότι η πολιτική εποικισμών της κυβέρνησης του Ισραήλ αποτελεί οπωσδήποτε μία από τις βασικότερες αιτίες αυτής της σύγκρουσης, όσο θεμιτή και αν είναι η δήλωση ότι το καθεστώς της Ιερουσαλήμ θα συζητηθεί μόνο κατά τον τελευταίο γύρο των διαπραγματεύσεων. Το πνεύμα των συμφωνιών του Όσλο είναι ίσως τόσο σημαντικό όσο και το γράμμα τους. Αφορά την οικοδόμηση αμοιβαίας εμπιστοσύνης μεταξύ των μερών. Η προσωρινή συμφωνία σύνδεσης την οποία διαπραγματεύεται η Ευρωπαϊκή Ένωση με τους Παλαιστινίους αποτελεί έναν από τους θεμέλιους λίθους αυτής της πολιτικής εμπιστοσύνης και επιφέρει μεγαλύτερη ισορροπία στη σχέση μας με το Ισραήλ και τους Παλαιστίνιους. Λαμβάνει υπόψιν την κατάσταση που διαμορφώθηκε μετά το Όσλο και δημιουργεί ένα ισχυρό νομικό πλαίσιο για διεύρυνση του εμπορίου και τη συνεργασίας μεταξύ της Ένωσης και των Παλαιστινίων. Το εμπόριο με τους Παλαιστινίους φιλελευθεροποιήθηκε σε μεγάλο βαθμό ήδη κατά το παρελθόν ευτυχώς - ας μη λησμονούμε ότι οι Παλαιστίνιοι θα πρέπει να σημειώσουν περισσότερη ανάπτυξη κυρίως στον οικονομικό τομέα για να δημιουργήσουν καλύτερες προοπτικές για το μέλλον. Συγχρόνως θα μπορούσαμε να επιστήσουμε την προσοχή τους στο γεγονός ότι ο σεβασμός των ανθρωπίνων δικαιωμάτων αποτελεί σημαντικό τμήμα της συμφωνίας. Ελπίζουμε λοιπόν ότι η Ένωση σε συνεργασία με τους Αμερικανούς θα καταβάλει κάθε προσπάθεια για να αποφευχθεί η κλιμάκωση της κατάστασης.

<SPEAKER ID=37 LANGUAGE="FR" NAME="Wurtz">
Κύριε Πρόεδρε, κύριε Πρόεδρε του Συμβουλίου, »όποιος θέλει, μπορεί»: αυτή τη σκέψη μού εμπνέει η σύναψη συμφωνίας μεταξύ της Ευρωπαϊκής Ένωσης και της ΟΑΠ, υπέρ της Παλαιστινιακής Αρχής. Σε χρόνο ρεκόρ μπορέσατε να άρετε τα νομικά εμπόδια και να παραμερίσετε τις διπλωματικές πιέσεις για να καταλήξετε σε κάτι το οποίο μπορεί να θεωρηθεί μια μεγάλη επιτυχημένη πρωτοβουλία διεθνούς πολιτικής της Ευρωπαϊκής Ένωσης.
<P>
Μια μεγάλη πρωτοβουλία, σίγουρα, διότι παρέχει πράγματι στην Παλαιστίνη τη διεθνή αναγνώριση την οποία δικαιούται. Θα είναι όμως απόλυτα επιτυχημένη υπό έναν όρο: να μην σταματήσετε το έργο στη μέση. Το κείμενο της συμφωνίας ορίζει πράγματι ότι στόχος του είναι να υποστηρίξει την οικονομική και κοινωνική ανάπτυξη των παλαιστινιακών εδαφών και να συμβάλει στην οικοδόμηση μιας ζώνης ειρήνης και σταθερότητας στην περιοχή. Κι όμως, οι στόχοι αυτοί δεν είναι δυνατόν να επιτευχθούν, αν δεν πραγματοποιηθούν όλα αυτά άμεσα, για να αναχαιτιστεί αυτή η μεγάλη κρίση δίχως προηγούμενο, της ειρηνευτικής διαδικασίας.
<P>
Λοιπόν, τι πρέπει να γίνει; Εβδομηντατέσσερες χώρες του κινήματος των ανεξαρτήτων μόλις υιοθέτησαν τη θέση που ξέρετε, η οποία είναι μεγάλης πολιτικής εμβέλειας. Και η Ευρώπη; Έχετε στη διάθεσή σας τουλάχιστον ένα μέσο δράσης: είναι η καθαίρεση της ενδιάμεσης εμπορικής συμφωνίας μεταξύ Ευρώπης και Ισραήλ, όσο η κυβέρνηση του Νετανιάχου δεν θα σταματήσει τον εποικισμό στα κατεχόμενα εδάφη της Ανατολικής Ιερουσαλήμ, με άλλα λόγια όσο δεν θα σέβεται τις υπογεγραμμένες συμφωνίες, όπως του το ζήτησαν τα Ηνωμένα Έθνη σχεδόν ομόφωνα.
<P>
Η αποφασιστική πολιτική αυτή ενέργεια κάθε άλλο παρά στρέφεται εναντίον του Ισραήλ κατά τη γνώμη μας, πρόκειται για μια πράξη αλληλεγγύης απέναντι σ'εκείνες κι εκείνους που με κουράγιο κινητοποιούνται στο ίδιο το Ισραήλ, όπως εκείνες οι δεκάδες χιλιάδες γυναίκες και άντρες στους δρόμους του Τελ Αβίβ που μόλις έδωσαν στον κόσμο μια εικόνα αξιοπρέπειας, ειρήνης και υπευθυνότητας της χώρας τους, με μοναδικό στόχο που είναι και δικός μας: τη διάσωση της ειρήνης.

<SPEAKER ID=38 NAME="Gahrton">
(SV ) Κύριε Πρόεδρε, στο τελευταίο τεύχος του Journal of Palestine Studies ο Αμερικανός ερευνητής William Quant λέει ότι αν το Ισραήλ συνάψει σήμερα ειρήνη στη βάση της λύσης δύο κρατών τότε θα έχει κερδίσει όλα όσα επεδίωκε πριν το 1967.
<P>
Γιατί δεν συνάπτει τότε ειρήνη; 59 % των Ισραηλινών πιστεύουν ότι μπορεί να γίνει πόλεμος. Ταυτόχρονα το 51 % των Ισραηλινών λέει ότι αποδέχεται μία λύση δύο κρατών. Γιατί δεν ακολουθεί ο κ. Νετανιάχου την λαϊκή θέληση στην ίδια του την χώρα; Πιστεύω ότι πρέπει να θυμόμαστε ότι ο κ. Νετανιάχου εκπροσωπεί ένα ιδιαίτερο προσανατολισμό του σιωνισμού, τον αναθεωρητικό σιωνισμό που θεωρεί ότι στο «Ισραήλ του δικαίου» ανήκει όχι μόνο η Γάζα και η Δυτική Όχθη αλλά επίσης και το Βασίλειο της Ιορδανίας. Ο κος Νετανιάχου δέχεται τρομακτική πίεση από τους δικούς του οπαδούς. Η ζωή του είναι απλούστατα εκτεθειμένη σε θανάσιμο κίνδυνο, κάτι που κατέδειξε η δολοφονία του Ράμπιν. Αν τότε πραγματικά θέλουμε να συνάψει ο κ. Νετανιάχου ειρήνη, πρέπει να δεχθεί μία αντίθετη πίεση, μια πολύ ισχυρή αντίθετη πίεση. Ο ένας τρόπος αντίθετης πίεσης είναι η βοήθεια που παρέχεται στους Παλαιστινίους.
<P>
Είναι καλό ότι η συμφωνία σύνδεσης έχει τώρα επιτευχθεί. θα μπορούσε να ήταν ακόμη καλύτερα και θα μπορούσαν να έχουν γίνει πολύ περισσότερα. Αλλά ένα μέρος μιας τέτοιας πίεσης είναι τα σαφή μηνύματα ότι η ΕΕ και η παγκόσμια κοινότητα προϋποθέτει ότι ένα μέρος της τελικής λύσης θα πρέπει να είναι ένα Παλαιστινιακό κράτος. Αναρωτιέμαι όμως αν δεν πρέπει να πάμε ακόμη παραπέρα, αν δεν πρέπει επίσης να καταστήσουμε σαφές, με διάφορους τρόπους στον κ. Νετανιάχου ότι έχει περισσότερα να χάσει υπονομεύοντας την ειρήνη από το να συνεχίσει να ονειρεύεται το «Μεγάλο Ισραήλ». Δεν θέλω να μπώ σε λεπτομέρειες εδώ, αλλά νομίζω ότι το Συμβούλιο πρέπει πραγματικά να συλλογιστεί πως θα ασκήσει μια αντίθετη πίεση στον κο Νετανιάχου που θα έχει ως αποτέλεσμα να καταννοήσει ότι πρέπει να αδράξει τώρα την ευκαιρία για να γίνει ειρήνη. Διότι συνηθίζεται να γίνεται ένας μεγάλος πόλεμος στην Μέση Ανατολή κάθε 8 χρόνια. Εν τοιαύτη περιπτώσει η επόμενη φορά θα είναι το 1998, κάτι που ελπίζω ότι με κοινές δυνάμεις θα μπορέσουμε να παρεμποδίσουμε.

<SPEAKER ID=39 LANGUAGE="FR" NAME="Pradier">
Κύριε Πρόεδρε, αυτή τη στιγμή που η ειρηνευτική διαδικασία βρίσκεται σε κρίσιμη κατάσταση, θύμα προμελετημένων επιθέσεων και διαφόρων προκλήσεων, δεν θα υπενθυμίσουμε εδώ το άνοιγμα ενός τούνελ στην αραβική χώρα, τους επαναλειπτικούς αποκλεισμούς που εμποδίζουν την κυκλοφορία όλου του πληθυσμού, την εγκατάσταση νέων εξτρεμιστικών εποίκων, τις ομαδικές τιμωρίες, τους νεκρούς που προκάλεσαν οι απόπειρες δολοφονίας και την καταστολή.
<P>
Μετά δύο χρόνια σειρών διαπραγματεύσεων, ενώ η Παλαιστινιακή Αρχή ελέγχει ακριβώς το 7 % του στρατιωτικά κατεχόμενου εδάφους από το Ισραήλ, εμείς πρέπει να δείξουμε την αλληλεγγύη μας απέναντι στο λαό της Παλαιστίνης, όπως και προς τους εκατοντάδες χιλιάδες Ισραηλινούς ένθερμους οπαδούς της ειρήνης, οι οποίοι σέβονται τους Αραβες γείτονές τους.
<P>
Η συμφωνία αυτή που προτείνεται σήμερα, είναι ένας παράγοντας σταθεροποίησης ολόκληρης της περιοχής. Η πολιτική της εμβέλεια είναι βέβαια πιο σημαντική από την οικονομική και χρηματοδοτική της όψη. Η Ένωση πρέπει να είναι παρούσα επιτόπου, την ίδια στιγμή που η αμερικανική κυβέρνηση, η οποία παρόλο που είχε εμπλακεί στην υπόθεση αυτή, και ήταν τόσο ενεργητική και κάποτε τόσο αποτελεσματική, φαίνεται ότι δυσκολεύεται σήμερα να περιορίσει τη ζέση ενός πρωθυπουργού που υποδαυλίζει την ταραχή. Ως εκ τούτου, η Ευρωπαϊκή Ένωση πρέπει να δείξει την αποφασιστικότητά της, και να προωθήσει την ειρήνη και τη δικαιοσύνη.

<SPEAKER ID=40 LANGUAGE="NL" NAME="Van der Waal">
Κύριε Πρόεδρε, η πρακτική σημασία της παρούσας συμφωνίας με την Οργάνωση για την Απελευθέρωση της Παλαιστίνης δεν είναι ιδιαίτερα σημαντική όσον αφορά τις υφιστάμενες εμπορικές σχέσεις μεταξύ της Ευρωπαϊκής Ένωσης και της Δυτικής Όχθης του Ιορδάνη. Μέσω προηγούμενων μέτρων το εμπόριο μεταξύ της Ευρωπαϊκής Ένωσης και των αυτόνομων παλαιστινιακών περιοχών έχει ήδη φιλελευθεροποιηθεί σε μεγάλο βαθμό. Πολλοί βεβαίως τόνισαν ότι η σημασία της συμφωνίας είναι πρώτα απ' όλα πολιτική. Η βελτίωση των οικονομικών και κοινωνικών συνθηκών του παλαιστινιακού λαού μπορεί να έχει θετικές συνέπειες για την όλη ειρηνευτική διαδικασία.
<P>
Ένα άλλο σημαντικό σημείο από πολιτικής άποψης αφορά το γεγονός ότι η ΟΑΠ και η Παλαιστινιακή Αρχή δεσμεύονται από τη συμφωνία να εξασφαλίσουν το σεβασμό των θεμελιωδών ανθρωπίνων δικαιωμάτων, κάτι καθόλου ασήμαντο στα πλαίσια της ειρηνευτικής διαδικασίας. Χρειάζεται να καλυφθούν, ωστόσο, και άλλες προϋποθέσεις για να ξεκινήσει πάλι η ειρηνευτική διαδικασία.
<P>
Εκ μέρους της παλαιστινιακής διοίκησης θα πρέπει να καταβληθεί κάθε προσπάθεια για να μπει ένα τέλος στις φρικιαστικές δολοφονικές επιθέσεις στο Ισραήλ.
<P>
Η ισραηλινή πλευρά μετέφερε την προηγούμενη εβδομάδα μέσω του Πρωθυπουργού Netanyahu πρόταση προς τον Πρόεδρο Κλίντον για επίτευξη οριστικών συμφωνιών με επίσπευση των διαπραγματεύσεων εντός εξαμήνου σχετικά με το καθεστώς των αυτόνομων παλαιστινιακών περιοχών. Είναι δύσκολο τη στιγμή αυτή να κρίνουμε κατά πόσο κάτι τέτοιο είναι εφικτό. Σε κάθε περίπτωση, η αμερικανική κυβέρνηση θα πρέπει να εξακολουθήσει να παίζει ένα δραστήριο διαμεσολαβητικό ρόλο στην όλη διαδικασία. Στα πλαίσια αυτά δεν μπορούμε να περιμένουμε τίποτε από την άσκηση πιέσεων.
<P>
Εμείς μπορούμε να συμφωνήσουμε με την παρούσα συμφωνία μεταξύ της Ένωσης και της ΟΑΠ με την ελπίδα ότι θα συνεισφέρει στην οικονομική ανάπτυξη των παλαιστινιακών περιοχών και ότι θα αποτελέσει κίνητρο για την παλαιστινιακή διοίκηση προς επίτευξη ασφαλούς και οριστικού ειρηνικού διακανονισμού των διαφορών με το Ισραήλ.

<SPEAKER ID=41 LANGUAGE="DE" NAME="Linser">
Κύριε Πρόεδρε, αξιότιμοι αγαπητοί κυρίες και κύριοι συνάδελφοι, εμείς, το Kόμμα της Eλευθερίας, επιδοκιμάζουμε, στην προκειμένη συμφωνία με την OAΠ, την εδραίωση και εμβάθυνση της πολιτικής συνεργασίας, ειδικά ενόψει της ενίσχυσης της δημοκρατίας και του σεβασμού των ανθρωπίνων δικαιωμάτων, για την εξασφάλιση της ειρήνης και της σταθερότητας σ' αυτή τη συγκλονιζόμενη από κρίσεις περιοχή. Σχετικά μ' αυτή, επιδοκιμάζουμε και το ότι περιλαμβάνει μια ρήτρα δημοκρατίας, που επιτρέπει την αναστολή της συμφωνίας, σε περίπτωση σοβαρών παραβιάσεων των ανθρωπίνων δικαιωμάτων.
<P>
Ωστόσο, απορρίπτουμε μια πρόσθετη εισαγωγή γεωργικών προϊόντων στην EE, επειδή, με το παρόν πλεόνασμα της γεωργικής παραγωγής στην ευρωπαϊκή αγορά, η εισαγωγή και άλλων γεωργικών προϊόντων θα επιδείνωνε την κατάσταση των γεωργικών εκμεταλλεύσεων και θα μπορούσε να έχει σαν αποτέλεσμα μια περαιτέρω πτώση τιμών.
<P>
Eπειδή εμείς, από το Kόμμα της Eλευθερίας, τασσόμασταν ανέκαθεν κατά της μεταφοράς ζώντων ζώων, ιδιαίτερα σε χώρες που βρίσκονται μακράν των ορίων της EE, λόγω των ανυπόφορων βασάνων για τα ζώα, θεωρούμε καθήκον μας να ζητήσουμε τη διαγραφή αυτής της περικοπής από την πρόταση της Eπιτροπής, η οποία δυστυχώς δε σχολιάζεται στην έκθεση του συναδέλφου Aλαβάνου.

<SPEAKER ID=42 LANGUAGE="FR" NAME="Caudron">
Κύριε Πρόεδρε, αγαπητοί συνάδελφοι, καθένας μας αναγνωρίζει και ανησυχεί, όπως ειπώθηκε το πρωί, τη δύσκολη, επικίνδυνη, καυτή κατάσταση στη Μέση Ανατολή, στο Ισραήλ και τα παλαιστινιακά εδάφη. Είναι άραγε αναγκαίο να υπενθυμίσουμε ότι τα αίτια βρίσκονται στο πρόγραμμα των ισραηλινών κυβερνητικών κομμάτων, στο πρόσωπο και τις ιδέες του Νετανιάχου, στην επανάληψη του εποικισμού, όπως επίσης και στις εκκλήσεις βίας ορισμένων παλαιστινιακών οργανώσεων, στις θανατηφόρες τρομοκρατικές ενέργειες και στις απόπειρες δολοφονίας, χωρίς να ξεχνάμε ορισμένες δηλώσεις της Παλαιστινιακής Αρχής; Δεν είμαι σίγουρος ότι αυτό είναι αναγκαίο, ούτε χρήσιμο, ούτε καν θετικό για την επανάληψη της ειρηνευτικής διαδικασίας, που μια μεγάλη πλειοψηφία του ισραηλινού πληθυσμού επιθυμεί και που πολλοί Παλαιστίνιοι υποστηρίζουν ακόμη, παρ' όλα αυτά.
<P>
Για το λόγο αυτό είναι απαραίτητη μια διεθνής δράση σε συνεργασία των Ηνωμένων Πολιτειών και της Ευρωπαϊκής Ένωσης, ο δε εν ενεργεία πρόεδρος του Συμβουλίου, υπενθύμισε τους τρόπους εφαρμογής του κανονισού. Και θα ήθελα, σ'αυτό το στάδιο να συγχαρώ τον κ. Moratinos, τον Ευρωπαίο μας απεσταλμένο, για την ποιότητα της δράσης και του έργου του, όπως και για την μαχητικότητά του. Γι αυτό και παρ' όλο που οι συμφωνίες του Όσλο ούτε τις επιτρέπουν ούτε τις απαγορεύουν, θα πρέπει να σταματήσει η δημιουργία νέων αποικιών, όχι μόνο γιατί είναι παράγων έντασης και παγώματος της διαδικασίας βραχυπρόθεσμα, αλλά κυρίως γιατί θα είναι πολύ δύσκολος ο χειρισμός μακροπρόθεσμα από οποιαδήποτε κυβέρνηση.
<P>
Αλλά και κυρίως η τρομοκρατία, οι εκκλήσεις για τρομοκρατία και όλες οι ιδέες που συνεπάγονται θα πρέπει να καταγγελθούν, να καταπολεμηθούν και να καταδιωχθούν. Τίποτα δεν δικαιολογεί την τροπμοκρατία. Δεν υπάρχει κανένας συμβιβασμός πάνω στο θέμα αυτό. Ποιος στην Ευρώπη, την Ισπανία, τη Γαλλία, τη Μεγάλη Βρεταννία, στην Ιρλανδία, για να μιλήσω μόνο για λίγες χώρες, θα τολμούσε να πει το αντίθετο;
<P>
Παράλληλα, η οικονομική συνεργασία θα πρέπει να συνεχιστεί ολοκληρωτικά με το Ισραήλ και οπωσδήποτε να επιταχυνθεί με την Παλαιστινιακή Αρχή. Για το λόγο αυτό, ως πρόεδρος της αντιπροσωπείας ΕυρώπηςΙσραήλ, υποστηρίζω με όλες μου τις δυνάμεις τη ευρωμεσογειακή ενδιάμεση συμφωνία με την ΟΑΠ, όπως υποστήριξα τις συμφωνίες με το Ισραήλ και όπως μάχομαι επίσης για να είναι πλήρως αποτελεσματικές, πλούσιες σε δράση και σε συγκεκριμένα αποτελέσματα. Χωρίς αυτές τις συμφωνίες, η ίδια η ιδέα της ειρήνης μέσω της συνεργασίας και του συνεταιρισμού δεν θα είχε λόγο ύπαρξης.
<P>
Καλώ όλους να σκεφτούν αυτό το τελευταίο σημείο. Οι προσεχείς μέρες θα είναι κρίσιμες. Ας κερδίσει ο κοινός νους και μαζί η ειρήνη που είναι απόλυτα αναγκαία για όλες τις χώρες της μεσογειακής λεκάνης.

<SPEAKER ID=43 LANGUAGE="ES" NAME="De Esteban Martin">
Κύριε Πρόεδρε, αξιότιμοι κύριοι βουλευτές, σήμερα, δυστυχώς, ενώ συζητάμε σε αυτό το Κοινοβούλιο την Ευρωμεσογειακή Συμφωνία Σύνδεσης μεταξύ της Ευρωπαϊκής Κοινότητας και της ΟΑΠ, η κατάσταση σε εκείνη την περιοχή έχει επιδεινωθεί σημαντικά και η ειρηνευτική διαδικασία κινδυνεύει. Περισσότερο από ποτέ, η Ένωση οφείλει να δώσει μια διπλωματική ώθηση που να καταστήσει δυνατή την πρόοδο των διαπραγματεύσεων για την επίτευξη της ειρήνης, αναλαμβάνοντας τον πρωταγωνιστικό ρόλο που της αντιστοιχεί. Όπως έχουμε υπενθυμίσει επανειλημμένως σε αυτό το Κοινοβούλιο, δεν αρκεί η οικονομία από μόνο της για την ανοικοδόμηση της ισορροπίας στην περιοχή: η οικονομική συνεργασία πρέπει επίσης να συνοδεύεται από πολιτικές πρωτοβουλίες. Γι' αυτό, υποδεχόμαστε με ικανοποίηση το ότι ο βασικός στόχος της ενδιάμεσης Συμφωνίας συνίσταται στο να προσφέρει ένα κατάλληλο πλαίσιο για έναν συνολικό διάλογο που θα επιτρέψει την ανάπτυξη στενών σχέσεων μεταξύ των πλευρών, καθώς και την προοδευτική και αμοιβαία ελευθέρωση των εμπορικών συναλλαγών, στηρίζοντας την οικονομική και κοινωνική ανάπτυξη των παλαιστινιακών εδαφών.
<P>
Η ικανοποίηση αυτή επεκτείνεται επίσης και στη συμπληρωματική Συμφωνία η οποία, με τη μορφή μιας κοινής δήλωσης σχετικά με τον πολιτικό διάλογο, προτείνει την ενίσχυση των σχέσεων μεταξύ των πλευρών μέσω ενός περιοδικού συντονισμού σχετικά με τα θέματα κοινού ενδιαφέροντος, όπως η ειρήνη, η ασφάλεια, η δημοκρατία και τα ανθρώπινα δικαιώματα.
<P>
Όλες όμως αυτές οι θετικές πτυχές, αξιότιμοι κύριοι βουλευτές, όπως είπα και προηγουμένως, κινδυνεύουν από το πάγωμα της ειρηνευτικής διαδικασίας. Η ασφάλεια, η ειρήνη και η σταθερότητα στην περιοχή αποτελούν ένα αγαθό κοινό για όλους, το οποίο πρέπει να δεσμευτούμε, σε αυτό το Κοινοβούλιο, να ενισχύσουμε και να ενδυναμώσουμε. Γι' αυτό και από αυτό το βήμα, απευθύνω επίσημη έκκληση στη διεθνή κοινότητα να ενισχύσει το διάλογο με τις πλευρές ώστε να αποκατασταθεί το πνεύμα του Όσλο και να απαιτηθεί η τήρησή του, κάτι που συνεπιφέρει το σταμάτημα των εβραϊκών οικισμών στην Ανατολική Ιερουσαλήμ και, από πλευράς της Παλαιστινιακής Αρχής, τη δέσμευση να διασφαλιστεί η ασφάλεια στην περιοχή, με τον έλεγχο των εξτρεμιστικών κινήσεων και εκδηλώσεων ομάδων που έχουν βρει πρόσφορο έδαφος για να κλονίσουν ακόμη περισσότερο την ειρηνευτική διαδικασία.
<P>
Αξιότιμοι κύριοι βουλευτές, ολοκληρώνω. Ας μην επιτρέψουμε αυτό που λέμε στην Ισπανία, »από το ταραγμένο ποτάμι, επωφελούνται οι ψαράδες». Και είναι ακριβώς αυτοί οι «ψαράδες» που επωφελούνται από τη μη τήρηση των ειρηνευτικών συμφωνιών.

<SPEAKER ID=44 LANGUAGE="NL" NAME="Van Bladel">
Πρόεδρε, η συζήτηση για την ενδιάμεση συμφωνία σύνδεσης με την Παλαιστινιακή Αρχή ολοκληρώθηκε με ασυνήθιστα ταχύ ρυθμό, έτσι ώστε δεν ακολουθήθηκε η δέουσα διαδικασία σε όλα τα στάδιά της. Για παράδειγμα, μία σημαντική γνωμοδότηση της Επιτροπής Εξωτερικών Οικονομικών Σχέσεων δεν συζητήθηκε εγκαίρως από την Επιτροπή Εξωτερικών Σχέσεων, κάτι πολύ λυπηρό. Ωστόσο αυτό δεν επηρεάζει τη νέα κατάσταση για τους Παλαιστίνιους, οι οποίοι τώρα δικαιούνται ενισχύσεων από τους πόρους του MEDA. Αυτό σημαίνει περισσότερες ευκαιρίες για ανάπτυξη στις παλαιστινιακές περιοχές, καθώς επίσης και περισσότερο διάλογο μεταξύ Ευρωπαϊκής Ένωσης και Παλαιστινιακής Αρχής.
<P>
Πρόκειται για μία ενδιάμεση συμφωνία, πράγμα που σημαίνει ότι δεν μπορεί να αποτελέσει αντικείμενο ενός πραγματικά ολοκληρωμένου πολιτικού διαλόγου, αλλά σίγουρα είναι μία συμφωνία η οποία μπορεί να προωθήσει την κοινωνικοοικονομική ανάπτυξη ολόκληρης της περιοχής και επομένως μπορεί να συνεισφέρει στη σταθερότητα και στην πρόοδο της ειρηνευτικής διαδικασίας. Βρισκόμαστε στις παραμονές της διάσκεψης της Μάλτας και θέλουμε να δούμε μια επαναβεβαίωση της πρωτοβουλίας της Βαρκελώνης. Θα εκτιμήσουμε τι έγινε καλά και τι όχι, καθώς επιθυμούμε να σημειωθεί πρόοδος στον τομέα της ασφάλειας, της δημοσιονομικής-οικονομικής καθώς και της κοινωνικής-πολιτιστικής πολιτικής.
<P>
Σ'αυτή τη διάσκεψη της Μάλτας η Παλαιστινιακή Αρχή συμμετέχει τώρα ως ένας σοβαρότερος εταίρος της Ευρωπαϊκής Ένωσης, κάτι που αποτελεί την καλύτερη θέση στην οποία βρέθηκε ποτέ στην ιστορία της. Χαίρομαι πραγματικά που σήμερα έχουμε την ευκαιρία να συζητήσουμε εγκαίρως πριν από την Μάλτα την έκθεση του κ. Αλαβάνου. Γνωρίζουμε όλοι μας ότι στην περιοχή σημειώνονται εξαιρετικά ταραγμένες και κάποτε αρνητικές εξελίξεις τη στιγμή αυτή, αλλά ελπίζουμε ότι η συμφωνία αυτή θα συνεισφέρει τελικά σε μια θετική εξέλιξη στη Μέση Ανατολή.

<SPEAKER ID=45 LANGUAGE="ES" NAME="Carnero Gonzαlez">
Κύριε Πρόεδρε, η ειρήνη στη Μέση Ανατολή θα επιτευχθεί μόνο με τη σωστή εφαρμογή, στο χρόνο, τον τύπο και την ουσία, της Συμφωνίας του Όσλο. Η εφαρμογή αυτή παρακωλύεται αυτήν τη στιγμή από την απαράδεκτη πολιτική του κ. Νετανιάχου, της οποίας το τελευταίο επεισόδιο υπήρξε η έναρξη της οικοδόμησης ενός νέου οικισμού στην Ανατολική Ιερουσαλήμ, παραβιάζοντας όλους τους κανόνες του διεθνούς Δικαίου.
<P>
Η Ευρωπαϊκή Ένωση οφείλει να διαδραματίσει ενεργό και αυτόνομο ρόλο στην υποστήριξη της ειρηνευτικής διαδικασίας. Γι' αυτό, υποστηρίζουμε τόσο τη θέση σε ισχύ της Συμφωνίας με την Οργάνωση για την Απελευθέρωση της Παλαιστίνης, υπέρ της Εθνικής Παλαιστινιακής Αρχής, όσο και τα διαβήματα του ειδικού απεσταλμένου της Ευρωπαϊκής Ένωσης στην περιοχή, Δον Miguel Αngel Moratinos, συμπεριλαμβανομένης και της πρότασης κώδικα δεοντολογίας για τις πλευρές. Αυτό όμως δεν αρκεί. Η Ένωση θα έπρεπε να πιέσει σταθερά την Κυβέρνηση του Τελ Αβίβ, με όλα τα μέσα που διαθέτει, ώστε αυτή να τηρήσει τα συμπεφωνημένα. Και πιστεύω ότι θα έπρεπε να εξεταστεί η αναστολή της ενδιάμεσης Συμφωνίας Ευρωπαϊκής Ένωσης - Ισραήλ. Επίσης, θεωρώ ότι η Ένωση θα έπρεπε να προτείνει στις Ηνωμένες Πολιτείες, στο πρόσωπο του κ. Κλίντον, να ενεργήσουν με μια παρόμοια απόφαση, συμπεριλαμβάνοντας αυτήν την πρόταση στο πλαίσιο της διατλαντικής σχέσης.

<SPEAKER ID=46 LANGUAGE="ES" NAME="Barσn Crespo">
Κύριε Πρόεδρε, τις παραμονές της συνάντησης της Μάλτας η ειρηνευτική διαδικασία βρίσκεται τραυματισμένη, και ας ελπίσουμε ότι δεν είναι ετοιμοθάνατη. Αυτό που είναι σαφές, είναι ότι από την κατάσταση αυτή εξαρτάται αποφασιστικά η έκβαση της συνάντηση της Βαλέτας, διότι δεν πρέπει να ξεχνάμε ότι οι Ευρωμεσογειακές Συμφωνίες αποτελούν την πρώτη προσφορά ώστε το Ισραήλ να μπορέσει να βγει από την κατάσταση του θύλακα στην οποία ζει από την ίδρυσή του.
<P>
Θα ήθελα να πω δύο πράγματα. Το πρώτο, σε σχέση με τη δήλωση της Προεδρίας του Συμβουλίου, την οποία θα πρέπει να υποδεχθούμε με ικανοποίηση κυρίως αφού προέρχεται από την Προεδρία από την οποία προέρχεται -δεν ξέχασα το ρόλο που διαδραμάτισε η Ολλανδία όταν το Ισραήλ και η Ισπανία ξεπέρασαν μια διαφορά άνω των 500 χρόνων. Πιστεύω ότι η δήλωση ήταν πολύ σαφής, και εφόσον πάντοτε παραπονούμεθα σχετικά με την εξωτερική πολιτική, για μια φορά θα πρέπει να χειροκροτήσουμε τα όσα δηλώνει το Συμβούλιο, όταν λέει ότι αυτά που συμβαίνουν είναι αντίθετα με τις δηλώσεις του ΟΗΕ και ότι η πολιτική εποικισμού αντιτίθεται όχι μόνο στις Συμφωνίες του Όσλο αλλά και στις δηλώσεις του ΟΗΕ, απορρίπτει σαφώς τους εποικισμούς, το επαναλαμβάνει και εκφράζει την αντίθεσή του προς την τρομοκρατία.
<P>
Θα προσθέσω επίσης ότι δεν μπορούμε να παραμένουμε απαθείς μπροστά σε μια πολιτική που μπορεί να οδηγήσει έναν ολόκληρο λαό στην απόγνωση και να καταργήσει την ηγεσία του. Και θα επισημάνω ότι αυτήν τη στιγμή πιστεύω ότι είναι απαραίτητο να επανεπιβεβαιώσουμε τη δέσμευσή μας απέναντι στην ειρηνευτική διαδικασία και να επιβεβαιώσουμε τον συμπληρωματικό και παράλληλο με των Ηνωμένων Πολιτειών ρόλο μας, γνωρίζοντας ότι οι διαπραγματεύσεις θα πρέπει πάντοτε να διεξάγονται μεταξύ Ισραηλινών και Παλαιστινίων, όπως συνέβη και στο παρελθόν και όπως συνέβη επίσης και με προηγούμενες ειρηνευτικές διαδικασίες -αναφέρομαι, για παράδειγμα, στο Καμπ Ντέιβιντ, όπου ο προκάτοχος του κ. Νετανιάχου, ως ηγέτης του Λικούντ, έκανε το βήμα σε σχέση με την Αίγυπτο. Και είναι πολύ σημαντικό να αποκατασταθεί το κλίμα εμπιστοσύνης και να υιοθετηθεί ένας κώδικας δεοντολογίας όπως εκείνος που προσπαθεί να επιτύχει ο Πρεσβευτής Moratinos.
<P>
Πρέπει να ευνοηθεί αυτή η διαδικασία διαλόγου, και είναι απαράδεκτο μια διαδικασία που βρίσκεται στη γραμμή των αποφάσεων του ΟΗΕ, της Διάσκεψης της Βαρκελώνης, της Συμφωνίας του Όσλο και των όσων επήλθαν στη συνέχεια -και εδώ βρίσκεται η Συμφωνία μας με την Παλαιστινιακή Αρχή- να χαθεί μέσα σε 6 μήνες, διαλύοντας επιπλέον την εμπιστοσύνη, και να οδηγήσει στη δημιουργία ενός «Μπαντουστάν».
<P>
Και κατ' αυτήν την έννοια, πιστεύω ότι η Συμφωνία μας, που επικρίθηκε από το Ισραήλ, ανοίγει τη δυνατότητα να πραγματοποιηθούν συγκεκριμένα βήματα. Κατά την άποψή μου, το να χαρακτηριστούν, για παράδειγμα, ο λιμένας της Γάζας και το αεροδρόμιο της Γάζας ασφαλείς διάδρομοι, είναι κάτι σημαντικό και εδώ το Ισραήλ θα μπορούσε να δώσει ένα θετικό σημάδι. Στην αντίθετη περίπτωση, θα βρεθούμε υποχρεωμένοι να λάβουμε σοβαρότερες αποφάσεις όσον αφορά τις εμπορικές μας σχέσεις με το Ισραήλ.

<SPEAKER ID=47 NAME="Δημητρακόπουλος">
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, αγαπητοί συνάδελφοι, έχουμε τέσσερα ζητήματα μπροστά μας σ'αυτή την γρήγορη αλλά πάντως αναγκαία συζήτηση που διεξάγουμε.
<P>
Το πρώτο ζήτημα είναι η νέα συμφωνία Ευρωπαϊκής 'Ενωσης - Παλαιστινιακής Αρχής. Αφού συγχαρώ τον κ. Αλαβάνο για την εργασία του και για την πρότασή του, θα υπογραμμίσω και εγώ ότι είναι ένα θετικό απαραίτητο βήμα και για τις σχέσεις της Ευρωπαϊκής 'Ενωσης με την Παλαιστινιακή Αρχή, αλλά και για το σύνολο της ειρηνευτικής διαδικασίας και της ευρωμεσογειακής συνεργασίας. Συνεπώς, την υποστηρίζω.
<P>
Το δεύτερο ζήτημα είναι η ειρηνευτική διαδικασία. Δεν νομίζω ότι χρειάζεται να επαναλάβω αυτό που όλοι γνωρίζετε και που έχει να κάνει με τα τελευταία γεγονότα. 'Ομως, είναι απαραίτητο και είναι υποχρέωση της Ευρωπαϊκής 'Ενωσης να κάνει ό, τι είναι δυνατόν έτσι ώστε η ειρηνευτική διαδικασία να διασωθεί. Και χαίρομαι πάρα πολύ για τα όσα είπε σήμερα εδώ ο Προεδρεύων του Συμβουλίου.
<P>
Το τρίτο ζήτημα είναι ο συντονισμός των εμπλεκομένων μερών Ευρώπη - Ηνωμένες Πολιτείες, και είναι γεγονός ότι ίσως οι Ηνωμένες Πολιτείες, λόγω ακριβώς του ότι είναι ένα κράτος και έχει μία εξωτερική πολιτική να έχουν ένα πλεονέκτημα. 'Ομως και η Ευρώπη μπορεί να κάνει πολλά. 'Εχουμε ήδη τον ειδικό απεσταλμένο, τον κ. Moratinos, ο οποίος κάνει μία εξαίρετη εργασία. Πρέπει όμως να τον βοηθήσουμε και άλλο, να του δώσουμε μέσα, να του δώσουμε πολιτική κάλυψη, ώστε να μπορεί να φέρει την εργασία του σε πέρας.
<P>
Και το τέταρτο και τελευταίο ζήτημα, η συζήτηση αυτή γίνεται μία μόλις εβδομάδα πριν από τη Βαρκελώνη ΙΙ, που θα γίνει στη Μάλτα. Η Διάσκεψη Βαρκελώνη ΙΙ είναι μία νέα ευκαιρία ώστε η Ευρώπη να μπορέσει να θέσει ένα νέο πλαίσιο, το οποίο να έχει ως βάση του τα μέτρα οικοδόμησης εμπιστοσύνης στην περιοχή σαν πρώτη προϋπόθεση για να διασωθεί ό, τι λίγο έχει δυστυχώς απομείνει από την ειρηνευτική διαδικασία.

<SPEAKER ID=48 NAME="Marνn">
Κύριε Πρόεδρε, αξιότιμοι κύριοι βουλευτές, πρόκειται να είμαι σύντομος, γιατί σε τελική ανάλυση, όσον αφορά τη Συμφωνία της Ευρωπαϊκής Ένωσης με την Εθνική Παλαιστινιακή Αρχή και την κατάσταση που έχει δημιουργηθεί σε σχέση με την ειρηνευτική διαδικασία στη Μέση Ανατολή, η Ευρωπαϊκή Επιτροπή προσυπογράφει στο σύνολό της την παρουσίαση που έκανε ο Υπουργός κ. Patijn, και λίγα έχουμε να προσθέσουμε. Κατά συνέπεια, αν μου επιτρέπετε, θα απαντήσω σε ορισμένες παρεμβάσεις με σκοπό να διευκρινίσω την άποψη της Επιτροπής όσον αφορά τη Συμφωνία με την Παλαιστίνη, την κατάσταση στη Μέση Ανατολή, και τη συνάντηση της επόμενης εβδομάδας -Τρίτη και Τετάρτη στη Βαλέτα, Μάλτα- για την Ευρωμεσογειακή Διάσκεψη.
<P>
Κατ' αρχήν, η Συμφωνία με την Εθνική Παλαιστινιακή Αρχή είναι μια Συμφωνία η οποία, ανεξάρτητα από το περιεχόμενό της, που είναι περιορισμένο δεδομένης της σημερινής κατάστασης της παλαιστινιακής οικονομίας, έχει μεγάλη πολιτική σημασία. Διότι, τελικά, από τη στιγμή που οι Παλαιστίνιοι παρευρέθηκαν στη Διάσκεψη της Βαρκελώνης και προσυπέγραψαν τη διαδικασία της Βαρκελώνης, ήταν απαραίτητο, όπως πολύ σωστά επισημαίνετε στην έκθεσή σας, κ. Αλαβάνο, να απαντήσουμε -και αυτό είναι το πολιτικό ενδιαφέρον της υπόθεσης- τοποθετώντας την Εθνική Παλαιστινιακή Αρχή στο ίδιο επίπεδο θεσμικών, οικονομικών, χρηματοδοτικών σχέσεων και σχέσεων συνεργασίας με τις υπόλοιπες χώρες της Μεσογείου.
<P>
Για να το πούμε με άλλα λόγια, από την άποψη της νομικής διατύπωσης, αυτή η Συμφωνία δεν είναι η ίδια με τη Συμφωνία με το Ισραήλ, την Τυνησία, το Μαρόκο, την Ιορδανία και την Αίγυπτο. Ωστόσο όμως, από την άποψη του περιεχομένου της και της μελλοντικής της προοπτικής, είναι προφανές ότι είναι ακριβώς όμοια. Κάποια μέρα, ίσως όταν πάψω να είμαι Επίτροπος, θα μπορέσω να σας διηγηθώ τα κάθε είδους εμπόδια και πιέσεις που χρειάστηκε να υπερπηδήσουμε προκειμένου να μπορέσουμε να συνάψουμε αυτήν τη Συμφωνία. Τελικά όμως είναι θετικό ότι την υπέγραψε το Συμβούλιο Υπουργών και είναι επίσης θετικό ότι το Ευρωπαϊκό Κοινοβούλιο δηλώνει ομόφωνα υπέρ της.
<P>
Δεύτερο σχόλιο, σχετικά με την κατάσταση στη Μέση Ανατολή. Την κατάσταση στη Μέση Ανατολή την περιέγραψε τέλεια ο κ. Patijn και η πλειοψηφία των βουλευτών. Την τελευταία εβδομάδα είχαμε τη δυνατότητα, μαζί με τον Προεδρεύοντα του Συμβουλίου Υπουργών κ. van Mierlo, να ξεκινήσουμε μια περιοδεία σε ολόκληρη τη Μεσόγειο με σκοπό να διαπιστώσουμε ποια είναι η κατάσταση επί τόπου, σκεπτόμενοι επίσης και τη συνάντηση της επόμενης εβδομάδας στη Βαλέτα, στη Μάλτα.
<P>
Αφού είχα τη δυνατότητα να συζητήσω με τους διάφορους συνομιλητές, συνοδεύοντας τον κ. van Mierlo, μπορώ να σας διαβεβαιώσω ότι η κατάσταση είναι πολύ σοβαρή και πραγματικά κρίσιμη. Δεν πρόκειται αυτήν τη στιγμή για ένα πρόβλημα κακής διάθεσης που εκφράζει ο Αραβικός Σύνδεσμος. Ούτε πρόκειται για μια πολιτική τοποθέτηση που μπορεί να αλλάξει από τη μια στιγμή στην άλλη. Το θέμα είναι πολύ σοβαρό. Υπάρχει ένα βασικό πρόβλημα που συνίσταται στο ότι, όπως επεσήμανε πολύ σωστά μεταξύ άλλων και ο κ. Barσn, απλώς δεν τηρούνται ούτε οι Συμφωνίες του Όσλο, ούτε τα ψηφίσματα των Ηνωμένων Εθνών. Και έχει δημιουργηθεί σε ολόκληρη τη Μεσόγειο η ιδέα, δικαιολογημένη ή όχι, ότι το Ισραήλ, ή η ισραηλινή Κυβέρνηση, φιλοδοξεί να δουλέψει με βάση το κριτήριο της πλήρους διεθνούς ατιμωρησίας.
<P>
Λογικά, αυτό δημιούργησε ένα πολύ σοβαρό και πολύ κρίσιμο πρόβλημα εμπιστοσύνης σχετικά με την ίδια τη διαδικασία. Η πρωτοβουλία που ανέλαβε η Προεδρία του Συμβουλίου Υπουργών, μετά τη σύνοδο της Δευτέρας σχετικά με την πολιτική συνεργασία, και η πρόταση που υπέβαλε ο Πρεσβευτής Moratinos αποτελούν, κατά την άποψή μου, έναν έξυπνο και πρόσφορο τρόπο να επιτευχθεί κάτι το οποίο η Ευρωπαϊκή Επιτροπή θεωρεί βασικό σημείο. Αν ξεκινήσει, φυσικά υπό τη μορφή που θα αποφασίσουν οι δύο πλευρές, Ισραηλινοί και Παλαιστίνιοι, μια νέα διαπραγμάτευση με μορφή διαφορετική από εκείνη που ζήσαμε, είναι προφανές ότι αυτήν τη φορά θα ήταν ακατανόητο η Ευρωπαϊκή Ένωση να μη συμμετέχει στη διαδικασία. Η Ευρωπαϊκή Ένωση αυτήν τη στιγμή πρέπει να συμμετέχει στη διαδικασία. Αυτό είναι κάτι που ενδιαφέρει το Ισραήλ, είναι κάτι που ενδιαφέρει τους Παλαιστινίους, τολμώ όμως να πω ότι αυτό είναι κάτι που ενδιαφέρει επίσης κατά πρώτο λόγο τις Ηνωμένες Πολιτείες.
<P>
Στην προκειμένη περίπτωση, η Ευρωπαϊκή Ένωση, αναπτύσσοντας ένα συμπληρωματικό έργο, θα έπρεπε να μπορεί να συμμετέχει άμεσα στις διαπραγματεύσεις. Κατά συνέπεια, θα πρέπει να υποστηρίξουμε σταθερά τα διαβήματα του Πρεσβευτή Moratinos, θα πρέπει να υποστηρίξουμε την επιστολή που απέστειλε ο κ. van Mierlo στις Ηνωμένες Πολιτείες -και αυτό το ζητώ από το Κοινοβούλιο-, και θα πρέπει να υποστηρίξουμε την ιδέα ότι ο κώδικας δεοντολογίας που παρουσίασε το Συμβούλιο Υπουργών της Ένωσης αποτελεί τη μοναδική λογική οδό ώστε να μπορέσει να εξευρεθεί σύντομα μια λύση σε αυτό το πρόβλημα το οποίο μπορεί να επιδεινωθεί.
<P>
Τρίτον, η Βαλέτα. Ένα από τα ζητήματα που μας απασχόλησε περισσότερο και το οποίο επιτύχαμε με πολλούς κόπους υπήρξε ακριβώς το να διαχωριστεί η ειρηνευτική διαδικασία στη Μέση Ανατολή από την Ευρωμεσογειακή Διάσκεψη. Αναλογιστείτε ότι στο πλαίσιο της ειρηνευτικής διαδικασίας, η Αραβικός Σύνδεσμος επέβαλε και πάλι μποϊκοτάζ, απομάκρυνση όλων των πολυμερών ομάδων και κλείσιμο των γραφείων πολιτικής εκπροσώπησης και τμημάτων συμφερόντων, κάτι που πραγματοποιείται τώρα, στις πλέον μετριοπαθείς αραβικές χώρες ή σε εκείνες που είχαν ξεκινήσει ήδη μια προσέγγιση με το Ισραήλ. Αυτό συνέβη τη Μεγάλη Πέμπτη. Την ίδια εκείνη ημέρα, ωστόσο, η αραβική πλευρά θεώρησε ότι δεν ήταν σωστό να αλλοιωθεί η συνάντηση της Βαλέτας και ότι το μεσογειακό σχέδιο έχει το δικό του περιεχόμενο και τη δική του δύναμη ώστε να προχωρήσει μπροστά. Φυσικά, δεν σας κρύβω ότι το περιεχόμενο της Βαλέτας δεν είναι το ίδιο με το περιεχόμενο της Βαρκελώνης. Η Βαρκελώνη ήταν η στιγμή της ευφορίας της ειρήνης, είχε υπογραφεί η Συμφωνία της Ουάσινγκτον, η κατάσταση ήταν κάπως χαλαρή από πολιτική, πνευματική και οικονομική άποψη. Η συνάντηση της Βαλέτας διαγράφεται σε ένα πλαίσιο τεράστιων δυσκολιών, γι' αυτό και θα πρέπει να διαμορφώσουμε τόσο το τελικό ανακοινωθέν όσο και τα ψηφίσματα με τον λεπτότερο δυνατό τρόπο με σκοπό να μπορέσουμε να διατηρήσουμε τη μεσογειακή πλατφόρμα ως ένα διαφοροποιημένο στοιχείο το οποίο δεν προκαθορίζεται από την ειρηνευτική διαδικασία. Η λογική του κ. Patijn, είναι η σωστή λογική. Η Βαρκελώνη, η μεσογειακή διαδικασία, δεν είναι η ειρηνευτική διαδικασία, αλλά δεν υπάρχει αμφιβολία ότι με βάση αυτήν τη διαδικασία μπορεί να τροφοδοτηθεί ο διάλογος σε αυτήν την τόσο δύσκολη κατάσταση την οποία διανύουμε αυτήν τη στιγμή.
<P>
Αυτά είναι όσα ήθελα να πω εξ ονόματος της Επιτροπής, και ευχαριστώ για μια ακόμα φορά τον κ. Αλαβάνο για την έκθεσή του, και γενικώς το Ευρωπαϊκό Κοινοβούλιο για την υποδοχή που επεφύλαξε στη Συμφωνία, της οποίας η διαπραγμάτευση υπήρξε δυσκολότατη και περίπλοκη.

<SPEAKER ID=49 LANGUAGE="EN" NAME="Banotti">
Κύριε Πρόεδρε, μόλις επέστρεψα από την Παλαιστίνη και το Ισραήλ και θα ήθελα να θέσω στον προεδρεύοντα μια ερώτηση. Μέχρι σήμερα όλοι επαινούν την εργασία του Πρέσβυ Μορατίνος, αλλά εγώ πιστεύω ότι η Ευρωπαϊκή Ένωση έχει παραμεριστεί εντελώς από τη διαδικασία. Ούτε οι ισραηλινοί ούτε οι αμερικανοί θέλουν να αναλάβουμε κάποιο σημαντικό ρόλο. Ελπίζω θερμά ότι ο Πρέσβυς θα έχει επιτυχία στις εκεί προσπάθειές του, αλλά με τη Γάζα κλειστή για τρεις εβδομάδες, με τα φρούτα να σαπίζουν στους δρόμους, με τις κατσίκες να τρώνε γαρύφαλλα, κάτι θα εκραγεί στη Γάζα πολύ σύντομα. Θα ήθελα να ρωτήσω τον προεδρεύοντα, μήπως τώρα βλέπει κάποιον ρόλο για τον Τιερρύ Λάρσον ο οποίος εσημείωσε μεγάλη επιτυχία στη συμφωνία ειρήνης του Όσλο; Πιστεύω ότι το είδος αυτό της εμπειρίας είναι ανεκτίμητο και ότι χρειαζόμαστε άμεσα κάποιο είδος τολμηρής πολιτικής χειρονομίας εάν δεν θέλουμε να γίνουμε μάρτυρες κατάρρευσης της όλης διαδικασίας.

<SPEAKER ID=50 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00 το μεσημέρι.
<P>
(Η συνεδρίαση, διακοπείσα στις 11.55 επαναλαμβάνεται στις 12.00)

<CHAPTER ID=4>
Ανακοίνωση του Προέδρου
<SPEAKER ID=51 NAME="Πρόεδρος">
Με χαρά μου σας ανακοινώνω ότι στο πρωτάθλημα χιονοδρομίας για βουλευτές του Adelboden Cup που διεξήχθη από τις 3 ως τις 6 Απριλίου 1997, η ομάδα του Ευρωπαϊκού Κοινοβουλίου που αποτελείτο από τους κ.κ. Ebner και Nassauer κατέλαβε τη δεύτερη θέση στην κατάταξη των ομάδων. Τα συγχαρητήριά μας.
<P>
(Χειροκροτήματα)

<CHAPTER ID=5>
Ψηφοφορίες
<SPEAKER ID=52 NAME="Ojala">
Αξιότιμε κύριε Πρόεδρε, η διεξαγωγή της ψηφοφορίας σχετικά με την έκθεσή μου αναβλήθηκε για σήμερα προκειμένου να δοθεί η δυνατότητα στα μέλη της Επιτροπής να ακούσουν τις διαφωτιστικές συμπληρωματικές εξηγήσεις Επιτρόπου κυρίου Φλυν, ο οποίος δεν μπόρεσε την Δευτέρα να είναι παρών κατά την συζήτηση. Κύριε Πρόεδρε, σας ζητώ να παραχωρήσετε τον λόγο στον Επίτροπο κύριο Φλυν προκειμένου να δοθεί η δυνατότητα σε όλους μας να ακούσουμε τις απόψεις του και το σημαντικό του μήνυμα.

<SPEAKER ID=53 NAME="Flynn">
Η ενώπιον του Σώματος πρόταση αφορά την τροποποίηση μιας οδηγίας του 1990. Η σημερινή πρόταση έχει δύο στόχους: πρώτον, να διευρύνει το πεδίο εφαρμογής της οδηγίας του 1990 ούτως ώστε να καλύπτει όλα τα παρασκευάσματα - φάρμακα, καλλυντικά και φυτοφάρμακα. Δεύτερον, να προδιαγράψει συγκεκριμένα όρια τιμών για συγκεντρώσεις βενζολίου στην ατμόσφαιρα. Θα πρέπει να σημειωθεί ότι το βενζόλιο θα είναι το πρώτο από ένα μακροσκελή κατάλογο καρκινογόνων ουσιών που θα αντιμετωπιστεί με τον τρόπο αυτό.
<P>
Κατά την πρώτη ανάγνωση το Ευρωπαϊκό Κοινοβούλιο πρότεινε ορισμένες τροπολογίες και η Επιτροπή απεδέχθη έντεκα απ' αυτές. Πέντε από τις τροπολογίες αυτές έχουν συμπεριληφθεί στην κοινή θέση του Συμβουλίου. Έξι έχουν παραλειφθεί κυρίως λόγω ανεπαρκών τεχνικών υποστηρικτικών δεδομένων και δοκιμών. Η Επιτροπή είναι έτοιμη να αποδεχθεί την κοινή θέση για δύο λόγους. Πρώτον διότι θα εσήμαινε ότι θα μπορούσε να επιτευχθεί συμφωνία για την πρώτη ουσία και με τον τρόπο αυτόν θα δημιουργούσε προηγούμενο και για τις επόμενες στον κατάλογο και δεύτερον, επειδή δημιουργεί ένα πιθανό πρωτοπορειακό βήμα για ένα ευρύτερο φάσμα μέτρων υγείας και ασφάλειας.
<P>
Κατά τη δεύτερη ανάγνωση το Ευρωπαϊκό Κοινοβούλιο πρότεινε την εισαγωγή ορισμένων τροπολογιών οι οποίες είχαν παραληφθεί από την κοινή θέση του Συμβουλίου. Η Επιτροπή συνεχίζει, όπως και κατά την πρώτη ανάγνωση, να συμφωνεί με τη γενική ουσία των τροπολογιών αυτών αλλά εν τη απουσία των αναγκαίων τεχνικών τροποποιήσεων και τεχνικών δεδομένων υποστήριξης, είναι υποχρεωμένη να αποδεχθεί τον δισταγμό του Συμβουλίου να αναλάβει αυτή τη στιγμή συγκεκριμένες νομικές υποχρεώσεις. Σύμφωνα με το ιστορικό αυτό, η Επιτροπή δεν μπορεί να αποδεχθεί τις Τροπολογίες Αριθ. 1 έως 10 της εκθέσεως της κ. Ojala. Στην έγκριση της κοινής θέσης η Επιτροπή αναφέρει την πρόθεσή της να καταθέσει το συντομότερο δυνατόν συγκεκριμένες προτάσεις που θα ακολουθούν τις τροπολογίες του Κοινοβουλίου. Όταν έρθει η ώρα για την τελική έγκριση της οδηγίας, η Επιτροπή προτίθεται να δηλώσει επισήμως την πρόθεσή της αυτή στα πρακτικά του Συμβουλίου.
<P>
Αναφορικά με την Τροπολογία Αριθ. 11, η οποία κατατέθηκε με σκοπό να μετατεθεί ενωρίτερα η ημερομηνία κατά την οποία τα κράτη μέλη υποχρεούνται να έχουν εφαρμόσει όλη την εθνική νομοθεσία που απαιτείται για να ισχύσει η τροποποιητική οδηγία της 31ης Δεκεμβρίου 1998, η Επιτροπή είναι έτοιμη να αποδεχθεί την τροπολογία αυτή και να υποβάλει σχετικά στο Συμβούλιο μια τροποποιημένη πρόταση. Η Επιτροπή πιστεύει ότι η πρόταση αυτή, όπως περιέχεται στην κοινή πρόταση, μαζί με την Τροπολογία Αριθ. 11 αντιπροσωπεύει πράγματι μεγάλη πρόοδο, μια άποψη την οποία συμμερίζεται η εισηγήτρια - και την ευχαριστώ γι' αυτό - και την εκφράζει στην τελευταία παράγραφο της εκθέσεώς της. Είμαι πεπεισμένος ότι η κ. Ojala και τα άλλα Μέλη του Σώματος τα οποία εξέφρασαν κάποιες ανησυχίες για την στάση της Επιτροπής κατά τη συζήτηση της Δευτέρας θα είναι τώρα βέβαια για την πρόθεσή μου να δώσω με πρακτικό τρόπο συνέχεια σε όλα τα αιτήματα του Κοινοβουλίου.

<SPEAKER ID=54 NAME="Ojala">
Αξιότιμε κύριε Πρόεδρε, αφού πληροφορήθηκα για τις απόψεις του Επιτρόπου κυρίου Φλυν, θα ήθελα να διευκρινίσω ότι έχω καταθέσει τις δικές μου συστάσεις εν σχέσει με τις προτάσεις αυτές τροποποίησης και να προσθέσω ότι η σύσταση υπ' αριθ. 11, για την οποία επρόκειτο να καταθέσω προφορική πρόταση τροποποίησης για το 1999, είναι περιττή. Την αποσύρω διότι ο Επίτροπος κύριος Φλυν διευκρίνισε ότι η Επιτροπή προτίθεται να εγκρίνει, στην αρχική της μορφή, την πρόταση που κατέθεσε η Ομάδα των Πρασίνων για το έτος 1998.
<P>
(Ο Πρόεδρος κηρύσσει εγκριθείσα την κοινή θέση όπως τροποποιήθηκε)

<SPEAKER ID=55 NAME="Barton">
Κύριε Πρόεδρε, έχουμε καταλήξει σε μια συμφωνία με την Επιτροπή και το Συμβούλιο η οποία θα μας επιτρέψει να αποφύγουμε την τρίτη ανάγνωση. Χθες το βράδυ ο Επίτροπος δήλωσε ότι ήθελε να προβεί σε ορισμένες ελάχιστες φραστικές αλλαγές στις τροπολογίες για τις οποίες πρόκειται να ψηφίσουμε. Είμαι ευτυχής να συστήσω την αποδοχή των μεταβολών που πρότεινε η Επιτροπή - αποτελούν βελτίωση. Αυτό το οποίο δεν θέλω να γίνει είναι να μην ψηφίσουμε τώρα και να υποχρεωθούμε να ενεργοποιήσουμε την όλη διαδικασία συνδιαλλαγής για ένα τέτοιο ελάχιστο θέμα. Συνεπώς, εάν η Επιτροπή είναι σε θέση να παρουσιάσει τις βελτιωμένες συστάσεις της, θα ζητούσα από το Σώμα να τις υποστηρίξει όπως θα παρουσιαστούν.

<SPEAKER ID=56 NAME="Marνn">
Κύριε Πρόεδρε, επιβεβαιώνω ότι οι δύο τροπολογίες, που κατατέθηκαν επί της σημερινής σύνταξης, μπορούν να γίνουν πλήρως αποδεκτές από την Επιτροπή.
<P>
(Ο Πρόεδρος κηρύσσει εγκριθείσα την κοινή θέση όπως τροποποιήθηκε)

<SPEAKER ID=57 NAME="Kirsten Jensen, Blak, Sindal και Iversen">
 - (DA) Οι δανοί σοσιαλοδημοκράτες στο Ευρωπαϊκό Κοινοβούλιο ψήφισαν μεν σήμερα υπέρ της έκθεσης του κ. Lehne, αλλά κατά της τροπολογίας 16.
<P>
Οι δανοί σοσιαλοδημοκράτες κρίνουν ότι σε ένα σύστημα πληρωμών πρέπει να είναι δυνατό ο αποκλεισμός ενός πιστωτικού ιδρύματος από τα συστήματα διακανονισμού σε περίπτωση που το εν λόγω πιστωτικό ίδρυμα δεν παρέχει επαρκείς εγγυήσεις για κάλυψη των πληρωμών τις οποίες ζητεί να πραγματοποιηθούν. Εάν δεν προβλέπεται η δυνατότητα αυτή αποκλεισμού, αυξάνεται ο κίνδυνος να προκύψουν ζημίες στο σύστημα πληρωμών, τις οποίες πρέπει να αναλάβουν οι υπόλοιποι φορείς του συστήματος, σε περίπτωση που ένα πιστωτικό ίδρυμα χρεωκοπήσει.
<P>
Σύμφωνα με το άρθρο 3 της πρότασης οδηγίας όλες οι γνωστοποιούμενες δικαιοπραξίες πρέπει να εντάσσονται στα πλαίσια συστημάτων διακανονισμού, ανεξάρτητα από το κατά πόσο ο καταβάλλων έχει παράσχει επαρκείς εγγυήσεις για την κάλυψη των πληρωμών. Ωστόσο, το άρθρο 3, παράγραφος 1, εδάφιο 2 προβλέπει ότι ένα σύστημα πληρωμών μπορεί να ορίζει πως οι εντολές πληρωμής θα θεωρούνται ότι έχουν εκτελεστεί οριστικά μόνο όταν έχει προηγουμένως διαπιστωθεί ότι δεν θα προκύψουν προβλήματα συμψηφισμού, στο μέτρο που όλα τα πιστωτικά ιδρύματα έχουν επαρκή κάλυψη ή έχουν παράσχει εγγυήσεις.
<P>
Συνεπώς, θα ήταν άσκοπο να απαλειφθεί το άρθρο 3, παράγραφος 1, εδάφιο 2. Για το λόγο αυτό, οι δανοί σοσιαλοδημοκράτες τάσσονται κατά της τροπολογίας 16.
<P>
Σύσταση για δεύτερη ανάγνωση Ojala (Α4-0072/97)
<SPEAKER ID=58 NAME="Rόbig">
Eπειδή και το αρσενικό ανήκει στα συμπαρασυρόμενα βαρέα μέταλλα, θα πρέπει, πράγματι, στην επιστημονική αξιολόγηση να συμπεριληφθούν οι αναφερόμενες στην τροπολογία 5 ουσίες.
<P>
Oι χημικές ενώσεις αυτού του είδους μπορούν να εναποτεθούν στα ανθρώπινα κύτταρα, ώστε να μεταφερθούν και στο μητρικό γάλα, κι έτσι να θέσουν σε κίνδυνο και τις επερχόμενες γενιές. Yπάρχουν, ειδικότερα, κίνδυνοι από την αμοιβαία δράση τέτοιου είδους βαρέων μετάλλων με άλλες ουσίες, που ρυπαίνουν το περιβάλλον, όπως λ.χ. τους φθοροχλωρο-υδρογονάνθρακες ή τα κυανιούχα άλατα, που εξακολουθούν και σήμερα να χρησιμοποιούνται στη βιομηχανία, παρόλο που υπάρχουν εναλλακτικές λύσεις. H καταπολέμηση των χημικών ουσιών, που ίχνη τους είναι κατανεμημένα σε ευρύτατα πεδία της ανθρωπότητας, είναι πάρα πολύ δύσκολη.
<P>
Γι' αυτό και θα πρέπει να επιδιώξουμε να μη χρησιμοποιούνται χημικές ουσίες που βλάπτουν την υγεία, ώστε η διάδοσή τους να μην είναι πια δυνατή, ούτε καν σαν ίχνη. Aυτό θα πρέπει να το προσέξουμε ιδιαίτερα σε βλαβερές ουσίες, όπως τις ενώσεις του αρσενικού, τα κυανιούχα άλατα ή τους χλωριωμένους υδρογονάνθρακες, ώστε να μην εμφανίζονται αμέσως οι ζημιές στην υγεία, αλλά ασθένειες, όπως λ.χ. ο καρκίνος, να εμφανίζονται ύστερα από μερικές δεκαετίες.
<P>
Σύσταση για δεύτερη ανάγνωση Farassino (Α4-0087/97)
<SPEAKER ID=59 NAME="Van der Waal">
Η πρόταση της Επιτροπής για τροποποίηση της οδηγίας 91/439/ΕΚ αποσκοπεί απλώς στον καθορισμό των προϋποθέσεων υπό τις οποίες ο κάτοχος άδειας οδήγησης θα μπορεί να οδηγεί ένα όχημα.
<P>
Το Ευρωπαϊκό Κοινοβούλιο χρησιμοποίησε εξαρχής την ευκαιρία για να ζητήσει πολύ ριζικότερες τροποποιήσεις σε σχέση με τις άδειες οδήγησης. Έτσι, κατά την πρώτη ανάγνωση, μεταξύ άλλων, προτάθηκε η άδεια οδήγησης με βαθμούς και η αμοιβαία αναγνώριση της αφαίρεσης της άδειας οδήγησης.
<P>
Η Ευρωπαϊκή Επιτροπή και το Συμβούλιο θεωρούν ωστόσο ότι οι προσθήκες αυτές δεν εμπίπτουν στο εφαρμοστικό πεδίο της πρότασης της Επιτροπής. Για αυτό δεν περιλήφθηκαν στην κοινή θέση οι προτάσεις αυτές του Ευρωπαϊκού Κοινοβουλίου.
<P>
Η Επιτροπή Μεταφορών και Τουρισμού περιέλαβε παρόλα αυτά στη σύστασή της για τη δεύτερη ανάγνωση ξανά την αμοιβαία αναγνώριση μεταξύ των κρατών μελών των κυρώσεων που αφορούν την άδεια οδήγησης.
<P>
Στην επεξήγηση της σύστασης διαβάζουμε ότι «η αμοιβαία αναγνώριση αποτελεί βασικό όρο για την πραγματική επίτευξη της ελεύθερης κυκλοφορίας προσώπων». Παρόλο που συμφωνώ με την Επιτροπή Μεταφορών ότι σοβαρές παραβιάσεις του κώδικα οδικής κυκλοφορίας σε ένα κράτος μέλος θα πρέπει να έχουν συνέπειες όσον αφορά την άδεια οδήγησης στο σύνολο της Ένωσης, θεωρώ ωστόσο αυτή την αναφορά της Επιτροπής Μεταφορών στην ελεύθερη κυκλοφορία προσώπων υπερβολική και όχι πειστική.
<P>
Συμφωνώ και με την Ευρωπαϊκή Επιτροπή και το Συμβούλιο ότι η διακοπή ή αφαίρεση της άδειας οδήγησης εμπίπτει στις διατάξεις του τρίτου πυλώνα και επομένως βρίσκεται εκτός του εφαρμοστικού πεδίου αυτής της πρότασης. Μία πρόταση για τέτοιου είδους αναγνώριση δεν μπορεί επίσης να βασίζεται στο άρθρο 75, αλλά θα πρέπει να βασίζεται στα άρθρα Κ με τις συνοδευτικές αρμοδιότητες του Ευρωπαϊκού Κοινοβουλίου.
<P>
Για αυτούς ακριβώς τους λόγους καταψήφισα τις τροπολογίες και τη σύσταση της Επιτροπής Μεταφορών.

<SPEAKER ID=60 NAME="Kirsten Jensen, Blak, Sindal και Iversen">
 - (DA) Οι δανοί σοσιαλοδημοκράτες στο Ευρωπαϊκό Κοινοβούλιο ψήφισαν σήμερα κατά της σύστασης για τη δεύτερη ανάγνωση σχετικά με την κοινή θέση που καθόρισε το Συμβούλιο για τη θέσπιση της οδηγίας του Συμβουλίου που αφορά την τροποποίηση της οδηγίας 91/439/ΕΟΚ σχετικά με την άδεια οδήγησης.
<P>
Στις δύο τροπολογίες της σύστασης προτείνεται η αφαίρεση του δικαιώματος οδήγησης σε μια χώρα να συνεπάγεται αυτόματα την αφαίρεση του δικαιώματος οδήγησης στα άλλα κράτη μέλη.
<P>
Οι δανοί σοσιαλοδημοκράτες ψηφίζουν κατά της σύστασης, επειδή δεν συμβιβάζεται με τις επιφυλάξεις της Δανίας όσον αφορά τη συμμετοχή στη συνεργασία για νομικές και εσωτερικές υποθέσεις, το να προσδοθεί υπερεθνική ισχύ σε ένα θέμα ποινικού δικαίου.
<P>
Επιθυμία της Δανίας όσον αφορά τους κοινούς κανόνες για την αφαίρεση του δικαιώματος οδήγησης είναι να καθιερωθεί μια ολοκληρωμένη ανταλλαγή πληροφοριών μεταξύ των κρατών μελών, ώστε μια μεμονωμένη χώρα να έχει όσο το δυνατόν καλύτερες δυνατότητες για να αποφανθεί όσον αφορά την αφαίρεση του δικαιώματος οδήγησης, που έχει ήδη αποφασιστεί σε μια άλλη χώρα.

<SPEAKER ID=61 NAME="Donnay">
Θα ήθελα να υπενθυμίσω τα αίτια της ψήφου μου αναφορικά με το σχέδιο σύστασης για τη δεύτερη ανάγνωση κατόπιν της κοινής θέσης που στήριξε το Συμβούλιο, με την άδεια οδήγησης.
<P>
Η πρόταση αυτής της οδηγίας αποσκοπεί στον καθορισμό ενός συστήματος εναρμόνισης των κωδικών που θα χρησιμοποιούνται στον τόπο και το περιεχόμενο των αδειών οδήγησης κοινοτικού τύπου που θα χορηγούνται από τα κράτη μέλη. Οι προδιαγραφές αυτές φαίνονται ιδιαίτερα χρήσιμες στην καθημερινή ζωή των χρηστών του οδικού δικτύου της Ευρώπης. Εισάγουν κυρίως μια σοβαρότητα των διοικητικών εγγράφων που ενισχύει και καθιστά πραγματικό το συναίσθημα υπηκοότητας των κατοίκων της Ερωπαϊκής Ένωσης. Για τους λόγους αυτούς αναφέρθηκα θετικά για την κοινή θέση που υποστήριξε το Συμβούλιο.
<P>
Ο εισηγητής του θέματος, κ. Farassino επιθυμούσε να τροποποιηθεί η κοινή αυτή θέση, δηλαδή να επιτευχθεί η αμοιβαία αναγνώριση μεταξύ των κρατών μελών, σχετικά με τις διατάξεις που έχουν να κάνουν με την αναστολή ή την αναίρεση της άδειας οδήγησης. Πιστεύω εξ ονόματός μου και της ομάδας ΕΓΕ, ότι οι δύο τροπολογίες του κ. Farassino δεν είναι απαραίτητο να συμπεριληφθούν στο πλαίσιο της απόφασης προς το Κοινοβούλιο.
<P>
Η ιδέα μιας αμοιβαίας αναγνώρισης για την αναίρεση της άδειας οδήγησης μπορεί να θεωρηθεί πολύ λογική. Ωστόσο πιστεύω απλά ότι δεν έχει τη θέση της σε ένα κείμενο το οποίο αποσκοπεί στον καθορισμό ενός συστήματος εναρμόνισης των κωδικών που θα εισαχθούν στις άδειες οδήγησης. Πιστεύω επίσης ότι μια τέτοια αναγνώριση δεν έχει να κάνει με τις κοινοτικές αρμοδιότητες με την έννοια του άρθρου 75 της συνθήκης.
<P>
Επομένως, ψηφίζοντας το σχέδιο σύστασης για τη δεύτερη ανάγνωση, αρκεστήκαμε στην κοινή θέση του Συμβουλίου που αντιπροσωπεύει μια επιτυχία προς μια «λειτουργική» αρμονία των ευρωπαϊκών κανονισμών και μια βελτίωση για την καθημερινή ζωή των πολιτών.
<P>
Έκθεση Palacio Vallelersundi (Α4-0030/97)
<SPEAKER ID=62 NAME="Ahlqvist, Theorin και Wibe">
 - (SV) Θεωρούμε ότι το δικαίωμα παρακολούθησης παίζει ένα σημαντικό ρόλο για το δικαίωμα αποζημίωσης του δημιουργού. Ως εκ τούτου είδαμε με ικανοποίηση να εφαρμόζεται αυτή η ρύθμιση νόμου στη Σουηδία την 1η Ιανουαρίου 1997.
<P>
Δεν θεωρούμε όμως ότι αυτό το θέμα θα πρέπει να εναρμονιστεί σε ευρωπαϊκό επίπεδο για λόγους αρχής, αλλά κυρίως γιατί φαίνεται περιττό.
<P>
Ο αριθμός των μεγάλων πωλήσεων που θα μεταφερόταν σε άλλα κράτη μέλη, όπου το ζήτημα δεν έχει ακόμα ρυθμιστεί είναι ασήμαντος. Ούτε επίσης η ανάγκη προστασίας της πώλησης έργων μικρότερης αξίας αιτιολογεί μια εναρμόνιση, καθώς αυτά τα έργα τέχνης σχεδόν αποκλειστικά βρίσκουν την αγορά τους εντός των κρατών μελών.

<SPEAKER ID=63 NAME="Cassidy">
Η πρόταση της Ευρωπαϊκής Επιτροπής για την καταβολή στον δημιουργό ενός ποσοστού επί της τιμής επαναπωλήσεως ενός έργου τέχνης είναι εντελώς λανθασμένη. Σύμφωνα με τη βρετανική Ομοσπονδία Καλλιτεχνών, θα μπορούσε να οδηγήσει στην απώλεια 5.000 θέσεων εργασίας στο Λονδίνο και στη μετακίνηση των πιο σημαντικών πωλήσεων έργων τέχνης στην Ελβετία ή στις Ηνωμένες Πολιτείες. Οι ανησυχίες της βρετανικής Ομοσπονδίας Καλλιτεχνών είναι κοινές με εκείνες των γαλλικών Commissaires-Priseurs και των αντίστοιχων στο Βέλγιο και το Λουξεμβούργο.
<P>
Η Ευρωπαϊκή Επιτροπή δεν έχει προβεί σε ανάλυση κόστους-οφέλους της προτάσεως. Στην πραγματικότητα περιφρόνησε τη βρετανική κυβέρνηση όταν δεν απάντησε στη έντονη έκκληση του Υπουργού Τεχνολογίας Ίαν Ταίϋλορ της 6ης Μαρτίου για την εκπόνηση κατάλληλης ανάλυσης κόστους-οφέλους.
<P>
Οι βρετανοί Συντηρητικοί υπεστήριξαν έκκληση προς το Ευρωπαϊκό Κοινοβούλιο - με την Τροπολογία Αριθ. 40 - για αναβολή της προτάσεως μέχρι την εκπόνηση μιας κατάλληλης μελέτης κόστους-οφέλους. Αποτελεί λυπηρό γεγονός η καταψήφιση της τροπολογίας.
<P>
Επίσης, οι βρετανοί Συντηρητικοί διαχωρίζουν τη θέση τους από την επίσημη θέση της Ομάδας του Ευρωπαϊκού Λαϊκού Κόμματος το οποίο υπεστήριξε τις προτάσεις της Επιτροπής. Οι εκλογείς μας δεν μας έστειλαν στο Ευρωπαϊκό Κοινοβούλιο για να υποστηρίξουμε μια πρόταση η οποία θα προκαλέσει ζημία σε μια σημαντική βρετανική βιομηχανία. Οι βρετανοί Συντηρητικοί πιστεύουν επίσης ότι η Επιτροπή εσφαλμένα υπέβαλε τις προτάσεις αυτές στ' όνομα της ευρωπαϊκής εσωτερικής αγοράς. Η αγορά έργων τέχνης είναι παγκόσμια, δεν είναι ευρωπαϊκή.
<P>
Σύμφωνα με τα στοιχεία που παρουσιάστηκαν στο Ευρωπαϊκό Κοινοβούλιο τόσο από τη γαλλική Commissaires-Priseurs όσο και από τις αντίστοιχες οργανώσεις του Βελγίου και του Λουξεμβούργου, το 90 % των ποσών που προκύπτουν από το φόρο δικαιωμάτων του δημιουργού στο Παρίσι και τις Βρυξέλλες αφορά έργα οι δημιουργοί των οποίων είναι νεκροί. Μόνο το 10 % είναι προς όφελος ζώντων καλλιτεχνών. Οι βρετανοί Συντηρητικοί δεν είναι υπέρ της στέρησης 5.000 ζώντων βρετανών από την εργασία τους προς χάριν νεκρών καλλιτεχνών!

<SPEAKER ID=64 NAME="Caudron">
Τα συγγενικά δικαιώματα είναι τα δικαιώματα του συγγραφέα ενός πρωτότυπου έργου (εκτός από χειρόγραφο) ή των κληρονόμων του, μέχρι 70 χρόνια μετά θάνατον (post mortem auctoris) να λαβαίνουν ένα ποσοστό πάνω στην τιμή επανέκδοσης του έργου του. Στην Ευρωπαϊκή Ένωση, τα συγγενικά δικαιώματα είναι αντικείμενο νομικών διατάξεων σε έντεκα κράτη, αλλά εφαρμόζονται πραγματικά μόνο σε οκτώ κράτη. Δεν αναφέρεται στην ολλανδική νομοθεσία, ούτε στην αυστριακή, την ιρλανδέζικη και την αγγλική.
<P>
Είναι σημαντικό να υπάρξει εναρμόνιση των συγγραφικών δικαιωμάτων και αυτό με βάση το άρθρο 100 Α (εναρμόνιση όσον αφορά την πνευματική ιδιοκτησία), ώστε να θέσουμε ένα τέλος στις ανωμαλίες ανταγωνισμού και στις διακρίσεις, των οποίων είναι θύματα κυρίως οι δημιουργοί πλαστικών έργων, ανάλογα με τη χώρα όπου πωλούνται τα έργα.
<P>
Υπενθυμίζουμε εδώ ότι οι δημιουργοί πλαστικών έργων, αντίθετα από τους δημιουργούς συγγραφικών έργων, τους δημιουργούς μουσικών και οπτικοακουστικών έργων, δεν τυγχάνουν παρά μιας κύριας πηγής εσόδων: εκείνη της πρώτης υλοποίησης της δημιουργηκής προσπάθειας. Το συγγενικό δικαίωμα είναι σαν ένα δικαίωμα επιστροφής, προς όφελος του δημιουργού.
<P>
Εκτός από τις απαιτήσεις αυτές οικονομικού χαρακτήρα, είναι απαραίτητη η διαφύλαξη και η προώθηση της καλλιτεχνικής δημιουργίας, που αποτελεί την ταυτότητα του ευρωπαϊκού πολιτισμού.

<SPEAKER ID=65 NAME="Kirsten Jensen, Blak, Sindal και Iversen">
 - (DA) Οι δανοί σοσιαλοδημοκράτες στο Ευρωπαϊκό Κοινοβούλιο ψήφισαν σήμερα υπέρ της έκθεσης σχετικά με την πρόταση οδηγίας για το δικαίωμα παρακολούθησης του δημιουργού ενός πρωτότυπου έργου.
<P>
Στη σημερινή Ευρώπη πολλοί από τους καλλιτέχνες που δημιουργούν πρωτότυπα έργα τέχνης δεν λαμβάνουν ένα ποσοστό επί της τιμής επαναπώλησης ενός έργου τέχνης μετά την πώλησή του από τον καλλιτέχνη. Ορισμένα κράτη μέλη, μεταξύ των οποίων και η Δανία, προσπάθησαν να επιλύσουν το πρόβλημα αυτό με τη θέσπιση του δικαιώματος παρακολούθησης, που εξαφαλίζει στον καλλιτέχνη ένα ποσοστό επί της τιμής επαναπώλησης ενός έργου τέχνης, όταν αυτό πωλείται για δεύτερη, τρίτη, τέταρτη φορά κλπ.. Ωστόσο, στην περίπτωση αυτή προκύπτει ένα νέο πρόβλημα. Οι έμποροι έργων τέχνης κλπ. συναλλάσσονται σε χώρες που δεν διαθέτουν νομοθεσία για το δικαίωμα παρακολούθησης, ώστε να αποφεύγουν την καταβολή σχετικού τέλους.
<P>
Οι προτάσεις υπέρ των οποίων ψηφίσαμε θα έχουν θεωρητικά ως αποτέλεσμα την υποβάθμιση των οικονομικών συνθηκών των Δανών καλλιτεχνών. Ωστόσο, οι προτάσεις αυτές δεν διαφέρουν σημαντικά από τις ισχύουσες διατάξεις για το δικαίωμα παρακολούθησης στη Δανία. Ταυτόχρονα, έχουν διατυπωθεί με τρόπο ώστε να είναι πιθανόν να εγκριθούν από το Ευρωπαϊκό Κοινοβούλιο. Με τον τρόπο αυτό συμβάλλουμε κατ' αρχάς στο να εξασφαλιστεί στους καλλιτέχνες όλων των χωρών της ΕΕ μια αμοιβή που να συμφωνεί με την απήχηση του έργου τους στην αγορά. Δεύτερον, αποφεύγονται οι προαναφερόμενες στρεβλώσεις του ανταγωνισμού.
<P>
Lindqvist (ELDR), Eriksson, Seppδnen, Sjφstedt και Svensson (GUE/NGL), Holm και Lindholm (V), Bonde, Lis Jensen, Krarup και Sandbζk (I - EDN), γραπτώς. (SV) Καταψηφίσαμε αυτήν την έκθεση καθώς θεωρούμε ότι η εναρμόνιση της κατηγοριοποίησης των έργων τέχνης δεν είναι απαραίτητη. Αυτή η κατηγοριοποίηση πρέπει να γίνει σε εθνική νομοθεσία.
<P>
Θεωρούμε επίσης ότι το ζήτημα του τι θεωρείται ως πρωτότυπο είναι ένα ξεκάθαρο πολιτισμικό ζήτημα το οποίο πρέπει να αποφασιστεί σε εθνικό επίπεδο.
<P>
Αυτή η έκθεση δεν διατηρεί την ισορροπία μεταξύ των εμπορικών συμφερόντων και των συμφερόντων του καλλιτέχνη και είναι μια σημαντική επιδείνωση για τους σκανδιναβούς καλλιτέχνες. Η έκθεση δεν λαμβάνει υπόψη τις μικρές και εθνικές αγορές ούτε επίσης την αγορά τέχνης, όπου υπάρχουν κυρίως νεαροί καλλιτέχνες, της οποίας οι τιμές είναι χαμηλές, συχνά κάτω των 1000 ecu.

<SPEAKER ID=66 NAME="Θεωνάς">
Είναι θετική η πρόταση θεσμοθέτησης σε κοινοτικό επίπεδο οδηγίας για την κατοχύρωση των οικονομικών δικαιωμάτων των δημιουργών πλαστικών και γραφικών έργων. Αφ'ενός γιατί τα σχετικά δικαιώματα δεν είναι κατοχυρωμένα σε όλα τα κράτη μέλη, και αφετέρου λόγω των σημαντικότατων διαφοροποιήσεων των επιμέρους νομοθεσιών ως προς τα καλυπτόμενα έργα, τους δικαιούχους, τις αμοιβές.
<P>
Βάση όμως για μια εναρμόνιση των νομοθεσιών είναι η διατήρηση, τουλάχιστον, των υφιστάμενων δικαιωμάτων τους. Σε καμμία περίπτωση δεν δεχόμαστε η εναρμόνιση να αποτελέσει μέσο περικοπής των δικαιωμάτων και του εισοδήματός τους.
<P>
Διαφωνούμε με την πρόταση της Επιτροπής για κατοχύρωση των οικονομικών δικαιωμάτων που προκύπτουν από μεταβιβάσεις άνω των 1000 ECU. Κάτι τέτοιο αφήνει απ'έξω ένα μεγάλο μέρος των διενεργούμενων δικαιοπραξιών που αφορούν κυρίως έργα νέων καλλιτεχνών. Εμείς προτείνουμε, όπως το ζητούν οι ενώσεις των καλλιτεχνών, να κατέβει το κατώφλι τουλάχιστον στα 500 ECU.
<P>
Η πρόταση που κάνει η Επιτροπή για τις ζώνες τιμών δεν μας καλύπτει γιατί, με βάση τα ισχύοντα στα επιμέρους κράτη μέλη, θα οδηγήσει σε μείωση του εισοδήματος των δημιουργών. Είναι όμως απαράδεκτη η τροποποίηση που προτείνει η εισηγήτρια και που, αν γίνει αποδεκτή -κυρίως λόγω της διεύρυνσης της ανώτερης ζώνης-, θα αποβεί πραγματικά ολέθρια για τους καλλιτέχνες. Εμείς, όπως ζητήσαμε και με τροπολογία μας υιοθετώντας το σχετικό αίτημα των ενώσεων καλλιτεχνών, θεωρούμε ότι οι αποδοχές πρέπει να είναι 5 %, 3 % και 2 % επί της τιμής πώλησης για ζώνες που κυμαίνονται αντιστοίχως από 500 μέχρι 50.000 ECU, από 50.000 μέχρι 250.000 ECU και άνω των 250.000 ECU.
<P>
Διαφωνούμε ακόμα με τον περιορισμό των προστατευόμενων αντιγράφων που προτείνει η εισηγήτρια. Διαφωνούμε με την αφαίρεση των χειρογράφων από το πεδίο εφαρμογής της οδηγίας. Θεωρούμε όμως θετική την ενίσχυση του αναπαλλοτρίωτου χαρακτήρα του δικαιώματος παρακολούθησης, έτσι ώστε ο δημιουργός να μην αποτελεί αντικείμενο εκμετάλλευσης και εκβιασμών και να εξασφαλίζεται κατά το δυνατόν ισορροπία με τα δικαιώματα των δημιουργών άλλων κατηγοριών πρωτοτύπων έργων.
<P>
Για τους λόγους αυτούς, και εφόσον δεν γίνουν δεκτές οι τροπολογίες μας, δεν θα ψηφίσουμε την έκθεση.
<P>
Έκθεση Ford (Α4-0110/97)
<SPEAKER ID=67 LANGUAGE="FR" NAME="Le Gallou">
Κύριε Πρόεδρε, η έκθεση του κ. Ford, στην οποία εναντιωθήκαμε, προτείνει να κατασκευαστεί ένα νέο αντιρατσιστικό «μαραφέτι», δηλαδή ένας νέος τρόπος καταπίεσης των ελεύθερων ανθρώπων. Γιατί σε όλη την Ευρώπη η αντιρατσιστική ιδεολογία αντικαταστάθηκε από μια αστυνόμευση της σκέψης, με τους μπάτσους της, με τους δουλοπρεπείς δικαστές της, με τα τσιράκια του τύπου.
<P>
Η κατάσταση είναι ιδιαίτερα σοβαρή σε ορισμένες χώρες, όπως την Ολλανδία. Ο πρόεδρος του Ολλανδικού Δημοκρατικού Κέντρου κ. Janmaat, μετά τη δήλωσή του «όταν το Δημοκρατικό Κέντρο θα έλθει στην εξουσία, θα έχουμε τελειώσει με την πολυπολιτισμική κοινωνία», πολιτικός στόχος πλήρως υπερασπίσιμος, καταδικάστηκε σε δύο εβδομάδες φυλάκισης από έναν παράφρονα δικαστή, τον κ. Van den Heuvel, ο οποίος κατ'αυτό τον τρόπο ντρόπιασε την ολλανδική δικαιοσύνη.
<P>
Θα πρέπει να ξέρετε ότι εάν μια τέτοια καταδίκη για ιδεολογικό αδίκημα διατηρηθεί στο εφετείο, οι βουλευτές του Εθνικού Μετώπου και του Vlamms block θα ζητήσουν να επισκεφτούν τον κ. Janmaat στη φυλακή του. Το Κοινοβούλιό μας ενδιαφέρεται για την υπεράσπιση των ανθρώπινων δικαιωμάτων ανά τον κόσμο. Θα έπρεπε να είχε φροντίσει πρώτα το σπίτι του. Η αντιρατσιστική δικαιοσύνη της Ολλανδίας δεν αξίζει περισσότερο από εκείνη του Πεκίνου ή της Τζακάρτα.

<SPEAKER ID=68 NAME="Ahlqvist, Theorin και Wibe">
 - (SV) Σε πολλές εκθέσεις που επεξεργαζόμαστε εδώ στο Κοινοβούλιο υπάρχει επιχειρηματολογία υπέρ της δημιουργίας νέων θεσμικών οργάνων και οργανισμών. Το ίδιο ισχύει και γι&#x02BC;αυτήν την έκθεση. Ποτέ δεν συναντά κανείς μια έκθεση που προτείνει την κατάργηση ενός θεμικού οργάνου ή οργανισμού.
<P>
Αμφιβάλλουμε αν ένα ευρωπαϊκό κέντρο επίβλεψης των φυλετικών διακρίσεων και της ξενοφοβίας είναι ο σωστός τρόπος για να προσπαθήσουμε να καταπολεμήσουμε τις προκαταλήψεις στην κοινωνία. Ο στόχος μπορεί να είναι αξιέπαινος, αλλά βλέπουμε πολλές άλλες κοινωνικές δαπάνες να έχουν μεγαλύτερη προτεραιότητα στον αγώνα κατά της ανεργίας και της φτώχειας στην Ευρώπη. Η δημιουργίας ενός τέτοιου κέντρου έχει δυστυχώς την τάση να οδηγεί στην παραγωγή πολλών εγγράφων ενώ ταυτόχρονα πολύ λίγα πράγματα επηρρεάζονται εκεί έξω στην καθημερινότητα των ανθρώπων.
<P>
Ακόμη και αν υπερψηφίζουμε την έκθεση, θέλουμε να εκφράσουμε τις έντονες επιφυλάξεις μας βάσει των ανωτέρω.

<SPEAKER ID=69 NAME="Lis Jensen, Krarup και Sandbζk">
 - (DA) Προτιμήσαμε σήμερα να μην ψηφίσουμε υπέρ της έκθεσης του κ. Ford σχετικά με την ίδρυση ενός ευρωπαϊκού παρατηρητηρίου για τα φαινόμενα ρατσισμού και ξενοφοβίας. Αυτό οφείλεται σε πολλούς παράγοντες.
<P>
Κατ' αρχάς, με το θέμα αυτό ασχολήθηκε επί σειρά ετών το Συμβούλιο της Ευρώπης με θαυμάσιο και εμπεριστατωμένο τρόπο; μεταξύ άλλων, πραγματοποιήθηκε μια ιδιαίτερα επιτυχημένη εκστρατεία μεταξύ των νέων κατά του ρατσισμού, του αντισημιτισμού, της έλλειψης ενοχής και της ξενοφοβίας, σε συνεργασία με ορισμένες οργανώσεις νεολαίας και αντιρατσιστικά κινήματα. Είμεθα της γνώμης ότι το Ευρωπαϊκό Συμβούλιο είναι πλήρως αρμόδιο στον τομέα αυτό και, κατά συνέπεια, κρίνουμε επίσης ότι θα ήταν σκόπιμο να συνεχίσει το Συμβούλιο της Ευρώπης το εν λόγω έργο. Είναι δύσκολο να αντιληφθούμε τη σημασία που έχει η ίδρυση ενός κέντρου της ΕΕ στον τομέα αυτό, ιδίως όταν γνωρίζουμε ότι το Συμβούλιο της Ευρώπης καλύπτει ένα πολύ μεγαλύτερο αριθμό χωρών και, ως εκ τούτου, οι δράσεις του έχουν μεγαλύτερη εμβέλεια.
<P>
Δεύτερον, έχουμε αντιρρήσεις για την επιλεγείσα νομική βάση, δηλαδή το άρθρο 235. Δεν συμφωνούμε να συνεχίζει η ΕΕ να επεκτείνει τους τομείς αρμοδιότητάς της.
<P>
Κρίνουμε φυσικά ότι πρέπει να καταπολεμηθεί ο ρατσισμός και η ξενοφοβία, αλλά αμφιβάλλουμε, όπως προαναφέρθηκε, ότι η ΕΕ είναι το καλύτερο φόρουμ για δραστηριότητες του είδους αυτού.
<P>
Έκθεση Rantzio-Plath (Α4-0111/97)
<SPEAKER ID=70 LANGUAGE="FR" NAME="Martinez">
Κύριε Πρόεδρε, πρέπει να πάρουμε θέση πάνω στην έκθεση που αφορά την ανάπτυξη της απασχόλησης, ένα σχεδόν χιουμοριστικό θέμα, εφόσον υπάρχουν περίπου είκοσι εκατομύρια άνεργοι και περίπου δεκαοκτώ εκατομύρια άστεγοι. Είναι γεγονός ότι η Ευρωπαϊκή Επιτροπή μας λέει ότι όλα πάνε καλά: ο πληθωρισμός ελέγχεται, τα επιτόκια είναι πολύ χαμηλά, η ανάπτυξη θα επανέλθει - δεν ξέρουμε πότε, αλλά θα επανέλθει! Πρόκειται σίγουρα για μια θεολογική αρετή της ελπίδας που την κάνει να μιλάει!
<P>
Η κυρία Randzio-Plath μας παρουσιάζει άλλωστε μια εξαιρετική κλινική εξέταση της κατάστασης. Λέγεται ότι η Ευρώπη είναι η άρρωστη γυναίκα του πλανήτη. Είναι αλήθεια ότι υπάρχει μεγάλη ανεργία, είναι αλήθεια ότι η ζήτηση είναι χαμηλή, και είναι αλήθεια ότι οι διαφορές είναι αβυσσαλαίες μεταξύ πλούσιων και φτωχών, είναι αλήθεια ότι η κατανομή του πλούτου είναι τέτοια που μετακινείται από κάτω προς τα πάνω. Εκεί όπου η έκθεση παρουσιάζει αδυναμίες είναι στο θέμα των αιτιών. Η Ευρωπαϊκή Επιτροπή υποστηρίζει ότι όλα προέρχονται από την προσφορά. Εάν όμως στη Σαχάρα βελτιώναμε την προσφορά της άμμου, δεν θα προέκυπτε περισσότερη ζήτηση. Αυτό αποδεικνύει ότι το πρόβλημα προέρχεται από τη ζήτηση, και όχι από την προσφορά. Τι σταματάει τη ζήτηση; Είναι η υπερβολική φορολόγηση. Τι καταστρέφει τις θέσεις εργασίας; Είναι βέβαια η μετανάστευση και το παράλογο άνοιγμα των συνόρων. Κύριε Πρόεδρε, είναι πολύ σπάνιο να διατηρηθεί ένα φαινόμενο, όταν τα αίτιά του έχουν εξακριβωθεί στην αντίθετη περίπτωση είναι μαγικό.

<SPEAKER ID=71 NAME="Ahlqvist, Αndersson, Hulthιn, Lφφw, Theorin και Wibe">
 - (SV) θεωρούμε ότι η έκθεση Randzio - Plath είναι στο σύνολό της, στα ουσιαστικά μέρη, καλή. Έχουμε όμως κάποιες επιφυλάξεις για τις διατυπώσεις που υποννοούν ότι πρέπει να μειωθούν οι φόροι και οι κοινωνικές εισφορές ώστε να μπορέσει να καταπολεμηθεί αποτελεσματικά η ανεργία. Θεωρούμε ότι αυτές οι διατυπώσεις είναι πολύ γενικές για να μπορούμε να συμμεριστούμε σε κάθε περίσταση τις αντιλήψεις αυτών των διατυπώσεων.

<SPEAKER ID=72 NAME="Berthu">
Συμβουλεύω τους παρατηρητές να εξετάσουν με προσοχή το κομμάτι της οικονομικής έκθεσης της Επιτροπής που αφορά την επίδραση των νομισματικών διακυμάνσεων. Μπορούμε να αντλήσουμε πολλά οικονομικά, νομισματικά ακόμη και πολιτικά διδάγματα.
<P>
Κανείς δεν ξέχασε, πριν από δυο χρόνια, κατά τη διάρκεια των εσωτερικών νομισματικών αναταραχών που επικρατούσαν στην Κοινότητα, ότι η Επιτροπή είχε εκδώσει μια καθησυχαστική ανακοίνωση, εξηγώντας ότι η μακροοικονομική επίδραση πάνω στην ανάπτυξη δεν ήταν πολύ υψηλή: από 0, 25 στις 0, 5 μονάδες. Έδινε επίσης λίγο βάρος στην εκτίμηση αυτή, προσθέτοντας ότι η τελευταία περιελάμβανε την επίδραση του δολλαρίου, εκτός Κοινότητας, και ότι δεν ήταν δυνατόν να υπάρξει μια ακριβής σχέση μεταξύ των ονομαστικών διακυμάνσεων των τιμών του συναλλάγματος και τη μεταβολή της ανταγωνιστικότητας.
<P>
Παράλληλα, η Επιτροπή απέρριπτε με υπεροψία τις προτάσεις όλων όσοι πρότειναν, όπως η Γαλλία, άμεσα μέτρα, είτε σκληραίνοντας τις πειθαρχίες του ευρωπαϊκού νομισματικού συστήματος, είτε προσαρμόζοντας τα διαρθρωτικά κονδύλια, είτε ακόμη θεσπίζοντας νομισματικά εξισωτικά ποσά.
<P>
Σήμερα, δύο χρόνια αργότερα, ο τόνος έχει εντελώς αλλάξει. Στην ετήσια οικονομική έκθεση που μας παρουσίασαν, διαβάζουμε ότι η ανάπτυξη «υπέστη μια στασιμότητα κατά το δεύτερο εξάμηνο του 1995», ότι «η επιβράδυνση ήταν ιδιαίτερα έντονη στις χώρες όπου το νόμισμα είχε παρουσιάσει μια σημαντική άνοδο κατά την νομισματική κρίση της άνοιξης του 1995». Ούτε οι υπόλοιποι απαλλάχτηκαν. Εξηγείται πράγματι ότι «στις χώρες όπου το νόμισμα είχε υποτιμηθεί, τα βραχυπρόθεσμα επιτόκια παρουσίασαν άνοδο, πολλές φορές σημαντική... με αποτέλεσμα τη φανερή κάμψη της οικονομικής δραστηριότητας αυτών των χωρών επίσης». «Έντονη επιβράδυνση», »Φανερή κάμψη», βλέπουμε ότι οι εκφράσεις δεν είναι πλέον οι ίδιες.
<P>
Το τελικό συμπέρασμα είναι επίσης πολύ διαφορετικό: σε γενικές γραμμές (δηλαδή συμπεριλαμβάνοντας και στην περίπτωση αυτή την επίδραση του δολλαρίου), »η ανάπτυξη της τελικής ζήτησης, που είχε φτάσει σχεδόν το 3 % τους τελευταίους 18 μήνες, είχε πέσει μόλις στο 1 % το δεύτερο εξάμηνο του 1995». Το πραγματικό ΑΕΠ πέρασε από ρυθμό ανάπτυξης 2, 4 σε 1, 2 μέσα σε ένα εξάμηνο, δηλαδή μια διαφορά πολύ μεγαλύτερη από εκείνη που είχε ανακοινωθεί. Ο επίτροπος de Silguy διευρύνει αυτή τη θλιβερή διαπίστωση, προσθέτοντας προφορικά ότι η Ευρώπη έχασε 1, 5 εκατομμύρια θέσεις εργασίας σ'αυτή την περίπτωση.
<P>
Πρέπει να θέσουμε το εξής ερώτημα. Γιατί η Επιτροπή έκανε αυτή τη μεταβολή; Οι εμπειρογνώμονές της είναι άραγε τόσο αναρμόδιοι που δεν έβλεπαν, στο τέλος του 1995 αυτό που ο απλός πολίτης διαπίστωνε και που η ομάδα μου άλλωστε κατήγγειλε με δύναμη, δηλαδή την αρνητική επίδραση των εσωτερικών νομισματικών διακυμάνσεων, ειδικά για τη Γαλλία, η οποία είχε συνδέσει το νόμισμά της με το μάρκο; Δεν θα θίξουμε την Επιτροπή μ'αυτόν τον τρόπο.
<P>
Λοιπόν, ποιά είναι η εξήγηση; Πιστεύουμε ότι η πρώτη θέση, αυτή του 1995, κατευθυνόταν από επιχειρήματα στρατηγικής πολιτικής. Επρόκειτο αφενός να αναγνωριστούν οι αρνητικές συνέπειες των εσωτερικών νομισματικών διακυμάνσεων (πώς θα μπορούσε η Επιτροπή να τις αρνηθεί; ) προσελκύοντας στο τέλος τη λύση του ενιαίου νομίσματος, αλλά αφετέρου έπρεπε να δοθεί ελάχιστη σημασία στις συνέπειες αυτές, στον ολέθριο χαρακτήρα τους, ώστε τα κράτη μέλη να μην λάβουν άμεσα μέτρα, κάτι το οποίο θα είχε αποδείξει φανερά ότι το πρόβλημα θα μπορούσε να έχει λυθεί χωρίς το πολύ κακό φάρμακο του ενιαίου νομίσματος.
<P>
Δεν διστάζουμε να το πούμε: επρόκειτο τότε καθαρά για μια αλλοίωση της πληροφόρησης, η οποία κατά την Επιτροπή δεν έχει σήμερα λόγο ύπαρξης. Πράγματι, η θεωρητική προθεσμία του ενιαίου νομίσματος είναι τώρα αρκετά κοντινή, οι νομισματικές διακυμάνσεις ηρέμησαν, και η Επιτροπή θα μπορούσε κάλλιστα να απαντήσει, εάν είχε νέες εκκλήσεις, ότι οι προθεσμίες είναι πλέον πολύ σύντομες για να λυφθούν μεσοπρόθεσμα μέτρα. Μπορεί λοιπόν να έχει την πολυτέλεια να λέει την αλήθεια, και να σβύσει κατά κάποιο τρόπο τα ίχνη του εγκλήματός της, πλέκοντας νέο εγκώμιο για τα μελλοντικά καλά του ενιαίου νομίσματος.
<P>
Ας αντλήσουμε τα πολιτικά διδάγματα αυτής της υπόθεσης: η Επιτροπή είπε ψέματα το 1995, τουλάχιστον από παράλειψη, επιδιώκοντας κατ'αυτόν τον τρόπο να μην λάβουν τα κράτη μέλη μέτρα υπεράσπισης των θέσεων εργασίας, και θυσιάζοντας τους εργάτες στο βωμό του ενιαίου νομίσματος, για το οποίο έπρεπε να εξασφαλίσει μια αμείλικτη πρόοδο. Αυτό μας λέει πολλά για τον αυταρχισμό της και την περιφρόνησή της απέναντι στους ανθρώπους και τις χώρες. Ας μην ξεχνάμε όμως ότι αυτός που είπε ψέμματα χτες μπορεί να ξαναπει ψέμματα και σήμερα. Είναι σημαντικό να το υπενθυμίζουμε αυτό, τη στιγμή που η Επιτροπή, παρόλη την άνοδο των ανισορροπιών, μας παροτρύνει να τρέχουμε με σκυμμένο το κεφάλι προς τη συγχώνευση των νομισμάτων και την ενοποίηση των οικονομικών πολιτικών.

<SPEAKER ID=73 NAME="Eriksson, Sjφstedt και Svensson">
 - (SV) Εμείς οι υπογράφοντες απείχαμε από την τελική ψηφοφορία. Η έκθεση περιέχει μια σωστή και πολύ απαραίτητη κριτική της πολιτικής της λιτότητας η οποία διαπνέειτην επίσημη αντίληψη της Ένωσης επί μακρόν και η οποία είναι η σημαντικότερη αιτία της μαζικής ανεργίας και της κοινωνικής κρίσης. Βλέπουμε στην έκθεση μια στροφή υπέρ μιας επεκτατικής πολιτικής και πολιτικής τόνωσης της ανάκαμψης.
<P>
Δεν συμμεριζόμαστε όμως την άποψη ότι η υλοποίηση της ΟΝΕ θα ήταν σωστή. Αντιθέτως ο κανονισμός της ΟΝΕ ευθύνεται για την περιοριστική πολιτική και την πολιτική που παράγει κρίση στα κράτη μέλη. Η ΟΝΕ θα συνεπαγόταν επίσης την ομοιομορφία της πολιτικής των χωρών η οποία δεν θα ήταν σύμφωνη με τις διαφορετικές ανάγκες τους. Η επεκτατική πολιτική την οποία η έκθεση πολύ σωστά προασπίζεται έρχεται σε αντίθεση με την νομισματική πολιτική της ΕΕ. γι&#x02BC;αυτό πρέπει να τροποποιηθεί η νομισματική πολιτική και να εγκαταλειφθεί η ιδέα ενός ευρωνομίσματος.
<P>
Η νομισματική συνεργασία πρέπει να πάρει άλλες μορφές, σύμφωνες με μια επιθετική πολιτική κατά της κρίσης και της ανεργίας.
<P>
Ούτε συμμεριζόμαστε επίσης την αντίληψη ότι οι φορολογικές μειώσεις για τις επιχειρήσεις και η κατάργηση των κανόνων εργασιακού δικαίου - υπό την δελεαστική ονομασία «ευελιξία» - έχουν κάποια θετική δομική επίδραση ή επίδραση επί της πολιτικής της ανάκαμψης.

<SPEAKER ID=74 NAME="Garthon, Holm και Lindholm">
Η ετήσια έκθεση της Επιτροπής είναι ως συνήθως μια μονότονη ανάγνωση, διότι προσανατολίζεται μόνο σε καθαρά οικονομικές πτυχές της ΕΕ, όπως οικονομικη πολιτική και νομισματική πολιτική. Τα θέματα για τα οποία οι συνηθισμένοι άνθρωποι συζητούν, π.χ. ανεργία, περικοπές στον δημόσιο τομέα και περιβαλλοντικά προβλήματα αποκλείονται εντελώς. Γι&#x02BC;αυτό μπορεί να δεί κανείς την πρόταση ψηφίσματος στο Ευρωκοινοβούλιο σαν μια θετική ανάγνωση, διότι η έκθεση περιέχει μια σωστή και πολύ απαραίτητη κριτική της πολιτικής της λιτότητας η οποία διαπνέει την επίσημη αντίληψη της «Ενωσης επί μακρόν και η οποία είναι η σημαντικότερη αιτία της μαζικής ανεργίας και της κοινωνικής κρίσης.
<P>
Δεν συμμεριζόμαστε όμως την αντίληψη ότι η υλοποίηση της ΟΝΕ θα ήταν σωστή ή επιθυμητή. Αντιθέτως τα κριτήρια σύγκλισης της ΟΝΕ ευθύνονται για την περιοριστική πολιτική και την πολιτική που παράγει κρίση στα κράτη μέλη. Η Σουηδία είναι ένα θαυμάσιο παράδειγμα επ&#x02BC;αυτού.
<P>
Αφότου η σουηδική κυβέρνηση το 1990-91 θεώρησε ότι η Σουηδία πρέπει να μπεί στην ΕΕ και συνεπώς ξεκίνησε μια κοινοτική πολιτική στον οικονομικό τομέα, με κύριο οδηγό τον χαμηλό πληθωρισμό, και παρ&#x02BC;ότι η Σουηδία δεν έγινε μέλος της ΕΕ πριν το 1995, η σουηδική ανεργία έχει αυξηθεί σημαντικά. Με την ΟΝΕ οι οικονομικές πολιτικές των χωρών της ΕΕ θα «συντονιστούν» και δεν θα λάβουν ως εκ τούτου υπόψη τις διαφορές που υπάρχουν στις διάφορες περιοχές της ΕΕ.
<P>
Η επεκτατική πολιτική που προασπίζεται η έκθεση έρχεται σε αντίθεση με την νομισματική πολιτική της ΕΕ. γι&#x02BC;αυτό πρέπει να τροποποιηθεί η νομισματική πολιτική και να εγκαταλειφθεί η ιδέα ενός ευρω - νομίσματος. Η νομισματική συνεργασία πρέπει να πάρει άλλες μορφές σύμφωνες με μια επιθετική πολιτική κατά της κρίσης και της ανεργίας.

<SPEAKER ID=75 NAME="Gallagher">
Τα δύο προγράμματα των διαρθρωτικών ταμείων της ΕΕ, 1989-1993 και 1994-1999, σαφώς έχουν ενισχύσει την επιτάχυνση της ανάπτυξης της ιρλανδικής οικονομίας. Ο μέσος όρος του κατά κεφαλήν εισοδήματος στην Ιρλανδία είναι τώρα το 84 % του μέσου όρου της ΕΕ και αυτό οφείλεται κυρίως στην εντατική απορρόφηση ευρωπαϊκών πιστώσεων μέσω των ευρωπαϊκών περιφερειακών, κοινωνικών, γεωργικών, αλιευτικών ταμείων και ταμείων συνοχής.
<P>
Η πρόσφατη οικονομική πρόοδος της Ιρλανδίας υπογραμμίζει όλα εκείνα που μπορούν να επιτευχθούν εάν οι κοινωνικοί εταίροι από κοινού με την κυβέρνηση επιχειρήσουν την υλοποίηση συνεκτικών και σταθερών μακροοικονομικών πολιτικών που να στηρίζονται στην κοινωνική αποδοχή. Αυτή είναι μια διαδικασία που ξεκίνησε το 1987 και η οποία κατά ένα μεγάλο μέρος έχει καταλήξει σε εργασιακή ειρήνη.
<P>
Μολονότι η Ιρλανδία προγραμματίζεται να είναι μια από τις χώρες που θα καλύψει τα κριτήρια σύγκλισης του Μάαστριχτ και θα είναι, κατ' ακολουθίαν, σε θέση να ενταχθεί στο πρώτο στάδιο της ΟΝΕ, υπάρχουν ακόμη ορισμένες βασικές ανησυχίες για την οικονομία της.
<P>
Πρώτον, η Ιρλανδία λαμβάνει πάνω από το 11 % του συνολικού πακέτου των ευρωπαϊκών διαρθρωτικών ταμείων 1994-1999. Μετά το 1999 το ποσοστό αυτό θα μειωθεί στο 7 % ή 8 % του πακέτου των ευρωπαϊκών διαρθρωτικών ταμείων 2000-2005. Η ιρλανδική κυβέρνηση, η οποία έχει αυξήσει σημαντικά τις απορροφήσεις κατά τα δύο τελευταία χρόνια, δεν έχει προβλέψει δομές για να αντιμετωπίσουν τη μείωση των πιστώσεων της ΕΕ μετά το 1999. Μολονότι οι ρυθμοί ανάπτυξης της Ιρλανδίας ποικίλλουν μεταξύ 7 % και 10 % κατά τα πρόσφατα χρόνια, οι πολιτικές δαπανών της ιρλανδικής κυβέρνησης έχουν προσανατολιστεί προς την κατεύθυνση βραχυχρόνιων κερδών χωρίς να έχει διαμορφωθεί μακροχρόνια οικονομική στρατηγική.
<P>
Πιστεύω ότι η Ιρλανδία θα πρέπει να ενταχθεί στην ΟΝΕ με την πρώτη ευκαιρία αλλά και ότι θα πρέπει να υλοποιήσουμε κυβερνητικές πολιτικές οι οποίες θα λαμβάνουν υπόψη τις πληθωριστικές αυξήσεις στις δημόσιες δαπάνες, το γεγονός ότι οι αναγκαίες υποδομές ακόμη δεν τυγχάνουν πλήρους χρηματοδότησης καθώς και το ότι θα είναι δύσκολο να συνεχιστούν οι τρέχοντες ρυθμοί ανάπτυξης την ώρα που η οικονομική δραστηριότητα σε άλλες χώρες της ΕΕ είναι υποβαθμισμένη.
<P>
Συμφωνώ πλήρως για το ότι οι πιστώσεις των ευρωπαϊκών διαρθρωτικών ταμείων θα πρέπει να κατευθύνονται στις περιφέρειες εκείνες όπου η οικονομική αποδοτικότητα και το μέσο κατά κεφαλήν εισόδημα δεν φτάνει τους ευρωπαϊκούς μέσους όρους.
<P>
Θα πρέπει να υπάρξει ο καλύτερος δυνατός συντονισμός στην κατανομή των διαρθρωτικών ταμείων της ΕΕ μέσω του ευρωπαϊκού ταμείου περιφερειακής ανάπτυξης, του ευρωπαϊκού κοινωνικού ταμείου και των περιφερειών εντός των κρατών μελών όπου η οικονομική ανάπτυξη καθυστερεί έναντι της αντίστοιχης ευρωπαϊκής. Στην Ιρλανδία, για παράδειγμα, η συζήτηση για το πως θα πρέπει να κατανεμηθούν κατά τα έτη 2000-2005 οι πιστώσεις του επομένου διαθρωτικού ταμείου της ΕΕ θα πρέπει να αρχίσει από τώρα.
<P>
Ως ευρωβουλευτής για την εκλογική περιφέρεια του Κοννώ/Ώλστερ, πιστεύω ότι οι κομητείες του Ντόνεγκαλ, Κάβαν και Μόναγκαν, μαζί με την επαρχία Κοννώ, θα πρέπει να συνεχίσουν να έχουν καθεστώς Στόχου 1 κατά τη διάρκεια της περιόδου 2000-2005.
<P>
Το καθεστώς Στόχου 1, το οποίο δίδει το δικαίωμα στις περιφέρειες για το μέγιστο ποσό των πιστώσεων των ευρωπαϊκών περιφερειακών και κοινωνικών ταμείων, φυσιολογικά χορηγείται μόνο σε περιφέρειες το μέσο κατά κεφαλήν εισόδημα των οποίων είναι κάτω του 75 % του ευρωπαϊκού μέσου όρου. Οι κομητείες του Ντόνεγκαλ, Κάβαν και Μόναγκαν και η επαρχία Κοννώ αξίζουν και πρέπει να έχουν το δικαίωμα στις μέγιστες ευρωπαϊκές πιστώσεις δεδομένου ότι είναι περιφέρειες οι οποίες υστερούν οικονομικά και ανταγωνιστικά έναντι των άλλων περιφερειών της Ιρλανδίας.
<P>
Ας κάνουμε ένα πράγμα σαφές. Εάν η ΕΕ είναι σοβαρή στην προσπάθειά της να συνδέσει τις πολιτικές των διαρθρωτικών ταμείων με την οικονομική αποδοτικότητα των περιφερειών, τότε η περιφέρεια Κοννώ/Ώλστερ θα πρέπει να έχει καθεστώς Στόχου 1 κατά τη διάρκεια της περιόδου 2000-2005.

<SPEAKER ID=76 NAME="Hyland">
Η απασχόληση είναι ασφαλώς μια από τις μεγαλύτερες προκλήσεις που αντιμετωπίζουν εκείνοι που λαμβάνουν τις αποφάσεις και διαμορφώνουν την πολιτική είτε σε ευρωπαϊκό είτε σε επίπεδο κρατών μελών και μολονότι η κατάσταση βελτιώνεται, ανήκει σε όλους εμάς που κατέχουμε δημόσιο αξίωμα να εντατικοποιήσουμε εκ νέου τις προσπάθειές μας για να δημιουργήσουμε ένα ευνοϊκό περιβάλλον για περαιτέρω επενδύσεις και οικονομική ανάπτυξη από τις οποίες μπορεί να γεννηθεί παραγωγική νέα απασχόληση.
<P>
Με τον πληθωρισμό εντός της Ευρωπαϊκής Ένωσης να κινείται θετικά προς τα κάτω και με την αντίστοιχη αύξηση του ΑΕγχΠ είναι πιο σημαντικό παρά ποτέ να γίνει διαχείριση αυτής της καλοδεχούμενης τάσης με τρόπον ώστε να προκαλέσει περαιτέρω οικονομική δραστηριότητα από την οποία να δημιουργηθούν βιώσιμες θέσεις εργασίας.
<P>
Είμαι πολύ ευτυχής να σημειώσω ότι οι οικονομικές πολιτικές που ξεκίνησαν στην Ιρλανδία το 1987 αρχίζουν να αποδίδουν καρπούς και το πρόβλημά μας της ανεργίας (ένα από τα χειρότερα στην Ευρώπη) έχει πάρει τώρα θετική στροφή με μια αργή αλλά σταθερή αύξηση στις νέες θέσεις εργασίας.
<P>
Η εισηγήτρια ορθώς τονίζει τον σημαντικό ρόλο του ιδιωτικού τομέα στην πολιτική απασχόλησης αλλά αυτό θα γίνει μόνον εάν οι κυβερνήσεις των κρατών μελών υιοθετήσουν πολιτικές που θα ενθαρρύνουν και θα ανταμοίβουν τις επενδύσεις, την επιχειρηματικότητα και την ανάληψη κινδύνων.
<P>
Σε πάρα πολλές περιπτώσεις το κόστος δημιουργίας μιας νέας θέσης εργασίας είναι απαγορευτικό - η υψηλή φορολογία, οι εισφορές κοινωνικής ασφάλισης και οι υπερβολικοί κανονισμοί είναι παράγοντες που συνωμοτούν κατά της δημιουργίας θέσεων εργασίας.
<P>
Είναι ασφαλώς καλύτερο για τις κυβερνήσεις να κάνουν τις αναγκαίες δημοσιονομικές προσαρμογές στην πλευρά της φορολογίας παρά να πληρώνουν σε κοινωνική πρόνοια το κόστος υποστήριξης των ανέργων.
<P>
Κατά την κατανομή των εθνικών και ευρωπαϊκών πιστώσεων σε προγράμματα υπέρ της απασχόλησης, θα πρέπει να δοθεί ιδιαίτερη σημασία σε υφιστάμενα προγράμματα κοινοτικής βάσεως όπως το LEADER και τα Συμβούλια Απασχόλησης της Υπαίθρου, τα οποία έχουν τη δυνατότητα δημιουργίας απασχόλησης σε ένα επίπεδο στο οποίο συνήθως δεν φτάνουν τα εθνικά προγράμματα, βοηθώντας κατ' αυτόν τον τρόπο τη διατήρηση της κατάλληλης ισορροπίας μεταξύ αστικής και αγροτικής υποδομής.

<SPEAKER ID=77 NAME="Kirsten Jensen, Blak, Sindal και Iversen">
 - (DA) Οι δανοί σοσιαλοδημοκράτες στο Ευρωπαϊκό Κοινοβούλιο ψήφισαν σήμερα κατά της έκθεσης σχετικά με την ετήσια οικονομική έκθεση της Επιτροπής για το 1997.
<P>
Στη έκθεση αυτή επικρίνεται η Επιτροπή, επειδή δεν έδωσε επαρκή προσοχή στην ανεργία, οι δε προοπτικές ανάπτυξης στην ΕΕ θεωρούνται υπερβολικά ανεπαρκείς για να καταπολεμηθεί αποτελεσματικά η μαζική ανεργία. Στην έκθεση δίδεται ιδιαίτερη σημασία στο θέμα της ανεργίας.
<P>
Οι δανοί σοσιαλοδημοκράτες συμφωνούν με την προσέγγιση της έκθεσης όσον αφορά το πρόβλημα της ανεργίας στην Ευρώπη και υποστηρίζουν την ανταλλαγή πληροφοριών και το συντονισμό των πολιτικών σε ορισμένους άλλους τομείς, αλλά δεν μπορούν να υποστηρίξουν την απαίτηση για τη δημιουργία μιας μορφής οικονομικής κυβέρνησης σε επίπεδο ΕΕ, όπως αναφέρεται στο σημείο 13.

<SPEAKER ID=78 NAME="Lindqvist">
 - (SV) Η περιγραφή της οικονομίας από την Επιτροπή είναι ανεδαφικά θετική.
<P>
Η ΟΝΕ δεν λύνει το κύριο πρόβλημα της υψηλής ανεργίας, αλλά αντιθέτως κινδυνεύει να την επιδεινώσει περισσότερο με ακόμη περισσότερους ανέργους με το να ρίχνει μονοδιάστατα βάρος στην σταθερότητα των τιμών και τις δημοσιονομικές οικονομικές απαιτήσεις.
<P>
Η γνωμοδότηση της Επιτροπής είναι σημαντικά πιο ρεαλιστική και φαίνεται επίσης να έχει κατανοήσει ένα μέρος των προβλημάτων με την ΟΝΕ, χωρίς όμως να εξάγει κάποια συμπεράσματα απ&#x02BC;αυτό. Γίνεται λόγος για αύξηση της ζήτησης και των επενδύσεων χωρίς να φαίνεται ότι γίνεται κατανοητό ότι έιναι η ΟΝΕ που είναι η τροχοπέδη όλης της ανάπτυξης και φραγμός σ&#x02BC;ολόκληρη την Ευρώπη. Βάσει αυτών καταψήφισα την έκθεση.

<SPEAKER ID=79 NAME="Wolf">
Δυστυχώς μια τυχαία πλειοψηφία καταψήφισε ένα κεντρικό σημείο των πολιτικών αιτημάτων της έκθεσης: το αίτημα για μείωση του χρόνου εργασίας, ως επιδοκιμαστέας τάσης μιας γενικότερης πολιτικής ανακατανομής της εργασίας και του εισοδήματος. Kανένα άλλο από τα διαθέσιμα μέσα δεν είναι τόσο άμεσα αποτελεσματικό. Aυτό αποτελεί ήττα της νέας πολιτικής, που αρχίζει να αυξάνει ταυτόχρονα, με την ευρω-απεργία των εργαζομένων της Pενώ, με τις ευρωπαϊκές πορείες κατά της μαζικής ανεργίας, της επικίνδυνης απασχόλησης και του κοινωνικού αποκλεισμού, με την ευρωπαϊκή συγκέντρωση για την πλήρη απασχόληση, με την επικείμενη ημέρα δράσης της Συνομοσπονδίας Eυρωπαϊκών Συνδικάτων.
<P>
Aν και δε συμμερίζομαι την αισιοδοξία της εισηγήτριας, ως προς το ότι συνάδει η έγκαιρη έναρξη της ONE, στην παρούσα μορφή της, με μια νέα οικολογικο-κοινωνική πολιτική, κατά τα άλλα, πολλά στην έκθεση κινούνται προς τη σωστή κατεύθυνση, προς μια οικολογικο-κοινωνική αλλαγή, όπου ο αγώνας κατά της μαζικής ανεργίας θα έχει πράγματι πρώτη προτεραιότητα.
<P>
Kατά τα άλλα, ισχύει το εξής: Στη συζήτηση για τις broad economic guidelines , κυρίες και κύριοι, που εξακολουθούν να υπόκεινται στη νεοφιλελεύθερη ιδεολογία, θα τα ξαναπούμε.
<P>
Έκθεση Metten (Α4-0105/97)
<SPEAKER ID=80 NAME="Berthu">
Κύριε Πρόεδρε, η έκθεση Metten που μόλις ψηφίστηκε από το Κοινοβούλιο, επιβεβαιώνει δυστυχώς τους φόβους όλων όσοι πιστεύουν ότι οι δαπάνες διαχείρισης του ενιαίου νομίσματος θα υπερισχύσουν σε σχέση με τις οικονομίες που θα γίνονταν με την απλοποίηση ή τη μείωση των εξόδων των συναλλαγματικών μετατροπών.
<P>
Εκ πρώτης όψεως, η έκθεση φαίνεται να επεξεργάζεται ένα δευτερεύον τεχνικό θέμα: υπάρχει εδώ και καιρό ένα σύστημα αμοιβαίας οικονομικής υποστήριξης των πληρωμών των κρατών μελών σε περίπτωση σοβαρού προβλήματος ισοζυγίου των πληρωμών που αφορούν κάποιο απ' αυτά. Ο μηχανισμός αυτός δεν λειτουργεί πολύ συχνά (χρησιμοποιήθηκε για τελευταία φορά το 1993 προς όφελος της Ιταλίας), κάτι που μπορούμε να καταλάβουμε εφόσον σήμερα κάθε χώρα διατηρεί το δικαίωμα να ασκεί δική της οικονομική πολιτική, ακόμα και στην περίπτωση που δεν είναι απόλυτα συνυφασμένη με την πολιτική των άλλων.
<P>
Τίθεται ωστόσο το θέμα εάν ο μηχανισμός αυτός θα πρέπει να διατηρηθεί όταν θα ισχύσει το ενιαίο νόμισμα. Η έκθεση Metten απαντά θετικά. Πρώτον, γιατί ορισμένες χώρες θα παραμείνουν προσωρινά έξω από το ενιαίο νόμισμα. Ύστερα και κυρίως γιατί ένας τέτοιος μηχανισμός θα είναι ακόμη πιο αναγκαίος για τις χώρες που λαμβάνουν μέρος, εφόσον οι οικονομικές πολιτικές τους θα είναι συγκολλημένες και θα είναι απαραίτητο να βρεθεί ένα κοινό σύστημα για να βοηθηθεί η καθεμία χώρα να εξουδετερώσει τα ασυμετρικά συγκυριακά χτυπήματα που θα προκύψουν και που θα έχουν επίδραση και στις άλλες χώρες. Βρισκόμαστε εδώ στο ουσιώδες σημείο μιας καίριας συζήτησης.
<P>
Πράγματι, στην μελλοντική νομισματική ένωση, με τον τρόπο που υιοθετήθηκε στο Μάαστριχτ, δεν υπάρχει ευρωπαϊκός ομοσπονδιακός προϋπολογισμός που να μπορεί να χρησιμεύσει σαν αποσβεστήρας σε περίπτωση τοπικής ή γενικής κρίσης. Δεν υπάρχει λοιπόν κοινοτικό εργαλείο καταπολέμησης των ασυμμετρικών ανισορροπιών.
<P>
Ο κ. Metten είχε λοιπόν την ιδέα, και το Κοινοβούλιο ακολούθησε χωρίς αναστολές, να καλύψει αυτό το κενό. Προτείνει να αντικατασταθεί ο σημερινός μηχανισμός οικονομικής υποστήριξης προς το ισοζύγιο πληρωμών από ένα πιο ευρύ σύστημα που ονομάζεται «μηχανισμός προς όφελος της σταθεροποίησης και της ανάπτυξης», που θα μπορούσε να συμπληρώσει το μελλοντικό σύμφωνο της σταθερότητας. Πού θα βρεθούν όμως τα χρήματα που θα χρηματοδοτήσουν το νέο αυτό σύστημα;
<P>
Βλέπουμε εδώ το έργο διεστραμμένης κλιμάκωσης που σιγά σιγά θα επιβαρύνει το λογαριασμό του ενιαίου νομίσματος. Όπως το είχαμε προβλέψει από την αρχή θα συνειδητοποιήσουμε σε μερικά χρόνια ότι τα μειονεκτήματά του είναι περισσότερα από τα πλεονεκτήματά του και τα οφέλη που θα αποφέρει.

<SPEAKER ID=81 NAME="Torres Marques">
Υπερψήφισα την έκθεση Metten διότι τα κράτη μέλη που ανήκουν στην Οικονομική και Νομισματική 'Ενωση μπορούν, τη στιγμή αυτή, να προσφεύγουν σε ένα μεσοπρόθεσμο οικονομικό μηχανισμό σε περίπτωση που αντιμετωπίζουν δυσκολίες με το ισοζύγιο πληρωμών τους. Αυτός ο μηχανισμός δρα μέσω της κεφαλαιοαγοράς και των δανείων που είναι εγγυημένα από τον κοινοτικό προϋπολογισμό, με ευνοϊκό επιτόκιο. Οι συνθήκες αυτού του δανείου είναι εξαιρετικές και το δικαιούχο κράτος μέλος θα πρέπει να παρουσιάσει να να τηρήσει ένα πρόγραμμα αποκατάστασης το οποίο εγκρίνεται από το ECΟFIN.
<P>
Το πρόβλημα που τίθεται τώρα είναι εάν αυτός ο μηχανισμός πρέπει να καταργηθεί όσον αφορά τις χώρες που θα μεταβούν στην τρίτη φάση της ΟΝΕ και, επομένως, θα προσχωρήσουν στο ΕΥΡΩ, ή αν πρέπει να δημιουργηθεί εκ νέου, προφανώς σε βάση άλλα πρότυπα, αλλά μέσα στο ίδιο πνεύμα.
<P>
Είναι απαραίτητο να έχουμε υπόψη μας ότι, για τις χώρες που θα προσχωρήσουν στο EΥΡΩ, η έννοια του ισοζυγίου πληρωμών πρέπει να ανακατασκευαστεί, εφόσον το μεγαλύτερο τμήμα των εμπορικών και χρηματοοικονομικών ενεργειών θα γίνεται σε EΥΡΩ. Για παράδειγμα, στην Πορτογαλία, περίπου το 80 % των εμπορικών σχέσεών μας πραγματοποιείται με χώρες της Ευρωπαϊκής 'Ενωσης και, όσον αφορά εκείνες που θα προσχωρήσουν στο EΥΡΩ, δεν θα είναι δυνατό να υπολογιστούν οι αντίστοιχες χρηματοοικονομικές ροές με τα διαφορετικά νομίσματα. Το ίδιο θα συμβεί όσον αφορά τον τουρισμό και τις άλλες συναλλαγματικές πράξεις.
<P>
Πέρα από αυτό, πρέπει λάβουμε υπόψη, όπως αναφέρει η Ετήσια Οικονομική 'Εκθεση της Επιτροπής για το 1997, ότι «ο βαθμός ανοίγματος της Κοινότητας σε σχέση με την παγκόσμια οικονομία είναι σχετικά μικρός και όμοιος με εκείνο των Ηνωμένων Πολιτειών της Αμερικής ή της Ιαπωνίας. Το 1995, ο βαθμός ανοίγματος στην Ευρωπαϊκή 'Ενωση ήταν περίπου 10 %, έναντι 12 % των Ηνωμένων Πολιτειών της Αμερικής και 9 % της Ιαπωνίας. Αυτό σημαίνει ότι η παγκοσμιοποίηση του εμπορίου έχει άμεση επίπτωση μόνο σε ένα περιορισμένο τμήμα της κοινοτικής οικονομίας».
<P>
Παρά τη μειωμένη συνολική διάσταση της τιμής αυτής, πρέπει να λάβουμε υπόψη ότι κάποιες χώρες της Ευρωπαϊκής 'Ενωσης, ή αυτή στο σύνολό της, για εξαιρετικούς λόγους, μπορούν να έχουν προβλήματα ισοζυγίου πληρωμών κυρίως επειδή, αντίθετα από ό, τι συμβαίνει, για παράδειγμα, στις Ηνωμένες Πολιτείες, η κινητικότητα των εργαζομένων είναι μειωμένη - κυρίως λόγω των γλωσσικών διαφορών - και οι αυτόματοι σταθεροποιητές και η διάσταση του Ομοσπονδιακού Προϋπολογισμού λειτουργούν στις Ηνωμένες Πολιτείες ως «αποσβεστήρες κραδασμών».
<P>
'Ετσι, το Ευρωπαϊκό Κοινοβούλιο ενέκρινε τελικά, με την υποστήριξή μου, ένα ψήφισμα που συνιστά στην Επιτροπή να επεξεργαστεί και να μας υποβάλει, όπως επίσης και στο Συμβούλιο, ένα σχέδιο κανονισμού με σκοπό, στην τρίτη φάση της ΟΝΕ, να υπάρχει δυνατότητα συνδρομής σε ένα κράτος μέλος που συναντά δυσκολίες με το ισοζύγιο πληρωμών, προτείνοντας το ανώτατο μέγεθος της διευκόλυνσης αυτής να συνδέεται με ένα ποσοστό του ΑΕγχΠ των δικαιούχων κρατών μελών.
<P>
Κατά την άποψή μας, το μέσο αυτό καθίσταται απαραίτητο για να αντιμετωπιστούν οι ενδεχόμενοι περιορισμοί που δημιουργεί το σύμφωνο σταθερότητας.

<SPEAKER ID=82 NAME="Wolf">
H έκθεση του κ. Metten θίγει σωστά ένα βασικό πρόβλημα. Δυστυχώς, είναι πολύ διστακτική. Xωρίς ένα αποτελεσματικό σύστημα οικονομικής αντιστάθμισης, δε θα μπορέσει να διαμορφωθεί ανεκτά, ούτε από περιφερειακή ούτε από κοινωνικοπολιτική άποψη, η μετάβαση στο τρίτο στάδιο της ONE. Aυτό είναι ακόμη πιο επιτακτικό, καθώς τα αιτήματα του Kοινοβουλίου για διαμόρφωση του ENΣ II, κατά τέτοιο τρόπο ώστε τα βάρη της προσαρμογής να κατανεμηθούν συμμετρικά και αλληλέγγυα, θα παραμείνουν ανικανοποίητα για εύθετο χρονικό διάστημα.
<P>
Tο «σύμφωνο σταθερότητας και ανάπτυξης» δε θα πρέπει να υποστηριχθεί, αλλά να τροποποιηθεί τελείως σε σύμφωνο για την κοινή μετάβαση σ' ένα καινούριο, κοινωνικά και οικολογικά βιώσιμο μοντέλο ανάπτυξης. Eδώ η έκθεση Metten δε δίνει κανέναν ενεργό προσανατολισμό. Eκτός τούτου σιωπά - ανταποκρινόμενο απόλυτα στην υπερβολικά μετριοπαθή προσέγγισή του - για τις δυνατότητες χρηματοδότησης.
<P>
Ένας τέτοιος ενεργός προσανατολισμός, θα 'πρεπε να διαθέτει το 1 % περίπου του AEΠ της EE, για ένα τέτοιο ταμείο αντισταθμίσεων και εξασφαλίσεων από καταστροφές. Tότε θα μπορούσε, τουλάχιστον κατά προσέγγιση, να εκπληρώσει το στόχο του. Γι' αυτό θα έπρεπε να δεσμευθούν λ.χ. νέοι πόροι από φόρους και τέλη της EE (ενεργειακός φόρος, κ.ά.).
<P>
(Η συνεδρίαση, διακοπείσα στις 13.15 επαναλαμβάνεται στις 15.00)

<CHAPTER ID=6>
Κατάσταση στην Αλβανία
<SPEAKER ID=83 NAME="Πρόεδρος">
Η ημερήσια διάταξη προβλέπει τη δήλωση του Συμβουλίου και της Επιτροπής αναφορικά με την κατάσταση στην Αλβανία.

<SPEAKER ID=84 NAME="Patijn">
Κυρία Πρόεδρε, πολύ ευχαρίστως θα κάνω δεκτό το αίτημα του Κοινοβουλίου να καταθέσω δήλωση σχετικά με τις εξελίξεις στην Αλβανία. Η κατάσταση στη χώρα αυτή παραμένει ασταθής. Η κυβέρνηση εθνικής ενότητας υπό τον Πρωθυπουργό Fino λειτουργεί με προσοχή μεταξύ των σοσιαλιστών από τη μία πλευρά και του Προέδρου Berisha από την άλλη. Οι αντιθέσεις μεταξύ των σημαντικότερων πολιτικών ομάδων παραμένουν έντονες. Παρόλο που σε αρκετές πόλεις η κυβέρνηση έχει κατορθώσει να αποκαταστήσει τη δημόσια τάξη, οι ληστείες, οι λεηλασίες, οι επιθέσεις συμμοριών και οι ανταλλαγές πυροβολισμών δεν έχουν σταματήσει. Παραμένει λοιπόν η κατάσταση απρόβλεπτη. Πολλοί καταφεύγουν στις γειτονικές χώρες, ιδιαίτερα στην Ιταλία. Τα μέσα μαζικής ενημέρωσης αναγκάζονται να λειτουργούν υπό αντίξοες συνθήκες, ενώ ακόμα δεν έχει καθοριστεί οριστική ημερομηνία για τις εκλογές που, όπως συμφωνήθηκε ήδη, έχουν προκηρυχθεί. Υπολογίζουμε τη στιγμή αυτή ότι θα λάβουν χώρα στην περίοδο Ιουνίου-Ιουλίου εφέτος.
<P>
Με αίτημα του Δανού προεδρεύοντος του ΟΑΣΕ, ο πρώην καγκελάριος της Αυστρίας, δρ. Franz Vranitsky, μετέβη στις 8 Μαρτίου στα Τίρανα. Οι πιέσεις που ασκήθηκαν στις αλβανικές αρχές μεταξύ άλλων από την ολλανδική Προεδρία της Ένωσης κατά τις διαβουλεύσεις της 7ης Μαρτίου, καθώς και οι προσπάθειες που κατέβαλε ο δρ. Franz Vranitsky και άλλα μέλη της διεθνούς κοινότητας συνεισέφεραν στο να προκηρύξει ο Πρόεδρος Berisha πρόωρες εκλογές. Επίσης συστάθηκε κυβέρνηση εθνικής ενότητας υπό την ηγεσία του Πρωθυπουργού Fino, ο οποίος κατάγεται από το νότιο τμήμα της χώρας. Εξάλλου, έγιναν συστάσεις προκειμένου η διεθνής κοινότητα να υποστηρίξει την έναρξη διαλόγου μεταξύ κυβέρνησης και αντιπολίτευσης, την παράδοση και συλλογή των όπλων, την προετοιμασία νέων εκλογών, την κατάρτιση νέου συντάγματος και την αντιμετώπιση των μακροοικονομικών προβλημάτων. Το Συμβούλιο Γενικών Υποθέσεων της Ευρωπαϊκής Ένωσης αποφάσισε στις 24 Μαρτίου να στείλει στην Αλβανία αποστολή για να παράσχει συμβουλές στις αλβανικές αρχές σε θέματα ανθρωπιστικά, οικονομικά και πολιτικά καθώς και ασφάλειας. Η συμβουλευτική αυτή αποστολή θα λειτουργήσει στα πλαίσια του ΟΑΣΕ προς συντονισμό των προσπαθειών που καταβάλλει η διεθνής κοινότητα στην Αλβανία.
<P>
Οι διάφορες διεθνείς επιχειρήσεις έχουν να παίξουν στα πλαίσια αυτά έναν ιδιαίτερο ρόλο η κάθε μία. Η εικόνα της κατάστασης έχει σε γενικές γραμμές ως εξής: ο προσωπικός αντιπρόσωπος του προέδρου του ΟΑΣΕ, δρ. Vranitsky, έχει αναλάβει το γενικό συντονισμό των επιχειρήσεων. Στο έργο αυτό θα τον συνδράμει ένας επιτόπου αντικαταστάτης, τον οποίο θα υποδείξει η Ένωση. Ο αντικαταστάτης αυτός θα αναφέρεται τόσο στον ΟΑΣΕ όσο και στο Συμβούλιο της Ευρωπαϊκής Ένωσης. Αλλά η τελική ευθύνη του όλου συντονισμού επαφίεται στον ΟΑΣΕ.
<P>
Από τις 26 Μαρτίου έως τις 2 Απριλίου επισκέφθηκε την Αλβανία μία αποστολή προετοιμασίας της συμβουλευτικής αποστολής της Ευρωπαϊκής Ένωσης. Στην προκαταρκτική αυτή αποστολή συμμετείχαν αντιπρόσωποι της ολλανδικής Προεδρίας του Συμβουλίου, του ΟΑΣΕ και του Συμβουλίου της Ευρώπης, καθώς επίσης και του Ηνωμένου Βασιλείου, της Ιταλίας και της Ελλάδας. Έργο της αποστολής ήταν η κατάρτιση γνωμοδότησης σχετικά με τα καθήκοντα και τη σύνθεση της τελικής συμβουλευτικής αποστολής, γνωμοδότηση η οποία υποβλήθηκε τελικά στις 4 Απριλίου. Σχετικά με τα αποτελέσματα της προκαταρκτικής αυτής αποστολής θα διεξαχθούν σύντομα διαβουλεύσεις τόσο στα πλαίσια της Ευρωπαϊκής Ένωσης, όσο και στον ΟΑΣΕ στη Βιέννη.
<P>
Παρόλο που δεν έχουν εξαχθεί ακόμη τελειωτικά συμπεράσματα αναφορικά με πολλές πλευρές της αλβανικής κρίσης, οι δραστηριότητες της διεθνούς κοινότητας φαίνεται να περιλαμβάνουν σε κάθε περίπτωση τα εξής τρία στοιχεία: καταρχήν, την έκτακτη ανθρωπιστική βοήθεια, την οποία έχει αναλάβει κυρίως η Ευρωπαϊκή Ένωση, καθώς και την ενίσχυση του δυναμικού της αλβανικής αστυνομίας, με πιθανό συντονιστικό ρόλο της Ευρωπαϊκής Ένωσης σε συνεργασία με το Συμβούλιο της Ευρώπης. Εξάλλου, στον τομέα της διαρθρωτικής βοήθειας θα υπάρξει στενή συνεργασία με το ΔΤΝ και την Παγκόσμια Τράπεζα.
<P>
Δεύτερον, ένα περισσότερο πολιτικό στοιχείο: εκλογές, ανθρώπινα δικαιώματα, εκδημοκρατισμός. Στον τομέα αυτό ο ΟΑΣΕ έχει να παίξει ένα σημαντικό ρόλο σε συνεργασία με το Συμβούλιο της Ευρώπης.
<P>
Τρίτον, μία πολυεθνική δύναμη προστασίας (multinational protection force ) στην οποία θα συμμετάσχουν άνδρες από διάφορες χώρες. Η πολυεθνική αυτή δύναμη, στην αποστολή της οποίας έχει εν τω μεταξύ συμφωνήσει το Συμβούλιο Ασφαλείας του ΟΗΕ, θα βρίσκεται υπό ιταλική διοίκηση και θα αναλάβει τη συνοδεία της ανθρωπιστικής βοήθειας καθώς και την ασφάλεια των διεθνών οργανώσεων που δρουν στην Αλβανία. Μεταξύ του διοικητή της δύναμης αυτής (force commander ) και του αντιπροσώπου του ΟΑΣΕ στα Τίρανα θα υπάρξει στενός συντονισμός.
<P>
Σχετικά με την εντολή και τη διάρθρωση της συμβουλευτικής αποστολής θα διεξαχθούν επιπλέον διαβουλεύσεις στα πλαίσια της Ευρωπαϊκής Ένωσης και του ΟΑΣΕ όπου θα παρθούν και οριστικές αποφάσεις. Θα ήθελα εδώ, ωστόσο, να αναφερθώ ειδικότερα σε ορισμένα ζητήματα συγκεκριμένων μορφών βοήθειας και στα μέσα που θα χρησιμοποιηθούν για το σκοπό αυτό. Το πρωτεύον ζήτημα αφορά τη δημόσια τάξη και την αστυνομία. Η προκαταρκτική αποστολή διαπίστωσε ότι οι αλβανικές αρχές χρειάζονται υλική υποστήριξη και, ιδιαίτερα μακροπρόθεσμα, καθοδήγηση και εκπαίδευση. Για να κατανοήσουμε καλύτερα τις ανάγκες εκπαίδευσης και παροχής συμβουλών είναι σκόπιμο να συμμετάσχει στη συμβουλευτική αποστολή ομάδα 20 περίπου αστυνομικών. Η έκθεση της προκαταρκτικής αποστολής αναφέρει ότι στα πλαίσια της ενίσχυσης στην αστυνομία προτείνεται ένα κοινό σχήμα της Ευρωπαϊκής Ένωσης και της Δυτικοευρωπαϊκής Ένωσης σε συνεργασία με το Συμβούλιο της Ευρώπης. Η αστυνομική αυτή ομάδα, εκτός από τα συμβουλευτικά θα αναλάβει και εποπτικά καθήκοντα σε τέσσερα αστυνομικά τμήματα των Τιράνων περιλαμβανομένης και της συλλογής πληροφοριών. Η ομάδα αυτή θα πρέπει επιπλέον να προβεί σε συγκεκριμένες συστάσεις σε σχέση με τις πιθανές μορφές βραχυπρόθεσμης και μεσοπρόθεσμης αρωγής στην αλβανική αστυνομία.
<P>
Κατόπιν, σχετικά με την παρακολούθηση της κατάστασης: τη στιγμή αυτή λειτουργεί στην Αλβανία η ECMM (European Community Monitoring Commission, Επιτροπή Παρακολούθησης της Ευρωπαϊκής Κοινότητας) με μία ομάδα δέκα παρατηρητών. Μετά από τροποποίηση του ισχύοντος υπομνήματος με τις αλβανικές αρχές, οι δραστηριότητες των παρατηρητών της ECMM μπορούν να επεκταθούν σε όλη την Αλβανία, η δε δύναμή της θα μπορεί να φθάσει τους 24 άνδρες. Με τη διεύρυνση αυτή της δύναμης της ECMM θα καταστεί δυνατή η λειτουργία δύο ή τριών ομάδων ανά περιφέρεια της χώρας, δηλαδή στην περιοχή των Τιράνων, στο Βορρά γύρω από τη Σκόδρα και στο Νότο γύρω από το Αργυρόκαστρο. Το Συμβούλιο πρέπει να λάβει απόφαση για το σκοπό αυτό.
<P>
Όσον αφορά την προετοιμασία εκλογών και τη διαδικασία εκδημοκρατισμού, ο ΟΑΣΕ σε στενή συνεργασία με το Συμβούλιο της Ευρώπης θα εξετάσει το ζήτημα του εκδημοκρατισμού, της απρόσκοπτης λειτουργίας των μέσων μαζικής ενημέρωσης και της κατάστασης των ανθρωπίνων δικαιωμάτων. Δεύτερον, την προετοιμασία των εκλογών, την παροχή τεχνικής βοήθειας στην κατάρτιση του εκλογικού νόμου, την αποστολή παρατηρητών στις εκλογές και ενδεχομένως την εποπτεία της συλλογής των όπλων. Για να πω την αλήθεια, δε μου φαίνεται και πολύ αξιοζήλευτο το έργο αυτής της αποστολής.
<P>
Τέλος, το ζήτημα της ανθρωπιστικής βοήθειας: Ακόμη δε μπορούμε να κάνουμε λόγο για κατάσταση έκτακτης ανάγκης στον τομέα αυτό, ωστόσο μέσα σε λίγες εβδομάδες η κατάσταση μπορεί να κλιμακωθεί. Η ομαλή μεταφορά και διανομή τροφίμων και φαρμακευτικού υλικού έχει διαταραχθεί σοβαρά ως συνέπεια της λεηλασίας νοσοκομείων και των στρατηγικών αποθεμάτων τροφίμων του κράτους, καθώς και του κλεισίματος των συνόρων και της έλλειψης ασφαλείας που επικρατεί στη χώρα. Τα προβλήματα αυτά μπορεί να προκαλέσουν κατάσταση έκτακτης ανάγκης κυρίως σε ιδρύματα όπως νοσοκομεία, ορφανοτροφεία και γηροκομεία. Το τμήμα επίσης του πληθυσμού που επιβιώνει χάρη στις κοινωνικές παροχές αποτελεί μία ευάλωτη ομάδα. Πρόκειται για 150.000 περίπου οικογένειες. Η διανομή ειδών πρώτης ανάγκης θα πρέπει να εστιάζεται σε σαφώς καθορισμένες κατηγορίες ανθρώπων που τα χρειάζονται, ιδιαίτερα στα προαναφερθέντα ιδρύματα και στους κοινωνικά ασθενέστερους.
<P>
Πιο μακροπρόθεσμα, η προκαταρκτική αποστολή συνέστησε οικονομική και χρηματοπιστωτική ενίσχυση στην Αλβανία. Ωστόσο, για κάτι τέτοιο απαιτούνται ικανοποιητικές συνθήκες σταθερότητας και ασφάλειας. Το πρόγραμμα PHARE απ' ό, τι φαίνεται δεν χρειάζεται εδώ σημαντικές αλλαγές. Ο Επίτροπος Van den Broek θα μπορέσει σίγουρα να σας πληροφορήσει λεπτομερέστερα επί του θέματος.
<P>
Όσον αφορά ενδεχόμενη βοήθεια στην αποκατάσταση της υποδομής, το ζήτημα μπορεί να συζητηθεί ουσιαστικά μόνο αφού γίνει η απογραφή των ζημιών.
<P>
Τέλος, θα πρέπει να καταστεί σαφές ότι η Ευρωπαϊκή Ένωση αντιμετωπίζει μία σημαντική πρόκληση απέναντι στα περίπλοκα προβλήματα της Αλβανίας. Επίσης είναι σαφές ότι η παροχή βοήθειας στη χώρα δεν μπορεί να εξαρτάται αποκλειστικά από την Ευρωπαϊκή Ένωση. Για τους λόγους αυτούς είναι εξαιρετικά μεγάλης σημασίας η συνεργασία της Ένωσης καθώς και ο αποτελεσματικός συντονισμός του συνόλου των προσπαθειών που καταβάλλονται. Στα πλαίσια αυτά η συμπληρωματικότητα των διαφόρων προσπαθειών είναι αποφασιστικής σημασίας. Μόνο με μία τέτοια διάρθρωση της συνεργασίας η διεθνής κοινότητα θα μπορέσει να συνεισφέρει με τον αποτελεσματικότερο τρόπο στην επίλυση της αλβανικής κρίσης.

<SPEAKER ID=85 NAME="Van den Broek">
Κυρία Πρόεδρε, όπως και ο Πρόεδρος του Συμβουλίου, θα ήθελα εξ ονόματος της Επιτροπής να τονίσω ότι θεωρούμε πως τη στιγμή αυτή στην Αλβανία δεν αντιμετωπίζουμε τόσο μία ανθρωπιστική κατάσταση έκτακτης ανάγκης, όσο καταρχήν μία πολιτική και κοινωνική κρίση η οποία θα πρέπει να τεθεί υπό έλεγχο. Όπως ακριβώς και κατά την προηγούμενη συζήτηση προ μηνός, η Επιτροπή καλεί όλα τα συμπλεκόμενα μέρη να σεβαστούν το συμβιβασμό που είχε επιτευχθεί τον Μάρτιο μεταξύ αντιπολίτευσης και Προέδρου Berisha, ούτως ώστε να δημιουργηθούν οι προϋποθέσεις αποκατάστασης της έννομης τάξης και να μπορέσει η υπηρεσιακή κυβέρνηση να αναλάβει όσο το δυνατόν πιο σύντομα και αποτελεσματικά την προετοιμσία των εκλογών που έχουν συμφωνηθεί.
<P>
Συμφωνώ με όσα δήλωσε ο κ. Patijn επί του ζητήματος, και θα ήθελα να προσθέσω ότι από κοινού με τη συνάδελφο Bonino, η οποία είναι υπεύθυνη για την παροχή ανθρωπιστικής βοήθειας, παρακολουθούμε φυσικά στενά τις εξελίξεις στην περιοχή και έχουμε λάβει τα απαραίτητα μέτρα - στα οποία αναφέρθηκε η Επίτροπος - για να είμαστε προετοιμασμένοι εάν τελικά προκύψει ανθρωπιστική κατάσταση έκτακτης ανάγκης. Για το σκοπό αυτό, εξάλλου, ο Διεθνής Ερυθρός Σταυρός διέθεσε ανθρωπιστική βοήθεια ύψους 2 εκατ. Ecu σε φάρμακα και τρόφιμα, και έγιναν επίσης προετοιμασίες για να κατευθυνθούν οι προμήθειες τροφίμων που ήδη βρίσκονται στην περιοχή σε νέους προορισμούς. Αναφέρομαι σε προμήθειες οι οποίες βρίσκονται αποθηκευμένες τη στιγμή αυτή στην περιοχή της Κροατίας, κυρίως αλεύρι και ζάχαρη. Σκοπεύουμε η πρώτη διανομή βοήθειας να γίνει από αυτές τις προμήθειες συγχρόνως με την άφιξη πολυεθνικής δύναμης προστασίας. Αυτά όσον αφορά το βραχυπρόθεσμο σχεδιασμό.
<P>
Κάπως πιο μακροπρόθεσμα, υπάρχουν σκέψεις για διάθεση σημαντικών ποσοτήτων σίτου και αλεύρων όπου χρειάζεται, χωρίς ωστόσο να αποσταθεροποιήσουμε την υφιστάμενη εγχώρια παραγωγή και διάθεση των προϊόντων. Το ζήτημα αυτό συζητείται ακόμα. Εφόσον έχουμε μια σαφή εικόνα των αναγκών θα μπορέσουμε να αποφασίσουμε σχετικά με ενδεχόμενη μεταφορά πόρων από το PHARE. Η εκτέλεση ορισμένων προγραμμάτων, όπως η αποκατάσταση φυλακών π.χ. θα πρέπει να επισπευσθεί, και εκτός από την αναγκαία ανοικοδόμηση θα πρέπει επίσης να διατεθεί πλήρης τεχνική αρωγή. Αλλά η κατάσταση θα πρέπει να εκτιμηθεί από εμπειρογνώμονες, οι οποίοι θα μπορέσουν να αναλάβουν δράση μόλις αποκατασταθεί η ασφάλεια στη χώρα (και όχι μόνο στα Τίρανα). Το ίδιο φυσικά ισχύει και για την πραγματοποίηση των διαφόρων προγραμμάτων.
<P>
Συζητούμε επίσης την παροχή μακροοικονομικής βοήθειας, αλλά γι' αυτό δεν χρειάζεται μόνο να έρθουμε σε επαφή με το ΔΝΤ και την Παγκόσμια Τράπεζα, αλλά θα πρέπει επίσης να δεσμευτεί και να αναλάβει συγκεκριμένα μέτρα η κυβέρνηση των Τιράνων σε σχέση με τη λειτουργία της Κεντρικής Τράπεζας, κάτι για το οποίο απαιτείται η κατάρτιση νέου προϋπολογισμού. Η συμβουλευτική αποστολή η οποία θα αναχωρήσει σύντομα, και στην οποία αναφέρθηκε μόλις ο Πρόεδρος του Συμβουλίου, θα αναλάβει επίσης σίγουρα την παροχή ενίσχυσης και συμβουλών στη μακροοικονομική αποκατάσταση της αλβανικής οικονομίας.
<P>
Τέλος, Πρόεδρε, θα ήθελα να τονίσω ότι μαζί με την κ. Bonino είχα την ευκαιρία λίγο πριν από αυτή τη συνάντηση εδώ στο Κοινοβούλιο να συναντηθώ με τον κ. Fatos Nano, ο οποίος μάλιστα παρίσταται σήμερα στην αίθουσα αυτή. Πληροφορηθήκαμε με ανακούφιση την απόφαση του σοσιαλιστικού κόμματος να καταλάβει τις 9 έδρες στο κοινοβούλιο που είχε κερδίσει στις εκλογές πέρυσι το Μαΐο. Η ενέργεια αυτή συνεισφέρει αναμφίβολα στη διεύρυνση των επισήμων πολιτικών διαβουλεύσεων, διότι φυσικά μόνο μέσω κοινών προσπαθειών όλων των πολιτικών τάσεων, του προέδρου και της νέας κυβέρνησης θα κατορθώσουν οι Αλβανοί να βαδίσουν το δρόμο της πολιτικής και οικονομικής ανασυγκρότησης. Πρόεδρε, δεδομένης της κατάστασης, η συμβουλευτική αποστολή, στην οποία αναφέρθηκε ο Πρόεδρος του Συμβουλίου, μπορεί να υπολογίζει στην πλήρη υποστήριξη και συμπαράσταση της Ευρωπαϊκής Επιτροπής.

<SPEAKER ID=86 NAME="Ρουμπάτης">
Κυρία Πρόεδρε, η απαρίθμηση των γεγονότων που έκανε ο Προεδρεύων του Συμβουλίου είναι ενδιαφέρουσα, ευχάριστη, αλλά απογοητευτική. Δεν είναι αρκετό να απαριθμούμε τα γεγονότα, κ. Υπουργέ. Αρκετά με τα λόγια. Χρειάζεται δράση, όχι μόνο από τον ΟΑΣΕ και από το Συμβούλιο της Ευρώπης, χρειάζεται δράση και από την Ευρωπαϊκή 'Ενωση. Ο λαός μιας ευρωπαϊκής χώρας υποφέρει αυτή τη στιγμή. Και υποφέρει από τα σοβαρά λάθη ενός ανθρώπου που με δόλιο τρόπο, με εκλογές βίας και νοθείας, βρέθηκε στην εξουσία. Και υποφέρει επίσης γιατί οι περισσότεροι από εμάς επιλέξαμε να μην κάνουμε oτιδήποτε μετά τις απαίσιες αυτές εκλογές του περασμένου Μαΐου. Δεν απαιτήσαμε την ακύρωσή τους και δεν ζητήσαμε να επαναληφθούν. Υποτιμήσαμε τότε τις καταγγελίες, κ. Υπουργέ, και ήταν πολλές. Και κάποιοι με τη σιωπή τους και άλλοι με την ενεργό βοήθεια προς τον κ. Μπερίσα οδηγήσαμε όλοι μαζί την Αλβανία στην κρίση που διέρχεται αυτή την ώρα. Σωστά ο κ. Επίτροπος είπε ότι η κρίση είναι πολιτική.
<P>
Σήμερα όμως είναι μια καλή μέρα στο Ευρωπαϊκό Κοινοβούλιο: η συντριπτική πλειοψηφία των μελών του Ευρωπαϊκού Κοινοβουλίου συμφώνησε στην υιοθέτηση ενός ψηφίσματος που βάζει τα πράγματα στη θέση τους. Είναι αλήθεια ότι η παρουσία στο Στρασβούργο των ηγετών των μεγαλυτέρων κομμάτων της Αλβανίας που στηρίζουν τις δημοκρατικές αλλαγές, η παρουσία αυτών των ηγετών που βρίσκονται αυτή τη στιγμή εδώ σ'αυτή την αίθουσα, μας βοήθησε να κατανοήσουμε καλύτερα τι συμβαίνει στη χώρα αυτή. Ο Fatos Nano, ηγέτης του Σοσιαλιστικού Κόμματος, ο Neritan Tseka, Πρόεδρος της Δημοκρατικής Συμμαχίας, που είναι μέλος-παρατηρητής της Ευρωπαϊκής Χριστιανοδημοκρατικής 'Ενωσης, και ο Skender Kinoussi, Πρόεδρος του Σοσιαλδημοκρατικού Κόμματος, συναντήθηκαν αυτές τις ημέρες με όλες τις πολιτικές ομάδες.
<P>
Είναι ενθαρρυντικό ότι η δημιουργία της κυβέρνησης εθνικής συμφιλίωσης φαίνεται ότι είναι το πρώτο βήμα σε μια διαδικασία θεσμικών αλλαγών. Είναι λοιπόν ευκαιρία για μας να δείξουμε ότι θα κάνουμε κάτι. Το Συμβούλιο Υπουργών δεν κατάφερε να συμφωνήσει σε μια κοινή δράση για την αντιμετώπιση των προβλημάτων στην Αλβανία. Το Ευρωπαϊκό Κοινοβούλιο ζητά από το Συμβούλιο να επανεξετάσει τη θέση του. Ευτυχώς, κάποιες χώρες μέλη -η Ελλάδα, η Ιταλία, η Γαλλία, η Ισπανία, η Αυστρία- κατανόησαν ότι κάτι χρειάζεται να γίνει και βρίσκονται αυτή τη στιγμή στην Αλβανία.
<P>
Ο αλβανικός λαός μάς χρειάζεται. Χρειάζεται βοήθεια όχι μόνον για να επιζήσει, αλλά βοήθεια για να κάνει τις αλλαγές. Ανεξάρτητη δικαιοσύνη, ελεύθερη τηλεόραση και ραδιόφωνο, ελεύθερες εκλογές, συμμετοχή όλων των δημοκρατικών πολιτικών στις εκλογές, έλεγχος των μυστικών υπηρεσιών. Αυτά είναι θέματα στα οποία μπορούμε να βοηθήσουμε. Είναι σίγουρο ότι η η Ευρωπαϊκή Επιτροπή, ο κ. Van den Broek, η κ. Bonino, είναι έτοιμοι να δράσουν. 'Εχει υποχρέωση το Συμβούλιο να τους δώσει τη δυνατότητα να δράσουν. Το πρόβλημα της Αλβανίας είναι ευρωπαϊκό πρόβλημα. Ας κάνουμε επιτέλους κάτι για να βοηθήσουμε ευρωπαίους πολίτες.

<SPEAKER ID=87 LANGUAGE="DE" NAME="Pack">
Kυρία Πρόεδρε, αγαπητοί κυρίες και κύριοι συνάδελφοι, όπως ανέφερα εδώ κατά στην τελευταία σύνοδο, η Aλβανία αποτελεί φοβερό παράδειγμα του τι μπορεί να κάνει στους ανθρώπους ένα κομμουνιστικό καθεστώς. Για μεγάλο χρονικό διάστημα είναι ανίκανοι να αντιμετωπίσουν τις καινούριες ελευθερίες και τους πειρασμούς των κακοποιών και καπιταλιστικών στοιχείων.
<P>
Xαίρομαι που το Συμβούλιο έκανε σήμερα μια απολογία την οποία υποστηρίζω έντονα, και στην οποία γίνεται λόγος ότι οι ICMM θα αναλάβουν μελλοντικά, στη χώρα αυτή, ένα σημαντικό καθήκον. Διότι μόνο με οικονομική βοήθεια, δε θα καταφέρουμε να δημιουργήσουμε ή να σταθεροποιήσουμε τις δημοκρατικές δομές, αλλά χρειαζόμαστε, στη χώρα αυτή, και τη βοήθεια προσωπικού από ευρωπαϊκές χώρες.
<P>
H ομάδα μου επιδοκιμάζει το σχηματισμό μιας πολυκομματικής κυβέρνησης. Yποστηρίζουμε την κυβέρνηση υπό τον Πρόεδρο Mπερίσα, αλλά επιδοκιμάζουμε και την επάνοδο των Σοσιαλιστών στις έδρες τους στο Kοινοβούλιο. Προσδοκούμε ότι όλοι οι αλβανοί πολιτικοί θα πάρουν στα σοβαρά την ευθύνη τους και δε θα περιμένουν, εμείς μόνοι μας, να φέρουμε τη βοήθεια από έξω. Kάτι τέτοιο δεν μπορούμε να το πετύχουμε. Eπιδοκιμάζουμε την απόφαση του Συμβουλίου Yπουργών να επιτρέψει σε ορισμένα κράτη μέλη κοινή και στενή συνεργασία, την αποστολή δηλαδή στρατιωτών, για την προστασία της ανθρωπιστικής βοήθειας και για τη σταθερότητα στην περιοχή.
<P>
Φυσικά και μια πραγματική κοινή δράση θα ήταν ακόμη πιο αποτελεσματική, αλλά ήδη αυτή η ευέλικτη χρήση των μέσων εξωτερικής πολιτικής αποτελεί ευχάριστη πρόοδο, αν λάβουμε υπόψη ότι είχαμε παραλύσει, τα προηγούμενα χρόνια, στη Bοσνία και στην πρώην Γιουγκοσλαβία.
<P>
Oι Σοσιαλιστές στην Aλβανία εξακολουθούν, δυστυχώς, να παίζουν αμφισβητούμενο ρόλο. Στις 18 Mαρτίου, ζήτησαν επίσημη επαφή με τους αυτοδιορισμένους ηγέτες των ανταρτών, αντί να υποστηρίξουν τα νόμιμα εκεί εκλεγέντα κοινοτικά συμβούλια και τους δημάρχους, ακόμη και της δικής τους απόχρωσης. Oι συνομιλίες με τους αντάρτες θα πρέπει να περιοριστούν στο θέμα της παράδοσης των όπλων. Όταν εμείς, ως βουλευτές του Eυρωπαϊκού Kοινοβουλίου, δεν είμαστε πλέον διατεθειμένοι να υποστηρίξουμε τους νόμιμα, το Σεπτέμβριο, εκλεγέντες πολιτικούς της τοπικής αυτοδιοίκησης, πώς μπορούμε να το περιμένουμε αυτό από τους αντάρτες, αφού μάλιστα η πολιτική και επαγγελματική τους προέλευση είναι ιδιαίτερα αμφίβολη;
<P>
H ομάδα μου συνηγορεί υπέρ των άμεσων εκλογών. Ωστόσο, προϋπόθεση για τις εκλογές αυτές είναι η πρόσβαση όλων στα μέσα μαζικής ενημέρωσης και η παράδοση των όπλων. Tο τελευταίο είναι ιδιαίτερα σημαντικό, επίσης, για να απαλλάξουμε τους απλούς πολίτες της Aλβανίας - κι αυτοί, ως γνωστόν, είναι η μεγάλη πλειοψηφία - από το φόβο των ένοπλων συμμοριών. Kαι το ρεύμα των προσφύγων θα μπορέσει να συγκρατηθεί, μόνον αν η αναρχία στην Aλβανία μετατραπεί και πάλι σε νομιμότητα και τάξη, αν αποκατασταθεί δηλαδή η δημόσια τάξη. Όσον αφορά την κατανομή των βαρών, που προκύπτουν από την υποδοχή των προσφύγων που ζητείται στο κοινό ψήφισμα, παρακαλώ να δείξετε κατανόηση για το ότι θα ήθελα να θεωρήσω ότι απευθύνεται σ' εκείνους που έδειξαν ιδιαίτερες επιφυλάξεις εδώ, τα τελευταία χρόνια.
<P>
H αποστολή των ευρωπαϊκών στρατευμάτων θα πρέπει να γίνει πολύ γρήγορα. Δεν πρόκειται όμως μόνο για την προστασία της ανθρωπιστικής βοήθειας, αλλά και για την επιβίωση της δημοκρατίας στην Aλβανία. Σ' αυτό μετράει η κάθε μέρα.

<SPEAKER ID=88 LANGUAGE="IT" NAME="Caccavale">
 Κυρία Πρόεδρε, δεν συμμερίζομαι την αισιοδοξία από την οποία διαπνέονται τα λόγια του Προεδρεύοντα του Συμβουλίου σχετικά με την κατάσταση στην Αλβανία, μία κατάσταση που από στιγμή σε στιγμή εξελίσσεται προς το χειρότερο. Ο κύριος λόγος είναι ότι η εντολή του ΟΗΕ η οποία επιτρέπει, μαζί με τη καλή θέληση ορισμένων κρατών, την αποστολή μίας πολυεθνικής δύναμης στην Αλβανία, είναι μία εντολή αρκετά εύθραυστη, διότι δεν παρέχει τη δυνατότητα να αφοπλισθεί η εθνοφρουρά και να κατασχεθούν τα όπλα. Επίσης, εδώ έχουμε μια κατάσταση στην οποία το Συμβούλιο απέδειξε ακόμα μία φορά ότι δεν μπορεί να επωμισθεί τις ευθύνες του, φοβούμενο στην περίπτωση αυτή την εφαρμογή του βέτο, από την πλευρά, νομίζω, του Ηνωμένου Βασιλείου. Υπάρχει μία ανεπάρκεια στους μηχανισμούς που διέπουν την ευρωπαϊκή εξωτερική πολιτική, και υπάρχει επίσης σήμερα μεγάλος κίνδυνος για την ανθρωπιστική και στρατιωτική αποστολή η οποία θα ξεκινήσει αυτές τις στιγμές, πόσο μάλλον που στην Αλβανία υπάρχουν εντονότατα αντιευρωπαϊκά και αντιιταλικά αισθήματα, μετά την περιβόητη βύθιση του αλβανικού πλοίου στην Αδριατική, με περισσότερους από 80 νεκρούς_ υπάρχουν άτομα με όπλα, με εκδικητική και προκλητική στάση, που είναι έτοιμα να πυροβολήσουν εναντίον οποιουδήποτε.
<P>
Σε όλα αυτά προστίθενται και οι δηλώσεις του Υφυπουργού Εξωτερικών της Ιταλίας, η οποία έλαβε από τον ΟΗΕ την αρχηγία της αποστολής, που υποστηρίζει τη σκοπιμότητα να απομακρυνθεί ο Μπερίσα, πράγμα που όμως δεν περιλαμβάνεται στην εντολή του ΟΗΕ. Διερωτώμαι και σας ερωτώ εάν τελικά ο σκοπός είναι στην αλήθεια να αποκαταστήσουμε την ειρήνη και να δημιουργήσουμε τις καταστάσεις εκείνες που θα επαναφέρουν τη δημοκρατία, ή, αντίθετα, να εγκαταστήσουμε ένα πολιτικό κλιμάκιο στους κόλπους της Αλβανικής Κυβέρνησης.

<SPEAKER ID=89 LANGUAGE="DE" NAME="Frischenschlager">
Kυρία Πρόεδρε, θα ήθελα κατ' αρχήν να ευχαριστήσω τον κύριο Eπίτροπο, καθώς και τον κ. Patijn για τις εκθέσεις τους, και να τονίσω ότι η Φιλελεύθερη Oμάδα του Σώματός μας θα υποστηρίξει όλες τις δράσεις ανθρωπιστικής βοήθειας που ξεκίνησαν, καθώς και την αποστολή μιας στρατιωτικής μονάδας προστασίας, που είναι αναγκαία πάλι, δυστυχώς, ώστε να εξασφαλίσει τουλάχιστον την ανθρωπιστική βοήθεια.
<P>
Aλλά σχετικά με το θέμα αυτό, θα πρέπει να ρωτήσουμε επίσης, κατά πόσον η λανθασμένη ανάπτυξη, που σημειώνεται εκεί, δεν οφείλεται και σε επιδράσεις από το εξωτερικό. Θα πρέπει να υπενθυμίσουμε ότι, σε σύγκριση με τον αριθμό των κατοίκων, καμιά άλλη χώρα δεν πήρε τόση βοήθεια από τη Eυρωπαϊκή Ένωση όση η Aλβανία, κι αυτό έγινε βάσει μιας σύμβασης που προϋπέθετε τη δημοκρατική ανάπτυξη; παρόλα αυτά αναπτύχθηκε εκεί, στο παρελθόν, μια μονοκομματική σχεδόν κυριαρχία, υπήρξαν εκτροπές των μυστικών υπηρεσιών κ.λπ.
<P>
Aναρωτιέμαι, και ερωτώ κι εσάς κύριε Eπίτροπε, μήπως έγινε κάποιο λάθος, ώστε να μην έχει την αναμενόμενη δράση η μεγάλη αυτή βοήθεια, κυρίως όμως, πώς ξεχάστηκαν οι θεμελιώδεις δημοκρατικές αρχές αυτής της συνεργασίας. Aυτό, κατά τη γνώμη μου, είναι ένα βασικό σημείο με το οποίο θα 'πρεπε να ασχοληθούμε.
<P>
Ένα δεύτερο σημείο: O κ. Patijn ανέφερε έντονα το ρόλο του OAΣE στις τρέχουσες δράσεις. Aναρωτιέμαι όμως το εξής: Πού ήταν ο OAΣE, όταν έπρεπε να επισημάνει έγκαιρα την εξέλιξη αυτή; Διότι αυτό, ως γνωστόν, είναι το ουσιαστικό και πολύ σημαντικό καθήκον του OAΣE: να είναι ένα πολιτικό σύστημα πρόωρης ειδοποίησης των κρίσεων που πρόκειται να ξεσπάσουν. O OAΣE δεν εκπλήρωσε το καθήκον του. Γι' αυτό και στις σκέψεις μας θα πρέπει να συμπεριλάβουμε και το πώς μπορούμε να μεταρρυθμίσουμε την περαιτέρω εξέλιξη του OAΣE.
<P>
H Aλβανία αποτελεί πρόσφατο παράδειγμα για το πόσο απαραίτητη είναι μια κοινή εξωτερική πολιτική και πολιτική ασφαλείας της Eυρωπαϊκής Ένωσης, και θα πρέπει να κάνουμε το παν για να τη θεσπίσουμε πράγματι και σαν μέσο της Eυρωπαϊκής Ένωσης.

<SPEAKER ID=90 LANGUAGE="IT" NAME="Vinci">
Κυρία Πρόεδρε, η Ιταλία υπήρξε κατ' επανάληψη σ' αυτόν τον αιώνα μία δύναμη κατοχική και αποικιοκρατική σε σχέση με την Αλβανία. Στην Αλβανία που βγήκε από τη σταλινική δικτατορία, ο γνωστός καπιταλισμός, η γνωστή ιταλική μαφία, οι γνωστοί ιταλοί πολιτικάντηδες έχουν κάνει τα χρόνια αυτά κάθε είδους εμπόριο στην καμπούρα των φτωχών ανθρώπων. Χωρίς την υποστήριξη ορισμένων ιταλικών τραπεζών, δεν θα μπορούσε να λάβει χώρα η απάτη των επενδυτικών εταιρειών τύπου πυραμίδας. Εδώ και δύο εβδομάδες ένα αλβανικό, μη στρατιωτικό σκάφος, γεμάτο γυναικόπαιδα, βυθίστηκε στη διώρυγα του Οτράντο, μετά από σύγκρουση με ιταλικό σκάφος που προσπαθούσε να το παρεμποδίσει να πλησιάσει στις ιταλικές ακτές.
<P>
Αυτοί είναι οι αναρίθμητοι λόγοι που καθιστούν απαράδεκτη την ανάθεση στην Ιταλία μίας ανθρωπιστικής αποστολής. Και αυτό επειδή δεν πρόκειται για μία δράση με ανθρωπιστικό χαρακτήρα, αλλά για μία επιχείρηση αποικιακού χαρακτήρα, που εκμεταλλεύεται σαν πρόσχημα το αίτημα της Αλβανίας για χορήγηση ανθρωπιστικής βοήθειας. Αυτοί είναι οι λόγοι που έχουμε να κάνουμε με μία επιχείρηση ουσιαστικά στρατιωτική, αυτοί είναι οι λόγοι που με την αποστολή αυτή δεν υπάρχει καμμία εγγύηση ότι θα ανοίξει ο δρόμος για ελεύθερες εκλογές στην Αλβανία, και ιδίως για νέες προεδρικές εκλογές.
<P>
Ζητάμε από τον ΟΗΕ να αναλάβει την πλήρη ευθύνη μίας ανθρωπιστικής αποστολής στην Αλβανία, αντί να την δώσει υπεργολαβικά στην Ιταλία, και η στρατιωτική υποστήριξη της αποστολής να μην είναι για κανένα λόγο ιταλική.
<P>
Τέλος, ζητάμε μία σοβαρότερη ανάληψη ευθυνών από την ΕΕ_ είναι απαράδεκτο και η ίδια να έχει δώσει την Αλβανία υπεργολαβικά στην Ιταλία. Εχουμε εδώ την πολλοστή ένδειξη ενός ευρωπαϊκού οικοδομήματος που παραμένει τελείως αδιάφορο στις απαιτήσεις των πληθυσμών που ζούν σε αυτό ή στο περιθώριό του.

<SPEAKER ID=91 LANGUAGE="IT" NAME="Tamino">
Κυρία Πρόεδρε, πρέπει να τονίσουμε εκ νέου ότι πολλές φορές το Ευρωπαϊκό Κοινοβούλιο αντιμετώπισε το πρόβλημα της Αλβανίας τους τελευταίους αυτούς μήνες, και πολλές φορές συζήτησε τη νομιμότητα των τελευταίων εκλογών που οδήγησαν τα πολιτικά κόμματα της αντιπολίτευσης στην μη αποδοχή του αποτελέσματός τους. Το Ευρωπαϊκό Κοινοβούλιο είχε καλέσει με τα ψηφίσματά του τα ενδιαφερόμενα μέρη στην Αλβανία σε διάλογο, ζητώντας να επαναληφθούν οι εκλογές. Δυστυχώς δεν δόθηκε καμμία συνέχεια στις προτάσεις αυτές και ούτε το Συμβούλιο, ούτε η Επιτροπή στάθηκαν ικανά να αναπτύξουν μία κοινή πολιτική σχετικά με την Αλβανία.
<P>
Μπροστά στη ραγδαία εξέλιξη των γεγονότων και στην επιδείνωση της κρίσης, η μοναδική χώρα που ζήτησε μία δράση υπέρ του αλβανικού λαού υπήρξε η Ιταλία, η οποία όμως είχε ένα πολύ συγκεκριμένο λόγο για να προβεί στην ενέργεια αυτή: το αυξανόμενο κύμα αλβανών προσφύγων στο έδαφός της. Πάντως, αυτός δεν είναι βέβαια αρκετός λόγος για να δεχθούμε να είναι η Ιταλία εκείνη που θα επωμισθεί τις ευθύνες μίας δράσης και μίας ανθρωπιστικής αποστολής προς τη χώρα αυτή. Δυστυχώς όμως, πρέπει να αναγνωρίσουμε ότι, όσον αφορά στην Αλβανία, η κοινή ευρωπαϊκή πολιτική δεν στάθηκε στο ύψος της και εν όψει της κατάστασης αυτής πρέπει να επίσης να πούμε ότι η αποστολή ανθρωπιστικής βοήθειας αποτελεί σήμερα μία ανάγκη, και χρειάζεται επίσης να υποστηριχθεί από κατάλληλη συνοδεία, σύμφωνα με την εντολή στα πλαίσια της απόφασης της 28ης Μαρτίου του Συμβουλίου Ασφαλείας του ΟΗΕ.
<P>
Οφείλουμε να τονίσουμε εκ νέου ότι δεν είναι σκόπιμο να τεθεί η Ιταλία επικεφαλής της αποστολής αυτής, πόσο μάλλον που δεν είναι ακόμα σαφή τα αίτια της βύθισης του αλβανικού πλοίου που κατέληξε με το θάνατο 80 ατόμων, δεν μπορούμε όμως να πούμε ότι πρέπει να παρεμποδίσουμε την αποστολή αυτή που έχει ανθρωπιστικό χαρακτήρα και οφείλει να εγγυηθεί την επαναλειτουργία του πολιτικού βίου στην Αλβανία. Σκοπός μιας τέτοιας αποστολής πρέπει να είναι όχι μόνο η περιφρούρηση της παράδοσης της ανθρωπιστικής βοήθειας, αλλά και η επαναφορά των τοπικών δυνάμεων της τάξης, με μία διαδικασία συνεργασίας που θα έχει στόχο την κατάργηση και τον αφοπλισμό των συμμοριών, ενισχύοντας με τον τρόπο αυτό την ικανότητα των αυτόνομων αλβανικών δυνάμεων στο εσωτερικό της χώρας να διαχειρίζονται οι ίδιες τη λύση των προβλημάτων τους.

<SPEAKER ID=92 LANGUAGE="IT" NAME="Dell'Alba">
Κυρία Πρόεδρε, όπως θα έχετε αντιληφθεί, οι δύο τελευταίες παρεμβάσεις σας έδωσαν μία μικρή ιδέα της εσωτερικής ιταλικής πολιτικής. Και εγώ θα μπορούσα να πω ότι μία χώρα που δεν είναι σε θέση να επιβάλει το σεβασμό του κράτους δικαίου στο εσωτερικό της, δεν είναι ίσως η καταλληλότερη να αναλάβει την αρχηγία της πολυεθνικής αυτής δύναμης. Εγώ το λέω όμως, σαν αντιπολίτευση: βέβαια, το ότι ακούγεται από αξιόλογους εκπροσώπους της πλειοψηφίας, οι οποίοι υποστηιρίζουν την κυβέρνηση που στέλνει την αποστολή, ίσως είναι κάτι πιο δύσκολο να κατανοηθεί, σε αυτό εδώ το ευρωπαϊκό βήμα.
<P>
Απευθύνομαι στον Επίτροπο κ. Van den Broek για να τον ευχαριστήσω που είναι πάλι σήμερα στα έδρανα της Επιτροπής για θέματα που είναι μόνο της αρμοδιότητάς του, και ελπίζω ότι κατάλαβε εκείνο που εννοούσα χθες όταν αναφερόμουν στον κώδικα καλής συμπεριφοράς σχετικά με την παρουσία των Επιτρόπων.
<P>
Κυρία Πρόεδρε, η Ομάδα μας θα ψηφίσει υπέρ του ψηφίσματος αυτού του Ευρωπαϊκού Κοινοβουκλίου για την Αλβανία, χωρίς όμως κανένα ενθουσιασμό: χωρίς ενθουσιασμό επειδή, όπως υπενθυμίστηκε προηγουμένως, η ΕΕ ειδικά έδειξε πλήρη ανεπάρκεια σχετικά με την πρόληψη, τον καθορισμό των κινδύνων που είναι έμφυτοι σε όλη τη διαδικασία δημοκρατικής οπισθοδρόμησης που παρακολουθούμε στην Αλβανία, αν και μου φαίνεται κάπως υπερβολικό να πω ότι τέσσερα χρόνια ελεύθερης αγοράς και ελεύθερης δημοκρατίας ήταν χειρότερα των προηγουμένων πενήντα ετών. Η ΕΕ, λοιπόν, το επαναλαμβάνω, έδειξε την πλήρη ανεπάρκειά της στο θέμα της εξωτερικής πολιτικής και της κοινής ασφάλειας. Η Ολλανδική Προεδρία, που ετοιμάζεται να μας δώσει ένα νέο σχέδιο για τη Συνθήκη, θα πρέπει να αντλεί από το παράδειγμα αυτό - το ελπίζω - τη δύναμη να επιβάλει, τουλάχιστο σαν σχέδιο, κάτι που να κάνει την ΕΕ να αποφύγει αυτή τη στάση και τη συμπεριφορά, λόγω των οποίων είμαστε μόνο σε θέση να στείλουμε παρατηρητές, ενώ για τα υπόλοιπα μεταθέτουμε τις ευθύνες μας σε θεσμικά όργανα που με κανένα τρόπο δεν προορίζονται για να αναλάβουν ορισμένα καθήκοντα, ή σε κράτη μέλη τα οποία είναι αναγκασμένα με μεγάλες δυσκολίες, και μάλιστα χωρίς να έχουν τις κατάλληλες δυνάμεις, να επωμισθούν από μόνα τους όλες τις ευθύνες.
<P>
Είμαστε αντίθετοι και αντιμετωπίζουμε με μεγάλο σκεπτικισμό τη δυνατότητα να διεξαχθούν εκλογές τον Ιούνιο, και κυρίως πιστεύουμε ότι το ψήφισμα αυτό μπορούσε να συμπεριλάβει την υπόδειξη για ένα μόνιμο ευρωπαϊκό στρατιωτικό και πολιτικό σώμα, που να είναι σε θέση να δώσει στην Ευρώπη μία πραγματική και ενδεδειγμένη εξωτερική πολιτική και πολιτική κοινής ασφάλειας.

<SPEAKER ID=93 LANGUAGE="IT" NAME="Cellai">
Κυρία Πρόεδρε, κ. Επίτροπε, τη στιγμή που η Αίθουσα αυτή αντιμετωπίζει την κατάσταση στην Αλβανία, το Ιταλικό Κοινοβούλιο πρόκειται να ψηφίσει ένα κείμενο, μία συμφωνία τεχνικού χαρακτήρα, που δεσμεύει την κυβέρνηση να εκτελέσει άμεσα την απόφαση του ΟΗΕ σχετικά με την αποστολή ασφαλείας και ανθρωπιστικού χαρακτήρα, υπό ιταλική διοίκηση, στην Αλβανία. Το κείμενο αυτό που αποτελεί προϊόν επώδυνων διαδικασιών, έγινε πραγματικότητα χάρη στο μεγάλο αίσθημα ευθύνης της ιταλικής κεντροδεξιάς που εκπροσωπούσε μία πλειοψηφία που στην Ιταλία δεν υπάρχει πλέον, και ένα τμήμα της οποίας, οι νεοκομμουνιστές, ετοιμάζονται να επιβεβαιώσουν πάλι την αντίθετη ψήφο τους. Πρόκειται για μία απόφαση μεγάλης ευθύνης, αυτή του Πόλου για την Ελευθερία στην Ιταλία, για το έθνος αλλά και για την Ευρώπη, σχετικά με την ανάθεση στην Ιταλία, για πρώτη φορά, της διοίκησης μίας διεθνούς αποστολής. Δεν μπορούμε βέβαια να μη τονίσουμε το αδιανόητο, το απαράδεκτο ότι στέλνονται δύο με τρεις χιλιάδες ιταλοί στρατιώτες να διακινδυνεύσουν τη ζωή τους στην Αλβανία, χωρίς να έχουν πίσω τους ένα έθνος ενωμένο και με πλήρη συνείδηση της ορθότητας της επιλογής. Εκτιμήσαμε εκείνα που γράφηκαν σχετικά από την Osservatore Romano, το όργανο του Βατικανού, αλλά οφείλουμε με άλλη τόση σταθερότητα, να καταγγείλουμε για μία ακόμη φορά την σοβαρή απουσία και τις μεγάλες καθυστερήσεις που έδειξε η Ευρώπη.
<P>
Η αλβανική κρίση πρόβαλλε την ανάγκη η Ευρώπη να αποκτήσει επί τέλους μία εξωτερική πολιτική και μία πολιτική κοινής ασφάλειας. Είναι αδιανόητο και απαράδεκτο για εμάς τους ίδιους τους πολίτες, από τους οποίους ζητάμε τις μέρες αυτές θυσίες και νέους φόρους για να σεβαστούμε τις οικονομικές παραμέτρους του Μάαστριχτ, η Ευρώπη να μη μπορεί να βρεί αυτή την ελάχιστη συνοχή για την αποστολή, μέσα σε ρεαλιστικές προθεσμίες, μίας δύναμης ανθρωπιστικού χαρακτήρα σε μία ευρωπαϊκή χώρα που βρίσκεται υπό διάλυση_ αντίθετα, και στην περίπτωση αυτή η διπλωματία ορισμένων χωρών υπαναχώρησε, θέτοντας γραφειοκρατικά εμπόδια, αναβάλλοντας τους χρόνους των συνεδριάσεων που, αντίθετα, έπρεπε να διεξάγονται με τη μεγαλύτερη δυνατή ταχύτητα. Δεν μας μένει παρά να ευχηθούμε να βρεθεί επιτέλους μία λύση στη Διακυβερνητική Διάσκεψη, ώστε μία κοινοτική απόφαση στους τομείς αυτούς να υιοθετηθεί ταχέως και από την πλειοψηφία των κρατών μελών.
<P>
Εν τούτοις, διακρίνουμε ορισμένα θετικά σημεία, παρ' όλες τις καθυστερήσεις και τις υπονομέυσεις, εμφανείς ή μη, στο γεγονός ότι μία ευρωπαϊκή ειρηνευτική δύναμη θα ξεκινήσει σύντομα για την Αλβανία. Για πρώτη φορά πρόκειται για μία ειρηνευτική δύναμη πλήρως ευρωπαϊκή, που θα δράσει χωρίς την καθοριστική συμβολή των Ηνωμένων Πολιτειών.
<P>
Ενα άλλο θετικό σημείο συνίσταται στο ότι είναι η Ιταλία που επωμίζεται τον ρόλο συντονισμού της αποστολής και ότι η χώρα μας έδειξε εμπιστοσύνη προς τα άλλα κράτη που θα συμμετάσχουν στην ίδια την αποστολή_ στο περιθώριο αυτής της ιταλικής ευθύνης, θέλω να τονίσω σαν αδιανόητες τις δηλώσεις του προέδρου του Κόμματος των Φιλελευθέρων της Αυστρίας κ. Haider, ο οποίος επέκρινε την κυβέρνησή του όχι για τη συμμετοχή στην αποστολή, αλλά επειδή δέχθηκε να τη διευθύνει η Ιταλία.
<P>
Εάν αυτή η παραληρηματική ρατσιστική δήλωση επικυρωθεί, θα συμβάδιζε με την άλλη, με την οποία εκφράσθηκε ένας υφυπουργός της Ιταλίας, που εκπροσωπεί το μεγαλύτερο κόμμα της αριστεράς στην κυβέρνηση, ο οποίος είχε το θράσος και την αλαζονεία να καταλογίσει σαν πολιτικό στόχο της ανθρωπιστικής αποστολής βοήθειας και ασφάλειας την πτώση του Προέδρου κ. Μπερίσα που εξελέγη ελεύθερα.
<P>
Βρισκόμαστε προφανώς αντιμέτωποι με συμπεριφορές σχιζοφρενικές, ανεύθυνες και που για ορισμένους νοσταλγούν την επάνοδο του βάρβαρου κομμουνιστικού καθεστώτος του Εμβέρ Χότζα. Η ευχή και η ελπίδα είναι να πετύχουν η Ευρώπη και η Ιταλία, ώστε να δημιουργηθούν αληθινά δημοκρατικές συνθήκες ελευθερίας στη βασανισμένη αυτή χώρα.

<SPEAKER ID=94 LANGUAGE="IT" NAME="Imbeni">
Κυρία Πρόεδρε, δεν θέλω να δώσω τη δική μου μικρή συμβολή για να μεταβάλω τη συζήτηση αυτή σε μία συζήτηση μεταξύ Ιταλών: ας το σκεφθεί η Ιταλική Βουλή, όπως το σκέφθηκε χθες η Γερουσία της Ιταλικής Δημοκρατίας, όταν προσδιόρισε την πολιτική της χώρας μας. Θέλω επίσης να εκμεταλλευθώ την παρουσία του Προεδρεύοντος του Συμβουλίου και του Επιτρόπου για να επισημάνω την ανάγκη να προσέξουμε ορισμένες επικρίσεις που μας οδήγησαν στην κρίσιμη αυτή κατάσταση. Ορθά αναφέρει ο Επίτροπος κ. Van der Broek: ουσιαστικά δεν πρόκειται για μια κρίση ανθρωπιστικού χαρακτήρα. Μπορεί να εξελιχθεί, όπως είπε ο Πρόεδρος του Συμβουλίου, μπορεί βέβαια να εξελιχθεί σε τέτοια και μαλιστα σε πολύ μικρό χρονικό διάστημα, όμως τώρα πρόκειται για μια κοινωνικοπολιτική κρίση. Θα μπορούσα να προσθέσω ότι πρόκειται επίσης για μια βαθύτατη κρίση θεσμικού χαρακτήρα. Πρέπει όμως να αναρωτηθούμε πώς τέλος πάντων φτάσαμε σε μια τέτοια κατάσταση. Και εάν δεν μπορώ να ζητήσω από τον Πρόεδρο του Συμβουλίου και τον Επίτροπο να δηλώσουν σαφώς και μεγαλόφωνα εκείνα που σκέφτονται σχετικά με τις ευθύνες που μας οδήγησαν στην κατάσταση αυτή, ας μου επιτραπεί να υπενθυμίσω ότι εμείς, ως ΕΕ, ως κράτη της ΕΕ, φέραμε κάποια ευθύνη, π.χ. όταν επικυρώναμε σχεδόν με τα μάτια κλειστά τις εκλογικές παραβάσεις_ θεωρήσαμε ότι ήταν καλύτερα να δεχθούμε τα εκλογικά αποτελεσματα, αν και γνωρίζαμε ότι οι εκλογές δεν διεξήχθησαν όπως έπρεπε. Βεβαίως, η απόφαση του Προέδρου Μπερίσα να επενακλεγεί από ένα Κοινοβούλιο αρκετά συναινετικό, ήταν μια απόφαση προσωπική, στην οποία φυσικά δεν μπορούσαμε να παρέμβουμε και αυτό μάλλον υπήρξε η σπίθα που προκάλεσε την έκρηξη.
<P>
Ηταν επίσης σφάλμα το ότι πιστέψαμε τις επίσημες περιγραφές από τα όργανα ενημέρωσης, σύμφωνα με τις οποίες το νότιο μέρος είχε καταληφθεί από ένοπλες ομάδες. Φυσικά, υπάρχουν ένοπλες ομάδες και συμμορίες, αλλά κυρίως υπήρξε μια κοινή βίαιη αντίδραση κατά του Προέδρου, σχετικά μάλιστα με δύο απαράδεκτα γεγονότα: την, ας την πούμε έτσι, αυτοεκλογή του, και την κρίση των επιχειρήσεων τύπου πυραμίδας.
<P>
Εάν λοιπόν δεν θέλουμε και στο μέλλον να επαναληφθούν αυτές οι επικρίσεις, πρέπει να κάνουμε σημαντικές επιλογές. Κατά συνέπεια, όσον αφορά την παρέμβαση βοήθειας και υποστήριξης - στρέφομαι κυρίως προς τον Επίτροπο κ. Van der Broek - ας ενεργήσουμε με τέτοιον τρόπο ώστε να τεθούν υπό αυστηρό έλεγχο οι οδικές αρτηρίες μέσω των οποίων διακινείται η βοήθεια από την ΕΕ. Είναι φανερό ότι αυτό δεν το κάναμε με αρκετή σοβαρότητα.
<P>
Κύριε Πρόεδρε του Συμβουλίου, σχετικά με τις νέες προθεσμίες, και ιδίως όσον αφορά στις εκλογές, θα ήθελα να σας ρωτήσω γιατί, αν και δεν μπορέσαμε μέχρι τώρα να ξεκινήσουμε μια κοινή δράση ως ΕΕ - και αυτό θα ήταν οπωσδήποτε καλύτερο - δεν μπορούμε να το κάνουμε τώρα για να υποστηρίξουμε την εκλογική διαδικασία, διορθώνοντας την παράλειψή μας αυτή. Δεν είναι δυνατόν, όταν είναι παρών ο OΑΣΕ, όταν είναι παρόντες και άλλοι διεθνείς οργανισμοί, να μην υπάρχει μια κοινή δράση από την πλευρά της ΕΕ για την υποστήριξη της εκλογικής διαδικασίας που ενδεχομένως θα τερματιστεί με εκλογές και την ανανέωση του Κοινοβουλίου.

<SPEAKER ID=95 NAME="Σαρλής">
Κυρία Πρόεδρε, κύριοι συνάδελφοι, το Συμβούλιο δεν έχει μέχρι σήμερα αποφασίσει να αναλάβει κοινή δράση στην Αλβανία, όπως προβλέπεται στο 'Αρθρο 1, παράγραφος 3 της Συνθήκης, αλλά και η Επιτροπή δεν ζήτησε από το Συμβούλιο να αναλάβει αυτό κοινή δράση, ως η Επιτροπή είχε δικαίωμα να πράξει βάσει του 'Αρθρου Ι, παράγραφος 8.3 της Συνθήκης. Τί έγινε στην πραγματικότητα; Η Ευρωπαϊκή 'Ενωση δια του Συμβουλίου των Υπουργών της εδήλωσε απλώς συμμόρφωση προς το ψήφισμα του Συμβουλίου Ασφαλείας και στηρίζει αυτή τη στιγμή -είναι αλήθεια αυτό- τις πρωτοβουλίες του Ευρωπαϊκού Οργανισμού Ασφαλείας και Συνεργασίας.
<P>
Οι 'Ελληνες και η Ελλάδα από το υστέρημά τους προσέφεραν και προσφέρουν ανθρωπιστική και άλλη βοήθεια προς τον αλβανικό λαό που υποφέρει και δοκιμάζεται, όπως πράττουν και ορισμένα άλλα κράτη μέλη. 'Ομως, η Ευρωπαϊκή 'Ενωση, ως όργανο έκφρασης της κοινής θέλησης των λαών και κυβερνήσεων των 15 κρατών μελών, είναι απούσα από την Αλβανία.
<P>
Κύριοι του Συμβουλίου και της Επιτροπής, το Κοινοβούλιο δεν γνωρίζει τους λόγους για τους οποίους δεν θέλετε την κοινή δράση. Οι ψίθυροι και οι πληροφορίες των διαδρόμων δεν αρκούν. Είναι αδιαφορία ή είναι διαφωνίες ανάμεσά σας; 'Η μήπως διότι είσθε της άποψης ότι τα συμφέροντα της Ευρωπαϊκής 'Ενωσης εξυπηρετούνται καλύτερα από μία πολιτική μη παρέμβασης; 'Οποιοι όμως και αν είναι αυτοί οι λόγοι, δεν είναι εντούτοις επαρκείς για να δικαιολογήσουν την επίσημη αποχή της Ευρωπαϊκής 'Ενωσης από τα δρώμενα στην Αλβανία. Οι σημερινές συνθήκες και η εξασφάλιση των προοπτικών εκδημοκρατισμού και οικονομικής ανόρθωσης στην χώρα αυτή επιβάλλουν την επίσημη παρουσία και δραστηριοποίηση της Ευρωπαϊκής 'Ενωσης.
<P>
Και θα ήθελα, κλείνοντας, να απευθυνθώ προς τους συναδέλφους Ιταλούς όλων των πολιτικών κομμάτων οι οποίοι βρίσκονται στην αίθουσα και να πω ότι η Ελλάδα έχει αποδεχθεί την ηγεσία της Ιταλίας στην δύναμη η οποία θα πάει στην Αλβανία και έχει εμπιστοσύνη σε αυτή την ηγεσία. Και πρέπει να πω ότι αυτή η απόφαση ελήφθη και έχει τη στήριξη και της ελληνικής κυβέρνησης, αλλά και της ελληνικής αντιπολίτευσης. Λειτουργούμε από κοινού σε αυτή την περίπτωση, πλην ενός μικρού πολιτικού σχηματισμού στην Ελλάδα, και κάνω έκκληση να στηριχθεί η πρωτοβουλία αυτή και από ιταλικής πλευράς. Δεν είναι δυνατόν αυτή τη στιγμή να κάνουμε πίσω -κανένας μας- διότι οι υποχρεώσεις όλων μας απέναντι στην Αλβανία και τον αλβανικό λαό είναι σημαντικές.

<SPEAKER ID=96 NAME="Κακλαμάνης">
Κυρία Πρόεδρε, ακούγοντας τους αξιότιμους εκπροσώπους του Συμβουλίου και της Επιτροπής, διερωτήθηκα ποίου Συμβουλίου και ποίας Επιτροπής είναι εκπρόσωποι. Μου έδωσαν την εντύπωση ότι μίλαγαν για μία άλλη ήπειρο, όχι για την Ευρώπη, και για μία άλλη 'Ενωση, όχι πάντως την Ευρωπαϊκή 'Ενωση. Δεν ένοιωσαν την ανάγκη ούτε καν να ζητήσουν συγγνώμη ή να εκφράσουν την λύπη τους γιατί, ενώ έβλεπαν τα γεγονότα να έρχονται στην Αλβανία, έκλειναν τα μάτια τους προκειμένου να μην δυσαρεστήσουν τον εκλεκτό τους, τον κ. Μπερίσα.
<P>
Από τις τελευταίες εκλογές-παρωδία στην Αλβανία και μετά, πολλές φορές ευρωβουλευτές από όλες τις πολιτικές ομάδες με ερωτήσεις τους είχαν χτυπήσει τον κώδωνα του κινδύνου και παίρναμε πάντα την ίδια απάντηση: »Ενημερώνουμε το αξιότιμο μέλος ότι θα ερευνήσουμε τις καταγγελίες του και θα σας ενημερώσουμε». Δεν μας ενημερώσατε, κύριοι, ποτέ. 'Οπως δεν μας ενημερώνετε ποτέ όταν σας κάνουμε ερωτήσεις, περιφρονώντας το Ευρωπαϊκό Κοινοβούλιο. Τα τραγικά γεγονότα στην Αλβανία σας πρόλαβαν. Ακόμη όμως και τώρα βρίσκεσθε σε ένα στάδιο όπου, όπως μας είπατε, παρακολουθείτε την κατάσταση. Οι έριδες και τα συμφέροντα μεταξύ σας δεν σας επιτρέπουν να έχετε κοινή δράση και κοινή πολιτική σαν Ευρωπαϊκή 'Ενωση στην Αλβανία.
<P>
Αλήθεια, τώρα καταλάβατε, κύριε Υπουργέ, Πρόεδρε του Συμβουλίου, ότι θέλει εκπαίδευση η αστυνομία του κ. Μπερίσα; Τώρα καταλάβατε ότι υπάρχει αλβανική μαφία και ότι κινδυνεύει η ανθρωπιστική βοήθεια να μην πάει στα χέρια του αλβανικού λαού; Σας δίδεται μία τελευταία ευκαιρία να ακολουθήσετε τις πολιτικές γραμμές του ψηφίσματος του Ευρωπαϊκού Κοινοβουλίου. Είσθε οι ηθικοί αυτουργοί των όσων συνέβησαν στην Αλβανία, όπως είσθε οι ηθικοί αυτουργοί των όσων συνέβησαν στην τέως Γιουγκοσλαβία, και είναι η τελευταία φορά που θα σας το συγχωρήσουν οι λαοί της Ευρώπης.

<SPEAKER ID=97 LANGUAGE="IT" NAME="Pettinari">
Κυρία Πρόεδρε, αντίθετα από την Ομάδα μου, υπέγραψα και θα ψηφίσω το συμβιβαστικό ψήφισμα για την Αλβανία, επειδή συμμερίζομαι το περιεχόμενό του και κυρίως επειδή συμφωνώ με τον επείγοντα χαρακτήρα της μετάβασης μιας διεθνούς ανθρωπιστικής αποστολής. Η ΕΕ και ειδικά η Ιταλία έχουν κατά τη γνώμη μου την ηθική και πολιτική υποχρέωση να βοηθήσουν την κυβέρνηση εθνικής συμφιλίωσης να επαναφέρει ένα κλίμα ειρηνικης συνύπαρξης και δημοκρατικής νομιμότητας στην Αλβανία και όλες οι πολιτικές δυνάμεις της χώρας αυτής, τόσο εκείνες της πλειοψηφίας όσο και εκείνες της αντιπολίτευσης, περιλαμβανομένων των Επιτροπών του Νότου, ζητούν από τον ΟΗΕ να δώσει συνέχεια στη διεθνή αποστολή που θα συντονιστεί από τη χώρα μου.
<P>
Το να παραμένει κάποιος αδρανής σήμερα σχετικά με την Αλβανία αποτελεί έγκλημα παράλειψης παροχής βοήθειας, ενώ είναι σωστό και καθήκον της Ευρώπης να ασχοληθεί με το μέλλον της δημοκρατίας μιας χώρας που γεωγραγικά και πολιτικά ανήκει στους κόλπους της. Εξ άλλου, οι φωνές που ακούστηκαν στην Αίθουσα αυτή και από την Ομάδα μου κατά της αποστολής δεν προτείνουν άμεσες εναλλακτικές λύσεις, εκτός από πολιτικά σχέδια γενικού χαρακτήρα που δεν λύνουν την βραχυπρόθεσμη κρίση που γνωρίζει η χώρα αυτή.
<P>
Κατά τη γνώμη μου, πρέπει να υποστηρίξουμε την κυβέρνηση συνασπισμού του Πρωθυπουργού κ. Φίνο σε όλα τα πολιτικά της αιτήματα, διότι σήμερα η κυβέρνηση αυτή είναι ο μόνος συνομιλητής που μπορεί να διαχειριστεί την κατάσταση στην Αλβανία, και με την ευκαιρία αυτή, θεωρώ ότι ο Πρόεδρος Μπερίσα καλά θα έκανε να αναλάβει τις ευθύνες του και να συμβάλει αποτελεσματικά σε μία πολιτική λύση της κρίσης στην Αλβανία, κυρίως θέτοντας την εντολή του υπέρ της εθνικής συμφιλίωσης, ώστε να ευνοηθεί η διαδικασία νέων εκλογών.
<P>
Θέλω τώρα να επικρίνω το Συμβούλιο και την Επιτροπή που έλαμψαν με την απουσία τους στην κρίση αυτή, αφήνοντας τη διαχείριση του θέματος αποκλειστικά στην Ιταλία, περιοριζόμενα στο να παρακολουθούν την έκρηξή της και τη φυγή των προσφύγων χωρίς να κουνήσουν ούτε καν το δάχτυλό τους. Η ίδια η Επίτροπος κα Bonino ήταν εντελώς απούσα ειδικά στο θέμα της βοήθειας προς τους πρόσφυγες που αποτελεί δική της αρμοδιότητα. Καταγγέλλω λοιπόν τα ευρωπαϊκά θεσμικά όργανα ότι παρέμειναν αδρανή, μεταθέτοντας με τον τρόπο αυτό το δικό τους καθήκον για υποστήριξη στην Ιταλική κυβέρνηση που περνά την περίοδο αυτή μια δύσκολη κατάσταση. Εύχομαι η νέα εξωτερική πολιτική και πολιτική κοινής ασφαλείας να μπορέσει, έστω και μέσω ψηφοφοριών με απλή πλειοψηφία, να εμποδίσει νέες κρίσεις. Στην περίπτωση της Αλβανίας, η λύση έγκειται στην άμεση αποστολή της διεθνούς εκείνης δύναμης που υποστηρίζω, υπερψηφίζοντας το ψήφισμα, έστω και εάν είναι αντίθετο με τη θέση της Ομάδος μου.

<SPEAKER ID=98 LANGUAGE="EN" NAME="Titley">
Κυρία Πρόεδρε, θα ήθελα να ξεκινήσω την παρέμβασή μου αποτίωντας φόρο τιμής στους πολυπληθείς γενναίους άνδρες και γυναίκες της Αλβανίας οι οποίοι διακινδυνεύουν τη ζωή τους και την επιβίωσή τους προσπαθώντας να διατηρήσουν την ειρήνη, την τάξη και την αξιοπρέπεια στη χώρα αυτή. Η γενναιότητά τους αξίζει τον θαυμασμό μας και την υποστήριξή μας.
<P>
Όλοι αναγνωρίζουμε ότι ο κρυφός φόβος μας είναι μήπως η Αλβανία μεταβληθεί σε μια άλλη Βοσνία γεγονός που εάν συμβεί θα σημάνει την έκρηξη του συνόλου των Βαλκανίων. Μέσα απ' αυτό το πρίσμα θα πρέπει να δούμε τη σημερινή συζήτηση. Έτσι, μολονότι εκτιμώ τις προσπάθειες που έγιναν μέχρι τώρα εκ μέρους του Συμβουλίου και της Επιτροπής, θα πρέπει να δηλώσω ότι χρειάζονται να γίνουν πολύ περισσότερα.
<P>
Συμμερίζομαι τις ανησυχίες που έχουν εκφράσει ορισμένα Μέλη σήμερα ότι η πολυεθνική δύναμη προστασίας δεν είναι επαρκώς αντιπροσωπευτική. Εντελώς ειλικρινά, αποδίδεται δυσανάλογη έμφαση στην Ιταλία σε μία περιοχή όπου η ιστορία μας διδάσκει ότι δεν θα πρέπει να βάζουμε τους ιταλούς σε μια τόσο εκτεθειμένη θέση. Σε όλες αυτές τις περιπτώσεις υπάρχει ο κίνδυνος όπως η δύναμη προστασίας αποτελέσει μέρος του προβλήματος παρά της λύσεως και αυτός είναι ο κίνδυνος στον οποίο εκτιθέμεθα μη δημιουργώντας μια μεγαλύτερη υποστηριζόμενη δύναμη προστασίας.
<P>
Εάν υπήρξε ποτέ μια περίπτωση για ευρωπαϊκή αλληλεγγύη ασφαλώς αυτή είναι τώρα και συμφωνώ απόλυτα με όλους εκείνους που ζήτησαν κοινή δράση στην Αλβανία διότι ασφαλώς η ιστορία μας διδάσκει ότι το να αγνοήσουμε τα Βαλκάνια είναι πολύ επικίνδυνο. Επί αρκετό χρόνο τώρα έχουμε αγνοήσει το τι συνέβαινε στην Αλβανία και τώρα υφιστάμεθα τις επιπτώσεις. Θα πρέπει να στείλουμε ανθρωπιστική βοήθεια, θα πρέπει να αποκαταστήσουμε την ειρήνη, θα πρέπει να διασφαλίσουμε ότι θα γίνουν έντιμες εκλογές στηριζόμενες στα ελεύθερα μέσα ενημέρωσης και στον σεβασμό του κράτους δικαίου. Αυτό δεν είναι εύκολο και θα απαιτήσει πολύ περισσότερες προσπάθειες από εκείνες που έχουμε καταβάλει μέχρι σήμερα.

<SPEAKER ID=99 LANGUAGE="IT" NAME="Fontana">
Κυρία Πρόεδρε, σε δύο λεπτά μπορεί κανείς να πει δύο μόνο πράγματα: το πρώτο αφορά στον ρόλο της Ενωσης σχετικά με την τωρινή κρίση στην Αλβανία, έναν ρόλο που παρά την υποστήριξη του ΟΗΕ, δεν προβλέπει την πλήρη και άμεση ανάληψη ευθύνης από την Ενωση, με βάση την ισχύουσα Συνθήκη. Πράγματι, πρόκειται για μία απλή κοινή συμμετοχή, αν και η αποστολή στην Αλβανία περιλαμβάνει στην πρώτη γραμμή ορισμένα κράτη μέλη, ξεκινώντας από την Ιταλία. Εχουμε την αίσθηση ότι για μία ακόμη φορά η Ευρώπη έχασε μια ιστορική ευκαιρία να ασκήσει τα διακιώματα που απορρέουν από μια πρωτοκαθεδρία, που κερδίζεται μόνο με τις πράξεις και την οποία κανείς δεν μπορεί να αμφισβητήσει λόγω πολιτικών, πολιτιστικών και γεωγραφικών αιτιών.
<P>
Ο κίνδυνος έγκειται στο γεγονός ότι στην καρδιά της παλαιάς Ευρώπης μπορεί να διαιωνιστεί η κατάσταση την οποία ο Luigi Sturzo περιέγραψε με τα ακόλουθα λόγια: »Σε οποιοδήποτε κράτος, όλοι οι πολίτες είναι άοπλοι και μόνο η κυβέρνηση διαθέτει όπλα.» Στην ήπειρό μας όλα τα κράτη έχουν όπλα και μόνο η διεθνής Αρχή είναι άοπλη. Δεδομένου μάλιστα ότι δεν υπάρχει ειρήνη χωρίς δικαιώματα ούτε δικαιώματα χωρίς κυρώσεις, είτε η Ευρώπη θα κατορθώσει το ταχύτερο δυνατόν να δώσει στον εαυτό της μια ενιαία δομή ασφαλείας και πρόληψης των κρίσεων είτε η μοίρα της είναι να παραμένει δέσμια της κατάστασης που επικρατεί γενικά στη φύση, όπου κάθε λαός θα απονέμει μόνος του δικαιοσύνη και θα επιστρέψει στη βαρβαρότητα, όπως συνέβη στη Βοσνία και κινδυνέυει να συμβεί και στην Αλβανία.
<P>
Δεύτερον, σήμερα στην Αλβανία το πραγματικό πρόβλημα, όπως είπαμε, δεν αφορά τόσο στην ανθρωπιστική πλευρά, στα τρόφιμα και στα φάρμακα, όσο στην επείγουσα ανάγκη να αποκατασταθεί η κρατική εξουσία και η κυριαρχία του νόμου πάνω σε δημοκρατικές βάσεις_ μια εξουσία και κυριαρχία που στην Αλβανία απέκτησαν τη νομιμότητά τους εκ των κάτω, δηλαδή από πολιτικές και κυρίως διοικητικές εκλογές. Συνεπώς, και στην Αλβανία δεν μπορεί να υφίσταται άλλη νόμιμη εξουσία από εκείνη του Αρχηγού του Κράτους και του Αρχηγού της Κυβέρνησης. Η αποστολή μπορεί να έχει ορισμένες πιθανότητες επιτυχίας, μόνο εάν σεβαστεί αυτούς τους στοιχειώδεις κανόνες. Αντίθετα, είναι μοιραίο να αποτύχει οικτρά, εάν δεν αποθαρρύνει τις λενινιστικές τάσεις που υπάρχουν ακόμη στο Σοσιαλιστικό Κόμμα και οι οποίες τείνουν από τη μία πλευρά να υποστηρίζουν την κυβέρνηση Φίνο και από την άλλη να συνάπτουν πολιτικές συμφωνίες με τις επαναστατικές επιτροπές και τις ένοπλες ομάδες.

<SPEAKER ID=100 NAME="Εφραιμίδης">
Κυρία Πρόεδρε, είναι περίεργο, αλλά πρέπει να ειπωθεί: Το Συμβούλιο και η Επιτροπή αποπειράθηκαν με τις δηλώσεις τους να προσφέρουν «ευρωκοινοβουλευτικό πολιτικό χαμομήλι» σε μας εδώ και από εδώ, με τα μέσα μαζικής ενημέρωσης, στην ευρωπαϊκή κοινή γνώμη.
<P>
Πάρτε το χαμπάρι, δεν θα μπορέσετε να το κρύψετε! Πρόκειται για ωμή, κατάφωρη στρατιωτική επέμβαση σε μια ανεξάρτητη ευρωπαϊκή χώρα. Πρόκειται για μια επέμβαση που θέλει να στηρίξει το διεφθαρμένο, το ληστρικό, το μαφιόζικο καθεστώς Μπερίσα, που εσείς το αναθρέψατε, εσείς το τροφοδοτήσατε, εσείς θέλετε να το ξανακαλύψετε. Και δεν έχετε το δικαίωμα ούτε εσείς, ούτε ο ΟΗΕ, υπό τον Ανάν, ούτε άλλοι διεθνείς οργανισμοί, να αφαιρέσετε από τον εξεγερμένο αλβανικό λαό το αναφαίρετο δικαίωμά του να αποφασίζει αυτός για τις τύχες του και όχι οποιοιδήποτε άλλοι. Δεν έχετε, ακόμα, το δικαίωμα εσείς και όσοι υπογράφουν αυτό το ψήφισμα και δεν κάνουν μνεία περί Μπερίσα, που υποστηρίζουν ανεπιφύλακτα τη στρατιωτική επέμβαση, να αποφασίζουν εδώ από τις αναπαυτικές πολυθρόνες τους, και να στέλνουν τα παιδιά μας, τα παιδιά του ευρωπαϊκού λαού, σε ένα ενδεχόμενο σφαγείο, να σφάζουν ή και να σφάζονται. Γιατί; Για να επιβληθούν άνομα συμφέροντα, σφαίρες επιρροής στην Αλβανία.
<P>
Πάρτε το, λοιπόν, χαμπάρι! Δεν θα καλυφθεί αυτή η υπόθεση και, αργά ή γρήγορα, θα υπάρξει ξανά ξέσπασμα και δεν μπορείτε να δημιουργήσετε δημοκρατία από τις πολυεθνικές στρατιωτικές καζέρνες. Θα δημιουργήσετε δημοκρατία «Fast food». Παραλλαγή της δημοκρατίας του Μπερίσα!

<SPEAKER ID=101 LANGUAGE="DE" NAME="Hοff">
Kυρία Πρόεδρε, όποιος παρακολούθησε σήμερα τη συζήτηση, διαπίστωσε ότι όχι μόνο δε γίνεται με ψυχρή λογική, αλλά, εν μέρει, δεν είναι απαλλαγμένη και από πάθη. Έτσι όπως είναι η σημερινή κατάσταση στην Aλβανία, δεν ωφελεί σε τίποτε το να βρίζουμε τον κομμουνισμό, τους εκεί διαδόχους του, που κι αυτοί δεν έπαιξαν λαμπρό ρόλο. Όποιος και σήμερα ακόμη κάνει λόγο για αμφισβητούμενο ρόλο των Σοσιαλιστών στην Aλβανία, θα πρέπει να αναρωτηθεί μήπως αυτός ο τόνος της φωνής είναι λανθασμένος.
<P>
Θα πρέπει δηλαδή, κατά την άποψή μου, όλοι όσοι έχουν καλή θέληση, να συγκεντρώσουν όλες τις διαθέσιμες δυνάμεις, για να βελτιώσουν τις συνθήκες στην Aλβανία και για να συνεργαστούν. Kαι ο Mπερίσα θα πρέπει να συμμετέχει εποικοδομητικά και να συνεργαστεί σ' αυτή τη διαδικασία ανασυγκρότησης.
<P>
Θα ήθελα να υπογραμμίσω πόσο σοβαρά το Kοινοβούλιό μας διεξήγαγε στο παρελθόν, και σήμερα πάλι, τη συζήτηση για την κατάσταση στην Aλβανία. Nομίζω πως η συζήτηση και το κοινό ψήφισμα, το οποίο θίγει όλα τα σοβαρά στοιχεία, δείχνει ότι είμαστε διατεθειμένοι να κάνουμε ό, τι είναι ανάγκη, για να υποστηρίξουμε από κοινού στην Aλβανία την ανάπτυξη νέων δομών, στον τομέα της πολιτικής και της οικονομίας; αυτό εξέφρασαν φυσικά, κατά τη συζήτηση, και όλοι οι ομιλητές.
<P>
O τονισμός βρίσκεται στο «από κοινού», διότι χωρίς κοινές προσπάθειες δε θα εκπληρωθεί το καθήκον. Γι' αυτό και ελπίζω ότι οι εξαγγελίες του Συμβουλίου, καθώς και της Eπιτροπής, δεν ήταν απλώς κούφια λόγια.
<P>
Στην αρχή της συζήτησης έγινε λόγος για τα 500 εκατ. Ecu περίπου, που, μέσω του προγράμματος PHARE, εισέρευσαν στην Aλβανία. H Eπιτροπή θα πρέπει να αναρωτηθεί - όχι σήμερα, άλλα κάποια άλλη φορά - πού πήγαν τα χρήματα αυτά. Όταν πήγα στην Aλβανία, δεν είδα, εν πάση περιπτώσει, κανένα από τα έργα τα οποία ενισχύθηκαν δήθεν μ' αυτά. Nομίζω πως θα πρέπει να πει κανείς, ολοκληρώνοντας, ότι η διεθνής κοινότητα, και ιδιαίτερα η Eυρωπαϊκή Ένωση, ο OAΣE, καθώς και το Διεθνές Nομισματικό Tαμείο, έχουν καθήκον τώρα να υποστηρίξουν την μακρο-οικονομική ανάπτυξη στην Aλβανία, ώστε οι άνθρωποι να έχουν πάλι ένα μέλλον. Διαφορετικά, πιστεύω πως, μακροπρόθεσμα, θα υπάρξουν άσχημες συνθήκες στη χώρα αυτή. Eν πάση περιπτώσει, είμαστε διατεθειμένοι να συνεισφέρουμε το μερίδιό μας εδώ.

<SPEAKER ID=102 NAME="Παπαγιαννάκης">
Θα υπερψηφίσω το κοινό ψήφισμα, αν και είναι ατελές, γιατί δεν χειρίζεται αρκετά ικανοποιητικά το πρόβλημα που έχουμε να αντιμετωπίσουμε. Και το πρόβλημα αυτό είναι πρόβλημα εμπιστοσύνης. Είναι αδύνατο να καταλάβει κανείς από εδώ πόσο βαθειά είναι η έλλειψη εμπιστοσύνης των Αλβανών απέναντι πρώτα στον κ. Μπερίσα και το καθεστώς του και έπειτα απέναντι σ'εμάς, την υπόλοιπη Ευρωπαϊκή 'Ενωση. Και αυτό είναι εύλογο. Πολλοί από εδώ στήριξαν και εξακολουθούν να στηρίζουν τον κ. Μπερίσα, που είναι ο κύριος υπεύθυνος των νόθων εκλογών και της πολιτικής κρίσης, ο κύριος ένοχος της ληστείας των πυραμίδων και ο κύριος ύποπτος για κάθε απόπειρα ανώμαλων λύσεων στην Αλβανία. Είναι απόλυτα αναξιόπιστος. Αν θέλουμε να αποκαταστήσουμε την εμπιστοσύνη, χρειάζεται οπωσδήποτε να ενισχύσουμε απόλυτα την κυβέρνηση εθνικής συμφιλίωσης, να έχουμε παρουσία της Ευρωπαϊκής 'Ενωσης πολύ πριν από τις εκλογές και κατά τις εκλογές σ'όλα τα ζητήματα της πολιτικής αποκατάστασης της δημοκρατίας, να μην έχουμε την παραμικρή υπόνοια ενίσυχης του κ. Μπερίσα μέχρις ότου περιθωριοποιηθεί ο ίδιος από τις εξελίξεις και τέλος, κύριε Επίτροπε, θα πρέπει οπωσδήποτε να αποκαταστήσουμε τις ζημιές που υπέστησαν τα θύματα της ληστείας των πυραμίδων. Το είχατε αναφέρει την περασμένη φορά, δεν το βλέπω στις σημερινές σας δηλώσεις, ούτε σε εκείνες του Συμβουλίου, ούτε δυστυχώς και στο ψήφισμα του Κοινοβουλίου. Χωρίς αυτή την αποκατάσταση, κάθε πολιτική λύση θα είναι ασταθής.

<SPEAKER ID=103 NAME="Αλαβάνος">
Στην περίπτωση του Βελιγραδίου, η Ευρωπαϊκή 'Ενωση τάχθηκε με τους ειρηνικούς διαδηλωτές ενάντια στον Δήμαρχο του Μιλόσεβιτς. Και έπεσε ο Δήμαρχος αυτός. Στην περίπτωση της Βουλγαρίας, τάχθηκε με τους ειρηνικούς διαδηλωτές ενάντια στη κυβέρνηση Βιντένοφ. Και έπεσε η κυβέρνηση Βιντένοφ. Το ίδιο γίνεται και σήμερα στη Λευκορωσία με τον Λουκασένκο. Το ερώτημα είναι γιατί αυτή η στήριξη, ακόμη και σήμερα, αυτή η ανοχή σε μια δύναμη η οποία υπονομεύει τη δημοκρατική εξέλιξη της Αλβανίας, τον Μπερίσα και τα κυκλώματά του, τη στιγμή που οι Ηνωμένες Πολιτείες που κατ'εξακολούθηση μιμούμαστε έχουν ήδη αποστασιοποιηθεί από τον Μπερίσα.
<P>
Η Αριστερά προειδοποιούσε εδώ πέρα, όταν η Ευρωπαϊκή 'Ενωση κάλυπτε τις εκλογές, όταν ακόμη και οι σοσιαλιστικές κυβερνήσεις έστελναν τον Πρόεδρο της Δημοκρατίας τους κατά την προεκλογική περίοδο ή δίναν παράσημα στον Μπερίσα, προειδοποιούσε και προειδοποιεί και σήμερα, σε μια πολιτική κρίση, όπως είπε ο Van den Broek, πριν προχωρήσουμε σε οποιαδήποτε αποστολή ειρηνευτικής δύναμης, να προχωρήσουμε σε αντιμετώπιση των πολιτικών προβλημάτων και κυρίως εξουδετέρωση, όχι για λόγους εκδίκησης, αλλά για λόγους επιβίωσης της Αλβανίας, εξουδετέρωση του πόλου εκείνου ο οποίος υπονομεύει τη δημοκρατική διαδικασία στην Αλβανία.
<P>
Λυπούμαστε που το Ευρωπαϊκό Κοινοβούλιο, αντί να δίνει μια ώθηση στο Συμβούλιο, με την κοινή αυτή απόφαση, την απόφαση συμβιβασμού, ουσιαστικά πρωτοκολλά τις θέσεις του Συμβουλίου και δείχνει ένα φοβερό «savoir vivre» απέναντι στον Μπερίσα. Αυτό που ζητάμε, είναι να ψηφισθούν οι τροπολογίες της Ομάδας μας, οι οποίες ανάμεσα στα άλλα ζητάνε την παραίτηση του Προέδρου Μπερίσα, κάτι που θα διευκολύνει, νομίζω, την κατάσταση στην Αλβανία.

<SPEAKER ID=104 NAME="Patijn">
Κυρία Πρόεδρε, καταλαβαίνετε ότι δεν είναι και τόσο εύκολο να απαντήσω σε είκοσι διαφορετικές παρεμβάσεις αξιότιμων βουλευτών, πολλοί από τους οποίους, δικαιολογημένα πιστεύω, τόνισαν την ιδιαίτερη ανησυχία τους και το έντονο ενδιαφέρον τους για τις εξελίξεις στην Αλβανία. Θα ήθελα να εκφράσω την πλήρη κατανόησή μου για τα συναισθήματά τους αυτά, γιατί και εμένα κάποτε μου σχίζεται η καρδιά όταν βλέπω ένα γειτονικό μας ευρωπαϊκό λαό να βρίσκεται σε μια τέτοια κατάσταση αναρχίας και κατάπτωσης. Θεωρώ ότι η κατάσταση αυτή, για την οποία εκφράζω την έντονη λύπη μου, μας αφορά όλους άμεσα.
<P>
Απαντώντας στα βασικά σημεία που έθιξαν οι αξιότιμοι κύριοι βουλευτές με τις παρεμβάσεις τους, θα ήθελα να διακρίνω τρία ερωτήματα τα οποία τέθηκαν επανειλημμένα. Το πρώτο είναι: προβλέψαμε την κρίση πριν αυτή ενσκύψει και αντιδράσαμε έγκαιρα και επαρκώς; Το δεύτερο ερώτημα: όταν άρχισε η πλήρης κατάρρευση τον Φεβρουάριο/Μάρτιο αντέδρασε η Ευρωπαϊκή Ένωση έγκαιρα και επαρκώς; Το τρίτο ερώτημα: μήπως θα πρέπει να επέμβουμε με πολύ ισχυρότερες στρατιωτικές δυνάμεις από αυτές που ετοιμάζουμε τη στιγμή αυτή; Τέτοιου είδους ερωτήματα διακρίνω σε γενικές γραμμές.
<P>
Για το πρώτο ερώτημα θα ήθελα να κάνω έκκληση να μην αυτοανακηρυσσόμαστε εκ των υστέρων σοφότεροι απ' ό, τι ήμασταν όταν ξέσπασε η κρίση. Φυσικά εύκολα μπορεί κανείς να κάνει ανασκόπηση των γεγονότων και να δηλώσει: κάναμε το τάδε λάθος, και θα έπρεπε να είχαμε προβλέψει το τάδε και το δείνα. Αλλά δεν το κάναμε. Ωστόσο δράσαμε, και μάλιστα πολύ συστηματικά, πέρυσι. Καταρχήν, αποστολή του ΟΑΣΕ παρακολούθησε πολύ προσεκτικά εκείνες τις καταραμένες εκλογές του Μαΐου του 1996. Υποβλήθηκε έκθεση σχετικά, πολύ επικριτική κατά των εκλογών η οποία συνέστησε την επανάληψή τους σε ορισμένες περιφέρειες. Το Συμβούλιο της Ευρωπαϊκής Ένωσης πήρε σαφή πολιτική θέση επί του θέματος δηλώνοντας ότι, εφόσον δεν εφαρμοστούν οι συστάσεις της έκθεσης του ΟΑΣΕ, το Συμβούλιο δεν είναι διατεθειμένο να προβεί σε περαιτέρω ενέργειες, ούτε συμβατικές, ούτε στον τομέα της οικονομικής συνεργασίας με στόχο την ανάπτυξη των σχέσεων με την κυβέρνηση της Αλβανίας.
<P>
Τότε η Ευρωπαϊκή Ένωση δεν διέθετε άλλα μέσα πίεσης εκτός από τα διπλωματικά. Θα ήθελα επιπλέον να σας θυμίσω ότι το φθινόπωρο διεξήχθησαν δημοτικές εκλογές με την παρουσία παρατηρητών του Συμβουλίου της Ευρώπης, το οποίο έκρινε ότι η διεξαγωγή τους ήταν σε μεγάλο βαθμό ομαλή. Η πολιτική μας εκτίμηση ήταν τότε ότι η Αλβανία είχε κάνει μια κάποια στροφή προς την κατεύθυνση της αποκατάστασης ομαλών δημοκρατικών συνθηκών, και μετριάσαμε επομένως τις πιέσεις μας κάπως. Το χειμώνα, όταν συνειδητοποιήσαμε ότι το πρόβλημα ήταν πολύ πιο περίπλοκο, άρχισε το Φεβρουάριο/Μάρτιο η γενική διάλυση, προφανώς με την κατάρρευση των γνωστών πυραμίδων, αν και οι γενεσιουργές αιτίες του προβλήματος ήταν φυσικά πολύ ευρύτερες.
<P>
Η κρίση στην Αλβανία, κα Πρόεδρε, δεν αποτελεί εμφύλιο πόλεμο. Στην κρίση αυτή δεν έχουμε μια εθνική ομάδα ενάντια σε μια άλλη, ούτε πρόκειται για κάποια παραδοσιακή πολιτική ομάδα η οποία δεν επιτρέπει την ύπαρξη κάποιας άλλης· πρόκειται στην πραγματικότητα για την πλήρη κατάρρευση ενός κοινωνικοοικονομικού συστήματος, την πλήρη απώλεια εξουσίας των κρατικών αρχών, τόσο σε εθνικό όσο και σε περιφερειακό επίπεδο.
<P>
Όταν το Συμβούλιο αντιμετώπισε αυτή την κατάσταση, το πρώτο ερώτημα που θέσαμε ήταν: θα πρέπει να κάνουμε κάτι, αλλά για να επιτύχουμε τι;
<P>
Ο πρώτος μας στόχος, κυρίες και κύριοι, είναι η αποκατάσταση κάποιας μορφής δημόσιας τάξης και εξουσίας, διότι ειδάλλως δεν θα μπορέσουμε να κάνουμε τίποτα. Πρώτο μας λοιπόν βήμα να έρθουμε σε επαφή με την υφιστάμενη πολιτική ηγεσία: τον Πρόεδρο Berisha, τα πολιτικά κόμματα, λοιπούς αξιωματούχους. Για το σκοπό αυτό ο ΟΑΣΕ έστειλε αμέσως τον αντιπρόσωπό του, δρ. Vranitsky, και το Συμβούλιο τον Προεδρό του, Υπουργό van Mierlo. Πραγματικά οι δύο κατέβαλαν προσπάθειες επίτευξης συμφωνίας μεταξύ όλων των εμπλεκόμενων πολιτικών ομάδων με έμφαση σε δύο ζητήματα: πρώτον, άμεση λήψη μέτρων προς αποκατάσταση ενός ελάχιστου επιπέδου δημόσιας τάξης, και δεύτερον, έναρξη κοινής πολιτικής διαδικασίας με στόχο την αποκατάσταση ομαλών πολιτικών και δημοκρατικών συνθηκών. Η συμφωνία επιτεύχθηκε, σχηματίσθηκε έτσι η κυβέρνηση Fino, η οποία προσπαθεί τώρα να προβεί στις αναγκαίες ενέργειες. Ορισμένοι λένε: θα έπρεπε να υποστηρίζαμε μία συγκεκριμένη πλευρά, θα έπρεπε να είχαμε πιέσει τον Πρόεδρο της χώρας να παραιτηθεί. Ξεχνούν ωστόσο αυτοί την άμεση προτεραιότητα, δηλαδή την αποκατάσταση ενός ελάχιστου επιπέδου δημόσιας τάξης, γιατί όπως είχε τότε η κατάσταση δεν μπορούσαμε να κάνουμε απολύτως τίποτα άλλο. Γι' αυτό και δεν επιλέξαμε αυτό το δρόμο. Ακούγοντας σήμερα στο Κοινοβούλιο ορισμένους να λένε: δεν θα έπρεπε να είχατε κάνει κάτι τέτοιο, μου δίνεται η εντύπωση ότι το Κοινοβούλιο, ή τουλάχιστον ορισμένα μέλη του, δεν διακρίνουν την άμεση προτεραιότητα, την αποκατάσταση δηλαδή της δημόσιας τάξης.
<P>
Το τρίτο ερώτημα, και εδώ με βρίσκουν σύμφωνο αρκετές από τις παρατηρήσεις που έγιναν, είναι μήπως η Ευρωπαϊκή Ένωση θα μπορούσε να είχε παρέμβει πιο αποφασιστικά. Θα έπρεπε δηλαδή να είχαμε αντιδράσει άμεσα, με αποστολή στρατιωτικών δυνάμεων και ούτω καθεξής. Στα σχόλια αυτά θα είχα να απαντήσω το εξής: η Ευρωπαϊκή Ένωση δεν αποτελεί στρατιωτικό οργανισμό. Η Ευρωπαϊκή Ένωση δεν έχει αρμοδιότητες αμυντικής πολιτικής. Στα πλαίσια επομένως του διοργανικού διαλόγου μιλούμε για κάτι που δεν εμπίπτει στις αρμοδιότητές μας.
<P>
Δεύτερον, είπα και πριν ότι τα προβλήματα στην Αλβανία δεν αφορούν δύο αντίπαλα στρατόπεδα τα οποία αντιμάχονται μέχρις εσχάτων, ούτως ώστε να χρειάζεται η επέμβαση μίας ουδέτερης δύναμης για να επιβάλει την τάξη. Το πρόβλημα έχει να κάνει με μία πλήρη κατάρρευση του κοινωνικοοικονομικού συστήματος και της κρατικής εξουσίας. Δεδομένης της κατάστασης όσον αφορά την ασφάλεια στη χώρα - αρκεί, για να καταλάβετε, να δείτε τον αριθμό των όπλων που βρίσκονται στην κατοχή του μέσου αλβανού πολίτη - θα ήταν εντελώς ανεύθυνη η βεβιασμένη αποστολή μίας μεγάλης αστυνομικής ή στρατιωτικής δύναμης προς αποκατάσταση της τάξης. Θεωρώ ανεύθυνη τη στάση εκείνων που ζητούν έμμεσα ή άμεσα κάτι τέτοιο.
<P>
Θεωρώ εξαιρετικά θετικό το γεγονός ότι ορισμένες χώρες - όχι στα πλαίσια της Ευρωπαϊκής Ένωσης διότι δεν έχει τέτοιες αρμοδιότητες, ούτε το Συμβούλιο έχει αρμοδιότητες στο στρατιωτικό τομέα - σχημάτισαν «ένα συνασπισμό των πρόθυμων να συντρέξουν» (coalition of the willing) , με την υποστήριξη που τους προσέφερε η εξουσιοδότηση του Συμβουλίου Ασφαλείας του ΟΗΕ μέσω σχετικού ψηφίσματος για να δημιουργήσουν μία πολυεθνική δύναμη προστασίας, (multinational protection force) . Η σύστασή της προετοιμάζεται τώρα με μεγάλη προσοχή, τόσο όσον αφορά τα καθήκοντά της, την ανάπτυξη, διάρθρωση και συνεργασία, αφενός, όσο και το δύσκολο έργο του καθορισμού της θέσης των διοικητικών της δομών και των κανόνων εμπλοκής, rules of engagement , που τη διέπουν αφετέρου. Όλα αυτά τα προβλήματα θα πρέπει να εξετασθούν πολύ προσεκτικά γιατί, όπως τόνισαν πολλοί από τους αξιότιμους βουλευτές, η κατάσταση παραμένει ρευστή. Στον τομέα της ασφάλειας η κατάσταση είναι επισφαλής και εάν δεν δράσουμε με απόλυτη σύνεση και με εξαιρετικά προσεκτικό σχεδιασμό βασιζόμενοι στο μέτρο του δυνατού στη συνεργασία με τις αλβανικές κρατικές αρχές, οι οποίες είναι διατεθειμένες να συνεργασθούν μαζί μας και να παράσχουν τις καλές τους υπηρεσίες για να μπορέσουν οι αστυνομικές και στρατιωτικές αρχές να επιτελέσουν το έργο τους, φοβάμαι τότε ότι θα πρέπει να περιμένουμε σοβαρές απογοητεύσεις όσον αφορά τη χρήση στρατιωτικών δυνάμεων.
<P>
Εν κατακλείδι: κατανοώ πλήρως την αμηχανία και τα αισθήματα λύπης και αγανάκτησης του Κοινοβουλίου εξαιτίας του ότι ένας αδελφός ευρωπαϊκός λαός έχει περιπέσει σε τέτοια κρίση. Δεν πιστεύω ωστόσο ότι θα πρέπει απλώς να εκφράσουμε αυτά τα συναισθήματα, τα οποία συμμεριζόμαστε και εμείς στο Συμβούλιο, αλλά πολύ περισσότερο θα πρέπει να επιδείξουμε ψύχραιμη κρίση, cool judgement , ούτως ώστε να μπορέσουμε να πράξουμε στις διάφορες φάσεις εξέλιξης της κρίσης το αναγκαίο και, να επαναλάβω, και το εφικτό σε μια δεδομένη στιγμή. Τόσο σχετικά με την Αλβανία, όσο και σχετικά με τις πολιτικές μας αποφάσεις θα πρέπει να πράξουμε κάτι το αναγκαίο, χωρίς ωστόσο να λησμονούμε τι είναι εφικτό και τι όχι.

<SPEAKER ID=105 NAME="Kinnock, Neil">
Κυρία Πρόεδρε, δεδομένου ότι είναι προφανές ότι δεν βρισκόμουν εδώ κατά τη διάρκεια του συνόλου της συζητήσεως, εγείρομαι μόνο για να πω ότι ο συνάδελφός μου, ο κ. Hans van den Broek, εκφράζει τη βαθύτατη λύπη του που ήταν υποχρεωμένος να φύγει νωρίτερα από την Αίθουσα διότι ήταν απαραίτητο να προλάβει κάποιο αεροπλάνο. Είναι σαφές ότι κάτω από άλλες συνθήκες δεν θα επιθυμούσε καθόλου να γίνει κάτι τέτοιο. Μου ζήτησε επίσης να πω ότι εάν υπάρχουν συγκεκριμένες ερωτήσεις για λεπτομέρειες ή για ενημέρωση που θα προκύψουν από τη συζήτηση, την οποία προφανώς θα μελετήσει με μεγάλη προσοχή, θα είναι ευτυχής να παράσχει γραπτές απαντήσεις.

<SPEAKER ID=106 NAME="Ρουμπάτης">
Κυρία Πρόεδρε, νομίζω ότι έχουμε υποχρέωση προς τους ευρωπαίους ψηφοφόρους να μην επιτρέπουμε να δημιουργούνται εντυπώσεις. Και είναι πολύ σημαντικό να τονίσουμε εδώ ότι είναι λάθος ότι δεν γνωρίζαμε για την νοθεία στις εκλογές.
<P>
Πρώτον: γνωρίζαμε για την νοθεία στις εκλογές και δεν κάναμε τίποτε.
<P>
Δεύτερον: δεν είναι σωστό ότι δώσαμε προτεραιότητα στην δημόσια τάξη διότι, εάν δίναμε προτεραιότητα στην δημόσια τάξη, θα αφοπλίζαμε και θα διαλύαμε τις μυστικές υπηρεσίες.
<P>
Οι άνθρωποι πήραν τα όπλα στην Αλβανία γιατί εμείς δεν κάναμε τίποτε και τους απογοητεύσαμε.

<SPEAKER ID=107 NAME="Πρόεδρος">
Έχω λάβει επτά προτάσεις ψηφίσματος που κατατέθηκαν με βάση το άρθρο 37, παράγραφος 2, του Κανονισμού.
<P>
Η συζήτηση έληξε. Η ψηφοφορία θα λάβει χώρα αύριο, Πέμπτη στις δώδεκα το μεσημέρι.

<CHAPTER ID=7>
Κατάσταση στο Χονγκ Κονγκ
<SPEAKER ID=108 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την κατάσταση στο Χονγκ-Κόνγκ.

<SPEAKER ID=109 NAME="Patijn">
Κυρία Πρόεδρε, θα ήθελα να ευχαριστήσω εσάς και το Κοινοβούλιο για την πρόσκληση που μου κάνατε να μιλήσω σήμερα για τον Χονγκ-Κονγκ. Σε λιγότερο από 12 εβδομάδες το Χονγκ-Κονγκ θα περιέλθει στη Λαϊκή Δημοκρατία της Κίνας. Το Συμβούλιο προσβλέπει με εμπιστοσύνη στο μέλλον του Χονγκ-Κονγκ και είναι βέβαιο ότι οι στενές σχέσεις μεταξύ του Ηνωμένου Βασιλείου και της Λαϊκής Δημοκρατίας της Κίνας θα αποτελέσουν εγγύηση για την ομαλή μετάβαση. Με μια τέτοια ομαλή μετάβαση έχει πολλά να κερδίσει το Χονγκ-Κονγκ. Οι εξελίξεις στο Χονγκ-Κονγκ αφορούν όλα τα εμπορικά έθνη, καθώς και τα κράτη της Ευρωπαϊκής Ένωσης των οποίων το εμπόριο με το ΧονγκΚονγκ ανήλθε το 1996 σε περίπου 43 δισ. Ecu. Το Χονγκ-Κονγκ παίζει ρόλο κλειδί ως λιμάνι πρόσβασης στην Κίνα και ως χρηματιστηριακό και εμπορικό κέντρο στο σύνολο της περιοχής της Ασίας. Δεν πρέπει ωστόσο να λησμονούμε ότι όταν κάνουμε λόγο για το μέλλον του Χονγκ-Κονγκ εννοούμε ταυτόχρονα και το μέλλον των 6 εκατομμυρίων κατοίκων του οι οποίοι έχουν λάβει υποσχέσεις ότι ο σημερινός τρόπος ζωής τους θα συνεχιστεί και κατά την επόμενη πεντηκονταετία.
<P>
Τα δύο μέρη που συμμετέχουν στη μετάβαση αυτή, το Ηνωμένο Βασίλειο και η Λαϊκή Δημοκρατία της Κίνας, ήλθαν σε ευρείες διαπραγματεύσεις μεταξύ τους, διαπραγματεύσεις τις οποίες πρόκειται να συνεχίσουν προς το σκοπό της ομαλής μετάβασης κατά τους επόμενους τέσσερεις μήνες και αργότερα. Οι διαπραγματεύσεις κατέληξαν ήδη σε επιτυχία σχετικά με πολλές πτυχές της μετάβασης, όπως π.χ. τη συνέχεια που θα πρέπει να εξασφαλιστεί στο διοικητικό μηχανισμό του Χονγκ-Κονγκ. Το Συμβούλιο ελπίζει ότι κατά τις διαπραγματεύσεις στους υπόλοιπους τέσσερεις μήνες θα μπορέσουν να ξεπεραστούν τα εκκρεμούντα προβλήματα της μετάβασης.
<P>
Κατά τους προηγούμενους μήνες σημειώθηκαν ορισμένες εξελίξεις οι οποίες είναι σημαντικές για το μέλλον του Χονγκ-Κονγκ. Πέρυσι το Δεκέμβριο η Κίνα συνέστησε ένα προσωρινό νομοθετικό όργανο, το λεγόμενο Provisional Legislation (Προσωρινό Νομοθετικό Σώμα), το οποίο θα αναλάβει από πρώτης Ιουλίου τα καθήκοντα του τωρινού Νομοθετικού Συμβουλίου, του λεγόμενου Legislation Council . Το Ευρωπαϊκό Συμβούλιο εκφράζει την ευχή το προσωρινό αυτό νομοθετικό όργανο να μην δημιουργήσει προσκόμματα στην ομαλή μετάβαση και τις μελλοντικές εξελίξεις στο Χονγκ-Κονγκ. Το Συμβούλιο πιστεύει ότι το προσωρινό αυτό νομοθετικό όργανο θα αντικατασταθεί το ταχύτερο δυνατόν μετά τη μεταβίβαση της κυριαρχίας του Χονγκ-Κονγκ από ένα μόνιμο νομοθετικό όργανο το οποίο θα εκλεγεί βάσει των αρχών που περιλαμβάνονται στο θεμελιώδη νόμο, το λεγόμενο basic law του Χονγκ-Κονγκ.
<P>
Επιπλέον ο κ. Tun Chi Wa διορίστηκε ως μελλοντικός chief executive , διοικητής, και ο ίδιος επέλεξε τα μελλοντικά μέλη του συμβουλίου του. Το Ευρωπαϊκό Συμβούλιο καλωσορίζει το διορισμό του κ. Tun, διορισμό μέσω του οποίου υπερκεράσθηκε ένας παράγοντας αβεβαιότητας σχετικά με τη μετάβαση. Από την επιλογή των επικεφαλής των συνεργατών του κ. Tun και των μελών του Εκτελεστικού Συμβουλίου φαίνεται ότι ο μελλοντικός chief executive είναι αποφασισμένος να εξασφαλίσει όσο το δυνατό μεγαλύτερη συνέχεια στο διοικητικό μηχανισμό, γεγονός που κρίνεται θετικά από το Συμβούλιο.
<P>
Ο θάνατος του κ. Deng Xiaoping, του πνευματικού πατέρα της αρχής «μία χώρα, δύο συστήματα», δεν πιστεύουμε ότι θα έχει ως συνέπεια αλλαγή της κινέζικης πολιτικής απέναντι στο Χονγκ-Κονγκ.
<P>
Είναι τώρα καιρός να κοιτάξουμε μακροπρόθεσμα στο μέλλον και να εμπιστευθούμε την κυβέρνηση της Λαϊκής Δημοκρατίας της Κίνας όσον αφορά την εφαρμογή στην πράξη της αρχής «μία χώρα, δύο συστήματα» από 1ης Ιουλίου. Μία ευημερούσα και σταθερή ειδική διοικητική περιφέρεια του Χονγκ-Κονγκ, Speciale Administrative Region Hongkong - SARHK είναι τα αρχικά της που θυμίζουν καρχαρία, ζητώ συγνώμη για αυτά, αλλά δεν τα επινόησα εγώ - είναι αναμφίβολα αυτό που επιθυμεί και η κινέζικη κυβέρνηση.
<P>
Το Ευρωπαϊκό Συμβούλιο του Δουβλίνου επιβεβαίωσε πέρυσι το Δεκέμβριο τη μεγάλη σημασία που δίνει η Ευρωπαϊκή Ένωση στη μελλοντική ειρήνη και ευημερία της ειδικής διοικητικής περιφέρειας του Χονγκ-Κονγκ ως τμήμα της Λαϊκής Δημοκρατίας της Κίνας, καθώς και την επιθυμία της Ευρωπαϊκής Ένωσης να καταβάλει κάθε δυνατή προσπάθεια για να συνεισφέρει στην ομαλή μετάβαση. Καταβάλλουμε έντονες προσπάθειες για τη συνέχιση των σχέσεών μας με τη SARHK στα πλαίσια του Παγκόσμιου Οργανισμού Εμπορίου και σε άλλους οργανισμούς όπου το Χονγκ-Κονγκ μπορεί να συμμετέχει αυτόνομα δυνάμει του basic law του. Το Συμβούλιο κάλεσε την Επιτροπή να προβεί σε προτάσεις κατά τη διάρκεια του 1997 για να εξασφαλισθεί όσο γίνεται καλύτερα η στενή οικονομική συνεργασία με το Χονγκ-Κονγκ. Το Συμβούλιο του Δουβλίνου υπογράμμισε επίσης την πλήρη του υποστήριξη στο ειδικό καθεστώς της SARHK και των πολιτών της από κάθε άποψη περιλαμβανομένου του δικαιώματός τους να έχουν αντιπροσωπευτικούς δημοκρατικούς θεσμούς όπως αυτοί που ισχύουν σήμερα.
<P>
Η πλήρης εφαρμογή της κοινής δήλωσης αποτελεί την καλύτερη εγγύηση για την επιτυχή συνέχιση της πορείας του Χονγκ-Κονγκ και για τη διατήρηση του τρόπου ζωής που έχουν συνηθίσει οι πολίτες του. Το Συμβούλιο θα παρακολουθεί στενά την πιστή τήρηση των διατάξεων της κοινής δήλωσης η οποία αποτελεί διεθνώς δεσμευτική συνθήκη μεταξύ του Ηνωμένου Βασιλείου και της Λαϊκής Δημοκρατίας της Κίνας.
<P>
Εν κατακλείδι, διαπιστώνουμε ότι πληρούνται πολλοί από τους όρους για τη συνέχιση της επιτυχίας του Χονγκ-Κονγκ και στο μέλλον. Η οικονομία του είναι υγιής και οι πολίτες του φαίνεται να αντιμετωπίζουν το μέλλον με εμπιστοσύνη. Αλλά αναγκαστικά την περίοδο αυτή παρατηρούνται επίσης συναισθήματα ανησυχίας και φόβου. Σε εποχές αλλαγών κάτι τέτοιο δεν θα πρέπει να μας εκπλήττει. Είναι ωστόσο χαρακτηριστικό ότι οι ανησυχούντες είναι συνήθως άτομα εκτός Χονγκ-Κονγκ, ενώ η πλειοψηφία των πολιτών του Χονγκ-Κονγκ φαίνεται ότι αντιμετωπίζει το μέλλον με περισσότερη αισιοδοξία.
<P>
Το Ευρωπαϊκό Κοινοβούλιο του Δουβλίνου εξέφρασε την υποστήριξή του στο Χονγκ-Κονγκ. Το Συμβούλιο θα παρακολουθεί στενά τις εξελίξεις και στο μέλλον μέχρι τη στιγμή της μεταβίβασης της κυριαρχίας, αλλά και αργότερα, όταν η Κίνα θα δώσει σάρκα και οστά στο δόγμα της της μίας χώρας, δύο συστημάτων με τη μορφή αυτού που στο εξής θα ονομάζεται special administrative region Hongkong. Το Συμβούλιο προβλέπει με εμπιστοσύνη στο μέλλον του Χονγκ-Κονγκ και θα καταβάλει κάθε προσπάθεια για επίτευξη στενής συνεργασίας σε όλα τα επίπεδα.

<SPEAKER ID=110 NAME="Kinnock, Neil">
Κύριε Πρόεδρε, η Ευρωπαϊκή Επιτροπή καλωσορίζει την ευκαιρία αυτή για τη συζήτηση σχετικά με το Χονγκ-Κονγκ και εγώ προσωπικά ευχαριστώ το Κοινοβούλιο που προσέφερε αυτή την ευκαιρία με την κατάθεση των προτάσεων ψηφίσματος. Σήμερα θα αναφερθώ μόνο στο Χονγκ-Κονγκ αλλά το Σώμα μπορεί να είναι βέβαιο ότι η πολιτική προσέγγιση την οποία θα περιγράψω εδώ θα εφαρμοστεί επίσης και στην περίπτωση του Μακάο η οποία καθώς ο καιρός περνάει είναι φυσικό να τυγχάνει ολοένα και μεγαλύτερης προσοχής τόσο από το Σώμα τούτο όσο και από αλλού.
<P>
Με τη μεταβίβαση της κυριαρχίας του Χονγκ-Κονγκ - όπως μόλις είπε ο κ. Patijn - να απέχει μόνο δώδεκα εβδομάδες, η συζήτηση τούτη είναι προφανώς επίκαιρη αλλά αποτελεί συγχρόνως και μια καλή ευκαιρία για να κοιτάξουμε πέρα από τη μεταβίβαση της 1ης Ιουλίου και να εξετάσουμε το πως μπορούν να εξελιχθούν στο μέλλον οι σχέσεις μας με το Χονγκ-Κονγκ ως μία ειδική διοικητική περιφέρεια της Κίνας. Πιστεύουμε ότι το Χονγκ-Κονγκ θα παίξει ένα σημαντικό και θετικό ρόλο στις σχέσεις μας με την Κίνα κατά τις ερχόμενες δεκαετίες. Όπως θα γνωρίζει το Σώμα, κατά τη διάρκεια των πρόσφατων ετών η Ευρωπαϊκή Ένωση έχει χρησιμοποιήσει κάθε ευκαιρία για να υπογραμμίσει τη σημασία που αποδίδει στο μέλλον του Χονγκ-Κονγκ. Το Ευρωπαϊκό Συμβούλιο επανειλημμένα έχει τονίσει τη σημασία που αποδίδει η Ένωση στη μελλοντική ειρήνη και ευημερία του Χονγκ-Κονγκ. Τα ευρωπαϊκά οικονομικά συμφέροντα στο Χονγκ-Κονγκ είναι ταυτόχρονα και μεγάλα σε κλίμακα και βαθιά ριζωμένα. Το Χονγκ-Κονγκ αποτελεί τον δέκατο σε μέγεθος εμπορικό μας εταίρο, ενώ πάνω από 100 επιχειρήσεις παροχής χρηματοοικονομικών υπηρεσιών της Ευρωπαϊκής Ένωσης και περίπου 250 περιφερειακά γραφεία επιχειρήσεων της ΕΕ να έχουν την έδρα τους εκεί.
<P>
Αλλά τα ενδιαφέροντά μας δεν είναι μόνον οικονομικά και εμπορικά. Στο Χονγκ-Κονγκ ζουν περισσότεροι ευρωπαίοι από οποιαδήποτε άλλη χώρα της Ασίας και το πνεύμα της ελευθερίας που επικρατεί εκεί προφανώς σημαίνει ότι έχουμε πολλές κοινές αξίες. Επομένως, το Χονγκ-Κονγκ είναι και θα πρέπει να παραμείνει ένας από τους κύριους ασιάτες εταίρους μας. Κατά συνέπεια τις επόμενες εβδομάδες η Επιτροπή θα παρουσιάσει μιαν ανακοίνωση, που θα διαβιβαστεί και στο Κοινοβούλιο, στην οποία θα εξετάζονται με εμπεριστατωμένη μορφή οι μελλοντικές σχέσεις μας με το Χονγκ-Κονγκ.
<P>
Η Επιτροπή πιστεύει ότι η αποτελεσματική εφαρμογή της σινοβρετανικής Κοινής Διακήρυξης και η πλήρης τήρηση του Βασικού Δικαίου αποτελούν τον καλύτερο τρόπο για την προστασία των πραγματικών συμφερόντων της Ευρωπαϊκής Ένωσης στο Χονγκ-Κονγκ και έχουν εξαιρετική σημασία για τη διατήρηση της ευημερίας των κατοίκων του. Με κάθε ευκαιρία αποστέλλουμε αυτό το ξεκάθαρο μήνυμα στην κυβέρνηση της Λαϊκής Δημοκρατίας της Κίνας. Η αποτελεσματική εφαρμογή της Κοινής Διακήρυξης και του Βασικού Δικαίου σημαίνει ότι το Χονγκ-Κονγκ ως μια ειδική διοικητική περιφέρεια (ΕΔΠ) της Κίνας θα απολαμβάνει έναν υψηλό βαθμό αυτονομίας όχι μόνο στις οικονομικές υποθέσεις αλλά και στη διοίκηση, στη χρηματοδότηση και στο σύστημα του δικαίου.
<P>
Η Διακήρυξη και το Βασικό Δίκαιο επιβεβαιώνουν επίσης τις θεμελιώδεις ουσιαστικές ελευθερίες του ΧονγκΚόνγκ, συμπεριλαμβανομένης της ελευθερίας του λόγου, της συνάθροισης, του συνδέσμου και της θρησκείας τόσο στα λόγια όσο και στα έργα. Η Διεθνής Σύμβαση των Πολιτικών και Πολιτειακών Δικαιωμάτων και η Διεθνής Σύμβαση για τα Οικονομικά, Κοινωνικά και Πολιτιστικά δικαιώματα θα συνεχίσουν να ισχύουν στο Χονγκ-Κονγκ.
<P>
Ασφαλώς, και για λόγους που είναι προφανείς, υπάρχουν ποικίλες ανησυχητικές υποθέσεις σχετικά με τη συνέχιση αυτών των συμφωνιών στο μέλλον. Ωστόσο, οι συμφωνίες αναφέρονται πολύ συγκεκριμένα στην Κοινή Διακήρυξη και το Βασικό Δίκαιο και το γεγονός αυτό θα πρέπει να θεωρείται ως η ουσιαστική εγγύηση για τον λαό του Χονγκ-Κονγκ. Τα ανωτέρω με βεβαιότητα αποτελούν κάτι που θα επιζητήσουμε να παρακολουθήσουμε πολύ προσεκτικά κατά τα ερχόμενα έτη και η Επιτροπή αναμένει ότι οι υφιστάμενοι μηχανισμοί πολιτικής για την κοινή εξωτερική πολιτική και πολιτική ασφάλειας θα ασχολούνται τακτικά με το Χονγκ-Κονγκ δεδομένου ότι σαφώς τα εργαλεία της ΚΕΠΠΑ υπάρχουν για να χρησιμοποιούνται.
<P>
Η έκταση των ευρωπαϊκών, αμερικανικών, ιαπωνικών και άλλων συμφερόντων στο Χονγκ-Κονγκ δεν αποτελεί το μόνο λόγο για να έχουμε εμπιστοσύνη ότι το Χονγκ-Κονγκ θα συνεχίσει να αποτελεί ένα σημαντικό εταίρο στη διεθνή κοινότητα. Η Κοινή Διακήρυξη αποτελεί μια διεθνή συμφωνία κατατεθειμένη στα Ηνωμένα Έθνη αλλά, πλέον τούτων, η διεθνής διάσταση αποτελεί το κέντρο της Κοινής Δικήρυξης και του Βασικού Δικαίου. Το Χονγκ-Κονγκ θα συνεχίσει να αποτελεί μια ξεχωριστή φωνή ως ένα ξεχωριστό μέλος πολυάριθμων διεθνών οργανισμών και θα είναι σε θέση να υπογράφει διεθνείς συμφωνίες σε τομείς εντός των ορίων της αυτόνομης ευθύνης της ΕΔΠ του Χονγκ-Κονγκ.
<P>
Κατά τα χρόνια που έρχονται θα αναμείνουμε όπως το Χονγκ-Κονγκ διατηρήσει το καθεστώς του ως ένας ενεργός και αυτόνομος εταίρος τόσο στις οικονομικές υποθέσεις όσο και στους άλλους τομείς πολιτικής που προβλέπονται για την ΕΔΠ. Τονίζω ότι είναι προς το συμφέρον όλων, εντός και εκτός της Κίνας, να διατηρηθεί η διεθνής εμπιστοσύνη στο Χονγκ-Κονγκ. Η αβεβαιότητα σχετικά με τις νομοθετικές διαδικασίες και με το σύστημα δικαίου στο Χονγκ-Κονγκ μόνο επιβλαβής μπορεί να αποδειχθεί. Αυτός είναι ο λόγος για τον οποίο κατά τους τελευταίους μήνες μας απασχολούν ορισμένες εξελίξεις που σχετίζονται με το Νομοθετικό Συμβούλιο και τη νομοθεσία των πολιτικών δικαιωμάτων.
<P>
Βρισκόμαστε σε μια πολύ λεπτή χρονική στιγμή και είναι πολύ σημαντικό να παρασχεθούν διαβεβαιώσεις στους κατοίκους του Χονγκ-Κονγκ και στη διεθνή κοινότητα για τη διατήρηση της δημοκρατίας, των πολιτικών ελευθεριών και του κανόνα δικαίου. Μια ξεκάθαρη ανακοίνωση ότι σε σύντομο χρονικό διάστημα μετά τη μεταβίβαση της εξουσίας θα γίνουν ελεύθερες και δίκαιες εκλογές για ένα νέο Νομοθετικό Συμβούλιο θα αποτελούσε μια σαφή και σημαντική διαβεβαίωση αναφορικά με τη μελλοντική σταθερότητα του Χονγκ-Κονγκ.
<P>
Η ΕΔΠ Χονγκ-Κονγκ, όπως προβλέπεται στην Κοινή Διακήρυξη και στο Βασικό Δίκαιο θα είναι, προφανώς, κάτι το μοναδικό αλλά αυτή η μοναδικότητα κάνει διπλά σημαντικό όπως οι κάτοικοι του Χονγκ-Κόνγκ, του υπολοίπου της Κίνας και της διεθνούς κοινότητας δώσουν στην ΕΔΠ Χονγκ-Κονγκ την ευκαιρία να λειτουργήσει όπως προβλέπεται. Διαβεβαιώνω το Σώμα ότι η Επιτροπή δεν θα ξεχάσει το Χονγκ-Κονγκ. Αντιθέτως, όπως θα προτείνουμε στην επερχόμενη ανακοίνωσή μας μπορούμε να παίξουμε τον ρόλο μας στη διατήρηση των παραδόσεων του Χονγκ-Κονγκ για διαφάνεια και διεθνισμό καταρχάς παρακολουθώντας πολύ στενά την κατάσταση και δεύτερον αναπτύσσοντας περισσότερες επαφές.
<P>
Κατά συνέπεια προτιθέμεθα να παρακολουθούμε και να αναφέρουμε τακτικά για όλες τις πτυχές της ζωής στο Χονγκ-Κονγκ και ασφαλώς μπορώ να επιβεβαιώσω ότι σ' αυτό θα περιλαμβάνεται μια ετήσια επίσημη έκθεση προς το Συμβούλιο και το Κοινοβούλιο σχετικά με όλα τα ζητήματα που σχετίζονται με τις σχέσεις ΕΕ-Χονγκ-Κονγκ, μεταξύ των οποίων πολιτικά και εμπορικά θέματα, ανθρώπινα δικαιώματα και συνεργασία.
<P>
Επί πλέον, εμείς στην Επιτροπή προτιθέμεθα να επωφεληθούμε της προόδου που έγινε τα πρόσφατα χρόνια εντατικοποιώντας τους δεσμούς μας με το Χονγκ-Κονγκ, όπως έχουν κάνει πολλοί ευρωπαίοι πολίτες, είτε σπουδαστές, είτε επισκέπτες, είτε επιχειρηματίες - και πολλοί άλλοι, συμπεριλαμβανομένου του Κοινοβουλίου. Από το 1993 το γραφείο μας στο Χονγκ-Κονγκ έχει παίξει ένα ζωτικό ρόλο στην ανάπτυξη των σχέσεών μας με την περιοχή και αποδίδουμε πολύ μεγάλη σημασία στον ρόλο του ως ενός ανεξαρτήτου γραφείου παροχής απευθείας συνδέσμου με τις Βρυξέλλες. Το γραφείο αυτό θα συνεχίσει να εκτελεί την ίδια λειτουργία και στο μέλλον.
<P>
Θα εργαστούμε για να διασφαλίσουμε ότι η παραπάνω εντατικοποίηση των σχέσεών μας θα συνεχιστεί και αναμένουμε την ενεργό εφαρμογή της Κοινής Διακήρυξης και του Βασικού Δικαίου καθώς και την περαιτέρω εξέλιξη των σχέσεών μας με το Χονγκ-Κονγκ κατά τα ερχόμενα χρόνια.

<SPEAKER ID=111 LANGUAGE="EN" NAME="Titley">
Κύριε Πρόεδρε, θα ήθελα να ευχαριστήσω την Επιτροπή και το Συμβούλιο για την καθαρότητα των δηλώσεών τους και θα ήθελα να αρχίσω ξεκαθαρίζοντας τι δεν αφορά η συζήτηση. Δεν αφορά την Κίνα.
<P>
Μετά την 1η Ιουλίου το Χονγκ-Κονγκ θα κυβερνάται κάτω από την αρχή της μιας χώρας αλλά δύο συστημάτων και λογικά επομένως εκείνο που θα πρέπει να συζητάται είναι το Χονγκ-Κονγκ το οποίο δεν θα πρέπει να χρησιμοποιείται από τον κόσμο ως ένα είδος Δούρειου Ίππου για να συζητείται και να επικρίνεται η Κίνα.
<P>
Έχουμε ζητήσει αυτή τη συζήτηση για δύο συγκεκριμένους λόγους τους οποίους επιθυμούμε να υπογραμμίσουμε. Πρώτον, μετά την 1η Ιουλίου το Χονγκ-Κονγκ δεν θα είναι πλέον ένα αποκλειστικά βρετανικό θέμα αλλά θα γίνει αντικείμενο ολόκληρης της Ευρωπαϊκής Ένωσης. Δεύτερον, όπως είπε ιδιαίτερα ο Επίτροπος Kinnock μια ειρηνική μεταβίβαση του Χονγκ-Κονγκ είναι προς το συμφέρον όλων των ενδιαφερομένων. Το Χονγκ-Κονγκ ο όγδοος μεγαλύτερος εμπορικός εταίρος του κόσμου, είναι το κεντρικό λιμάνι της νοτιοανατολικής Ασίας, είναι η πύλη του εμπορίου με την Κίνα και ως τέτοιο αποτελεί μια κύρια ατμομηχανή οικονομικής ανάπτυξης στον κόσμο.
<P>
Μια επιτυχής μεταβίβαση της εξουσίας θα είναι επωφελής για όλους. Μια ανεπιτυχής μεταβίβαση θα μας βλάψει όλους. Μια κακή μεταβίβαση θα παρεμποδίσει ιδιαίτερα σημαντικές πολιτικές εξελίξεις στην περιοχή - συμπεριλαμβανομένης της εν ευθέτω χρόνω συμμετοχής της Κίνας στον ΠΟΕ, η οποία όλοι γνωρίζουμε ότι θα γίνει μάλλον συντομότερα παρά αργότερα. Βεβαίως, όπως είπε το Συμβούλιο και η Επιτροπή, δεν υπάρχει κανείς λόγος για να μην είναι επιτυχής η μεταβίβαση της εξουσίας. Η κινεζική κυβέρνηση έχει αναλάβει σαφή δέσμευση για να τηρήσει το Βασικό Δίκαιο και την Κοινή Διακήρυξη και βεβαίως δεν είμαι εγώ εκείνος που θα αμφισβητήσω την ειλικρίνεια της δέσμευσης αυτής. Επιπλέον, η απόφαση διατήρησης στη θέση τους των κινέζων δημοσίων υπαλλήλων του Χονγκ-Κονγκ αποτελεί μια ψήφο εμπιστοσύνης προς την περιοχή, λαμβανομένης ιδιαίτερα υπόψη της υψηλής ποιότητας των υπαλλήλων αυτών.
<P>
Υπάρχουν ασφαλώς ένας ή δύο τομείς ενδιαφέροντος. Η θέσπιση του προσωρινού νομοθετικού σώματος ήταν στη χειρότερη περίπτωση, όπως ισχυρίζεται ο κυβερνήτης του Χονγκ-Κονγκ, παράνομη ή στην καλύτερη περίπτωση αδικαιολόγητη και περιττή, όπως ισχυρίζονται οι αμερικανοί. Οι προθέσεις ακύρωσης ή τροποποίησης του Διατάγματος για τα Ατομικά Δικαιώματα - το οποίο συμπεριλαμβάνει διατάξεις της Διεθνούς Συμβάσεως για τα Πολιτικά και Πολιτειακά Δικαιώματα - και του Διατάγματος των Κοινοτήτων - το οποίο άλλωστε αποσκοπούσε στην αντιμετώπιση των Τριάδων - όπως επίσης και του Διατάγματος για τη Δημόσια Τάξη το οποίο ασχολείται με τις συναθροίσεις και τις διαδηλώσεις, πρέπει να μας δημιουργήσουν κάποιες ανησυχίες σχετικά με το μέλλον των ανθρωπίνων δικαιωμάτων στο Χονγκ-Κονγκ. Επιπλέον, ο τρόπος με τον οποίο προτείνονται αυτά τα μέτρα από μια προπαρασκευαστική επιτροπή η οποία συνεδριάζει εν κρυπτώ δεν μας δημιουργούν εμπιστοσύνη για το μέλλον.
<P>
Όπως έγραψε πρόσφατα ο πρόεδρος του δικηγορικού συλλόγου του Χονγκ-Κονγκ, το κράτος δικαίου απαιτεί όπως οι διαδικασίες έγκρισης και κατάργησης νόμων είναι διαφανείς, λογικές και εντός του πλαισίου του νόμου. Δεδομένου πως δεν πιστεύω ότι οι προτάσεις της ανωτέρω επιτροπής συμβαδίζουν με τα παραπάνω θεωρώ σημαντικό, όπως είπε ο Επίτροπος Kinnock, να γίνουν εκλογές για ένα νέο Νομοθετικό Συμβούλιο το συντομότερο δυνατό. Το άρθρο 70 του Βασικού Δικαίου προβλέπει ότι οι εκλογές αυτές μπορούν να γίνουν εντός τριών μηνών από τη διάλυση του υφισταμένου Νομοθετικού Συμβουλίου. Δοθέντος ότι αυτό θα διαλυθεί τα μεσάνυχτα της 1ης Ιουλίου - ή ένα λεπτό μετά τα μεσάνυχτα της 1ης Ιουλίου - οι εκλογές θα πρέπει να γίνουν φέτος και όχι του χρόνου όπως ισχυρίστηκαν κάποιοι στο Χονγκ-Κονγκ.
<P>
Το κράτος δικαίου είναι, ασφαλώς, ζωτικό για το μέλλον αλλά παρόλα αυτά ένας κινέζος επίσημος που σχολίασε το προσωρινό νομοθετικό συμβούλιο είπε ότι υφίσταται βάσει ενός δικαίου διαφορετικού από εκείνο το οποίο διέπει το Νομοθετικό Συμβούλιο του βρετανικού Χονγκ-Κονγκ. Ωστόσο, υπάρχει υπόσχεση για τη συνεχή και με κάθε λεπτομέρεια εφαρμογή του νομικού συστήματος του Χονγκ-Κονγκ και κατά συνέπεια θα πρέπει να απαιτήσουμε τη συνεχή εφαρμογή του νόμου, σε εκτέλεση του Βασικού Δικαίου.
<P>
Όταν βρισκόμουν στο Χονγκ-Κονγκ ορισμένοι μου είπαν πως άτομα που εμπλέκονται σε δικαστικές υποθέσεις ζητούν την αναβολή των υποθέσεών τους για μετά την 1η Ιουλίου, υπονοώντας ότι μετά την ημερομηνία αυτή θα έχουν ειδική μεταχείριση. Δεν θα πρέπει να επιτρέψουμε να συμβεί κάτι τέτοιο. Θα πρέπει να υπάρξει σεβασμός του κράτους δικαίου. Ομοίως ο κ. Τουνγκ μου είπε συζητώντας μαζί μου ότι δεν θα ήθελε να δει ξένη επέμβαση στις πολιτικές δραστηριότητες στο Χονγκ-Κονγκ. Αυτό είναι κάτι στο οποίο συμφωνώ. Στο κάτω κάτω εγώ ήμουν εκείνος που εδήλωσα ότι οι εκατομμυριούχοι του Χονγκ-Κονγκ δεν θα πρέπει να ενισχύουν οικονομικά το βρετανικό Συντηρητικό Κόμμα όπως έκαναν μέχρι τώρα! Υπάρχει όμως το πρόβλημα μέχρι που φτάνει η νομοθεσία αυτή. Περιλαμβάνει άραγε όλες τις πολιτικές δραστηριότητες, οπότε οι συνδικαλιστικές οργανώσεις δεν θα έχουν το δικαίωμα να συμμετέχουν στα διεθνή φόρα αλλά ούτε και στις ομάδες ανθρωπίνων δικαιωμάτων;
<P>
Η καλύτερη εγγύηση των ανθρωπίνων δικαιωμάτων είναι η δυνατότητα των ανθρώπων να συνεργάζονται σε διεθνές επίπεδο. Είναι ζωτικό επομένως να στείλουμε σήμερα ένα μήνυμα απέναντι ότι τα ανθρώπινα δικαιώματα δεν αποτελούν μια έξτρα προσθήκη, αλλά θεμελιώδη προϋπόθεση μιας σύγχρονης οικονομίας. Δεν μπορεί να υπάρξει οικονομική ελευθερία χωρίς πολιτική ελευθερία. Αυτός είναι ο λόγος για τον οποίο το Συμβούλιο των Υπουργών πρέπει να μιλήσει με μία φωνή γι' αυτό το ζήτημα - όχι όπως έχει κάνει με κάποια άλλα ζητήματα πρόσφατα - και να κάνει σαφές ότι είμαστε δεσμευμένοι για να διασφαλίσουμε τη μελλοντική ευημερία του Χονγκ-Κονγκ. Αυτός είναι ο λόγος για τον οποίο καλωσορίζω τη δήλωση του Επιτρόπου Kinnock ότι η Επιτροπή θα παρακολουθήσει τη μεταβίβαση σε όλες τις μορφές της. Με τον τρόπο αυτό θα μπορέσουμε να διασφαλίσουμε ότι όλοι θα οφεληθούμε από τη συνεχιζόμενη ευημερία του ΧονγκΚονγκ.

<SPEAKER ID=112 LANGUAGE="EN" NAME="McMillan-Scott">
Σας ευχαριστώ κύριε Πρόεδρε. Δεν θα ήθελα να χαλάσω το πνεύμα ενότητας που κυριαρχεί στην παρούσα συζήτηση, διότι γνωρίζω ότι οι περισσότεροι από εμάς συμφωνούν με την πρόταση ψηφίσματος που ευρίσκεται ενώπιόν μας. Θα ήθελα μόνο να τονίσω στο Σώμα ότι οι αναφορές στην Κίνα δημιουργούν δυσχέρειες στα μέλη του Κόμματος των Ευρωπαίων Σοσιαλιστών δοθέντος ότι γνωρίζω πως το Κομμουνιστικό Κόμμα της Κίνας είναι αδελφό κόμμα προς το ΚΕΣ. Θα αναρωτιώμουν ειλικρινά γιατί άραγε οι εκατομμυριούχοι του Χονγκ-Κονγκ δεν έχουν δώσει ούτε μία δεκάρα στο νέο Εργατικό Κόμμα αλλά πιστεύω ότι η απάντηση είναι αυτονόητη.
<P>
Θα ήθελα να ευχαριστήσω την Επιτροπή και το Συμβούλιο για τις παρατηρήσεις τους. Η δήλωση του Συμβουλίου θα μπορούσε κάλλιστα να είχε γραφεί στο Παρίσι: ο αισιόδοξος τόνος σχετικά με τις προθέσεις της Κίνας θα μπορούσε να είχε γραφεί στα γαλλικά. Γνωρίζω ότι οι γάλλοι βρίσκονται αυτή τη στιγμή στο Πεκίνο επιζητώντας να τερματίσουν την απαγόρευση πώλησης όπλων της ΕΕ και θα ήθελα να ευχαριστήσω την προεδρία για τις προσπάθειες που καταβάλλει για να επιτύχει ψήφισμα σχετικά με τα ανθρώπινα δικαιώματα στη Γενεύη. Πιστεύω ότι αυτό θα εκπροσώπευε μια Ευρωπαϊκή Ένωση που θα κρατάει τα όπλα της και δεν θα επιχειρεί να τα πουλήσει στο Πεκίνο. Ευχαριστώ επίσης την Επιτροπή για μια εμπεριστατωμένη δήλωση η οποία μας διασφαλίζει σε μεγάλο βαθμό ότι η Επιτροπή τουλάχιστον θα παρακολουθήσει την κατάσταση στο Χονγκ-Κονγκ μετά τη μεταβίβαση.
<P>
Είναι ασφαλώς αλήθεια ότι το Χονγκ-Κονγκ έχει μεγάλη οικονομική σημασία για την Ευρωπαϊκή Ένωση. Η Επιτροπή έχει ήδη παρουσιάσει ορισμένες πτυχές αυτού αλλά θα ήθελα να πω ότι υπάρχουν 45.000 ευρωπαίοι στο Χονγκ-Κονγκ, ότι η Ευρωπαϊκή Ένωση αποτελεί τον τρίτο μεγαλύτερο εμπορικό εταίρο του μετά την Κίνα και τις ΗΠΑ, ότι το Χονγκ-Κονγκ είναι ο δωδέκατος μεγαλύτερος εμπορικός εταίρος της ΕΕ σε παγκόσμιο επίπεδο και ότι οι εξαγωγές μας στο Χονγκ-Κονγκ ανέρχονται περίπου στο ποσό των 2.000 Ecu κατά κεφαλήν τη στιγμή που στην Αυστραλία αναλογούν 400 Ecu και στην Ιαπωνία 200 Ecu. Το Χονγκ-Κονγκ για γενεές ολόκληρες αποτελούσε το εμπορικό κέντρο των εξαγωγών προς την ηπειρωτική Κίνα οι οποίες πρόσφατα, μετά τις μεταρρυθμίσεις του 1978 στην ηπειρωτική Κίνα, έχουν αυξηθεί κατά 500 % περίπου.
<P>
Υπάρχουν, όπως παρατήρησε ο Επίτροπος, πολλές ευρωπαϊκές επιχειρήσεις οι οποίες έχουν την έδρα τους στο Χονγκ-Κονγκ και υπάρχουν και 44 τράπεζες που έχουν την έδρα τους στο Χονγκ-Κονγκ με καταστήματα στην Ευρωπαϊκή Ένωση. Συνεπώς, ύστερα από όλα αυτά αποκτούμε κάποια ιδέα της σημασίας της περιοχής αυτής για μας στην Ευρώπη, όχι μόνο στη Μ. Βρετανία αλλά στην Ευρώπη ως σύνολο.
<P>
Θα ήθελα να προσθέσω ότι το Χονγκ-Κονγκ με ένα πληθυσμό 6 εκατομμυρίων κατοίκων παράγει περίπου το 23 % του πλούτου της Κίνας ως συνόλου και απολαμβάνει 100 % δημοκρατίας. Αισθάνομαι ήσυχος από το γεγονός ότι η Επιτροπή θα παρακολουθεί ιδιαίτερα τις πολιτικές και κοινωνικές εξελίξεις στο Χονγκ-Κονγκ μετά τις εκλογές και συμμετέχω με τον κ. Titley στην απαίτησή του όπως γίνουν ελεύθερες και δίκαιες εκλογές με καθολική ψηφοφορία των ενηλίκων εντός τριών μηνών από την μεταβίβαση της 1ης Ιουλίου. Πιστεύω ότι αυτό αποτελεί το πιο θεμελιώδες από όλα τα δίκαια αιτήματα που πρέπει να ζητήσει η διεθνής κοινότητα από την Κίνα μόλις αναλάβει τον έλεγχο της περιοχής. Εγώ προσωπικά δεν συμμερίζομαι την απεριόριστη αισιοδοξία είτε του Συμβουλίου είτε κάποιων άλλων ομιλητών. Θα πρέπει να είμαστε συνεχώς άγρυπνοι και ελπίζω ότι το Κοινοβούλιο ως σύνολο θα είναι.

<SPEAKER ID=113 LANGUAGE="IT" NAME="Caccavale">
Κύριε Πρόεδρε, έχω την εντύπωση ότι οι εύθραυστες υποσχέσεις της Κίνας μειώνονται όσο περνάει ο καιρός_ όσα και να μας πει ο κ. Titley, το πρόβλημα του Χογκ-Κογκ είναι η Κίνα, δεν μπορούμε να ξεφύγουμε από αυτό. Καταργούνται και οι εμπορικές Συνθήκες που είχαν επικυρωθεί από αυτόν τον σημαντικό εταίρο με πολλά κράτη μέλη της ΕΕ, δεδομένου ότι με τους νέους κινέζους αρχηγούς του Χογκ-Κογκ, θα διαλυθεί το νομοθετικό Συμβούλιο που εξελέγη δημοκρατικά τον Σεπτέμβριο του «95, θα καταργηθούν οι νόμοι που προβλέπουν και προστατεύουν την ελευθερία του τύπου και του συνεταιρίζεσθαι, τα σωματεία δεν θα έχουν πια το δικαίωμα να διατηρήσουν επαφές με ξένους οργανισμούς και θα υπάρξουν περιορισμοί στα δικαιώματα συγκέντρωσης και έκφρασης.
<P>
Αν δεν ασχοληθούμε με την Κίνα, κ.Titley, εγώ δεν ξέρω με τι άλλο πρέπει να ασχοληθούμε. Απευθύνομαι φυσικά και στο Συμβούλιο, το οποίο έδειξε μία αισιοδοξία κατά τη γνώμη μου αδικαιολόγητη, όπως έχει τώρα η κατάσταση. Πιστεύω λοιπόν ότι η δέσμευση που ανέλαβε εδώ μροστά μας ο Επίτροπος κ. Kinnock, να πράξουμε με τέτοιο τρόπο ώστε να ξεκινήσει μία συνεχής και σταθερή παρακολούθηση της κατάστασης στο Χογκ-Κογκ, έχει μεν μεγάλη σημασία, είναι όμως ανεπαρκής.
<P>
Απαιτούμε να γίνει στο Ευρωπϊκό Κοινοβούλιο μέχρι τα τέλη Μαϊου μία αναφορά για την κατάσταση των ανθρωπίνων δικαιωμάτων και των δικαιωμάτων των πολιτών_ ζητάμε η Επιτροπή να αυξήσει τη διπλωματική της αντιπροσωπεία στο Χογκ-Κογκ και η κατάσταση να τεθεί υπό αυστηρή παρακολούθηση.

<SPEAKER ID=114 LANGUAGE="EN" NAME="Watson">
Κύριε Πρόεδρε, έχουν περάσει 13 χρόνια από την υπογραφή της Κοινής Σινοβρετανικής Διακήρυξης, δηλ. 13 χρόνια που το ΗΒ λέει στους ευρωπαίους εταίρους του: »Μη φοβάστε τίποτα, το Χονγκ-Κονγκ το έχουμε με ασφάλεια στα χέρια μας». Σε λιγότερες από 13 εβδομάδες το ΧονγκΚονγκ θα αποτελέσει μια Ειδική Διοικητική Περιφέρεια της Λαϊκής Δημοκρατίας της Κίνας. Υπάρχουν λιγότερες από 13 εβδομάδες για να αποφασίσει επιτέλους η Ευρωπαϊκή Ένωση πως θα καταλήξει σε μια συνεκτική κοινή θέση για το Χονγκ-Κονγκ και πως θα επιλύσει τις εκκρεμότητες.
<P>
Ο προεδρεύων αναφέρθηκε στη σημασία του Χονγκ-Κονγκ από εμπορική άποψη. Θα ήθελα να του πω ότι οι εκκρεμότητες με τη δημοκρατία σημαίνουν εκκρεμότητες και με τις επιχειρήσεις. Σε μένα τουλάχιστον η δήλωσή του δεν μου φάνηκε γραμμένη στο Παρίσι αλλά στα άδυτα του Φόρεϊν Όφις στο Λονδίνο.
<P>
Το ενδιαφέρον μου δεν αφορά αποκλειστικά και μόνο τις επιχειρήσεις αλλά και τους ανθρώπους. Ο συνάδελφος του προεδρεύοντος, ο κ. Van Mierlo, αναγκάστηκε να απευθύνει επιστολή στους συναδέλφους του πριν από δέκα ημέρες σχετικά με τη μη επίτευξη συμφωνίας για μια κοινή θέση έναντι της Κίνας στην Επιτροπή Ανθρωπίνων Δικαιωμάτων του ΟΗΕ στη Γενεύη. Εάν έχουμε προβλήματα με τα ανθρώπινα δικαιώματα 1, 5 δισεκατομμυρίου ανθρώπων ποιά ελπίδα έχουν άραγε τα ανθρώπινα δικαιώματα των 6 εκατομμυρίων κατοίκων του Χονγκ-Κονγκ;
<P>
Εάν υπάρχει ένας τομέας όπου οι ευρωπαϊκές χώρες μπορούν να οφεληθούν εάν παραταχθούν πίσω από την ευρωπαϊκή σημαία, ο τομέας αυτός είναι οι σχέσεις με την Κίνα. Η Κίνα έχει ανακοινώσει την πρόθεσή της να ακυρώσει τμήματα του Διατάγματος για τα Ανθρώπινα Δικαιώματα και 25 άλλων διαταγμάτων και να διαλύσει το απευθείας εκλεγόμενο Νομοθετικό Συμβούλιο.
<P>
Μόλις τον περασμένο μήνα πήγα μαζί με συναδέλφους του Σώματος στο Χονγκ-Κονγκ και μπορώ να πω στον προεδρεύοντα ότι ο φόβος δεν έρχεται κυρίως απ' έξω, ο φόβος υπάρχει μέσα στο Χονγκ-Κονγκ. Ελπίζω ότι το Συμβούλιο των Υπουργών θα συμμετάσχει με το Ηνωμένο Βασίλειο στην επιζήτηση παραπομπής του θέματος της διάλυσης του Νομοθετικού Συμβουλίου στο Διεθνές Δικαστήριο της Χάγης.
<P>
Όταν βρισκόμασταν εκεί συναντηθήκαμε με τον μελλοντικό Γενικό Διοικητή κ. Τουνγκ. Φαίνεται ότι πρόκειται για έναν καλό άνθρωπο που προσπαθεί να κάνει μια δύσκολη δουλειά με τις καλύτερες των δυνατοτήτων του. Εάν όμως, όταν αναφέρεται στις παραδοσιακές κινεζικές αξίες, αποδεικνύεται ότι αναφέρεται σε αξίες ίδιες όπως οι ασιατικές αξίες που εφαρμόζονται σε άλλες χώρες της Ασίας ή ακόμη χειρότερα, στο famille-patrie-travail που κάποτε προωθείτο από τους ναζιστές στην Ευρώπη, τότε οι φιλελεύθερες και δημοκρατικές δυνάμεις, με τις οποίες επίσης συναντηθήκαμε στο Χονγκ-Κονγκ, θα αντιμετωπίσουν ένα πολύ δύσκολο καθήκον και θα χρειαστούν τη συνεχή μας υποστήριξη.
<P>
Εν συμπεράσματι, οι Φιλελεύθεροι Δημοκράτες του Κοινοβουλίου τούτου θέλουν όπως η Ευρώπη δημιουργήσει καινούργιες λέξεις για το Χονγκ-Κονγκ: επαγρύπνηση, ενεργό υποστήριξη και μηδενική ανοχή. Η Κίνα είναι η μεγαλύτερη ολοκληρωτική χώρα του κόσμου. Ας την ωθήσουμε προς τη δημοκρατία και την ελευθερία.

<SPEAKER ID=115 LANGUAGE="FR" NAME="Moreau">
Κύριε Πρόεδρε, η ειρηνική επίλυση του προβλήματος του Χονγκ-Κονγκ είναι ένα θετικό παράδειγμα διευθέτησης μετά από διαπραγματεύσεις λόγω σημαντικής διένεξης. Ενώ τόσες άλλες συγκρούσεις γίνονται στον κόσμο και στην Ευρώπη, το γεγονός ότι η αντεπιστροφή γίνεται χωρίς ανωμαλίες - σύμφωνα με μια άνετη μετάβαση, όπως είπε ο κ. Πρόεδρος - είναι κάτι για το οποίο θα πρέπει να είμαστε ευτυχείς. Αυτό δεν σημαίνει ότι όλα έχουν κανονιστεί.
<P>
Παρ' όλα αυτά, εάν θέλουμε, ως Ευρωπαϊκό Κοινοβούλιο, να συνεισφέρουμε στις καλές λύσεις για την ανάπτυξη αμοιβαίων ωφέλιμων συνεργασιών με την Κίνα, δεν θα πρέπει να δράσουμε όπως μας υποδείχνει το κοινό ψήφισμα που η ομάδα μου καταψήφισε.
<P>
Θα κάνω δύο παρατηρήσεις πάνω στο θέμα αυτό. Πράγματι, αν και είναι δικαιολογημένο να υπενθυμίσουμε τις παραδοσιακές θέσεις του Ευρωπαϊκού Κοινοβουλίου αναφορικά με τα ανθρώπινα δικαιώματα - θέσεις τις οποίες εγκρίνω - δεν είναι ωστόσο καλή μέθοδος το να θέλουμε να ορίσουμε την κοινωνική και πολιτική ζωή των Κινέζων, διατυπώνοντας απαιτήσεις, κάτι το οποίο δεν κάνουμε για τις υπόλοιπες κυβερνήσεις: πρόκειται για άλλα μέτρα και σταθμά.
<P>
Επίσης, επιθυμώ να πω ότι διαφωνώ όσον αφορά την υποστήριξη απέναντι στον αμερικάνικο νόμο σχετικά με το Χονγκ-Κόνγκ. Με ποιο δικαίωμα το Αμερικανικό Κονγκρέσσο νομοθετεί για το Χονγκ-Κόνγκ; Δεν γνωρίζουμε αυτό το νόμο και δεν καλούμαστε να τοποθετηθούμε πάνω σ'αυτό! Να κάτι που δεν είναι σύμφωνο με μια λογική θέση πάνω στο θέμα αυτό. Διαπιστώνω άλλωστε έναν πολύ διαφορετικό τόνο στη δήλωση του Συμβουλίου.

<SPEAKER ID=116 NAME="Gahrton">
(SV ) Στο τελευταίο τεύχος του Hong Kong Human Rights&#x02BC; Monitor Letter μπορεί κανείς να διαβάσει τα εξής: »History will judge Britain poorly for holding the Hong Kong people back from political life» .
<P>
Πιστεύω ότι το πρόβλημα με το Hong Kong μπορεί να συνοψιστεί λέγοντας ότι δημιουργήθηκε από την Μεγάλη Βρεττανία αλλά το εκμεταλλεύεται η Κίνα. Ο εκδημοκρατισμός του Hong Kong δεν άρχισε δυστυχώς παρά μόνο μετά την Σινοβρεταννική συμφωνία του 1984. Βάσει αυτού υποστηρίζει η Κίνα ότι οι δημοκρατικές μεταρρυθμίσεις του κυβερνήτη Patten αντιστρατεύονται την συμφωνία. Ταυτόχρονα είναι προφανές ότι η δημοκρατία και τα ανθρώπινα δικαιώματα έχουν μια ηθική και πολιτική εσωτερική αξία η οποία πρέπει να έχει περισσότερο βάρος από τις διεθνείς συμφωνίες οι οποίες συνήφθησαν πίσω από την πλάτη του λαού που θίγεται απ&#x02BC;αυτές.
<P>
Υπάρχουν βέβαια κάποια θετικά στοιχεία στην κινέζικη στάση τα οποία και επισημαίνονται στην κοινή πρόταση ψηφίσματος. Υπάρχουν όμως πολύ περισσότερα για να ανησυχούμε. Γι&#x02BC;αυτό συμφωνώ με τους ομιλητές οι οποίοι είναι αναστατωμένοι με το ότι ο εκπρόσωπος του Συμβουλίου φαίνεται να ανησυχεί τόσο λίγο γι&#x02BC;αυτό που προδιαγράφεται με την υπαγωγή του Hong Kong υπό κινεζική κυριαρχία. Υπάρχει κάθε λόγος να υπογραμμισθεί πραγματικά η ανάγκη μιας διαρκούς επιτήρησης αυτού που διαδραματίζεται στο Hong Kong και ετοιμότητας από πλευράς Ένωσης για λήψη μέτρων.

<SPEAKER ID=117 LANGUAGE="FR" NAME="Dupuis">
Κύριε Πρόεδρε, δεν συμμερίζομαι ούτε εγώ την αισιοδοξία του Συμβουλίου. Πιστεύω πως υπενθυμίσαμε αρκετά ό, τι δεν πάει καλά, κυρίως τη διάλυση του Νομοθετικού Συμβουλίου, όπως και πρόσφατα, την καθαίρεση των επτά από τους οκτώ διευθυντές των πανεπιστημίων του Χονγκ-Κονγκ, κάτι που δεν προαναγγέλλει ευνοϊκά τη συνεργασία που θα μπορέσει να πραγματοποιηθεί μεταξύ πανεπιστημίων.
<P>
Δεν είμαι απ'αυτούς που πιστεύουν ότι μπορούμε λογικά να ελπίζουμε σε δύο διαφορετικά συστήματα σε μία χώρα. Πιστεύω ότι θα πρέπει να δράσουμε προς όφελος ενός ενιαίου συστήματος σε μια χώρα. Το πρόβλημα είναι να καταφέρουμε να δώσουμε να καταλάβουν οι υπεύθυνοι της Λαϊκής Δημοκρατίας της Κίνας ότι το σύστημα που εφαρμόζεται στο Χονγκ-Κόνγκ πρέπει να γίνει το σύστημα όλης της Κίνας. Μπορούμε να κάνουμε παρατηρήσεις - όπως μόλις έκανε ο κ. Gahrton - πάνω στις ανεπάρκειες της βρετανικής κυβέρνησης για την εγκατάσταση της δημοκρατίας στο Χονγκ-Κόνγκ.
<P>
Ξεχνάμε όμως πολύ συχνά ότι η δημοκρατία είναι επίσης ένα νόμιμο και νομοθετικό σύστημα που λειτουργεί: διάφορα θέματα, των οποίων αρχίζουν να καταλαβαίνουν τη σημασία ορισμένες κινέζικες αρχές. Συγκεκριμένα, έτυχε να διαβάσουμε τις δηλώσεις του Προέδρου της Λαϊκής Συνέλευσης, τον κ. Chao Cheu. Πιστεύω ότι θα πρέπει να επιμείνουμε απέναντι στους υπεύθυνους Κινέζους, λέγοντάς τους ότι το ΧονγκΚόνγκ πρέπει να γίνει το πρότυπό τους, ότι το ισχύον σύστημα του Χονγκ-Κόνγκ πρέπει να εξαχθεί για να γίνει ένα ενιαίο σύστημα σε όλη την Κίνα. Βέβαια, θα πρέπει να γίνουν βελτιώσεις - όσον αφορά τα εκλογικά θέματα, τα θέματα του αστικού δικαίου - πιστεύω όμως ότι το Χονγκ-Κόνγκ είναι πραγματικά το σημείο αφετηρίας της εγκατάστασης της δημοκρατίας στην Κίνα.
<P>
Δεχόμαστε με χαρά της δηλώσεις της Επιτροπής που υπόσχονται μια συνεχή έκθεση για την εξέλιξη της κατάστασης. Ελπίζουμε το Συμβούλιο να αλλάξει πολιτική. Όσο γι' αυτό δεν φταίει η ολλανδέζικη προεδρία: έκανε μια σημαντική δουλειά στην επιτροπή των ανθρώπινων δικαιωμάτων του Ο.Η.Ε., κάτι που δεν ισχύει για όλα τα κράτη μέλη. Υπάρχουν συγκεκριμένα τέσσερα που έκαναν ολέθρια δουλειά και πιστεύω ότι αυτό θα πρέπει να αλλάξει. Ωστόσο αυτό δεν μπορεί να αλλάξει παρά μόνο χάρη σε μια ενιαία εξωτερική πολιτική. Πιστεύω ότι και σ'αυτή την περίπτωση πολλά πρέπει να γίνουν μέχρι το Συμβούλιο του Αμστερνταμ.

<SPEAKER ID=118 LANGUAGE="EN" NAME="Hindley">
Κύριε Πρόεδρε, ο συνάδελφός μου κ. Titley έχει απόλυτο δίκιο όταν προειδοποιεί να μη χρησιμοποιηθεί το Χονγκ-Κονγκ και τα ανθρώπινα δικαιώματα ως μαγκούρα για να χτυπηθεί η Κίνα. Εκείνοι που το κάνουν αυτό δεν βοηθούν το Χονγκ-Κονγκ. Ωστόσο, έχει βασικά λάθος όταν λέει ότι η παρούσα συζήτηση δεν είναι συζήτηση σχετικά με την Κίνα. Η όλη μορφή του προβλήματος αυτού, όλες οι δυσκολίες που έχουμε με το Χονγκ-Κονγκ ξεκινούν από τη δυσχέρεια που έχει η Μ. Βρετανία για τη μεταβίβαση των τελευταίων υπολειμμάτων της αυτοκρατορίας της αλλά και από το πολύ ισχυρό συναίσθημα προσβολής και ταπείνωσης που τρέφει η Κίνα δεδομένου ότι στο παρελθόν υποχρεώθηκε να παραδόσει εδαφική περιοχή της στη χώρα μου. Παρακολουθώ εδώ και 13 χρόνια τις ομιλίες των κινέζων επισήμων και ο τόνος της έντονης μνησικακίας είτε είναι φανερός είτε με δυσκολία αποκρύπτεται.
<P>
Έχει ενδιαφέρον να σημειώσουμε - ως παρεμβολή - το γεγονός ότι δεν συμβαίνει το ίδιο με την Πορτογαλία και το Μακάο. Εν τούτοις η μησικακία υπάρχει. Υπάρχουν ορισμένα προβλήματα με την κατανόηση του γεγονότος αυτού αλλά έχουν διοχετευθεί σε επιθέσεις κατά των μεταρρυθμίσεων του Κυβερνήτη Πάττεν. Το επιχείρημα ότι οι μεταρρυθμίσεις αυτές καθυστέρησαν πολύ μου φαίνεται αδικαιολόγητο. Από τη στιγμή που εισάγεται δημοκρατία, το θέμα έληξε. Ίσως να αποτελεί καλό σημείο συζήτησης να πούμε ότι είχαν καθυστερήσει, αλλά αυτό είναι κάτι που δεν στηρίζεται πουθενά.
<P>
Θα πρέπει να κατανοήσουμε ότι οι μεταρρυθμίσεις που υιοθέτησε ο Κυβερνήτης Πάττεν τυγχάνουν τώρα ευρείας υποστήριξης. Αυτό είναι το σημαντικό σημείο. Οι κινέζοι φαίνονται ότι δεν μπορούν να αντιληφθούν το ουσιώδες σημείο, που ετόνισε ο κ. Watts και άλλοι, ότι το Χονγκ-Κονγκ δεν είναι απλά και μόνο μια πόλη που γεννάει λεφτά. Η οικονομική του ευημερία στηρίζεται στην ευημερία των πολιτών του κι' αυτό διαφεύγει της προσοχής των κινέζων.
<P>
Η κυριαρχία της Μ. Βρετανίας θα τελειώσει. Κάτι που αποκαλείται Ευρώπη μπορεί να παράσχει - για να χρησιμοποιήσω έκφραση Χονγκ-Κονγκ - τη «συνέχεια» έτσι ώστε το ενδιαφέρον να μη σταματήσει. Η Ευρώπη μας δημιουργεί ένα βολικό άλλοθι ούτως ώστε να συνεχίσουμε τον διάλογο με τους κινέζους χωρίς να φέρουμε στους ώμους μας το αποικιοκρατικό παρελθόν και την αποικιοκρατική μνησικακία.
<P>
Έχω και δύο άλλα σημεία. Το ένα απευθύνεται συγκεκριμένα προς το Συμβούλιο: θα πρέπει να κάνει ταχεία πρόοδο για να επιτραπεί στους κατόχους διαβατηρίων της Ειδικής Διοικητικής Περιφέρειας η παροχή πρόσβασης στα 15 κράτη μέλη χωρίς θεώρηση. Δεύτερον, προς την Επιτροπή: καλωσορίζω τη δήλωση του κ. Kinnock. Ωστόσο, θα μπορούσαμε άραγε να πιέσουμε την Επιτροπή να συντάξει το συντομότερο δυνατό ένα σύμφωνο εμπορίου και συνεργασίας με την ΕΔΠ του Χονγκ-Κονγκ;

<SPEAKER ID=119 LANGUAGE="EN" NAME="Cushnahan">
Κύριε Πρόεδρε, στην ηπειρωτική Κίνα συνεχίζεται η συστηματική παραβίαση των ανθρωπίνων δικαιωμάτων αλλά ο δυτικός κόσμος παραμένει σιωπηλός χωρίς να ερυθριάζει. Είναι λυπηρό, αλλά η αιτία είναι προφανής: τα εμπορικά συμφέροντα είναι εκείνα που καθοδηγούν την πολιτική έναντι της Κίνας τόσο στις Ηνωμένες Πολιτείες όσο και σε πολλές ευρωπαϊκές χώρες. Οι χώρες αυτές προτιμούν να λησμονήσουν τα γεγονότα της Πλατείας Τιενανμέν αλλά ταυτόχρονα βγάζουν άναρθρες κραυγές για τη στέρηση της δημοκρατίας και των ανθρωπίνων δικαιωμάτων σε άλλα μέρη του κόσμου με τα οποία δεν έχουν αξιόλογες εμπορικές σχέσεις. Πιστεύω ότι η υποκρισία αυτή πρέπει να σταματήσει και να σταματήσει τώρα.
<P>
Εκείνα που θα συμβούν στο Χονγκ-Κονγκ μετά την παράδοσή του την 1η Ιουλίου τρέχοντος έτους θα είναι αποφασιστικά και αποκαλυπτικά για τον ρόλο που προτίθεται να παίξει στην περιοχή η ηπειρωτική Κίνα. Με την σινοβρετανική διακήρυξη η Κίνα έχει αναλάβει δεσμεύσεις ότι η Ειδική Διοικητική Περιφέρεια του Χονγκ-Κονγκ θα απολαμβάνει μεγάλο βαθμό αυτονομίας, εκτός θεμάτων άμυνας και εξωτερικής πολιτικής. Η Ευρωπαϊκή Ένωση θα πρέπει να εξασφαλίσει την τήρηση αυτών των διεθνών δεσμεύσεων. Υπό την άποψη αυτή καλωσορίζω τη δήλωση της Επιτροπής μολονότι διατηρώ επιφυλάξεις για τα σχόλια του Συμβουλίου των Υπουργών.
<P>
Η διάλυση του Νομοθετικού Συμβουλίου του Χονγκ-Κονγκ αποτελεί ένα απειλητικό σημείο, όπως αποτελεί επίσης και η δηλωθείσα πρόθεση περιορισμού της ελευθερίας της συνάθροισης και της έκφρασης και μεταβολής της σύνθεσης των δημοσίων υπηρεσιών της νήσου.
<P>
Το Ευρωπαϊκό Κοινοβούλιο θα πρέπει να συνεργαστεί στενά με το Κογκρέσσο των ΗΠΑ για να ενισχύσει τη θέληση και την αποφασιστικότητα τόσο των ευρωπαϊκών κυβερνήσεων όσο και της αμερικανικής. Θα πρέπει επίσης να ανοίξουμε τον δρόμο για την άμεση υιοθέτηση εμπορικών και άλλων οικονομικών κυρώσεων στην περίπτωση που η Κίνα υπαναχωρήσει στις υποσχέσεις της. Πιστεύω ότι οι συνάδελφοι εκείνοι που ισχυρίζονται ότι δεν πρέπει να χρησιμοποιήσουμε την παρούσα συζήτηση ως συζήτηση για τον ρόλο της Κίνας έχουν λάθος. Το Ευρωπαϊκό Κοινοβούλιο θα πρέπει να χρησιμοποιήσει τη συζήτηση αυτή για να κάνει μια δήλωση και να στείλει ένα μήνυμα στην ηπειρωτική Κίνα ξεκαθαρίζοντας τη θέση που θα κρατήσει η Ευρωπαϊκή Ένωση. Εάν η ΕΕ θέλει να αποτελεί ένα κύριο συμμετέχοντα στις διεθνείς υποθέσεις, θα πρέπει να προκαλεί σεβασμό. Αυτό μπορεί να το επιτύχει μόνον όταν θέσει τις αρχές πριν από τις σκοπιμότητες και τα ανθρώπινα δικαιώματα πριν από τα εμπορικά συμφέροντα.

<SPEAKER ID=120 LANGUAGE="EN" NAME="Brinkhorst">
Την 1η Ιουλίου 1997 θα ξεκινήσει ένα μοναδικό πείραμα. Βεβαίως, δεδομένου ότι το γεγονός αυτό αντιπροσωπεύει το τέλος της αποικιακής περιόδου μπορεί να γίνει κατανοητή η ικανοποίηση της Κίνας ύστερα από τον μακροχρόνιο στόχο της για την ένωση του Χονγκ-Κονγκ με τα ηπειρωτικά εδάφη. Είναι εν τούτοις απόλυτα σαφές ότι το μοναδικό αυτό πείραμα δεν πρόκειται να πετύχει εάν κανείς ξεχάσει ότι για 150 χρόνια το Χονγκ-Κονγκ είχε επηρεαστεί βαθύτατα από τον δυτικό τρόπο ζωής εκτός από τις παραδοσιακές κινεζικές αξίες της σκληρής εργασίας και της καρτερίας. Πολλοί συνάδελφοι υπεγράμμισαν ότι οι βασικές αξίες και ελευθερίες, ο κανόνας του δημοκρατικού δικαίου και οι δημοκρατικές εκλογικές διαδικασίες αποτελούν μέρος τόσο του Χονγκ-Κονγκ όσο και της δυτικής Ευρώπης ή των Ηνωμένων Πολιτειών ή οποιασδήποτε άλλης δημοκρατικής χώρας.
<P>
Αυτή είναι η μόνη βάση επάνω στην οποία μπορεί να στηριχθεί η συνέχιση της οικονομικής προόδου. Κάτι τέτοιο θα δημιουργήσει εμπιστοσύνη όχι μόνο διεθνώς αλλά και τοπικά, κύριε προεδρεύοντα. Βρισκόμουν κι' εγώ πρόσφατα στην Κίνα και κανείς δεν θα πρέπει να υποτιμά τους φόβους που υφίστανται στο ΧονγκΚονγκ. Οι ευρωπαίοι όμως θα πρέπει να κοιτάξουν το μέλλον. Έστω και αργά, το Ηνωμένο Βασίλειο αναγνωρίζει το ζήτημα αυτό ως ευρωπαϊκό πρόβλημα. Θα ήθελα να προσθέσω τα σχόλιά μου - χωρίς να έχω συνεννοηθεί με τον κ. Hindley - στα δύο συγκεκριμένα σημεία που έθεσε στον κ. Kinnock ως Επίτροπο και στον προεδρεύοντα του Συμβουλίου. Δεν θα πρέπει να πάρουμε στα σοβαρά μόνο την πτυχή της παρακολούθησης, η οποία ασφαλώς είναι απόλυτα αναγκαία, θα πρέπει επίσης να συνάψουμε θετικές συμφωνίες ξεχωριστά με το Χονγκ-Κονγκ. Θα επιθυμούσα να υποστηρίξω τον κ. Hindley στο ότι η ανακοίνωση της Επιτροπής πρέπει να εξετάσει πολύ προσεκτικά και αυτό το θέμα: δεν υπάρχουν άραγε περιθώρια για μια ειδική συμφωνία με το Χονγκ-Κονγκ για τη διευκόλυνση των επενδύσεων, του εμπορίου καθώς και των άλλων πτυχών που μνημονεύσαμε και τα οποία σχετίζονται ειδικότερα με το Χονγκ-Κονγκ παρά με την Κίνα ως σύνολο; Και βεβαίως, δεύτερον, υπάρχει και το τμήμα των προσωπικών επαφών. Αυτό είναι κάτι που θα δημιουργήσει μεγάλη εμπιστοσύνη στο Χονγκ-Κονγκ.
<P>
Είναι πολύ περίεργο το γεγονός ότι δεν έχουμε ακόμα καταλήξει σε μια κοινή πολιτική για τη χορήγηση θεωρήσεων μολονότι πιστεύω ότι η Διακυβερνητική Διάσκεψη θα σημειώσει πρόοδο τουλάχιστον σ' αυτό το σημείο. Τέσσερεις ή πέντε χώρες δεν απαιτούν θεώρηση ενώ άλλες απαιτούν, συμπεριλαμβανομένου νομίζω του Ηνωμένου Βασιλείου. Θα αποτελούσε μια πολύ ευχάριστη ένδειξη «εξευρωπαϊσμού» αυτής της διαδικασίας εάν αναγνωρίζαμε την άνευ θεωρήσεως είσοδο, όπως πρότεινε ο κ. Hindley, ως μέρος του προγράμματος και τη συμπεριλαμβάναμε στην ανακοίνωση της Επιτροπής.

<SPEAKER ID=121 LANGUAGE="EN" NAME="Truscott">
Κύριε Πρόεδρε, θα ήθελα να ευχαριστήσω την Επιτροπή και το Συμβούλιο για τις δηλώσεις τους. Την 1η Ιουλίου, ύστερα από 150 χρόνια βρετανικής κυριαρχίας, το Χονγκ-Κονγκ θα μεταβιβαστεί στη Λαϊκή Δημοκρατία της Κίνας.
<P>
Το Χονγκ-Κονγκ και οι κάτοικοί του επέτυχαν να μεταβάλουν την περιοχή τους σε μια πάλλουσα οικονομία διεθνούς επιπέδου. Όπως αναφέρθηκε, το Χονγκ-Κονγκ αποτελεί την όγδοη μεγαλύτερη εμπορική χώρα του κόσμου και διαθέτει το μεγαλύτερο λιμάνι εμπορευματοκιβωτίων στον κόσμο. Η οικονομική ανάπτυξη κυμαίνεται άνω του 5 % ενώ η ανεργία είναι περίπου 2 %. Εκτός από την οικονομική επιτυχία του ΧονγκΚονγκ, η περιοχή είναι φημισμένη για το δίκαιο νομικό της σύστημα και τον σεβασμό των ανθρωπίνων δικαιωμάτων.
<P>
Υπάρχουν όμως ανησυχητικές ενδείξεις ότι τόσο η οικονομική επιτυχία του Χονγκ-Κονγκ όσο και οι πολιτικές και πολιτειακές ελευθερίες του ίσως να τεθούν σε κίνδυνο μετά τη μεταβίβαση της 1ης Ιουλίου. Το προσωρινό νομοθετικό σώμα που διόρισε το Πεκίνο δεν θα πρέπει να εξελιχθεί σε ένα μόνιμο νομοθετικό σώμα ανδρείκελων. Όταν διαλύεται το υφιστάμενο Νομοθετικό Συμβούλιο πρέπει να γίνονται νέες εκλογές εντός ολίγων μηνών όπως παρατήρησαν ο κ. Titley και ο Επίτροπος Kinnock.
<P>
Ούτε ο Διοικητής της περιφέρειας κ. Τουνγκ θα πρέπει να επιτρέψει την υποβάθμιση του καταστατικού χάρτη των δικαιωμάτων στο Χονγκ-Κονγκ ή των Διαταγμάτων για τις Κοινότητες ή για τη Δημόσια Τάξη. Η ελευθερία του συνέρχεσθαι, της έκφρασης και του τύπου πρέπει να διατηρηθεί. Πράγματι, αυτά αναφέρονται στην Κοινή Διακήρυξη και στο Βασικό Δίκαιο τα οποία εγγυώνται τη συνέχιση του τωρινού τρόπου ζωής στο Χονγκ-Κονγκ για περίοδο τουλάχιστον 50 ετών ακόμη. Η Κίνα θα πρέπει να τηρήσει την υπόσχεση του Ντενγκ Ζιαο-Πινγκ για μία χώρα, δύο συστήματα. Όπως έχει ειπωθεί, η πολιτική και η πολιτειακή ελευθερία δεν μπορούν να διαχωριστούν από την οικονομική επιτυχία.
<P>
Μολονότι καλωσορίζω την πρόσφατη ανακοίνωση της Κίνας ότι θα υπογράψει τη διεθνή σύμβαση των Ηνωμένων Εθνών για τα Οικονομικά, Κοινωνικά και Πολιτιστικά Δικαιώματα, θα πρέπει επίσης να πιεστεί προς την κατεύθυνση υπογραφής της Σύμβασης των ΗΕ για τα Πολιτικά και Πολιτειακά Δικαιώματα. Εν πάσει περιπτώσει η ΕΕ δεν θα πρέπει να χαλαρώσει τις επικρίσεις της για την παραβίαση των ανθρωπίνων δικαιωμάτων στην Κίνα και κατά τους ερχόμενους μήνες και χρόνια θα πρέπει να παρακολουθεί τις εξελίξεις στο Χονγκ-Κονγκ πολύ στενά. Θα ήθελα επίσης να προσθέσω πως θα πρέπει να δοθεί προσοχή στο πρόβλημα των προσφύγων του Χονγκ-Κονγκ, κάτι που ελπίζω ότι θα τακτοποιηθεί χωρίς καθυστέρηση. Συμπερασματικά, η Κίνα θα πρέπει να συνειδητοποιήσει ότι η ΕΕ παρακολουθεί και, παρά τις πρόσφατες παλινδρομίσεις σε θέματα ανθρωπίνων δικαιωμάτων, θα αναλάβει αποτελεσματική δράση εάν τα ανθρώπινα δικαιώματα και οι διεθνείς συμφωνίες για το Χονγκ-Κονγκ παραβιαστούν.

<SPEAKER ID=122 NAME="Kinnock, Neil">
Κύριε Πρόεδρε, επαινώ θερμά τα Μέλη του Σώματος για την αποτελεσματικότητα και την αντίληψη που έδειξαν κατά τη διάρκεια της παρούσης συζητήσεως και λέγω, όπως ελπίζω ότι έχουν κατανοήσει από την προηγούμενη επαφή τους με την Επιτροπή, πρώτον ότι πολλές από τις ανησυχίες οι οποίες διατυπώθηκαν σχετικά με τις τωρινές και τις μελλοντικές συνθήκες είναι και ανησυχίες της Επιτροπής και δεύτερον ότι επιθυμούμε με το ίδιο ακριβώς εποικοδομητικό πνεύμα που συνέστησαν τα αξιότιμα Μέλη να συνεχίσουμε τις μελλοντικές μας σχέσεις με το Χονγκ-Κονγκ αλλά και με τη Λαϊκή Δημοκρατία της Κίνας επί τη βάσει ασφαλώς συνεργασίας αλλά και επαγρύπνησης.
<P>
Θα ήθελα τώρα να αναφερθώ εν συντομία σε συγκεκριμένα σημεία που έθεσαν τα αξιότιμα Μέλη. Απαντώντας στη διατυπωθείσα επιθυμία του κ. Caccavale για την εκπόνηση εκ μέρους της Επιτροπής πριν από το τέλος Μαΐου εκθέσεως σχετικά με τα πολιτικά και τα ανθρώπινα δικαιώματα, το γεγονός είναι ότι κατά την ίδια περίοδο θα δημοσιεύσουν την εμπεριστατωμένη ανακοίνωσή μας για τη συνολική προσέγγιση στα θέματα του Χονγκ-Κονγκ. Ελπίζω ότι το γεγονός αυτό θα του δώσει την ευκαιρία να εξετάσει την πολιτική μας και τη δυνατότητα να κάνει τις παρατηρήσεις που θέλει στο πλαίσιο της ανακοινώσεως αυτής.
<P>
Όσον αφορά το πολύ σημαντικό σημείο που έθεσε ο κ. Hindley σχετικά με τη συμφωνία συνεργασίας και εμπορίου με το Χονγκ-Κονγκ θα πω ότι στην ανακοίνωση που προανέφερα θα εξετάζονται οι διάφορες επιλογές για τη θεσμοθέτηση εμπορικών σχέσεων μεταξύ της Ευρωπαϊκής Ένωσης και της Ειδικής Διοικητικής Περιφέρειας. Ελπίζω επομένως ότι στο πλαίσιο της ανωτέρω ανακοινώσεως το αξιότιμο Μέλος θα έχει τις κατάλληλες και πρακτικές απαντήσεις σε ορισμένα από τα σημείο που έθεσε σήμερα εδώ αλλά, όπως γνωρίζω, και αλλού.
<P>
Θα πρέπει να πω ότι ο κ. Titley, ο κ. Truscott, ο κ. Brinkhorst και άλλοι έχουν απόλυτο δίκιο να επισημαίνουν την αλληλουχία μεταξύ της ελευθερίας και της ανάπτυξης ενός σύγχρονου βιομηχανικού κράτους. Ο κ. Watson έθεσε το ίδιο σημείο λακωνικά αλλά σθεναρά. Υπήρξαν πολλές περιπτώσεις όπου κοινωνίες αναπτυσσόμενες σε καθεστώς ελεύθερης οικονομίας και σε δημοκρατικές χώρες δεν κατανοούν τον σύνδεσμο μεταξύ των οικονομικών και των πολιτικών ελευθεριών και κατ' ακολουθίαν καταρρέουν υπό το βάρος της ίδιας της δικής τους παραδοξότητας. Ευελπιστούμε ότι η Λαϊκή Δημοκρατία της Κίνας θα συνειδητοποιήσει ότι το παραπάνω αποτελεί μια σχεδόν αναπόφευκτη μοίρα εκτός εάν η ανάπτυξη γίνει ταυτόχρονα και στα δύο μέτωπα - το πολιτιστικό και το πολιτικό από τη μια μεριά και το οικονομικό και εμπορικό από την άλλη. Οι επιπτώσεις από την αποδοχή αυτή θα είναι επωφελείς όχι μόνο για τη χώρα αυτή και για το Χονγκ-Κονγκ αλλά και για τον κόσμο γενικότερα, συμπεριλαμβανομένης της Ευρωπαϊκής Ένωσης.
<P>
Σχετικά με το θέμα των θεωρήσεων που έθεσε ο κ. Briknkhorst, θα καταλήξω λέγοντας ότι η απόφαση αναφορικά με την απαίτηση κατοχής θεώρησης ή όχι εναπόκειται στα κράτη μέλη, όπως είμαι βέβαιος ότι γνωρίζει το αξιότιμο Μέλος. Η Επιτροπή όμως πιστεύει ότι υπάρχουν θεμελιωμένοι λόγοι για όλα τα κράτη μέλη να εξετάσουν σοβαρά και με ευνοϊκή πρόθεση την χορήγηση πρόσβασης χωρίς θεώρηση. Τα οφέλη που μπορούν να προκύψουν από τα ταξίδια χωρίς εμπόδια για την ανάπτυξη οικονομικών και άλλων επαφών και η σημασία έκφρασης εμπιστοσύνης στο μέλλον του Χονγκ-Κονγκ, συνιστούν ότι η πιο ελεύθερη πρόσβαση στην Ευρωπαϊκή Ένωση θα είναι προς όφελος τόσο της ΕΕ όσο και του Χονγκ-Κονγκ.
<P>
Εν πάσει περιπτώσει θα φαινόταν κατάλληλο για τον σκοπό του κοινού καταλόγου θεωρήσεων να συνεχίσει να αντιμετωπίζεται το Χονγκ-Κονγκ όπως και τώρα, δηλ. ως ξεχωριστή περιοχή. Αναμένω με ανυπομονησία την επόμενη συζήτηση που θα προκύψει ως αποτέλεσμα της δημοσίευσης της ανακοινώσεως της Επιτροπής και είμαι βέβαιος ότι από τη στιγμή αυτή και για πολλά ακόμη χρόνια τα αξιότιμα Μέλη, όπως και η Επιτροπή, θα παρακολουθούν με πολύ μεγάλο ενδιαφέρον και επαγρύπνηση την κατάσταση στο ΧονγκΚονγκ.

<SPEAKER ID=123 NAME="Πρόεδρος">
Σύμφωνα με το άρθρο 37(2) του Κανονισμού έχω λάβει επτά προτάσεις ψηφίσματος.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=8>
Ποιότητα της βενζίνης και του ντήζελ -
Εκπομπές των οχημάτων με κινητήρα - 
Ατμοσφαιρική ρύπανση - Εξοικονόμηση καυσίμων
<SPEAKER ID=124 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων τεσσάρων εκθέσεων εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών:
<P>
Α4-0096/97 του κ. Mamθre, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την ποιότητα των καυσίμων βενζίνης και ντήζελ και την τροποποίηση της Οδηγίας 93/12/ΕΟΚ (COM(96)0248 - C4-0462/96-96/0163(COD)), -Α4-0116/97 του κ. Lange, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τα μέτρα που πρέπει να ληφθούν κατά της ατμοσφαιρικής ρύπανσης από τις εκπομπές των μηχανοκίνητων οχημάτων και την τροποποίηση των Οδηγιών 70/156/ΕΟΚ και 70/220/ΕΟΚ (COM(96)0248 - C4-0463/96 - COM(97)0077 - C4-0091/97-96/0164(COD)), -Α4-0099/97 του κ. Eisma, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο σχετικά με μελλοντική στρατηγική για τον έλεγχο των ατμοσφαιρικών εκπομπών των οδικών μεταφορών η οποία λαμβάνει υπόψη τα αποτελέσματα του προγράμματος AUTO-OIL (COM(96)0248 - C40492/96), -Α4-0117/97 της κ. Gonzalez Alvarez, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο που αφορά μια κοινοτική στρατηγική για τη μείωση των εκπομπών CO2 από τα ιδιωτικής χρήσεως αυτοκίνητα και για την εξοικονόμηση καυσίμων (COM(95)0689 - C4-0015/96)
<SPEAKER ID=125 NAME="Mamιre">
Κύριε Πρόεδρε, αγαπητοί μου συνάδελφοι, έχω την τιμή να παρουσιάσω ενώπιόν σας την έκθεση της οποίας είχα την ευθύνη εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, στα πλαίσια της διαδικασίας συναπόφασης και η οποία αφορά την ποιότητα των καυσίμων.
<P>
Θα ήθελα κατ' αρχάς, για να σας παρουσιάσω την έκθεση, να σας υποδείξω ορισμένες παρατηρήσεις τις οποίες μπορεί κανείς να εκφράσει όσον αφορά τις μελέτες που παρουσιάστηκαν από την Επιτροπή με θέμα την οδηγία «auto-oil». Πιστεύω αρχικά ότι αυτή η μελέτη «auto-oil» μπορεί να χαρακτηριστεί περισσότερο πολιτική απ' ό, τι τεχνική. Ας πούμε ότι η τεχνική επιχείρησε να καλύψει την πολιτική. Ημελέτη πραγματοποιήθηκε υπό την σαφέστατη επιρροή βιομηχανικών συγκροτημάτων, κατασκευαστών αυτοκινήτων και διυλιστών, και, εξ αυτού, δεν μπορούμε να έχουμε ιδιαίτερη εμπιστοσύνη για το τεχνικό μέρος όσον αφορά τα μέτρα και τις προτάσεις που διαμορφώθηκαν στο πλαίσιο της μελέτης «auto-oil».
<P>
Διαπιστώνεται λοιπόν μια τεράστια επιρροή των ομάδων πιέσεως καθώς και -αν τα αποτελέσματα ήταν τόσο ακριβή όσο θέλουν να το πιστέψουμε, τα συγκροτήματα αυτοκινήτων, οι κατασκευαστές αυτοκινήτων και οι παράγοντες του πετρελαίου δεν θα ήταν τόσο διχασμένοι ως προς το αποτέλεσμα αυτής της μελέτηςμια ξεκάθαρη έλλειψη διαφάνειας, τεχνικά λάθη: έτσι η μέτρηση της ποιότητας του αέρα πραγματοποιήθηκε σε μια έκταση 4 χλμ2, σε απόλυτη αντίθεση με μια οδηγία του 1985 που απαιτεί να εκτελούνται αυτές οι μετρήσεις στα πιο εκτεθειμένα σημεία.
<P>
Το «auto-oil» καθορίζει έναν στόχο όσον αφορά την ποιότητα του αέρα το 2010. Εκτιμούμε ότι είναι πολύ αργά, και εκτιμούμε ότι αυτή η μελέτη και αυτός ο στόχος ευνοούν ένα από τα δυο βιομηχανικά συγκροτήματα. Ευνοούν το συγκρότημα βιομηχανίας αυτοκινήτων, αφού γνωρίζουμε ότι χρειάζονται περίπου δεκαπέντε χρόνια για να ανανεωθεί το σύνολο των αυτοκινήτων που κυκλοφορούν. Εντούτοις από το 1997 ως το 2010 είναι δεκατρία χρόνια. Εκτιμούμε λοιπόν ότι πρέπει να επαναφέρουμε την ισορροπία και ότι θα καταπολεμήσουμε αποτελεσματικά την ατμοσφαιτική ρύπανση και, κατά συνέπεια, ότι θα ενισχύσουμε την ποιότητα της ανθρώπινης υγείας μόνο εαν στηριζόμαστε σε κατευθύνσεις και αξίες πολύ πιο κανονιστικές και πιεστικές σε ό, τι αφορά, αφ' ενός το πετρέλαιο, τη βενζίνη και τι ντιζέλ και αφ' ετέρου τα αυτοκίνητα.Την κατεύθυνση αυτή ακολουθούν οι εκθέσεις που παρουσιάζονται ενώπιόν σας σήμερα.
<P>
Λέω λοιπόν ότι, η οικονομική βάση της μελέτης «auto-oil» είναι σαφώς κατευθυνόμενη, εξυπηρετεί κυρίως τα συμφέροντα των βιομηχάνων. Δε μας είναι ξεκάθαρο το πώς υπηρετούνται τα συμφέροντα των καταναλωτών, τους οποίους κανείς ποτέ δε συμβουλεύτηκε, ενώ τους αφορά άμεσα η ποιότητα του προϊόντος που τους προσφέρεται στα πρατήρια, κάθε μέρα και παντού ανά την Ευρώπη.
<P>
Οι βελτιώσεις τις οποίες έχω την τιμή να σας παρουσιάσω αφορούν κυρίως στο γεγονός ότι χρειάζεται να ορίσουμε προδιαγραφές και όχι στόχους και ότι αυτές οι προδιαγραφές πρέπει να τεθούν από το 2000 ώστε να λειτουργήσουν από το 2005. Αυτό δε σημαίνει ότι αντιτιθέμεθα στο πρόγραμμα «auto-oil II», αυτό σημαίνει ότι πρέπει να στρέφεται σε μελέτες που σχετίζονται με άλλους τομείς τους οποίους θα σας αναφέρω τώρα.
<P>
Προτείναμε λοιπόν, λαμβάνοντας υπόψη ότι η οδηγία «auto-oil» προτείνει να εγκαταλειφθεί η βενζίνη με μόλυβδο από το 2000, προτείναμε λέω, να παρέχονται δυο ειδών ντίζελ, διαφορετικής ποιότητας το καθένα, ένα με περιεκτικότητα 50 ή 30 ppm θειάφι, το οποίο θα ευνοείτο από φορολογικά κίνητρα εκ μέρους των κυβερνήσεων -πράγμα απολύτως εφικτό- και ένα ντίζελ, που θα το ονομάσουμε βρόμικο, με 100 ppm, αλλά ορίζοντας ως κανονιστική αξία ένα ντίζελ το οποίο θα φθάσει προδιαγραφές των 30 ppm για το 2005.
<P>
Ακούω να θρηνεί -και, το ξέρω, χτυπά την πόρτα όλων των συναδέλφων μου- η ομάδα πιέσεως των διυλιστών που μας λέει ότι είναι αδύνατο να πραγματοποιηθεί. Αυτός ο ισχυρισμός είναι ψευδής. Ξέρουμε ότι οι διυλιστές έχουν ήδη διυλιστήρια που παράγουν καθαρό ντίζελ, αλλά όχι για την Ευρώπη, για τις Ηνωμένες Πολιτείες και για την Ιαπωνία. Γιατί να μην επωφεληθεί και η Ευρώπη από αυτή τη ποιότητα του ντίζελ; Και όταν προτείνω να υπάρχουν αυτά τα δυο ντίζελ, είναι ακριβώς για να αφήσω το χρόνο στους διυλιστές - πέντε χρόνια- να κάνουν τις απαραίτητες επενδύσεις προκειμένου να εκσυγχρονίσουν τα διυλιστήριά τους, ώστε να μας προτείνουν ένα καθαρό ντίζελ που να σέβεται την υγεία.
<P>
Η μεγαλύτερη έλλειψη αυτής της οδηγίας που μας παρουσιάστηκε είναι αυτό που εμείς, οι οικολόγοι, ονομάζουμε συσχετιμός του κόστους. Όλη η επιχειρηματολογία στηρίζεται σε μια μόνο ιδέα, την ιδέα κόστος/αποτελεσματικότητα. Αλλά, πρέπει να μάθουμε να μιλάμε για το κόστος/κέρδος. Μπορούμε να ξοδεύουμε χρήματα για την επένδυση, πρέπει ωστόσο να υπολογίσουμε και τι θα μας αποφέρει στο ζήτημα της οικονομίας της υγείας, πράττοντας ούτως ώστε να υπάρχουν λιγότεροι άνθρωποι άρρωστοι, λιγότεροι άνθρωποι που να έχουν προσβληθεί από ασθένειες των πνευμόνων, με αποτέλεσμα λοιπόν, λιγότεροι άνθρωποι να χρησιμοποιούν την κοινωνική πρόνοια και επομένως να ξοδεύονται λιγότερα χρήματα.
<P>
Ευχαριστώ όλους τους συναδέλφους μου οι οποίοι πρόσθεσαν ένα ορισμένο αριθμό τροπολογιών ώστε να βελτιωθεί το κείμενο που σας προτείνω. Δεν θα κάνω εδώ -διότι δεν έχω πια χρόνο, Κύριε Πρόεδρε, έχει ήδη λήξει- τον πλήρη απολογισμό των διάφορων τροπολογιών που προτείνονται, από τις οποίες ορισμένες μπορεί να γίνουν αποδεκτές και άλλες να κριθούν απορριπτέες. Θα αποτελέσει το αντικείμενο της συζήτησης, και, εν πάση περιπτώσει, υπάρχει πλήρης απολογισμός, ο οποίος θα επιτρέψει να διαφανεί τι δέχομαι και τι απορρίπτω.

<SPEAKER ID=126 NAME="Lange">
«Oι καινούριοι κινητήρες μας, με μικρές τροποποιήσεις, μπορούν εύκολα να τηρήσουν την προδιαγραφή Euro III, ενώ με περαιτέρω αλλαγές θα μπορέσουμε να τους φέρουμε στο επίπεδο του Euro IV, το έτος 2005». Aυτά είναι τα λόγια ενός κατασκευαστή κινητήρων της Alfa Romeo. «Mπορούμε να πλησιάσουμε πολύ κοντά σε μια εξοικονόμηση βάρους 50 kg και σε τιμές καυσαερίων, που θα είναι κατά 50 % μικρότερες των οριακών τιμών που ισχύουν τώρα στην EE, και συνεπώς στην Euro IV, για το έτος 2005». Aυτό λέει ένας σχεδιαστής των νέων κινητήρων της Mercedes.
<P>
Kύριε Πρόεδρε, κυρία Eπίτροπε, κύριε Eπίτροπε, νομίζω πως οι δύο αυτές μαρτυρίες δείχνουν σαφέστατα τι είναι δυνατόν να γίνει, αυτή τη στιγμή, στην ευρωπαϊκή αυτοκινητοβιομηχανία, από τεχνολογική άποψη. Kαι δε θεωρώ σωστό να προδιαγράψουμε μόνο τα υφιστάμενα, μια και εδώ θέτουμε σε κίνδυνο το πλεονέκτημα ανταγωνισμού που φέρνουν στην αυτοκινητοβιομηχανία η high-tech και οι οριακές τιμές των καυσαερίων. Eίναι απόλυτα σαφές το εξής: Aν αποσυνδεθούμε από τη νομοθεσία των HΠA, θα χάσουμε και θα κάνουμε ευκολότερο το παιχνίδι των ανταγωνιστών εκτός Eυρώπης. Γι' αυτό και χρειαζόμαστε φιλόδοξους, δεσμευτικούς για όλη την Eυρώπη, στόχους, προς το συμφέρον της αυτοκινητοβιομηχανίας και προς το συμφέρον των καταναλωτών. Aλλά τους χρειαζόμαστε κυρίως, φυσικά, προς το συμφέρον του περιβάλλοντός μας. Aκόμη και οι μελέτες του προγράμματος «Auto-Oil», έδειξαν ότι το πρόβλημα του όζοντος δεν μπορεί να καταπολεμηθεί ικανοποιητικά με τα προτεινόμενα μέτρα.
<P>
Όχι, θα πρέπει να κάνουμε περισσότερα; και μπορούμε να κάνουμε περισσότερα. O συνάδελφος Mamθre επεσήμανε ήδη ορισμένες αδυναμίες του προγράμματος. Δε θέλω να τις επαναλάβω διεξοδικά. Nομίζω πως η Eπιτροπή Περιβάλλοντος έκανε πολύ καλά, πράγματι, να προτείνει βασικές βελτιώσεις της πρότασης της Eπιτροπής, χωρίς ωστόσο να εγκαταλείψει την αρχική προσέγγιση. Θέλουμε να προσεγγίσουμε το θέμα αποτελεσματικά, από άποψη κόστους, και να μην εκφράζουμε μόνον ευσεβείς πόθους.
<P>
Δέκα βασικές βελτιώσεις αναφέρονται στην πρόταση της Eπιτροπής Περιβάλλοντος, συνάδελφε κύριε Mamθre, και πρώτα η βελτίωση των καυσίμων, επειδή γνωρίζουμε ότι τα καλύτερα καύσιμα έχουν άμεσες επιπτώσεις στην τεχνολογία του αυτοκινήτου, αλλά και σ' όλους τους συμμετέχοντες.
<P>
Ένα παράδειγμα: Ένα πετρελαιοκίνητο αυτοκίνητο ιδιωτικής χρήσης, με το πετρέλαιο που προτείνει η Eπιτροπή, εκπέμπει 25 % περισσότερους ρύπους, σε σύγκριση με το πετρέλαιο κίνησης που κυκλοφορεί σήμερα κιόλας στην αγορά της Σουηδίας, με πολύ λιγότερο ποσοστό θείου. Λόγω της κατάστασης αυτής, χρειαζόμαστε καλύτερη ποιότητα καυσίμων, έχοντας ιδιαίτερα υπόψη την ποιότητα του ατμοσφαιρικού αέρα σε πόλεις, όπως η Aθήνα και η Mαδρίτη, για όλα τα οχήματα, και για τα νέα και για τα παλιά. Kαι τη χρειαζόμαστε επίσης για να αναπτύξουμε και μια απαιτητική τεχνολογία κινητήρων, ειδικά όσον αφορά τη μείωση των οξειδίων του αζώτου, πράγμα που δεν μπορεί να πραγματοποιηθεί με το θείο, όπως αναφέρεται στην πρόταση της Eπιτροπής.
<P>
Xρειαζόμαστε, επίσης, και δεσμευτικές οριακές τιμές για το 2000 και το 2005, επειδή έχουμε μία εσωτερική αγορά. Θέλουμε ασφάλεια για τις επενδύσεις, για το περιβάλλον και για τον καταναλωτή, και γι' αυτό και οι ενδεικτικές τιμές δε βοηθούν καθόλου. Eκτός τούτου, γνωρίζουμε ότι με φορολογικά κίνητρα δημιουργούνται, σε τελική ανάλυση, καταστάσεις και ότι οι κατασκευαστές δουλεύουν ήδη προς την κατεύθυνση της Euro IV. Στη Γερμανία μπορεί κανείς να δει ξεκάθαρα ότι υπάρχουν εκεί πρώτες προσπάθειες, για να χορηγηθεί από τώρα κιόλας άδεια κυκλοφορίας για οχήματα, που πληρούν την προδιαγραφή Euro III.
<P>
Eίναι επίσης σημαντικό να εξασφαλίζεται μόνιμη ανθεκτικότητα. Γι' αυτό χρειαζόμαστε ένα ενσωματωμένο στο όχημα σύστημα διάγνωσης, που θα δείχνει στον οδηγό αν υπάρχει κάποια βλάβη στο σύστημα εξάτμισης. Kι αυτό το χρειαζόμαστε, τόσο για τους βενζινοκινητήρες, όσο και για τους πετρελαιοκινητήρες. Eιδικά όταν λέμε ότι είναι φιλικοί προς το περιβάλλον, επειδή καταναλώνουν λιγότερα καύσιμα, δεν μπορούμε να κάνουμε καμιά εξαίρεση. Tο ενσωματωμένο όμως σύστημα διάγνωσης θα πρέπει να μπορεί και να συντηρηθεί, όχι μόνο από το εξουσιοδοτημένο συνεργείο, αλλά και από ελεύθερα συνεργεία, από λέσχες αυτοκινήτων και από κέντρα τεχνικού ελέγχου οχημάτων. Γι' αυτό και χρειαζόμαστε εδώ ανοικτή πρόσβαση σε πληροφορίες για την επιδιόρθωση της βλάβης.
<P>
Xρειαζόμαστε επίσης και μια διαδικασία δοκιμής, που να ανταποκρίνεται στην πραγματικότητα. Tι ωφελεί αν το αυτοκίνητο, με 20 βαθμούς θερμοκρασία κατά τη διάρκεια ενός κύκλου δοκιμών, βγάζει θαυμάσιες τιμές; Tο πρωί, όταν ξεκινάμε - αυτό το γνωρίζουμε όλοι, κι εσείς, κύρια Eπίτροπε, κύριε Eπίτροπε, όπως και οι άνθρωποι στην Eλλάδα, - ο κινητήρας έχει θερμοκρασία ίσως 4 βαθμούς μόνο. Kαι τι γίνεται τότε με την έκλυση των καυσαερίων; Oι έρευνες έδειξαν ότι τα αυτοκίνητα που τηρούν τις αυστηρές τιμές σε θερμοκρασία 20 βαθμών, δεν τις τηρούν σε θερμοκρασία 8 βαθμών και τότε εκλύουν 20 φορές περισσότερους ρύπους. Γι' αυτό και χρειαζόμαστε, σ' αυτό το πακέτο, μια δοκιμή, όταν ο κινητήρας είναι κρύος. Xρειαζόμαστε επίσης και μια παρακολούθηση στην πράξη, ένα πολύ αποτελεσματικό, από άποψη κόστους, μέτρο, επειδή οι κατασκευαστές δεν ενδιαφέρονται φυσικά να περιπλέκονται σε ανακλήσεις οχημάτων.
<P>
Oμολογώ πως δεν είναι ενθουσιασμένοι όλοι με τις προτάσεις αυτές. Ακουσα πως ορισμένοι κατασκευαστές αυτοκινήτων, όπως και η βιομηχανία πετρελαιοειδών, δεν είναι ενθουσιασμένοι. Mου έγραψαν επιστολές, οι οποίες το θέτουν αυτό υπόψη. Όταν διαβάζω, »BP - Διψήφιο ποσοστό κερδών βελτιώνει την περασμένη χρονιά», »AGIP - Eταιρία πετρελαιοειδών επιτυγχάνει ρεκόρ κερδών» «ELF - Kέρδη αυξημένα κατά 10 δισεκατ. γαλλικά φράγκα», τότε δεν μπορώ να κατανοήσω αυτά τα επενδυτικά προβλήματα της πετρελαϊκής βιομηχανίας.
<P>
Eκτός τούτου, οι πέντε κυριότερες περιβαλλοντικές οργανώσεις στην Eυρώπη και 40 εκατομμύρια οδηγοί αυτοκινήτων, που είναι οργανωμένοι στις λέσχες της ADAC, RAC κ.λπ., βρίσκονται στο πλευρό μας.
<P>
Kαι για να διαθέτουμε ανεξάρτητα αποτελέσματα, αναθέσαμε στην STOA μια μελέτη, με την οποία εξετάσθηκε η κατάσταση στην πλέον μολυσμένη πόλη, την Aθήνα, και η οποία επιβεβαίωσε τα αιτήματα του Kοινοβουλίου. Πιστεύω πως, συνολικά, δεν είναι αντιδεοντολογική η προσφορά που κάνω στην Eπιτροπή και το Kοινοβούλιο. Θα ήθελα να σας καλέσω να ανάψουμε από κοινού το πράσινο φως, για τα φιλικά προς το περιβάλλον αυτοκίνητα. Διότι, αν θέλουμε να είναι εξασφαλισμένη η κινητικότητά μας με το αυτοκίνητο, για εύθετο χρονικό διάστημα, τότε τα αυτοκίνητα θα πρέπει να είναι όσο το δυνατόν φιλικότερα προς το περιβάλλον.

<SPEAKER ID=127 NAME="Eisma">
Πρόεδρε, υπέροχο καιρό κάνει την εβδομάδα αυτή εδώ στο Στρασβούργο. Ηλιοφάνεια, ελάχιστος αέρας και επιπλέον ευχάριστες θερμοκρασίες. Έναν τέτοιο ωραίο καιρό θα πρέπει να τον απολαμβάνει κανείς, και φαίνεται ότι κάτι τέτοιο συμβαίνει αν βγει κανείς από το κτίριο και πάει στο πάρκο απέναντι· φαίνεται όντως εκεί ο κόσμος να απολαμβάνει τη λιακάδα. Αλλά αν ρίξουμε μια ματιά από τα ψηλά μας γραφεία στην πόλη του Στρασβούργου βλέπουμε να κρέμεται επάνω της μια καφετιά καπνιά. Μετρήσεις της ποιότητας του αέρα στην πόλη μας δείχνουν ότι κάτι τέτοιες μέρες η ατμόσφαιρα είναι έντονα μολυσμένη. Και σας μιλάω για το Στρασβούργο μονάχα, δεν αναφέρομαι στο Μιλάνο, ούτε στο Αμστερνταμ, ούτε στη Χάγη ή το Παρίσι όπου η κατάσταση είναι κατά πολύ χειρότερη. Για αυτό το πρόβλημα συζητούμε σήμερα εδώ. Για να βρούμε τρόπους να εξαφανιστεί η καφετιά καπνιά από τις πόλεις της Ευρώπης μέχρι το έτος-στόχο 2010 και να δεσπόζει λ.χ. στην πόλη ο καθεδρικός ναός του Στρασβούργου με φόντο ένα καταγάλανο ουρανό. Προφανώς, Πρόεδρε, δεν θα μπορέσει να επιτευχθεί ποτέ ο στόχος αυτός χωρίς αγώνες και θυσίες. Θα πρέπει να πω ότι η Επιτροπή έκανε ένα πολύ σημαντικό βήμα προς τη σωστή κατεύθυνση, ωστόσο δεν κατέβαλε κάθε απαραίτητη προσπάθεια για να επιτύχει τον τελικό στόχο.
<P>
Και ένας σημαντικός λόγος γι'αυτό είναι ότι η Επιτροπή έκανε το λάθος να βασιστεί εξαρχής στην αρχή της αποτελεσματικότητας κόστους αντί να σταθμίσει πρώτα απ'όλα την πραγματική σχέση κόστους-οφέλους. Εξαιτίας ακριβώς του γεγονότος ότι οι υπολογισμοί για το κόστος σε μεγάλο βαθμό προέρχονται από την ίδια τη βιομηχανία, η οποία βέβαια έχει συμφέρον από έναν υψηλό υπολογισμό του κόστους, εξαρχής αγνοήθηκαν πιθανά ριζικότερα μέτρα. Επιπλέον, η Επιτροπή παρέλειψε το συνυπολογισμό στους πίνακες κόστους του εξωτερικού κόστους της κυκλοφορίας των οχημάτων. Το 1991 ακόμη, η Επιτροπή είχε υπολογίσει το κόστος της κυκλοφορίας οχημάτων για την κοινωνία στα 200 δισεκατομμύρια Ecu ετησίως. Τα 200 αυτά δισεκατομμύρια Ecu προέρχονται από τις ζημιές που προξενεί η κυκλοφορία των οχημάτων στη γεωργία, την ποιότητα των υδάτων και τη δημόσια υγεία. Και ξαφνικά φαίνεται στο πρόγραμμά της αυτό η Επιτροπή να έχει ξεχάσει τους ίδιους της τους υπολογισμούς και τους ίδιους της τους στόχους.
<P>
Πρόεδρε, η Επιτροπή βασίστηκε μερικώς στις κατευθυντήριες τιμές της Παγκόσμιας Οργάνωσης Υγείας. Το περίεργο είναι ωστόσο ότι χρησιμοποίησε μία μέθοδο μέτρησης της ποιότητας του αέρα η οποία αντιβαίνει την ίδια της την οδηγία διότι, όπως παρατήρησε και ένας συνάδελφος, λαμβάνοντας μία μέση τιμή σε μία περιοχή τεσσάρων τετραγωνικών χιλιομέτρων, αγνοούνται ακριβώς οι σημαντικότερες ανώτατες τιμές σε διασταυρώσεις γεμάτες κίνηση. Η πόλη απ'όπου προέρχομαι για παράδειγμα, η Χάγη, χάρη στα κριτήρια υπολογισμού που χρησιμοποίησε η Επιτροπή καλύπτει σε μεγάλο βαθμό όλες τις προδιαγραφές. Θα μπορούσα ωστόσο να σας πάω σε τμήματα της πόλης όπου δεν επικρατούν υγιεινές συνθήκες διαβίωσης σύμφωνα με τα πρότυπα της ΠΟΥ εξαιτίας της ατμοσφαιρικής ρύπανσης. Καλώ επομένως την Επιτροπή να εφαρμόσει από εδώ και στο εξής μία σωστότερη μέθοδο μέτρησης που να συμφωνεί με την ίδια της την οδηγία. Πολύ θα ήθελα δε να γνωρίζω τι γνώμη έχει η Επίτροπος σχετικά.
<P>
Σε σχέση με το όζον μας φαίνονται περίεργα αυτά που ακούμε από την Επιτροπή. Η μείωση των ουσιών που συνεισφέρουν στο πρόβλημα του όζοντος όπως προτείνεται από την Επιτροπή θα έχει ως συνέπεια μόνο το 37 % του εδάφους της Ευρωπαϊκής Ένωσης να πληροί τις προδιαγραφές της ΠΟΥ. Ας μην τρέφουμε ψευδαισθήσεις: πυκνοκατοικημένες περιοχές όπως η κοιλάδα του Πάδου, η περιοχή του Ruhr και το Μπενελούξ δεν θα περιλαμβάνονται σε αυτό το 37 %. Οι στόχοι που έχει καθορίσει η Επιτροπή είνα επομένως τόσο περιορισμένοι, ώστε η πλειοψηφία του πληθυσμού της Ευρώπης θα παραμείνει εκτεθειμένη σε υψηλές συγκεντρώσεις όζοντος. Θα ήθελα ιδιαίτερα να επιστήσω την προσοχή της κας Bjerregaard όσον αφορά τις ευθύνες της για την κατάσταση αυτή.
<P>
Όσον αφορά την ακολουθητέα στρατηγική, είμαι υπέρμαχος του καθορισμού υποχρεωτικών προδιαγραφών για τα έτη 2000 και 2005. Ώσπου να υιοθετηθούν οι σχετικές οδηγίες θα έχουμε μπει στο 1998. Το 2005 δεν θα απέχει δηλαδή και πολύ πλέον. Γι'αυτό η βιομηχανία θα πρέπει να προβλέψει αυτή τη μελλοντική πολιτική. Μου φαίνεται περίεργο το γεγονός ότι η Επιτροπή σκοπεύει να καθορίσει προδιαγραφές αποκλειστικά για τη βιομηχανία για το έτος 2005. Βέβαια, είναι πολύ σημαντική η σχέση μεταξύ του οχήματος και των διαθέσιμων καυσίμων που χρησιμοποιεί. Γιατί τι νόημα θα είχε εάν υπήρχε στην αγορά η κατάλληλη τεχνολογία για το αυτοκίνητο, τη στιγμή που αυτό δεν θα μπορούσε να λειτουργήσει ελλείψει καυσίμων κατάλληλης ποιότητας;
<P>
Γνωρίζω τις δυσκολίες που αντιμετωπίζει το Συμβούλιο σχετικά με αυτό το θέμα. Δεν θα έπρεπε βέβαια ορισμένα κράτη μέλη να καθορίζουν προδιαγραφές στις οποίες δεν μπορούν να ανταποκριθούν τα υπόλοιπα κράτη. Τόσο το Συμβούλιο όσο και το Ευρωπαϊκό Κοινοβούλιο θα πρέπει να επιδείξουν την αναγκαία λογική για να επιτευχθεί ένας συμβιβασμός προς όφελος του συνόλου της Ένωσης. Θα ήθελα ωστόσο να θέσω και τη βιομηχανία προ των ευθυνών της. Εάν η βιομηχανία καυσίμων αναπτύξει καθαρά, φιλικά προς το περιβάλλον καύσιμα, προφανώς θα αυξήσει και τις εξαγωγικές της δυνατότητες. Καλώ τους συναδέλφους να υποστηρίξουν τις προτάσεις που έχουν υποβληθεί. Δεν είναι ασήμαντο πράγμα η υγεία των ανθρώπων που εμείς εδώ αντιπροσωπεύουμε. Δεν έχουμε το δικαίωμα να αποσείσουμε τις ευθύνες μας.

<SPEAKER ID=128 NAME="Πρόεδρος">
Η συνεδρίαση διακόπτεται και θα επαναληφθεί στις 9 μ.μ.

<CHAPTER ID=9>
Ώρα των Ερωτήσεων (Συμβούλιο)
<SPEAKER ID=129 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-0164/97)
<P>
Ερώτηση Αριθ. 1 που υπέβαλε ο κ. Jan Andersson (H-0195/97):
<P>
Θέμα: Επαναξιολόγηση της πολιτικής για την απασχόληση
<P>
Η ανεργία είναι σήμερα το σημαντικότερο πρόβλημα στην Ευρώπη. Πολλοί πιστεύουν ότι η συνεργασία στον τομέα της νομισματικής πολιτικής πρέπει να συμπληρωθεί από μια εξίσου φιλόδοξη συνεργασία στον τομέα της απασχόλησης.
<P>
Τα πολυετή προγράμματα που θα δρομολογήσουν οι κυβερνήσεις στον τομέα της απασχόλησης πρέπει να υποστηρίζονται από κοινούς δείκτες κατά τον ίδιο τρόπο που πραγματοποιήθηκε για τη νομισματική συνεργασία.
<P>
Τι μέτρα προτίθεται να λάβει η ολλανδική προεδρία προκειμένου να έχει η πολιτική για την απασχόληση την ίδια σπουδαιότητα στην ΕΕ με τη νομισματική συνεργασία;

<SPEAKER ID=130 NAME="Patijn">
Να πω κατ'αρχήν ότι το Συμβούλιο προσυπογράφει την άποψη του αξιότιμου κ. Andersson: η ανεργία αποτελεί ένα από τα σημαντικότερα προβλήματα της Ευρώπης. Η καταπολέμησή της θα πρέπει επομένως να αποτελέσει άμεση προτεραιότητα όλων μας. Το καθήκον αυτό επαφίεται κατ'αρχήν στα κράτη μέλη, καθώς αυτά φέρουν και την πρωταρχική ευθύνη για την πολιτική στον τομέα της απασχόλησης. Επιπλέον, οι σχετικές προσπάθειες που καταβάλλονται σε επίπεδο Ευρωπαϊκής Ένωσης επιφέρουν σαφώς προστιθέμενη αξία. Αυτός είναι ο λόγος για τον οποίο η πολιτική απασχόλησης παίζει πρωτεύοντα ρόλο κατά την ολλανδική Προεδρία. Το ίδιο ισχύει και για τη συνέχεια που δίνουμε στη δήλωση για την απασχόληση του Ευρωπαϊκού Συμβουλίου του Δουβλίνου, η οποία κατέληξε σε συγκεκριμένες δράσεις που θα ήθελα σύντομα να αναφέρω.
<P>
Κατ'αρχήν είχαμε ως γνωστόν την ίδια τη σύσταση της Επιτροπής για την Απασχόληση και την Αγορά Εργασίας με πρωτοβουλία που πήρε το Συμβούλιο το Δεκέμβριο του 1996, μία από τις πρώτες υποθέσεις που απασχόλησαν την προεδρία μας. Η επιτροπή αυτή βρίσκεται σήμερα σε πλήρη λειτουργία και έχει συνεδριάσει τρεις φορές από τη σύστασή της και μετά. Καθόρισε το χρονοδιάγραμμα συνεδριάσεών της για το 1997 στο οποίο δόθηκε σημαντικός χώρος για την εξέταση των αναλύσεων που θα πρέπει να διεξαχθούν στον τομέα των λεγόμενων δεικτών απασχόλησης και της σύγκρισης επιδόσεων, το λεγόμενο bench-marking . Η επιτροπή συνεδριάζει κατ'αρχήν μία φορά το μήνα.
<P>
Επιπλέον, ο αξιότιμος κ. Andersson γνωρίζει σίγουρα ότι στις 14 και 15 του προηγούμενου Μαρτίου έγινε στο Ρότερνταμ μία άτυπη συνάντηση των Υπουργών Εργασίας και Κοινωνικών Υποθέσεων αποκλειστικά αφιερωμένη στο ζήτημα της απασχόλησης. Τα δύο βασικότερα θέματα που συζητήθηκαν είναι οι δείκτες απασχόλησης, στους οποίους ήδη αναφέρθηκα, και η μείωση του μη μισθολογικού κόστους εργασίας. Οι συζητήσεις του Ρότερνταμ θα συνεχιστούν στα πλαίσια των διαβουλεύσεων των Υπουργών και της Επιτροπής για την Απασχόληση και την Αγορά Εργασίας.
<P>
Εξάλλου, η ολλανδική Προεδρία θα υποβάλει στο Ευρωπαϊκό Συμβούλιο του Αμστερνταμ μία ενδιάμεση έκθεση για την απασχόληση. Από ό, τι φαίνεται, θα αφορά κυρίως τα αντικείμενα που μόλις ανέφερα, δηλαδή τους δείκτες απασχόλησης και τη μείωση του μη μισθολογικού κόστους εργασίας. Φυσικά στις συζητήσεις για το ζήτημα της απασχόλησης συμμετέχουν και οι κοινωνικοί εταίροι. Έτσι, κατά τη διάρκεια της ολλανδικής Προεδρίας, στις 29 Μαΐου, θα συνεδριάσει η Μόνιμη Επιτροπή για τα Προβλήματα της Αγοράς Εργασίας στην οποία αντιπροσωπεύονται οι κοινωνικοί εταίροι.

<SPEAKER ID=131 NAME="Αndersson">
(SV ) Θέλω να ευχαριστήσω το Συμβούλιο για την απάντηση. Κανονικά θα έπρεπε να είχε δοθεί απάντηση σ&#x02BC;αυτήν την ερώτηση ήδη κατά την προηγούμενη περίοδο συνεδριάσεων. Έχω απόλυτη επίγνωση ότι από τότε έχει υπάρξει μια ανεπίσημη συνάντηση μεταξύ των Υπουργών Εργασίας στο Ρόττερνταμ. Θέλω να πώ ότι οι προτάσεις που συζητήθηκαν τότε, μεταξύ άλλων για τους δείκτες, είναι ωφέλιμες. Υπεβλήθη βέβαια μια πρόταση στο Δουβλίνο για ένα νέο κεφάλαιο για την απασχόληση, αλλά πιστεύω ότι αυτή η πρόταση που υπεβλήθη στο Δουβλίνο χρειάζεται περισσότερη ουσία. Απαιτείται να γίνει πιο συγκεκριμένη αναφορικά με το τι χρειάζεται να γίνει σε κοινοτικό επίπεδο όσον αφορά την πολιτική της απασχόλησης.
<P>
Είναι απολύτως σωστό αυτό που λέγεται ότι η πολιτική της απασχόλησης σε ευρωπαϊκό επίπεδο δεν είναι η μοναδική. Δεν καταργεί αυτό που πρέπει να γίνει σε τοπικό, περιφερειακό και εθνικό επίπεδο, αλλά είναι κάτι επιπλέον, π.χ. με την μορφή συντονισμένης μακροοικονομικής πολιτικής. Πως εκτιμά η Προεδρία τις δυνατότητες ενίσχυσης της πρότασης που υπεβλήθη στο Δουβλίνο; Αποκτά περισσότερη ουσία αν πάρει την μορφή διατύπωσης αιτήματος δεικτών και στην πρόταση που θα υποβληθεί κατά την Διακυβερνητική Διάσκεψη επίσης;

<SPEAKER ID=132 LANGUAGE="NL" NAME="Patijn">
Αν κατάλαβα καλά τη συμπληρωματική ερώτηση του κ. Andersson, μας ρωτά τι δυνατότητες προσαρμογής των προτάσεων της ιρλανδικής Προεδρίας εκτιμούμε ότι υπάρχουν στα πλαίσια της Διακυβερνητικής Διάσκεψης. Τη Διακυβερνητική Διάσκεψη δεν εννοούσατε; Ναι. Σ'αυτή την περίπτωση το πρόβλημα είναι θεσμικό, καθώς το Συμβούλιο δεν είναι υπεύθυνο για τη Διακυβερνητική Διάσκεψη, την ευθύνη της οποίας φέρουν τα κράτη μέλη. Ως εκ τούτου, δεν μπορώ να σας αναφέρω τίποτα εδώ εξ ονόματος του Συμβουλίου. Οι διαπραγματεύσεις τη στιγμή αυτή έχουν εισέλθει στην τελική φάση τους. Μπορώ κάλλιστα να σας διαβεβαιώσω ότι, όσον αφορά την πρόταση της ιρλανδικής Προεδρίας, οι διαπραγματεύσεις βρίσκονται στο αποκορύφωμά τους, ούτως ώστε δεν θεωρώ ότι είναι και πολύ σκόπιμο να κάνω τώρα, όντας απέξω, σχόλια για την κατάσταση των διαπραγματεύσεων η οποία μπορεί να μεταβληθεί κάθε εβδομάδα που περνάει. Αυτό βέβαια δεν σημαίνει ότι ακόμη και χωρίς τροποποιήσεις στη Συνθήκη (με κανένα τρόπο δεν θα ήθελα να υποτιμήσω τη σημασία των τροποποιήσεων της Συνθήκης, ούτε βέβαια και να την υπερεκτιμήσω) το Συμβούλιο, η Επιτροπή και το Ευρωπαϊκό Κοινοβούλιο δεν μπορούν να επιτύχουν πολλά, λ.χ. παίζοντας ένα συντονιστικό και προωθητικό ρόλο μεταξύ των οργάνων της Ένωσης με στόχο τη βελτίωση των βάσεων της οικονομικής ανάπτυξης και επομένως την αύξηση της απασχόλησης. Σ'αυτά τα πλαίσια κατέβαλε επίσης έντονες προσπάθειες και η ολλανδική Προεδρία. Η Επιτροπή για την Αγορά Εργασίας, της οποίας η σύσταση αποφασίστηκε στο Δουβλίνο, έχει εν τω μεταξύ συσταθεί και έχει ξεκινήσει τις εργασίες της. Επαναλαμβάνω ότι η άτυπη σύσκεψη των Υπουργών Κοινωνικών Υποθέσεων έδωσε σημαντική ώθηση στη συζήτηση αυτής της επιτροπής και γενικά στην όλη αντιμετώπιση του προβλήματος της μείωσης του μη μισθολογικού κόστους εργασίας σε ευρωπαϊκό επίπεδο μέσω λ.χ. καλού συντονισμού και συνεργασίας μεταξύ των κρατών μελών.

<SPEAKER ID=133 NAME="Πρόεδρος">
Ερώτηση Αριθ. 2 που υπέβαλε ο κ. Jφrn Svensson (H-0198/97):
<P>
Θέμα: Το κόστος της διεύρυνσης
<P>
Μπορεί το Συμβούλιο να επισημάνει το συνολικό κόστος της σχεδιαζόμενης διεύρυνσης της Ένωσης και τις συνέπειες που θα έχει η επακόλουθη μείωση των γεωργικών ενισχύσεων και των ενισχύσεων των διαρθρωτικών ταμείων για τα σημερινά κράτη μέλη;

<SPEAKER ID=134 NAME="Patijn">
Η ερώτηση του κ. Svensson προς το Συμβούλιο αφορά το κόστος της διεύρυνσης. Είναι αναμφισβήτητη η σημασία της ερώτησης που έθεσε ο αξιότιμος κύριος βουλευτής: το κόστος της διεύρυνσης θα πρέπει να εξεταστεί λεπτομερώς όταν έρθει η ώρα.
<P>
Θα ήθελα να σας υπενθυμίσω ότι από το Ευρωπαϊκό Συμβούλιο της Μαδρίτης το Δεκέμβριο του 1995 και μετά, υποβάλλονται εκθέσεις προς τους αρχηγούς κρατών και κυβερνήσεων σχετικά με εναλλακτικές στρατηγικές για τη γεωργία και για την ανάπτυξη της προενταξιακής στρατηγικής των συνδεδεμένων χωρών Κεντρικής και Ανατολικής Ευρώπης. Οι εκθέσεις αυτές που υποβάλλονται από τη Μαδρίτη και μετά αποτελούν ένα σημαντικό στοιχείο κατά την προετοιμασία των συζητήσεων σχετικά με αυτά τα προβλήματα. Στα πλαίσια αυτά, να σας θυμίσω επίσης ότι το Ευρωπαϊκό Συμβούλιο της Μαδρίτης κάλεσε την Επιτροπή να προβεί το συντομότερο δυνατό σε μία εις βάθος ανάλυση του συστήματος χρηματοδότησης της Ένωσης, ούτως ώστε, αμέσως μετά το πέρας της Διακυβερνητικής Διάσκεψης, δηλαδή φέτος τον Ιούνιο στο Αμστερνταμ ας ελπίσουμε, να κάνει μία δήλωση σε σχέση με τα μελλοντικά χρηματοπιστωτικά πλαίσια της Ευρωπαϊκής Ένωσης από 31ης Δεκεμβρίου 1999 λαμβάνοντας υπόψη τις προοπτικές της διεύρυνσης. Θα πρότεινα λοιπόν να μην συζητήσουμε το ζήτημα τώρα, αλλά ευθύς μόλις λάβουμε τη δήλωση στην οποία θα προβεί η Επιτροπή το συντομότερο δυνατόν μετά το πέρας της Διακυβερνητικής Διάσκεψης. Θα ήθελα πάντως να υπογραμμίσω ξανά τη σημασία που δίνω στην ερώτηση του κ. Svensson, καθώς αφορά ένα από τα σημαντικότερα ζητήματα που θα πρέπει να συζητηθούν κατά τη λήψη των πολιτικών αποφάσεων σχετικά με τη διεύρυνση.

<SPEAKER ID=135 NAME="Svensson">
(SV ) Ευχαριστώ το Συμβούλιο για την απάντηση. Δυστυχώς δημιουργείται ο συλλογισμός ότι η ΕΕ κάνει άνετα πολύ μεγάλα και μεγαλεπήβολα σχέδια χωρίς να της είναι σαφές πόσο πράγματι κοστίζουν αυτά. Οι αριθμοί, δηλ. οι κατά προσέγγιση αριθμοί, που έχω μέχρι στιγμής κυμαίνονται μεταξύ 15 δισ. ecu και 64 δισ. ecu. Προφανώς κανείς δεν μπορεί να πεί τι είναι πιο πιθανό.
<P>
Επιτρέπω όμως στον εαυτόν μου να θέσει την συνακόλουθη ερώτηση. Όλοι γνωρίζουν βέβαια ότι έιναι πολιτικά αδύνατον να απαιτηθούν από τα κράτη μέλη αυξήσεις της συνδρομής τους ως κράτους μέλους. Αυτό σημαίνει επομένως ότι πρέπει να τεθεί η ερώτηση: Πόσο θα μειωθούν τότε, κατά προσέγγιση, οι αγροτικές και περιφερειακές ενισχύσεις στα υπάρχοντα κράτη μέλη για να είναι δυνατή η χρηματοδότηση της επερχόμενης διεύρυνσης; Είναι μια πολύ ενδιαφέρουσα ερώτηση σ&#x02BC;αυτά τα κράτη μέλη.

<SPEAKER ID=136 LANGUAGE="NL" NAME="Patijn">
Κατά τα προηγούμενα χρόνια άκουσα κι εγώ από έγκυρες και όχι τόσο έγκυρες πηγές να γίνεται λόγος για κολοσσιαία ποσά. Έχω διαβάσει πάρα πολλές εκθέσεις σχετικά, πιστεύω ωστόσο ότι καλό είναι να μη λησμονούμε πως προβλέψεις σαν κι αυτές βασίζονται πάντοτε στην υφιστάμενη πολιτική. Για παράδειγμα: τι θα κόστιζε εάν εφαρμόζαμε για τα τέσσερα κράτη του Visigrad το σημερινό σύστημα ευρωπαϊκής γεωργικής πολιτικής; Ένα τέτοιο ερώτημα στερείται νοήματος, διότι, όπως όλοι γνωρίζουμε, λόγω εσωτερικών αποφάσεων για μεταρρυθμίσεις και λόγω των εξωτερικών δεσμεύσεων στα πλαίσια του ΠΟΕ, η γεωργική πολιτική της Ένωσης μεταβάλλεται διαρκώς και ιδιαίτερα οι δαπάνες για τη γεωργική πολιτική είναι τελικά πολύ χαμηλότερες από ό, τι είχε παλαιότερα υπολογισθεί στο Εδιμβούργο, όσον αφορά την εξέλιξη των λεγομένων κατευθυντηρίων γραμμών για τη γεωργία. Συγχρόνως δε, είχαν γίνει κάθε λογής υπολογισμοί κατά το παρελθόν, όπως λ.χ. ότι οι πολιτικές γεωργίας και διαρθρωτικών ταμείων θα ανερχόντουσαν συνολικά στο 80 % του προϋπολογισμού των Ευρωπαϊκών Κοινοτήτων - βάσει τέτοιων ξεπερασμένων υπολογισμών έγιναν και αυτές οι προβλέψεις για τη διαρθρωτική πολιτική. Μία τέτοια στατιστική βάση υπολογισμού δε μου φαίνεται ρεαλιστική ως αφετηρία πρόβλεψης του πώς θα εξελιχθεί η πολιτική που θα χαράξουμε για την πρώτη δεκαετία του επόμενου αιώνα. Θα ήθελα να σας παρακαλέσω να μη συμμετάσχετε κι εσείς σ'αυτό το χορό εικοτολογιών. Ας βασιστούν καλύτερα οι συζητήσεις μας σε μία ψύχραιμη και εμπεριστατωμένη ανάλυση της κατάστασης, κάτι για το οποίο, από ό, τι γνωρίζω, καταβάλλει έντονες προσπάθειες η Ευρωπαϊκή Επιτροπή αυτή τη στιγμή.

<SPEAKER ID=137 LANGUAGE="DE" NAME="Posselt">
Kύριε Πρόεδρε του Συμβουλίου, θα ήθελα να σας ρωτήσω αν γνωρίζετε εσείς, ή το Συμβούλιο, τη θαυμάσια μελέτη του Προέδρου του Eλεγκτικού Συνεδρίου κ. Friedmann, σύμφωνα με την οποία η προς ανατολάς διεύρυνση είναι δυνατή χωρίς σημαντικό πρόσθετο κόστος. Δεύτερον, θα ήθελα να σας ρωτήσω, όσον αφορά τα κράτη του Visegrad, αν ουσιαστικά ξεκινάτε από έναν αριθμό κρατών ή μόνο από τα κράτη του Visegrad, ή αν λ.χ. βλέπετε και τη Σλοβενία ή τα κράτη της Bαλτικής, ως πιθανούς υποψήφιους για ένταξη στην EE.

<SPEAKER ID=138 LANGUAGE="NL" NAME="Patijn">
Προσωπικά δεν γνωρίζω αυτή την έκθεση στην οποία αναφέρθηκε ο αξιότιμος βουλευτής. Υπάρχουν, από ό, τι γνωρίζω, απόψεις και μελέτες που ισχυρίζονται ότι το κόστος διεύρυνσης θα κυμανθεί σε λογικά όρια, αλλά στηρίζονται όλες τους σε συγκεκριμένες υποθέσεις εργασίας και συγκεκριμένες προβλέψεις επί των οποίων δεν μπορώ τη στιγμή αυτή να πάρω θέση. Πρόκειται αποκλειστικά για υποθέσεις και εικασίες, γι'αυτό θα πρότεινα να αρχίσουμε αυτή τη συζήτηση μόνον εφόσον διαθέτουμε μία πλήρη ανάλυση όλων των σχετικών συνισταμένων εκ μέρους της Ευρωπαϊκής Επιτροπής, δηλαδή τις αναμενόμενες εξελίξεις στα διαρθρωτικά ταμεία, τις αναμενόμενες εξελίξεις στις υπόλοιπες κατηγορίες δαπανών της Ευρωπαϊκής Κοινότητας, τις αναμενόμενες εξελίξεις όσον αφορά τις δημοσιονομικές προοπτικές, καθώς και την πραγματική εξέλιξη των δαπανών όπως διαμορφώθηκε κατά τα τελευταία χρόνια.
<P>
Αναφέρθηκα στον όρο «χώρες Visigrad» απλώς και μόνο διότι μία από τις πιο πολυσυζητημένες εκθέσεις που έκανε λόγο για δισεκατομμύρια Ecu αφορούσε ακριβώς τη διεύρυνση με τις χώρες Visigrad, αλλά, πιστέψτε με, η αναφορά μου αυτή δεν θα πρέπει με κανένα τρόπο να ερμηνευθεί ως κρίση του Συμβουλίου σχετικά με το «πώς» και με «ποιες» χώρες θα πρέπει να πραγματοποιηθεί η μελλοντική διαδικασία της διεύρυνσης.

<SPEAKER ID=139 NAME="Πρόεδρος">
Ερώτηση Αριθ. 3 που υπέβαλε ο κ. Γιάννης Ρουμπάτης (H-0200/97):
<P>
Θέμα: H συμμετοχή της τουρκοκυπριακής πλευράς στις διαπραγματεύσεις ένταξης της Κύπρου
<P>
Κατά τη διάρκεια του τελευταίου Συμβουλίου Υπουργών Εξωτερικών στις Βρυξέλλες οι Υπουργοί Εξωτερικών της Βρετανίας, της Γερμανίας και της Γαλλίας ζήτησαν να συμπεριληφθεί στο κείμενο της κοινής θέσης πρόταση για συμμετοχή και της τουρκοκυπριακής πλευράς στις διαπραγματεύσεις ένταξης της Κύπρου. Ως γνωστόν η Ευρωπαϊκή Ένωση αναγνωρίζει αποκλειστικό δικαίωμα διαπραγματεύσεων για την ένταξη της Κύπρου, μόνο στη νόμιμη Κυπριακή κυβέρνηση.
<P>
Προτίθεται το Συμβούλιο να νομιμοποιήσει ως συνομιλητή την παράνομη και μη αναγνωρισμένη από τη διεθνή αυτοαποκαλούμενη «τουρκοκυπριακή κυβέρνηση» θέτοντας σε αμφισβήτηση το αποκλειστικό δικαίωμα της κυβέρνησης της Κυπριακής Δημοκρατίας να διεξάγει τις διαπραγματεύσεις για την ένταξη της Κύπρου;
<P>
Θεωρεί ότι η συμμετοχή των Τουρκοκυπρίων στις διαπραγματεύσεις θέτει υπό ομηρία της Τουρκίας την ενταξιακή διαδικασία σε μια περίοδο μάλιστα κρίσης τόσο στην Κύπρο όσο και στις ελληνοτουρκικές σχέσεις;
<P>
Θεωρεί ότι οι αλλαγές στα συμπεφωνημένα για την ενταξιακή πορεία της Κύπρου θέτουν επίσης σε κίνδυνο και τη διαδικασία διεύρυνσης προς τις χώρες της Κεντρικής και Ανατολικής Ευρώπης;

<SPEAKER ID=140 NAME="Patijn">
Το Μάρτιο, κατά την ώρα των ερωτήσεων, το Συμβούλιο παρουσίασε τη θέση του σε σχέση με την Κύπρο και την Τουρκοκυπριακή κοινότητα απαντώντας σε δύο προφορικές ερωτήσεις (H-0150/97 και H-0173/97) του κ. Παπαγιαννάκη και της κ. Δασκαλάκη αντιστοίχως.
<P>
Σύμφωνα με τα συμπεράσματα του Ευρωπαϊκού Συμβουλίου των Καννών του Ιουνίου 1995, οι ενταξιακές διαπραγματεύσεις με την Κύπρο θα αρχίσουν βάσει προτάσεων της Ευρωπαϊκής Επιτροπής έξι μήνες μετά το πέρας της Διακυβερνητικής Διάσκεψης, λαμβανομένων υπόψη των αποτελεσμάτων αυτής. Αυτή ήταν και παραμένει η θέση της Ένωσης, όπως επιβεβαιώθηκε ξανά προς την κυπριακή πλευρά κατά τη σύνοδο του Συμβουλίου Σύνδεσης στις 25 Φεβρουαρίου 1997. Συγχρόνως, η προοπτική της ένταξης της Κύπρου στην Ευρωπαϊκή Ένωση αποτελεί μία ευκαιρία που θα μπορούσε να συνεισφέρει φέτος στην επίτευξη συνολικής λύσης του Κυπριακού, λύσης σύμφωνης με τα ψηφίσματα του Συμβουλίου Ασφαλείας του ΟΗΕ που θα κατέληγε σε μία δικοινοτική και διζωνική ομοσπονδία. Είναι σημαντικό να αξιοποιηθεί στο μέγιστο βαθμό η ευκαιρία αυτή.
<P>
Σύμφωνα με τα συμπεράσματα του Συμβουλίου της 6ης Μαρτίου 1995, η προσχώρηση της Κύπρου στην Ευρωπαϊκή Ένωση θα πρέπει να έχει ως αποτέλεσμα περισσότερη ασφάλεια και ευημερία για καθεμία από τις δύο κοινότητες της νήσου. Με τον τρόπο αυτό το βόρειο τμήμα της θα μπορούσε ευκολότερα να ξεπεράσει την οικονομική του καθυστέρηση και θα βελτιώνονταν οι προοπτικές ανάπτυξης και απασχόλησης και για την τουρκοκυπριακή κοινότητα. Το Συμβούλιο θεώρησε επίσης ότι η τουρκοκυπριακή κοινότητα θα έπρεπε να συνειδητοποιήσει καλύτερα τα πλεονεκτήματα της προσχώρησης της Κύπρου στην Ευρωπαϊκή Ένωση και να άρει τις επιφυλάξεις της σχετικά. Το Συμβούλιο κάλεσε την Επιτροπή να κάνει τις αναγκαίες επαφές με την τουρκοκυπριακή κοινότητα προς το σκοπό αυτό σε συνεργασία με την κυβέρνηση της Κύπρου.
<P>
Το Συμβούλιο τονίζει ότι, ναι μεν δεν κατέληξε σε ομόφωνη θέση της Ένωσης κατά τη συνάντηση που προγραμματίστηκε με την Κύπρο επίσης στις 25 Φεβρουαρίου στα πλαίσια του λεγόμενου «διαρθρωμένου διαλόγου», παραμένει ωστόσο αμετακίνητο στη θέση που καθόρισε το Μάρτιο του 1995, ότι δηλαδή δεν πρόκειται να αναγνωρισθούν οι αρχές της Βόρειας Κύπρου. Το Συμβούλιο δεν μπορεί να εκφρασθεί σχετικά με τις θέσεις των επιμέρους κρατών μελών, στις οποίες αναφέρθηκε ο αξιότιμος βουλευτής.
<P>
Καταλήγοντας θα ήθελα να παρατηρήσω ότι το Χρηματοδοτικό Πρωτόκολλο που υπογράφηκε τον Ιούνιο του 1995 αποσκοπεί στην υποστήριξη των προσπαθειών προώθησης μίας συνολικής ρύθμισης του Κυπριακού. Σ'αυτό έχει διατεθεί ποσό 12 εκατ. Ecu για πιθανές πρωτοβουλίες, από κοινού με την κυπριακή κυβέρνηση, σχετικά με προγράμματα προώθησης μέτρων οικοδόμησης εμπιστοσύνης. Υπάρχει η δυνατότητα να διατεθούν επιπλέον πόροι για τη χρηματοδότηση προγραμμάτων και σχεδίων με στόχο την προώθηση της ανάπτυξης του συνόλου της νήσου.

<SPEAKER ID=141 NAME="Ρουμπάτης">
Κύριε Πρόεδρε, είναι νομίζω θετικό ότι ο Προεδρεύων του Συμβουλίου επανέλαβε κατά κατηγορηματικό τρόπο την δέσμευση της 'Ενωσης ότι θα αρχίσουν διαπραγματεύσεις με την Κυπριακή Δημοκρατία έξι μήνες μετά το τέλος της Διακυβερνητικής. Και είναι φυσικό ότι στην αντιπροσωπεία της νόμιμης και διεθνώς αναγνωρισμένης κυβέρνησης της Κυπριακής Δημοκρατίας θα μπορούν να συμμετάσχουν και Τουρκοκύπριοι. 'Αλλωστε υπάρχει σχετική πρόσκληση από τον Πρόεδρο της Κυπριακής Δημοκρατίας προς τους Τουρκοκυπρίους να συμμετάσχουν.
<P>
Θα ήθελα να σας ρωτήσω σε ποιές ενέργειες έχετε προβεί ή πρόκειται να προβείτε ώστε να πείσετε τον κ. Ντεκτάς να επιτρέψει σε Τουρκοκυπρίους να συμμετάσχουν σε εκείνες τις επιτροπές οι οποίες θα δημιουργηθούν, ώστε να αρχίσουν την εργασία που χρειάζεται και να κάνουν αργότερα τις διαπραγματεύσεις με την Ευρωπαϊκή 'Ενωση;

<SPEAKER ID=142 LANGUAGE="NL" NAME="Patijn">
Ο κ. Ρουμπάτης θέτει ένα ερώτημα στο οποίο για να πω την αλήθεια δεν έχω να δώσω σαφή απάντηση. Το ερώτημα που θέτει είναι το εξής: πώς σκοπεύει το Συμβούλιο να πείσει τον κ. Denktash να προβεί σε κάποιες συμφωνίες με την ελληνοκυπριακή κυβέρνηση; Μπορώ να δώσω μόνο μία πολύ γενική απάντηση. Γενικά, λοιπόν, θεωρώ εξαιρετικά σημαντικό για την καλή έναρξη και καλή διεξαγωγή των ενταξιακών διαπραγματεύσεων με την Κύπρο το να υπάρξει μία σαφής πολιτική συνεννόηση, understanding , μεταξύ των δύο κυπριακών κοινοτήτων σχετικά με τους κοινούς στόχους όσον αφορά τη μελλοντική ένταξη στην Ευρωπαϊκή Ένωση. Πιστεύω ότι μία τέτοια συνεννόηση θα συνεισέφερε τα μάλα στην καλή διεξαγωγή των διαπραγματεύσεων.

<SPEAKER ID=143 LANGUAGE="EN" NAME="Lomas">
Όπως και ο κ. Ρουμπάτης, είμαι ευτυχής με την κατηγορηματική απάντηση ότι οι διαπραγματεύσεις θα ξεκινήσουν έξι μήνες μετά την κατάληξη της Διακυβερνητικής Διάσκεψης. Ωστόσο, το Συμβούλιο θα γνωρίζει ότι η Τουρκία προβάλλει διαρκώς εμπόδια και έχει φέρει αυτή τη συμπεριφορά και στο ΝΑΤΟ όπου απειλεί να παρεμποδίσει ορισμένες κινήσεις εάν οι διαπραγματέυσεις προχωρήσουν χωρίς τη συμμετοχή του Βορρά.
<P>
Μπορεί να επιβεβαιώσει το Συμβούλιο, θετικά και οριστικά, ότι δεν θα επιτρέψει στην Τουρκία να εκβιάσει με τον τρόπο αυτόν την Ευρωπαϊκή Ένωση; Εάν η Δημοκρατία της Κύπρου μπορεί με κάποιο τρόπο να βολέψει τον Βορρά και να τον συμπεριλάβει στις διαπραγματεύσεις, ωραία και καλά - αυτό είναι ένα αποκλειστικά κυπριακό θέμα - μπορεί όμως το Συμβούλιο να επιβεβαιώσει ότι η ΕΕ η ίδια δεν πρόκειται να υπαναχωρήσει από τις υποσχέσεις που έδωσε;

<SPEAKER ID=144 LANGUAGE="NL" NAME="Patijn">
Το Συμβούλιο θεωρεί ότι η κυβέρνηση της Αγκυρας έχει δικαίωμα άσκησης βέτο στην έναρξη των ενταξιακών διαπραγματεύσεων. Δεν θα ήθελα να κάνω περαιτέρω σχόλια σχετικά με το θέμα.

<SPEAKER ID=145 NAME="Lindqvist">
(SV ) Είχα την ευκαιρία να βρεθώ στην Κύπρο την προηγούμενη εβδομάδα. Συζήτησα τότε, ως ένας από πολλούς βουλευτές της Ομάδας των Φιλελευθέρων, με εκπροσώπους και της Ελληνοκυπριακής και της Τουρκοκυπριακής πλευράς. Θεωρώ ότι θα ήταν μια απόλυτη απόρριψη του αιτήματος για δημοκρατία ολόκληρης της ΕΕ, αν αποδεχθούμε να επιτρέπεται σε μια χώρα όπως η Τουρκία να μας λέει υπό ποίους όρους θα πρέπει να κάνουμε δεκτά νέα μέλη στην Ένωση - και σκεφτόμαι τότε την Κύπρο. Η Τουρκία έθεσε υπό κατοχή το βόρειο τμήμα της Κύπρου το 1974 και εξακολουθεί να έχει υπό κατοχή το βόρειο τμήμα της Κύπρου.
<P>
Δεν θα δεχθώ να γίνει μέλος της ΕΕ η Κύπρος όσο η Τουρκία έχει υπό κατοχή το βόρειο τμήμα, και ελπίζω ότι ούτε το Συμβούλιο θα το κάνει. Πρέπει επομένως η Τουρκία να αρχίσει να αποσύρει τα στρατεύματά της για να ξεκινήσουν οι διαπραγματεύσεις. Θα ήθελα ευχαρίστως να ακούσω την άποψη του Συμβουλίου επ&#x02BC;αυτού.

<SPEAKER ID=146 LANGUAGE="NL" NAME="Patijn">
Δεν θα ήθελα να προκαταλάβω μία απόφαση την οποία θα πρέπει να λάβει το Συμβούλιο, εννοώ το Ευρωπαϊκό Συμβούλιο, αργότερα φέτος ή του χρόνου σχετικά με τον τρόπο έναρξης των ενταξιακών διαπραγματεύσεων με την Κύπρο. Θα πρέπει ωστόσο να σας πω ότι το Συμβούλιο - και δεν κάνω δήλωση εξ ονόματός του τη στιγμή αυτή - τρέφει σοβαρές αμφιβολίες για το εάν η Κύπρος μπορεί να καταστεί μέλος της Ευρωπαϊκής Ένωσης εφόσον διαρκούν τα πολιτικά προβλήματα με την τωρινή τους μορφή στη νήσο. Το Συμβούλιο για το λόγο αυτό επιθυμεί ιδιαίτερα να πείσει τόσο την κυπριακή κυβέρνηση και τις τουρκοκυπριακές αρχές όσο και την Αγκυρα και την Αθήνα να καταβάλουν κάθε δυνατή προσπάθεια για τη δημιουργία του κατάλληλου κλίματος που θα επιτρέψει την άμεση συμμετοχή των ενδιαφερομένων μερών σε διαπραγματεύσεις. Αυτό αφορά βεβαίως κατ'αρχήν τις δύο κυπριακές κοινότητες. Και κατά δεύτερο λόγο την ίδια την Τουρκία και την Ελλάδα. Θα πρέπει να καταβάλουν κάθε προσπάθεια, ούτως ώστε στο μέλλον να μην υπάρξουν διαφωνίες εντός της Ευρωπαϊκής Ένωσης σχετικά με την ένταξη της Κύπρου ως αποτέλεσμα ενός ανεπίλυτου προβλήματος που μας κατατρύχει εδώ και 25 χρόνια.

<SPEAKER ID=147 NAME="Ρουμπάτης">
Κύριε Πρόεδρε, σύμφωνα με τον Κανονισμό μας, ο κύριος Υπουργός βρίσκεται εδώ διότι είναι Προεδρεύων του Συμβουλίου. Θα παρακαλούσα πολύ αυτά τα οποία είπε -αφού δήλωσε ότι δεν μιλάει ως Προεδρεύων του Συμβουλίου- να διαγραφούν από τα πρακτικά.

<SPEAKER ID=148 NAME="Πρόεδρος">
Κύριε Ρουμπάτη, ο Προεδρεύων του Συμβουλίου μπορεί να εκφράζεται ελεύθερα όπως επιθυμεί σε αυτό το ημικύκλιο και αυτό πρέπει να καταγραφεί στα πρακτικά. Η αξιολόγησή σας επ' αυτού είναι ελεύθερη, σε καμιά περίπτωση όμως δεν μπορούν να περιοριστούν οι παρεμβάσεις του Προεδρεύοντος του Συμβουλίου, ούτε να αγνοηθούν τα όσα έχουν λεχθεί. Συνεπώς, κύριε Ρουμπάτη, θα καταγραφεί επίσης στα πρακτικά η σύσταση που κάνατε μόλις προηγουμένως.
<P>
Ερώτηση Αριθ. 4 που υπέβαλε ο κ. Arthur Newens (H-0210/97):
<P>
Θέμα: Η συνεργασία μεταξύ των διεθνών αστυνομικών δυνάμεων
<P>
Θα μπορούσε το Συμβούλιο να προβεί σε δήλωση σχετικά με τις ταυτόχρονες επιδρομές της αστυνομίας στα γραφεία του MED TV, το ιδιωτικό δορυφορικό τηλεοπτικό κανάλι, στόχος του οποίου είναι η προβολή της κουρδικής κουλτούρας, στο Λονδίνο και τις Βρυξέλλες στις 18 Σεπτεμβρίου 1996, και σχετικά με τη διατήρηση των σημερινών προτύπων στο θέμα των πολιτικών ελευθεριών και των ανθρωπίνων δικαιωμάτων εντός της ΕΕ και, ειδικότερα, με τη συμφωνία που, όπως ακούγεται, συνήφθη μεταξύ του αρχηγού της βελγικής αστυνομίας, κ. De Ridder, και του τούρκου επικεφαλής της υπηρεσίας εσωτερικής ασφάλειας, κ. Alaadin Yuksel, τον Ιούλιο του 1996;

<SPEAKER ID=149 NAME="Patijn">
Προς απάντηση της ερώτησης που έθεσε ο κ. Newens θα ήθελα να πω κατ'αρχήν ότι οι αστυνομικές ενέργειες στις οποίες αναφέρθηκε ανήκουν στην αρμοδιότητα των υπευθύνων αρχών των κρατών μελών και όχι, το τονίζω, όχι στην αρμοδιότητα της Ευρωπαϊκής Ένωσης. Όσον αφορά τη συγκεκριμένη αυτή περίπτωση, και πάλι δεν μπορεί το Συμβούλιο να πάρει θέση σχετικά. Γενικότερα, το Συμβούλιο τονίζει ότι όσον αφορά το σεβασμό των πολιτικών ελευθεριών και των ανθρωπίνων δικαιωμάτων στην Ευρωπαϊκή Ένωση όλα τα κράτη μέλη αποτελούν συμβαλλόμενα μέρη στην Ευρωπαϊκή Σύμβαση περί προστασίας των ανθρωπίνων δικαιωμάτων και των θεμελιωδών ελευθεριών που υπογράφηκε στη Ρώμη στις 4 Νοεμβρίου 1950. Σύμφωνα με το άρθρο Κ2 της Συνθήκης της Ευρωπαϊκής Ένωσης, τα θέματα που κατονομάζονται στο άρθρο Κ1, μεταξύ των οποίων η δικαστική και αστυνομική συνεργασία για ποινικά αδικήματα, αντιμετωπίζονται όπως ορίζει η Ευρωπαϊκή Σύμβαση για τα ανθρώπινα δικαιώματα.

<SPEAKER ID=150 LANGUAGE="EN" NAME="Newens">
Ευχαριστώ τον προεδρεύοντα για την απάντησή του. Μου φαίνεται όμως ότι αποτελεί εκπληκτική σύμπτωση το γεγονός πως οι επιδρομές της αστυνομίας κατά του τηλεοπτικού σταθμού MED TV έγιναν ταυτόχρονα στο Λονδίνο, τις Βρυξέλλες, τη Σουηδία και τη Μόσχα στις 18 Σεπτεμβρίου εάν δεν υπήρχε κοινή προέλευση της δράσεως και εάν δεν την είχαν προκαλέσει οι τουρκικές αρχές.
<P>
Δεν πιστεύει άραγε ο προεδρεύων ότι όλες οι προσπάθειές μας να επιτύχουμε υψηλά επίπεδα πολιτικών ελευθεριών και ελευθερίας της έκφρασης στην Ευρωπαϊκή Ένωση θα υπονομευθούν εάν οι ευρωπαϊκές αστυνομικές δυνάμεις αναλαμβάνουν δράση επί τη βάσει πρακτικών και νόμων που ισχύουν στην Τουρκία ή, ακόμη, και σε οποιαδήποτε άλλη χώρα που έχει χαμηλότερα πρότυπα και ότι θα πρέπει να καταβληθεί κάποια προσπάθεια εντός της Ένωσης για να προληφθεί η εμφάνιση παρόμοιων φαινομένων; Αλλιώς όλα εκείνα που έχουμε προσπαθήσει να επιτύχουμε στον τομέα των ανθρωπίνων δικαιωμάτων και της ελευθερία της έκφρασης θα υπονομευθούν σοβαρά.

<SPEAKER ID=151 LANGUAGE="NL" NAME="Patijn">
Μπορώ να επαναλάβω απλώς ότι ο ενέργειες των δικαστικών και αστυνομικών αρχών στην επικράτεια κάθε κράτους μέλους ανήκουν στην αποκλειστική αρμοδιότητα του αντίστοιχου κράτους. Μου φαίνεται απόλυτα λογική και συνήθης ενέργεια ο αμοιβαίος συντονισμός των κρατών μελών σε ορισμένες περιπτώσεις. Το εάν υπάρχει παραβίαση του διεθνούς και εθνικού δικαίου, ούτως ώστε να δικαιολογείται ο διεθνής αυτός συντονισμός, θα πρέπει κατ'αρχήν να εξετασθεί βάσει του ισχύοντος δικαίου στις αντίστοιχες χώρες. Όπως και να έχει, οι πολίτες μπορούν ανά πάσα στιγμή να προσβάλουν ενέργειες των αρχών των κρατών μελών μέσω της Ευρωπαϊκής Επιτροπής και του Ευρωπαϊκού Δικαστηρίου Ανθρωπίνων Δικαιωμάτων.

<SPEAKER ID=152 NAME="Πρόεδρος">
Ερώτηση Αριθ. 5 που υπέβαλε ο κ. Felipe Camisσn Asensio (H-0213/97):
<P>
Θέμα: Οικονομική και κοινωνική συνοχή και ανεργία
<P>
Θα μπορούσε το Συμβούλιο να επιβεβαιώσει ότι, σε σχέση με την οικονομική και κοινωνική συνοχή η οποία μπορεί να προέλθει από την κατανομή των κεφαλαίων των Διαρθρωτικών Ταμείων, θα εξακολουθήσει να δίδεται η προτεραιότητα στην καταπολέμηση της ανεργίας ανάμεσα από τους κύριους στόχους που διέπουν τη λειτουργία των Ταμείων αυτών, κατά την ολλανδική προεδρία;

<SPEAKER ID=153 NAME="Patijn">
Κατά την υιοθέτηση των κανονισμών για τα διαρθρωτικά ταμεία η καταπολέμηση της ανεργίας υπήρξε ένας από τους άμεσους στόχους του Συμβουλίου. Και επιμένουμε στο στόχο αυτό. Έτσι, για παράδειγμα το κοινωνικό ταμείο κατά την περίοδο 1994 μέχρι και 1999 συνεισφέρει στην καταπολέμηση της ανεργίας μέσω προγραμμάτων για τη διευκόλυνση της πρόσβασης στην αγορά εργασίας, την προώθηση ίσων ευκαιριών στην αγορά εργασίας, την ανάπτυξη της κατάρτισης και απόκτησης πείρας, επιδεξιοτήτων και λοιπών επαγγελματικών προσόντων ως μέσα για να ενισχυθεί η δημιουργία θέσεων απασχόλησης. Αυτή η παροχή αρωγής αποτελεί τον κοινό παρονομαστή των διαφόρων στόχων της διαρθρωτικής πολιτικής της Ευρωπαϊκής Κοινότητας και συνεχίζεται αμείωτη και υπό ολλανδικής προεδρίας.
<P>
Η Επιτροπή ανέλαβε την εκτέλεση των καθηκόντων που απορρέουν από την πολιτική αυτή επιβαρυνόμενη με την εφαρμογή των σχετικών κανονισμών και τη διαχείριση των διαρθρωτικών ταμείων σε στενή συνεργασία με τα κράτη μέλη. Σ'αυτά τα πλαίσια θα ήθελα να υπογραμμίσω ότι στην ανακοίνωσή της της 24ης Μαρτίου 1996 για τα διαρθρωτικά ταμεία και την πολιτική απασχόλησης η Επιτροπή δήλωσε ότι σκοπεύει να επικεντρώσει τα διαρθρωτικά μέτρα ακόμα περισσότερο στη δημιουργία θέσεων απασχόλησης μέσω της προσαρμογής σε ορισμένα σημεία του υφιστάμενου προγραμματισμού λαμβάνοντας υπόψη τους κανονισμούς ούτως ώστε να τονίσει περισσότερο το ζήτημα της απασχόλησης. Επαναλαμβάνω λοιπόν ότι η καταπολέμηση της ανεργίας είναι και παραμένει ένας από τους βασικούς στόχους της διαρθρωτικής πολιτικής της Ευρωπαϊκής Κοινότητας. Δεν χρειάζεται να τονίσω πως είναι αποφασιστικής σημασίας το να μη φεισθούμε κόπων στην αντιμετώπιση του προβλήματος.

<SPEAKER ID=154 LANGUAGE="ES" NAME="Camisσn Asensio">
Διαπιστώνουμε με ικανοποίηση ότι η ανησυχία του Συμβουλίου επί ολλανδικής Προεδρίας για την κατάσταση της ανεργίας εξακολουθεί να είναι ζωηρή, όπως συνέβαινε και επί ιρλανδικής Προεδρίας.
<P>
Είναι γνωστό ότι η ανεργία αποτελεί μια από τις μεγαλύτερες ανησυχίες των Ευρωπαίων πολιτών, και ιδίως σε ορισμένες χώρες όπως η Ισπανία, για παράδειγμα. Για όλους αυτούς τους λόγους, θα πρέπει να ευχηθούμε να γίνει το συντομότερο πραγματικότητα η διάδοση περιφερειακών συμφώνων για την απασχόληση στα πλαίσια των προγραμμάτων των διαρθρωτικών Ταμείων, και μάλιστα με τη δυνατότητα συμμετοχής της ίδιας της Ευρωπαϊκής Τράπεζας Επενδύσεων. Όλα αυτά θα οδηγήσουν προς τον απαρέγκλιτο στόχο μιας μεγαλύτερης συνοχής ώστε να μειωθούν οι ανισότητες, παρά τις αναντίρρητες προόδους στην κοινωνικοοικονομική ανάπτυξη των περιφερειών. Εν πάση περιπτώσει, θα πρέπει επίσης να υπενθυμίσουμε ότι ενδείκνυται να βελτιωθεί η διαδικασία με τη συγκέντρωση πόρων στις πλέον ενδεείς περιφέρειες, απλουστεύοντας τις διαδικασίες και τηρώντας την αρχή της προσθετικότητας.

<SPEAKER ID=155 LANGUAGE="NL" NAME="Patijn">
Ο κ. Camisσn θίγει το ζήτημα των τοπικών συμφώνων για την απασχόληση. Η ιδέα αυτή ξεκίνησε με τη δήλωση του Προέδρου της Ευρωπαϊκής Επιτροπής, του κ. Santer, και έγινε γνωστή ως το λεγόμενο σύμφωνο εμπιστοσύνης για την απασχόληση. Τα τοπικά σύμφωνα αποτελούσαν μία από τις πτυχές του συμφώνου εμπιστοσύνης. Γνωρίζω δε ότι εκτελούνται τη στιγμή αυτή, την ευθύνη ωστόσο για την πραγματοποίησή τους φέρει η Επιτροπή. Για τις λεπτομέρειες σχετικά, θα πρέπει επομένως να σας παραπέμψω σ'αυτή.

<SPEAKER ID=156 NAME="Πρόεδρος">
Ερώτηση Αριθ. 6 που υπέβαλε ο κ. Hubert Pirker (H-0218/97):
<P>
Θέμα: Europol
<P>
Η Europol θα πρέπει να υλοποιηθεί το συντομότερο δυνατό ως αποτελεσματικό μέσο για την καταπολέμηση του οργανωμένου εγκλήματος. Προϋπόθεση όμως για τον στόχο αυτόν είναι η επικύρωση της από τα εθνικά κοινοβούλια.
<P>
Ποιά μέτρα σκοπεύει να λάβει το Συμβούλιο για να προωθήσει την εν λόγω επικύρωση;
<P>
Υπάρχουν υπουργοί οι οποίοι έχουν εκφράσει αμφιβολίες για την υλοποίηση της Europol; Εάν ναι, ποιοι; Ποιά είναι τα επιχειρήματά τους;

<SPEAKER ID=157 NAME="Patijn">
Θα ήθελα απαντώντας στην ερώτηση του κ. Pirker να υπενθυμίσω ότι τα κράτη μέλη δεσμεύτηκαν επανειλημμένα, ιδιαίτερα κατά το Ευρωπαϊκό Συμβούλιο του Δουβλίνου το Δεκέμβριο του 1996 να καταβάλουν κάθε δυνατή προσπάθεια για να ολοκληρώσουν την επικύρωση της Σύμβασης Europol και του πρωτοκόλλου σε σχέση με το ΔΕΚ πριν το τέλος του 1997. Μέχρι στιγμής το Ηνωμένο Βασίλειο είναι το μόνο κράτος μέλος που επικύρωσε (το Δεκέμβριο του 1996) τα κείμενα αυτά. Σε όλα τα άλλα κράτη μέλη έχουν ξεκινήσει οι διοικητικές και/ή κοινοβουλευτικές διαδικασίες για την επικύρωση. Φυσικά κάθε κοινοβούλιο ακολουθεί τις δικές του διαδικασίες και πρακτικές, ούτως ώστε το χρονικό διάστημα που θα χρειαστεί, να είναι διαφορετικό από χώρα σε χώρα. Παρ'όλα αυτά, όλα τα κράτη μέλη μας επιβεβαίωσαν ότι είναι εφικτή η εμπρόθεσμη επικύρωση των δύο κειμένων. Δεν μας ανέφεραν σημαντικά προσκόμματα μέχρι τώρα, ωστόσο αυτό δεν σημαίνει ότι η Προεδρία μας, και κυρίως η επόμενη του Λουξεμβούργου, δεν θα καταβάλει κάθε προσπάθεια χρησιμοποιώντας κάθε ευκαιρία για να υπενθυμίσει στα κράτη μέλη που ακόμη δεν επικύρωσαν τη σύμβαση τις δεσμεύσεις που ανέλαβαν στο Δουβλίνο, ούτως ώστε να μπορέσει αυτή τελικά να τεθεί σε ισχύ πριν από το τέλος του 1997.

<SPEAKER ID=158 LANGUAGE="DE" NAME="Pirker">
Eυχαριστώ, κύριε Πρόεδρε, για την απάντηση. Για μένα, όμως, τίθεται κι ένα άλλο σχετικό ερώτημα: Όλοι γνωρίζουμε ότι οι πολίτες της Ένωσης έχουν δικαίωμα στην ασφάλεια. Aυτό σημαίνει ότι περιμένουν από την Ένωση να θέσει επιτέλους σε πλήρη ισχύ την EUROPOL. Όταν λέτε ότι τα κράτη μέλη θα την επικυρώσουν μετά το 1997, τότε πόσο θα διαρκέσει, κατά την άποψή σας, μέχρις ότου η Europol λειτουργήσει πλήρως, τη στιγμή που προσφέρονται ήδη προκαταρκτικές υπηρεσίες; Δεύτερον, γνωρίζουμε ότι η κατάσταση στις χώρες καταγωγής είναι δραματική. Γι' αυτό και η EUROPOL θα πρέπει να ενδιαφέρεται να συνεργαστεί ιδιαίτερα με τις χώρες καταγωγής του οργανωμένου εγκλήματος, ιδιαίτερα στην Aνατολή. Yπάρχουν σκέψεις, εκ μέρους του Συμβουλίου, να προβλέψει μέτρα σχετικά με την EUROPOL, ούτως ώστε να δρομολογηθεί μια συνεργασία μεταξύ EUROPOL και των κρατών της Aνατολής;

<SPEAKER ID=159 LANGUAGE="NL" NAME="Patijn">
Είμαι αρκετά αισιόδοξος σχετικά με τις δυνατότητες που έχει η Europol να αναλάβει δράση λίγο μετά τη θέση σε ισχύ της Σύμβασης, καθώς ένας πρόδρομος της Europol, η EDU, European Drugs Unit , έχει ήδη ξεκινήσει τη λειτουργία της. Θα καλούσα τον αξιότιμο κύριο βουλευτή και όλους σας γενικά να επισκεφθείτε τη Χάγη, όπου λειτουργεί ο πρόδρομος της Europol, αν και οργανωτικά, θεσμικά και όσον αφορά τη διεύρυνση των πρακτικών συνεργασίας βασίζεται σε προσωρινή εντολή που δεν έχει ακόμη επικυρωθεί. Η Europol θα μπορέσει να αναπτυχθεί πραγματικά μόνο αφού επικυρωθεί και τεθεί σε ισχύ η Σύμβαση. Σχετικά τώρα με την ερώτησή σας για το εάν η Europol θα μπορεί βραχυπρόθεσμα ή έστω μακροπρόθεσμα να συνεργάζεται με τρίτες χώρες θα είχα να πω το εξής: Κατ'αρχήν όσον αφορά τη νομική κατάσταση, δεν θα πρέπει να λησμονούμε ότι οι αρμοδιότητες της Ευρωπαϊκής Ένωσης και των οργάνων της εντός του τρίτου πυλώνα να συνεργάζονται με τρίτες χώρες είναι τη στιγμή αυτή μάλλον περιορισμένες, καθώς κάτι τέτοιο θα πρέπει πάντοτε να διεξάγεται μέσω μίας διεθνούς σύμβασης, μέσω της διακυβερνητικής δομής του τρίτου πυλώνα, και τέτοιες διεθνείς συμβάσεις θα πρέπει πάλι να επικυρώνονται. Είναι περίπλοκη αυτή η διαδικασία. Και να σας κάνω μία σύντομη δήλωση για τη Διακυβερνητική. Το ζήτημα αυτό συζητείται στα πλαίσιά της. Εξετάζεται το κατά πόσον θα μπορούσε να ενισχυθεί η νομική βάση για τη σύναψη δεσμών συνεργασίας με τρίτες χώρες. Επιτρέψτε μου να μην προβώ σε δήλωση σχετικά με την εξέλιξη των σχετικών διαβουλεύσεων. Επιπλέον υπάρχει μία πρακτική δυνατότητα, ξεκινώντας από τη προσωρινή μονάδα στη Χάγη, να δημιουργηθούν σχέσεις συνεργασίας στην πράξη με τρίτες χώρες τώρα κιόλας, φυσικά υπό την επίβλεψη του Συμβουλίου Υπουργών Δικαιοσύνης και αργότερα, όταν τεθεί σε ισχύ η σύμβαση, μέσα στα πλαίσια που καθορίζει η Σύμβαση Europol.

<SPEAKER ID=160 LANGUAGE="EN" NAME="Newens">
Κύριε Πρόεδρε, εάν αναφερόμαστε στη συνεργασία με τρίτες χώρες, δεν θα μπορούσαμε άραγε να θέσουμε προϋπόθεση ότι η Europol, η οποία ασφαλώς έχει τεράστια αξία στην καταπολέμηση του εγκλήματος, δεν πρόκειται να αναλαμβάνει δράση εναντίον ατόμων στηριζόμενη σε υποψίες διάπραξης πράξεων οι οποίες δεν θεωρούνται παρανομίες στην Ευρωπαϊκή Ένωση αλλά θεωρούνται όμως σε τρίτες χώρες οι οποίες δεν αναγνωρίζουν πολιτικές ελευθερίες και ελευθερία της έκφρασης όπως εμείς τις αναγνωρίζουμε στην Ένωση; Ελπίζω, παραδείγματος χάριν, ότι δεν θα ανέμενε κανείς από τη Europol να συνεργαστεί σε μια επιδρομή όπως αυτή κατά του τηλεοπτικού σταθμού MED TV στην οποία αναφέρθηκα ενωρίτερα.

<SPEAKER ID=161 LANGUAGE="NL" NAME="Patijn">
Στη Σύμβαση για την ίδρυση της Europol δεν υπάρχει πρόβλεψη σχετικά με τον καθορισμό των επιχειρησιακών αρμοδιοτήτων των υπαλλήλων ή οργάνων της Europol. Οιαδήποτε δίωξη που διεξάγεται σε ένα συγκεκριμένο κράτος μέλος λαμβάνει πάντοτε χώρα υπό την ευθύνη της κυβέρνησης του κράτους αυτού, τη διενεργούν δε αστυνομικοί υπάλληλοί του. Επ'ουδενί λόγω θα αναλάβουν την πολιτική ή επιχειρησιακή ευθύνη τέτοιων ενεργειών υπάλληλοι της Europol.

<SPEAKER ID=162 NAME="Πρόεδρος">
Ερώτηση Αριθ. 7 που υπέβαλε η κ. Ursula Stenzel (H-0219/97):
<P>
Θέμα: Πολωνία
<P>
Μετά την προσχώρηση της Πολωνίας θα υπάρξει ανάγκη μεταβατικών περιόδων σε ορισμένους τομείς, περιλαμβανομένης και της ελεύθερης κυκλοφορίας των προσώπων.
<P>
Ποιά διάρκεια θα έχει η μεταβατική περίοδος για την ελεύθερη κυκλοφορία των προσώπων μετά την προσχώρηση της Πολωνίας;

<SPEAKER ID=163 NAME="Patijn">
Η ερώτηση της κ. Stenzel αναφέρεται σε ένα από τα πιθανά αποτελέσματα των ενταξιακών διαπραγματεύσεων με την Πολωνία, διαπραγματεύσεις οι οποίες δεν έχουν αρχίσει καν ακόμη και για των οποίων τη διεξαγωγή το Συμβούλιο δεν έχει πάρει ακόμα καμία απόφαση στη φάση αυτή. Όσον αφορά τη μελλοντική διεύρυνση της Ένωσης με τις συνδεδεμένες χώρες της Κεντρικής και Ανατολικής Ευρώπης, μεταξύ των οποίων και η Πολωνία, μπορώ απλώς να σας παραπέμψω στο Ευρωπαϊκό Συμβούλιο του Δουβλίνου όπου επιβεβαιώθηκε το χρονοδιάγραμμα της διεύρυνσης που καθορίστηκε στη Μαδρίτη. Αμέσως μετά το τέλος της Διακυβερνητικής, η Επιτροπή θα υποβάλει στο Συμβούλιο και το Κοινοβούλιο τις γνωμοδοτήσεις της σχετικά με κάθε χώρα ξεχωριστά καθώς και μία συνολική έκθεση. Με τη διαδικασία αυτή εξασφαλίζεται η ισότιμη εξέταση της υποψηφιότητας όλων των συνδεδεμένων χωρών. Επιπλέον, η Επιτροπή θα υποβάλει τις εκτιμήσεις της σχετικά με τις συνέπειες της διεύρυνσης για την πολιτική της Κοινότητας, καθώς και ανακοίνωση για τα μελλοντικά χρηματοδοτικά πλαίσια της Ένωσης από 31ης Δεκεμβρίου 1999 δεδομένης της διεύρυνσης. Μία από τις ερωτήσεις που υπεβλήθησαν μόλις αφορούσε αυτό ακριβώς το σημείο. Μετά το πέρας της Διακυβερνητικής και βάσει των αποτελεσμάτων της, αλλά και βάσει των γνωμοδοτήσεων και εκθέσεων της Επιτροπής στις οποίες αναφέρθηκα, το Συμβούλιο θα πάρει το συντομότερο δυνατό τις αποφάσεις που χρειάζονται για την έναρξη των ενταξιακών διαπραγματεύσεων.

<SPEAKER ID=164 LANGUAGE="DE" NAME="Stenzel">
Kύριε Patijn, σας ευχαριστώ για την απάντηση, η οποία παρουσίασε, σε γενικές γραμμές, το χρονοδιάγραμμα, που όλοι γνωρίζουμε, για τις διαπραγματεύσεις ένταξης και την ισότιμη εκκίνηση τους. Παρόλα αυτά, τίθεται το εξής βασικό ερώτημα: Σκέπτεται το Συμβούλιο πώς θα μπορέσει να παρεμποδίσει κανείς να λάβει χώρα, με την έναρξη ισχύος των κανόνων της εσωτερικής αγοράς, μεταξύ των υποψηφίων για τη διεύρυνση χωρών, μια μετατόπιση του χαμηλά αμειβόμενου εργατικού δυναμικού προς τις χώρες όπου αμείβεται υψηλά; Yπάρχουν στοιχειώδεις σκέψεις για το πώς θα μπορέσει παρεμποδιστεί αυτό, ώστε το εργατικό δυναμικό να παραμείνει στις χώρες αυτές, κι εκεί να έχει την ευκαιρία μιας θέσης εργασίας;

<SPEAKER ID=165 LANGUAGE="NL" NAME="Patijn">
Η κ. Stenzel επιμένει ζητώντας μας να προβούμε σε εικοτολογίες σχετικά με τη διαπραγματευτική εντολή της Επιτροπής κατά τις ενταξιακές διαπραγματεύσεις. Εγώ θα ήθελα τη στιγμή αυτή απλώς να της πω: Ας μην προτρέχουμε, γιατί έτσι ούτε εσείς ούτε εγώ δεν θα επιτύχουμε τίποτα. Θα πρέπει να δείτε την όλη διαδικασία στην εξέλιξη και στα χρονικά πλαίσιά της. Φαντάζομαι ότι θα πάρει χρόνια η ολοκλήρωση των διαπραγματεύσεων. Επιτρέψτε μου να σας υπενθυμίσω ότι οι διαπραγματεύσεις με την Ισπανία και την Πορτογαλία διήρκεσαν επτά ολόκληρα χρόνια. Στην περίπτωση των χωρών της Ανατολικής και Κεντρικής Ευρώπης θα είναι ίσως πιο σύντομες, θα περάσει ωστόσο ένα συγκεκριμένο χρονικό διάστημα, και επιπλέον έχουμε κατόπιν τη διαδικασία επικύρωσης, ούτως ώστε θα έχουμε μπει για τα καλά στον 21ο αιώνα πριν πραγματικά μπορέσουμε να κάνουμε λόγο για την ένταξη καθεαυτή. Θεωρώ αντιπαραγωγικό τη στιγμή αυτή, εν έτει 1997, να προβαίνουμε σε δηλώσεις για τη συγκεκριμένη μορφή που θα έχει το ενταξιακό καθεστώς των χωρών αυτών το έτος 2002, 2003 ή 2004, τη στιγμή μάλιστα που δεν έχουν καν συζητηθεί ακόμα οι ενταξιακές εντολές. Εν τω μεταξύ, τα νομικά πλαίσια που αφορούν τη λειτουργία της εσωτερικής αγοράς και της αγοράς εργασίας στην Ευρώπη μεταβάλλονται διαρκώς, ενώ συγχρόνως οι υποψήφιες χώρες προετοιμάζονται ακατάπαυστα για την προσχώρησή τους στην εσωτερική αγορά, περιλαμβανομένων και των τομέων που αφορούν την ελεύθερη κυκλοφορία εργαζομένων. Πρόκειται επομένως για μία αμφίπλευρη δυναμική διαδικασία. Γι'αυτό και θεωρώ την ερώτησή σας απολύτως πρόωρη. Θα σας καλούσα επίσης να απόσχετε από εικασίες για τη μορφή που θα έχει η αγορά εργασίας το έτος 2002, 2003 ή 2004 στην Ανατολική και τη Δυτική Ευρώπη ή για τα ειδικά καθεστώτα που αυτή θα απαιτεί ή για το αν οι νέες προσχωρήσεις θα απαιτήσουν ειδικά μεταβατικά μέτρα και παρεκκλίσεις. Θεωρώ εντελώς αντιπαραγωγικό από πολιτικής ή οποιασδήποτε άλλης απόψεως να προτρέχουμε δύο, τρεις ή και τέσσερις εκλογικές περιόδους όσον αφορά τέτοια θέματα. Αυτά ως απάντηση στο ερώτημά σας.

<SPEAKER ID=166 NAME="Πρόεδρος">
Ερώτηση Αριθ. 8 που υπέβαλε ο κ. Hugh McMahon (H-0220/97):
<P>
Θέμα: Τεχνικά μέτρα για τη διατήρηση των αλιευτικών πόρων
<P>
Προτίθεται η Ολλανδική Προεδρία να ενημερώσει λεπτομερώς το Κοινοβούλιο σχετικά με το συμβιβαστικό κείμενο που αφορά τα τεχνικά μέτρα για τη διατήρηση των αλιευτικών πόρων το οποίο πρόκειται να υποβάλει στο Συμβούλιο Υπουργών Αλιείας πριν από τη σύνοδο του Απριλίου;

<SPEAKER ID=167 NAME="Patijn">
Απαντώντας στην ερώτηση του κ. McMahon σχετικά με τα τεχνικής φύσεως μέτρα υπέρ της διατήρησης των αλιευτικών αποθεμάτων, θα ήθελα να τονίσω ότι το ζήτημα είναι ιδιαίτερα σημαντικό για την ολλανδική Προεδρία. Η ιρλανδική Προεδρία είχε υποβάλει στο Συμβούλιο το Δεκέμβριο πέρυσι ένα συμβιβαστικό κείμενο για το θέμα αυτό. Το Συμβούλιο δήλωσε ότι θεωρεί την ιρλανδική πρόταση ως ένα βήμα προς τη σωστή κατεύθυνση, αλλά ότι θα έπρεπε παρ'όλα αυτά να επιλυθούν ορισμένα προβλήματα σχετικά. Μεταξύ άλλων και η Προεδρία καταβάλλει τη στιγμή αυτή έντονες προσπάθειες προς αυτή την κατεύθυνση, αλλά δεδομένης της πολύ τεχνικής φύσεως του θέματος η ολλανδική Προεδρία δεν σκοπεύει να το θέσει προς συζήτηση στο Συμβούλιο Αλιείας της 14ης και 15ης Απριλίου. Παρ'όλα αυτά η Προεδρία δεν θα φεισθεί προσπαθειών για να σημειωθεί πρόοδος στο ζήτημα το συντομότερο δυνατόν κατά τη συζήτηση της ιρλανδικής πρότασης, ούτως ώστε να υιοθετηθεί πριν τα τέλη Ιουνίου φέτος, ελπίζουμε ήδη υπό ολλανδικής Προεδρίας.

<SPEAKER ID=168 LANGUAGE="EN" NAME="McMahon">
Θα ήθελα να ευχαριστήσω την ολλανδική προεδρία. Αυτή είναι η πρώτη φορά κατά την οποία είχαμε επίσημη επιβεβαίωση ότι δεν υπήρξαν συζητήσεις, ούτε και συμφωνία, επί του θέματος των τεχνικών μέτρων. Απετέλεσε μάλλον ατυχές συμβάν ότι το Κοινοβούλιο προώθησε την έκθεση Adam και είχε επείγουσες συναντήσεις αυτήν ακριβώς τη Δευτέρα έχοντας ειδοποιηθεί ότι έπρεπε να καλύψει κάποιες χρονικές προθεσμίες που είχαν τεθεί από το Συμβούλιο. Αλλά πάλι, όλες οι προεδρίες, και ιδιαίτερα η ολλανδική, αντιμετωπίζουν υπεροπτικά το Κοινοβούλιο. Εάν η πρόθεση ήταν από την αρχή - συνδεόμενη κατά κάποιον τρόπο με τις εκλογές στη Μ. Βρετανία - να μην περιληφθεί στην ημερήσια διάταξη, τότε είμαι απογοητευμένος.
<P>
Θα μπορούσε η ολλανδική προεδρία να επιβεβαιώσει ότι η αιτία που την παρεκίνησε να αποσύρει το θέμα από την ημερήσια διάταξη της επόμενης εβδομάδας δεν ήταν εκείνο που ίσως να συμβεί στις εκλογές του ΗΒ;

<SPEAKER ID=169 LANGUAGE="NL" NAME="Patijn">
Δεν μπορώ να το επιβεβαιώσω, το μόνο που γνωρίζω αυτή τη στιγμή είναι ότι είναι αδύνατο στο Συμβούλιο Αλιείας του Απριλίου να ολοκληρωθεί η συζήτηση του θέματος.

<SPEAKER ID=170 NAME="Πρόεδρος">
Ερώτηση Αριθ. 9 που υπέβαλε ο κ. Richard Howitt (H-0223/97):
<P>
Θέμα: Ρήτρα αποφυγής των διακρίσεων στην Συνθήκη ΕΕ σε σχέση με τα άτομα με ειδικές ανάγκες
<P>
Σύμφωνα με τις νομικές συμβουλές που έχει στη διάθεσή του το Συμβούλιο, επιβεβαιώνεται μήπως ότι το νέο άρθρο 6α της Συνθήκης ΕΕ όπως παρουσιάστηκε από την Ιρλανδική Προεδρία στο Δουβλίνο, εφόσον τελικά συμφωνηθεί στο Αμστερνταμ, θα εξασφαλίσει ότι στο μέλλον όλες οι Γενικές Διευθύνσεις της Επιτροπής θα υποχρεούνται σε εξέταση και διαβούλευση σχετικά με τις ίσες ευκαιρίες για τα άτομα με ειδικές ανάγκες κατά την προπαρασκευή όλων των σχεδίων ευρωπαϊκής νομοθεσίας και προγραμμάτων; Ή μήπως προκύπτει ότι μια παρόμοια ρήτρα απλώς θα παρέχει τη δυνατότητα στα κράτη μέλη να συμφωνούν σχετικά με ιδιαίτερες ενέργειες προς απαγόρευση παρόμοιων διακρίσεων σε ευρωπαϊκό επίπεδο; Δεύτερον, σύμφωνα με τις ίδιες νομικές συμβουλές, το νέο άρθρο 6α (όπως προτείνεται) θα μπορεί ή όχι να αποτελεί νομική βάση για ένα μελλοντικό πρόγραμμα της ΕΕ για τα άτομα με ειδικές ανάγκες, διάδοχο του παλαιού προγράμματος Helios;

<SPEAKER ID=171 NAME="Patijn">
Απαντώντας στην ερώτηση του αξιότιμου κ. Howitt, θα ήθελα να επαναλάβω ότι το Συμβούλιο δεν είναι αρμόδιο να κάνει δηλώσεις σχετικά με τις δραστηριότητες και την πρόοδο της Διακυβερνητικής. Το έργο αυτό επαφίεται στα κράτη μέλη, όχι στο Συμβούλιο. Θα ήθελα να υπογραμμίσω ότι σύμφωνα με τις διατάξεις του άρθρου Ν της Συνθήκης, οι αντιπρόσωποι των κρατών μελών καθορίζουν με αμοιβαία συνεννόηση τις τροποποιήσεις που θα πρέπει να γίνουν στη Συνθήκη. Ελπίζω να καταλαβαίνει ο αξιότιμος κύριος βουλευτής ότι ως Πρόεδρος του Συμβουλίου δεν είμαι σε θέση να κάνω οποιαδήποτε δήλωση για τις προτάσεις στις οποίες αναφέρεται στην ερώτησή του. Αυτό δεν σημαίνει πως το Συμβούλιο δεν θεωρεί ότι θα πρέπει να καταβληθεί κάθε προσπάθεια για να βοηθηθούν τα άτομα με ειδικές ανάγκες ούτως ώστε να ενσωματωθούν πλήρως στην κοινωνία και να συμμετάσχουν δραστήρια στην οικονομική και κοινωνική ζωή. Φυσικά, προς το σκοπό αυτό θα πρέπει να εφαρμοστεί η αρχή της επικουρικότητας. Σε αυτή τη βάση θα πρέπει να κρίνουμε τα μέτρα που θα πρέπει να παρθούν σε εθνικό επίπεδο και την αναγκαία προστιθέμενη αξία σε επίπεδο Ένωσης.

<SPEAKER ID=172 LANGUAGE="EN" NAME="Howitt">
Ευχαριστώντας τον κ. Patijn για την απάντησή του, δεν μπορεί κανείς παρά να διατηρεί επιφυλάξεις για τις δεσμεύσεις του να κάνει τη Διακυβερνητική Διάσκεψη μια ανοικτή και διαφανή διαδικασία. Πως μπορούν άραγε τα πολυπληθή άτομα και οι πολυπληθείς οργανώσεις που έχουν ενδιαφέρον για το αποτέλεσμα της ΔΔ να είναι σε θέση να εξετάσουν το σχέδιο της Συνθήκης και να δώσουν τη γνώμη τους τόσο σε εμάς εδώ όσο και στις εθνικές κυβερνήσεις όταν το Συμβούλιο έχει υψώσει ένα τέτοιο τοίχο σιωπής; Σ' αυτό το Κοινοβούλιο είτε ασχολούμεθα με την οδηγία για τα αστικά και τα υπεραστικά λεωφορεία, την οδηγία για τους ανελκυστήρες ή τα θέματα που σχετίζονται με την κοινωνία της πληροφόρησης, πρέπει να παλεύουμε πολύ σκληρά για να κάνουμε την Επιτροπή να ενδιαφερθεί για τα συμφέροντα των ατόμων με ειδικές ανάγκες από την αρχή ακόμη της διαμόρφωσης της νομοθεσίας.
<P>
Εάν οι κυβερνήσεις καταλήξουν σε ένα σχέδιο Συνθήκης - αξιέπαινο αυτό καθ' εαυτό και με την υποστήριξή μας όσον αφορά τις δράσεις μη διακρίσεων κατά των ατόμων με ειδικές ανάγκες - το οποίο δεν θα καλύπτει όλους τους τομείς της ευρωπαϊκής νομοθεσίας, τα γεγονός αυτό θα σημάνει αποτυχία ικανοποίησης των αιτημάτων των 37 εκατομμυρίων ευρωπαίων με ειδικές ανάγκες. Όταν ο κ. Patijn συναντηθεί με τους εκπροσώπους του Ευρωπαϊκού Φόρουμ Αναπήρων, όπως πρόκειται να κάνει την επόμενη εβδομάδα, θα τους δώσει άραγε κάποια σαφέστερη απάντηση και θα έχει άραγε μαζί τους μια συζήτηση καλύτερη από αυτή που κάναμε σήμερα στο Κοινοβούλιο;

<SPEAKER ID=173 LANGUAGE="NL" NAME="Patijn">
Μπορώ να σας διαβεβαιώσω ότι βρίσκομαι σε τακτική επαφή με αντιπροσώπους διαφόρων κοινωνικών οργανώσεων οι οποίες ενδιαφέρονται για την εξέλιξη των διαπραγματεύσεων στα πλαίσια της Διακυβερνητικής. Μπορώ όντως να σας επιβεβαιώσω ότι είχα συνάντηση με αντιπροσώπους από οργανώσεις ατόμων με ειδικές ανάγκες. Μέσω τέτοιων άτυπων συναντήσεων παρέχουμε στους ενδιαφερόμενους σε τακτική βάση πληροφορίες σχετικά με την πρόοδο των διαπραγματεύσεων και τις δυνατότητες που υπάρχουν για ευόδωσή τους. Αλλά στις συναντήσεις αυτές συμμετέχω ως αντιπρόσωπος των Κάτω Χωρών στη Διακυβερνητική - κάτι τέτοιο δεν μπορώ να το κάνω ως Πρόεδρος του Συμβουλίου. Φυσικά χρησιμοποιώ την προνομιακή μου αυτή θέση όσον αφορά τη συλλογή των πληροφοριών που παρέχω στους ενδιαφερόμενους φορείς, αλλά, επαναλαμβάνω, στις συναντήσεις αυτές συμμετέχω κατ'αρχήν ως αντιπρόσωπος του Βασιλείου των Κάτω Χωρών.

<SPEAKER ID=174 NAME="Πρόεδρος">
Ερώτηση Αριθ. 10 που υπέβαλε ο κ. Alfred Lomas (H-0226/97):
<P>
Θέμα: Ανάμειξη Επιτρόπου στις βρετανικές εκλογές
<P>
Σε περίοδο προεκλογικής εκστρατείας για την ανάδειξη κυβέρνησης στο Ηνωμένο Βασίλειο, ο βρετανικός τύπος αναφέρει ότι ο Επίτροπος Leon Brittan επέκρινε το Εργατικό Κόμμα ότι καταπνίγει τη δημόσια συζήτηση για την Ευρώπη. Αποδοκίμασε γενικά τους πολιτικούς ότι επικρίνουν την Ευρωπαϊκή Κοινότητα, λέγοντας ότι τούτο θα σημαίνει υπονόμευση της Βρετανίας. Το Συμβούλιο Υπουργών εγκρίνει να αναμειγνύονται κατ; αυτόν τον τρόπο στις εκλογές μιας χώρας οι δημόσιοι λειτουργοί του;

<SPEAKER ID=175 NAME="Patijn">
Απαντώντας στην ερώτηση του κ. Lomas θα πρέπει να τονίσω, όπως έκαναν επανειλημμένα οι προκάτοχοί μου και εγώ ο ίδιος σε παρόμοιες περιπτώσεις, ότι το Συμβούλιο δεν μπορεί να λάβει θέση ή να εκφράσει άποψη σε σχέση με δηλώσεις οι οποίες γίνονται εκτός του τυπικού πλαισίου των συνεδριάσεών του. Και πιστεύω ότι ακριβώς αυτό συνέβη όσον αφορά το γεγονός στο οποίο αναφέρεται η ερώτηση του κ. Lomas.

<SPEAKER ID=176 LANGUAGE="EN" NAME="Lomas">
Οι δηλώσεις αυτές αναφέρονται ευρέως στον τύπο. Στη Μ. Βρετανία ακόμη και οι δημόσιοι υπάλληλοι σε εθνικό και σε τοπικό επίπεδο δεν επιτρέπεται να ανακατεύονται στις εκλογές όπως κάνουν οι Επίτροποι. Δεν νομίζετε άραγε ότι ορισμένοι από αυτούς - όχι όλοι - έχουν αρχίσει να το παραξηλώνουν; Ο Jacques Santer πρόσφατα επέπληξε αγρίως ορισμένες κυβερνήσεις κρατών μελών που έκαναν ερωτήματα σχετικά με το χρονοδιάγραμμα του ενιαίου νομίσματος. Πιστεύω ότι αυτοί οι δημόσιοι υπάλληλοι θα πρέπει να ασχολούνται μόνο με τη δουλειά τους και να αφήνουν τις πολιτικές δηλώσεις στο εκλεγμένο Συμβούλιο των Υπουργών. Δεν συμφωνεί άραγε μαζί μου το Συμβούλιο;

<SPEAKER ID=177 LANGUAGE="NL" NAME="Patijn">
Διακρίνω κάποια λανθάνοντα αισθήματα θυμού στις ερωτήσεις του κ. Lomas, αλλά θα μπορούσα να κατευνάσω ίσως σε σημαντικό βαθμό το θυμό του υπενθυμίζοντας ότι τα μέλη της Ευρωπαϊκής Επιτροπής με κανένα τρόπο δεν μπορούν να χαρακτηρισθούν ως υπάλληλοι. Θα ήθελα να παραπέμψω τον αξιότιμο κύριο βουλευτή σε ένα άρθρο της Συνθήκης ΕΟΚ, που σίγουρα γνωρίζει από στήθους, συγκεκριμένα το άρθρο 157 το οποίο αναφέρει τα εξής: »Τα μέλη της Ευρωπαϊκής Επιτροπής ασκούν τα καθήκοντά τους εντελώς ανεξάρτητα προς όφελος της Κοινότητας. Κατά την εκπλήρωση των καθηκόντων τους δεν ζητούν ούτε δέχονται υποδείξεις από καμία κυβέρνηση ή άλλον οργανισμό.» Μιλάτε επομένως για πολιτικές δηλώσεις εντελώς ανεξαρτήτων ατόμων. Ελπίζω να σας καθησύχασα τώρα.

<SPEAKER ID=178 NAME="Πρόεδρος">
Ερώτηση Αριθ. 11 που υπέβαλε ο κ. David Morris (H-0229/97):
<P>
Θέμα: Κλενβουτερόλη
<P>
Όσον αφορά την παράνομη χρήση της κλενβουτερόλης, μιας συνθετικής ένωσης παρόμοιας με τα στεροειδή η οποία αυξάνει το βάρος των ζώων και είναι εξαιρετικά επικίνδυνη στον χειρισμό της και άκρως τοξική για τον άνθρωπο:
<P>
Συμφωνεί το Συμβούλιο ότι πρέπει να σταματήσει η παράνομη χρήση της κλενβουτερόλης και ότι οι παράνομοι προμηθευτές της πρέπει να συλληφθούν και να προσαχθούν σε δίκη;
<P>
Γιατί η ολλανδική κυβέρνηση δεν ανταποκρίθηκε θετικά στην αίτηση του εισαγγελέα των ΗΠΑ Schneider για έκδοση του Gerard Hoogendik, προκειμένου αυτός να δικαστεί με εννέα κατηγορίες που αφορούν τη λαθρεμπορία και διανομή νοθευμένων αυξητικών ουσιών για ζώα;

<SPEAKER ID=179 NAME="Patijn">
Απαντώντας στην ερώτηση του κ. Morris σχετικά με τους κινδύνους από τη χρήση της ουσίας clenbuterol κατά την πάχυνση ζώων που προορίζονται για ανθρώπινη κατανάλωση, θα ήθελα να υπογραμμίσω ότι το Συμβούλιο έχει συνειδητοποιήσει πλήρως την ανάγκη να καταπολεμηθεί αποφασιστικά η παράνομη χρήση ουσιών με αναβολική δράση στην κτηνοτροφία, για να προστατευθεί ο καταναλωτής. Για το σκοπό αυτό το Συμβούλιο υιοθέτησε στις 29 Απριλίου 1996 την οδηγία 96/22/ΕΚ με στόχο τη συμπλήρωση και καλύτερη εφαρμογή των μέτρων που πάρθηκαν το 1981 και 1988. Υιοθετήθηκε επίσης και η οδηγία 96/23 σχετικά με τα μέτρα ελέγχου προς εφαρμογή της νέας, αυστηρότερης πολιτικής. Έτσι, η χρήση του clenbuterol απαγορεύεται τώρα από την κοινοτική νομοθεσία εκτός από περιπτώσεις θεραπευτικής αγωγής θηλυκών βοοειδών κατά τη γέννα και ιπποειδών τα οποία δεν εκτρέφονται με προορισμό την ανθρώπινη κατανάλωση. Επιτρέπεται λοιπόν σε κάποιο βαθμό η χρήση της ουσίας, αλλά ποτέ για ζώα που προορίζονται για ανθρώπινη κατανάλωση.
<P>
Όσον αφορά τη δεύτερη ερώτηση, το Συμβούλιο δεν έχει αρμοδιότητα στην περίπτωση που αναφέρει ο κύριος βουλευτής. Αρμόδιες στην περίπτωση αυτή είναι οι αντίστοιχες εθνικές δικαστικές αρχές. Επομένως, το Συμβούλιο δεν μπορεί να κάνει δηλώσεις σχετικά.

<SPEAKER ID=180 LANGUAGE="EN" NAME="Morris">
Ο προεδρεύων μας είπε ότι δεν είναι δουλειά του να ασχολείται με το τι κάνει ή δεν κάνει ένα κράτος μέλος αναφορικά με την παραπομπή στη δικαιοσύνη ατόμων που είναι ύποπτα διακίνησης παράνομων αυξητικών ουσιών. Αυτός είναι ο λόγος για τον οποίο έθεσα την ερώτηση! Η ερώτηση έπρεπε να είναι: τι έκανε το Συμβούλιο - το οποίο είναι ολλανδικό Συμβούλιο - για να πείσει την ίδια τη δική του κυβέρνηση να εκδόσει τον Ζεράρ Χούγκεντικ στις ΗΠΑ για παρανομίες που του έχουν αποδοθεί, δηλ. ότι εισάγει παράνομα και διανέμει νοθευμένα φάρμακα στις ΗΠΑ; Δεν υπάρχει, επίσης, κάτι παραπάνω από υποψία ότι ασκεί τις ίδιες δραστηριότητες και εντός της ΕΕ; Εάν θέλουμε να έχουμε επιτυχία στον έλεγχο της διανομής παράνομων φαρμάκων και στην απειλή που συνιστούν στα τρόφιμά μας, τότε πρέπει να γίνονται παραπομπές στη δικαιοσύνη και, στην παρούσα περίπτωση, θα πρέπει να γίνει έκδοση έτσι ώστε η αμερικανική κυβέρνηση να μπορέσει να δικάσει αυτό το άτομο.

<SPEAKER ID=181 LANGUAGE="NL" NAME="Patijn">
Εάν υπάρχουν υποψίες κατά ολλανδού υπηκόου σε άλλη χώρα για διάπραξη αδικήματος που δικαιολογεί την έκδοσή του, η ολλανδική κυβέρνηση, ενδεχομένως έχοντας λάβει υπόψη τη γνώμη ολλανδικού δικαστηρίου, θα αντιδράσει εφόσον υποβληθεί επίσημο αίτημα έκδοσης του εν λόγω. Το ζήτημα αυτό δεν αφορά ωστόσο τα όργανα της Ευρωπαϊκής Ένωσης και δεν μπορώ να κάνω δηλώσεις σχετικά ως Πρόεδρος του Συμβουλίου. Δεν θα ήθελα να κάνω άλλα σχόλια για το θέμα.

<SPEAKER ID=182 NAME="Πρόεδρος">
Ερώτηση Αριθ. 12 που υπέβαλε ο κ. Roberto Speciale (H-0231/97):
<P>
Θέμα: Κατάσταση των παιδιών στη Ρουμανία
<P>
Δεδομένης της σοβαρότητας της κατάστασης των παιδιών στη Ρουμανία, όπου πολλά παιδιά ζουν υπό συνθήκες απόλυτης ένδειας και ολοένα και μεγαλύτερος αριθμός παιδιών ζει στους δρόμους, και έχοντας υπόψη το ψήφισμα του Κοινοβουλίου για τη Ρουμανία, της 12ης Δεκεμβρίου 1996, ερωτάται το Συμβούλιο σε ποιές ενέργειες έχει προβεί ώστε να τηρήσει η ρουμανική κυβέρνηση τις υποχρεώσεις της όσον αφορά τη βελτίωση της κατάστασης των παιδιών και προκειμένου να εγκρίνει από κοινού με την Επιτροπή, τα κράτη μέλη και τη ρουμανική κυβέρνηση, πρόγραμμα προστασίας της παιδικής ηλικίας και ειδικό πρόγραμμα για τα παιδιά του δρόμου στις μεγάλες πόλεις της Ρουμανίας;

<SPEAKER ID=183 NAME="Patijn">
Ο κ. Speciale θίγει ένα σοβαρό πρόβλημα. Το Συμβούλιο συμμερίζεται τις ανησυχίες του αξιότιμου κυρίου βουλευτή σχετικά με τη δύσκολη κατάσταση των παιδιών στη Ρουμανία. Θα ήθελα γενικά να υπογραμμίσω ότι η χώρα αυτή έχει ξεκινήσει την εφαρμογή ενός ευρέως μεταρρυθμιστικού προγράμματος με στόχο τη βελτίωση της οικονομικής της κατάστασης. Το Συμβούλιο υποστηρίζει το πρόγραμμα αυτό, αλλά κατέστησε συγχρόνως σαφές στις ρουμανικές αρχές ότι χρειάζεται να ληφθούν συνοδευτικά μέτρα κοινωνικής φύσεως για να προστατευθούν οι πιο ευάλωτες κοινωνικές ομάδες. Σ'αυτά τα πλαίσια η Επιτροπή σε συνεργασία με τη ρουμανική κυβέρνηση και με μη κυβερνητικές οργανώσεις υποστηρίζει ένα ευρύ πρόγραμμα που αποσκοπεί στη βελτίωση της κατάστασης των παιδιών της χώρας. Το πρόγραμμα αυτό αποτελείται από πάρα πολλά σχέδια, πολλά από τα οποία αποσκοπούν στην ενίσχυση των ορφανών. Η Κοινότητα εδώ και πολλά χρόνια μάλιστα, συγκεκριμένα από την αρχή της δεκαετίας του '90, παρέχει τέτοια βοήθεια. Συνολικά έχουν διατεθεί αρκετές δεκάδες εκατομμυρίων Ecu. Οι πιο πρόσφατες προσπάθειες της Κοινότητας αποσκοπούν, σε στενή συνεργασία με τη ρουμανική κυβέρνηση, στη βελτίωση της πολιτικής για την προστασία του παιδιού. Για το σκοπό αυτό έχει προβλεφθεί κονδύλιο 12 εκατ. Ecu, τμήμα του οποίου θα καλυφθεί από το ενδεικτικό πρόγραμμα PHARE 1996-1999 για τη Ρουμανία. Επιπλέον, η Επιτροπή ήλθε σε συμφωνία με τη ρουμανική κυβέρνηση για τη διάθεση υπέρ της προστασίας της ρουμανικής νοελαίας ποσού περίπου 3, 5 δισεκατομμυρίων λέι, περίπου ενός εκατομμυρίου Ecu, από εξ ημισείας συγχρηματοδοτούμενα προγράμματα που μπορεί να συγκεντρωθεί στα πλαίσια του προγράμματος οικονομικών μεταρρυθμίσεων.

<SPEAKER ID=184 LANGUAGE="IT" NAME="Speciale">
Κύριε Πρόεδρε, σας ευχαριστώ για την απάντησή σας, για την ευαισθησία που δείχνει το Συμβούλιο. Οπως γνωρίζετε, το θέμα αυτό είναι ιδιαίτερα λεπτό. Εγιναν έρευνες από την τηλεόραση που τεκμηρίωσαν με ευκρινέστατο τρόπο μία σοβαρότατη κατάσταση_ υπάρχουν επίσης και δικαστικές έρευνες τη στιγμή αυτή σε ορισμένα κράτη μέλη για απεχθή εγκλήματα που φαίνεται ότι έχουν ως τόπο κατάληξης ειδικά τη Ρουμανία. Πιστεύω συνεπώς ότι είναι επείγον να παρέμβουμε και έχει μεγάλη σημασία το Συμβούλιο και η Επιτροπή, μαζί με την κυβέρνηση της Ρουμανίας να καταβάλουν όλες τις δυνατές προσπάθειες για συγκεκριμένες λύσεις το συντομότερο δυνατόν. Διερωτώμαι πως μπορεί να δημιουργηθεί μία τέτοια κατάσταση την καρδιά της Ευρώπης, και δεν γνωρίζω εάν το Συμβούλιο έχει δώσει απάντηση στο ερώτημα αυτό.
<P>
Και τώρα ερωτώ, κ. Πρόεδρε του Συμβουλίου: έχει τεθεί σε λειτουργία το σχέδιο αυτό για την παιδική ηλικία; Οργανώνεται με συγκεκριμένο τρόπο; Υπάρχουν βελτιώσεις; Αυτό είναι στη ουσία το ερώτημα που σας θέτω!

<SPEAKER ID=185 LANGUAGE="NL" NAME="Patijn">
Σας παραπέμπω στην προηγούμενή μου απάντηση. Το πρόγραμμα αυτό διεξάγεται εδώ και καιρό. Από το 1990, είπα ήδη, πραγματοποιούνται δράσεις της Ευρωπαϊκής Κοινότητας ιδιαίτερα υπό την ευθύνη της Επιτροπής, με στόχο τη βελτίωση της ζωής των παιδιών στη Ρουμανία, δράσεις οι οποίες εντάθηκαν πρόσφατα. Σχετικά με τις λεπτομέρειες των προγραμμάτων αυτών θα καλούσα τον κ. Speciale να απευθυνθεί στην Ευρωπαϊκή Επιτροπή. Εξάλλου, συμμερίζομαι γενικά τις έντονες ανησυχίες που εκφράζει θέτοντας αυτή την ερώτηση. Γνωρίζουμε όλοι μας ότι ορισμένες ανατολικοευρωπαϊκές χώρες αντιμετωπίζουν βαθύτατη πολιτική, οικονομική και κοινωνική κρίση ως συνέπεια της μετάβασής τους από μία δικτατορικά κατευθυνόμενη οικονομία προς μία δημοκρατική οικονομία της αγοράς. Η μετάβαση αυτή είχε σημαντικές κοινωνικές παρενέργειες, ιδιαίτερα δε επλήγησαν οι πλέον ευάλωτες κοινωνικές ομάδες. Σ'αυτά τα πλαίσια συμφωνούμε νομίζω όλοι ότι, όχι μόνο τα όργανα της Ευρωπαϊκής Κοινότητας, αλλά επίσης και τα κράτη μέλη (και θα ήθελα να αναφερθώ ιδιαιτέρως εδώ στις πρωτοβουλίες των μη κυβερνητικών οργανώσεων οι οποίες στη χώρα μου τουλάχιστον έχουν δραστηριοποιηθεί εντονότατα για το πρόβλημα αυτό) έχουν να παίξουν ένα πολύ σημαντικό ρόλο στην αντιμετώπιση των πιο επειγόντων προβλημάτων.

<SPEAKER ID=186 NAME="Πρόεδρος">
Δεδομένου ότι ο συντάκτης της απουσιάζει, η ερώτηση Αριθ. 13 καταπίπτει.
<P>
Ερώτηση Αριθ. 14 που υπέβαλε ο κ. Jonas Sjφstedt (H-0235/97):
<P>
Θέμα: Η φύση της ΕΕ ως ένωσης ελεύθερων και ανεξάρτητων κρατών
<P>
Εκπρόσωποι της σουηδικής κυβέρνησης υποστηρίζουν ότι η ΕΕ είναι ένας οργανισμός ελεύθερων και ανεξάρτητων κρατών. Το γερμανικό Συνταγματικό Δικαστήριο υποστήριξε επίσης τη θέση αυτή με απόφασή του της 12ης Οκτωβρίου 1993 υπογραμμίζοντας ότι τα κράτη μέλη της ΕΕ είναι «οι κύριοι της Συνθήκης». Ωστόσο, η απόφαση αυτή είναι αντίθετη με διάφορες αποφάσεις του Ευρωπαϊκού Δικαστηρίου σύμφωνα με τις οποίες το κοινοτικό δίκαιο υπερέχει έναντι του εθνικού δικαίου, συμπεριλαμβανομένων των εθνικών συνταγμάτων. Αυτές οι αντιφατικές θέσεις είχαν ως αποτέλεσμα διιστάμενες ερμηνείες ως προς τη φύση της Ένωσης. Με τη Διακυβερνητική Διάσκεψη δίνεται η ευκαιρία να διευκρινιστεί το θέμα αυτό επιβεβαιώνοντας ότι η Ευρωπαϊκή Ένωση είναι μια ένωση ελεύθερων και ανεξάρτητων κρατών όπου τα εθνικά συντάγματα υπερέχουν έναντι των διατάξεων και κανόνων της ΕΕ. Η διευκρίνιση αυτή είναι ιδιαίτερα σημαντική ενόψει της επερχόμενης διεύρυνσης.
<P>
Προτίθεται το Συμβούλιο να υποβάλει στη Διακυβερνητική Διάσκεψη πρόταση που να ορίζει ρητώς τη φύση της ΕΕ ως ένωσης ελεύθερων και ανεξάρτητων κρατών;

<SPEAKER ID=187 NAME="Patijn">
Απαντώντας στην ερώτηση του κ. Sjφstedt θα ήθελα να τονίσω γενικότερα ότι συμφωνώ πλήρως μαζί του πως η Ευρωπαϊκή Ένωση αποτελείται από ένα αλληλέγγυο σύνολο ελεύθερων και ανεξάρτητων κρατών που συνεισέφεραν οικειοθελώς στη δημιουργία των ιδρυτικών Συνθηκών των Ευρωπαϊκών Κοινοτήτων. Εξίσου οικειοθελώς δεσμεύτηκαν να τηρούν τις διατάξεις αυτών των Συνθηκών και να συνεργάζονται στην εφαρμογή τους. Ως Προεδρεύων του Συμβουλίου θα ήθελα να υπογραμμίσω ακόμα μία φορά ότι το Συμβούλιο και τα μέλη του δίνουν τεράστια σημασία στα κοινά αυτά θεμέλια, καθώς και στη νομοθεσία που υιοθετείται δυνάμει της Συνθήκης, γνωστή ως κοινοτικό κεκτημένο . Για τους γνωστούς λόγους δεν είμαι σε θέση ως Πρόεδρος του Συμβουλίου να πάρω θέση στο συγκεκριμένο αίτημα του αξιότιμου κυρίου βουλευτή για να περιληφθούν στη νέα Συνθήκη οι διατάξεις που αυτός θεωρεί σημαντικές. Το Συμβούλιο ως γνωστόν δεν συμμετέχει στη Διακυβερνητική; η υποβολή προτάσεων προς συζήτηση σ'αυτή επαφίεται στις κυβερνήσεις και στην Επιτροπή.

<SPEAKER ID=188 NAME="Sjφstedt">
(SV ) Ευχαριστώ την Ολλανδική Προεδρία για την απάντηση. Νομίζω ότι είστε λίγο μετριόφρονες. Είναι βέβαιο ότι έχετε και επίβλεψη, και αρκετή επιρροή επί του έργου στην διαρκούσα Διακυβερνητική Διάκεψη.
<P>
Θεωρώ ότι έιναι σημαντικό να αποσαφηνιστεί η ιεραρχία του δικαίου μεταξύ εθνικού συντάγματος και του κοινοτικού δικαίου. Στην πράξη υπάρχει ένα προηγούμενο το οποίο έχει αναπτυχθεί επί σειρά πολλών ετών στο Ευρωδικαστήριο, ενώ ταυτόχρονα μία σειρά κρατών μελών δεν έχουν τροποποιήσει το σύνταγμα τους σύμφωνα μ&#x02BC;αυτά τα πεπραγμένα. Υπάρχουν επίσης εν εξελίξει επίκαιρες νομικές υποθέσεις, π.χ. στην Δανία, ακριβώς για την θέση του συντάγματος έναντι του κοινοτικού δικαίου. Εννοώ ότι για δημοκρατικούς λόγους είναι πολύ λογικό να αποσαφηνιστεί η ιεραρχία του δικαίου μεταξύ του εθνικού συντάγματος και του κοινοτικού δικαίου. Η προσωπική μου άποψη τότε είναι ότι το εθνικό σύνταγμα βρίσκεται υπεράνω του κοινοτικού δικαίου.

<SPEAKER ID=189 LANGUAGE="NL" NAME="Patijn">
Αν κατάλαβα καλά από τη διερμηνεία της ερώτησής του, μου δίνεται η εντύπωση ότι ο κ. Sjφstedt πιστεύει ότι τα εθνικά συντάγματα έχουν προτεραιότητα απέναντι στο κοινοτικό δίκαιο. Προσωπικά δεν είμαι της ίδιας άποψης. Στο συνταγματικό σύστημα των Κάτω Χωρών θεωρείται τη στιγμή αυτή ότι το κοινοτικό δίκαιο, όπως προήλθε από τις διαδικασίες που ορίζει η Συνθήκη της Ρώμης, προηγείται του εθνικού, ακόμα και του συντάγματος της χώρας, επαφίεται δε στις δικαστικές αρχές σε περίπτωση σύγκρουσης των νομικών συστημάτων να αποφασίσουν ποιο είχε το προβάδισμα. Ευτυχώς, αν και δεν έχω μαζί μου στοιχεία τη στιγμή αυτή, δεν σημειώθηκαν ακόμα περιπτώσεις κατά τις οποίες Ανώτατο Δικαστήριο κράτους μέλους να απαγορεύσει στην κυβέρνηση ή σε πολίτες του κράτους αυτού την τήρηση κανόνων του κοινοτικού δικαίου. Τότε θα μιλούσαμε για πραγματική σύγκρουση νομικών συστημάτων. Βασιζόμενος σε μεγάλο αριθμό νομολογιών μπορώ να εκφράσω την προσωπική μου γνώμη (όχι ως Πρόεδρος του Συμβουλίου - αλλά το είπε μόλις πριν από λίγο και ο Πρόεδρος της συνεδρίασης ότι πότε πότε δικαιούμαι κι εγώ να κάνω ένα προσωπικό σχόλιο στο Κοινοβούλιο χωρίς αυτό να διαγράφεται αμέσως από τα πρακτικά) ότι δηλαδή εφόσον το Δικαστήριο των Ευρωπαϊκών Κοινοτήτων στο Λουξεμβούργο σε περίπτωση σύγκρουσης νομικών συστημάτων αποφανθεί σαφώς ότι το κοινοτικό δίκαιο προηγείται των εθνικών νομικών συστημάτων, τότε η απόφαση αυτή του ΔΕΚ θα είναι τελεσίδικη. Σε αντίθετη περίπτωση, θα ακολουθήσουμε μία πολύ ολισθηρή πορεία που οδηγεί σε νομική διάλυση των Ευρωπαϊκών Κοινοτήτων. Γι'αυτό το λόγο θα καλούσα τον αξιότιμο κύριο βουλευτή να ξαναεξετάσει υπ'αυτό το φως τις προσωπικές του πεποιθήσεις.

<SPEAKER ID=190 NAME="Πρόεδρος">
Ερώτηση Αριθ. 15 που υπέβαλε ο κ. Manuel Medina Ortega (H-0237/97):
<P>
Θέμα: Κοινή οργάνωση αγοράς μπανάνας
<P>
Μετά τη διατύπωση των συμπερασμάτων της ομάδας εμπειρογνωμόνων του Παγκόσμιου Οργανισμού Εμπορίου σχετικά με την κοινή οργάνωση αγοράς της μπανάνας, ποιά μέτρα προτίθεται να λάβει το Συμβούλιο για την προστασία των κοινοτικών παραγωγών;

<SPEAKER ID=191 NAME="Patijn">
Πρόεδρε, απαντώντας στις ερωτήσεις του κ. Medina θα ήθελα να τονίσω ότι το Συμβούλιο, όπως ακριβώς και εσείς, έλαβε γνώση της ενδιάμεσης έκθεσης της Επιτροπής για τις μπανάνες σχετικά με τις ρυθμίσεις που εφαρμόζει η Ένωση για την εισαγωγή μπανανών, κυρίως από τα μέσα μαζικής ενημέρωσης. Τη στιγμή αυτή το Συμβούλιο δεν μπορεί να προβεί σε οιαδήποτε δήλωση σχετικά με το καθεστώς αυτού του εγγράφου. Όπως και να έχει, ωστόσο, ο χαρακτηρισμός «ενδιάμεση έκθεση» τον οποίο έδωσε η ίδια η Επιτροπή στο κείμενό της, δηλώνει ότι πρόκειται εδώ για μία προσωρινή εκδοχή η οποία μπορεί να τροποποιηθεί πριν υπάρξει οριστική έκθεση. Θα πρέπει επομένως να διαπιστώσουμε ότι μέχρι σήμερα στα πλαίσια του Παγκόσμιου Οργανισμού Εμπορίου δεν έχουν εξαχθεί ακόμη οριστικά επίσημα συμπεράσματα με τα οποία θα μπορούσαν να βρίσκονται σε σύγκρουση οι ισχύουσες κοινοτικές ρυθμίσεις για τις μπανάνες, καθώς η όλη διαδικασία δεν έχει ακόμα ολοκληρωθεί. Μόλις γίνουν γνωστά τα συμπεράσματα της επιτροπής του ΠΟΕ, το Συμβούλιο φυσικά και θα τα εξετάσει υπό το φως των ενδεχόμενων συνεπειών τους για την Κοινότητα. Το Συμβούλιο θα ήθελε εξάλλου να σας υπενθυμίσει ότι η Επιτροπή ήδη το 1995 είχε υποβάλει πρόταση με στόχο την προσαρμογή της ισχύουσας κοινής οργάνωσης αγοράς και ότι εν αναμονή των αποτελεσμάτων της διαδικασίας του ΠΟΕ δεν μπόρεσαν να ληφθούν αποφάσεις από το Συμβούλιο σχετικά.

<SPEAKER ID=192 LANGUAGE="ES" NAME="Medina Ortega">
Κύριε Προεδρεύοντα του Συμβουλίου, σας ευχαριστώ για την απάντησή σας, εφιστώ όμως την προσοχή σας στο γεγονός ότι η πείρα μας αποδεικνύει ότι, όταν τίθεται ένα ζήτημα, αν αυτό δεν γίνει σε εύθετο χρόνο, η Επιτροπή ή το Συμβούλιο λέει ότι δεν ετέθη σε εύθετο χρόνο.
<P>
Πιστεύω ότι, αυτήν τη στιγμή, ένα από τα λιγότερο καλά φυλαγμένα μυστικά είναι ότι υπάρχει ένα έγγραφο της ομάδας εμπειρογνωμόνων του Παγκόσμιου Οργανισμού Εμπορίου σχετικά με τη μπανάνα, το οποίο καταστρέφει κυριολεκτικά τα θεμέλια του Παγκόσμιου Οργανισμού Εμπορίου. Και το πιο σοβαρό αυτού του θέματος είναι ότι την κύρια βάση για τις ενέργειες αυτής της ομάδας εμπειρογνωμόνων αποτελεί η αίτηση της κυβέρνησης μιας χώρας που δεν παράγει μπανάνες, και συγκεκριμένα της Κυβέρνησης των Ηνωμένων Πολιτειών. Και η εν λόγω Κυβέρνηση των Ηνωμένων Πολιτειών δεν αποδέχθηκε τη δικαιοδοσία καμιάς ομάδας εμπειρογνωμόνων του Παγκόσμιου Οργανισμού Εμπορίου προκειμένου να συζητήσει το θέμα του νόμου Χελμς-Μπάρτον.
<P>
Εμείς που έχουμε ασκήσει το Δίκαιο γνωρίζουμε ότι το Δίκαιο βρίσκεται στα ενδιάμεσα της διαδικασίας. Και στην πρακτική των εμπορικών διαπραγματεύσεων το σύνηθες είναι τα αντίποινα. Για το λόγο αυτόν, θα μπορούσε το Συμβούλιο να εξετάσει κάποια ενδεχόμενα αντίποινα εναντίον της Κυβέρνησης των Ηνωμένων Πολιτειών, υπό την έννοια ότι αν δεν αποδέχεται τη δικαιοδοσία του Παγκόσμιου Οργανισμού Εμπορίου όσον αφορά το νόμο Χελμς-Μπάρτον, η Κοινότητα δεν θα αποδεχθεί τη δικαιοδοσία του Οργανισμού αυτού στο θέμα της μπανάνας;

<SPEAKER ID=193 LANGUAGE="NL" NAME="Patijn">
Δεν θα ήθελα να κάνω λεπτομερή σχόλια για την τελευταία πρόταση του κ. Medina γιατί αν εξαρτήσουμε τα πάντα από τη διεθνή διαιτησία δεν θα καταλήξουμε πουθενά. Αυτό είναι το μόνο που μπορώ να σας πω με απόλυτη βεβαιότητα. Θα ήθελα ωστόσο να ζητήσω για το θέμα αυτό να ακολουθήσουμε όσο γίνεται πιστότερα τη διαδικασία που ισχύει για τις επιτροπές του ΠΟΕ, ειδάλλως δημιουργούμε ενδεχομένως προβλήματα πριν την ώρα τους. Πρόκειται εδώ για μία ενδιάμεση έκθεση η οποία ήταν καταρχήν απόρρητη, υποβλήθηκε ωστόσο στα ενεχόμενα μέρη και στη συνέχεια διέρρευσε. Αλλά τα ενεχόμενα μέρη μπορούν ακόμα να κάνουν σχόλια σχετικά με την έκθεση ενώ κατόπιν η επιτροπή, λαμβάνοντας ενδεχομένως υπόψη αυτά τα σχόλια, τροποποιεί την έκθεση, η δε διαδικασία διευθέτησης διαφορών του ΠΟΕ παρέχει στη συνέχεια τη δυνατότητα προσφυγής κατά ενός τέτοιου πορίσματος επιτροπής. Θεωρώ λοιπόν πρόωρο στο στάδιο αυτό να αρχίσει κιόλας να σκέφτεται το Συμβούλιο ή η Επιτροπή άμεση προσφυγή κατά του πορίσματος της επιτροπής ή ακόμα και μέτρα αντιποίνων ή και κήρυξη εμπορικού πολέμου.

<SPEAKER ID=194 NAME="Πρόεδρος">
Ερώτηση Αριθ. 16 που υπέβαλε η κ. Marνa Izquierdo Rojo (H-0239/97):
<P>
Θέμα: Συμμετοχή της Λιβύης στην 2η Ευρωμεσογειακή Διάσκεψη της Μάλτας
<P>
Λαμβάνοντας υπόψη την θέληση του Ευρωπαϊκού Κοινοβουλίου, η οποία εκφράστηκε σε διάφορα ψηφίσματα, θα υπάρξει η δυνατότητα να συμμετάσχει η Λιβύη στην 2η Ευρωμεσογειακή Διάσκεψη που θα πραγματοποιηθεί στις 15-16 Απριλίου στη Μάλτα;

<SPEAKER ID=195 NAME="Patijn">
Η Ευρωπαϊκή Ένωση επιμένει στη θέση της ότι η Λιβύη δεν μπορεί να περιμένει ότι θα διατηρεί ομαλές σχέσεις με άλλα κράτη και θα παίζει ισότιμο ρόλο στους διεθνείς οργανισμούς, περιλαμβανομένης της διαδικασίας της Βαρκελώνης, εφόσον δεν σεβαστεί όλες τις διεθνείς της υποχρεώσεις που απορρέουν από τα σχετικά ψηφίσματα του Συμβουλίου Ασφαλείας των Ηνωμένων Εθνών. Δεδομένου του γεγονότος ότι μέχρι σήμερα η Λιβύη δεν έχει σεβαστεί τα ψηφίσματα αυτά, δεν είναι δυνατή και η συμμετοχή της στη δεύτερη ευρωμεσογειακή διάσκεψη Υπουργών.

<SPEAKER ID=196 LANGUAGE="ES" NAME="Izquierdo Rojo">
Λυπάμαι που το Συμβούλιο δεν ανταποκρίθηκε στο σχετικό αίτημα που έχει διατυπώσει επανειλημμένως το Ευρωπαϊκό Κοινοβούλιο. Η απάντηση του Συμβουλίου μάς απογοητεύει, και για μια ακόμα φορά πρέπει να εκφράσω τη λύπη μας για την έλλειψη αυτονομίας και θάρρους στις αποφάσεις του Συμβουλίου Υπουργών.
<P>
Διότι από πλευράς του Κοινοβουλίου ζητείται να ανοίξουν προοπτικές συμμετοχής στην ευρωμεσογειακή πολιτική για μια χώρα που είναι μια μεσογειακή χώρα. Θα πρέπει να πω ότι αυτή η χώρα, η Λιβύη, ως μέλος του Μεγάλου Αραβικού Μαγκρέμπ, συμμετέχει στην Αντιπροσωπεία του Μαγκρέμπ στο Ευρωπαϊκό Κοινοβούλιο, και εργάζεται έμμεσα στην ευρωμεσογειακή πολιτική εδώ, στο ίδιο αυτό κτίριο, στο Στρασβούργο, όπου έχουν διεξαχθεί πολλές συνεδριάσεις.
<P>
Πιστεύω ειλικρινά ότι η απάντηση αυτή απογοητεύει και ζητώ από το Συμβούλιο Υπουργών, από σήμερα και ως τις 15 και 16 Απριλίου, που είναι οι ημερομηνίες που προβλέπονται για τη συνάντηση της Βαλέτας, της δεύτερης ευρωμεσογειακής συνάντησης, να ανοίξει αυτές τις προοπτικές. Η Ευρωπαϊκή Ένωση μερικές φορές είναι πολύ ευρηματική και δίνει απαντήσεις εξαιρετικά διφορούμενες προκειμένου να προσφέρει κάποιες καλές προοπτικές συνεργασίας στη χώρα αυτή η οποία μπορεί στο μέλλον να φθάσει να είναι πολύ σημαντική στην ευρωμεσογειακή συνεργασία.

<SPEAKER ID=197 LANGUAGE="NL" NAME="Patijn">
Θα ήθελα να υπενθυμίσω στην κ. Izquierdo Rojo τα ψηφίσματα 731, 748 και 883 του Συμβουλίου Ασφαλείας των Ηνωμένων Εθνών, ψηφίσματα τα οποία είμαι σίγουρος ότι έχει πάντα στο προσκέφαλό της όταν κοιμάται αφού τόσο πολύ αγαπά τη Λιβύη. Στα ψηφίσματα αυτά του Συμβουλίου Ασφαλείας γίνεται λόγος για υποψίες για κρατικά καθοδηγούμενη τρομοκρατία. Σε αυτά το ανώτατο όργανο της διεθνούς κοινότητας υπογραμμίζει ότι οι λιβυκές αρχές θα πρέπει να καταβάλουν κάθε προσπάθεια για να διασκεδάσουν τις υποψίες αυτές. Εφόσον δεν γίνει κάτι τέτοιο, θεωρώ ότι το Συμβούλιο δρα απολύτως δικαιολογημένα με τον τρόπο αυτό. Και αφού η κυρία βουλευτής δηλώνει ότι αισθάνεται απογοητευμένη, να της πω ότι κι εγώ αισθάνομαι απογοητευμένος από τη λιβυκή κυβέρνηση η οποία δεν συνεργάζεται για να διασκεδασθούν αυτές οι σοβαρές υποψίες.

<SPEAKER ID=198 NAME="Πρόεδρος">
Ερώτηση Αριθ. 17 που υπέβαλε ο κ. Gerard Collins (H-0245/97):
<P>
Θέμα: Τα ευρωπαϊκά διαρθρωτικά ταμεία μετά το 1999
<P>
Έχουν διεξαχθεί συζητήσεις στο πλαίσιο του Συμβουλίου Υπουργών σχετικά με τη λειτουργία των ευρωπαϊκών διαρθρωτικών ταμείων μετά το 1999; Ειδικότερα, προτίθεται το Συμβούλιο να υποβάλει στην Επιτροπή κατευθυντήριες γραμμές στις οποίες να επισημαίνονται οι πολιτικές προτεραιότητες, ιδίως δε τα επίπεδα ανεργίας, που θα πρέπει να συνεκτιμηθούν από την Επιτροπή κατά την προετοιμασία των προτάσεων για τον καθορισμό των κριτηρίων επιλεξιμότητας για το στόχο 1 μετά το 1999;

<SPEAKER ID=199 NAME="Patijn">
Τη στιγμή αυτή δεν έχει ακόμα τεθεί το ζήτημα της διαρθρωτικής πολιτικής της Ένωσης μετά το 1999. Γι'αυτό και δεν είμαι σε θέση να παράσχω τις πληροφορίες που ζήτησε ο αξιότιμος κύριος βουλευτής. Θα ήθελα να σας υπενθυμίσω ότι το Ευρωπαϊκό Συμβούλιο της Μαδρίτης, στο οποίο ήδη αναφερθήκαμε, κάλεσε την Επιτροπή να προβεί το συντομότερο δυνατό σε εμπεριστατωμένη ανάλυση του χρηματοπιστωτικού συστήματος της Ένωσης, ούτως ώστε, αμέσως μετά το πέρας της Διακυβερνητικής, να υποβάλει δήλωση σχετικά με το μελλοντικό χρηματοπιστωτικό σύστημα της Ένωσης από 31ης Δεκεμβρίου 1999 λαμβάνοντας υπόψη τις προοπτικές της διεύρυνσης. Θα πρότεινα λοιπόν τη στιγμή αυτή να μην προτρέχουμε των γεγονότων, αλλά να επικεντρωθούμε καταρχήν στην ολοκλήρωση της Διακυβερνητικής Διάσκεψης. Κατόπιν το Συμβούλιο θα μπορούσε να λάβει υπόψη αυτή τη δήλωση της Επιτροπής, η οποία θα αποτελέσει στη συνέχεια τη βάση για περαιτέρω συζητήσεις μεταξύ άλλων και σχετικά με το μέλλον της διαρθρωτικής πολιτικής της Ένωσης μετά το 1999.

<SPEAKER ID=200 LANGUAGE="EN" NAME="Collins, Gerard">
Τις ευχαριστίες μου στον κ. Patijn για την απάντησή του. Αποδέχομαι όλα εκείνα που είπε και κατανοώ τους λόγους για τους οποίους τα είπε. Θα ήθελα να τονίσω στον κ. Patijn ότι υπάρχει ανάγκη για σθεναρή πολιτική καθοδήγηση της Επιτροπής από το Συμβούλιο των Υπουργών, έχοντας υπόψη ότι στην Ευρωπαϊκή Ένωση υπάρχει μια ανεργία της τάξεως των 20 εκατομμυρίων ατόμων η οποία ασφαλώς αποτελεί την πρωταρχική πολιτική προτεραιότητα της Ένωσης και η οποία πρέπει να αντιμετωπιστεί από απόψεως προετοιμασίας για την περίοδο μετά το 1999. Το ζήτημα αυτό θα πρέπει να αντιμετωπιστεί ως επείγον ιδιαίτερα εάν, όπως όλοι θέλουμε, η Ευρωπαϊκή Ένωση είναι εκείνη που θα πρέπει να ασχοληθεί με το πρόβλημα αυτό το οποίο επιδρά στους πολίτες της και εάν θέλουμε οι πολίτες των κρατών μελών να ανακτήσουν την εμπιστοσύνη τους στην Ένωση.

<SPEAKER ID=201 LANGUAGE="NL" NAME="Patijn">
Ευχαριστώ τον κ. Collins για την κατανόηση που δείχνει στο γεγονός ότι το Συμβούλιο δεν μπορεί τη στιγμή αυτή να μιλήσει λεπτομερώς για τη διαρθρωτική πολιτική μετά το 1999. Το Συμβούλιο συμφωνεί μαζί του ότι το όλο ζήτημα της ανάπτυξης της απασχόλησης στην Ευρωπαϊκή Ένωση χρειάζεται να εξεταστεί με εξαιρετικά μεγάλη προσοχή και σε επίπεδο Ένωσης. Η προσοχή αυτή έχει δοθεί, και δεν περιμένουμε με σταυρωμένα χέρια τι μέλλει γενέσθαι μετά το 1999. Πιστεύω ότι, βάσει της πολιτικής που ξεκινήσαμε από το Συμβούλιο του Έσσεν και μετά, έχουμε τη δυνατότητα να διαμορφώσουμε την υφιστάμενη διαρθρωτική πολιτική ούτως ώστε να καταστεί όσο το δυνατό αποτελεσματικότερη στην καταπολέμηση της ανεργίας, καθώς μάλιστα στα πλαίσια της πολιτικής αυτής υπάρχουν δεκάδες εκατομμυρίων Ecu προς διάθεση κατά τα επόμενα χρόνια. Έγινε αναφορά στο ζήτημα των τοπικών συμφώνων. Θεωρώ ότι πρόκειται για ένα από τα ζητήματα που θα μπορούσαμε να εξετάσουμε από τώρα. Ωστόσο δεν θα πρέπει να προτρέχουμε υπερβολικά όσον αφορά το εξαιρετικά σημαντικό θέμα σχετικά με το πως θα ρυθμίσουμε τις μεταξύ μας χρηματοπιστωτικές σχέσεις κατά τον εικοστό πρώτο αιώνα ενόψει της διεύρυνσης.

<SPEAKER ID=202 NAME="Wibe">
(SV ) Έχω μια πολύ ιδιαίτερη και συγκεκριμένη ερώτηση προς το Συμβούλιο. Όσον αφορά την χρηματοδότηση των διαρθρωτικών ταμείων, ή γενικότερα τα τέλη προς την Ένωση, έχω επί μακρόν επικρίνει το γεγονός ότι τα τέλη του ΑΕΕ (Ακαθάριστου Εθνικού Εισοδήματος) βασίζονται ακριβώς στο ΑΕΕ χωρίς να ρυθμίζονται βάσει της αγοραστικής δύναμης στην κοινωνία. Οι υπολογισμοί που έχω κάνει επ&#x02BC;αυτού δείχνουν ότι θα οδηγούμαστε σε σημαντικές αλλαγές, αν γινόταν η φυσιολογική ρύθμιση να λαμβάνεται υπόψη το επίπεδο της αγοραστικής δύναμης στις χώρες.
<P>
Κατανοώ την δυσκολία να προωθηθεί το μήνυμα μέχρι την Επιτροπή αλλά θέλω να ρωτήσω το Συμβούλιο το εξής: Δεν υπάρχει καμία δυνατότητα για το Συμβούλιο να προωθήσει αυτήν την ιδέα, να εισάγει ακριβώς ένα μέτρο της αγοραστικής δύναμης από πλευράς δαπανών των διαρθρωτικών ταμείων επίσης, ώστε, λαμβάνοντας αυτό υπόψη, να ρυθμιστεί ας πούμε το ΑΕΠ.

<SPEAKER ID=203 LANGUAGE="NL" NAME="Patijn">
Δεν είμαι σίγουρος ότι κατάλαβα καλά την ερώτηση του αξιότιμου κυρίου βουλευτή. Σωστά κατάλαβα ότι ζητά να ληφθούν ως βάση των εισφορών ή των πληρωμών των κρατών μελών προς την Ένωση οι ισοτιμίες με βάση την πραγματική αγοραστική αξία αντί του ακαθάριστου εθνικού προϊόντος; Θα ήθελα να σας υπενθυμίσω ότι οι τρόποι χρηματοδότησης των δαπανών των Ευρωπαϊκών Κοινοτήτων έχουν καθοριστεί στη Συνθήκη. Πρόκειται καταρχήν για τους εισαγωγικούς δασμούς, δεύτερον για τις γεωργικές εισφορές και τρίτον για την κλείδα του ΦΠΑ. Πέρα από αυτά, το μόνο κριτήριο που χρησιμοποιείται είναι το ακαθάριστο εθνικό προϊόν. Αυτό ορίζει η Συνθήκη. Προσωπικά, ως αντιπρόσωπος των Κάτω Χωρών στη Διακυβερνητική, δεν γνωρίζω να έχει υποβληθεί καμία πρόταση, ούτε εκ μέρους της σουηδικής κυβέρνησης, για αλλαγή του καθεστώτος αυτού. Μπορώ δε να σας διαβεβαιώσω ότι τη στιγμή αυτή δεν συζητάται μία τέτοια αλλαγή πολιτικής όπως αυτή που προτείνετε.

<SPEAKER ID=204 NAME="Πρόεδρος">
Αξιότιμοι κύριοι βουλευτές, αφού ευχαριστήσω την Προεδρία του Συμβουλίου για την παρουσία της και για τη μεγάλη αξία των απαντήσεών της, σας ανακοινώνω ότι, εφόσον εξαντλήθηκε ο χρόνος που είχε παραχωρηθεί στην Ώρα των Ερωτήσεων προς το Συμβούλιο, οι ερωτήσεις Αριθ. 18 έως 29 θα λάβουν γραπτές απαντήσεις.
<P>
Η Ώρα των Ερωτήσεων έληξε.
<P>
(Η συνεδρίαση, διακοπείσα στις 19.10 επαναλαμβάνεται στις 21.00)

<CHAPTER ID=10>
Ποιότητα της βενζίνης και του ντίζελ - Eκπομπές των
οχημάτων με κινητήρα - Aτμοσφαιρική ρύπανση - Eξοικονόμηση
καυσίμων (συνέχεια)
<SPEAKER ID=205 NAME="Πρόεδρος">
H ημερήσια διάταξη προβλέπει την κοινή συζήτηση των ακολούθων εκθέσεων:
<P>
A4-0096/97 του κ. Mamθre, εξ ονόματος της Eπιτροπής Περιβάλλοντος, Δημόσιας Yγείας και Προστασίας των Kαταναλωτών, σχετικά με την πρόταση οδηγίας του Eυρωπαϊκού Kοινοβουλίου και του Συμβουλίου, που αφορά την ποιότητα της βενζίνης και του πετρελαίου κίνησης και τροποποιεί την οδηγία 93/12/EOK (COM(96)0248 - C4-0462/96);-A4-0116/97 του κ. Lange, εξ ονόματος της Eπιτροπής Περιβάλλοντος, Δημόσιας Yγείας και Προστασίας των Kαταναλωτών, σχετικά με την πρόταση οδηγίας του Eυρωπαϊκού Kοινοβουλίου και του Συμβουλίου, που αφορά τα μέτρα που πρέπει να ληφθούν κατά της ρύπανσης του αέρα από τις εκπομπές των οχημάτων με κινητήρα και τροποποιεί τις οδηγίες 70/156/EOK και 70/220/EOK του Συμβουλίου (COM(96)0248 - C4-0463/96);-A4-0099/97 του κ. Eisma, εξ ονόματος της Eπιτροπής Περιβάλλοντος, Δημόσιας Yγείας και Προστασίας των Kαταναλωτών, σχετικά με την ανακοίνωση της Eπιτροπής, προς το Συμβούλιο και το Eυρωπαϊκό Kοινοβούλιο, που αφορά τη μελλοντική στρατηγική για τον έλεγχο της ατμοσφαιρικής ρύπανσης που οφείλεται στις οδικές μεταφορές, με γνώμονα τα αποτελέσματα του προγράμματος Auto-Oil (COM(96)0248 - C4-0492/96);-A4-0117/97 της κ. Gonzαlez Αlvarez, εξ ονόματος της Eπιτροπής Περιβάλλοντος, Δημόσιας Yγείας και Προστασίας των Kαταναλωτών, σχετικά με την ανακοίνωση της Eπιτροπής, προς το Συμβούλιο και το Eυρωπαϊκό Kοινοβούλιο, με θέμα «Kοινοτική στρατηγική για τη μείωση των εκπομπών CO2 από τα ιδιωτικά αυτοκίνητα και για την εξοικονόμηση καυσίμων» (COM(95)0689 - C4-0015/96).
<SPEAKER ID=206 NAME="Gonzαlez Αlvarez">
Κυρία Πρόεδρε, αν και η έκθεση την οποία πρόκειται να παρουσιάσω είναι ανεξάρτητη από τις εκθέσεις των βουλευτών κ.κ. Lange, Mamθre και Eisma, θα πρέπει να αναγνωρίσουμε ότι αποτελεί μαζί με αυτές ένα πολιτικό και περιβαλλοντικό πακέτο που αξίζει να τονιστεί.
<P>
Η πρώτη πρόταση που παρουσιάσαμε στην Επιτροπή Περιβάλλοντος ήταν πιο αδύναμη από την τελική πρόταση. Δηλαδή, αποδεχθήκαμε τις τροπολογίες που κατέθεσαν επί της έκθεσης άλλοι συνάδελφοι από τη Σοσιαλιστική Ομάδα, από την Ομάδα των Πρασίνων, ακόμη και από την Ομάδα του Λαϊκού Κόμματος. Και πιστεύω ότι, χάρη σε αυτό, η έκθεση εμπλουτίστηκε. Είναι πιθανό να υπάρχουν ορισμένες φράσεις τις οποίες δε συμμερίζομαι στο σύνολό τους, καθώς όμως η έκθεση εγκρίθηκε από την Επιτροπή Περιβάλλοντος ομόφωνα, προτιμώ να μην αναφερθώ σε αυτές -για παράδειγμα, υπάρχουν εκφράσεις όπως «απόρριψη» εθελοντικών συμφωνιών τις οποίες δε συμμερίζομαι, και θα είχα συντάξει διαφορετικά. Πιστεύω όμως ότι εφόσον η έκθεση εγκρίθηκε ομόφωνα, οφείλω να την υπερασπιστώ εδώ ακριβώς όπως εγκρίθηκε από την Επιτροπή Περιβάλλοντος στην προηγούμενη συνεδρίαση.
<P>
Υπάρχουν ορισμένα ζητήματα στα οποία συμπίπτουμε όλοι οι εισηγητές αυτού του πακέτου μέτρων: Πρόκειται για τα θέματα που σχετίζονται με την ποιότητα του αέρα, με τις εκπομπές CO2 , με την ποιότητα των καυσίμων. Επιπλέον, όλοι συμπίπτουμε όταν επικρίνουμε το ότι ελήφθησαν περισσότερο υπόψη τα κριτήρια και οι συζητήσεις με τους βιομηχάνους παρά με τους εμπειρογνώμονες ή τις μη κυβερνητικές οργανώσεις.
<P>
Υπάρχουν ορισμένα ζητήματα που θα πρέπει να τονιστούν. Κατ' αρχήν, η ίδια η Ευρωπαϊκή Επιτροπή θεωρεί ότι αν δεν ληφθούν δραστικά μέτρα, δεν θα μπορέσουν να τηρηθούν οι δεσμεύσεις της Διάσκεψης του Ρίο -που πρόκειται τώρα να αναθεωρηθεί, στη Νέα Υόρκη τον Ιούνιο- να σταθεροποιηθούν οι εκπομπές CO2 το έτος 2000 στα επίπεδα του 1990. Φαίνεται ότι αυτό είναι ένας στόχος δύσκολος να επιτευχθεί, και συνεπώς, θεωρούμε την πρόταση της Επιτροπής αδύναμη, δεδομένου ότι δεν συγκεκριμενοποιεί νομοθετικά μέτρα που θα μπορέσουν να μας κάνουν να επιτύχουμε αυτούς τους στόχους.
<P>
Η πρώτη επίκριση γίνεται για τις εθελοντικές συμφωνίες. Σε αυτό το Σώμα, συζητάμε συχνά σχετικά με την επανειλημμένη μη τήρηση της κοινοτικής νομοθεσίας. Αν δεν τηρείται η κοινοτική νομοθεσία, μπορούμε να αμφιβάλλουμε ότι θα τηρούνται οι εθελοντικές συμφωνίες. Γι' αυτό, στην έκθεση της Επιτροπής Περιβάλλοντος προτείνουμε, σύμφωνα με τα όσα ορίζει η ίδια η Ευρωπαϊκή Επιτροπή στο νομοθετικό της πρόγραμμα του 1994, να εκπονηθεί μια οδηγία που να περιλαμβάνει τους περιορισμούς CO2 , διότι έτσι θα ήταν περισσότερο υποχρεωτικής τήρησης. Και προτείνουμε να παρουσιαστεί πριν το 1998.
<P>
Προτείνουμε επίσης να υπάρξει ένα νομοθετικό μέτρο που να περιλαμβάνει μια λογική πρόταση για τους φόρους. Και όταν λέμε λογική, αναφερόμαστε στο ότι επιθυμούμε να αποφευχθεί να επιβαρυνθούν οι λιγότερο ευκατάστατοι. Η πρόταση για άμεση ανακαίνιση του πάρκου αυτοκινήτων ή η πρόταση να αυξηθούν όλα ανεξαιρέτως τα καύσιμα -που υπάρχει σε μια από τις τροπολογίες που συζητήθηκαν στην Επιτροπή Περιβάλλοντος- είναι προτάσεις που δεν διαχωρίζουν τους λιγότερο και περισσότερο οικονομικά ευκατάστατους στην Ευρώπη. Εμείς προτείνουμε να υπάρξει μια νομοθετική πρόταση η οποία, συνοπτικά, θα ευνοεί εκείνους που ρυπαίνουν λιγότερο, -δηλαδή, εκείνους οι οποίοι, στο μέλλον, όταν θα υπάρχουν αυτοκίνητα που θα καταναλώνουν τρία λίτρα βενζίνη τα εκατό χιλιόμετρα, θα χρησιμοποιούν αυτοκίνητα πιο πρακτικά, λιγότερο δυσκίνητα και τα οποία θα ρυπαίνουν λιγότερο- θα έχουν φορολογικές απαλλαγές. Και να αυξάνονται οι φορολογικές εισφορές για εκείνους οι οποίοι έχουν αυτοκίνητα πιο ισχυρά, τα οποία ρυπαίνουν περισσότερο.
<P>
Και, κατ' αυτήν την έννοια, πιστεύουμε ότι πρέπει να υπάρξει μια νομοθετική πρόταση προς συζήτηση σε αυτό το Κοινοβούλιο. Η Επιτροπή δεν θα έπρεπε να θεωρεί φιλόδοξο να επιδιώκεται ο περιορισμός της κατανάλωσης στα πέντε λίτρα τα εκατό χιλιόμετρα, διότι πιστεύουμε ότι υπάρχουν ενδείξεις ότι αυτό είναι δυνατόν -για παράδειγμα, το αυτοκίνητο που πρότεινε η Greenpeace, το »Twingo Smile» . Πιστεύουμε επίσης ότι πρέπει να συμπληρωθούν αυτά τα μέτρα σαφούς μείωσης της κατανάλωσης καυσίμων με άλλα μέτρα τα οποία αναγνωρίζω ότι, σε ορισμένες περιπτώσεις, θίγουν τα Κράτη μέλη και την αρχή της επικουρικότητας, αλλά είναι εξαιρετικά σημαντικά: Για παράδειγμα, η μείωση της ταχύτητας· η μαζική χρήση των δημοσίων μεταφορών -γι' αυτό και θα πρέπει να βελτιωθούν-, το να λαμβάνεται υπόψη η χωροταξία... Υπάρχουν δηλαδή ορισμένα μέτρα τα οποία υπάρχει περίπτωση να μην μπορέσει να λάβει η Επιτροπή, αλλά τα οποία μπορεί να παροτρύνει τα Κράτη μέλη να τα λάβουν, και τα οποία μπορούν να συμπληρώσουν τους περιορισμούς του CO2 .
<P>
Εν κατακλείδι, κυρία Πρόεδρε, κυρία Επίτροπε, πιστεύω ότι με αυτό το πακέτο μέτρων, αν γίνουν αποδεκτές γενικώς οι τροπολογίες των τεσσάρων εκθέσεων, θα μπορέσουμε να προχωρήσουμε προς το στόχο του περιορισμού των εκπομπών CO2 , να μεταβάλουμε τον μολυσμένο αέρα που έχουμε στην Ευρώπη σε έναν αέρα πιο καθαρό και να καταφέρουμε τα καύσιμα να είναι λιγότερο ρυπογόνα.

<SPEAKER ID=207 NAME="Cox">
Κυρία Πρόεδρε, παρουσίαζω τη γνώμη της Επιτροπής Οικονομικής, Νομισματικής και Βιομηχανικής Πολιτικής σχετικά με τα πρότυπα και τις προδιαγραφές των καυσίμων. Θα πρέπει εξ αρχής να πω ότι η επιτροπή επέτυχε έναν υψηλό βαθμό πολιτικής ομοφωνίας για τη γνώμη που διαμορφώθηκε και ότι γενικά το πρόγραμμα Auto/Oil έγινε δεκτό με ικανοποίηση ως ένα βήμα προς τη σωστή κατεύθυνση, έστω κι' αν ορισμένα μέλη είχαν επιφυλάξεις για κάποιες λεπτομέρειές του.
<P>
Αναφορικά με τα σχέδια για τις προδιαγραφές των καυσίμων στο έτος 2000, η Οικονομική Επιτροπή προτείνει περιορισμένες μειώσεις στον στόχο περιεκτικότητας σε θείο έναντι εκείνων που συνιστώνται με το πρόγραμμα Auto/Oil. Υπήρξαμε - εάν μπορεί κανείς να χρησιμοποιήσει τη φράση - »λιγότερο φιλόδοξοι» σ' αυτό έναντι της Επιτροπής Περιβάλλοντος, Δημόσιας Υγείας και Προστασίας των Καταναλωτών, μολονότι κανείς θα μπορούσε να επιλέξει και κάποιες άλλες φράσεις για να αναφερθεί στο επίπεδο της ελευθερίας κινήσεων που επέλεξε να χρησιμοποιήσει η επιτροπή για τα όρια αυτά.
<P>
Αναφορικά με το έτος 2005, η Οικονομική Επιτροπή, προβλέποντας ένα πρόγραμμα Auto/Oil 2, προτείνει τα Παραρτήματα III και IV και καθορίζει σ' αυτά ενδεικτικά πρότυπα τα οποία θα ήθελε να ληφθούν υπόψη σε ένα πρόγραμμα Auto/Oil 2. Αυτό διαφέρει από την έμφαση που αποδίδει η Επιτροπή Περιβάλλοντος η οποία, σ' αυτό το στάδιο, θα προτιμούσε τον καθορισμό ενός υποχρεωτικού μακροπρόθεσμου προτύπου.
<P>
Σχετικά με τα οικονομικά κίνητρα, η Οικονομική Επιτροπή έχει τη σθεναρή άποψη ότι θα πρέπει να εφαρμοστούν, ειδικότερα στον τομέα των καυσίμων, μέσω διαφοροποίησης της έμμεσης φορολογίας. Το γεγονός αυτό θα μπορούσε να διευκολύνει την υιοθέτηση από τα κράτη μέλη πιο προωθημένων καυσίμων έναντι εκείνων που καθορίζονται ως τα ελάχιστα απαιτούμενα, με την προϋπόθεση βέβαια διαδικασιών που θα διασφαλίζουν τη συνοχή της εσωτερικής αγοράς. Επ' αυτού, σημειώνω και δέχομαι με ικανοποίηση την υποστήριξη της Επιτροπής Περιβάλλοντος.
<P>
Η Οικονομική Επιτροπή δαπάνησε αρκετό χρόνο προσπαθώντας να διαμορφώσει μια γνώμη επί των επιπτώσεων της διαφοροποίησης του κόστους στα κράτη μέλη και παρατηρεί ότι υπάρχει σημαντική διαφοροποίηση του κόστους διϋλισης μεταξύ βορείων και νοτίων χωρών. Σχετικά με το θέμα αυτό η επιτροπή πρότεινε μια περιορισμένη μεταβατική περίοδο για τις νότιες χώρες, δεδομένου ότι κατά τον προσδιορισμό των στόχων θα πρέπει να είμαστε φιλόδοξοι αλλά και ρεαλιστικοί.
<P>
Συνολικά θα έλεγα ότι η προσέγγισή μας από την άποψη επικέντρωσης του ενδιαφέροντος μας αναφέρθηκε περισσότερο σ' αυτό που θα αποκαλούσα «πολιτική» χημεία παρά χημεία των καυσίμων.
<P>
Από την ανακοίνωση της Επιτροπής προκύπτει σαφώς ότι το Συμβούλιο είναι διχασμένο. Πιστεύω ότι εμείς εδώ στο Κοινοβούλιο δεν θα πρέπει να επιζητήσουμε να κάνουμε το καλύτερο εχθρό του καλού αναφορικά με τις πιθανές λύσεις. Οι προτάσεις της Οικονομικής Επιτροπής είναι ρεαλιστικές και, στη δεύτερη ανάγνωση, θα βρίσκονται πολύ πλησιέστερα στο τελικό κέντρο βάρους της διαπραγματευτικής θέσης του οργάνου τούτου έναντι του Συμβουλίου.

<SPEAKER ID=208 LANGUAGE="FI" NAME="Hautala">
Αξιότιμη κυρία Πρόεδρε, κατ' αρχάς θα ήθελαν να ευχαριστήσω όλους τους συναδέλφους μου για τη θαυμάσια συνεργασία μας. Έχουμε εκπονήσει, σε συνεργασία με άλλες επιτροπές, εκθέσεις και γνωμοδοτήσεις υπό πνεύμα αμοιβαίας κατανόησης. Εκ μέρους της Επιτροπής Οικονομικής Πολιτικής θα ήθελα να ευχαριστήσω ιδίως τον κ. Λάνγκε, ο οποίος είναι εισηγητής της έκθεσης του Κοινοβουλίου σχετικά με τις εκπομπές καυσαερίων των επιβατηγών αυτοκινήτων. Είναι γνωστό ότι ο κύριος Λάνγκε ενστερνίστηκε στην Επιτροπή Περιβάλλοντος την πρόταση που υπέβαλε η Επιτροπή Οικονομικής Πολιτικής εν σχέσει με το θέμα αυτό.
<P>
Θα ήθελα να εφιστήσω στην προσοχή σας και να υπογραμμίσω την ανάγκη για λήψη, όσο το δυνατόν ταχύτερα, αποφάσεων εν σχέσει με την θέσπιση οριακών τιμών για τις εκπομπές καυσαερίων για το 2005. Δεν πρέπει να ταχθούμε υπέρ της πρότασης της Επιτροπής, αλλά να δεσμευθούμε, όσο το δυνατόν ταχύτερα, ως προς την πολιτική που θα ακολουθήσουμε στο εγγύς μέλλον. Παρ' όλο ότι πολλοί, έχουν, κατά καιρούς, εκφράσει την άποψη ότι οι στόχοι αυτοί είναι υπερβολικά φιλόδοξοι, πιστεύω ότι είναι δυνατόν να επιτευχθούν εάν υιοθετηθούν οι σωστές μέθοδοι. Γι' αυτό και το Κοινοβούλιο υποστηρίζει, σε όλες τις εκθέσεις και γνωμοδοτήσεις του, ενθέρμως την θέσπιση και εφαρμογή φορολογικών κινήτρων. Η Επιτροπή Οικονομικής Πολιτικής έχει εξετάσει το θέμα και σε σχέση με την ανταγωνιστικότητα του βιομηχανικού τομέα διαπιστώνοντας ότι εάν η αυτοκινητοβιομηχανία της Ευρωπαϊκής Ένωσης δεν αναπτύξει σύντομα νέες τεχνολογίες θα υστερεί σημαντικά έναντι αυτής της Ιαπωνίας.
<P>
Πιστεύω ότι πρέπει, ακόμη, να εξετάσουμε και το θέμα της ποιότητας των καυσίμων, διότι μόνον έτσι θα μπορέσουμε, εντός σχετικά μικρού χρονικού διαστήματος, να βελτιώσουμε την ποιότητα του ατμοσφαιρικού αέρα. Τα αποτελέσματα έρευνας, την οποία διενήργησαν οι κυβερνήσεις Σουηδίας και Φινλανδίας, καταδεικνύουν ότι οι πετρελαιοβιομηχανίες πίστευαν ανέκαθεν ότι το κόστος παραγωγής πιο «καθαρών» καυσίμων ήταν κατά πολύ υψηλότερο από αυτό που είναι στην πραγματικότητα. Η έρευνα αυτή είχε αποτελέσει και παλαιότερα θέμα συζήτησης στο Κοινοβούλιο. Τελικά η Επιτροπή οφείλει να αναθεωρήσει τον τρόπο προσέγγισής της και να στηρίξει τις προτάσεις της στα πλέον πρόσφατα επιτεύγματα της τεχνολογίας. Τα αποτελέσματα που έχει επιτύχει το Κοινοβούλιο κατά το στάδιο αυτό της πρώτης ανάγνωσης δύναται να αποτελέσουν μία ιδιαιτέρως στερεή βάση για τα επόμενα στάδια εξέτασης.

<SPEAKER ID=209 NAME="Ferber">
Κυρία Πρόεδρε, αγαπητοί κυρίες και κύριοι συνάδελφοι, και η Eπιτροπή Έρευνας, Tεχνολογικής Aνάπτυξης και Eνέργειας ασχολήθηκε πάρα πολύ με το πρόγραμμα Auto-Oil. Λέχθηκαν ήδη πάρα πολλά και θα λεχθούν ακόμη περισσότερα. Γι' αυτό και θα ήθελα να περιοριστώ σε πέντε μόνο σημεία: Πρώτον, χρειαζόμαστε οπωσδήποτε μια σύνδεση μεταξύ των εκπομπών των οχημάτων και της ποιότητας καυσίμων. Δεν μπορούμε να κάνουμε το ένα και να αφήσουμε το άλλο; γι' αυτό πασχίζει η Eπιτροπή Έρευνας.
<P>
Δεύτερον, μπορούμε να κάνουμε πολύ περισσότερα απ' ότι οι ίδιοι είμαστε διατεθειμένοι. Aυτό έδειξε το hearing, αυτό έδειξαν οι συζητήσεις με τις ενώσεις και με τη βιομηχανία. Γι' αυτό και θα πρέπει να προχωρήσουμε πιο φιλόδοξα. Tρίτον, στον τομέα της ερευνητικής πολιτικής δε λήφθηκαν υπόψη βασικά σημεία, ιδιαίτερα η task force «Aυτοκίνητο του μέλλοντος», η οποία, ως γνωστόν, θα 'πρεπε να διαθέσει ερευνητικά αποτελέσματα στον τομέα αυτό. Στα αποτελέσματα αυτά, ή σ' αυτή την task force, δεν έγινε καμιά αναφορά. Tέταρτον, οι μελέτες για την υγεία, που ανέθεσε η Eπιτροπή, δε λήφθηκαν υπόψη στη νομοθεσία. Kαι γι' αυτό λυπάται η Eπιτροπή Έρευνας, επειδή έτσι θα διαφαίνονταν σαφέστερα τι έχουμε να κάνουμε. Kαι πέμπτον, δεν χρειαζόμαστε ένα δεύτερο πρόγραμμα Auto-Oil. Γνωρίζουμε τι μπορούμε να κάνουμε σήμερα, και μπορούμε να το προδιαγράψουμε σαφώς για το έτος 2000, καθώς και για το 2005.
<P>
H Eπιτροπή πρότεινε ένα είδος ρήτρας αναθεώρησης; δυστυχώς δεν υιοθετήθηκε. Aλλά αυτή θα ήταν η δυνατότητα να προβλέψουμε εδώ για το μέλλον μια ενδεχόμενη αναθεώρηση, η οποία τώρα δε φαίνεται να είναι υποχρεωτικά αναγκαία. Γι' αυτό και η Eπιτροπή Έρευνας τάχθηκε υπέρ μιας σαφούς, διάφανης και φιλόδοξης νομοθεσίας, και ελπίζω ότι αύριο, κατά την ψηφοφορία, θα μπορέσουμε να στείλουμε ένα ανάλογο μήνυμα.
<P>
(Xειροκροτήματα)

<SPEAKER ID=210 NAME="Tamino">
Κυρία Πρόεδρε, παρ&#x02BC;όλο που είμαι εισηγητής γνωμοδότησης της Επιτροπής Μεταφορών και Τουρισμού σχετικά με το μέτρο εισηγητής του οποίου είναι ο συνάδελφος κ. Lange, επιθυμώ ολόψυχα να εκφράσω την εκτίμησή μου και για όλες τις άλλες υποβληθείσες εκθέσεις, συμπεριλαμβανομένων εκείνων του συναδέλφου κ. Mamere, του συναδέλφου κ. Eisma, του συναδέλφου κ. Gonzalez Alvarez.
<P>
Αποδεχόμενος όλες τις προηγούμενες παρεμβάσεις, θα ήθελα μόνο να διευκρινίσω μερικά σημεία και να τονίσω ότι το Ευρωπαϊκό Κοινοβούλιο δεν πρέπει να περιοριστεί στην ανάλυση κόστους/απόδοσης αλλά να υπογραμμίσει την ανάγκη της ανάλυσης κόστους/ωφέλειας σε συνδυασμό με τη σχέση της αναγνώρισης των εξωτερικών δαπανών, όπως ήδη συζητήθηκε. Επιπλέον, εκτός από την περιβαλλοντική εμβέλεια, πρέπει να προβληθεί και η κοινωνική διάσταση της ενεργειακής εξοικονόμησης και της μείωσης των εκπομπών, με ταυτόχρονη παραγκώνιση των υψηλών επιδόσεων των αυτοκινήτων ως προς την ταχύτητα και την ικανότητα ισχυρής επιτάχυνσης.
<P>
Για τον λόγο αυτό, οφείλω να αναπτύξω κάποιες πτυχές της γνωμοδότησής μου. Πρώτ&#x02BC;απ&#x02BC;όλα, δεν επαρκούν 80 χιλιάδες χιλιόμετρα λειτουργίας των αυτοκινήτων με τις προδιαγραφές του συστήματος Auto/Oil. Η πρότασή μας επεκτείνεται τουλάχιστον στις 160 χιλιάδες. Δεύτερον, πιστεύουμε ότι αφ&#x02BC;ενός μεν οι κινητήρες πρέπει να διασφαλίζουν τη μείωση της κατανάλωσης και τη βελτίωση των επιδόσεων με στόχο την καταπολέμηση της ρύπανσης, αφ&#x02BC;ετέρου δε πρέπει να ατενίσουμε την προοπτική της κατασκευής νέων κινητήρων ικανών να λειτουργήσουν χάρη σε νέες ενεργειακές πηγές, όπως ηλιακή ενέργεια και υδρογόνο, που δεν προκαλούν ρύπανση.
<P>
Τέλος, είναι σημαντικό οι υπολογιστές των οχημάτων να βασίζονται σε ελάχιστες τυποποιημένες προδιαγραφές ευρωπαϊκού επιπέδου, να λειτουργήσουν τόσο για τους κινητήρες ντίζελ όσο και για τους κινητήρες βενζίνης και να προγραμματιστούν με τέτοιο τρόπο ώστε να επιτραπεί η παρακολούθηση και ο ουσιαστικός έλεγχος.

<SPEAKER ID=211 NAME="Billingham">
Κυρία Πρόεδρε, η γνωμοδότησή μου αναφέρεται στη μελλοντική στρατηγική για τον έλεγχο της ατμοσφαιρικής ρύπανσης. Το πρόγραμμα Auto/Oil ορθά περιγράφηκε ως πρωτοπορειακό με τις δύο βιομηχανίες, την αυτοκινητοβιομηχανία και τη βιομηχανία καυσίμων να εργάζονται από κοινού. Ομοίως εμείς στην Επιτροπή Οικονομικής, Νομισματικής και Βιομηχανικής Πολιτικής εργασθήκαμε από κοινού για να εκπονήσουμε τις τρεις γνωμοδοτήσεις μας, καταλήγοντας σε κοινές θέσεις που μας έδωσαν τη δυνατότητα να κερδίσουμε την υποστήριξη των συναδέλφων μας στην επιτροπή.
<P>
Θα πρέπει να πω ότι αυτό δεν ήταν κάτι το εύκολο δεδομένου ότι η Οικονομική και Νομισματική Επιτροπή έχει στη βάση της τη βιομηχανική πολιτική. Επιζητήσαμε επομένως την επίτευξη μιας πολύ λεπτής ισορροπίας μεταξύ του κόστους για τη βιομηχανία και του κόστους για την υγεία. Το αποτέλεσμα, κατά την άποψή μου, συνέβαλε στην ενίσχυση της προτάσεως της Επιτροπής σε ρεαλιστικό επίπεδο με έναν ορθολογικό συμβιβασμό μεταξύ κόστους/αποτελεσματικότητας και καλύτερης διαθέσιμης τεχνολογίας. Διαδικασίες εκκίνησης με κρύο κινητήρα, μέσα διάγνωσης επί του αυτοκινήτου, οικονομικά κίνητρα για προγράμματα απόσυρσης και συνολική βελτίωση της ποιότητας των καυσίμων περιελήφθηκαν όλα στη γνωμοδότησή μου και εγκρίθηκαν από την Οικονομική Επιτροπή.
<P>
Παρόμοιες υψηλές προδιαγραφές είναι διπλά ωφέλιμες: καθαρότερος αέρας στην Ευρώπη και επίτευξη πρωτοπορείας στην περιβαλλοντική τεχνολογία. Με τέτοιες προδιαγραφές θα μπορέσουμε να πουλήσουμε τα αυτοκίνητά μας στις παγκόσμιες αγορές και θα θέσουμε πρότυπα για τους διεθνείς ανταγωνιστές μας.
<P>
Είμαι ευτυχής να σας πω ότι έχω κάνει κάποια, έστω και μικρή, συμβολή στις σημαντικές αυτές εκθέσεις. Μόλις αυτή την εβδομάδα, συμβούλια στην εκλογική μου περιφέρεια εκπόνησαν ένα εξαίρετο φυλλάδιο που συμβαδίζει απόλυτα με τις γραμμές της εκθέσεως του Κοινοβουλίου κάνοντας σοβαρές προτάσεις για καλύτερη ποιότητα αέρα στο Νορθάμπτονσαϊρ. Κι' εδώ έχουμε πάλι ένα άλλο παράδειγμα μιας ευρωπαϊκής νομοθεσίας που συμβαδίζει με τις τοπικές ανησυχίες. Εάν το Κοινοβούλιο και η Επιτροπή εγκρίνουν, όπως ελπίζω, τις παρούσες εκθέσεις τα 360 εκατομμύρια των πολιτών μας θα απολαύσουν καθαρότερο και υγιεινότερο αέρα ενώ θα σωθούν ζωές που αλλιώς θα χανόντουσαν.
<P>
Η παρούσα αποτελεί έναν θαυμαστό στόχο, ένα διαρκές επίτευγμα και πραγματικά μια νομοθεσία για την οποία μπορούμε όλοι να είμαστε υπερήφανοι.

<SPEAKER ID=212 NAME="Cassidy">
Σας ευχαριστώ κυρία Πρόεδρε. Θα πρέπει ευθύς εξ αρχής να δηλώσω ότι εκπροσωπεύω τον συνάδελφό μου Giles Chichester ο οποίος είναι ο εισηγητής της Επιτροπής Έρευνας, Ενέργειας και Τεχνολογίας. Έχει προετοιμάσει λίγα λόγια για μένα τα οποία είναι λαμπρά, έχουν βάθος και είναι εξαιρετικά τεχνικά. Εγώ δεν έλαβα κανένα μέρος στην προετοιμασία τους.
<P>
Ο κ. Chichester έπρεπε να πάει στο Λονδίνο καθόσο, όπως ίσως να γνωρίζουν οι Επίτροποι, την 1η Μαΐου θα λάβει χώρα κάποιο γεγονός το οποίο προετοιμάζουμε στο Ηνωμένο Βασίλειο και για το οποίο η παρουσία του κ. Chichester ήταν απόλυτα αναγκαία εκεί.
<P>
Αυτή είναι η ομιλία του κ. Chichester: Είναι σημαντικό να αναγνωρίσουμε την πρόοδο που έχει ήδη επιτευχθεί προς την κατεύθυνση καθαρότερου αέρα με τη μείωση των εκπομπών των αυτοκινήτων. Το πρόγραμμα Auto/Oil 2000 το οποίο στοχεύει σε πολύ χαμηλότερες εκπομπές αποτελεί ένα σημαντικό βήμα σε σύγκριση με την οσμηρή δεκαετία του 1970. Είναι επίσης σημαντικό να θυμόμαστε ότι τα μέτρα αυτά αποσκοπούν στη βελτίωση της ποιότητας του αέρα στις αστικές περιοχές όπου η συγκέντρωση των οχημάτων είναι μεγάλη.
<P>
Το πρόβλημα είναι: έχει άραγε προσδιορίσει η Επιτροπή τις τιμές των μειωμένων εκπομπών στις σωστές τιμές ή υπήρξε πολύ υποχωρητική έναντι των βιομηχανιών καυσίμων και αυτοκινήτων; Ιδιαίτερα, είναι άραγε οι τιμές στόχοι για το θείο, σε μέρη στο εκατομμύριο (ppm), από 200 και 350 για τα βενζινοκίνητα και ντηζελοκίνητα οχήματα ακόμη πολύ υψηλές; Σύμφωνα με τα κριτήρια του κόστους και της αποτελεσματικότητας και του ορθολογισμού όπως και της τεχνικής επιτευξιμότητας, η απάντηση είναι πιθανότατα ναι για το 2000, αλλά θα πρέπει να περιμένουμε την αναθεώρηση που έχει καθοριστεί για το 1998 πριν να καταλήξουμε σε αποφάσεις για περαιτέρω μειώσεις μέχρι το 2005. Εκείνοι οι οποίοι επιζητούν τα 50 ppm άσχετα με το κόστος ή την τεχνική επιτευξιμότητα θα πρέπει να αποδεχθούν ότι ο καταναλωτής είναι εκείνος που θα πληρώσει για όλα αυτά τα μέτρα και ότι θα πρέπει να προχωρήσουμε επί τη βάσει κατάλληλα μελετημένων και εξισορροπημένων προτάσεων.

<SPEAKER ID=213 NAME="Novo Belenguer">
Κυρία Πρόεδρε, πρόκειται να επικεντρώσω την παρέμβασή μου σε μία από τις τρεις προτάσεις που παρουσιάζει η Επιτροπή σχετικά με την προστασία του περιβάλλοντος, λαμβανομένων υπόψη των αποτελεσμάτων του Προγράμματος Auto Oil, και συγχαίροντας σχετικά τον κ. Eisma για την έκθεσή του.
<P>
Η Επιτροπή, στο έγγραφό της, επιμένει στην ανάγκη να αυξηθεί η επιθεώρηση και η διατήρηση των οχημάτων, ως ουσιαστικός παράγοντας για τον περιορισμό των ρυπογόνων εκπομπών. Η Επιτροπή καθορίζει επίσης δύο ομάδες ανοχής σχετικά με τα όρια των εκπομπών: Οι πρώτες, υποχρεωτικές από το έτος 2000, και οι δεύτερες -κάπως πιο περίπλοκες και φιλόδοξες- που θα τεθούν σε ισχύ μετά το έτος 2005. Η Επιτροπή προτείνει επίσης την εκπόνηση μελετών σχετικά με τα μέτρα προς εφαρμογή στον τομέα, εξετάζοντας άλλα καύσιμα, άλλα συστήματα προώθησης και άλλες ενεργειακές πηγές.
<P>
Θα ήθελα, κυρία Πρόεδρε, να τονίσω ορισμένες προτάσεις που καταθέσαμε από την Επιτροπή Μεταφορών και Τουρισμού προς ενσωμάτωση στην εν λόγω έκθεση. Πρώτον, την ανάγκη να εμπλακούν περισσότεροι κοινωνικοί παράγοντες. Θα πρέπει να λαμβάνονται υπόψη οι απόψεις των ΜΚΟ σε περιβαλλοντικά ζητήματα. Δεν είναι ενδεδειγμένο να χρησιμοποιούνται μόνο τα έγγραφα που διευκολύνουν τους ίδιους τους κατασκευαστές, όπως ήδη ειπώθηκε στην αποψινή συζήτηση.
<P>
Δεύτερον, ζητάμε επίσης να εξευρεθούν εναλλακτικές λύσεις για τη βελτίωση της ποιότητας του αέρα, με την υποστήριξη ερευνών σχετικά με εναλλακτικούς κινητήρες ή με την κυκλοφορία των οχημάτων. Επιμένουμε ότι, όταν μιλάμε για προστασία του περιβάλλοντος και της δημόσιας υγείας, η κατευθυντήρια αρχή δεν μπορεί να είναι εκείνη της σχέσης κόστους-αποτελεσματικότητας, διότι το μεγαλύτερο μέρος αυτού του κόστους επιβαρύνει άμεσα τους καταναλωτές.
<P>
Τρίτον, μιλάμε για την ανάγκη να αναπτυχθεί ένα καύσιμο καλύτερο και λιγότερο επιβλαβές: Πρόκειται για την εξισορρόπηση της προσπάθειας μεταξύ κατασκευής αυτοκινήτων και καυσίμων.
<P>
Τέταρτον, προτείνουμε την εφαρμογή φορολογικών κινήτρων, τόσο για τα καλύτερα και λιγότερο επιβλαβή καύσιμα, όσο και για τους καλύτερους και πιο αποτελεσματικούς κινητήρες.
<P>
Τέλος, θα ήθελα να επιστήσω την προσοχή στο ότι πρέπει να καταβληθεί μεγαλύτερη προσπάθεια στις χώρες του Νότου της Ευρώπης προκειμένου να μειωθεί το ποσοστό θείου στα καύσιμά τους, εφόσον οι χώρες του Νότου -όπως όλοι γνωρίζουμε- προμηθεύονται καύσιμα που προέρχονται από τις αραβικές χώρες, ενώ οι χώρες του Βορρά προμηθεύονται καύσιμα από τη Βόρειο Θάλασσα.

<SPEAKER ID=214 NAME="Bowe">
Κυρία Πρόεδρε, θα ήθελα να εκφράσω την υποστήριξή μου στις προτάσεις που υπέβαλαν οι εισηγητές για το πρόγραμμα Auto/Oil και επίσης προς την κ. Gonzalez Alavarez για την έκθεσή της σχετικά με το CO2 και τα αυτοκίνητα.
<P>
Οι προτάσεις των εισηγητών ίσως φαίνονται ριζοσπαστικές σε σύγκριση με τις αντίστοιχες της Επιτροπής αλλά στην πραγματικότητα δεν αποτελούν τίποτα άλλο από ένα σημείο εκκινήσεως για τις μελλοντικές διαπραγματεύσεις με το Συμβούλιο. Εάν εξετάσετε το τι προτείνεται αυτή τη στιγμή σε άλλα μέρη του κόσμου και κυρίως στις ΗΠΑ και την Ιαπωνία, θα διαπιστώσετε ότι είναι ορθολογικά και συγκρίσιμα με τις προτάσεις αυτές.
<P>
Σήμερα συζητούμε ένα πακέτο μέτρων όλα τα τμήματα του οποίου είναι αναγκαία εάν θέλουμε να επιτύχουμε πραγματική πρόοδο σε όλους τους τομείς, δηλ. όχι μόνο στην προστασία του περιβάλλοντος και της υγείας των ευρωπαίων πολιτών, αλλά επίσης και στην οικονομική ανάπτυξη και τη διασφάλιση της μελλοντικής οικονομικής ανάπτυξης και προόδου της Ευρώπης. Το πακέτο των μέτρων που προτείνεται σήμερα θα μας παράσχει καθαρότερα καύσιμα. Το γεγονός αυτό θα δώσει την ευκαιρία ανάπτυξης καθαρότερων αυτοκινήτων και, πιθανόν, μικρότερων σε μέγεθος και με καλύτερη απόδοση στην κατανάλωση καυσίμων. Αυτό, στη συνέχεια, δεν θα είναι αποδεκτό μόνο στην Ευρώπη αλλά θα διαμορφώσει αυτοκίνητα που θα είναι αποδεκτά και σε άλλα μέρη του κόσμου όπου θα μπορούμε να τα πουλήσουμε και να τα εξάγουμε. Θα δημιουργήσει επίσης ένα μέλλον σε δύο πολύ μεγάλες βιομηχανίες, τις οποίες δεν μπορούμε να αγνοήσουμε, και θα διασφαλίσει τη μελλοντική ευημερία της Ευρώπης.
<P>
Δεν μπορούμε να αγνοήσουμε το γεγονός ότι το παρόν πακέτο θα δημιουργήσει καθαρότερο αέρα για να αναπνέουν οι πολίτες μας και θα συμβάλλει, ευελπιστούμε, στον τερματισμό των εκπομπών CO2 . Μπορούμε επίσης να αναμένουμε ότι θα επιτελέσει και δύο άλλα πράγματα σε δύο σημαντικές βιομηχανίες. Θα τις ωθήσει σε μια κατεύθυνση την οποία αυτή τη στιγμή δεν είναι διατεθειμένοι να ακολουθήσουν εκείνοι που επενδύουν σ' αυτές: επενδύσεις σε νέες τεχνολογίες και επενδύσεις σε νέο μηχανολογικό εξοπλισμό που θα τις διατηρήσει εμπρός από τις εξελίξεις σε άλλα μέρη του κόσμου και θα διασφαλίσει την παραγωγή προϊόντων που ζητεί η παγκόσμια αγορά. Οι επενδύσεις που απαιτούνται για όλα αυτά είναι αρκετά υψηλές αλλά δεν παύουν να είναι αναγκαίες.
<P>
Εάν εξετάσουμε το κόστος, αυτό θα ανακτηθεί από τα εκατομμύρια των οδηγών που θα οδηγήσουν, θα ανεφοδιάσουν και θα αγοράσουν τα αυτοκίνητα αυτά όχι μόνο στην Ευρώπη αλλά και σε άλλα μέρη του κόσμου με ένα μέσο κόστος 10 Ecu κατ' έτος και κατά κεφαλήν οδηγού. Αυτό είναι μια καλή αγορά, είναι ένα πολύ μικρό κόστος για την προστασία του περιβάλλοντός μας, την υγεία των ανθρώπων μας και τη μελλοντική ευημερία της Ευρώπης.
<P>
Προτρέπω την Επιτροπή να αποδεχθεί τις προτάσεις μας.

<SPEAKER ID=215 NAME="Holm">
 (SV) Κύριε Πρόεδρε, είμαι λοιπόν ο εισηγητής της Επιτροπής Έρευνας στο θέμα της μείωσης της εκπομπής του διοξειδίου του άνθρακα. Είναι σημαντικό να καταστεί σαφές ότι η μείωση της εκπομπής διοξειδίου του άνθρακα των ιδιωττκών αυτοκινήτων δεν μπορεί να αντιμετωπιστεί με μόνο ένα μέτρο σε κάποιον περιορισμένου τομέα. Αντιθέτως απαιτείται μια ολική οπτική, κάτι που η Επιτροπή Έρευνας θέλει να επισημάνει. Απαιτείται ένα πλήθος μέτρων για να επιτευχθεί μια αποδεκτή λύση για το περιβάλλον. Απαιτούνται λοιπόν και φόροι, και νομοθεσία, και λιγότερα αυτοκίνητα και νέα καύσιμα κ.λ.π..
<P>
Η Επιτροπή Έρευνας τονίζει ότι οι θεμέλιοι λίθοι των μέτρων είναι να δωθεί βάρος στην έρευνα και στην τεχνολογική ανάπτυξη. Δεν γίνεται ιδιαίτερα βαθειά επεξεργασία αυτών των θεμάτων στην ανακοίνωση της Επιτροπής, αλλά η τεχνολογική ανάπτυξη σ&#x02BC;αυτόν τον τομέα πόρω απέχει από το να είναι στάσιμη, κάτι το οποίο κάποιες, μη κατονομαζόμενες επιχειρήσεις και πρόσωπα, προσπαθούν να εμφανίσουν ότι ισχύει. Ήδη σήμερα υπάρχουν παραδείγματα αυτοκινήτων τα οποία με άνετο περιθώριο μπορούν να ανταπεξέλθουν στις προϋποθέσεις τις οποίες θέσαμε εμείς από το Ευρωκοινοβούλιο νωρίτερα, και τις οποίες υπενθυμίζουμε τώρα στην Επιτροπή.
<P>
Η Κοινοτική στρατηγική εκ μέρους της Επιτροπής είναι ένα ευπρόσδεκτο πρώτο βήμα, αλλά απέχει από το να είναι αρκετό λίγο μακροπρόθεσμα. Είναι σημαντικό να τονίσουμε ότι η μείωση της εκπομπής διοξειδίου του άνθρακα πρέπει να συνεχιστεί μετά το έτος 2005, με έναν νέο στόχο για το έτος 2010, το έτος 2015 κ.λ.π.. Είναι απαραίτητο και για τον μακροπρόθεσμο σχεδιασμό της ευρωπαϊκής αυτοκινητοβιομηχανίας και για να μπορεί επίσης η ΕΕ να προσεγγίσει τις απαραίτητες περιβαλλοντικές προϋποθέσεις που τίθενται. Θέλουμε λοιπόν τότε να υπενθυμίσουμε στην Επιτροπή ότι, ενόψη του 5ου προγράμματος πλαισίου για την έρευνα, θα πρέπει να υποβάλλει μια στρατηγική πρόταση για την έρευνα για την μειωμένη κατανάλωση καυσίμων των οχημάτων. Δεν πρέπει να περιέχει μόνον βραχυπρόθεσμες λύσεις, αλλά θεμελιώδεις, μακροπρόθεσμες στρατηγικές για την τροποποίηση της τεχνολογίας, της λειτουργίας, των υλικών και της παραγωγής. Πολλές από τις προτάσεις που υπέβαλλε η Επιτροπή Έρευνας συμπεριλαμβάνονται, με κάποια μορφή, στην έκθεση που παρουσιάστηκε σήμερα από την κα Gonzαlez Αlvarez.

<SPEAKER ID=216 NAME="Van Dijk">
Πρόεδρε, εκπόνησα εκ μέρους της Επιτροπής Μεταφορών τη γνωμοδότηση παράλληλα με την έκθεση της κ. Αlvarez. Ίσως θα ήταν χρήσιμο να το διευκρινίσω αυτό, καθώς μπορεί να επικρατήσει κάποια σύγχυση μεταξύ των δύο κειμένων. Κατά την καταπολέμηση των εκπομπών διοξειδίου του άνθρακα θα πρέπει προφανώς να εστιάσουμε την προσοχή μας στον τομέα των μεταφορών, διότι αυτός ευθύνεται για το ένα τέταρτο σχεδόν των εκπομπών αυτών, ενώ τη μερίδα του λέοντος παράγουν τα αυτοκίνητα. Εάν θέλουμε επομένως να επιτύχουμε κάποτε μία βιώσιμη κοινωνία θα πρέπει η χρήση του αυτοκινήτου να μειωθεί δραστικά, ενώ συγχρόνως θα πρέπει να το καταστήσουμε αφάνταστα καθαρότερο από ό, τι είναι τώρα. Είναι ωστόσο ουτοπικό να φανταζόμαστε ότι οι τελευταίες υπερσύγχρονες τεχνολογίες θα μας απελευθερώσουν από τις εκπομπές διοξειδίου του άνθρακα και θα αποτελέσουν έτσι συγχρόνως και τη λύση για το πρόβλημα της αλλαγής του κλίματος που δημιουργείται από τις εκπομπές αυτές. Εφόσον χρησιμοποιούμε ορυκτά καύσιμα, οι εκπομπές αυτές θα είναι αναπόφευκτη συνέπεια. Γι'αυτό χρειάζεται να αναπτυχθεί μία αποφασιστική και αποτελεσματική χωροταξική και πολεοδομική πολιτική η οποία θα μειώνει τις αποστάσεις και θα καθιστά ελκυστικές τις δημόσιες συγκοινωνίες και το ποδήλατο, καθώς έτσι μπορεί άνετα να αποφευχθεί ένα 50 % των διαδρομών με το Ι.Χ. που είναι συντομότερες από 5 χιλιόμετρα. Επιπλέον, θα πρέπει επιτέλους να επιβληθούν σοβαροί στόχοι στην αυτοκινητοβιομηχανία. Παρόλου που ήδη υπάρχει η τεχνολογία παραγωγής πάρα πολύ καθαρών αυτοκινήτων τα οποία να μη χρησιμοποιούν περισσότερο από 3 λίτρα βενζίνης ανά εκατό χιλιόμετρα, παράγονται σήμερα αυτοκίνητα με όλο και μεγαλύτερο κυβισμό και αυξάνονται έτσι διαρκώς οι εκπομπές διοξειδίου του άνθρακα. Μιλώ για σοβαρά μέτρα τα οποία αντιμετωπίζουν το πρόβλημα αποτελεσματικά. Αλλά και η θέσπιση (και φυσικά στη συνέχεια και ο έλεγχος της τήρησης) ενός ορίου ταχύτητας 100 χιλιομέτρων (κάτι που ίσως να σας εκπλήσσει, ωστόσο η Επιτροπή Μεταφορών ενέκρινε ένα τέτοιο μέτρο), καθώς και εκστρατείες για έναν κώδικα δεοντολογίας στη χρήση του αυτοκινήτου θα μπορούσαν να συνεισφέρουν σημαντικά στην αντιμετώπιση του προβλήματος. Ευχή μου είναι να μην παραμείνει η μείωση των εκπομπών διοξειδίου του άνθρακα ωραία λόγια, αλλά να χαραχθεί μία πανευρωπαϊκή πολιτική για να επιτευχθεί η μείωση αυτή. Διότι διαθέτουμε τα αναγκαία πολιτικά μέσα προς το σκοπό αυτό, χρειαζόμαστε ωστόσο ακόμα την πολιτική βούληση, τόσο εκ μέρους του Συμβουλίου όσο και της Επιτροπής.

<SPEAKER ID=217 LANGUAGE="EN" NAME="McNally">
Κυρία Πρόεδρε, αρχικά ήμουν η συντάκτρια της γνωμοδότησης της Επιτροπής Έρευνας, Τεχνολογικής Ανάπτυξης και Ενέργειας για τα καύσιμα αλλά τώρα ομιλώ εξ ονόματος της Σοσιαλιστικής Ομάδας.
<P>
Ναι, η μεθοδολογία του προγράμματος Auto/Oil ήταν ριζοσπαστική αλλά είχε δύο προβλήματα: πρώτον, πήρε πάρα πολύ καιρό για να διαμορφωθεί και έτσι οι πρόσφατες ανησυχίες σχετικά με, π.χ., τα τεμαχίδια, δεν καλύφθηκαν. Δεύτερον, το Ευρωπαϊκό Κοινοβούλιο έλαβε μέρος σε πολύ μεταγενέστερο στάδιο. Το Ευρωπαϊκό Κοινοβούλιο δεν λειτουργεί με αντανακλαστικές κινήσεις. Πριν να φτάσουμε στα συμπεράσματα που βρίσκονται ενώπιόν μας σήμερα κάναμε εκτεταμένη έρευνα. Χρησιμοποιήσαμε το δικό μας ίδρυμα ερευνών - STOA - για να εκπονήσει έγγραφο με το οποίο αποδεικνυόταν ότι τα καύσιμα με χαμηλή περιεκτκότητα σε θείο είναι αναγκαία. Οργανώσαμε μια ακρόαση, ενώ και άλλες αξιόλογες μελέτες κατέληξαν στο ίδιο συμπέρασμα.
<P>
Θέλω να αναφερθώ σε ένα και μόνο πράγμα - την ανάγκη χαμηλής περιεκτικότητας σε θείο, ιδιαίτερα στο ντήζελ - για ένα και μόνο λόγο: διότι θα σώσει δεκάδες χιλιάδες ζωές και θα απαλλάξει πάρα πολλά άτομα από τα αναπνευστικά νοσήματα. Κύριος παράγων στα προβλήματα αυτά είναι τα τεμαχίδια, τα οποία δεν είχαν προσδιοριστεί από την αρχή του προγράμματος Auto/Oil. Οι εταιρείες καυσίμων διαφωνούν με τα συμπεράσματα του Κοινοβουλίου λόγω του κόστους. Επιτρέψτε μου να τους πω τα παρακάτω: Πρώτον, τα καύσιμα χαμηλής περιεκτικότητας σε θείο θα είναι πιο ανταγωνιστικά. Δεύτερον, εν πάσει περιπτώσει θα πρέπει να εκσυγχρονίζουν και να επενδύουν στα διϋλιστήριά τους συνεχώς. Τρίτον, το κόστος, όπως θα μεταβιβαστεί στους πολίτες, δεν είναι εξοργιστικά υψηλό. Τέταρτον, η τεχνολογία των νέων αυτοκινήτων είναι δυνατή μόνο με καύσιμα χαμηλής περιεκτικότητας σε θείο. Πέμπτο, εκείνα τα κράτη μέλη που πιστεύουν ότι θα υποστούν μεγάλες ζημίες θα μπορέσουν να πάρουν κάποια εξαίρεση. Έκτον, και πιο σημαντικό, η αλλαγή των καυσίμων θα φανεί αμέσως. Για τους λόγους αυτούς, η Σοσιαλιστική Ομάδα υποστηρίζει σθεναρά τις προτάσεις του κ. Mamθre.

<SPEAKER ID=218 LANGUAGE="DE" NAME="Schnellhardt">
Κυρία Πρόεδρε, αξιότιμοι κυρίες και κύριοι συνάδελφοι, στα προκειμένα σχέδια οδηγιών, για τα μέτρα περαιτέρω μείωσης των εκπομπών καυσαερίων των οχημάτων, επιλέχθηκε καινούρια προσέγγιση. Για πρώτη φορά, μαζί με τον καθορισμό των οριακών τιμών για τις εκπομπές καυσαερίων των οχημάτων, προτείνονται και τεχνικά χαρακτηριστικά για την ποιότητα των καυσίμων. Έχω την άποψη ότι είναι σωστό κάτι τέτοιο, αφού τα καθαρά καύσιμα επιτρέπουν τη χρήση προσανατολισμένων στο μέλλον τεχνολογιών κινητήρων, και τα δύο μαζί βελτιώνουν την ποιότητα του ατμοσφαιρικού αέρα, άμεσα και σοβαρά.
<P>
H σκέψη αυτή θα πρέπει να μας καθοδηγεί αύριο στην ψηφοφορία. Aυτό, όμως, θα πρέπει να σημαίνει συγκεκριμένα τεχνικά χαρακτηριστικά, έτσι όπως αποφασίστηκαν στην Eπιτροπή Περιβάλλοντος, Δημόσιας Yγείας και Προστασίας των Kαταναλωτών. Aυτό ισχύει ιδιαίτερα για το θείο, το βενζόλιο και τους αρωματικούς υδρογονάνθρακες, ούτως ώστε να αξίζει η ενσωμάτωση στα οχήματα της υφιστάμενης τεχνικής προόδου. Aυτό προϋποθέτει να υπάρξει ασφάλεια σχεδιασμού στη βιομηχανία πετρελαιοειδών και στην αυτοκινητοβιομηχανία. Γι' αυτό και επιδιώκουμε, από τώρα κιόλας, δεσμευτικές τιμές για το 2005. H πρόταση της Eπιτροπής, βέβαια, απέχει πάρα πολύ απ' αυτό. Προδιαγράφει απλώς αυτά που ισχύουν ουσιαστικά, από τώρα κιόλας. Aυτό μονάχα, κατά τη γνώμη μου, αποτελεί ικανό λόγο, για να δούμε ιδιαίτερα κριτικά την πρόταση της Eπιτροπής.
<P>
Θα πρέπει επίσης να λεχθεί ότι το πρόγραμμα «Auto» και το πρόγραμμα «Oil» συγχωνεύθηκαν σε ένα, αλλά δεν μπορώ να διακρίνω τη σχέση στην πρόταση. Γενικά, λοιπόν, δεν αξιοποιήθηκε η ευκαιρία που προσφέρει ένας συνδυασμός αυστηρών οριακών τιμών για τις εκπομπές των καυσαερίων των οχημάτων και των τεχνικών χαρακτηριστικών των καυσίμων, για το περιβάλλον και την υγεία των ανθρώπων. Kυρίως όμως, κατ' αυτόν τον τρόπο δεν ενισχύθηκαν ούτε βελτιώθηκαν οι δυνατότητες ανταγωνισμού και η ευρωπαϊκή βιομηχανία δρομολόγησε εδώ μια οπισθοδρόμηση.
<P>
Kαι κατά άλλων μέτρων, προβάλλεται συνεχώς το επιχείρημα - κι αυτό λέχθηκε επανειλημμένα σήμερα - ότι αυξάνουν το κόστος. Tο ακούσαμε πολλές φορές: Aν η βιομηχανία πετρελαιοειδών κάνει επενδύσεις, για να πετύχει αυτά τα τεχνικά χαρακτηριστικά που προτείνουμε, θα προκύψει ένα κόστος 0, 01 Ecu ανά λίτρο. Πού βρίσκεται η ζημιά εδώ; Aυτό, ως γνωστόν, θα το πληρώσει, κυρίως, ο φορολογούμενος.
<P>
Όσον αφορά την κατάσταση ανταγωνισμού των εμπλεκόμενων βιομηχανικών κλάδων, την οποία θα πρέπει να έχουμε πάντα κατά νου στην απόφασή μας: Eδώ θα πρέπει να πούμε, κατ' αρχήν, για τη βιομηχανία πετρελαιοειδών, ότι ο ανταγωνισμός μεταξύ επιχειρήσεων γίνεται, κυρίως, σε περιφερειακό επίπεδο και όχι μεταξύ των διαφόρων βιομηχανιών πετρελαιοειδών. Στη βιομηχανία πετρελαιοειδών, μάλιστα, θα αντικαθιστούσα τη λέξη «ανταγωνισμός» με τη λέξη «συμφωνία», διότι οι συμφωνίες τιμών γίνονται στις διευθύνσεις. Aυτός δεν είναι πλέον ανταγωνισμός.
<P>
Στην αυτοκινητοβιομηχανία υπάρχουν διεθνείς δυνατότητες ανταγωνισμού, όσον αφορά την ανάπτυξη μελλοντικών τεχνολογιών. Aυτή η ιδέα, για παράδειγμα, έχει ευκαιρίες στην αγορά μόνο με την εφαρμογή του καταλύτη και πιο καθαρών καυσίμων. Mια περιβαλλοντική πολιτική, που δημιουργεί ή βελτιώνει τις δυνατότητες ανταγωνισμού - και περί αυτού πρόκειται εδώ -, είναι καλή πολιτική.
<P>
Oι διαφορές στην τεχνολογία των διυλιστηρίων και στην τεχνολογία ή στην ηλικία των στόλων των αυτοκινήτων, μέσα στην Eυρωπαϊκή Ένωση, είναι πολύ μεγάλες. Mετά τείνει κανείς, φυσικά, να πει πως χρειαζόμαστε εξαιρέσεις για να αντισταθμίσουμε βαθμιαία αυτές τις διαφορές.
<P>
Aν ακολουθήσουμε αυτό το δρόμο, τότε θα θυσιάσουμε ένα μέρος της βιομηχανίας καυσίμων, των διυλιστηρίων, στην υπερπαραγωγή ύψους 30 % μέσα στην Eυρωπαϊκή Ένωση, και τότε θα πρέπει να αντιμετωπίσουμε τις επιπτώσεις, δηλαδή τα αιτήματα για ενισχύσεις, προκειμένου να αρθεί το έλλειμμα αυτό.
<P>
Συνεπώς: Eξασφάλιση της ανταγωνιστικότητας της αυτοκινητοβιομηχανίας και της βιομηχανίας καυσίμων. Aυτό θα πρέπει να λάβουμε υπόψη, κι αυτό γίνεται μόνο με το πρόγραμμα που υπέβαλε το Kοινοβούλιο.
<P>
(Xειροκροτήματα)

<SPEAKER ID=219 LANGUAGE="FR" NAME="Pompidou">
 Κύριε Πρόεδρε, αγαπητοί μου συνάδελφοι, παρεμβαίνω εκτάκτως απόψε στην θέση του συναδέλφου μου Ζεράρ Ντ' Αμποβίλ ο οποίος, την τελευταία στιγμή, υποχρεώθηκε να αλλάξει πλοίο και μου ζήτησε να λάβω τον λόγο στην θέση του.
<P>
Η εκπομπή καυσαερίων που προκαλείται από τα οχήματα και ο αγώνας για μία καλύτερη ποιότητα της ατμόσφαιρας, είναι προβλήματα ανησυχητικά, τα οποία καθιστούν αναγκαία μία μακροπρόθεσμη θεώρηση, αντικείμενο του προγράμματος «Auto - oil». Είναι μία προσέγγιση απαλλαγμένη από πάθη, βασισμένη πάνω σε συλλογισμούς λογικούς και επιστημονικούς, η οποία θα επιτρέψει την καλύτερη κατανόηση και την υπεράσπιση των θέσεων της Ευρωπαϊκής Επιτροπής.
<P>
Πρώτ' απ' όλα, πάνω στην έκθεση Mamere. Για την περιεκτικότητα της βενζίνης σε θείο, η οποία σήμερα είναι 400 ppm, η Επιτροπή προτείνει την μείωση στα 200 ppm, πράγμα το οποίο είναι ήδη μία προσπάθεια σημαντική, η οποία μειώνει κατά 50 % το σημερινό όριο. Η επιπλέον μείωση του ορίου από 400 σε 50 ppm, όπως ζητά ο εισηγητής, δεν λαμβάνει υπ' όψιν την σχέση κόστος-αποδοτικότητα στην αναζήτηση μιας καλύτερης ποιότητας της ατμόσφαιρας, διότι πάνω από 200 ppm αυτή η μείωση έχει σαν συνέπεια σημαντικές επενδύσεις για μία μείωση εκπομπής καυσαερίων η οποία είναι ελάχιστη.
<P>
Εξάλλου, πρέπει να λάβουμε υπ' όψιν άλλα στοιχεία, όπως παραδείγματος χάριν, τον έλεγχο, την συντήρηση ή την εξαφάνιση των παλαιών οχημάτων, την βελτίωση των συνθηκών κυκλοφορίας, την χρήση αερίου υγροποιημένου πετρελαίου ή φυσικού αερίου για τα μέσα μαζικής μεταφοράς, χωρίς να ξεχνάμε βεβαίως, τα ηλεκτρικά οχήματα, τα οποία δεν μολύνουν και τα οποία είναι αθόρυβα.
<P>
Οσον αφορά το καύσιμο ντίζελ, η κύρια δυσκολία έγκειται στην περιεκτικότητά του σε θείο. Η Επιτροπή καθόρισε ένα όριο 350 ppm, αντί των 500 σημερινών, γεγονός το οποίο αποτελεί σημαντική πρόοδο. Ο εισηγητής ζητά ένα όριο 50 έως 30 ppm, με συνέπεια, και σ' αυτή την περίπτωση, υπερβολικό κόστος, χωρίς σημαντικό όφελος.
<P>
Συνεπώς, η ομάδα μας ζητά την απόρριψη των τροπολογιών 42 έως 49 (εκτός από την 46) και την διατήρηση των τροπολογιών 51, 52 και 59.
<P>
Οσον αφορά τα σημεία τα οποία επισημαίνονται στην έκθεση Lange, φαίνεται παράλογο, έως αντιπαραγωγικό, να εξαναγκάσουμε την αυτοκινητοβιομηχανία να υιοθετήσει προδιαγραφές πολύ πιο αυστηρές για ένα πολύ μικρό αποτέλεσμα. Οι προτάσεις της Επιτροπής για τις προδιαγραφές 2000, που βασίζονται σε μία ανάλυση κόστος-αποδοτικότητα, αποτελούν κατά την γνώμη μας έναν καλό συμβιβασμό ανάμεσα στις επιταγές της οικονομικής αποδοτικότητας και τους απαραίτητους αντικειμενικούς σκοπούς που συνδέονται με την βελτίωση της ποιότητας της ατμόσφαιρας.

<SPEAKER ID=220 LANGUAGE="NL" NAME="Blokland">
Κυρία Πρόεδρε, η Ευρωπαϊκή Επιτροπή κατά την προετοιμασία των νέων προδιαγραφών για τις εκπομπές καυσαερίων μετά το έτος 2000 κάθησε και συζήτησε με την αυτοκινητοβιομηχανία και τη βιομηχανία καυσίμων, τα αποτελέσματα δε αυτού του διαλόγου υπήρξαν πολύ καρποφόρα.
<P>
Η νέα αυτή προσέγγιση χρειάστηκε περισσότερο χρόνο από ό, τι αρχικά αναμενόταν, και γι'αυτό η Επιτροπή δεν μπόρεσε να τηρήσει την προθεσμία που ορίζει η οδηγία 94/12/ΕΚ. Εάν η ίδια η Επιτροπή δεν κατορθώνει να τηρήσει τις προθεσμίες, τι να περιμένουμε τότε από τα κράτη μέλη; Θεωρώ πολύ σημαντικό να καθοριστούν γρήγορα οι νέες προδιαγραφές. Σ'αυτή την περίπτωση θα μπορούσαν να ισχύσουν οι φορολογικές ελαφρύνσεις για τα καθαρά οχήματα δύο χρόνια πριν τεθούν σε ισχύ οι προδιαγραφές, καθώς υπάρχουν ως γνωστόν ήδη τύποι αυτοκινήτου που πληρούν πολύ αυστηρότερες προδιαγραφές από αυτές που ορίζει η ισχύουσα νομοθεσία.
<P>
Όσον αφορά τις ίδιες τις προδιαγραφές, θεωρώ το πρόγραμμα «Auto-Oil» απογοητευτικό, τόσο σχετικά με τα αυτοκίνητα όσο και με τα καύσιμα. Κατ'αρχήν η βασική τιμή επιτρεπόμενης ατμοσφαιρικής ρύπανσης που επιλέχθηκε είναι υπερβολικά χαμηλή. Η τιμή μέσης ρύπανσης ανά 4 Km2 αγνοεί τον παράγοντα της δημόσιας υγείας. Τι νόημα έχει να χρησιμοποιούνται μέσες τιμές στις μετρήσεις, τη στιγμή που στην πραγματικότητα παρατηρούνται υψηλές συγκεντρώσεις βενζόλης, οξειδίων του αζώτου και οξειδίων του θείου ακριβώς σε μέρη με πυκνή κίνηση, όπως σε μικρές εμπορικές οδούς;
<P>
Και μόνο γι'αυτό το λόγο θα ήταν επομένως αναγκαίος ο καθορισμός αυστηρότερων προδιαγραφών για τις εκπομπές καυσαερίων. Αλλά υπάρχουν και τεχνικοί λόγοι. Η αυτοκινητοβιομηχανία διαθέτει εδώ και χρόνια την κατάλληλη τεχνολογία για να μειώσει σημαντικά τις εκπομπές καυσαερίων. Δεν την υποχρεώνει ωστόσο ο νόμος να χρησιμοποιήσει την τεχνολογία αυτή. Ανάγκα και θεοί πείθονται.
<P>
Όσον αφορά τα διυλιστήρια θα μπορούσα να πω κατ'αρχήν τα ίδια. Αντιμετωπίζουμε εδώ έντονη υπερπροσφορά πεπαλαιωμένων διυλιστηρίων. Όσο δυσάρεστο και να είναι, οι νέες προδιαγραφές για τα καύσιμα αποτελούν μία καλή ευκαιρία για να σταματήσει η παραγωγή καυσίμων μηχανής στις παλαιές εγκαταστάσεις.
<P>
Από την ακρόαση φάνηκε ότι ιδιαίτερα η περιεκτικότητα σε θείο τόσο στη βενζίνη όσο και στο πετρέλαιο ντήζελ μπορούν να μειωθούν πολύ περισσότερο. Εφόσον χρησιμοποιούμε το αυτοκίνητο όλο και περισσότερο, θα πρέπει να αναγκαστικά να μειώσουμε τις εκπομπές ρυπογόνων ουσιών χωρίς να λησμονούμε και το διοξείδιο του άνθρακα. Για τους λόγους αυτούς υποστηρίζω ολόψυχα τις προτάσεις σχετικά με το πρόγραμμα Auto-Oil.

<SPEAKER ID=221 LANGUAGE="FR" NAME="Stirbois">
Κυρία Πρόεδρε, την ώρα που η ευρωπαϊκή αυτοκινητοβιομηχανία συνταράσσεται από κοινωνικές αταξίες άνευ προηγουμένου, δεν γίνεται λόγος να είμαστε συνένοχοι στην αφάνισή της και, με αυτόν τον τρόπο, σε ένα κοινωνικό κατακλυσμό, ιδιαίτερα στην χώρα μας, όπου παρουσιάζει το 10 % των θέσεων.
<P>
Οσον αφορά εμάς, πάντα επικρίναμε το σημερινό σύστημα ελεύθερης ανταλλαγής. Μας επέβαλαν πάντα αυτό το οικονομικό σύστημα στους τομείς όπου ο ανταγωνισμός παραποιείται εις βάρος μας. Η βιομηχανία του αυτοκινήτου αποτελεί ένα σαφές παράδειγμα αυτού του γεγονότος. Με μία πολιτική χαμηλού χρηματικού κόστους οι κυβερνήσεις της Αμερικής, της Ιαπωνίας και της Κορέας προμηθεύουν μία σημαντική βοήθεια στους κατασκευαστές τους. Η αμερικανική κυβέρνηση πηγαίνει ακόμη πιο μακριά, υποστηρίζοντας μαζικά την έρευνα.
<P>
Εάν δεχθούμε ορισμένες παράλογες προδιαγραφές, οι οποίες περιέχονται στην αναφορά, διατρέχουμε τον κίνδυνο να σκοτώσουμε την γαλλική και Ευρωπαϊκή βιομηχανία αυτοκινήτου. Ορισμένες από αυτές τις διατάξεις είναι τεχνικώς αδύνατον να πραγματοποιηθούν. Για τα υπόλοιπα, μας πληροφόρησαν. Επίσης, τολμώ να υπενθυμίσω σε αυτήν την Συνέλευση ότι, εδώ και αρκετό καιρό, οι προδιαγραφές εκπομπής των νέων οχημάτων αποτέλεσαν το αντικείμενο επτά συνόλων διαδοχικών μέτρων, από το 1970 και έπειτα νομίζω, διαιρώντας με αυτό τον τρόπο δια δέκα τις εκπομπές των ιδιωτικών αυτοκινήτων. Και, επί πλέον, κυρία πρόεδρε, δεν έχουμε πραγματικά μία αναφορά για το γεγονός ότι τα αυτοκίνητα μολύνουν αποκλειστικά και μόνο τις πόλεις και ότι υπάρχουν πολλές άλλες ουσίες που μολύνουν.
<P>
Υπάρχουν επίσης άλλες λύσεις, ο κύριος Pompidou το διευκρίνισε νωρίτερα, ούτε και εγώ έχω πολύ χρόνο για να τις αναφέρω, τα παλαιά αυτοκίνητα, άλλες έρευνες για τα καύσιμα, τα μέσα μαζικής μεταφοράς. Πιστεύω λοιπόν, ότι θα έπρεπε σήμερα να είμαστε πιο λογικοί και να λάβουμε υπ' όψιν μας το περιβάλλον, αλλά επίσης να αντιταχθούμε σε ορισμένες διατάξεις αυτής της αναφοράς, οι οποίες είναι παράλογες.

<SPEAKER ID=222 LANGUAGE="PT" NAME="Apolinΰrio">
Κυρία Πρόεδρε, υποστηρίζουμε τη θέση της Επιτροπής Περιβάλλοντος του Ευρωπαϊκού Κοινοβουλίου για τέσσερις βασικούς λόγους: για λόγους ανταγωνιστικότητας, για λόγους δημόσιας υγείας, για λόγους βελτίωσης του περιβάλλοντος και για λόγους αξιοποίησης του ρόλου του Ευρωπαϊκού Κοινοβουλίου.
<P>
Για λόγους ανταγωνιστικότητας, διότι μία πιο ταχεία ανάπτυξη των καθαρών τεχνολογιών αποτελεί απαραίτητη προϋπόθεση για την επιβεβαίωση της ανταγωνιστικής ικανότητας της ευρωπαϊκής βιομηχανίας σε παγκόσμια κλίμακα. Ενώ η Επιτροπή και ένα τμήμα της πετρελαιοβιομηχανίας εκφράζουν την ικανοποίησή τους για τον καθορισμό της περιεκτικότητας θείου σε 200pm στη βενζίνη και 350ppm στο ντήζελ, η Ιαπωνία ανακοινώνει ήδη την προσεχή μείωση σε 50ppm, ενισχύοντας έναν κύκλο νέων καταλυτών με θετικές επιπτώσεις στην εκπομπή αερίων στην ατμόσφαιρα.
<P>
Για λόγους δημόσιας υγείας, διότι πιστεύουμε ότι είναι απαραίτητο να καθορισθούν οριακές προθεσμίες για τη γενίκευση της αμόλυβδης βενζίνης, δεδομένων επίσης των αρνητικών συνεπειών σε θέματα δημόσιας υγείας τα οποία αναγνωρίζουν όλοι. Και, όσον αφορά την αρχική πρόταση της Επιτροπής, πιστεύουμε ότι πρέπει να γίνει προσπάθεια να εξευρεθεί, τόσο για τα ζητήματα του θείου όσο και για τα ζητήματα της αμόλυβδης βενζίνης, ένα σημείο ισορροπίας το οποίο να αποτελεί μία αποδεκτή παρέκκλιση για εκείνα τα κράτη μέλη τα οποία χρειάζονται χρόνο και χρήματα, και περισσότερο χρόνο και επίσης επενδύσεις για να μετατρέψουν τα διυλιστήρια τους.
<P>
'Ενα τρίτο σημείο που θα ήθελα να υπογραμμίσω είναι ότι, συνολικά, η πρωτοβουλία αυτή είναι μία πρωτοβουλία η οποία έχει ως στόχο τη βελτίωση του περιβάλλοντος και ότι το Κοινοβούλιο αυτό είχε δύο ενδεχόμενες κατευθύνσεις: ή να εγκρίνει μία πιο δειλή θέση, παράλληλη με την αρχική πρόταση της Επιτροπής, χάνοντας έτσι πλήρως την ικανότητα πίεσης, διαπραγμάτευσης και ενίσχυσης του ρόλου του, ή, όπως έκανε, και ορθώς, ο εισηγητής, κυρίως στις εκθέσεις Mamθre, Lange και Eisma, όπως έκανε, και ορθώς, η Επιτροπή Περιβάλλοντος, να επιλέξει μία πιο απαιτητική θέση, και επίσης, με τον τρόπο αυτό, να πιέσει για διαπραγμάτευση στη διαδικασία που πρόκειται να ακολουθήσει.

<SPEAKER ID=223 LANGUAGE="DE" NAME="Alber">
Kυρία Πρόεδρε, αξιότιμοι κυρίες και κύριοι συνάδελφοι, υπάρχει ένα χριστουγεννιάτικο τραγούδι που αρχίζει με τα λόγια «Όπως κάθε χρόνο». Tο ίδιο θα μπορούσαμε να πούμε και για την παρούσα συζήτηση, όπως κάθε χρόνο. Aυτό οφείλεται φυσικά στο ότι δεν έχουμε ποτέ το θάρρος να δώσουμε, κατ' αρχήν, αριθμούς που θα ισχύουν και στο μέλλον, αλλά ασχολούμαστε συνεχώς με πολύ μικρά ποσοστά. Eίναι αυτονόητο, μετά, να τίθεται το θέμα της σχέσης μεταξύ κόστους-οφέλους και της τεχνικής εφικτότητας.
<P>
Έχω την άποψη πως θα πρέπει να φθάσουμε τώρα «στην κορυφή του κονταριού της σημαίας». Για το λόγο αυτό συμφωνούμε πλήρως με την έκθεση Lange, που προτείνει δεσμευτικές τιμές για το έτος 2005 και όχι μόνο ενδεικτικές και συνιστώμενες τιμές. Δε θεωρούμε όμως λογικό να αρχίσουμε, ένα χρόνο μετά την έναρξη της ισχύος αυτής της οδηγίας, ένα πρόγραμμα «Auto-Oil II». Kαι η βιομηχανία θα πρέπει να γνωρίζει κάποτε προς τα πού πηγαίνει η εξέλιξη και τα αντίστοιχα δεδομένα. Tότε θα είναι ευκολότερα, ίσως, διατεθειμένη, να καταβάλλει ανάλογες προσπάθειες.
<P>
Στην κορυφή του κονταριού της σημαίας, όπως είπαμε; αυτό είναι βασικό και για τη βιομηχανία.
<P>
Όσον αφορά τώρα τις τιμές των καυσίμων - είναι 14 θέσεις, ή αν πάρω τις συνολικές τιμές, 18 -, προτείνουμε στην έκθεση Lange την περαιτέρω μείωση έξι θέσεων. Aυτό είναι εφικτό, από τεχνική άποψη, σήμερα κιόλας, και δεν εξαρτάται οπωσδήποτε από τη μείωση του ποσοστού θείου στη βενζίνη. Kαι το hearing, ως γνωστόν, έδειξε ότι οι τιμές αυτές είναι σήμερα εφικτές, από τεχνολογική άποψη. Φυσικά και δεν είναι οπωσδήποτε εύκολο. Aλλά θα πρέπει να λάβουμε υπόψη ένα πράγμα: Έχουμε ήδη πολλές επιτυχίες, εν μέρει μέχρι και 90 % μειώσεις. Aλλά αν σ' ολόκληρο τον κόσμο κυκλοφορούσαν σήμερα τόσα αυτοκίνητα όσα στην Eυρώπη, τότε ο αριθμός τους θα πενταπλασιαζόταν. Aκόμη και αν μειώναμε σημαντικά τις τιμές, θα είχαμε, συνολικά, αύξηση των εκπομπών, κι αυτό, φυσικά, δεν μπορούμε να το επιτρέψουμε επουδενί.
<P>
Nομίζω πως η βιομηχανία θα μπορούσε εύκολα να το πετύχει αυτό, μια και έχουμε, ως γνωστόν, τις ανάλογες ενδείξεις από τους μηχανικούς. Γι' αυτό και λέω πως δε χρειαζόμαστε μόνο καθαρούς κινητήρες, χρειαζόμαστε και καθαρούς διευθυντές, διότι αυτοί συσκοτίζουν και οξειδώνουν πολύ περισσότερο, και μερικοί υδρογονάνθρακες είναι προϊόν απανθράκωσης των ανθρώπων αυτών. Έχω περισσότερη εμπιστοσύνη στους μηχανικούς, παρά στους διευθυντές.
<P>
Eπιτρέψτε μου να πω μια λέξη και για το λεγόμενο on-board diagnosis σύστημα. Συμφωνούμε απόλυτα μ' αυτό; είναι καλό πράγμα για το περιβάλλον Aλλά φυσικά, δε θα πρέπει να λειτουργεί μυστικά, ούτως ώστε μόνον τα εξουσιοδοτημένα συνεργεία να έχουν πρόσβαση στα στοιχεία. Kατά τη γνώμη μου, αυτό αποτελεί εκμετάλλευση μιας μονοπωλιακής θέσης, την οποία εμείς, ως καταναλωτές, δεν μπορούμε φυσικά να δεχθούμε. Πιθανόν οι άνθρωποι να παραπλανήθηκαν από την έννοια On board-diagnosis και να νόμισαν ότι από τη λέξη «διάγνωση» συνεπάγεται αμέσως και το ιατρικό απόρρητο. Aλλά οι κανόνες του ιατρικού απορρήτου βγαίνουν από άλλους ορισμούς και όχι από την έννοια αυτή.
<P>
Mπορούμε, αν μειώσουμε τις τιμές αυτές, να σώσουμε τον ασθενή «περιβάλλον», χωρίς να ζημιώσουμε υπερβολικά την αρχή του κόστους-οφέλους. Kαι το τονίζω και πάλι πως έχω πολύ περισσότερη εμπιστοσύνη στους τεχνικούς και τους ερευνητές, παρά στους οικονομολόγους.
<P>
(Xειροκροτήματα)

<SPEAKER ID=224 LANGUAGE="IT" NAME="Garosci">
Kυρία Πρόεδρε, χαιρετίζουμε τις εκθέσεις της ημερήσιας διάταξης του Κοινοβουλίου σχετικά με το μέλλον του αυτοκινήτου, που είναι αναπόσπαστο μέρος του μέλλοντος της οικονομίας, της τεχνολογίας και της αγοράς εργασίας. Όμως, σήμερα απαιτούνται από τους κατασκευαστές αυτοκινήτων περαιτέρω δεσμεύσεις που συνεπάγονται την ανάληψη κοινωνικού χαρακτήρα ευθυνών. Στα πλαίσια αυτά, το περιβάλλον αποτελεί ίσως την πρωταρχική μέριμνα και εγκαθιδρύεται πλέον σαν βασικός παράγοντας των δραστηριοτήτων της βιομηχανίας αυτοκινήτων. Το υπό συζήτηση πακέτο Auto/Oil αφορά κυρίως τρεις πτυχές: τη μείωση των εκπομπών των κινητήρων των οχημάτων για την καταπολέμηση της ρύπανσης, τη βελτίωση της ποιότητας των καυσίμων και ο έλεγχος των εκπομπών των οδικών μεταφορών. Ολες οι εκθέσεις αποβλέπουν στο σύνολό τους στην αναζήτηση λύσεων για την πλήρη συμβατότητα των αυτοκινήτων και των καυσίμων με το περιβάλλον.
<P>
Αναμφισβήτητα, επιδοκιμάζουμε αυτούς τους στόχους. Δεν μπορούμε ωστόσο να μην εντοπίσουμε τους κινδύνους επιζήμιων αποτελεσμάτων που εγκυμονούνται στην απεγνωσμένη αναζήτηση βεβιασμένων βελτιώσεων. Η Εκτελεστική Επιτροπή εκπόνησε θετικά έγγραφα με ισορροπημένες προτάσεις. Ασκήθηκε πίεση εκ μέρους των εισηγητών απέναντι στις εν λόγω προτάσεις της Εκτελεστικής Επιτροπής, με στόχο την επίσπευση της υλοποίησής τους. Τυχόν έλλειψη τήρησης του τεχνικού χρονοδιαγράμματος συνεπάγεται αύξηση των δαπανών, με αμφίπλευρες επιπτώσεις. Η αύξηση του κόστους των οχημάτων περιορίζει τις πωλήσεις και την ανανέωση των χώρων στάθμευσης, με ταυτόχρονη ύφεση των προγραμματισμένων επενδύσεων και της απασχόλησης στον τομέα, χωρίς να δημιουργηθούν νέες θέσεις εργασίας.
<P>
Κατά την τελευταία εικοσαετία, η ρύπναση που προκαλείται από τα αυτοκίνητα ελλαττώθηκε κατά ενενήντα τοις εκατό. Το υπόλοιπο εννέα τοις εκατό μπορεί να εξαλειφτεί στην επόμενη οκταετία με ανεκτό κόστος. Για το εναπομένοντα ένα τοις εκατό, δεν μπορούν να απαιτηθούν επισπευσμένες λύσεις, οι δαπάνες των οποίων θα επιβαρύνουν τελικά τον καταναλωτή. Για τον λόγο αυτό επικρίνουμε μέρος των προτάσεων των συναδέλφων κκ. Mamere και Lange και εκφράζουμε την υποστήριξή μας του συντριπτικού μέρους του προγράμματος της Εκτελεστικής Επιτροπής.
<P>
Οι αμφισβητήσεις μας πηγάζουν από το γεγονός ότι κάποιες προτάσεις δεν αποδεικνύονται τελικά ευεργετικές ούτε για την οικονομία ούτε για το περιβάλλον και συνάμα παραβλέπουν κεφαλαιώδους σημασίας ζητήματα. Δεν θίγεται το ζήτημα των ηλεκτρικών αυτοκινήτων ή των αυτοκινήτων μεθανίου με το συνδυασμένο σύστημα bi-fuel βενζίνης/μεθανίου. Δεν αντιμετωπίζεται το ενδεχόμενο των φορολογικών διευκολύνσεων για την αγορά νέου αυτοκινήτου, μολονότι ο ευρωπαϊκός χώρος στάθμευσης αυτοκινήτων κείτεται, εν γνώσει όλων, σε κατάσταση πλήρους αχρηστίας. Στην Ιταλία ο μέσος όρος διάρκειας ζωής των αυτοκινήτων κυμαίνεται στα δεκατέσσερα χρόνια. Επιπλέον, δεν εκπίπτεται το ΦΠΑ του δεκαεννέα τοις εκατό από την αγορά οχήματος εκ μέρους των επιχειρήσεων.
<P>
Παρά ταύτα, απαιτείται συγχρόνως η τήρηση απίθανων προθεσμιών, η δοκιμή στους επτά βαθμούς κάτω από το μηδέν τη στιγμή που στα δυο τρίτα της ευρωπαϊκής επικράτειας η θερμοκρασία δεν κατεβαίνει κάτω από το μηδέν καθ&#x02BC;όλη τη διάρκεια του έτους, ή ακόμη και η υιοθέτηση του OBD σε πετρελαιοκίνητα οχήματα, μέτρο που συνεπάγεται τη μετατροπή όλων των συστημάτων βιομηχανικής παραγωγής. Δεν επιδιώκουμε τη θέσπιση αυστηρότερων κανόνων σε σχέση με εκείνους που προτάθηκαν από το Εκτελεστικό. Το περιβάλλον βελτιώνεται χωρίς παραβιάσεις και δαπάνες που επιβαρύνουν τον καταναλωτή αυτοκινήτων και καυσίμων. Σκοπεύουμε, συνεπώς, να πορευτούμε στα χνάρια της αρχής της αειφόρου ανάπτυξης.

<SPEAKER ID=225 LANGUAGE="FR" NAME="des Places">
Κυρία Πρόεδρε, για την βελτίωση της ποιότητας του αέρα, υπάρχουν μόνο δύο λύσεις. Είτε μετατροπή των τεχνικών προδιαγραφών των οχημάτων, είτε χρήση καθαρότερων καυσίμων, λύσεις που είναι πιο έξυπνες από την απαγόρευση της κυκλοφορίας των οχημάτων μέρα παρά μέρα.
<P>
Στην πρώτη περίπτωση, το κόστος είναι υπέρογκο, ακόμη και αν λάβουμε υπ' όψιν μας μόνο την ανανέωση του στόλου των αυτοκινήτων. Η δεύτερη περίπτωση μου φαίνεται πιο παραδεκτή και το αποτέλεσμά της θα είναι άμεσο. Αλλά δύο ομάδες έρχονται αντιμέτωπες. Οι κατασκευαστές ευρωπαϊκών αυτοκινήτων και οι υπέρμαχοι βιοκαυσίμων μάχονται υπέρ της εφαρμογής αυστηρών προδιαγραφών. Οσο για την βιομηχανία πετρελαίου, αυτή είναι εχθρική στην λήψη αυστηρών μέτρων ως προς τις προδιαγραφές. Συνεπώς, επιβάλλεται η μελέτη των βιοκαυσίμων, τα οποία επιτρέπουν, όπως άλλες οξυγονούχες ενώσεις, πρώτον, την βελτίωση των συνθηκών της καύσης, η οποία έχει σχέση με το ποσοστό του υπάρχοντος οξυγόνου, δεύτερον, την μείωση του φαινομένου του θερμοκηπίου, το οποίο έχει σχέση με την περιεκτικότητα της ατμόσφαιρας σε CΟ2 , τρίτον, την μείωση για τα καύσιμα αυτοκινήτων με κινητήρα ντίζελ, της περιεκτικότητας σε θείο, και την εκπομπή σωματιδίων, τέταρτον, την βελτίωση του δείκτη οκτανίων της βενζίνης, πέμπτον, τον περιορισμό της περιεκτικότητάς της σε αρωματικούς υδρογονάνθρακες, ουσίες πολύ καρκινογόνες.
<P>
Η ανάπτυξη των βιοκαυσίμων μπορεί να γίνει μόνο υπό τον όρο να προσαρμοσθεί το φορολογικό σύστημα, στον τομέα του φόρου κατανάλωσης. Αντίθετα από κάθε λογική που έχει σχέση με την προστασία του περιβάλλοντος, η Γαλλία, η οποία έχει την θέληση να δημιουργήσει ένα μειωμένο φορολογικό σύστημα βλέπει την Ευρωπαϊκή Επιτροπή να απορρίπτει την αίτησή της. Μάλιστα, νομίζω ότι και σήμερα το πρωϊ ακόμη το σώμα των επιτρόπων δεν θέλησε να δεχθεί μία γενίκευση της μειωμένης τιμής για τα βιοκαύσιμα. Οι τροποποιήσεις της επιτροπής του περιβάλλοντος, της δημόσιας υγείας και της προστασίας των καταναλωτών προσανατολίζονται προς την βελτίωση της ποιότητας της ατμόσφαιρας, ενθαρρύνοντας έτσι την χρήση βιοκαυσίμων, που είναι μία διέξοδος για τους αγρότες πιο αποτελεσματική από τα χέρσα εδάφη, τα οποία συνήθως ονομάζονται εδάφη σε αγρανάπαυση και δεν σέβονται την θέλησή μας για αρμονική διευθέτηση του εδάφους.

<SPEAKER ID=226 NAME="Bellerι">
Κυρία Πρόεδρε, η έκθεση του συναδέλφου κ. Lange εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών μαζί με τις εκθέσεις άλλων εισηγητών γνωμοδότησης, αποκτά εξαιρετική σημασία, που αναδύεται επίσης από τον αριθμό των ενδιαφερομένων Επιτροπών, όπως η Επιτροπή Μεταφορών στην οποία συμμετέχω με τον συνάδελφο κ. Tamino, επίσης εισηγητή γνωμοδότησης. Στον ίδιο και σε όλους τους συναδέλφους απευθύνω τα συγχαρητήριά μου για την εξαιρετική τους εργασία γύρω από το πολύπλοκο και επίκαιρο ζήτημα της μείωσης της ρύπανσης των αυτοκινήτων.
<P>
Οι εισηγητές επικρίνουν ομόφωνα την Επιτροπή για τον αποκλεισμό των τεχνικών και των εμπειρογνωμόνων των διαφόρων κρατών μελών από την έρευνα. Ωστόσο, επιδοκιμάζουν στο σύνολό τους τις προτάσεις της Επιτροπής.
<P>
Παρ&#x02BC;όλο που στο σημείο αυτό θα ήθελα να αναφερθώ και στους άλλους εισηγητές, ωστόσο αρκεί να επισημάνω ότι, μετά από εξέταση των εκθέσεών τους, των προτάσεων και των γνωμοδοτήσεων, συμμερίζομαι την άποψή τους ότι οι δαπάνες που προγραμμάτισε η Επιτροπή για την υιοθέτηση των μέτρων μείωσης της ρύπανσης των αυτοκινήτων είναι υπερβολικά ογκώδεις. Υπάρχει εύλογη εξήγηση αν σκεφτεί κανείς ότι τα στοιχεία προέρχονται από τη βιομηχανία η οποία ευνοεί, Cicero pro domo sua, αυτή την υπερτίμηση.
<P>
Από τα κράτη μέλη απαιτείται η θέσπιση φορολογικών και οικονομικών διευκολύνσεων για τη βιομηχανία, με στόχο την προώθηση της χρήσης οικολογικών κινητήρων και καυσίμων. Επί της ουσίας, αρκεί να αναφερθεί η επίκριση των εισηγητών προς την Επιτροπή για την παράλειψη της διαδικασίας δοκιμής της εκκίνησης εν ψυχρώ ή υπό χαμηλές θερμοκρασίες. Προβάλλεται επίσης το αίτημα της αποφασιστικής μείωσης του θείου στα καύσιμα, για να περιοριστούν αισθητά οι εκπομπές μορίων εναιωρημάτων των κινητήρων ντίζελ και για να επιτραπεί η βέλτιστη λειτουργία των καταλυτών στους κινητήρες βενζίνης και ντίζελ. Θεωρώ ζωτικής σημασίας την έννοια της επίσπευσης της δραστικής μείωσης της ευρείας κατανάλωσης καυσίμων των αυτοκινήτων εντός του έτους 2005 σύμφωνα με το πρόγραμμα Auto/Oil, με μέγιστη κατανάλωση πέντε λίτρων ανά εκατό χιλιόμετρα και με στόχο τον περιορισμό των εκοπμπών του CO2 , που αντιπροσωπεύει τη κυριότερη αιτία ρύπανσης και δημιουργίας του φαινομενου του θερμοκηπίου.
<P>
Συμμερίζομαι απόλυτα την άποψη του συνδέλφου κ. Tamino σχετικά με την έγκριση των τροπολογιών που αποβλέπουν στη διαφύλαξη του κόστους/ωφέλειας, της ενεργειακής εξοικονόμησης, της μείωσης των εκπομπών, με ταυτόχρονη υποβίβαση των επιδόσεων της ταχύτητας και της επιτάχυνσης των κινητήρων των οχημάτων, όπως επίσης στην προώθηση της προσπάθειας αξιοποίησης των ανανεώσιμων πηγών ενέργειας για τα οχήματα.
<P>
Τη στιγμή αυτή εξετάζεται, κατά τη διαδικασία της συναπόφασης, η έκθεσή μου σχετικά με την αναθεώρηση των κινητήρων των οχημάτων και των ρυμουλκών τους, που ενσάρκωνε και την αρχή αυτή. Η Εθνική Συμμαχία θα υπερψηφίσει τις σχετικές τροπολογίες.

<SPEAKER ID=227 NAME="Marinucci">
Κυρία Πρόεδρε, το πρόγραμμα Auto/Oil αποτελεί εξαιρετική πρωτοβουλία ολοκληρωμένης στρατηγικής, με στόχο τη μείωση της ατμοσφαιρικής ρύπανσης και με πυρήνα τη διαφορετική διαχείριση της κυκλοφορίας, τις τεχνολογικές βελτιώσεις, τα μέτρα στον τομέα της συντήρησης των αυτοκινήτων και τις προδιαγραφές σχετικά με την ποιότητα των καυσίμων. Πράγματι, η ατμοσφαιρική ρύπανση ευθύνεται για σοβαρές ασθένειες με υψηλό κοινωνικό τίμημα που δυστυχώς, παρά τις εύστοχες πρωτοβουλίες των τελευταίων ετών, δείχνει ανοδική τάση κυρίως στις αστικές ζώνες, εξ αιτίας της αύξησης της κυκλοφορίας.
<P>
Αναμφισβήτητα, τα μέτρα που υιοθετούνται με αυτές τις νέες οδηγίες συνεπάγονται για τις παραγωγικές επιχειρήσεις δαπάνες που, στα πλαίσια αλληλέγγυων και ισότιμων βάσεων της ενωμένης Ευρώπης, πρέπει να είναι εξίσου επιβαρυντικές για όλες τις χώρες, λαμβανομένων επίσης υπόψη των πηγών ανεφοδιασμού του πετρελαίου. Ωστόσο, η κατευθυντήρια γραμμή πρέπει να είναι η προστασία του περιβάλλοντος και της υγείας των πολιτών, που μπορεί να διατυπωθεί αποκλειστικά μέσω των εκπροσώπων στο μοναδικό δημοκρατικά εκλεγμένο όργανο της Κοινότητας.
<P>
Στη συνέχεια, κατά τη νομοθετική διαδικασία θα πρέπει να αναβρεθούν οι πλέον κατάλληλες λύσεις και προθεσμίες, χωρίς να αγνοηθούν τα εμπόδια και χωρίς τον φόβο προσέγγισής τους.

<SPEAKER ID=228 LANGUAGE="EN" NAME="Jackson">
Κυρία Πρόεδρε, μου έχει ζητηθεί εξ ονόματος της ομάδας μου να σχολιάσω ειδικότερα την έκθεση Eisma. Απλά και μόνο θα ήθελα να πω ότι καλωσορίζω την έκθεση που δημιουργεί το πλαίσιο εντός του οποίου θα πρέπει να εξεταστούν οι εκθέσεις Lange και Memθre. Η έκθεση Eisma κάνει σαφές ότι το Ευρωπαϊκό Κοινοβούλιο δεν είναι προετοιμασμένο να χορηγήσει εν λευκώ εξουσιοδότηση σε μια στρατηγική που την επεξεργάστηκε η Επιτροπή σε συνεργασία με τις ενδιαφερόμενες βιομηχανίες. Πράγματι, βρεθήκαμε στην πολύ περίεργη θέση ότι πολλοί από εκείνους που μας έκαναν διαβήματα φαίνεται να πιστεύουν ότι δεν υπήρχε κανείς απολύτως λόγος για να αλλάξει οποιαδήποτε πτυχή του προγράμματος Auto/Oil.
<P>
Αυτή είναι μια πολύ εξωπραγματική άποψη για να την παρουσιάσουμε στο Κοινοβούλιο. Τα Μέλη του Ευρωπαϊκού Κοινοβουλίου θέλουν να εξετάσουν την αξία των προτάσεων του προγράμματος Auto/Oil υπό το φως της προτεραιότητας που όλοι θέλουμε να αποδόσουμε στην υγεία της γενεάς αυτής καθώς και στις μελλοντικές προοπτικές της ανθρώπινης ζωής στον πλανήτη. Κατά συνέπεια θα πρέπει να πω - όχι ως συνδικαλίστρια - ότι η παρούσα έκθεση εκπροσωπεύει, μαζί με τις εκθέσεις Lange και Mamθre, ένα είδος μέγιστων πρώτων προτάσεων των συνδικαλιστικών οργανώσεων και εναπόκειται τώρα στην Επιτροπή και στις βιομηχανίες αυτοκινήτων και καυσίμων να αποδείξουν στα Μέλη του Κοινοβουλίου, εάν μπορούν, που επακριβώς θεωρούν ότι οι τροπολογίες του Κοινοβουλίου είναι υπερβολικές.
<P>
Οι συνάδελφοι θα πρέπει να γνωρίζουν ότι οι πολύ υψηλές προδιαγραφές θα έχουν πιθανότατα ως αποτέλεσμα την παραχώρηση εξαιρετικά μακροχρόνιων εξαιρέσεων σε ορισμένες χώρες. Επί ζημία μας επίσης αγνοούμε τα σημεία που έθεσαν ο κ. Pompidou και ο κ. Garosci καθώς και ορισμένα Μέλη στα αριστερά μου αλλά από πολιτική άποψη στα δεξιά του Κοινοβουλίου. Είναι αναγκαίο όπως τα σημεία αυτά ληφθούν υπόψη.
<P>
Δύο προσωπικά σημεία, εάν μου επιτρέπετε. Λόγω του συνδέσμου μου με την εταιρεία Peugeot στο Ηνωμένο Βασίλειο συμμετέχω στην παρούσα συζήτηση φέρνοντας κάποιες γνώσεις για την βιομηχανία των αυτοκινήτων και θα πρέπει να υπογραμμίσω ότι είναι προς το συμφέρον της Ευρώπης να έχει μια σύγχρονη αυτοκινητοβιομηχανία αφενός δημιουργώντας θέσεις εργασίας αλλά και αφετέρου αντιμετωπίζοντας τις ολοένα και πιο αυστηρές προδιαγραφές εκπομπών. Ορισμένες από τις τροπολογίες, ιδιαίτερα στην έκθεση Lange, απαιτούν από την αυτοκινητοβιομηχανία να συμμορφωθεί με πολύ υψηλές προδιαγραφές χωρίς καμία ιδιαίτερη αιτιολόγηση που να σχετίζεται με τα κέρδη για την ποιότητα του αέρα. Αυτό είναι ένα πολύ σημαντικό σημείο που έθεσε ο κ. Pompidou και το οποίο δεν θα πρέπει να ξεχνάμε.
<P>
Δεύτερον, ένα πολύ μικρό θέμα αλλά ένα θέμα που δημιούργησε πολύ μεγάλο ενδιαφέρον στη χώρα μου, υποπτεύομαι δε και σε άλλες χώρες, είναι η πρόταση της Ευρωπαϊκής Επιτροπής για την απαγόρευση όλων των καυσίμων που περιέχουν μόλυβδο μέχρι το έτος 2000. Εγώ τουλάχιστον έχω δεχθεί παραστάσεις από ιδιοκτήτες κλασσικών αυτοκινήτων που μπορούν να λειτουργήσουν μόνο με βενζίνη που περιέχει μόλυβδο. Σήμερα μόλις έλαβα από το προσωπικό της Επιτροπής μια πολύ διαφωτιστική επιστολή που αιτιολογεί την παραπάνω πρόταση, περιγράφει το όλο ιστορικό και κατασιγάζει σε κάποιο βαθμό τους φόβους των ιδιοκτητών κλασσικών αυτοκινήτων. Λυπούμαι μόνο διότι η πληροφόρηση αυτή δεν ήταν διαθέσιμη νωρίτερα.
<P>
Αναμένουμε να ακούσουμε το τι έχει να πει η Επιτροπή αλλά θα πρέπει να κάνω κάποια προειδοποίηση. Κάτι το οποίο είναι απολύτως σαφές για μένα είναι ότι το Κοινοβούλιο έχει τρομακτικές ελλείψεις σε πόρους όσον αφορά την έρευνα που είναι αναγκαία για να υποστηρίξει τα σημεία που ετέθησαν με τις εκθέσεις Lange και Mamθre. Θεωρώ ότι η έκθεση της STOA δεν αξίζει τον κόπο να διαβαστεί και ότι είναι ουσιαστικά άχρηστη για τα Μέλη. Υπάρχουν αντίγραφα διαθέσιμα στην υπηρεσία διανομής εάν θέλει κάποιος. Έτσι αναμένουμε τις απαντήσεις της Επιτροπής και εάν τα επιχειρήματα του κ. Alber, του κ. Lange και των άλλων είναι σωστά τότε σαφώς η κ. Bjerregaard θα αποδεχθεί όλες τις τροπολογίες που κατέθεσε το Κοινοβούλιο διότι δεν μπορεί να υπάρξει άλλη εναλλακτική λύση. Αναμένουμε συνεπώς με μεγάλο ενδιαφέρον να ακούσουμε αυτά που έχει να πει η κ. Bjerregaard.

<SPEAKER ID=229 LANGUAGE="ES" NAME="Aparicio Sαnchez">
Κυρία Πρόεδρε, σε ολόκληρη την επιχείρηση βελτίωσης του περιβάλλοντος, στην οποία αποσκοπεί το Πρόγραμμα Auto Oil, πρέπει να λαμβάνονται υπόψη τουλάχιστον πέντε παράγοντες:
<P>
Πρώτον, το κοινωνικό και ανθρώπινο κόστος της σημερινής ρύπανσης· δεύτερον, οι στόχοι που πρέπει να καθοριστούν· τρίτον, η μεθοδολογία για την επίτευξή τους· τέταρτον, ο χρόνος για την επίτευξή τους· και πέμπτον, το οικονομικό κόστος για τους καταναλωτές και για τη βιομηχανία, εν κατακλείδι, για την κοινωνία.
<P>
Διαφωνούμε με την έκθεση Mamθre σχετικά με τον παράγοντα χρόνο. Συμφωνούμε με τους υπόλοιπους παράγοντες, διαφωνούμε όμως με τις προθεσμίες που καθορίζονται στην έκθεση Mamθre. Κατά συνέπεια, σας ανακοινώνω ότι οι Ισπανοί σοσιαλιστές θα υπερψηφίσουμε την έκθεση Lange, αλλά θα καταψηφίσουμε την έκθεση Mamθre η οποία, σκληραίνοντας τους στόχους για το έτος 2000 και καθορίζοντας ένα δεύτερο επίπεδο στόχων για το έτος 2005, καθιστά τους στόχους αυτούς για ορισμένες χώρες -μεταξύ των οποίων και η δική μου- όχι μόνο πολυδάπανους, αλλά πρακτικά απραγματοποίητους, αν δεν δημιουργηθούν σοβαρότατες αλλοιώσεις στον εφοδιασμό ή γεωπολιτικές αλλαγές στην αγορά αργού πετρελαίου.
<P>
Και για να ολοκληρώσω, αφού ανακοίνωσα την αρνητική αυτή ψήφο, θα ήθελα να προσθέσω δύο παρατηρήσεις. Πρώτον, ότι αυτή η ψήφος κατά της έκθεσης Mamθre σημαίνει ότι συμφωνούμε με τις προθεσμίες που καθορίζει η Επιτροπή στην πρόταση οδηγίας της. Θεωρούμε ότι η Επιτροπή πραγματοποίησε σοβαρή εργασία, όχι μόνο από τεχνική άποψη, αλλά και από πολιτική, και ότι πέτυχε μια δύσκολη συναίνεση. Και δεύτερον, ότι η Επιτροπή βρίσκεται στο σωστό δρόμο, και προτρέπουμε την Επιτροπή, ένα χρόνο μετά τη θέση σε ισχύ αυτής της οδηγίας, να αξιολογηθούν αυτομάτως τα αποτελέσματα, και ανάλογα με αυτά, να καθοριστεί πλέον το δεύτερο επίπεδο στόχων.

<SPEAKER ID=230 LANGUAGE="DE" NAME="Florenz">
Kυρία Πρόεδρε, θα ήθελα, κατ' αρχήν, να πω κάτι σχετικά με το θέμα του CO2 . Mε έκπληξη είδα να μας υποβάλει η Eπιτροπή μια ανακοίνωση για το θέμα του CO2 , στην τεχνολογία του αυτοκινήτου. Eίχα την άποψη πως αυτό, ουσιαστικά, είναι κλασικό στοιχείο του προγράμματος Auto-Oil. Aν διαβάσει κανείς, στη συνέχεια, το πρόγραμμά της, θα μάθει γιατί αυτό δεν αποτελεί βασικό στοιχείο του προγράμματος Auto-Oil, επειδή δεν προτείνει τίποτε, με εξαίρεση το ότι πιστεύει πως μια εθελοντική συμφωνία στον τομέα αυτό, ξεκινώντας από την Eυρώπη, είναι η βασιλική οδός. Aσφαλώς, όμως, δεν μπορεί να είναι κάτι τέτοιο, διότι στις εθελοντικές συμφωνίες ανήκουν, κανονικά και τυπικά, δεδομένα πλαίσιο κι αυτά δεν τα προτείνουν.
<P>
Δεν μπορώ παρά να προειδοποιήσω ότι καθιερώνονται στην Eυρώπη εθελοντικές συμφωνίες, χωρίς αυτά τα δεδομένα πλαίσιο. Aυτό ακριβώς θα οδηγήσει, δικαιολογημένα μάλιστα, σε μεγάλες στρεβλώσεις στον ανταγωνισμό, πράγμα που τo φοβόμαστε. Γι' αυτό και οι εθελοντικές συμφωνίες ανήκουν, το πολύ-πολύ, στο τέλος της κλίμακας. Eκεί θα μπορούσα κάλλιστα να τις φανταστώ. Xρειαζόμαστε ένα κλιμακωτό πλάνο για τις οριακές τιμές του CO2 , πέρα από το έτος 2005 και μέχρι το 2010. Θα μπορούσα να φανταστώ ότι τα φορολογικά κίνητρα αποτελούν εδώ μια καλή λύση.
<P>
Tο γενικότερο πλαίσιο για το αυτοκίνητο άρχισε καλά. Bάλαμε τους αντιπάλους να καθίσουν στο ίδιο τραπέζι. Tα τελευταία χρόνια συμπεριφερθήκαμε αυστηρότερα προς την αυτοκινητοβιομηχανία, κι έχω τη γνώμη πως αυτή έκανε πάρα πολλά. Σ' ένα ταγκό όμως χορεύουν δύο; εδώ περιλαμβανόταν και η βιομηχανία πετρελαιοειδών, η οποία συμμετείχε σ' αυτό το ταγκό μόνο για λίγο διάστημα, κύριε Eπίτροπε. Mετά διαλύθηκε η εταιρική αυτή σχέση και το αποτέλεσμα της διαλυθείσας αυτής εταιρικής σχέσης βρίσκεται τώρα μπροστά σας: Ένα ανιαρό γενικότερο πλαίσιο για το πρόγραμμα Auto-Oil που δεν οδηγεί στο μέλλον.
<P>
Ξεκινήσαμε σαν τίγρεις και η Eπιτροπή κατέληξε σ' ένα τρισάθλιο, πράγματι, κείμενο. Δεν επιτρέπεται να είναι αυτός ο στόχος του Kοινοβουλίου μας. Θα φτιάξουμε το πρόγραμμα Auto-Oil, στα διάφορα σημεία που διόρθωσαν πολλοί συνάδελφοι, κατά τέτοιο τρόπο, ώστε πιστεύουμε να έχει προοπτικές για το μέλλον.
<P>
Eίμαι κάλλιστα διατεθειμένος να μιλήσω για μεταβατικές περιόδους. Θα πρέπει να καθοριστούν παράμετροι για τις τιμές των καυσαερίων, καθώς και για τις τιμές των καυσίμων. Eίμαι επίσης πρόθυμος να παραχωρήσω μεταβατικές περιόδους σ' εκείνες τις χώρες που δεν μπορούν να τηρήσουν, σήμερα-αύριο, τις παραμέτρους αυτές.
<P>
Ποια ήταν ουσιαστικά η κινητήρια δύναμη του προγράμματος; Mπορώ να διακρίνω ότι μόνο η shareholder value ήταν η κινητήρια δύναμη του προγράμματος. Θα φροντίσουμε, ώστε το μέλλον και η καινοτομία να γίνουν κινητήρια δύναμη του προγράμματος αυτού.

<SPEAKER ID=231 LANGUAGE="DE" NAME="Graenitz">
Kυρία Πρόεδρε, η Eυρώπη, αυτή τη στιγμή, έχει να αντιμετωπίσει πολύ μεγάλα προβλήματα. Aνεργία, ρύπανση του περιβάλλοντος και πολλά άλλα. H λύση των προβλημάτων αυτών βρίσκεται ασφαλώς στο να διαμορφωθεί η βιομηχανική παραγωγή φιλικά προς το περιβάλλον και στο να κατασκευάζονται προϊόντα που θα διατίθενται στην παγκόσμια αγορά, στηριζόμενος κανείς στις ικανότητες των ευρωπαίων εργαζομένων να σκέπτονται καινοτομικά και να βρίσκουν καλές τεχνικές λύσεις.
<P>
Tο πρόγραμμα Auto-Oil είναι ένα πρόγραμμα προς την κατεύθυνση αυτή, και νομίζω πως ο στόχος μπορεί να επιτευχθεί, αν γίνουν δεκτές οι τροποποιήσεις που πρότεινε το Kοινοβούλιο στις εκθέσεις Lange, Mamθre και Eisma.
<P>
Eπιτρέψτε μου να ευχαριστήσω και τους τρεις εισηγητές για τη δουλειά τους, και θα ήθελα ευχαρίστως να επισημάνω ότι ορισμένα πράγματα, όπως το αυτοκίνητο με κατανάλωση 3L, τα ειρωνευόμασταν πριν από λίγα χρόνια. Tότε νομίζαμε πως ήταν αδύνατο να φθάσουμε σε τέτοιες μειώσεις και καινοτομίες.
<P>
H έκθεση Mamθre ασχολείται με τα καύσιμα, και νομίζω πως εδώ μπορούν να χαραχθούν πολύ βασικοί κατευθυντήριοι άξονες, διότι τα καλύτερα καύσιμα, σ' έναν όχι τόσο καλό κινητήρα, φέρνουν αμέσως μια βελτίωση στην ποιότητα του ατμοσφαιρικού αέρα. Bεβαίως, μπορούμε να υλοποιήσουμε το αυτοκίνητο με κατανάλωση 3L και οχήματα που κινούνται καλύτερα, με λιγότερα καύσιμα, μόνον αν μπορέσουμε να βελτιώσουμε και τα καύσιμα.
<P>
H βελτίωση της ποιότητας των καυσίμων, άλλωστε, είναι κι ένα από τα σημεία, στα οποία θα μπορούσαν να επιτευχθούν τα καλύτερα περιβαλλοντικά στάνταρτ των τριών νέων κρατών μελών. Έτσι θα γινόταν τουλάχιστον ένα βήμα προσαρμογής προς την άλλη κατεύθυνση.
<P>
Όσον αφορά τις στρατηγικές που προτείνει ο κ. Eisma, είναι απόλυτα αναγκαίο να μην περιγράφονται μονάχα οι στρατηγικές αυτές και η βιομηχανία να αποκτήσει ένα σταθερό πλαίσιο, αλλά να λειτουργούν το ίδιο καλά ο έλεγχος και η υλοποίηση. Δε θα κερδίσουμε τίποτε από μια καλή νομοθεσία, αν δεν την ελέγχουμε. Kαι θα μπορέσουμε πράγματι να πετύχουμε τις δεσμευτικές τιμές που πρότεινε το Kοινοβούλιο για το 2005, μόνο αν βλέπουμε διαρκώς πώς υλοποιούνται όλα αυτά.

<SPEAKER ID=232 LANGUAGE="FI" NAME="Matikainen-Kallstrφm">
Αξιότιμη κυρία Πρόεδρε, η πρόταση οδηγίας σχετικά με την ποιότητα της βενζίνης και του ντήζελ είναι, σε γενικές γραμμές, ικανοποιητική διότι αποβλέπει στην περαιτέρω βελτίωση της ποιότητας του ατμοσφαιρικού αέρα και στην προστασία των πολιτών από τους ατμοσφαιρικούς ρύπους. Στην Φινλανδία έχουν καταβληθεί τεράστιες προσπάθειες για την προώθηση της χρήσης της αμόλυβδης βενζίνης. Δεδομένου ότι οι προσπάθειες αυτές έχουν στεφθεί με επιτυχία, είμαι σε θέση να σας πληροφορήσω ότι τα φινλανδικά καύσιμα πληρούν, ήδη, αυστηρότερες προδιαγραφές ποιότητας από αυτές που προτείνονται εδώ.
<P>
Παρ' όλα αυτά, στην πρόταση οδηγίας δεν λαμβάνονται καθόλου υπόψιν οι κλιματολογικές συνθήκες. Σε αυτήν δεν λαμβάνεται υπόψιν η ιδιαιτερότητα της Φινλανδίας ως της πλέον βορείου, πιο κρύας και με τις μεγαλύτερες διαφορές ως προς τις εκάστοτε επικρατούσες κλιματολογικές συνθήκες χώρας της Ένωσης. Σύμφωνα με την πρόταση αυτή οδηγίας, η θερινή περίοδος αρχίζει την 1η Απριλίου και τελειώνει την 30ή Σεπτεμβρίου. Διαπιστώνω με ικανοποίηση ότι οι προτάσεις τροποποίησης που κατέθεσα στην Επιτροπή Έρευνας σχετικά με την επίδειξη ελαστικότητας εν σχέσει με τον ορισμό ημερομηνιών για την αρχή και το πέρας της χειμερινής και της θερινής περιόδου, έχουν ληφθεί υπόψη στις προτάσεις τροποποίησης που έχει καταθέσει η Ομάδα των Πρασίνων. Τον Απρίλιο στο Στρασβούργο επικρατεί σχεδόν καλοκαίρι. Ενώ, όμως, ο Απρίλιος είναι σχετικά ήπιος και στην Νότιο Φινλανδία, στην Βόρειο Φινλανδία, δηλαδή πλέον των 1.000 χλμ. βορειότερα, ο χειμώνας αναμφιβόλως συνεχίζεται. Για αυτό και πιστεύω ότι πρέπει να δίδεται η δυνατότητα σε κάθε κράτος μέλος να ορίζει, σύμφωνα με τις επικρατούσε σε αυτό κλιματολογικές συνθήκες και καθαρά σε εθνικό επίπεδο, τις ημερομηνίες για μετάβαση τόσο στη θερινή όσο και στη χειμερινή περίοδο. Την ορθότητα της άποψής μου επιβεβαιώνουν, κατά τον ιδανικότερο τρόπο, οι φετινές θερμοκρασίες στην Νότιο Φινλανδία. Ενδεικτικά αναφέρω ότι στο Ελσίνκι ο υδράργυρος κατέβηκε χθες στους 12Ί Κελσίου υπό το μηδέν. Εάν η οδηγία δεν καταστεί ελαστικότερη, μπορεί να περιορίσει, κατά πολύ, την χρήση των αυτοκινήτων και να θέσει σοβαρά εμπόδια στη διεκπεραίωση διαφόρων εργασιών στην Φινλανδία. Και είμαι βέβαιη ότι η οδηγία δεν αποβλέπει σε αυτό.
<P>
Εάν κάποιο μέλος του Κοινοβουλίου επιθυμούσε να κυκλοφορήσει την εποχή αυτή στη Φινλανδία, δεν θα μπορούσε ασφαλώς να χρησιμοποιήσει στο όχημά του καύσιμα τα οποία πληρούν τις προδιαγραφές για την θερινή περίοδο. Την εποχή, ακόμη, αυτή στην Φινλανδία χρησιμοποιούνται καύσιμα που πληρούν τις προδιαγραφές της χειμερινής περιόδου και, που, ως εκ τούτου, ο αριθμός των κετονίων τους ανέρχεται σε 46 αντί των 56 που αναφέρονται στην αρχική πρόταση. Ακόμη και το πρόβλημα αυτό θα διευθετηθεί εάν συμπεριληφθούν στην οδηγία τα καύσιμα που προορίζονται για τις αρκτικές περιοχές.

<SPEAKER ID=233 LANGUAGE="NL" NAME="Van Putten">
Συζητούμε σήμερα για ένα πολύ σημαντικό αντικείμενο και βρισκόμαστε, ας μην το λησμονούμε, στην πρώτη ανάγνωση του θέματος. Είναι γι'αυτό τώρα η στιγμή να επιλέξουμε τι στάση θα ακολουθήσουμε και ίσως-ίσως ακόμα και να πάρουμε θέση σχετικά. Θεωρώ ότι θα πρέπει να καταστεί σαφές ότι το Κοινοβούλιο οφείλει τώρα να επιλέξει τη στάση που θα ακολουθήσει, ούτως ώστε κατά τη δεύτερη ανάγνωση να έχει ήδη μία σαφή και ξεκάθαρη θέση. Το ζήτημα που συζητούμε αποτελεί την υπ'αριθμόν ένα προτεραιότητα της ολλανδικής Προεδρίας στα πλαίσια της πολιτικής για το περιβάλλον και το κλίμα. Και το πρόγραμμα Auto-Oil αποτελεί ακριβώς απόρροια της προτεραιότητας που δίνουμε στα προβλήματα αυτά. Και μπορώ να σας διαβεβαιώσω ότι η Προεδρία και γενικά η χώρα μου περιμένει μία σαφή στάση του Κοινοβουλίου στο θέμα. Όσον αφορά την πρόταση της Επιτροπής, μας δίνεται σαφώς η εντύπωση - κάτι το πολύ θετικό καθεαυτό - ότι η Επιτροπή ήρθε προφανώς σε επαφή με τη βιομηχανία. Αλλά τι έγιναν οι οργανώσεις καταναλωτών, οι περιβαλλοντολόγοι και οι ειδικοί σε θέματα υγείας; Ευτυχώς όμως που έχουμε ένα δημοκρατικό σύστημα, ευτυχώς που έχουμε το Ευρωπαϊκό Κοινοβούλιο! Αυτό ακριβώς μπορούμε να διαπιστώσουμε σήμερα εδώ: το χωριό μας, η Ευρώπη, υπάρχει, κάθησαν λοιπόν και τα βρήκαν μεταξύ τους ο Γάλλος Mamθre, ο Γερμανός Lange, ο Ολλανδός Eisma, καθώς και η κ. Laura Gonzαlez - να το χωριό μας η Ευρώπη, δεν το πιστεύετε; - υπάρχει λοιπόν το χωριό μας η Ευρώπη, συνεργάστηκαν οι συγχωριανοί μεταξύ τους και κατέληξαν σε προτάσεις οι οποίες και τίθενται τώρα προς ψηφοφορία.
<P>
Να σας πω κι ένα προσωπικό μου σχόλιο, γιατί η προσωπική εμπειρία είναι αυτό που μετράει. Διερωτώμαι αν κάποιος από εσάς αντιμετώπισε ποτέ προβλήματα υγείας από την ατμοσφαιρική μόλυνση. Εγώ αντιμετώπισα. Ξενύχτησα στο νοσοκομείο δίπλα στο προσκέφαλο μωρού ενάμισυ χρονών που έπασχε από άσθμα και δεν μπορούσε να αναπνεύσει, σε ένα νοσοκομείο με αίθουσες αναμονής γεμάτες παιδάκια όπου με πληροφόρησαν οι γιατροί ότι ο αριθμός των ασθματικών δεκατετραπλασιάστηκε κατά την τελευταία δεκαετία ως αποτέλεσμα, λένε, της ατμοσφαιρικής ρύπανσης την οποία προξενεί προφανώς και το αυτοκίνητο. Θεωρώ λοιπόν ότι το Κοινοβούλιο αυτό οφείλει να πάρει σαφή θέση απέναντι σ'ένα τέτοιο πρόβλημα. Γιατί, πιστέψτε με, δεν είναι καθόλου ευχάριστη η κατάσταση αυτή. Ακόμα και εάν δεν είμαστε σε θέση να χαράξουμε εμείς μία αποφασιστική εξωτερική πολιτική, δεν θα πρέπει να επαναλάβουμε τέτοιου είδους λάθη στην εσωτερική αγορά που ήδη έχουμε. Καλώ λοιπόν τις άλλες πολιτικές ομάδες να πάρουν θέση κατά την πρώτη κιόλας ανάγνωση.

<SPEAKER ID=234 NAME="Virgin">
(SV ) Κυρία Πρόεδρε, το Κοινοβούλιο έχει δείξει νωρίτερα το έντονο περιβαλλοντικό ενδιαφέρον του όσον αφορά την αυτοκίνηση. Το έτος 1989 έκανε σημαντικά αυστηρότερους τους κανόνες για τις εκπομπές καυσαερίων σε σχέση με την πρόταση της τότε Επιτροπής. Βλέποντας πίσω έχουμε λόγο να είμαστε ευγνώμονες γι&#x02BC;αυτό. Κατά τον ίδιο τρόπο είμαι πεπεισμένος ότι οι προτάσεις του Κοινοβουλίου για αυστηρότερους κανόνες, όταν τώρα επεξεργαζόμαστε τις προτάσεις Auto / Oil , είναι πολύ καλά αιτιολογημένες και θα οδηγήσουν σ&#x02BC;ένα καλύτερο περιβάλλον.
<P>
Σέβομαι τη στάση της Επιτροπής να γίνει μια προσεκτική ανάλυση των δαπανών για τα διάφορα μέτρα και να τις συγκρίνει με τα έσοδα υπό μορφήν καλύτερου περιβάλλοντος και διασωθεισών ανθρωπίνων ζωών. Προκύπτει όμως πολύ ξεκάθαρα από τις επερωτήσεις της Επιτροπής Περιβάλλοντος ότι νέα στοιχεία επιτρέπουν περισσότερο εκτεταμένα περιβαλλοντικά μέτρα. Αφορά την ποιότητα της βενζίνης, όπου είναι δυνατόν να επιτευχθεί χαμηλότερη περιεκτικότητα σε θείο με χαμηλότερες δαπάνες, κάτι που ταυτόχρονα δίνει ένα ισχυρό περιβαλλοντικό αποτέλεσμα. Είναι επίσης σημαντικό να μην παρεμποδιστεί η εξέλιξη προς μικρότερη περιεκτικότητα σε θείο με τη βοήθεια οικονομικών κατευθυντηρίων μέσων. Κανονικά δεν αποτελεί καμία απολύτως απειλή για την ελεύθερη αγορά.
<P>
Οι προτάσεις που υπεβλήθησαν από το Κοινοβούλιο για την κατανάλωση καυσίμων των ιδιωτικών αυτοκινήτων είναι κατά την άποψή μου ανεδαφικά αυστηρές. Πιστεύω περισσότερο σε μια εξέλιξη προς χαμηλότερη κατανάλωση καυσίμων με τη βοήθεια οικονομικών κατευθυντηρίων μέσων. Μπορεί επίσης να προσανατολισθεί προς μια νέα τεχνολογία, π.χ. με την μορφή ηλεκτρικών αυτοκινήτων και υβριδικών αυτοκινήτων, όπου μπορούν να επιτευχθούν δραστικές μειώσεις.
<P>
Η αιτιολογία των προϋποθέσεων του Κοινοβουλίου είναι η εκπομπή διοξειδίου του άνθρακα. Νομίζω ότι έιναι λογικό να τίθενται τέτοια μέτρα έναντι άλλων παρεμβάσεων που αποφέρουν το ίδιο αποτέλεσμα. Μία μείωση της κατανάλωσης καυσίμων σε όλα τα ιδιωτικά αυτοκίνητα της ΕΕ με 1/10 του λίτρου ανά 10 χιλιόμετρα επιφέρει αναντίρρητα χαμηλότερη εκπομπή διοξειδίου του άνθρακα. Ωστόσο το ίδιο αποτέλεσμα μπορεί να επιτευχθεί με την αντικατάσταση τεσσάρων μεγάλων σταθμών παραγωγής ενέργειας άνθρακα με πυρηνική ενέργεια. Η εκπομπή διοξειδίου του άνθρακα από όλα τα ιδιωτικά αυτοκίνητα της ΕΕ θα μπορούσε μ&#x02BC;αυτόν τον τρόπο, θεωρητικά, να αντισταθμιστεί με καμιά τριανταριά αντιδραστήρες που αντικαθιστούν την εξ&#x02BC; άνθρακος παραγόμενη ενέργεια. Κατά την άποψή μου έιναι σημαντικό να ειδωθούν τα περιβαλλοντικά ζητήματα από μια ολική οπτική.

<SPEAKER ID=235 LANGUAGE="FI" NAME="Myller">
Αξιότιμη κυρία Πρόεδρε, τα αυτοκίνητα με τα καυσαέρια τα οποία εκπέμπουν, αποτελούν σήμερα τη μεγαλύτερη μεμονωμένη πηγή ατμοσφαιρικής ρύπανσης. Γι' αυτό και αν επιθυμούμε πραγματικά να βελτιώσουμε την ποιότητα του ατμοσφαιρικού αέρα στις περισσότερες από τις ευρωπαϊκές πόλεις, οφείλουμε να λάβουμε αποτελεσματικά μέτρα κατά των εκπομπών των αυτοκινήτων.
<P>
Οι Ευρωπαίοι καταναλωτές γνωρίζουν, σε ικανοποιητικό βαθμό, τις δυνατότητες που παρέχει η τεχνολογία σε ό, τι αφορά τη βελτίωση της ποιότητας του ατμοσφαιρικού αέρα. Γι' αυτό και πρέπει να ασκηθούν σημαντικές πιέσεις τόσο στην αυτοκινητοβιομηχανία όσο και στα διϋλιστήρια πετρελαίου. Πρέπει, στο εξής να κατασκευάζουμε πιο φιλικά προς το περιβάλλον αυτοκίνητα και να παράγουμε καθαρότερα καύσιμα. Όπως έχουμε, ήδη, διαπιστώσει κατά τη διάρκεια της συζήτησης αυτής, οι πιέσεις και προς τις δύο κατευθύνσεις είναι απαραίτητες. Γι' αυτό και το πρόγραμμα Auro-Oil προάγει συγχρόνως τη βελτίωση της τεχνολογίας των αυτοκινήτων και της ποιότητας των καυσίμων Εάν, όμως, επιθυμούμε να βελτιωθεί, σε σχετικά μικρό χρονικό διάστημα, η ποιότητα του ατμοσφαιρικού αέρα στις πόλεις, πρέπει, μάλλον, να επικεντρώσουμε τις προσπάθειές μας στη βελτίωση της ποιότητας των καυσίμων αντί να περιμένουμε την εμφάνιση τεχνολογικά πιο ανεπτυγμένων αυτοκινήτων στην αγορά.
<P>
Το προτεινόμενο από την Επιτροπή πρόγραμμα Auto-Oil βελτιώθηκε ουσιαστικά κατά το στάδιο της εξέτασής του από την Επιτροπή Περιβάλλοντος. Γι' αυτό και οφείλουμε να ευχαριστήσουμε κυρίως τους εισηγητές της Επιτροπής Περιβάλλοντος. Το Κοινοβούλιο προτείνει, μεταξύ άλλων, να υιοθετήσει η Κοινότητα ένα νέο τρόπο προσέγγισης και, συγκεκριμένα, να θεσπίσει φορολογικά κίνητρα προκειμένου να επιτευχθεί η παραγωγή καλύτερης ποιότητας καυσίμων σε λογικό κόστος. Η Επιτροπή Περιβάλλοντος ενέκρινε, επίσης, τις υποχρεωτικές ελάχιστες τιμές και τους στόχους για την περίοδο 2000-2005 όσον αφορά τη μείωση των εκπομπών. Με την εφαρμογή του συστήματος αυτού έχει επιτευχθεί, μεταξύ άλλων, και στη Φινλανδία μία σημαντική βελτίωση της ποιότητας των καυσίμων. Προκειμένου να πεισθούν όλοι για τις δυνατότητες ενός τέτοιου συστήματος, σας διαβεβαιώ ότι επιτύχαμε σε ιδιαίτερα σύντομο χρονικό διάστημα τα θεαματικά αυτά αποτελέσματα και σε πραγματικά χαμηλό κόστος. Παρ' ότι ορισμένα κράτη έχουν, οπωσδήποτε, την ανάγκη μιας μεταβατικής περιόδου, εν τούτοις η λύση αυτή είναι σαφώς προτιμότερη από το να αναγκασθούμε να υποχωρήσουμε σε ό, τι αφορά τους στόχους που έχουμε θέσει για την περίοδο 2000-2005. Πρέπει να αποτελέσουμε παράδειγμα προς μίμηση για τον υπόλοιπο κόσμο, και να διασφαλίσουμε ότι δεν θα ηττηθούμε από τους ανταγωνιστές μας στο μέλλον.

<SPEAKER ID=236 NAME="Bjerregaard">
Κυρία Πρόεδρε, ήταν μια εκτενής, αλλά πολύ καλή καιχρήσιμη συζήτηση για τέσσερις σημαντικές προτάσεις. Τρεις από αυτές αφορούν άμεσα το πρόγραμμα auto/oil, και μία συμπληρώνει το πρόγραμμα αυτό. Είναι επίσης χαρακτηριστικό των τριών προτάσεων ότι καταρτίστηκαν σε συνεργασία με τρεις Επιτρόπους; συνεπώς, εγώ θα ασχοληθώ με τις εκθέσεις του κ. Eisma, του κ. Lange και της κ. Gonzαlez Αlvarez, ο δε κ. Παπουτσής θα ασχοληθεί με την έκθεση του κ. Mamθre.
<P>
Η Επιτροπή διάβασε με ικανοποίηση την έκθεση του κ. Eisma και θα ήθελε να τον ευχαριστήσει για το θαυμάσιο έργο που επιτέλεσε. Οι εκπομπές των αυτοκινήτων είναι σαφές ότι αποτελούν τη σημαντικότερη πηγή προέλευσης πολλών ρύπων, που βλάπτουν το περιβάλλον και την υγεία των πολιτών. Εκείνοι δε που πλήττονται περισσότερο είναι συχνά τα πιό ευάλωτα μέλη της κοινωνίας μας, δηλαδή τα παιδιά, οι ηλικιωμένοι και οι ασθενείς, όπως υπενθύμισε η κ. Van Putten. Η Επιτροπή επιθυμεί να επιλυθούν τα προβλήματα που έχουν σχέση με την ατμοσφαιρική ρύπανση και επιθυμεί να βελτιωθεί με τον τρόπο αυτό η ποιότητα του αέρα, ιδίως στις αστικές περιοχές. Κάναμε ένα σημαντικό βήμα προόδου με την ανακοίνωση σχετικά με μια μελλοντική στρατηγική για την καταπολέμηση των εκπομπών των αυτοκινήτων, καθώς επίσης και τις προτάσεις για την υλοποίηση της στρατηγικής αυτής. Για το λόγο αυτό, είμαι πολύ ευχαριστημένη που το Κοινοβούλιο αρχίζει το σχέδιο έκθεσής του εκφράζοντας την ικανοποίησή του για την ανακοίνωση της Επιτροπής και τις σχετικές νομοθετικές προτάσεις; σας ευχαριστώ επίσης για τις πολλές καλές και θετικές παρατηρήσεις που διατυπώσατε κατά τη συζήτηση.
<P>
Στην έκθεση, το Κοινοβούλιο επικρίνει την προετοιμασία της τεχνικής βάσης της πρότασης της Επιτροπής, δηλαδή του προγράμματος συνεργασίας με τη βιομηχανία πετρελαίου και τους κατασκευαστές αυτοκινήτων, πρόγραμμα που αποκαλείται «auto/oil». Τόσο η Επιτροπή όσο και οι δύο εν λόγω βιομηχανικοί τομείς αναγνωρίζουν ότι το πρόγραμμα θα ήταν καλύτερο εάν η συμμετοχή σε αυτό ήταν ευρύτερη, πράγμα που η Επιτροπή επιθυμεί να εξασφαλιστεί στο επόμενο πρόγραμμα auto/oil II. Ωστόσο, κρίνω ότι το Κοινοβούλιο επικέντρωσε κάπως υπερβολικά την προσοχή του στις περαιτέρω βελτιώσεις που θα μπορούσαν να επέλθουν και πολύ λίγο στα θετικά στοιχεία.
<P>
Πολλά από τα σημεία που περιλαμβάνονται στην έκθεση του κ. Eisma, επαναλαμβάνονται στις εκθέσεις του κ. Mamθre και του κ. Lange, θα ήθελα δε να αναφερθώ σε λίγο στα σημεία αυτά. Ωστόσο, υπάρχουν ορισμένα σημεία στην έκθεση του κ. Eisma που θα ήθελα να σχολιάσω λεπτομερέστερα. Κατ'αρχάς, η Επιτροπή αποδίδει μεγάλη σημασία στα προβλήματα που έχουν σχέση με το θόρυβο και τις εκπομές CO2 από την οδική κυκλοφορία. Στην αίθουσα αυτή εξετάζουμε επίσης σήμερα την ανακοίνωση της Επιτροπής για τις εκπομπές CO2 από τα αυτοκίνητα, το δε Κοινοβούλιο ασχολείται επίσης με την εξέταση του Πράσινου Βιβλίου της Επιτροπής για το θόρυβο. Κρίνω ότι μια πτυχή της έκθεσης του κ. Eisma είναι ανησυχητική και αυτή είναι η δήλωση ότι η Επιτροπή θα έπρεπε να είχε βασίσει τη στρατηγική της σε μια ανάλυση κόστους/οφέλους παρά στην αποτελεσματικότητα του κόστους. Το πρόγραμμα auto/oil βασίζεται στην οδηγία 94/12/ΕΟΚ, μία από τις πρώτες οδηγίες που εγκρίθηκαν με τη διαδικασία συναπόφασης Κοινοβουλίου και Συμβουλίου. Στην οδηγία αυτή αναφέρεται ρητά ότι η Επιτροπή πρέπει να βασίζει τις προτάσεις της στην αποτελεσματικότητα του κόστους, πράγμα που άλλωστε κάναμε, και για το λόγο αυτό, είναι φυσικά λίγο προβληματικό το γεγονός ότι το Κοινοβούλιο υποστηρίζει τώρα ότι η βάση θα έπρεπε να είναι διαφορετική. Η Επιτροπή κρίνει ότι, με τη στρατηγική για την καταπολέμηση των εκπομπών των αυτοκινήτων και τις σχετικές προτάσεις, ανταποκρίθηκε στις διατάξεις της οδηγίας 94/12/ΕΟΚ, που εγκρίθηκε τόσο από το Κοινοβούλιο όσο και από το Συμβούλιο.
<P>
Θα ήθελα τώρα να διατυπώσω ορισμένες παρατηρήσεις για την έκθεση του κ. Lange. Στην πρόταση που η Επιτροπή υπέβαλε στο Ευρωπαϊκό Κοινοβούλιο και το Συμβούλιο αναφέρεται ότι οι οριακές τιμές εκπομπών βλαβερών ρύπων θα μειωθούν κατά 40 % το έτος 2000 στα πλαίσια της έγκρισης τύπου των νέων αυτοκινήτων. Επιπλέον, η καθιέρωση νέων διαδικασιών ελέγχου των κυκλοφορούντων μηχανοκίνητων οχημάτων, η υποχρεωτική τοποθέτηση ενσωματωμένων διαγνωστικών συστημάτων και ένας νέος έλεγχος για τον περιορισμό των εκπομπών υδρογονανθράκων θα μειώσουν περαιτέρω τις ημερήσιες εκπομπές των κυκλοφορούντων μηχανοκίνητων οχημάτων.
<P>
Ας μου επιτραπεί τώρα να αναφερθώ στη σύσταση της Επιτροπής όσον αφορά την έκθεση του κ. Lange. Όμως, θα ήθελα φυσικά κατ'αρχάς να ευχαριστήσω ιδιαίτερα τον κ. Lange για το τεράστιο έργο που επιτέλεσε σε τόσο σύντομο χρονικό διάστημα και το οποίο είναι πολύ υψηλής ποιότητας και καλά τεκμηριωμένο από τεχνική άποψη. Πολλές από τις τεχνικές και πολιτικές ιδέες που περιέχονται στην έκθεση του κ. Lange είναι ενδιαφέρουσες, είναι δε πολύ πιθανό και δυνατό να ενσωματωθούν στην τελική απόφαση του Ευρωπαϊκού Κοινοβουλίου και του Συμβουλίου. Ωστόσο, πρέπει να αναγνωρίσουμε ότι βρισκόμαστε στην αρχή μιας δύσκολης φάσης διαπραγματεύσεων, στις οποίες συμμετέχει και το Συμβούλιο. Συνεπώς, η Επιτροπή επιθυμεί στο στάδιο αυτό των συζητήσεων να εκφράσει τις επιφυλάξεις της όσον αφορά τις πιό επίμαχες τροπολογίες της έκθεσης.
<P>
Θα ήθελα επίσης να αναφέρω ποιές τροπολογίες μπορεί να κάνει αποδεκτές η Επιτροπή. Η έκθεση περιέχει μία σειρά τροπολογιών περί φορολογικών κινήτρων, θέμα στο οποίο αναφέρθηκαν άλλωστε πολλοί ομιλητές στην αποψινή συζήτηση. Τα πλαίσια για τα φορολογικά κίνητρα που αναφέρονται στην οδηγία σχετικά με τις εκπομές αποτελούν ένα συμβιβασμό που θα πρέπει να λαμβάνει υπόψη δύο από τους στόχους της ΕΕ: αφενός μεν τη δημιουργία μιας εύρρυθμα λειτουργούσας εσωτερικής αγοράς, αφετέρου δε την προστασία του περιβάλλοντος. Η Επιτροπή πρότεινε τη βελτίωση των ισχυουσών φορολογικών διατάξεων με μια ακόμη φάση παροχής κινήτρων. Σύμφωνα με την τροπολογία αριθ. 34 της έκθεσης, τα φορολογικά κίνητρα τα οποία ένα κράτος μέλος επιθυμεί να παράσχει, αφορούν και τις δύο φάσεις και όχι τη μία ή την άλλη από αυτές. Για το λόγο αυτό, μπορώ να αποδεχτώ την εν λόγω τροπολογία, υπό την προϋπόθεση ότι τα κίνητρα θα αφορούν μόνο τα μηχανοκίνητα οχήματα τα οποία πληρούν τις απαιτήσεις που έχει ορίσει η ΕΕ για τα έτη 2000 και 2005. Συνεπώς, οι τροπολογίες 91, 92 και 94, που δεν συμφωνούν με την τροπολογία αριθ. 34, δεν μπορούν να γίνουν αποδεκτές. Οι τροπολογίες 19, 24, και, εν μέρει, η τροπολογία 35 της έκθεσης του κ. Lange γίνονται αποδεκτές με δευτερεύουσας σημασίας συντακτικές τροποποιήσεις.
<P>
Στην έκθεση προτείνεται να τροποποιηθούν οι απαιτήσεις για τα ενσωματωμένα διαγνωστικά συστήματα, για τα οποία χρησιμοποιείται η συντομογραφία OBD, όσον αφορά την πρόσβαση ανεξάρτητων επισκευαστών και κατασκευαστών εξαρτημάτων στις πληροφορίες από τα συστήματα αυτά. Ο στόχος της πρότασης της Επιτροπής ήταν σαφής, δηλαδή να δοθεί σε όλους η δυνατότητα να εντοπίζουν και να επισκευάζουν γρήγορα βλάβες του συστήματος εκπομπών, ώστε να διατηρούνται σε χαμηλά επίπεδα οι εκπομπές των μηχανοκίνητων οχημάτων. Ωστόσο, ορισμένες από τις τροπολογίες της έκθεσης μπορούν να βελτιώσουν την πρόταση της Επιτροπής, μπορώ δε να αποδεχτώ πλήρως τις ακόλουθες τροπολογίες: 67, 68 και 85, και, εν μέρει, τις τροπολογίες 14, 78 και 81. Μπορώ να αποδεχτώ όλες τις τροπολογίες που αφορούν τη διαδικασία ελέγχου των εκπομπών υδρογονανθράκων, δηλαδή τις τροπολογίες 53, 54, 55 και, εν μέρει, τις τροπολογίες 56, 57 και 58. Μπορώ να αποδεχτώ άλλες δευτερεύουσας σημασίας τροποποιήσεις ή συντακτικές τροποποιήσεις όσον αφορά τις τροπολογίες 5, 6, 7 και, εν μέρει, τις τροπολογίες 30, 52, 64, 86 και 89.
<P>
Θα ήθελα να διατυπώσω ορισμένες παρατηρήσεις για τις τροπολογίες τις οποίες η Επιτροπή δεν μπορεί να αποδεχτεί τη στιγμή αυτή. Στην έκθεση προτείνεται να καταστούν αυστηρότερες οι οριακές τιμές που θα ισχύουν από το έτος 2000, και να χρησιμοποιείται διαφορετικό καύσιμο αναφοράς για τη δοκιμή. Οι οριακές τιμές αποτελούν λεπτό θέμα, το οποίο θα συζητηθεί λεπτομερέστατα, δεδομένου ότι η τεχνολογία εξελίσσεται συνεχώς, οπότε μπορούν να προκύψουν μεγαλύτερα οφέλη για το περιβάλλον με χαμηλότερα έξοδα. Επίσης, η σχέση των οριακών τιμών εκπομπών, των ιδιοτήτων του καυσίμου που χρησιμοποιείται για τη δοκιμή και της ποιότητας των εμπορικών καυσίμων είναι τόσο στενή και αμοιβαία που οι παράγοντες αυτοί πρέπει να εξετάζονται από κοινού. Τη στιγμή αυτή δεν μπορώ να αποδεχτώ τις τροπολογίες της έκθεσης.
<P>
Στην έκθεση, οι γνωστές ως κατευθυντήριες οριακές τιμές της Επιτροπής για το 2000 έχουν μεταβληθεί σε υποχρεωτικές οριακές τιμές, ενώ οι ίδιες οι οριακές τιμές έχουν γίνει αυστηρότερες. Οι υποχρεωτικές οριακές τιμές έχουν το πλεονέκτημα ότι παρέχουν έγκαιρα στην αυτοκινητοβιομηχανία και τους προμηθευτές εξαρτημάτων σαφείς ενδείξεις, ώστε να μπορούν οι τελευταίοι να οργανώσουν αποτελεσματικά τις εργασίες έρευνας και ανάπτυξής τους, πολλοί δε ομιλητές τόνισαν τη σημασία του γεγονότος αυτού στην αποψινή συζήτηση. Αυτό όμως προϋποθέτει την ύπαρξη καλύτερων καυσίμων σε ολόκληρη την αγορά. Απαιτεί επίσης περαιτέρω έρευνες. Δεν μπορώ να προβλέψω τα αποτελέσματα των ερευνών αυτών, οπότε δεν είμαι σε θέση να αποδεχτώ τις τροπολογίες. Όπως και να έχουν τα πράγματα, η Επιτροπή απεφάσισε να εφαρμόσει το πρόγραμμα auto/oil II. Ένας από τους στόχους του προγράμματος αυτού είναι να επιβεβαιωθούν ή να αναθεωρηθούν το συντομότερο δυνατόν οι οριακές τιμές για το έτος 2005.
<P>
Στην έκθεση προτείνεται επίσης μια διαδικασία ελέγχου, που θα μειώνει τις εκπομπές υπό ψυχρές καιρικές συνθήκες. Η Επιτροπή έχει ήδη εκδηλώσει το ενδιαφέρον της για τη διαδικασία αυτή και θα την αξιολογήσει στα πλαίσια των περαιτέρω διαπραγματεύσεων, πράγμα που θα εξεταστεί επίσης στο πρόγραμμα auto/oil II. Συνεπώς, δεν μπορώ τη στιγμή αυτή να αποδεχθώ τις προτάσεις της έκθεσης.
<P>
Στην έκθεση προτείνεται μια άλλη διαδικασία ελέγχου των κυκλοφορούντων μηχανοκίνητων οχημάτων. Η διαδικασία αυτή δεν συμφωνεί με τις αρχές του συστήματος έγκρισης της ΕΕ και, κατά συνέπεια, δεν μπορεί να γίνει αποδεκτή. Η πρόταση της Επιτροπής για τον έλεγχο των κυκλοφορούντων μηχανοκίνητων οχημάτων αποτελεί σημαντικό βήμα για τη βελτίωση του ελέγχου των εκπομπών μέσω δοκιμών εναρμονισμένων σε επίπεδο ΕΕ, ο δε έλεγχος συμφωνεί απόλυτα με τις ισχύουσες διατάξεις όσον αφορά την έγκριση τύπου και τον έλεγχο της συμμόρφωσης της παραγωγής με τον εγκρινόμενο τύπο.
<P>
Στην έκθεση προτείνεται να είναι υποχρεωτική η τοποθέτηση ενσωματωμένων διαγνωστικών συστημάτων, δηλαδή OBD, στα ντηζολοκίνητα αυτοκίνητα από το έτος 2000. Η αυτοκινητοβιομηχανία και οι επιχειρήσεις που την προμηθεύουν με εξαρτήματα έχουν σήμερα μικρότερη πείρα και λιγότερες γνώσεις όσον αφορά τα ενσωματωμένα διαγνωστικά συστήματα των ντηζελοκίνητων αυτοκινήτων σε σύγκριση με εκείνα των βενζινοκίνητων αυτοκινήτων. Όμως, όπως προκύπτει από τις γνώσεις που διαθέτουμε σήμερα, δεν θα υπάρχουν πριν από το έτος 2000 δυνατότητες τοποθέτησης ενσωματωμένων διαγνωστικών συστημάτων σε όλα τα ντηζελοκίνητα αυτοκίνητα.
<P>
Ωστόσο, δεδομένου ότι έχουν υποβληθεί προτάσεις για την τοποθέτηση ενσωματωμένων διαγνωστικών συστημάτων στα βενζινοκίνητα αυτοκίνητα, δεν βλέπω πράγματι για ποιό λόγο δεν θα μπορούσε να καθιερωθεί η τοποθέτηση ενσωματωμένων διαγνωστικών συστημάτων και στα ντηζελοκίνητα αυτοκίνητα, αλλά βέβαια μετά από μεγαλύτερο χρονικό διάστημα. Συνεπώς, δεν μπορώ να αποδεχτώ τη στιγμή αυτή τις τροπολογίες για τα ενσωματωμένα διαγνωστικά συστήματα στα ντηζελοκίνητα αυτοκίνητα.
<P>
Η Επιτροπή δεν μπορεί να αποδεχτεί την αύξηση της απαίτησης ανθεκτικότητας από 80 σε 160 χιλιόμετρα. Με τη σημερινή τεχνολογία δεν είναι δυνατόν να διατηρηθούν οι εκπομπές σε χαμηλά επίπεδα, τόσο όταν τα αυτοκίνητα είναι καινούργια όσο και μετά από ένα τόσο μεγάλο χρονικό διάστημα κυκλοφορίας. Επίσης, η Επιτροπή έλαβε και άλλα μέτρα που θα βελτιώσουν σημαντικά τον περιορισμό της ρύπανσης, πράγμα το οποίο, όπως προαναφέρθηκε πριν από λίγο, θα επιτευχθεί με την τοποθέτηση ενσωματωμένων διαγνωστικών συστημάτων και τον έλεγχο των κυκλοφορούντων μηχανοκίνητων οχημάτων. Είναι ακόμη πολύ νωρίς να τροποποιηθούν οι δεσμευτικές διατάξεις του προγράμματος auto/oil II, για το οποίο η Επιτροπή είναι φυσικά πλήρως υπεύθυνη. Συνεπώς, δεν μπορώ να αποδεχθώ τις τροπολογίες για τις οποίες γίνεται λόγος εν προκειμένω, πριν να ολοκληρώσουμε τις ενέργειές μας.
<P>
Γνωρίζω καλά ότι το Κοινοβούλιο αισθάνεται απογοήτευση για το γεγονός ότι τη στιγμή αυτή δεν είναι δυνατόν να γίνουν αποδεκτές όλες οι τροπολογίες που κατέθεσε, θα ήθελα δε να αναφέρω σχετικά ότι η διαδικασία μόλις κινήθηκε; αναμένονται λοιπόν περαιτέρω συνομιλίες και συνεργασία.
<P>
Θα ήθελα να ολοκληρώσω την παρέμβασή μου αναφερόμενη στην τελευταία πρόταση, δηλαδή στο θέμα των εκπομπών CO2 από τα αυτοκίνητα. Θα ήθελα κατ'αρχάς να εκφράσω την ικανοποίησή μου για το γεγονός ότι το Κοινοβούλιο συμμερίζεται τις αμφιβολίες της Επιτροπής όσον αφορά τις επομπές CO2 από τα αυτοκίνητα, καθώς επίσης και για το γεγονός ότι το Κοινοβούλιο υποστηρίζει την πρωτοβουλία μας να αντιμετωπιστεί το σοβαρό αυτό πρόβλημα; θα ήθελα επίσης να ευχαριστήσω την εισηγήτρια, κ. Gonzαlez Αlvarez, για τις προσπάθειες που κατέβαλε στα πλαίσια της κατάρτισης της έκθεσής της.
<P>
Όμως, μολονότι τρέφουμε τις ίδιες αμφιβολίες για το εν λόγω πρόβλημα, δεν φαίνεται να έχουμε την ίδια ακριβώς άποψη όσον αφορά το τι είναι τεχνολογικά δυνατό. Κυρία Πρόεδρε, γνωρίζουμε όλοι ότι είναι δυνατό να κατασκευαστεί ένα αυτοκίνητο που να καταναλώνει 31 λίτρα ανά 100 χιλιόμετρα. Το πρόβλημα είναι ότι ο στόχος που θέτουμε αφορά το μέσο καινούργιο αυτοκίνητο που πωλείται στην αγορά και όχι τα μεμονωμένα αυτοκίνητα ξεχωριστά. Συνεπώς, κρίνουμε ότι ο στόχος των 51 λίτρων ανά 100 χιλιόμετρα είναι φιλόδοξος για τον χρονικό ορίζοντα 2005-2010, θα εξετάσουμε δε νέους στόχους όταν θα υπάρχει επαρκής σαφήνεια όσον αφορά τις μελλοντικές δυνατότητες.
<P>
Το άλλο θέμα για το οποίο διαφωνούμε είναι τα μέσα δράσης που πρέπει να χρησιμοποιηθούν. Η Επιτροπή δεν κρίνει ότι τα δεσμευτικά πρότυπα αποτελούν τη σωστή λύση, όπως προτείνει τώρα η Επιτροπή Περιβάλλοντος. Η θέσπιση προτύπων θα είναι από καθαρά τεχνική άποψη πολύ δύσκολη και ενδέχεται επίσης να έχει επιδράσεις που να αντιβαίνουν στο στόχο μας να μειωθούν οι εκπομπές CO2 . Εάν, για παράδειγμα, θεσπίσουμε ένα πρότυπο διαφοροποιούμενο ανάλογα με το βάρος των αυτοκινήτων, οι κατασκευαστές αυτοκινήτων θα μπορούν να συμμορφώνονται προς το πρότυπο αυτό αυξάνοντας απλώς το βάρος των αυτοκινήτων τους. Κατά τη γνώμη μας, μια συμφωνία με τους κατασκευαστές αυτοκινήτων αποτελεί τη σωστή διαδικασία.
<P>
Στο σχέδιο ψηφίσματος του Κοινοβουλίου ζητείται να ληφθούν περαιτέρω μέτρα για τη μείωση των εκπομπών CO2 από την οδική κυκλοφορία, πράγμα με το οποίο δεν μπορούμε παρά να συμφωνήσουμε. Αυτό σημαίνει φυσικά ότι τα αυτοκίνητα πρέπει να χρησιμοποιούνται με διαφορετικό τρόπο, καθώς επίσης και ότι πρέπει να αναπτυχθεί ένα σύστημα μεταφορών που να βλάπτει λιγότερο το περιβάλλον. Η Επιτροπή θα εξετάσει με μεγάλο ενδιαφέρον τη σχετική πρόταση του Κοινοβουλίου. Γνωρίζω, κυρία Πρόεδρε, ότι η παρέμβασή μου ήταν κάπως εκτενής, αλλά αφορούσε μείζονες και σημαντικές προτάσεις, ελπίζω δε να κάλυψα τα περισσότερα ερωτήματα που υποβλήθηκαν στη συζήτηση.

<SPEAKER ID=237 NAME="Παπουτσής">
Κυρία Πρόεδρε, κυρίες και κύριοι βουλευτές, κατ'αρχάς θα ήθελα να ευχαριστήσω τον εισηγητή κύριο Mamθre για την έκθεσή του.
<P>
Η Επιτροπή με την πρόταση αυτή επιδιώκει να εναρμονίσει και να βελτιώσει τις προδιαγραφές των καυσίμων στα πλαίσια των προτάσεων του προγράμματος Auto-Oil. 'Οπως γνωρίζετε, σ'αυτό το πρόγραμμα σταθμίσαμε το κόστος των διαφόρων μέτρων με τα οποία θα μπορούσαν να επιτευχθούν οι απαραίτητες μειώσεις των εκπομπών. Επιλέξαμε τα οικονομικώς αποδοτικότερα μέτρα, που συμπεριλαμβάνουν τις προδιαγραφές που προτείνουμε για καθαρότερα καύσιμα και τα οποία θα αρχίσουν να ισχύουν το έτος 2000. Επίσης, η Επιτροπή, όπως γνωρίζετε, προβλέπεται ότι θα επανέλθει ως τα τέλη του 1998 για να προτείνει μία σειρά από αυστηρότερες προδιαγραφές για τα καύσιμα, με ορίζοντα έναρξης ισχύος το έτος 2005.
<P>
'Οσον αφορά τώρα την αλληλεπίδραση μεταξύ της ποιότητας των καυσίμων και των επιδόσεων των νέων τεχνολογιών για τα αυτοκίνητα, όπως οι καταλύτες συγκράτησης των οξειδίων του αζώτου, επικρατεί σήμερα ακόμη μεγάλη αβεβαιότητα σχετικά με τον οικονομικώς αποδοτικότερο συνδυασμό μεταξύ των συγκεντρώσεων θείου στο καύσιμο και της σχεδίασης αυτοκινήτων νέας τεχνολογίας. Γι'αυτό και η Επιτροπή θεωρεί ότι σήμερα είναι ακόμη πρόωρος ο καθορισμός τιμών σε ό, τι αφορά την ποιότητα καυσίμων για το έτος 2005. Ως τα τέλη του 1998 και με βάση τη δεύτερη φάση του προγράμματος Auto-Oil, η οποία όπως γνωρίζετε έχει ήδη αρχίσει, πιστεύουμε ότι θα διαθέτουμε τις αναγκαίες πρόσθετες πληροφορίες, πληροφορίες που είναι απαραίτητες για να ληφθεί τότε μία απόφαση σχετικά με τα ενδεδειγμένα πρότυπα καυσίμων για το 2005.
<P>
Η σημερινή πρότασή μας όμως δίνει ταυτόχρονα τη δυνατότητα στα κράτη μέλη να χρησιμοποιούν, αν είναι ανάγκη, ειδικά καύσιμα, έτσι ώστε να αντιμετωπίζονται ιδιαίτερα απαιτητικές καταστάσεις από πλευράς ποιότητας της ατμόσφαιρας σε ειδικές περιοχές, όπως στις μεγαλουπόλεις. Τα χαρακτηριστικά των ειδικών καυσίμων θα εξαρτηθούν σε μεγάλο βαθμό από την φύση των ιδιαίτερων προβλημάτων ποιότητας της ατμόσφαιρας σ'αυτούς τους τόπους. Γι'αυτό, η Ευρωπαϊκή Επιτροπή δεν θεωρεί σκόπιμο σ'αυτή τη φάση να επιχειρήσει τη διατύπωση εναρμονισμένων προτύπων για ειδικά καύσιμα σε κοινοτικό επίπεδο. Επιπλέον, η Επιτροπή είναι βέβαιη ότι οι ποσότητες των ειδικών αυτών καυσίμων θα είναι σχετικά μικρές και, επομένως, δεν προβλέπεται ότι η ύπαρξη ειδικών καυσίμων τα οποία θα χρησιμοποιούνται τοπικά θα αναστατώσει σοβαρά την αγορά.
<P>
Η Επιτροπή αναγνωρίζει επίσης ότι τα φορολογικά κίνητρα αντιπροσωπεύουν ισχυρότατο μηχανισμό για την ενθάρρυνση της εμπορίας και της χρήσης καθαρότερων καυσίμων. Η Κοινότητα ήδη διαθέτει ένα πλαίσιο εντός του οποίου τα κράτη μέλη έχουν τη δυνατότητα να επιβάλλουν διαφορετικό ύψος φόρων κατανάλωσης σε διάφορα καύσιμα επιδιώκοντας φυσικά πάντοτε περιβαλλοντικούς στόχους. Αυτό το πλαίσιο καθορίζεται στην οδηγία 81/92/ΕΟΚ σχετικά με το ύψος των ειδικών φόρων κατανάλωσης που επιβάλλονται στα πετρελαιοειδή. Πολλά κράτη μέλη, μεταξύ των οποίων η Σουηδία, η Φινλανδία και η Δανία, ήδη χρησιμοποιούν φορολογικά μέτρα που ανταποκρίνονται σ'αυτή την οδηγία για να ενθαρρύνουν τη χρήση καθαρότερων καυσίμων. 'Οπως γνωρίζετε επίσης, η Ευρωπαϊκή Επιτροπή πριν από λίγες εβδομάδες υιοθέτησε μία πρόταση για την εναρμόνιση της φορολογίας των ενεργειακών προϊόντων που βασίζεται στην φιλοσοφία αυτής της παλαιότερης οδηγίας. Επειδή λοιπόν ήδη υπάρχουν κοινοτικές διατάξεις για τα φορολογικά μέτρα, η Επιτροπή δεν θεωρεί χρήσιμη την επανάληψη των διατάξεων αυτών στην παρούσα πρόταση.
<P>
Η πρόταση της Ευρωπαϊκής Επιτροπής περιλαμβάνει επίσης την πρόβλεψη απαγόρευσης της διάθεσης μολυβδωμένης βενζίνης στην αγορά. Ο λόγος για την απαγόρευση αυτή είναι ότι η μολυβδωμένη βενζίνη αντιπροσωπεύει σήμερα τη σοβαρότερη πηγή ρύπανσης από μόλυβδο. 'Ηδη από τα μέσα της δεκαετίας του 1980, η οδηγία 85/210/ΕΟΚ καλούσε τα κράτη μέλη να ενθαρρύνουν τη χρήση της αμόλυβδης βενζίνης. Η Επιτροπή θεωρεί επομένως ενδεδειγμένη την απαγόρευση πώλησης μολυβδωμένης βενζίνης στην Κοινότητα μετά το έτος 2000. Η Επιτροπή αναγνωρίζει όμως ότι μία τέτοια απαγόρευση πιθανώς να δημιουργήσει, βραχυπρόθεσμα, σημαντικά προβλήματα για ορισμένα κράτη μέλη. Για το λόγο αυτό, προβλέψαμε τη δυνατότητα παρέκκλισης περιορισμένης χρονικής διάρκειας για να δώσουμε έτσι σε ορισμένα κράτη μέλη λίγο μεγαλύτερα περιθώρια ώστε να προβούν στις αναγκαίες προσαρμογές.
<P>
Η Επιτροπή συμφωνεί επίσης ότι ο καθορισμός των τιμών ποιότητας της ατμόσφαιρας, στις οποίες βασίζονται οι οικονομικά αποτελεσματικές προτάσεις για την ποιότητα των καυσίμων, πρέπει να λαμβάνει υπόψη και την προστασία της υγείας, αλλά και την προστασία του περιβάλλοντος. Γι'αυτό και θέλω να σας διαβεβαιώσω ότι θα λάβουμε σοβαρά υπόψη αυτή την αρχή στις μελλοντικές μας προτάσεις.
<P>
Η Ευρωπαϊκή Επιτροπή είναι επίσης ανοικτή στην ιδέα, όπως ανέφερε η κυρία Matikainen-Kallstrφm, να ληφθούν υπόψη οι αρκτικές κλιματικές συνθήκες στις προδιαγραφές των καυσίμων. Αφού όμως μελετηθεί η ιδέα αυτή, θα μπορούσε να ενσωματωθεί μελλοντικά στο ειδικό κείμενο.
<P>
Κυρία Πρόεδρε, η Ευρωπαϊκή Επιτροπή μπορεί να δεχθεί ορισμένες τροπολογίες που βελτιώνουν την πρόταση αλλά δεν αλλάζουν τη βασική προσέγγιση. Οι τροπολογίες που θα μπορούσαμε να δεχθούμε είναι: οι τροπολογίες 2, 3 και 6, το τελευταίο μέρος της τροπολογίας 1, το δεύτερο μέρος της τροπολογίας 8, το πρώτο μέρος της τροπολογίας 10 και το πρώτο μέρος της τροπολογίας 31. Επίσης, η Ευρωπαϊκή Επιτροπή μπορεί να δεχθεί τις τροπολογίες που επεκτείνουν την εμβέλεια των εργασιών της δεύτερης φάσης του προγράμματος Auto-Oil. Αυτές είναι οι τροπολογίες υπ'αριθ. 22, 23, 37 και 38.
<P>
Οι υπόλοιπες τροπολογίες, λυπούμαστε, αλλά δεν μπορούν να γίνουν δεκτές από την Επιτροπή για τους ακόλουθους λόγους: Πρώτα από όλα, οι τροπολογίες 7, 9, 35, 36, 60 και το δεύτερο μέρος της τροπολογίας 8, επειδή τίθενται ενάντια στο κριτήριο κόστους-αποδοτικότητας σαν βάση των προτάσεων, κριτήριο το οποίο έχει ήδη θεσμοθετηθεί στην Οδηγία 94/12/ΕΟΚ. Δεύτερον, οι τροπολογίες 11, 42, 43, 45, 46, 47, 50, 51, 52, 59 και 62, γιατί αυτές οι τροπολογίες αναφέρονται σε μέτρα που έχουν αποδειχθεί οικονομικώς μη αποδοτικά στο πλαίσιο της πρώτης φάσεως του προγράμματος Auto-Oil. Τρίτον, οι τροπολογίες 44 και 48, γιατί εισάγουν μέτρα που δεν έχουν μελετηθεί επαρκώς ή για τα οποία δεν υπάρχουν ακόμη τα διαθέσιμα επιστημονικά δεδομένα αλλά τα οποία θα καλυφθούν ωστόσο από την δεύτερη φάση του προγράμματος Auto-Oil. Επίσης, οι τροπολογίες 4, 18, 20, 21 και 34, γιατί αυτές οι τροπολογίες, κατά την γνώμη μας, δεν είναι συμβατές με την προτεινόμενη μεθοδολογία της δεύτερης φάσης του προγράμματος Auto-Oil, που θα μας διευκολύνει να επιτύχουμε οικονομικώς αποδοτική δέσμη μέτρων, με έναρξη ισχύος το έτος 2005. Ακόμη, οι τροπολογίες 12, 13 και 19, γιατί δεν λαμβάνουν υπ'όψη τις διατάξεις της Οδηγίας 92/81/ΕΟΚ σχετικά με την χρησιμοποίηση φορολογικών κινήτρων στα καύσιμα. Επίσης, η τροπολογία 25, γιατί δεν αφήνει εύλογα χρονικά περιθώρια παραχωρούμενων παρεκκλίσεων ως προς την απαγόρευση εμπορίας μολυβδωμένης βενζίνης. Οι τροπολογίες 28, 29, 32, 39 και το δεύτερο μέρος της τροπολογίας 31, γιατί εισάγουν πρόσθετες και, κατά την γνώμη μας, μη απαραίτητες διαδικασίες. Επίσης, οι τροπολογίες 5, 16, 26, 27, 30, 33, 40, 41, 49, 53, 58 και 61, γιατί, κατά την γνώμη της Ευρωπαϊκής Επιτροπής, δεν αναφέρονται σε ουσιαστικά προβλήματα. Το πρώτο και δεύτερο μέρος της τροπολογίας 1, το πρώτο μέρος της τροπολογίας 8, το δεύτερο μέρος της τροπολογίας 10 και οι τροπολογίες 14, 15, 17, 24, 54, 56, 57, 63 και 64, γιατί αυτές οι τροπολογίες εισάγουν λεπτομέρειες που είτε δεν είναι απαραίτητες, είτε χρειάζονται περαιτέρω τεχνική εξέταση.
<P>
Θα ήθελα όμως να υπογραμμίσω ότι, έστω και εάν ορισμένες τροπολογίες δεν μπορούν να γίνουν δεκτές σήμερα, η Επιτροπή αναγνωρίζει ότι το Ευρωπαϊκό Κοινοβούλιο προτείνει ενδιαφέρουσες ιδέες για περαιτέρω εξέταση στην διαδικασία λήψης αποφάσεων που βρίσκεται μπροστά μας. Η Επιτροπή πρότεινε προδιαγραφές για τα καύσιμα για το έτος 2000. Το Κοινοβούλιο ανέδειξε την ανάγκη να ενθαρρυνθούν καθαρότερες τεχνολογίες μέσω της εισαγωγής καθαρότερων καυσίμων, προτείνοντας προδιαγραφές για το θείο στο πετρέλαιο, που θα μπορούσαν να κατέβουν, για παράδειγμα, έως και στα 50 ppm. Πιστεύω ότι αξίζει να εξετασθεί περαιτέρω, στο πλαίσιο της συνολικής δέσμης των μέτρων που θα αποφασισθεί τελικά από το Συμβούλιο και από το Κοινοβούλιο, ο τρόπος με τον οποίο θα μπορούσε να ενθαρρυνθεί η εισαγωγή στην αγορά, όσο νωρίτερα γίνεται, τέτοιων καθαρότερων καυσίμων, τα οποία να είναι διαθέσιμα σε επαρκείς ποσότητες.

<SPEAKER ID=238 NAME="Πρόεδρος">
Kύριε Παπουτσή, σας ευχαριστώ για τις δηλώσεις σας.
<P>
Tο λόγο έχει ο κ. Lange.

<SPEAKER ID=239 NAME="Lange">
Κυρία Πρόεδρε, επιτρέψτε μου να υποβάλω στον κύριο Eπίτροπο μια διευκρινιστική ερώτηση. Στη μετάφρασή μου αναφέρθηκε ότι το πρόγραμμα Auto-Oil ξεκίνησε. Kατά την άποψή μου, αυτό δεν μπορεί να είναι σωστό, επειδή η σχετική εντολή δίνεται με τη νομοθετική διαδικασία από το Kοινοβούλιο και το Συμβούλιο. Γι' αυτό και δεν μπορεί να έχει ξεκινήσει.

<SPEAKER ID=240 NAME="Παπουτσής">
Κυρία Πρόεδρε, προφανώς πρόκειται περί παρεξήγησης. Για το πρόγραμμα Auto-Oil προφανώς είμαστε σε διαδικασία συζητήσεων και βεβαίως χρειάζεται η εντολή του Συμβουλίου, όπως επεσήμανε προηγουμένως ο αξιότιμος κύριος βουλευτής.

<SPEAKER ID=241 NAME="Πρόεδρος">
H συζήτηση έληξε.
<P>
H ψηφοφορία θα διεξαχθεί αύριο το μεσημέρι, στις 12.00.

<CHAPTER ID=11>
Διακρίσεις λόγω φύλου
<SPEAKER ID=242 NAME="Πρόεδρος">
H ημερήσια διάταξη προβλέπει τη συζήτηση της έκθεσης της κ. Ghilardotti, εξ ονόματος της Eπιτροπής για τα Δικαιώματα της Γυναίκας (A4-0115/97), σχετικά με την πρόταση οδηγίας του Συμβουλίου που αφορά το βάρος της απόδειξης, σε περίπτωση δυσμενών διακρίσεων λόγω φύλου (COM(96)0340 - C4-0539/96).

<SPEAKER ID=243 NAME="Ghilardotti">
Κυρία Πρόεδρε, παρ&#x02BC;όλο που το άρθρο 119 και οι έξι οδηγίες που υιοθετήθηκαν από το 1975 μέχρι σήμερα αποτελούν θετική νομοθετική βάση για την ισότητα των αμοιβών και της μεταχείρισης μεταξύ ανδρών και γυναικών και παρά τις αμέτρητες αποφάσεις που εξέδωσε το Δικαστήριο στη διάρκεια της εικοσαετίας, οι γυναίκες υφίστανται ακόμη διακρίσεις και ένα από τα πλέον σοβαρά προβλήματα που αντιμετωπίζουν είναι ακριβώς η απόδειξη των συνεχιζόμενων διακρίσεων λόγω φύλου. Για τον λόγο αυτό ήδη το 1988 η Επιτροπή είχε παρουσιάσει για πρώτη φορά πρόταση οδηγίας για την υποχρέωση της απόδειξης και το Ευρωπαϊκό Κοινοβούλιο την είχε εγκρίνει με μερικές τροπολογίες, βάσει έκθεσης του συναδέλφου κ. Larive. Το Συμβούλιο συζήτησε επανειλημμένα την εν λόγω πρόταση και το 1993 επιτεύχθηκε συμφωνία μεταξύ ένδεκα κρατών μελών. Ωστόσο, καθώς τη νομοθετική βάση αποτελούσαν τα άρθρα 100 και 235 της Συνθήκης, σύμφωνα με τα οποία απαιτείται η ομόφωνη υπερψήφιση, η πρόταση δεν κατάφερε να ολοκληρώσει την πορεία της.
<P>
Εν τω μεταξύ, όπως υπενθύμισα, σημειώθηκαν παρεμβάσεις επί του θέματος εκ μέρους του Δικαστηρίου με πολυάριθμες αποφάσεις. Συνεπώς, είναι πρωταρχικής σημασίας η νέα αυτή πρόταση οδηγίας, βασισμένη ακριβώς στις αποφάσεις του Δικασητρίου και ενταγμένη στα πλαίσια του Κοινωνικού Πρωτοκόλλου, για να διευκολυνθεί η επίτευξη συμφωνίας επί του τελικού κειμένου. Από το γεγονός αυτό, αναδύεται ξανά η ανάγκη ενσωμάτωσης του Κοινωνικού Πρωτοκόλλου στη Συνθήκη, ενώ στην αντίθετη περίπτωση κινδυνεύει και η δεύτερη οδηγία για την ισότητα να μην υιοθετηθεί από το Ηνωμένο Βασίλειο.
<P>
Οπως αποδεικνύεται στην έκθεση του Κοινοβουλίου, η ανάγκη εκπόνησης της παρούσας οδηγίας αναδύθηκε από την έλλειψη ομοιόμορφης υιοθέτησής της στα Κράτη μέλη, ενώ πολλές γυναίκες αντιμετώπισαν, και αντιμετωπίζουν, προβλήματα εξ αιτίας εμφανών περιπτώσεων διάκρισης. Σχετικά με το περιεχόμενο της πρότασης οδηγίας, πιστεύω ότι βασίζεται σε τρία στενά συνδεδεμένα μεταξύ τους σημεία που, συνεπώς, θα πρέπει να συμπεριληφθούν σύσσωμα για την αποτελεσματικότητα της ίδιας της οδηγίας. Αυτά τα τρία θεμελιώδους σημασίας σημεία είναι: πρώτον, ο καθορισμός της έμμεσης διάκρισης (άρθρο 2). Είναι η πρώτη φορά που η έννοια αυτή θεσπίζεται στο κοινοτικό δίκαιο. Δεύτερον, το μέγεθος της τροποποίησης της υποχρέωσης της απόδειξης, που προβλέπεται στο άρθρο 4. Προς επίλυση και συζήτηση δεν είναι το ενδεχόμενο της ανατροπής της υποχρέωσης της απόδειξης, αλλά ο καταμερισμός της μεταξύ της εργαζομένης και του εργοδότη. Τρίτον, οι διαδικασίες που προβλέπονται στο άρθρο 5, κατά τη γνώμη μας πρωταρχικής και καθοριστικής σημασίας στο φως των προβλημάτων που αναδύθηκαν σε κάποια Κράτη μέλη εξ αιτίας της αθέτησης των ισχύοντων κανόνων. Οπως ήδη έπραξε η Εκτελεστική Επιτροπή στην πρότασή της και στην εκπόνηση της παρούσας έκθεσης, έτσι και η Επιτροπή για τα Δικαιώματα της Γυναίκας εξέτασε εκτενώς τις αποφάσεις του Δικαστηρίου.
<P>
Οι εκ μέρους μας προταθείσες τροπολογίες στοχεύουν ακριβώς στην αποσαφήνιση των νομοθετικών πτυχών του ζητήματος, καθώς πρόκειται για τεχνολογικής φύσης οδηγία που οφείλει να χαρακτηριστεί, από νομοθετικής άποψης, από ακρίβεια και σαφήνεια. Ειδικά η τροπολογία του άρθρου 2 διευκρινίζει την έννοια της έμμεσης διάκρισης, που δεν αναγνωρίστηκε ακόμη πλήρως από κάποια εθνικά Δικαστήρια. Υπενθυμίζω ότι μόνο σε τρία Κράτη μέλη, στην Ιταλία, στο Ηνωμένο Βασίλειο και στην Ιρλανδία υπάρχει ο προσδιορισμός της έμμεσης διάκρισης στην εθνική νομοθεσία και οι προτάσεις τροπολογίας που υποβάλλουμε αναφέρονται ιδιαίτερα στην απόφαση «Bilka» που αποτέλεσε σταθμό στις περιπτώσεις αυτές. Παρομοίως, οι τροπολογίες του άρθρου 4, που προβάλλουν τη διαφάνεια ως ένα από τα βασικά στοιχεία για την τροποποίηση της υποχρέωσης της απόδειξης, αναφέρονται στην απόφαση «Danfoss». Ενα άλλο νευραλγικό σημείο είναι το πλαίσιο εφαρμογής. Προσθέτουμε αναφορά στη συγγενική άδεια και θεωρούμε επίσης βασική τη νέα παράγραφο, βασισμένη στο άρθρο 6 του κοινωνικού πρωτοκόλλου, για να διασφαλίστεί η υιοθέτηση θετικών μέτρων στα πλαίσια αυτής της οδηγίας.
<P>
Θα ήθελα να ολοκληρώσω με την παράκληση προς τον Επίτροπο να τοποθετηθεί γύρω από τις τροπολογίες αυτές, βέβαιη ότι θα συμβάλουν στη μείωση του αριθμού των παραβιάσεων της αρχής της ισότητας, που ακόμη παρά πολύ συχνά και απροκάλυπτα παρατηρούνται σε πάμπολλα κράτη μέλη.

<SPEAKER ID=244 NAME="Cassidy">
Κυρία Πρόεδρε, η συγκεκριμένη πρόταση έχει καταναλώσει μεγάλο μέρος από το διαθέσιμο χρόνο διαφόρων συναδέλφων. Ο δικός μου χρόνος αρχικά καταναλώθηκε στ' όνομα της Επιτροπής Οικονομικής, Νομισματικής και Βιομηχανικής Πολιτικής, στη συνέχεια ως μέλος της Επιτροπής Νομικών Υποθέσεων και Δικαιωμάτων των Πολιτών και ακολούθως έλαβα μέρος στη μάλλον συμβολική ψηφοφορία στην Επιτροπή για τα Δικαιώματα της Γυναίκας.
<P>
Θα πρέπει να είμαι πολύ προσεκτικός ούτως ώστε να περιοριστώ μόνο στην ενημέρωση ως συντάκτης της γνωμοδότησης της Οικονομικής Επιτροπής. Επομένως θα περιορίσω τον συνήθη ενθουσιασμό που έχω με το θέμα αυτό και απλά θα σας πω ποιές είναι οι απόψεις της Οικονομικής Επιτροπής. Το γεγονός είναι ότι η Επιτροπή για τα Δικαιώματα της Γυναίκας κατά ένα μεγάλο μέρος αγνόησε τις τροπολογίες της Οικονομικής Επιτροπής. Δεν μπορώ να πω ότι είμαι υπερβολικά ανήσυχος από το γεγονός αυτό αλλά άλλα μέλη της Οικονομικής Επιτροπής μπορούν κάλλιστα να είναι.
<P>
Υπήρξε, ιδιαίτερα, μία τροπολογία την οποία υιοθέτησαν οι συνάδελφοί μου της Οικονομικής Επιτροπής. Αυτή ήταν μια τροπολογία στο άρθρο 6, η οποία έλεγε: »Θα πρέπει να θεσπιστεί ταμείο σε επίπεδο Ευρωπαϊκής Ένωσης το οποίο θα δώσει τη δυνατότητα σε άτομα να φέρουν ενδεικτικές περιπτώσεις ενώπιον των εθνικών τους δικαστηρίων ενόψη της διασάφησης του τρόπου εφαρμογής και υλοποίησης της τρέχουσας οδηγίας.» Η συγκεκριμένη τροπολογία συνέχιζε λέγοντας: »Το ταμείο αυτό θα χρηματοδοτείται σύμφωνα με τις διατάξεις του τετάρτου μεσοπρόθεσμου προγράμματος κοινοτικής δράσης για τις ίσες ευκαιρίες μεταξύ ανδρών και γυναικών (1996-2000).» Η Επιτροπή για τα Δικαιώματα της Γυναίκας απέρριψε την τροπολογία αυτή. Θα πρέπει να συγχαρώ την επιτροπή για την απόφασή της διότι εάν η τροπολογία αυτή είχε εγκριθεί θα είχε προκαλέσει μεγάλη ανησυχία στην Επιτροπή, για να μην αναφερθώ στα κράτη μέλη.
<P>
Βεβαίως δεν έχουμε αποφασίσει τελικά το πως πρόκειται να αντιδράσουμε σ' αυτή τη συγκεκριμένη πρόταση αλλά θα με ενδιέφερε πάρα πολύ - εάν μπορώ να απομακρυνθώ για μια στιγμή από τον ρόλο μου ως συντάκτη γνωμοδότησης της Οικονομικής Επιτροπής - εάν ο Επίτροπος είχε την ευκαιρία να διαβάσει την από 19 Μαρτίου 1997 γνωμάτευση του νομικού συμβούλου του Ευρωπαϊκού Κοινοβουλίου στην οποία, μεταξύ άλλων, τονίζεται ότι εάν η παρούσα πρόταση εγκριθεί τότε το δίκαιο που θα ισχύει στο Ηνωμένο Βασίλειο θα είναι πολύ περισσότερο ευνοϊκό για τις γυναίκες σε σύγκριση με το αντίστοιχο που θα ισχύει στα άλλα 14 κράτη μέλη. Θα ήθελα να έχω κάποια ανταπόκριση από τον Επίτροπο σ' αυτή τη δήλωση των νομικών συμβούλων του Κοινοβουλίου.

<SPEAKER ID=245 NAME="Palacio Vallelersundi">
Κυρία Πρόεδρε, επιτρέψτε μου να ξεκινήσω με έναν γενικό προβληματισμό: Κατά την επεξεργασία των κοινοτικών πράξεων με ρυθμιστική ισχύ, τόσο η πρωτοβουλία που αντιστοιχεί στην Επιτροπή όσο και οποιαδήποτε ενέργεια αυτού του Σώματος έχουν αναμφισβήτητα έναν απώτερο λόγο ύπαρξης πολιτικής φύσεως. Δεν μπορούμε όμως να ξεχνάμε ότι, εφόσον ασκούμε το νομοθετικό καθήκον που μας αναθέτουν οι Συνθήκες, οφείλουμε να σεβόμαστε τα όρια που αυτές μας θέτουν, καθώς και τις αρχές που διαμορφώνουν την τεχνική του καλού νομοθετείν. Κατ' αυτόν τον τρόπο, θα επιτύχουμε κοινοτικές ρυθμίσεις θεμιτές, σαφείς και αποτελεσματικές.
<P>
Στο πλαίσιο αυτού του προβληματισμού, θεωρώ την πρωτοβουλία της Επιτροπής ενδεδειγμένη στα κύρια σημεία και σωστά βασισμένη στις Συνθήκες και πιστεύω ότι σε αυτήν τη διαδικασία πρώτης ανάγνωσης ο πολιτικός στόχος πρέπει να προέχει των τεχνικο-νομικών ζητημάτων.
<P>
Πέραν αυτού, από τεχνικο-νομική άποψη, η πρόταση οδηγίας εγείρει επιφυλάξεις και -ας το πούμε χωρίς υπεκφυγές- επικρίσεις, μεταξύ των οποίων ξεχωρίζουν η δομή του βάρους της απόδειξης και οι μη διαφανείς αποφάσεις του άρθρου 4, καθώς και οι ρυθμίσεις σχετικά με τη διαδικασία του άρθρου 5. Το βάρος της απόδειξης του ενάγοντος καθορίζεται στην πρόταση με όρους όχι μόνον εντελώς ξένους προς τη νομική τεχνική, αλλά -και αυτό είναι το σοβαρότερο- εξαιρετικά ανακριβείς. Κατ' αρχήν, τα πραγματικά στοιχεία δεν παρουσιάζονται ενώπιον των δικαστηρίων, αλλά παρατίθενται. Αυτό είναι πιθανώς ένα ελάττωμα της μετάφρασης στα ισπανικά, το σημαντικό όμως, στον τομέα της διαδικασίας, δεν είναι να παρατίθενται, αλλά να αποδεικνύονται. Και, σύμφωνα με το κείμενο της Επιτροπής, τα γεγονότα προς απόδειξη θα είναι εκείνα -παραθέτω- «που θα επιτρέπουν να υποτεθεί η ύπαρξη κάποιας διάκρισης». Δηλαδή, πρέπει να αποδειχθούν ένα ή περισσότερα γεγονότα που βασίζονται σε ενδείξεις, με βάση τα οποία θα μπορεί να στηριχθεί μια νομική υπόθεση διάκρισης. Αυτή η τοποθέτηση δημιουργεί τεχνικά και πρακτικά προβλήματα: Τεχνικά διότι, αν μπορεί να καθοριστεί η διάκριση μέσω μιας νομικής υπόθεσης, δεν θα ήταν πλέον απαραίτητη, στην ανάγκη, η εφαρμογή κανενός κανόνα σχετικά με το βάρος της απόδειξης, εφόσον αυτό αποσκοπεί ακριβώς στο να δώσει μια απάντηση στις καταστάσεις αμφιβολίας σχετικά με τα γεγονότα. Τα πρακτικά προβλήματα απορρέουν από την έλλειψη καθορισμού των γεγονότων, των οποίων η απόδειξη επαρκεί για να στοιχειοθετηθεί η υπόθεση διάκρισης.
<P>
Όσον αφορά το βάρος της απόδειξης του εναγομένου, ο κανόνας που εξετάζεται πάσχει επίσης από έλλειψη ακρίβειας. Και αυτά τα ίδια επιχειρήματα συνεπάγονται ότι ο ειδικός κανόνας για την περίπτωση των συστημάτων μη διαφανών αποφάσεων θα πρέπει να καθορίζεται όχι σε σχέση με το βάρος της απόδειξης του εναγομένου, αλλά με εκείνο του ενάγοντος, για να διευκολυνθεί η άρση αυτού του τελευταίου, και αποτελεί στην πραγματικότητα το πρόβλημα που εξετάζεται. Προκειμένου να επιλυθούν αυτά τα προβλήματα, κατατέθηκαν οι τροπολογίες 21 και 22. Όσον αφορά το άρθρο 5, συμφωνώντας, όπως προείπα, με τον πολιτικό λόγο ύπαρξης αυτού του κανόνα, δεν μπορώ παρά να εκφράσω τις αμφιβολίες μου σε σχέση με την τεχνικο-νομική άποψη. Δηλαδή, θεωρώ κάτι περισσότερο από συζητήσιμο το ότι η επικαλούμενη νομική βάση παρέχει επαρκή κάλυψη σε ορισμένα μέτρα τα οποία ξεχωρίζουν επιπλέον διότι ο βολονταρισμός τους συμβαδίζει με την έλλειψη ακρίβειας.
<P>
Και ολοκληρώνω, κυρία Πρόεδρε, κύριε Επίτροπε, με την ίδια παρατήρηση με την οποία άρχισα: Υποστηρίζω την υπερψήφιση της έκθεσης στο σύνολό της -συμπεριλαμβανομένου και του άρθρου 5, το οποίο επέκρινα-, λαμβανομένου υπόψη, όπως είπα και στην αρχή, ότι σε αυτήν τη διαδικασία πρώτης ανάγνωσης προέχει η πολιτική τοποθέτηση του Κοινοβουλίου έναντι των επιχειρημάτων ρυθμιστικής τεχνικής που εκφράστηκαν και στα οποία θα πρέπει ωστόσο να επιστήσουμε την προσοχή μας.

<SPEAKER ID=246 NAME="Αndersson">
) Κυρία Πρόεδρε, πρώτα θέλω να ευχαριστήσω την εισηγήτρια, η οποία είναι βέβαια μέλος της Επιτροπήςγια την Απασχόληση και τα Κοινωνικά Θύματα, για μια θαυμάσια έκθεση και για το ότι έλαβε υπόψη της, αν όχι όλες, πάρα πολλές όμως από τις προτάσεις που προήλθαν από αυτήν την Επιτροπή. Θέλω πρώτα να πώ ότι έιναι μια σημαντική οδηγία. Είναι σημαντική πρώτον αν σκεφτούμε ότι ναι μεν υπάρχει μια καλή νομική πρακτική, αλλά αυτή η νομική πρακτική δεν ακολουθείται πάντα στις χώρες μέλη. Δεύτερον είναι σημαντικό γιατί θα αποκτήσουμε επιτέλους έναν ορισμό των έμμεσων διακρίσεων.
<P>
Τώρα αφού διατύπωσα αυτά τα θετικά - για την Επιτροπή είναι πολύ θετικό - θέλω εν τούτοις να αναφερθώ σε δύο πράγματα για τα οποία είμαι διστακτικός. Το ένα είναι η τροπολογία αριθμ. 18 δεύτερη παράγραφος, όπου γίνεται λόγος για την επιθυμία αποκλεισμού κάποιου είδους επαγγελματικής δραστηριότητας. Νομίζω ότι αυτό δεν είναι καλό. Αφήνει χώρο για ερμηνείες οι οποίες είναι πολύ επικίνδυνες. Μπορεί να ισχύει και για τα δύο φύλα, π.χ. να ειπωθεί ότι οι γυναίκες δεν μπορούν να γίνουν αστυνομικοί και οι άνδρες δεν μπορούν να γίνουν παιδοκόμοι. Μππορώ να σκεφτώ ότι κάποια κράτη μέλη θα χρησιμοποιήσουν μια τέτοια διατύπωση κατ&#x02BC;αυτόν τον τρόπο.
<P>
Το δεύτερο στο οποίο θα ήθελα να αναφερθώ είναι το άρθρο 4.1 γ, για το οποίο δεν είχαμε καμία συζήτηση στην Επιτροπή για τα Κοινωνικά Θέματα, παρά το θεωρήσαμε αυτονόητο. Γνωρίζω ότι έγινε μια συζήτηση για το 4.1 γ στο Συμβούλιο και ότι η πλειοψηφία των χωρών ήθελε να αφαιρεθεί αυτό το σημείο, ενώ άλλες χώρες ήθελαν να παραμείνει. Αν αφαιρεθεί το 4.1 γ μειώνονται οι δυνατότητες αυτού που έχει υποστεί διακρίσεις, δηλ. εξασθενούν οι δυνατότητες του ενάγοντος, διότι σ&#x02BC;αυτό υπάρχει όντως η διατύπωση ότι ο ενάγων δεν θα χρειάζεται να αποδείξει ότι ο εναγόμενος έχει διαπράξει λάθος. Αν αφαιρεθεί το 4..1 c πρέπει συνεπώς να αποδείξει ο ενάγων ότι έχει διαπραχθεί λάθος, κάτι που το καθιστά δυσκολότερο γι&#x02BC;αυτόν που έχει υποστεί τις διακρίσεις. Νομίζω ότι αυτό είναι λυπηρό. Το Κοινοβούλιο είναι συνήθως προοδευτικό και ακολουθεί την γραμμή των προοδευτικών χωρών. Σ&#x02BC;αυτήν την περίπτωση όμως η Επιτροπή ήταν περισσότερο προοδευτική από το Κοινοβούλιο. Θεωρώ λοιπόν ότι αυτό ακριβώς είναι λυπηρό. Κατά τα άλλα θεωρώ ότι είναι μια εντελώς θαυμάσια έκθεση.

<SPEAKER ID=247 LANGUAGE="DE" NAME="Grφner">
Kυρία Πρόεδρε, η πρόοδος είναι σαν τη χελώνα, και με το προκείμενο σχέδιο οδηγίας μπορούμε να υπολογίζουμε, ελπίζω, ότι η χελώνα θα κινηθεί. Tο άρθρο 119 προβλέπει, ως γνωστόν, εδώ και πολλά χρόνια, την ισότητα των αμοιβών μεταξύ ανδρών και γυναικών. Παρόλα αυτά ένα φύλο υφίσταται μόνιμα διακρίσεις. Kαι όπως το φέρνει η τύχη, το φύλο αυτό είναι οι γυναίκες. Eξακολουθούν να κερδίζουν, κατά μέσο όρο, 30 % λιγότερα, και όπως είδαμε στην τελευταία απόφαση του Eυρωπαϊκού Δικαστηρίου, στην υπόθεση Kalanke, υπάρχουν μεγάλες διαφορές στα θέματα των θετικών διακρίσεων. Tο βάρος της απόδειξης είναι ένα αποφασιστικό σημείο, για να εκπροσωπούνται καλύτερα οι γυναίκες στην επαγγελματική ζωή.
<P>
Γι' αυτό κι εμείς οι Σοσιαλδημοκράτισσες, όπως και οι Σοσιαλδημοκράτες, αγωνιζόμαστε εδώ και πολύ καιρό για μια οδηγία, σχετικά με την αντιστροφή του βάρους απόδειξης στις περιπτώσεις διακρίσεων λόγω φύλου. Πάντως η Eπιτροπή, με το παρόν σχέδιο οδηγίας, καθόρισε ένα σημαντικό ειδικό στόχο.
<P>
Για μας τους Σοσιαλδημοκράτες η οδηγία αυτή είναι ένα ακόμη βήμα προς την κοινωνική Eυρώπη. Tώρα το Συμβούλιο θα πρέπει να κάνει μια κίνηση, και δεν επιτρέπεται να συνεχίσει να παίρνει αυτή τη διστακτική στάση.
<P>
Θέλουμε η έκθεση της κ. Ghilardotti, την οποία επιτρέψτε μου να συγχαρώ και εξ ονόματος της ομάδας μου, να έχει σαν αποτέλεσμα να μπορούν οι εργαζόμενες γυναίκες να διεκδικούν καλύτερα τα δικαιώματά τους και να απολαμβάνουν ένα καλύτερο νομικό καθεστώς στις προσλήψεις, στις προαγωγές και στις αμοιβές. Παρακαλώ ορισμένους Xριστιανοδημοκράτες, και κυρίως τις οργανώσεις εργοδοτών που προσπαθούν ακόμη να κάνουν εδώ ορισμένες περικοπές, να ξανασκεφθούν τη στάση τους. Tις πτυχές που παρουσίασε η κ. Ghilardotti, δηλαδή τον ακριβέστερο δυνατό ορισμό των άμεσων και έμμεσων διακρίσεων, τη μετατόπιση του βάρους της απόδειξης στον εργοδότη ή να γίνεται καταμερισμός μεταξύ εναγούσης και εργοδότη, που αποτελούν τον πυρήνα του άρθρου 4 της οδηγίας, καθώς και τις διαδικασίες στο άρθρο 5, θα πρέπει να τις επικυρώσουμε αύριο, με όσο το δυνατόν μεγαλύτερη πλειοψηφία.
<P>
Nομίζω πως μπορούμε έτσι, κατά μεγάλο μέρος, να ξανακερδίσουμε την εμπιστοσύνη που έχουν οι γυναίκες ψηφοφόροι μας σε μας, στο Eυρωπαϊκό Kοινοβούλιο. Eλπίζω να υπάρξει μεγάλη συναίνεση για την παρούσα έκθεση.
<P>
(Xειροκροτήματα)

<SPEAKER ID=248 LANGUAGE="FR" NAME="Lulling">
Κυρία Πρόεδρε, κύριε Επίτροπε, η ερώτηση εάν μία πλήρης αλλαγή ή μία διευθέτηση όσον αφορά το βάρος της αποδείξεως θα μπορούσε να συμβάλει σε μία πιο σωστή εφαρμογή της κοινοτικής νομοθεσίας στον τομέα της ίσης μεταχείρησης και ίσων ευκαιριών στις γυναίκες και στους άνδρες, έχει ήδη κάνει να χυθεί πολύ μελάνι, εδώ και πάνω από δέκα χρόνια, στην Κοινότητά μας.
<P>
Οι μεν απαιτούν την πλήρη αλλαγή του βάρους της αποδείξεως επίμονα. Αλλοι επισημαίνουν ότι το γεγονός αυτό δεν θα αποτελεί πανάκεια για να τεθεί τέλος στις άμεσες και έμμεσες διακρίσεις, των οποίων, οι γυναίκες κυρίως, συνεχίζουν να είναι θύματα και αυτό, παρά το γεγονός ότι έχει τεθεί σε εφαρμογή η ισότητα πιθανοτήτων ανάμεσα στις γυναίκες και στους άνδρες, που είναι μία σημαντική πολιτική στην Ευρωπαϊκή Κοινότητα εδώ και είκοσι χρόνια.
<P>
Αλλοι, τέλος, κρούουν τον κώδωνα κινδύνου στην περίπτωση υιοθέτησης μιας κοινοτικής κατευθυντήριας γραμμής η οποία θα μπορούσε να αποθαρρύνει τους εργοδότες να χαράσσουν ενεργητική πολιτική απασχόλησης γυναικών, ειδικά στον χώρο της πολιτικής, γεγονός το οποίο θα μπορούσε να προκαλέσει ένα πολλαπλασιασμό αντιδικιών, χωρίς απαραίτητα αυτές να έχουν βάση, χωρίς να μπορεί κανείς να κάνει διάκριση ανάμεσα στις περιπτώσεις ατόμων θυμάτων πραγματικών διακρίσεων, τις οποίες όλοι καταδικάζουμε, και στις περιπτώσεις ατόμων απλά δυσαρεστημένων από μία απόφαση που τους αφορά, και τα οποία επικαλούνται δήθεν διακρίσεις εις βάρος τους για να λάβουν ικανοποίηση.
<P>
Αυτά τα άτομα φοβούνται ακόμη ότι κανόνες υπερβολικά αυστηροί, όπως η πλήρης αλλαγή του βάρους της αποδείξεως, υποχρεώνουν τους εργοδότες, για να εξασφαλίσουν την υπεράσπισή τους, να φτιάξουν φακέλλους για να καταγράψουν και το παραμικρό λάθος μιας συνεργάτιδας, ή ενός συνεργάτη και στην παραμικρή περίπτωση, ώστε να μπορούν να αποδείξουν ότι δεν υπήρξε παραβίαση της αρχής της ισότητας συμπεριφοράς σε περίπτωση τεκμηρίου της ύπαρξης μιας διάκρισης.
<P>
Η υιοθέτηση της έκθεσης στην Επιτροπή για τα Δικαιώματα της Γυναίκας έγινε κάτω από συνθήκες απαράδεκτες, χωρίς τα κείμενα των απόψεων τα οποία υιοθετήθηκαν βιαστικά, κατά μείζονα λόγο χωρίς μετάφραση στις επίσημες γλώσσες.
<P>
Επί πλέον, γνωρίζουμε ότι το Συμβούλιο περιέκοψε ήδη το κείμενο της πρότασης της Επιτροπής ακρωτηριάζοντας απλά και καθαρά, παραδείγματος χάριν, το άρθρο 5 που αφορά τις εθνικές διαδικασίες, το οποίο, στην πραγματικότητα, κατά την ταπεινή μου γνώμη, δεν έχει καμμία σχέση με την κοινοτική κατευθυντήρια γραμμή. Επί πλέον, ως προς το πεδίο εφαρμογής, το Συμβούλιο ήδη κατήργησε το σημείο που αναφέρεται στην κατευθυντήρια γραμμή που αφορά την ισότητα συμπεριφοράς ως προς το σύστημα κοινωνικής ασφάλειας.
<P>
Θα ήθελα να μας πει ο επίτροπος ποιά είναι η θέση του για τις διάφορες τροποποιήσεις που προτείνονται από την αναφορά της επιτροπής των δικαιωμάτων της γυναίκας. Θα ήθελα, παραδείγματος χάριν, να ξέρω, κύριε Επίτροπε, σχετικά με την τροπολογία 8 στο άρθρο 2, ποιος θα ήθελε να συμφωνήσει ότι δεν υπάρχει διάκριση, όταν πρόκειται για ένα σημαντικό στόχο της κοινωνικής πολιτικής ενός Κράτους μέλους, δεδομένου ότι οι σημαντικοί στόχοι, από το ένα Κράτος μέλος στο άλλο, αποκλίνουν πολύ, εάν είσαστε της γνώμης ότι αυτό είναι εφικτό ή μεθύσαμε με ένα τέτοιο κείμενο;
<P>
Πείτε μας ακόμη εάν έχετε την πεποίθηση ότι το άρθρο σας 5 που αφορά τις διαδικασίες έχει μία νομική βάση μέσα στην συμφωνία, ενώ διακεκριμένοι νομικοί μέσα σ' αυτό το Κοινοβούλιο και έξω από αυτό - εγώ δεν είμαι ένας από αυτούς - είναι της γνώμης ότι η εσωτερική νομική τάξη των κρατών μελών εξαρτάται από τον τρίτο υποστηρικτή.
<P>
Κύριε Επίτροπε, πείτε μας καθαρά, ώστε να μπορέσουμε να ψηφίσουμε έχοντας πλήρη γνώση του θέματος, ποια είναι η γνώμη σας γι' αυτές τις διάφορες τροπολογίες.

<SPEAKER ID=249 LANGUAGE="NL" NAME="Larive">
Η κ. Ghilardotti το ανέφερε ήδη στην πολύ καλή πρότασή της: σημαντική νομολογία του ΔΕΚ και έξι οδηγίες για τη χειραφέτηση της γυναίκας. Η πραγματικότητα ωστόσο καταδεικνύει πόσο δύσκολο, ακόμα και αδύνατο, είναι να εντοπισθούν οι παράνομες μορφές διακριτικής μεταχείρισης. Ο εργοδότης εναγόμενος διαθέτει τις σχετικές πληροφορίες και αποδεικτικά στοιχεία, τα οποία συχνά δεν χρειάζεται να αποκαλύψει. Και ο εθνικός δικαστής συχνά δυσκολεύεται να κατανοήσει και να εφαρμόσει τη νομοθεσία σε σχέση με την έννοια της έμμεσης διακριτικής μεταχείρισης. Γι'αυτό ακριβώς και η Ομάδα του Ευρωπαϊκού Κόμματος των Φιλελεύθερων υποστηρίζει την οδηγία, μία οδηγία η οποία διανέμει το βάρος απόδειξης και στα δύο μέρη και προβαίνει σε σαφή ορισμό της έννοιας της έμμεσης διακριτικής μεταχείρισης. Δικαιώματα που μέχρι τώρα υπήρχαν μόνο στα χαρτιά αποκτούν έτσι σάρκα και οστά. Όπως είπε και η εισηγήτρια, ήμουν το 1988 ήδη εγώ εισηγήτρια του πρώτου σχέδιου οδηγίας την οποία μπλοκάρισε συστηματικά η «καλή» μας η Μεγάλη Βρετανία, όπως και κάνει μέχρι σήμερα. Θεωρώ κάτι τέτοιο ακατανόητο, γιατί καμία «σωστή» επιχείρηση δε χρειάζεται να φοβάται μία τέτοια οδηγία. Όποιος έχει ήσυχη τη συνείδησή του δεν θα έχει το παραμικρό πρόβλημα. Διότι η οδηγία αυτή, και το υπογραμμίζω αυτό απευθυνόμενη και προς την κ. Lulling, δεν επιβάλλει νέες υποχρεώσεις στις επιχειρήσεις, δεν έχει άμεσες συνέπειες και καμία γυναίκα, κ. Lulling, δεν θα προσφύγει στη δικαιοσύνη έτσι για πλάκα μόλις νοιώσει ότι την αδικούν λιγάκι. Η οδηγία αυτή επιβεβαιώνει τις αποφάσεις του ΔΕΚ και εξασφαλίζει τη συνεπή εφαρμογή τους. Ποιος, εκτός από τον κ. Bryan Cassidy, θα μπορούσε να έχει αντιρρήσεις σε κάτι τέτοιο; Οι ευρωπαίοι φιλελεύθεροι εύχονται διακαώς η νέα βρετανική κυβέρνηση που θα προκύψει από τις εκλογές της 1ης Μαΐου να προσυπογράψει την οδηγία. Οι Βρετανίδες έχουν στο κάτω κάτω κι αυτές τα ίδια δικαιώματα για ισότιμη μεταχείριση όπως και οι άλλες Ευρωπαίες.
<P>
Θα ήθελα καταλήγοντας να συγχαρώ άλλη μία φορά την κ. Ghilardotti αλλά και την ολλανδική Προεδρία η οποία καταβάλλει έντονες προσπάθειες για να εγκριθεί η οδηγία στις 17 Ιουνίου, ούτως ώστε να μπορέσει να τεθεί σε ισχύ από 1ης Ιανουαρίου 2000 παρέχοντας έτσι μία καλύτερη ευκαιρία στις γυναίκες της Ευρώπης για σωστή εφαρμογή και τήρηση από τις δικαστικές αρχές της ευρωπαϊκής νομοθεσίας για την ισότητα των φύλων.

<SPEAKER ID=250 LANGUAGE="ES" NAME="Sornosa Martνnez">
Κυρία Πρόεδρε, κύριε Επίτροπε, κύριοι βουλευτές, συγχαίρω την κ. Ghilardotti για την έκθεσή της. Η ψήφος μας, η ψήφος της Ομάδας μας, θα είναι θετική προς την έκθεση, καθώς και προς τις τροπολογίες της Επιτροπής για τα Δικαιώματα της Γυναίκας. Θεωρούμε απαραίτητη αυτήν την οδηγία για την πρακτική εφαρμογή της αρχής της ισότητας, που αποδεικνύεται τόσο δύσκολη, στα τέλη του αιώνα μας. Της αρχής της ισότητας που δεν διασφαλίζεται επαρκώς από τη νομολογία της Δικαστηρίου, όπως εξέφρασαν επανειλημμένως οι εκπρόσωποι των σωματείων.
<P>
Η παρούσα πρόταση οδηγίας εξετάζει και εισάγει πολύ θετικά στοιχεία: Την ανάγκη να θεσπιστεί ένας ορισμός της έμμεσης διάκρισης, τη συμβατότητα μεταξύ της εφαρμογής της οδηγίας και της εφαρμογής θετικών δράσεων ή μέτρων για την προστασία της γυναίκας, την εφαρμογή της πριν το έτος 2000 και την παρακολούθηση της εφαρμογής στα Κράτη μέλη, που θα ενημερώνουν την Επιτροπή κάθε τρία χρόνια.
<P>
Για όλους αυτούς τους λόγους, ελπίζω ειλικρινά ότι το Κοινοβούλιο θα εγκρίνει την παρούσα οδηγία και ότι δεν θα χρειαστεί να περιμένουμε άλλα οκτώ χρόνια για μια άλλη πρόταση. Ελπίζω επίσης ότι στο μέλλον, μετά την αναθεώρηση της Συνθήκης, τα θέματα αυτά θα μπορούν να εγκρίνονται, τελικά, με πλειοψηφία και όχι με ομοφωνία.

<SPEAKER ID=251 LANGUAGE="NL" NAME="Van Dijk">
Πρόεδρε, επιδοκιμάζω κι εγώ την πρόταση της Επιτροπής για αναστροφή του βάρους απόδειξης σε περιπτώσεις διακριτικής μεταχείρισης σε 14 από τα 15 κράτη μέλη. Το ΔΕΚ κατά τα τελευταία χρόνια εξέδωσε σαφείς αποφάσεις σχετικά, αυτή δε η πρόταση οδηγίας αποτελεί απλώς λογική απόρροια των αποφάσεών του. Η Επιτροπή Γυναικείων Υποθέσεων μπόρεσε να ευθυγραμμίσει περαιτέρω αυτή την πρόταση με τη νομολογία του ΔΕΚ, η οποία εξάλλου είναι δεσμευτική και για το Ηνωμένο Βασίλειο, και χαίρομαι που επιτέλους το κατάλαβε αυτό και ο κ. Cassidy μετά από τόσες προσπάθειες σε διάφορες επιτροπές. Η κ. Ghilardotti πραγματοποίησε όντως μία εξαιρετική εργασία. Το μπαλάκι βρίσκεται τώρα στο γήπεδο του Συμβουλίου. Γιατί, ναι μεν καταβάλλει η ολλανδική Προεδρία κάθε προσπάθεια για να συζητηθεί η οδηγία το ταχύτερο δυνατό από το Συμβούλιο, αλλά παρ'όλα αυτά κάτι τέτοιο δεν έγινε ακόμα δυνατό. Πολύ θα παρακαλούσα λοιπόν τον Επίτροπο Flynn να μας πληροφορήσει σχετικά με την πρόοδο των συζητήσεων για το θέμα στο Συμβούλιο. Από ό, τι φαίνεται, το Συμβούλιο θέλει να απογυμνώσει την οδηγία από όλα τα ουσιαστικά της στοιχεία, χωρίς να υπαγάγει σ'αυτή ούτε τις οδηγίες για την κοινωνική ασφάλεια, ούτε τις έμμεσες μορφές διακριτικής μεταχείρισης. Αυτό δεν είναι αρνητικό μόνον όσον αφορά την πολιτική ίσης μεταχείρισης των φύλων, είναι επίσης αρνητικό για την ίδια την εικόνα της Ευρωπαϊκής Ένωσης ενώ συγχρόνως αντιβαίνει τη νομολογία του ΔΕΚ. Ελπίζω ότι η Επιτροπή και το Κοινοβούλιο θα αποτρέψουν σήμερα και αύριο μία τέτοια εξέλιξη αναλαμβάνοντας κοινή δράση.

<SPEAKER ID=252 LANGUAGE="PT" NAME="Torres Marques">
Κυρία Πρόεδρε, θέλω κατ'αρχή να συγχαρώ την Επιτροπή που εκπόνησε αυτή την πρόταση οδηγίας η οποία ήταν τόσο επιβεβλημένη για να εξαλειφθούν αδικίες που εφαρμόζονται εδώ και καιρό και που, αν και όλοι τις αναγνωρίζουν, δεν ήταν δυνατό να αποδειχθούν συγκεκριμένα.
<P>
Θέλω επίσης να συγχαρώ την κ. Fiorella Ghilardotti για την εξαίρετη έκθεσή που εκπόνησε σχετικά με ένα θέμα τόσο δύσκολο σε νομικό επίπεδο και που μπορεί να είναι τόσο χρήσιμο για όλους τους αδικημένους που δεν μπορούν να υπερασπίσουν τους εαυτούς τους, κυρίως τις γυναίκες.
<P>
Αυτό το σχέδιο οδηγίας είναι μεγάλης σπουδαιότητας για μία χώρα σαν τη δική μου, όπου εδώ και πολύ καιρό αγωνιζόμαστε για να επιτύχουμε μία παρόμοια νομοθεσία, χωρίς μέχρι τώρα να έχει γίνει δυνατό κάτι τέτοιο. Το γεγονός ότι το Ευρωπαϊκό Κοινοβούλιο εγκρίνει την έκθεση αυτή μπορεί να είναι καθοριστικό για τη μελλοντική εξέλιξη αυτής της κατάστασης, είτε διότι το πορτογαλικό κοινοβουλιο θα αποφασίσει να θεσπίσει, από τώρα, μία παρόμια νομοθεσία, είτε διότι εάν το Συμβούλιο Υπουργών Κοινωνικών Υποθέσεων αποδεχθεί τις νέες προτάσεις, αυτές θα πρέπει να ενσωματωθούν στην εθνική νομοθεσία.
<P>
Η κατανομή του βάρους της απόδειξης είναι μία αρχή στοιχειώδους δικαιοσύνης, διότι επιτρέπει στην πλευρά που είναι συνήθως πιο ασθενής και που πλήττεται περισσότερο από άδικες και αδικαιολόγητες αποφάσεις να προσφεύγει σε πολευρύτερα αποδεικτικά μέσα. Με το σχέδιο οδηγίας που βρίσκεται τώρα υπό συζήτηση και με τις προτάσεις τροπολογίας που υποβλήθηκαν, καθίσταται υποχρεωτικό να αποδεικνύουν ακόμη και οι εργοδότες ότι δεν εφαρμόζουν διακρίσεις με βάση το φύλο.
<P>
Καταστάσεις προφανείς για όλους όσον αφορά τη σαφή υπο-αντιπροσώπευση των γυναικών σε επιχειρήσεις - όπως είναι η περίπτωση, στην Πορτογαλία, της Πορτογαλικής Εμπορικής Τράπεζας, όπου η διοίκηση δηλώνει ότι δεν κάνει επιλογή των εργαζομένων με βάση το φύλο, αλλά ο αριθμός γυναικών που εργάζονται σε αυτή είναι οκτώ φορές πιο χαμηλός από το μέσο όρο του συνόλου των πορτογαλικών τραπεζών - δεν θα είναι πια δυνατές, διότι η εργοδοσία θα επίσης την ευθύνη να δικαιολογήσει τις ενέργειές της.
<P>
Η συμπερίληψη των έμμεσων διακρίσεων και ο σαφής ορισμός τους, η δυνατότητα πρόσβασης στις απαραίτηττες πληροφορίες εκ μέρους των ατόμων που υφίστανται διακρίσεις, ώστε να είναι σε θέση να προστατεύονται και να επιβάλλουν τα δικαιώματά τους και ο έλεγχος που θα ασκούν η Επιτροπή και το Ευρωπαϊκό Κοινοβούλιο στις υφιστάμενες καταστάσεις, θα καταστήσουν την οδηγία αυτή ένα από τα σημαντικά μέσα ώστε η ισότητα ευκαιριών μεταξύ ανδρών και γυναικών να γίνει πραγματικότητα. Για το λόγο αυτό, με μεγάλη ικανοποίηση, θα υπερψηφίσω την έκθεση αυτή.

<SPEAKER ID=253 LANGUAGE="NL" NAME="Oomen-Ruijten">
Κυρία Πρόεδρε, εδώ και τουλάχιστον 20 χρόνια διεξάγεται στην Ευρώπη ο αγώνας για τα δικαιώματα της γυναίκας, κι αυτό σημαίνει ότι όλοι, σε οποιοδήποτε κράτος μέλος κι αν κατοικούν, γνωρίζουν ότι η Ευρώπη είναι πρόμαχος της ισότητας δικαιωμάτων και ευκαιριών για άνδρες και γυναίκες. Πολλές γυναίκες ωφελήθηκαν από αυτή την ισότητα. Και δικαίως, Πρόεδρε!
<P>
Εξακολουθούν ωστόσο τη στιγμή αυτή να υπάρχουν αρκετά εμπόδια για τις γυναίκες στην αγορά εργασίας. Για να ξεπεραστούν χρειάζεται συχνά να δίνονται σκληρές μάχες, είτε κατά των εργοδοτών, είτε κατά των ίδιων των κρατικών αρχών. Εγώ η ίδια, όντας κατά το παρελθόν βουλευτής τη συμπολιτεύσεως στην ολλανδική Κάτω Βουλή, συνεργάστηκα με όλες τις γυναίκες συναδέλφους μου από τη συμπολίτευση, την αντιπολίτευση και τα εργατικά συνδικάτα και μπορέσαμε έτσι να προσφύγουμε από κοινού επιτυχώς στο ΔΕΚ για αρκετά προβλήματα τα οποία κατονομάζονται και στην οδηγία που συζητούμε. Αυτό σημαίνει ότι η ομάδα του ΕΛΚ - η οποία ήδη συζήτησε το θέμα διεξοδικά - δεν μπορεί με κανένα τρόπο να δεχτεί την εξαίρεση της οδηγίας 79 από τη σχετική νομοθεσία. Κάτι τέτοιο θα το καταδικάσουμε έντονα.
<P>
Μπορείτε, αυτό το λέω και προς τους συναδέλφους, να είστε βέβαιοι ότι και η ομάδα του ΕΛΚ θα υπερψηφίσει οπωσδήποτε την πρόταση οδηγίας στην τελική ψηφοφορία. Και όχι μόνο εγώ προσωπικά, αλλά επίσης και άλλοι συνάδελφοι, όπως η κ. Palacio η οποία εξέτασε την πρόταση από νομικής άποψης και διατύπωσε ορισμένες ερωτήσεις σχετικά. Ήδη αναφέρθηκε στο θέμα και έπονται και άλλοι συνάδελφοι ακόμα.
<P>
Έχουμε ορισμένες ερωτήσεις σε σχέση με το άρθρο 4, αλλά επίσης και με το άρθρο 5, όχι το 5α αλλά το 5β. Θεωρούμε ότι θέτει υπερβολικές απαιτήσεις στους μικρούς εργοδότες. Όλοι εμείς ως ευρωβουλευτές είμαστε συγχρόνως και μικροί εργοδότες. Δεν είναι απλό πράγμα να φέρει κανείς το βάρος της απόδειξης όπως περιγράφεται εδώ. Θα ήθελα γι'αυτό να μας πληροφορήσει η Ευρωπαϊκή Επιτροπή για το περιεχόμενο των συζητήσεων στο Συμβούλιο σχετικά με το σημείο αυτό. Ευσταθούν οι πληροφορίες που έχω, σύμφωνα με τις οποίες κανένα κράτος μέλος, με πρώτη την ολλανδική Προεδρία, δεν είναι διατεθειμένο να δεκτεί το σημείο αυτό του άρθρου 5; Τι θα συμβεί σε περίπτωση που διατυπωθεί κάποια εναλλακτική πρόταση στο άρθρο 5β; Διατυπώνω απλώς κάποιες σκέψεις φωναχτά.
<P>
Όπως και να'χει, αύριο κατά την τελική ψηφοφορία παρόλο που πιθανώς, και μετά από τη σημερινή συζήτηση, μπορεί να ψηφίσουμε διαφορετικά για το άρθρο 5β, η όλη οδηγία, η οποία βελτιώνει τη θέση ανδρών και γυναικών στην ευρωπαϊκή κοινωνία, θα υποστηριχθεί από την ομάδα του ΕΛΚ.

<SPEAKER ID=254 NAME="Κοκκόλα">
Κύριε Πρόεδρε, αγαπητοί συνάδελφοι, η έκθεση της συναδέλφου κυρίας Ghilardotti αποτελεί πραγματικά μια ουσιαστική μελέτη του θέματος και δύσκολα μπορεί κανείς να προσθέσει κάτι σημαντικό, ιδιαίτερα μετά από τόσα σημαντικά που ειπώθηκαν εδώ και από άλλους συναδέλφους άλλων κομμάτων.
<P>
Θα ήθελα, όμως, να τονίσω δύο σημεία τα οποία για μένα δεν επιδέχονται διαπραγμάτευση. Αυτά είναι η διαφάνεια και η πρόσβαση στην πληροφόρηση. Είναι κοινή διαπίστωση ότι υπάρχουν έμμεσες μορφές διακρίσεων σ'όλες τις χώρες της Ευρωπαϊκής 'Ενωσης. Το γεγονός, όμως, είναι ότι είναι δύσκολο να αποδειχθεί αυτή η έμμεση διάκριση που συνήθως στρέφεται εναντίων των γυναικών. Στόχος: η εξάλειψη κάθε διάκρισης που βασίζεται στο φύλο, ειδικά στον επαγγελματικό και τον ασφαλιστικό τομέα.
<P>
Συμφωνώ απόλυτα με την πρόταση της εισηγήτριας ότι μέχρι την 1ην Ιανουαρίου 2000 πρέπει τα κράτη μέλη να έχουν συμμορφωθεί με την παρούσα οδηγία. Είναι, επίσης, απαραίτητο να υπάρχει διαρκής έλεγχος για την εφαρμογή τής εν λόγω οδηγίας ούτως ώστε να υπάρξουν άμεσα αποτελέσματα.
<P>
Διαφάνεια όσον αφορά όλους τους πολίτες, αλλά ιδιαίτερα τις γυναίκες, και όλες τις κοινωνικές ομάδες στις αποφάσεις και στα μέτρα που παίρνονται και τους αφορούν άμεσα και συγκεκριμένα, ο τρόπος πρόσληψης, ο λόγος απόλυσης, η τήρηση της νομοθεσίας που αφορά τη μητρότητα, και άλλα. Τα προβλήματα που υπάρχουν λόγω της έλλειψης διαφάνειας είναι ιδιαίτερα οξέα.
<P>
Εξ αιτίας του γεγονότος αυτού δημιουργούνται και άλλα προβλήματα, όπως η έλλειψη ή απροθυμία μαρτύρων, η έλλειψη απαραίτητων αποδεικτικών στοιχείων, όπως έγγραφα που παρακρατούνται από τον εργοδότη, έτσι ώστε, πολλές φορές, να υπάρχει ακόμη το ενδεχόμενο εκμετάλλευσης εκ μέρους των συνηγόρων λόγω ελλείψεως επαρκούς πληροφόρησης της ενάγουσας όσον αφορά τα κεκτημένα δικαιώματά της, με αποτέλεσμα να δέχεται συμβιβασμούς προκειμένου να μην χάσει την εργασία της. Δηλαδή, ακόμη μία κατάφωρη καταπίεση της προσωπικότητας και των ανθρωπίνων δικαιωμάτων.
<P>
Κλείνοντας, τονίζω ότι οι υπάρχουσες θετικές δράσεις θα πρέπει να διατηρηθούν απαραιτήτως. Ευχαριστώ και περιμένω από τον κύριον Επίτροπο να μας απαντήσει.

<SPEAKER ID=255 LANGUAGE="DE" NAME="Glase">
Κύριε Πρόεδρε, κύριε Επίτροπε, μια οδηγία για το βάρος της απόδειξης, στην περίπτωση διακρίσεων λόγω φύλου, επιδοκιμάσθηκε έντονα από πολλές γυναικείες οργανώσεις και μεμονωμένα άτομα, και αναμενόταν εδώ και πολύ καιρό. Mέχρι τώρα το Eυρωπαϊκό Δικαστήριο έπρεπε να καλύπτει το κενό σε ορισμένες μεμονωμένες αποφάσεις, με το νομικό μέσο της νομολογίας, η οποία τώρα, με μια οδηγία, μπορεί να αποφέρει σαφή βελτίωση στο βάρος της απόδειξης, σε περιπτώσεις διακρίσεων λόγω φύλου. Eπιδοκιμάζω κατηγορηματικά τις σαφείς νομοθετικές βάσεις που θα ισχύουν το ίδιο δεσμευτικά σε όλα τα κράτη μέλη, ειδικά στον τομέα των διακρίσεων σε βάρος ορισμένων ατόμων.
<P>
Mέχρι τώρα έχουμε παντού μεμονωμένες εθνικές διατάξεις, που παρουσιάζουν μεγάλες διαφορές. Συνεπώς, δεν έχουμε να κάνουμε μ' ένα πολιτικό ψήφισμα εδώ, αλλά επεμβαίνουμε βαθιά στη νομική τάξη των διαφόρων κρατών μελών. Eνδεχομένως να μπορέσει να διευκολυνθεί, για τις γυναίκες, η πορεία προς το δικαστήριο, σε περιπτώσεις διακρίσεων και έλλειψης ευκαιριών. Eλπίζω να μπορέσουμε να βοηθήσουμε πραγματικά τις γυναίκες με την οδηγία αυτή, και να μην ενισχύσουμε και άλλο τις ανησυχίες και τις αμφιβολίες για την πρόσληψη ή την προαγωγή γυναικών.
<P>
Eκτός τούτου, η έκθεση έχει μερικά σημεία, που ενισχύουν τις αμφιβολίες μου για τη δυνατότητα υλοποίησής της. Aναφέρομαι εδώ κυρίως στο άρθρο 5, καθώς και στις τροπολογίες 15 και 16.
<P>
Kαι τώρα μια παρατήρηση, όσον αφορά τη διαδικασία. Δουλέψαμε πάνω στην πρόταση της Eπιτροπής, όπως προβλέπουν οι διατάξεις. Tο Συμβούλιο, σύμφωνα με τις πληροφορίες μας, άλλαξε προ πολλού τη βάση του κειμένου, ούτως ώστε να ζητάμε, ενδεχομένως, κάτι που να μην είναι πια αντικείμενο της συζήτησης. Δυστυχώς, δεν καταφέραμε να σταματήσουμε τη δουλειά στην αρμόδια επιτροπή, και να ζητήσουμε την εκ νέου αναβολή της νέας έκδοσης.
<P>
Eλπίζω, κυρία Πρόεδρε, μελλοντικά, να μπορέσουν να συντονιστούν καλύτερα και αποτελεσματικότερα οι εργασίες του Συμβουλίου, της Eπιτροπής και του Eυρωπαϊκού Kοινοβουλίου.
<P>
(Xειροκροτήματα)

<SPEAKER ID=256 LANGUAGE="DE" NAME="Zimmermann">
Kυρία Πρόεδρε, η πρόταση οδηγίας για την αντιστροφή του βάρους της απόδειξης στις περιπτώσεις διακρίσεων λόγω φύλου, βρίσκεται σε συζήτηση εδώ και δέκα χρόνια. Eλπίζω τώρα να φθάσουμε αισίως στο τέλος, και να ψηφιστεί η οδηγία.
<P>
Eιδικά από την εμπειρία της συμβούλου προσωπικού, η οποία βρέθηκε πολύ συχνά αντιμέτωπη με τα προβλήματα αυτά, ανεξάρτητα αν επρόκειτο για προσλήψεις, προαγωγές ή αμοιβές, γνωρίζω πόσο δύσκολο είναι για τους θιγόμενους να το αποδείξουν αυτό, γνωρίζω ότι δεν μπόρεσαν να διεκδικήσουν τα αιτήματά τους, επειδή ήταν γυναίκες. Oι γυναίκες που πήγαν στα δικαστήρια, χρειάστηκαν πολύ δύναμη και χρόνο για να μπορέσουν να προσκομίσουν τις σχετικές αποδείξεις και στις περισσότερες περιπτώσεις έχασαν τις δίκες. Διότι οι εργοδότες, ακόμη και οι αποκαλούμενοι «μικροί εργοδότες», έχουν καλύτερη θέση εκκίνησης. Δε χρειάζονταν μέχρι τώρα να καταγράψουν συστηματικά το ότι έκαναν διακρίσεις. Γι' αυτό και ελπίζω ότι η μετατόπιση του βάρους της απόδειξης από την ενάγουσα στον εναγόμενο, θα γίνει δεκτή, εδώ στο Kοινοβούλιο, με μεγάλη πλειοψηφία. Aυτή θα ήταν ένα μεγάλο βήμα προς την κατεύθυνση της ίσης μεταχείρισης γυναικών και ανδρών, μέσα στην Eυρωπαϊκή Ένωση.

<SPEAKER ID=257 LANGUAGE="DE" NAME="Mann, Thomas">
Kυρία Πρόεδρε, αγαπητοί κυρίες και κύριοι συνάδελφοι, η ισότητα μεταξύ ανδρών και γυναικών βρίσκεται συχνά μόνο στα χαρτιά και στην πραγματικότητα ελάχιστα εφαρμόζεται.
<P>
H ίση πρόσβαση στην απασχόληση, τη μόρφωση και την εξέλιξη, η ισότιμη αμοιβή και τα ίδια λειτουργικά συστήματα κοινωνικής ασφάλισης, καθορίστηκαν ήδη με ευρωπαϊκές οδηγίες. Ωστόσο, η απόδειξη μιας δυσμενούς διάκρισης λόγω φύλου, δεν έχει ρυθμιστεί επαρκώς. H πρόοδος θα είναι μεγαλύτερη από την πρόοδο της χελώνας - κάνω χρήση εδώ του παραδείγματος της συναδέλφου κ. Groner - όταν οι θιγόμενοι δε θα χρειάζεται πλέον να αποδείξουν τη διάκριση. Mάλλον οι εναγόμενοι θα πρέπει να προσκομίσουν την απόδειξη ότι ακολούθησαν την αρχή της ισότητας. H διασφάλιση του βάρους της απόδειξης εξακολουθεί, όπως και παλιά, να μην είναι ενιαία στα κράτη μέλη. Θα πρέπει να θεσπιστούν κοινές διατάξεις, με σκοπό να συμπεριληφθούν τόσο οι άμεσες όσο και έμμεσες διακρίσεις.
<P>
Oι διαβουλεύσεις για την έκθεση Ghilardotti κάθε άλλο παρά εύκολες ήταν στην Eπιτροπή Aπασχόλησης και Kοινωνικών Yποθέσεων και στην Eπιτροπή για τα Δικαιώματα της Γυναίκας - ανήκω και στις δύο. Aσαφές ήταν και είναι το γεγονός ότι το Συμβούλιο, προφανώς εδώ και πολύ καιρό, συζητάει τελείως καινούριες προτάσεις. Θα ήθελα εδώ να υποστηρίξω πλήρως τη συνάδελφο Glase και να θέσω στον Eπίτροπο το ερώτημα ποια είναι άραγε η νομική μας βάση. Yπάρχουν, όπως και παλιά, προβλήματα. Tο άρθρο 5 - και αναφέρομαι ιδιαίτερα στο άρθρο 5b - επεμβαίνει πολύ στις εθνικές νομοθεσίες. Όσο αναγκαίο είναι να γίνουν διαφανείς οι καταστάσεις με τις διαδικασίες, άλλο τόσο είναι ανεπίτρεπτο το δικαίωμα ενημέρωσης να γίνεται εξιχνίαση.
<P>
Tο Eυρωπαϊκό Λαϊκό Kόμμα δεν μπορεί να συμφωνήσει με ορισμένες τροπολογίες. Kαι για να ξεχωρίσω μία: H τροπολογία υπ' αριθ. 8, προχωρεί στον ορισμό των έμμεσων διακρίσεων πολύ πιο πέρα από τη νομολογία του Eυρωπαϊκού Δικαστηρίου. Αλλωστε δεν επιτρέπεται οι έμμεσες διακρίσεις να δικαιολογούνται με τις δήθεν ανάγκες μιας επιχείρησης.
<P>
Bεβαίως, συμφωνούμε με τη στοχοθέτηση της έκθεσης της Fiorella Ghilardotti. Θα αποτελέσει μήνυμα για την περαιτέρω εξάλειψη των διακρίσεων και για περισσότερη ισότητα ευκαιριών, ειδικά στην επαγγελματική ζωή.
<P>
(Xειροκροτήματα)

<SPEAKER ID=258 LANGUAGE="NL" NAME="Van Lancker">
Πρόεδρε, στην αρχή περίπου αυτής της νυκτερινής συζήτησης δεν μπορώ παρά να συμφωνήσω κι εγώ με τους συναδέλφους που εκφράζουν τη μεγάλη τους ικανοποίηση για το γεγονός ότι επιτέλους θα υπάρχει οδηγία μετά από δέκα ολόκληρα χρόνια. Από ό, τι θυμάμαι μάλιστα, το θέμα αυτό αποτέλεσε πάντα άμεση προτεραιότητα για μας. Λυπούμαι ωστόσο που θα συζητήσουμε το ζήτημα μπροστά σε σχεδόν άδεια έδρανα κι η ώρα είναι ήδη δώδεκα παρά τέταρτο, τι λέω, πάρα πέντε πήγε κιόλας. Αυτό που θα ήθελα να προσθέσω στη σημερινή συζήτηση είναι ότι έχω δυσαρεστηθεί κάπως από όλα αυτά τα ήξεις αφήξεις, τη double speak που επικράτησε συχνά στη συζήτηση σχετικά με την αναγκαιότητα αυτής της οδηγίας, double speak την οποία χρησιμοποιούν κυρίως οι ομάδες πίεσης, τα λόμπυ όπως η UNICE κατά πρώτο λόγο, αλλά επίσης και διάφορα μέλη του Κοινοβουλίου, ευτυχώς όχι και τόσο πολλά. Το βασικό επιχείρημα που χρησιμοποιούν είναι ότι η νομολογία του ΔΕΚ είναι προφανής και αυτονόητη, ούτως ώστε δεν υπάρχει λόγος ύπαρξης της οδηγίας αυτής. Γι'αυτό λοιπόν καθόμαστε και σπαζοκεφαλιάζουμε δέκα χρόνια τώρα; Αν είναι τόσο απλά τα πράγματα, διερωτώμαι γιατί τα λόμπυ αντιτίθενται τόσο έντονα. Φυσικά και πραγματοποίησε εξαιρετικό έργο το ΔΕΚ κατά τα προηγούμενα χρόνια όσον αφορά τον ορισμό της έμμεσης διακριτικής μεταχείρισης ή της αναστροφής του βάρους απόδειξης. Το πρόβλημα ωστόσο είναι ότι οι εθνικές δικαστικές αρχές και οι εθνικοί νομοθέτες δεν ακολούθησαν πάντα και πολύ προσεκτικά, ας το πω έτσι, τη νομολογία του ΔΕΚ. Και επιπλέον, διαγράφεται μία τάση, συνάδελφοι, σιωπηλής υπαναχώρησης του ΔΕΚ. Θεωρώ λοιπόν πολύ θετικό το γεγονός ότι διαθέτουμε επιτέλους μία ισχυρή νομική βάση και σαφή ορισμό, με σωστές διαδικασίες και ευρύ πεδίο εφαρμογής που περιλαμβάνει όλες τις ομοειδείς οδηγίες για την ίση μεταχείριση. Με δυσαρεστεί επίσης και το γεγονός ότι ορισμένοι βουλευτές εξακολουθούν να αμφισβητούν το εάν το άρθρο 5 ανήκει στα πλαίσια της ευρωπαϊκής αυτής οδηγίας. Δεν μπορώ να καταλάβω το πρόβλημά τους. Εδώ δεν πρόκειται βέβαια για εναρμόνιση θεμάτων δικονομίας των κρατών μελών, το ζήτημα δεν έχει ουδεμία σχέση με τον τρίτο πυλώνα. Εφόσον οι πληροφορίες θεωρηθούν κάτι άχρηστο, κάτι που δεν μπορεί κανείς να υποχρεωθεί να παράσχει, τότε, τι να πω, διερωτώμαι τι κάνει η Επιτροπή με όλες τις προτάσεις της σε σχέση με την πληροφόρηση και διαβούλευση, γιατί εφόσον δεν τις θεωρούμε εμείς χρήσιμες, δεν μπορούμε να τις ζητάμε από τα κράτη μέλη.
<P>
Ολοκληρώνοντας, κυρία Πρόεδρε, θα ήθελα να εκφράσω την ευχή να μην απογυμνώσει το Συμβούλιο την οδηγία από τα ουσιαστικά της στοιχεία, γιατί τότε θα αναγκαστούμε να επανεξετάσουμε στη δεύτερη ανάγνωση τη στάση που θα ακολουθήσουμε.

<SPEAKER ID=259 NAME="Ahlqvist">
(SV ) Κυρία Πρόεδρε, στην Ευρώπη των γυναικών η ισότητα βρίσκεται ακόμη μακριά. Οι θετικές διακρίσεις υπέρ των γυναικών απαγορεύονται σύμφωνα με το Ευρωδικαστήριο. Οι γυναίκες στην Ευρώπη είναι εκτεθειμένες σε διακρίσεις και στους χώρους εργασίας και στην κοινωνία γενικότερα. Οι γυναίκες έχουν χαμηλότερο μισθό από τους άνδρες, είναι δυσκολότερο να αποκτήσουν ηγετικές θέσεις και είναι δυσκολότερο να προαχθούν. Εκτός αυτού είναι δύσκολο γι&#x02BC;μας, κάτι που πολλοί επεσήμαναν απόψε εδώ, να το αποδείξουμε αυτό, δηλ. ότι όντως είμαστε εκτεθειμένες σε διακρίσεις λόγω φύλου και στην καθημερινή ζωή και στην πολιτική ζωή. Ιδιαίτερα δύσκολο είναι όμως γι&#x02BC;μας να αποδείξουμε ότι αυτό συμβαίνει στους χώρους εργασίας.
<P>
Γι&#x02BC;αυτό θέλω και να ευχαριστήσω και να συγχαρώ την κ. Ghilardotti για την έκθεση, διότι μέσω αυτής της έκθεσης έχουμε καλύτερες δυνατότητες λήψης μέτρων. Σχεδόν πάντα ήταν υπόθεση αυτού που υπόκειται στις διακρίσεις να αποδείξει την μη ορθή συμπεριφορά, αλλά θα ήταν φυσικά καλύτερο να πάμε λίγο παραπέρα και, όπως ακούσαμε προηγουμένως, να συμπεριληφθεί ίσως το άρθρο 4.1c που υπήρχε στην πρόταση της Επιτροπής. Παρά ταύτα θεωρώ ωστόσο ότι αυτή η έκθεση είναι πολύ καλή και τη στηρίζω απολύτως.
<P>
Η ισότητα δεν είναι φυσικά ένα θέμα γι&#x02BC;μας τις γυναίκες και τα δικαιώματά μας, αλλά ένα πρόβλημα που αφορά ολόκληρη την κοινωνία. Μοιρασμένη ευθύνη, και στην εργασία και στην οικογένεια, σημαίνει αυξημένη ποιότητα ζωής για γυναίκες και άνδρες.

<SPEAKER ID=260 NAME="Πρόεδρος">
Kυρία Ahlqvist, νομίζω πως ήσασταν η μοναδική που τηρήσατε το χρόνο ομιλίας σας. Όλοι οι άλλοι τον υπερέβησαν.
<P>
Tο λόγο έχει τώρα ο Eπίτροπος κ. Flynn.

<SPEAKER ID=261 NAME="Flynn">
Κυρία Πρόεδρε, θα ήθελα να αρχίσω ευχαριστώντας όλους εκείνους οι οποίοι συνέβαλαν στη συζήτηση. Η πρόταση για την οποία πρόκειται να ψηφίσετε φέρει, όπως ήδη αναφέρθηκε, ένα μακροχρόνιο ιστορικό, μολονότι στο Συμβούλιο υποβλήθηκε επίσημα τον Ιούνιο του 1996.
<P>
Η πρώτη πρόταση της Επιτροπής επί του θέματος αυτού χρονολογείται από το 1988 και στηριζόταν στα άρθρα 100 και 235. Έκτοτε δεν επετεύχθη καμία συμφωνία επί της προτάσεως και η Επιτροπή την απέσυρε.
<P>
Η τρέχουσα πρόταση συνεπώς στηρίζεται τώρα στη συμφωνία για την κοινωνική πολιτική που προσαρτάται στη Συνθήκη και, ειδικότερα, στο άρθρο 22 αυτής. Ο κύριος στόχος της προτάσεως είναι να θεμελιώσει σταθερά τη δικαιοδοσία του Ευρωπαϊκού Δικαστηρίου αντιστρέφοντας το βάρος της απόδειξης σε περιπτώσεις διακρίσεων που στηρίζονται στο φύλο. Στοχεύει στη θέσπιση μιας σαφέστερης νομικής βάσης σχετικά με τις περιπτώσεις γυναικών οι οποίες επιθυμούν να αντιδράσουν σε διακρίσεις που ασκούνται εις βάρος τους.
<P>
Πριν προχωρήσω στην επεξήγηση των προθέσεων της Επιτροπής όσον αφορά τις προτεινόμενες τροπολογίες, επιτρέψτε μου να κάνω δύο προκαταρκτικές δηλώσεις. Πρώτον, θέλω να ευχαριστήσω την κ. Chilardotti και το σύνολο της Επιτροπής για τα Δικαιώματα της Γυναίκας, όπως επίσης και τις άλλες επιτροπές που συμμετείχαν, για την εντατική εργασία που κατέβαλαν σε ένα πολύ σύντομο χρονικό διάστημα και να τις ευχαριστήσω για την υποστήριξη που προσέφεραν στην πρόταση της Επιτροπής. Με μεγάλη χαρά σας άκουσα να αναφέρεσθε στην ανάγκη συμπερίληψης ενός πρωτοκόλλου στη Συνθήκη. Στο σημείο αυτό έχετε την απόλυτη υποστήριξή μου. Δεύτερον, θα ήθελα να σας επιβεβαιώσω σήμερα ότι η πρόταση την οποία εξετάσατε είναι επακριβώς η ίδια πρόταση που εξετάσθηκε από τα κράτη μέλη εντός του πλαισίου του Συμβουλίου. Η πρόταση αυτή δεν είναι παρωχημένη και ενώπιον του Συμβουλίου δεν βρίσκεται άλλη πρόταση. Οι διαπραγματεύσεις στο Συμβούλιο οδήγησαν, πράγματι, ορισμένα κράτη μέλη να εξετάσουν την τροποποίηση ορισμένων διατάξεων του κειμένου της Επιτροπής. Αυτή όμως είναι η συνήθης διαδικασία και έχουμε την πρόθεση να ασκήσουμε πιέσεις προς το Συμβούλιο ούτως ώστε να λάβει υπόψη του ορισμένες από τις τροπολογίες σας πριν καταλήξει στην κοινή του θέση. Από την άποψη αυτή θα ήθελα επίσης να τονίσω ότι η κοινή θέση δεν θα εγκριθεί από το Συμβούλιο Κοινωνικών Υποθέσεων της 17ης Απριλίου αλλά από το Συμβούλιο του Ιουνίου. Tο γεγονός αυτό θα αφήσει ευρέα περιθώρια χρόνου για την εξέταση των τροπολογιών σας.
<P>
Επιτρέψτε μου τώρα να στραφώ στις τροπολογίες. Είμαι πολύ ευτυχής να σας πληροφορήσω ότι η Επιτροπή μπορεί να αποδεχθεί τις περισσότερες απ' αυτές. Εκτός τούτου, σχεδόν όλες οι τροπολογίες οι οποίες δεν μπορούν να γίνουν αποδεκτές από την Επιτροπή είναι ήσσονος σημασίας.
<P>
Η κ. Lulling μου ζήτησε να διεξέλθω όλες τις τροπολογίες και αυτό θα κάνω. Η Τροπολογία Αριθ. 1 δεν μπορεί να γίνει αποδεκτή δεδομένου ότι η λέξη που χρησιμοποιείται σε όλες τις άλλες οδηγίες και στις αποφάσεις του Δικαστηρίου είναι «φύλο» και όχι «γένος». Οι Τροπολογίες Αριθ. 2 και 3 δεν γίνονται δεκτές διότι οι αναφορές τις οποίες επιζητούν να εισαγάγουν μέσω δύο νέων αιτιολογικών σκέψεων βρίσκονται σε μεγάλη απόσταση από το διαδικαστικό αντικείμενο που ακολουθεί η οδηγία και δεν θα υπήρχαν οι αντίστοιχες διατάξεις στο κείμενο των άρθρων.
<P>
Η απάλειψη που προβλέπεται με την Τροπολογία Αριθ. 10 δεν γίνεται δεκτή, μολονότι υπήρξε ο πειρασμός να την αποδεχθούμε, διότι αυτομάτως θα δέσμευε τον νομοθέτη για το μέλλον, κάτι που δεν μπορεί να γίνει δεκτό ούτε νομικά ούτε πολιτικά. Οι λέξεις που προτείνετε να προστεθούν στο άρθρο 3(1) με την Τροπολογία Αριθ. 11 δεν μπορούν να γίνουν δεκτές, διότι φαίνεται ότι θα συσκότιζαν την τώρα σαφή αναφορά στις διαδικασίες οι οποίες θα επηρεαστούν από την οδηγία. Η Τροπολογία Αριθ. 13 στο άρθρο 4(1) δεν μπορεί να γίνει δεκτή διότι η φρασεολογία του κειμένου της Επιτροπής έχει την προέλευσή της απευθείας από τη νομολογία στην οποία, από την άποψη αυτή, ποτέ δεν έχει γίνει διαφοροποίηση μεταξύ άμεσων και έμμεσων διακρίσεων.
<P>
Η Τροπολογία Αριθ. 16 στο άρθρο 6 δεν γίνεται δεκτή διότι θα έδινε την εντύπωση ότι ο κατάλογος του άρθρου είναι πλήρης, γεγονός το οποίο δεν συμβαίνει. Τέλος, η Τροπολογία Αριθ. 18 δεν μπορεί να γίνει δεκτή διότι γίνεται καταρχάς αποδεκτή η Τροπολογία Αριθ. 17, το περιεχόμενο της οποίας είναι σε γενικές γραμμές παρόμοιο. Θα ήθελα να επανεξετάσω την επακριβή φρασεολογία της αναφοράς στη θετική δράση στην Τροπολογία Αριθ. 17, αλλά δεν έχω δυσκολία για να αποδεχθώ την αρχή: ότι η υλοποίηση της παρούσης οδηγίας κατά κανένα τρόπο δεν δικαιολογεί τη μη εφαρμογή μέτρων θετικής δράσης. Αυτό θα αντικατοπτρίζεται στην αναθεωρημένη πρόταση της Επιτροπής.
<P>
Όπως μνημόνευσα ήδη, η Επιτροπή είναι έτοιμη να αποδεχθεί την πλειοψηφία των τροπολογιών που έχουν κατατεθεί και, ειδικότερα, εκείνες οι οποίες ενισχύουν ακόμη περισσότερο τις σημαντικές διατάξεις της προτάσεως.
<P>
Η Τροπολογία Αριθ. 4 στην αιτιολογική σκέψη 10 και η Τροπολογία Αριθ. 9 στο άρθρο 3(1)(α) προφανώς είναι αποδεκτές δεδομένου ότι επικαιροποιούν το κείμενο της Επιτροπής. Όταν η πρόταση υποβλήθηκε στο Συμβούλιο ο Οδηγία 96/34 σχετικά με τη γονική άδεια δεν είχε εγκριθεί ακόμη, αλλά τώρα θα πρέπει να περιληφθεί στο πεδίο εφαρμογής. Θα ήθελα ιδιαίτερα να εκφράσω την εκτίμησή μου για τις Τροπολογίες Αριθ. 5, 6, 7 και 8 σκοπός των οποίων είναι να ενισχύσουν τον ορισμό των έμμεσων διακρίσεων, ο οποίος αποτελεί την πεμπτουσία της προτάσεώς μας. Οι τροπολογίες αυτές εισάγουν μια χρήσιμη συμπληρωματική αναφορά στη φρασεολογία που χρησιμοποιείται στη νομολογία.
<P>
Η Τροπολογία Αριθ. 12 αφορά μια άλλη σημαντική διάταξη - το άρθρο 4(1)(α) - και είναι εν μέρει αποδεκτή. Το πρώτο μέρος γίνεται δεκτό, ιδιαίτερα η προσθήκη των λέξεων «ένα γεγονός ή γεγονότα» μπορεί να αποδειχθεί χρήσιμη στην πράξη. Αντιθέτως, το τελευταίο μέρος της τροπολογίας θα μπορούσε να δημιουργήσει σύγχιση στη διάταξη δεδομένου ότι φαίνεται πως συνεπάγεται ένα άνοιγμα για δικαιολόγηση μιας άμεσης διάκρισης, η ύπαρξη της οποίας έχει ήδη αποδειχθεί. Αυτό το μέρος της τροπολογίας θα αντιπροσώπευε ένα βήμα προς τα πίσω σε σύγκριση με την ισχύουσα δικαιοδοσία.
<P>
Η Τροπολογία Αριθ. 14 αναφέρεται στο άρθρο 4(1)(γ) και συμβαδίζει με τη νομολογία καθώς παραλείπει την αναφορά στην πρόθεση διάκρισης. Η Τροπολογία Αριθ. 15 είναι φραστικής υφής. Έχω ήδη πει ότι αποδέχομαι την αρχή της Τροπολογίας Αριθ. 17 η οποία συμπεριλαμβάνει μια λιγότερο αναλυτική αναφορά από την Τροπολογία Αριθ. 18 στις θετικές δράσεις και μπορεί να γίνει δεκτή για τους λόγους που ήδη ανέλυσα.
<P>
Τέλος, μπορούμε να αποδεχθούμε τις Τροπολογίες Αριθ. 19 και 20, οι οποίες αναφέρονται στο άρθρο 8 για την ημερομηνία έναρξης ισχύος - δηλ. την 1η Ιανουαρίου 2000 αντί της 1ης Ιανουαρίου 2001 και εισάγουν μια νέα διάταξη η οποία ζητεί την υποβολή εκθέσεως σχετικά με την υλοποίηση της οδηγίας. Ωστόσο, θα ήθελα να τροποποιήσω κάπως τη φρασεολογία της τελευταίας τροπολογίας και για πρακτικούς λόγους θα ήταν χρήσιμο όπως οι λέξεις «δύο χρόνια» μετά την ημερομηνία εφαρμογής αντικατασταθούν με την έκφραση 1η Ιανουαρίου 2002.
<P>
Οι δύο τροπολογίες που υποβλήθηκαν καθυστερημένα - Τροπολογίες Αριθ. 21 και 22 - και σχετίζονται με τη διαμόρφωση της φρασεολογίας αναφορικά με την αντιστροφή του βάρους της αποδείξεως, στην πραγματικότητα δεν επιτυγχάνουν κάποια βελτίωση της προτάσεως, θα τη συσκότιζαν και θα έκαναν την κατάσταση λιγότερο σαφή για τους εθνικούς δικαστές.
<P>
Κατά τη διάρκεια της συζήτησης ετέθησαν πολλά σημεία. Θα διεξέλθω ορισμένα εν τάχει διότι είναι επαρκώς σχετικά. Θα ήθελα να ευχαριστήσω όλους για τα σημεία που έθεσαν. Όλα ήταν σχετικά αλλά ειδικότερα ορισμένα θα πρέπει να απαντηθούν.
<P>
Ο κ. Cassidy έθεσε το θέμα σχετικά με τον νομικό σύμβουλο του Ευρωπαϊκού Κοινοβουλίου. Τα κρατώ υπόψη μου, αλλά θα ήθελα να πω στον κ. Cassidy ότι η παρατήρηση αυτή έγινε με την προϋπόθεση ότι η πρόταση θα αποδυναμωνόταν. Δεν αποτελεί πρόθεσή μας η αποδυνάμωση της προτάσεως. Η συγκεκριμένη οδηγία δεν θα ισχύσει για το Ηνωμένο Βασίλειο. Αποτελεί γεγονός ανακούφισης για όλους μας ότι οι εκεί εθνικές διαδικασίες είναι ήδη λογικά θετικές στα σημεία που καλύπτονται από τις συγκεκριμένες προτάσεις.
<P>
Θα ήθελα να απευθυνθώ τώρα στην κ. Palacio Vallelersundi. Είμαστε ικανοποιημένοι ότι η διαμόρφωση που κάναμε σχετικά με τη συμμετοχή στο βάρος της αποδείξεως είναι σαφής και ορθή. Στην πραγματικότητα αντιπροσωπεύει τη νομολογία του Ευρωπαϊκού Δικαστηρίου. Η νομική μας υπηρεσία είναι πλήρως ικανοποιημένη με τη νομική ορθοδοξία της προτάσεως.
<P>
Η κ. Lulling αναφέρθηκε ιδιαίτερα στην Τροπολογία Αριθ. 8. Θα πρέπει να της πω ότι δεν είναι λάθος να ζητείται από ένα κράτος μέλος να αποδεικνύει ότι μια διάταξη αντιστοιχεί σε ένα αναγκαίο στόχο της κοινωνικής του πολιτικής. Αλλως, δεν θα υπήρχε έλεγχος για τις νομοθετικές αναθεωρήσεις ακόμη και εκεί που πιθανώς δημιουργούν διακρίσεις. Υπάρχει επίσης το πρόβλημα που θέσατε σχετικά με τον πολλαπλασιασμό των δικαστικών ενεργειών. Δεν νομίζω ότι θα γίνει έτσι. Αυτό για το οποίο συζητάμε εδώ είναι οι σαφέστεροι κανονισμοί όταν η υπόθεση φτάνει στα δικαστήρια. Η νομολογία υπάρχει ήδη. Αυτή η συγκεκριμένη οδηγία αναφέρεται κυρίως σε θέματα διαδικασίας.
<P>
Η κ. Van Dijk ερώτησε ποιά είναι η σημερινή θέση του Συμβουλίου έναντι της οδηγίας. Το ίδιο ερώτημα έθεσαν επίσης η κ. Oomen-Ruijten και η κ. Glase. Όπως είπα και προηγουμένως η μόνη πρόταση η οποία ευρίσκεται επισήμως ενώπιον του Συμβουλίου είναι η δική μας πρόταση. Το Συμβούλιο δεν μπορεί να προχωρήσει πριν λάβει τη γνώμη του Κοινοβουλίου. Αυτό που έχει σημασία είναι να πω ότι το κείμενο το οποίο συζητείται συμπεριλαμβάνει ακόμη τα κύρια στοιχεία της προτάσεως της Επιτροπής, δηλ. την αντιστροφή του βάρους της αποδείξεως και τον ορισμό της έμμεσης διάκρισης.
<P>
Θα ήθελα να πω στην κ. Oomen-Ruijten και στον κ. Thomas Mann ότι δεν υπάρχει τίποτα λάθος στο άρθρο 5(β). Το μόνο που λέει στην πραγματικότητα είναι ότι εκείνοι που συμμετέχουν σε δικαστικές διαδικασίες θα πρέπει να ενημερώνονται για την πληροφόρηση που πρέπει να έχουν ούτως ώστε να υποστηρίξουν την υπόθεσή τους. Δεν υπάρχει αμφιβολία ότι αυτό είναι δίκαιο.
<P>
Σχετικά με το τι συμβαίνει στο Συμβούλιο, οι συζητήσεις συνεχίζονται. Δεν είναι ψέμματα να πω - και το λέγω αυτό στην κ. Van Dijk και στην κ. Lulling - ότι αρκετά κράτη μέλη έχουν αντίρρηση για τη συμπερίληψη του άρθρου 5. Ωστόσο, αποτελεί πρόθεσή μου να διατηρηθεί η διάταξη αυτή στην αναθεωρημένη πρόταση.
<P>
Επαναλαμβάνω τις ευχαριστίες μου για την όλη εργασία που έγινε και η οποία αποδείχθηκε χρήσιμη και καρποφόρα. Αυτό αντανακλάται στο γεγονός ότι η Επιτροπή αποδέχεται σχεδόν όλες τις τροπολογίες που καταθέσατε στα άρθρα 2(2), 3(1)(α) και 4(1)(α) τα οποία αποτελούν τις κεντρικές διατάξεις της προτεινόμενης οδηγίας.
<P>
Με την πρόταση αυτή επιτυγχάνουμε σημαντική πρόοδο. Η κ. Grφner το συνόψισε αυτό πολύ καλά σε μία πρόταση και θα ήθελα να την ευχαριστήσω. Θα ήθελα να σας ευχαριστήσω και εσάς, κ. Ghilardotti για τις προσπάθειες που καταβάλατε σχετικά. Η κ. Grφner είπε - κάτι που εκπροσωπεύει και τα δικά μου αισθήματα - ότι οι γυναίκες θα μπορέσουν να υπερασπιστούν καλύτερα τα δικαιώματά τους εάν το παρόν νομοθέτημα τύχει της εγκρίσεώς μας.

<SPEAKER ID=262 NAME="Ghilardotti">
Κυρία Πρόεδρε, θεωρώ ικανοποιητικές τις απαντήσεις του Επιτρόπου. Η Επιτροπή, αν κρίνω από τις αποψινές δηλώσεις του Επιτρόπου, αντιλήφθηκε τον κεντρικό στόχο της εργασίας μας, που είναι η ενίσχυση και η αποσαφήνιση της νομοθετικής πτυχής των θεμελιακών στοιχείων της πρότασης οδηγίας, δηλαδή ο προσδιορισμός της διάκρισης, η υποχρέωση της απόδειξης και η διατήρηση του άρθρου 5 σχετικά με τις διαδικασίες, τα τρία στοιχεία που αποτελούν το ουσιαστικό σκέλος της πρότασης.

<SPEAKER ID=263 NAME="Πρόεδρος">
Eυχαριστώ όλους όσους συμμετείχατε στη συζήτηση, τους εκπροσώπους του Συμβουλίου και της Eπιτροπής, και όλες τις κυρίες και τους κύριους συνάδελφους που έμειναν μέχρι το τέλος.
<P>
H συζήτηση έληξε.
<P>
H ψηφοφορία θα διεξαχθεί αύριο το μεσημέρι, στις 12.00.
<P>
(H συνεδρίαση λήγει στις 00.01)

