<CHAPTER ID="004">
Οι επιπτώσεις στη γεωργία της ΕΕ, της επανεκκίνησης των διαπραγματεύσεων με τις χώρες της ομάδας Mercosur για σύναψη συμφωνίας σύνδεσης - Προετοιμασίες για την επικείμενη Διάσκεψη Κορυφής ΕΕ-Βραζιλίας στις 14 Ιουλίου 2010 στη Μπραζίλια (συζήτηση)
<SPEAKER ID="069" NAME="Πρόεδρος">
" ημερήσια διάταξη προβλέπει τη συζήτηση των ακόλουθων ερωτήσεων:
<P>
προφορική ερώτηση των κκ. McGuinness, Dess, Παπαστάμκου, Mathieu, Nedelcheva, Dantin, La Via, Jeggle, Jahr, Klass, Köstinger, De Lange, Silvestris, Lulling, Glattfelder, Herranz García, Mato Adrover, Dorfmann, Kalinowski, Daul, Patrão Neves, Siekierski, Béchu, Niculescu, Mayer και Audy, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες), των κκ. Nicholson και Wojciechowski, εξ ονόματος της Ομάδας των Ευρωπαίων Συντηρητικών και Μεταρρυθμιστών, του κ. Bové, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία, του κ. Lyon, εξ ονόματος της Ομάδας της Συμμαχίας Φιλελευθέρων και Δημοκρατών για την Ευρώπη, του κ. Capoulas Santos και της κ. Kadenbach, εξ ονόματος της Ομάδας της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο, προς την Επιτροπή σχετικά με τις επιπτώσεις στη γεωργία της ΕΕ της επανεκκίνησης των διαπραγματεύσεων με τις χώρες της ομάδας Mercosur για σύναψη συμφωνίας σύνδεσης (O-0079/2010/rev.2 - B7-0315/2010), και
<P>
προφορική ερώτηση του κ. Yáñez-Barnuevo García, εξ ονόματος της Ομάδας της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο, προς την Επιτροπή σχετικά με την προετοιμασία της προσεχούς συνάντησης κορυφής ΕΕ-Βραζιλίας στις 14 Ιουλίου 2010, στην Μπραζίλια - B7-0317/2010).
<SPEAKER ID="070" NAME="Mairead McGuinness">
συντάκτρια. - (EN) Κύριε Πρόεδρε, σας ευχαριστώ για τη διευκρίνισή σας σχετικά με τις παρεμβάσεις ενός λεπτού, επιτρέψτε μου, όμως, να αδράξω αυτήν την ευκαιρία για να κάνω μία παρατήρηση επί της διαδικασίας. Συγκαταλέγομαι μεταξύ των συντακτών της πρώτης προφορικής ερώτησης. Δεν με ευχαριστεί καθόλου το γεγονός ότι θα διεξαχθεί τώρα κοινή συζήτηση με τη συγχώνευση των δύο ερωτήσεων. Προσπαθώ να θέσω στην ημερήσια διάταξη την ερώτηση σχετικά με την ομάδα Mercosur από τον Μάιο. Θεωρώ ότι δεν θα έπρεπε να αποτελέσει κοινή ερώτηση, και θα ήθελα να εκφράσω την πλήρη αντίθεσή μου σε αυτό που συνέβη σήμερα το πρωί. Δεν γνωρίζω πώς ή για ποιον λόγο συνέβη αυτό. Πάντως, είμαι εξαιρετικά δυσαρεστημένη. Θα μπορούσα να επανέλθω στο ζήτημα αυτό κατά τη συζήτηση; Θα σας παρακαλούσα να προβείτε συναφώς σε διευκρινίσεις, και ευελπιστώ να συμμερίζονται την άποψή μου και άλλοι συνάδελφοι.
<SPEAKER ID="071" NAME="Πρόεδρος">
Κυρία McGuinness, όπως γνωρίζετε, εφόσον είστε έμπειρη βουλευτής του παρόντος Σώματος, η Διάσκεψη των Προέδρων αποφάσισε ότι η συζήτηση πρέπει να διοργανωθεί κατ' αυτόν τον τρόπο, και, συνεπώς, διεξάγεται αναλόγως. Έχω λάβει, φυσικά, υπόψη μου τη δυσαρέσκειά σας επί του θέματος, όμως θα σας παρακαλούσα να κατανοήσετε ότι δεν πρόκειται να ξεκινήσουμε σχετική συζήτηση σχετικά τώρα, διότι, σε αυτήν την περίπτωση, κανένας από τους βουλευτές που πρόκειται να λάβουν τον λόγο δεν θα κατορθώσει να το πράξει.
<SPEAKER ID="072" NAME="James Nicholson">
συντάκτης. - (EN) Κύριε Πρόεδρε, νομίζω ότι αντιμετωπίζουμε εν προκειμένω πρόβλημα σήμερα το πρωί, λόγω έλλειψης διαβούλευσης. Είχα την εντύπωση ότι, ως συντάκτες της ερώτησης σχετικά με την ομάδα Mercosur, θα μας δινόταν τουλάχιστον, για λόγους ευγενείας, η δυνατότητα να συμμετάσχουμε στις διαβουλεύσεις ως προς τον λόγο για τον οποίον συνέβη αυτό. Γνωρίζω ότι η Διάσκεψη των Προέδρων έχει τον πρώτο και τον τελευταίο λόγο, αλλά, κύριε Πρόεδρε, είστε διακεκριμένο μέλος του Προεδρείου αυτού του Κοινοβουλίου και ευελπιστώ να θα διαβιβάσετε στο Προεδρείο το μήνυμα ότι, όταν συζητείται η γεωργία στο παρόν Κοινοβούλιο, πρέπει να παραχωρείται εκ μέρους σας επαρκής χρόνος.
<P>
Είναι σαφές ότι δεν υπήρχε αρκετός χρόνος σήμερα το πρωί. Είδατε το αίτημα, είδατε και το πρόβλημα. Μπορούμε να κάνουμε αυτό το Κοινοβούλιο να λειτουργεί για τους βουλευτές και όχι για τη διοίκηση του Κοινοβουλίου; Έχουμε εκλεγεί στο παρόν Σώμα για να εκπροσωπούμε τους πολίτες μας, όχι τη διοίκηση, η οποία αμείβεται με παχυλούς μισθούς ...
<P>
(Ο Πρόεδρος διακόπτει τον ομιλητή)
<SPEAKER ID="073" NAME="Πρόεδρος">
Κύριε Nicholson, λάβαμε υπόψη τις παρατηρήσεις σας και ασφαλώς θα μεταβιβάσουμε τις ανησυχίες σας στο Προεδρείο του Κοινοβουλίου. Δεν διοργανώνει η διοίκηση τις συζητήσεις. " διοίκηση συνδράμει τα πολιτικά όργανα στη διοργάνωση των συζητήσεων.
<SPEAKER ID="074" NAME="Mairead McGuinness">
συντάκτρια. - (EN) Κύριε Πρόεδρε, όλα αυτά δεν συμβαίνουν επειδή βρισκόμαστε εν μέσω θερινής περιόδου και είμαστε όλοι δύστροποι. Συμβαίνουν απλώς επειδή οι επισημάνσεις μας είναι βάσιμες και επιτελούμε το έργο μας με υπευθυνότητα. Θα μιλήσω για 30 δευτερόλεπτα, διότι έχω δύο κενές σελίδες. Έχω υποβάλει στην Επιτροπή πέντε ερωτήσεις. Δεν σκοπεύω να λάβω τον λόγο πριν ακούσω τις απαντήσεις. Θα επανέλθω στο τέλος της συζήτησης.
<SPEAKER ID="075" NAME="Πρόεδρος">
Σας ευχαριστώ θερμά, κυρία McGuinness. Θα σας παραχωρήσω αργότερα τον χρόνο που δεν χρησιμοποιήσατε τώρα.
<SPEAKER ID="076" NAME="James Nicholson">
συντάκτης. - (EN) Κύριε Πρόεδρε, πιστεύω ότι πολλοί εξεπλάγησαν με την πρόσφατη απόφαση της Επιτροπής για την επανεκκίνηση των διαπραγματεύσεων με τις χώρες της ομάδας Mercosur σχετικά με μία συμφωνία ελεύθερων συναλλαγών. Δεδομένου ότι εισερχόμαστε σε μία περίοδο κατά την οποία θα επέλθει η μεταρρύθμιση της ΚΓΠ -για την οποία μάλιστα μόλις συζητήσαμε-, όλοι γνωρίζουν ότι η γεωργία θα αποτελέσει μείζον τμήμα της εν λόγω συμφωνίας.
<P>
Μολονότι αποδέχομαι το γεγονός ότι οι υπηρεσίες της Επιτροπής έχουν τη δικαιοδοσία να ξεκινήσουν εκ νέου τις διαβουλεύσεις, θα ήταν σαφώς προτιμότερο να ενημερώνουν το Κοινοβούλιο για τις προθέσεις τους. Είναι πολύ πιθανόν το εν λόγω ζήτημα να ανοίξει το κουτί της Πανδώρας σε πολλούς τομείς του γεωργικού κλάδου της Ευρώπης, και διατηρώ, κατά συνέπεια, σοβαρές αμφιβολίες ως προς τη σύνεση που χαρακτηρίζει την έναρξη οιασδήποτε μελλοντικής συμφωνίας.
<P>
Υπάρχουν σοβαρά συνεχιζόμενα προβλήματα στη Βραζιλία και την Αργεντινή όσον αφορά την ιχνηλασιμότητα των ζώων και άλλα θέματα υγείας και ασφάλειας. " τελευταία έκθεση από την αποστολή του FAO στην πολιτεία Santa Catarina κατέληξε στο συμπέρασμα ότι διενεργούνται ελάχιστοι έλεγχοι κατά τη διέλευση βοοειδών από την Αργεντινή στη Βραζιλία, ακόμα δε και μεταξύ των διαφόρων πολιτειών της Βραζιλίας. Ομοίως, δεν εφαρμόζονται ούτε οι κανόνες περί της σήμανσης με ενώτια. Πρόκειται για ενδεικτικά μόνο από τα πολλά παραδείγματα που θα μπορούσα να παραθέσω από την έκθεση του FAO του προηγούμενου Οκτωβρίου.
<P>
Οφείλω να δηλώσω ευθέως στον Επίτροπο ότι εάν επιμείνει επί αυτής της οδού, θα βρίσκεται αντιμέτωπος με αντιδράσεις σε κάθε βήμα του. Μπορώ να κατανοήσω έως έναν βαθμό τον λόγο για τον οποίο ενδέχεται να φαίνεται ελκυστική επιλογή, καθόσον οι διαβουλεύσεις στο πλαίσιο του ΠΟΕ δεν σημειώνουν πρόοδο, αλλά πιστεύω πραγματικά ότι κάτι τέτοιο θα μπορούσε να καταστρέψει τον ΠΟΕ. Εάν η ομάδα Mercosur κατορθώσει να επιτύχει συμφωνία με την ΕΕ, ποιος ο λόγος να συνεχίσουν οι εν λόγω χώρες να συμμετέχουν στις διαπραγματεύσεις του ΠΟΕ;
<P>
Πρέπει να κατανοήσετε ότι δεν πρόκειται να μειωθεί το επίπεδο των προτύπων για την υγεία και την καλή διαβίωση των ζώων ή για την ιχνηλασιμότητά τους. Οι καταναλωτές και οι παραγωγοί στην Ευρωπαϊκή Ένωση πρέπει να προστατευθούν, και δεν πιστεύω ότι μία εμπορική συμφωνία με την ομάδα Mercosur θα το επιτύχει αυτό. Θα έχει, μάλιστα, ακριβώς το αντίθετο αποτέλεσμα.
<SPEAKER ID="077" NAME="José Bové" LANGUAGE="FR">
Κύριε Πρόεδρε, κύριε Επίτροπε, η επανεκκίνηση των διαπραγματεύσεων με την ομάδα Mercosur σε μία συγκυρία κατά την οποία η Ευρωπαϊκή Ένωση ετοιμάζεται να επαναπροσδιορίσει τη γεωργική πολιτική της καταδεικνύει επικίνδυνη έλλειψη συνέπειας εκ μέρους της Επιτροπής. " Ευρώπη εισάγει ήδη 500.000 τόνους βοείου κρέατος. Το άνοιγμα των αγορών μας ακόμα περισσότερο θα ζημίωνε τους κτηνοτρόφους των μειονεκτικών περιοχών της Ευρώπης, χωρίς καμία διασφάλιση για την τήρηση των κοινωνικών προτύπων και των προτύπων στον τομέα της υγείας. Δεν μπορούμε να το δεχτούμε αυτό.
<P>
" Ευρώπη αγοράζει 38 εκατομμύρια τόνους σόγιας και ζωοτροφών για τα βοοειδή. Οι εν λόγω εισαγωγές από τη Βραζιλία και την Αργεντινή μονοπωλούν περισσότερα από 19 εκατομμύρια εκτάρια. Συγκεντρώνονται δε στην ιδιοκτησία τριών επιχειρήσεων: της "Cargill", της "ADM" και της "Bunch". Κατά την περίοδο από το 2001 έως το 2004, η σόγια κατέστρεψε πάνω από 1,2 εκατομμύρια εκτάρια τροπικών και ισημερινών δασών. Πρόκειται για μία από τις βασικές αιτίες της αύξησης των εκπομπών αερίων του θερμοκηπίου και της απώλειας της βιοποικιλότητας.
<P>
Το Ευρωπαϊκό Κοινοβούλιο αποφάσισε να εκπονήσει έκθεση σχετικά με την ανάκτηση της αυτονομίας σε ό,τι αφορά τις φυτικές πρωτεΐνες για τις ζωοτροφές. " εν λόγω απόφαση υποκινήθηκε από την ανάγκη για την εδραίωση μίας φιλικής προς το περιβάλλον γεωργίας και για την καταπολέμηση της κλιματικής αλλαγής. Οι προσπάθειες αυτές θα ανατραπούν από το συγκεκριμένο σχέδιο διμερούς συμφωνίας. Για άλλη μία φορά, η Ευρωπαϊκή Επιτροπή βγάζει στο σφυρί τη γεωργία και τους γεωργούς της, προκειμένου να αποκομίσει τυχαία κέρδη για τις εταιρείες παροχής υπηρεσιών. Οι παραχωρήσεις αυτές δεν εξυπηρετούν τα συμφέροντα των αγροτικών οικογενειών της ομάδας Mercosur, αλλά μόνο τα συμφέροντα των αγροτοβιομηχανικών ομίλων. Πειστικά στοιχεία μπορούν να ανευρεθούν στην έκθεση του ομίλου "Tyson", μίας αμερικανικής εταιρείας με μεγάλη βαρύτητα στη διεθνή αγορά κρέατος, ο οποίος ανακοίνωσε ότι έχει επενδύσει στη Βραζιλία -παραθέτω αυτολεξεί, όπως αναφέρεται και στην έκθεσή του- με στόχο να χρησιμοποιήσει αυτήν τη χώρα ως πλατφόρμα για εξαγωγές προς την Ευρώπη.
<P>
Άλλες επιχειρήσεις, όπως ο όμιλος "Doux", είχαν ήδη προβλέψει αυτήν την κίνηση με την εξαγορά του βραζιλιάνικου ομίλου "Frangosul" το 1998. Το τίμημα αυτής της συμφωνίας πλήρωσαν πολλοί πτηνοτρόφοι, ιδίως στη Βρετάνη.
<P>
Κατά τα φαινόμενα, η Ευρώπη επιθυμεί να ακολουθήσει την πολιτική της περί της μετεγκατάστασης, εντείνοντας τις επιθέσεις της κατά των γεωργών. Πρέπει να θέσουμε τέρμα σε αυτήν την παράλογη διαδικασία, παρέχοντας στους πολίτες μας ποιοτικά τρόφιμα τοπικής παραγωγής.
<SPEAKER ID="078" NAME="George Lyon">
συντάκτης. - (EN) Κύριε Πρόεδρε, θα προσπαθήσω να είμαι σύντομος. Εγείρονται ουσιαστικές ανησυχίες σχετικά με την επανεκκίνηση των διαπραγματεύσεων με την ομάδα Mercosur.
<P>
Εκπροσωπώ τη Σκωτία, η οποία επιδίδεται στην εκτατική παραγωγή βοείου κρέατος. Πρόκειται για δαπανηρό σύστημα παραγωγής και η συνέχισή του είναι θεμελιώδους σημασίας ώστε να μην εγκαταλειφθούν μεγάλες εκτάσεις γης στη Σκωτία εξαιτίας φθηνών εισαγωγών που θα κατακλύσουν την αγορά. Εκφράζεται πραγματική ανησυχία ότι ενδέχεται να δούμε τον κλάδο του βοείου κρέατος στη Σκωτία να θυσιάζεται στον βωμό της ανάγκης να διεξαχθούν διαπραγματεύσεις και να συναφθεί συμφωνία με τις χώρες της ομάδας Mercosur.
<P>
Συνεπώς, θα ήθελα να θέσω μία σειρά ερωτημάτων σχετικά με αυτό το ζήτημα, το οποίο δεν αφορά μόνο τη Σκωτία, αλλά αφορά και την Ιρλανδία, τη Γαλλία, καθώς και ολόκληρη την Ευρώπη. Ειδικότερα, θα ήθελα να σας ρωτήσω για ποιον λόγο φαίνεται να μην πραγματοποιήθηκαν διαβουλεύσεις με το Κοινοβούλιο και με την Επιτροπή Γεωργίας του Κοινοβουλίου πριν από την ανακοίνωση. Είναι βέβαιο ότι, αν μας είχατε ενημερώσει, τουλάχιστον για λόγους ευγενείας, πριν από την ανακοίνωση, θα ήταν πιο εύκολο να διασφαλίσουμε εύλογες σχέσεις μεταξύ του Κοινοβουλίου και της Επιτροπής επί του συγκεκριμένου ζητήματος.
<P>
Δεύτερον, ποια θα είναι η διαπραγματευτική εντολή των διαπραγματευτών σε ό,τι αφορά τα γεωργικά προϊόντα; Θα μπορούσε να με ενημερώσει κάποιος σχετικά με το αντικείμενο επί του οποίου τους επιτρέπεται να προβούν σε διαπραγματεύσεις; Για πόσους τόνους βοείου κρέατος μιλούμε; Σε ποιον βαθμό πρόσβασης αναφερόμαστε; Υπάρχουν ελάχιστοι δασμοί ή δεν υπάρχουν καθόλου δασμοί; Θα μπορούσε να μας ενημερώσει κάποιος ποια είναι η εντολή;
<P>
Θα ήθελα να θέσω άλλα δύο ερωτήματα. Πότε θα εκπονηθεί μελέτη επιπτώσεων ώστε να προσδιοριστούν οι ενδεχόμενες επιπτώσεις οιασδήποτε συμφωνίας επιτευχθεί, ανεξαρτήτως του μεγέθους της; Αν μη τι άλλο, θα πρέπει να γνωρίζουμε ποιες είναι οι επιπτώσεις πριν υπογράψουμε οτιδήποτε, ιδίως σε μία συγκυρία κατά την οποία επαναδιαπραγματευόμαστε την ΚΓΠ και λαμβάνουμε αποφάσεις σχετικά με τον τρόπο καθορισμού της μελλοντικής γεωργικής στήριξης. Αυτά τα δύο στοιχεία είναι άρρηκτα συνδεδεμένα μεταξύ τους, και πρέπει, συνεπώς, να κατανοήσουμε ποιες θα είναι οι συνέπειες.
<P>
Τέλος, ποια είναι εν προκειμένω η συμμετοχή του αρμόδιου Επιτρόπου σε θέματα γεωργίας; Μέχρι στιγμής, ελάχιστες μόνο αναφορές έχουν γίνει στον ρόλο του στις εν λόγω διαπραγματεύσεις, καθώς και στο ερώτημα εάν είναι αρμόδιος να δώσει την εντολή για τους διαπραγματευτές σας. Θα ζητηθεί η γνώμη του παρόντος Κοινοβουλίου πριν από τη επίτευξη οιασδήποτε τελικής συμφωνίας; Θα ήθελα να ακούσω ορισμένες απαντήσεις σε αυτά τα ερωτήματα.
<SPEAKER ID="079" NAME="Πρόεδρος">
Θα ήθελα να επιστήσω την προσοχή όλων στο γεγονός ότι οι ομιλητές που έχουν λάβει τον λόγο μέχρι στιγμής, συμπεριλαμβανομένου του κ. Capoulas Santos, είναι οι συντάκτες της πρώτης ερώτησης που συζητείται, και ότι ο επόμενος ομιλητής, ο κ. Yáñez-Barnuevo García, είναι ο συντάκτης της δεύτερης ερώτησης.
<SPEAKER ID="080" NAME="Luis Manuel Capoulas Santos">
συντάκτης. - (PT) Κύριε Πρόεδρε, κύριε Επίτροπε, κυρίες και κύριοι, η Λατινική Αμερική εν γένει και οι χώρες της ομάδας Mercosur ειδικότερα αποτελούν στρατηγικούς εταίρους της Ευρωπαϊκής Ένωσης. Μοιραζόμαστε μαζί τους κοινή ιστορία και κοινές κοινωνικές αρχές. Επιπλέον, πρόκειται για μία γεωπολιτική περιοχή στην οποία έχει σημειωθεί αξιόλογη πρόοδος στον τομέα της ελευθερίας, της δημοκρατίας και του σεβασμού των ανθρωπίνων δικαιωμάτων. Ως εκ τούτου, είναι απολύτως εύλογη η σύσφιξη των πολιτικών και πολιτιστικών δεσμών, αλλά και η μεγιστοποίηση των αμοιβαίων οφελών σε οικονομικό επίπεδο.
<P>
Κατά συνέπεια, επικροτώ την κοινοτική απόφαση για την επανεκκίνηση των διαπραγματεύσεων επί της συμφωνίας σύνδεσης με την ομάδα Mercosur, μολονότι εκφράζω τη λύπη και την αποδοκιμασία μου για τις πρόσφατες ενέργειες προστατευτισμού της Αργεντινής, οι οποίες έρχονται σε πλήρη αντίθεση με το ανοικτό πνεύμα συνεργασίας που επιδεικνύει η ευρωπαϊκή πλευρά.
<P>
Ωστόσο, οφείλω να προειδοποιήσω την Επιτροπή για τις πιθανές αρνητικές επιπτώσεις στον ευρωπαϊκό γεωργικό τομέα, σε περίπτωση που οι εν λόγω διαπραγματεύσεις δεν τύχουν προσεκτικών χειρισμών. Όλοι έχουμε επίγνωση της έντονης ανισορροπίας που χαρακτηρίζει τις εμπορικές συναλλαγές μας με την ομάδα Mercosur, καθώς και των αντίστοιχων όρων και απαιτήσεων παραγωγής για τους γεωργούς ένθεν κακείθεν του Ατλαντικού.
<P>
Για τον λόγο αυτόν, πέραν των ερωτήσεων που υποβλήθηκαν επίσημα εγγράφως, ιδίως εκείνης που ερωτά με ποιον τρόπο σκοπεύει η Επιτροπή να αντιμετωπίσει το ζήτημα των ευαίσθητων προϊόντων, θα ήθελα να μάθω πώς προτίθεται να αντιδράσει έναντι της κατανοητής ενέργειας της Αργεντινής.
<SPEAKER ID="081" NAME="Luis Yáñez-Barnuevo García">
συντάκτης. - (ES) Κύριε Πρόεδρε, η σημερινή ημέρα είναι ημέρα συγχαρητηρίων: καταρχάς, στον ισπανό υπουργό Εξωτερικών, κ. Moratinos, ο οποίος κατόρθωσε να φέρει αρκετούς κουβανούς πολιτικούς κρατούμενους στην Ισπανία ή πρόκειται να το πράξει άμεσα· επίσης, στον Guillermo Fariñas, τον πολιτικό κρατούμενο ο οποίος πέτυχε, με την απεργία πείνας του, την επιμονή και την αυταπάρνησή του, την ελευθέρωση αυτών των κρατουμένων.
<P>
Επιστρέφοντας όμως στο θέμα της συζήτησής μας, θα ήθελα να συγχαρώ πάνω απ' όλα το Συμβούλιο για την επανέναρξη των διαπραγματεύσεων σχετικά με μία μείζονα εμπορική συμφωνία, η οποία είναι και πολιτική και συνδέεται με τη συνεργασία, μεταξύ της Ευρωπαϊκής Ένωσης και της ομάδας Mercosur, που αποφασίστηκε κατά την σύνοδο κορυφής της Μαδρίτης στις 18 Μαΐου του τρέχοντος έτους. Σε αντίθεση με όσα λέγονται, το Κοινοβούλιο έχει εκφράσει επανειλημμένα τη στήριξή του για τις εν λόγω διαπραγματεύσεις, στο πλαίσιο της Αντιπροσωπείας για τις σχέσεις με τις χώρες της ομάδας Mercosur, της Αντιπροσωπείας για την Κοινοβουλευτική Συνέλευση ΕΕ-Λατινικής Αμερικής (EUROLAT), αλλά και κατά τις Ολομέλειες αρκετών κοινοβουλευτικών συνόδων. Αναφερόμαστε σε μία συμφωνία, η οποία θα μπορούσε και θα πρέπει να αποτελέσει την πλέον εκτεταμένη εμπορική συμφωνία παγκοσμίως, και η οποία θα αποφέρει ανάπτυξη, ευημερία, πρόοδο και απασχόληση σε 800 εκατομμύρια ανθρώπους, και θα αυξήσει θεαματικά την ανταλλαγή αγαθών, εμπορευμάτων και υπηρεσιών μεταξύ των δύο περιοχών.
<P>
" γεωργία είναι ένα μόνο μέρος αυτής της μακροσυμφωνίας. Κατά τη διάρκεια των διαπραγματεύσεων, θα πρέπει να αναζητηθούν ισόρροπες συμφωνίες, όχι όμως με τη νοοτροπία του προστατευτισμού, ο οποίος είναι εχθρός της ανάπτυξης και της ευημερίας· του ευρωπαϊκού προστατευτισμού, αλλά και του προστατευτισμού ορισμένων χωρών της ομάδας Mercosur. Εν πάση περιπτώσει, η βιομηχανία και οι υπηρεσίες αντιστοιχούν στο 97% του ευρωπαϊκού ακαθάριστου εγχώριου προϊόντος, και η γεωργία μόνο στο 2,1%. Κατά συνέπεια, οι φόβοι πρέπει να αντιμετωπιστούν ως προς τις πραγματικές τους διαστάσεις και αιτιολογίες.
<P>
Κατόπιν τούτου, κύριε Επίτροπε, η προσεχής διάσκεψη κορυφής Ευρωπαϊκής Ένωσης-Βραζιλίας, στις 14 Ιουλίου, θα πρέπει να εξυπηρετήσει την προώθηση και την επιτάχυνση αυτών των διαπραγματεύσεων, η ολοκλήρωση των οποίων απέκτησε ακόμα μεγαλύτερη σημασία στο πλαίσιο της οικονομικής κρίσης που βιώνουμε· η εν λόγω συμφωνία θα συμβάλει στην εξεύρεση λύσης για την κρίση.
<SPEAKER ID="082" NAME="Karel De Gucht">
μέλος της Επιτροπής. - (EN) Κύριε Πρόεδρε, δεδομένου ότι πρόκειται για κοινή συζήτηση, και με τη σύμφωνη γνώμη σας, θα ήθελα να θίξω κατά την έναρξη της συνόδου τόσο τις επιπτώσεις μίας συμφωνίας σύνδεσης με την ομάδα Mercosur στη γεωργία όσο και την επικείμενη διάσκεψη κορυφής. Συνεπώς, θα απαντήσω μετά χαράς βάσει οιουδήποτε οργανωτικού σχήματος αποφασίσει ο Πρόεδρος.
<P>
Ξεκινώντας με την ομάδα Mercosur, η επανεκκίνηση των διαπραγματεύσεων για μία συμφωνία σύνδεσης με την ομάδα Mercosur είναι υψίστης σημασίας για την ΕΕ, τόσο σε πολιτικό όσο και σε οικονομικό επίπεδο. Σε πολιτικό επίπεδο, η ομάδα Mercosur συνιστά το μεγαλύτερο εγχείρημα περιφερειακής ολοκλήρωσης στη Λατινική Αμερική, γεγονός που καθιστά περιττή την υπογράμμιση της γεωπολιτικής σημασίας που έχει η ενίσχυση των δεσμών μας με την εν λόγω ήπειρο. Έχουμε ήδη συνάψει συμφωνίες με τη Χιλή και το Μεξικό, και πρόσφατα ολοκληρώσαμε τις διαπραγματεύσεις με την Κολομβία, το Περού και την Κεντρική Αμερική, επομένως είναι απολύτως λογικό να συνεργαστούμε και με την ομάδα Mercosur.
<P>
Σε οικονομικό επίπεδο, μία επιτυχής συμφωνία θα μπορούσε να αποφέρει σημαντικά οφέλη σε αμφότερες την ΕΕ και την ομάδα Mercosur. Στην παρούσα δυσχερή οικονομική συγκυρία, δεν έχουμε την πολυτέλεια να παραβλέψουμε τις δυνατότητες αυτής της συμφωνίας για τις δύο περιοχές μας από πλευράς θέσεων απασχόλησης και ανάπτυξης.
<P>
" ομάδα Mercosur αποτελεί μεγάλη και δυναμική οικονομική οντότητα με συνολικό ΑΕγχΠ ύψους 1.300 δισεκατομμυρίων ευρώ και προβλεπόμενους ρυθμούς αύξησης του ΑΕγχΠ έως και 5% για το 2010 και 4% για το 2011. Πρόκειται για εντεινόμενης σημασίας εταίρο για την ΕΕ. Όσον αφορά δε τις εξαγωγές της ΕΕ, κατατάσσεται στην ίδια θέση με την Ινδία, ενώ υπερτερεί χωρών όπως ο Καναδάς ή η Κορέα. Τα τελευταία τέσσερα χρόνια πριν από την εκδήλωση της κρίσης, οι εξαγωγές της ΕΕ προς τις χώρες της ομάδας Mercosur αυξήθηκαν κατά περισσότερο από 15% ετησίως.
<P>
Σε ό,τι αφορά τις άμεσες ξένες επενδύσεις, η ομάδα Mercosur αποτελεί εξίσου σημαντικό εταίρο. Οι επενδύσεις της ΕΕ στις χώρες της ομάδας Mercosur ανέρχονται σε περισσότερα από 165 δισεκατομμύρια ευρώ - ποσό μεγαλύτερο από τις συνολικές επενδύσεις της ΕΕ στην Κίνα, την Ινδία και τη Ρωσία. Δεδομένου του μεγέθους και των δυνατοτήτων της, καθώς και του γεγονότος ότι η ομάδα Mercosur εξακολουθεί να αποτελεί σχετικά προστατευμένη αγορά, τα οικονομικά κέρδη για τις επιχειρήσεις της ΕΕ ενδέχεται να συγκαταλέγονται μεταξύ των πλέον σημαντικών κερδών στο πλαίσιο των συμφωνιών ελεύθερων συναλλαγών που συνήφθησαν πρόσφατα ή που βρίσκονται επί του παρόντος στο στάδιο των διαπραγματεύσεων μεταξύ της ΕΕ και μειζόνων εμπορικών εταίρων, όπως η Κορέα ή η Ινδία.
<P>
" επανεκκίνηση αυτών των διαπραγματεύσεων αποτελεί επίσης ένδειξη δέσμευσης αμφότερων των περιοχών για την περαιτέρω προώθηση των ελεύθερων συναλλαγών και την απόρριψη του προστατευτισμού. " Επιτροπή έλαβε την εν λόγω απόφαση κατόπιν ενδελεχούς εξέτασης και διεξοδικών εσωτερικών διαβουλεύσεων. Λαμβάνοντας αυτήν την απόφαση, η Επιτροπή αξιολόγησε θετικά τις ενδείξεις εκ μέρους της ομάδας Mercosur, στο πλαίσιο του άτυπου διαλόγου σε τεχνικό επίπεδο, σε ζητήματα όπως το εμπόριο αγαθών, οι δημόσιες συμβάσεις ή ορισμένοι τομείς υπηρεσιών.
<P>
Επιτρέψτε μου να προσθέσω ότι, αμέσως μετά τη λήψη της απόφασης από το Σώμα των Επιτρόπων, μετέβην στην Επιτροπή Διεθνούς Εμπορίου και συζητήσαμε διεξοδικά την επανεκκίνηση των διαπραγματεύσεων. Θα πρόσθετα δε ακόμα πως το Συμβούλιο είναι της άποψης ότι η συμπεριφορά μου απέναντι στο Ευρωπαϊκό Κοινοβούλιο ήταν πολύ καλύτερη από ό,τι σε εκείνο, επομένως δεν ήταν καθόλου ικανοποιημένο. Ενεργήσαμε κατ' αυτόν τον τρόπο βάσει της εντολής που έχουμε· δεν χρειαζόμασταν, λοιπόν, νέα εντολή. Επρόκειτο για απόφαση που ελήφθη αμιγώς από το Σώμα των Επιτρόπων, και το Κοινοβούλιο ενημερώθηκε εκτενώς αμέσως μετά.
<P>
Εντούτοις, πρέπει να καταστεί λίαν σαφές ότι η επικείμενη στάση των εταίρων μας στην ομάδα Mercosur επιτρέπει, ασφαλώς, την επανεκκίνηση των διαπραγματεύσεων, αλλά δεν αποτελεί, φυσικά, εγγύηση για την επιτυχή έκβασή τους. Πρόκειται για εντελώς διαφορετικό ζήτημα. Για την επιτυχή έκβασή τους, θα πρέπει να διαπραγματευτούμε μία φιλόδοξη συμφωνία, ειδικά σε τομείς όπως το εμπόριο αγαθών και υπηρεσιών ή η διανοητική ιδιοκτησία, συμπεριλαμβανομένων των γεωγραφικών ενδείξεων.
<P>
" πρώτη συνάντηση με την ομάδα Mercosur πραγματοποιήθηκε την προηγούμενη εβδομάδα στο Μπουένος Άιρες. Ήταν περισσότερο ένας τεχνικός γύρος ούτως ώστε να έλθουμε σε επαφή μετά από πενταετή διακοπή, να προσδιορίσουμε το σημείο στο οποίο είχαν διακοπεί οι διαπραγματεύσεις το 2004, τα διαδικαστικά θέματα και τις μεθόδους για την περαιτέρω προώθηση των διαπραγματεύσεων. Φυσικά, θα ενημερώνουμε πλήρως το Ευρωπαϊκό Κοινοβούλιο και το Συμβούλιο για την πορεία των διαπραγματεύσεων.
<P>
Σε ό,τι αφορά τις συγκεκριμένες ερωτήσεις σας, η Επιτροπή εργάζεται βάσει των διαπραγματευτικών οδηγιών που είχε εγκρίνει το Συμβούλιο το 1999. Οι οδηγίες αυτές επιφορτίζουν την Επιτροπή με το καθήκον να διαπραγματευτεί μία ισόρροπη και συνολική συμφωνία με την ομάδα Mercosur, με στόχο την ελευθέρωση, κατά μέγα μέρος, όλων των εμπορικών συναλλαγών, τηρουμένων των δεσμεύσεων της ΕΕ στο πλαίσιο του ΠΟΕ. Αυτό ισχύει για όλους τους τομείς που πρόκειται να καλυφθούν από τη συμφωνία, συμπεριλαμβανομένης της γεωργίας.
<P>
" Επιτροπή έχει πλήρη επίγνωση της ευαισθησίας που παρουσιάζει ο γεωργικός τομέας σε αυτές τις διαπραγματεύσεις και θα λάβει υπόψη αυτό το στοιχείο κατά τις διαπραγματεύσεις με την ομάδα Mercosur. Ας μην λησμονούμε επίσης ότι έχουμε και μείζονα επιθετικά γεωργικά συμφέροντα στις χώρες της ομάδας Mercosur, όπως το κρασί, το τυρί, τα οπωροκηπευτικά και οι γεωγραφικές ενδείξεις. Σε αυτό το πλαίσιο, γνωρίζουμε ότι ενδέχεται να χρειαστούν συνοδευτικά μέτρα για τους πλέον ευαίσθητους τομείς. Ωστόσο, είναι πολύ νωρίς για να συζητήσουμε τι θα μπορούσαν να καλύπτουν αυτά τα μέτρα. Βρισκόμαστε στην έναρξη μόνο των διαπραγματεύσεων και δεν έχουμε αρχίσει ακόμα συνομιλίες επί της ουσίας.
<P>
Δεν έχουμε αυτήν τη στιγμή καταγεγραμμένες προσφορές για τον γεωργικό τομέα και υποβλήθηκε μία ερώτηση -δεν γνωρίζω από ποιον- σχετικά με τη θέση εν προκειμένω του αρμόδιου Επιτρόπου σε θέματα γεωργίας. Δεν αποφασίζει ο αρμόδιος Επίτροπος σε θέματα εμπορίου τις γεωργικές προσφορές που θα τεθούν υπό συζήτηση. Αυτές πρέπει να συμφωνηθούν μεταξύ του αρμόδιου Επιτρόπου σε θέματα γεωργίας και εμού, και εάν δεν καταλήξουμε σε συμφωνία, το θέμα υποβάλλεται στο Σώμα των Επιτρόπων, το οποίο λαμβάνει και την απόφαση. Αυτή είναι η διαδικασία· επομένως, ο κ. Dacian Cioloş συμμετέχει πλήρως στις εν λόγω διαβουλεύσεις.
<P>
Γνωρίζουμε επίσης ότι θα πρέπει να λάβουμε υπόψη προηγούμενες γεωργικές προσφορές που έγιναν από την ΕΕ στον γύρο της Ντόχα, ένας από τους κύριους δικαιούχους των οποίων αναμένεται να είναι η ομάδα Mercosur. Εν προκειμένω, επιτρέψτε μου να διευκρινίσω ότι η επανεκκίνηση των διαπραγματεύσεων με την ομάδα Mercosur ουδόλως υπονομεύει τη δέσμευσή μας για την επιτυχή έκβαση του αναπτυξιακού προγράμματος της Ντόχα. Καταρχήν, διαπραγματευόμαστε μόνο συμφωνίες ελεύθερων συναλλαγών (ΣΕΣ), οι οποίες αφενός συνάδουν με τους κανόνες του ΠΟΕ και αφετέρου, επενδύοντας στο κεκτημένο του ΠΟΕ, σημειώνουν πολύ μεγαλύτερη πρόοδο από τον γύρο της Ντόχα όσον αφορά τους καλυπτόμενους τομείς. Πιστεύω ότι, εάν κάνουμε τις σωστές επιλογές, είναι δυνατόν να ολοκληρώσουμε επιτυχώς αμφότερες τις διαπραγματεύσεις.
<P>
Σε ό,τι αφορά την ασφάλεια των τροφίμων, είναι αυτονόητο ότι οι εισαγωγές πρέπει να πληρούν τις απαιτήσεις της ΕΕ στον τομέα της ασφάλειας των τροφίμων. Δέον είναι να διευκρινιστεί ότι δεν υπάρχει πρόθεση να διαπραγματευτούμε εις βάρος των απαιτήσεών μας περί της υγείας και της ασφάλειας· ούτε με την ομάδα Mercosur ούτε με οιονδήποτε άλλον! " προσέγγιση της ΕΕ σε όλες τις εμπορικές διαπραγματεύσεις δεν συνίσταται ασφαλώς στη μείωση του επιπέδου προστασίας της ΕΕ. Οι κανόνες του ΠΟΕ μάς παρέχουν το δικαίωμα να διαμορφώσουμε το δικό μας επίπεδο προστασίας, υπό την προϋπόθεση ότι βασίζεται σε αναγνωρισμένα επιστημονικά στοιχεία - πρόκειται για απαραβίαστο δικαίωμα.
<P>
Τέλος, σε ό,τι αφορά τις επιπτώσεις μίας πιθανής συμφωνίας, έχει ήδη διενεργηθεί και είναι διαθέσιμη στο κοινό από τον Μάρτιο του 2009 μία εκτίμηση των επιπτώσεων σχετικά με τη βιωσιμότητα μίας εμπορικής συμφωνίας μεταξύ της ΕΕ και των χωρών της ομάδας Mercosur. Επιπλέον, τους προσεχείς μήνες, η Επιτροπή θα ολοκληρώσει αυτήν την εκτίμηση των επιπτώσεων με μία περισσότερο στοχευμένη οικονομική μελέτη.
<P>
Επιτρέψτε μου τώρα να στραφώ στη διάσκεψη κορυφής ΕΕ-Βραζιλίας και να ξεκινήσω με μία σύντομη επισκόπηση των σχέσεών μας. " Βραζιλία έχει αναμφισβήτητη διεθνή φήμη που συνάδει με το μέγεθος της επικράτειάς της, του πληθυσμού της και των οικονομικών της επιδόσεων. Στηρίζει την πολυμερή προσέγγιση, είναι μέλος της ομάδας των G20 και στρατηγικός παράγοντας στις παγκόσμιες διαβουλεύσεις για την κλιματική αλλαγή, την οικονομική διακυβέρνηση, τη μεταρρύθμιση των "νωμένων Εθνών, τα ζητήματα των εμπορικών συναλλαγών και την εξάλειψη της φτώχειας. Επιπλέον, η Βραζιλία μεσολαβεί συχνά ως άτυπη γέφυρα μεταξύ των δυτικών και των αναδυόμενων και αναπτυσσόμενων χωρών. " Βραζιλία συγκαταλέγεται μεταξύ των εννέα χωρών με τις οποίες η ΕΕ έχει συνάψει στρατηγική εταιρική σχέση. " εταιρική σχέση ανάγεται στο 2007 και το κοινό σχέδιο δράσης, το οποίο μετουσιώνει την εταιρική σχέση σε συγκεκριμένες δράσεις, στο 2008.
<P>
" πληθώρα των κοινών πρωτοβουλιών, το επίπεδο της αμοιβαίας κατανόησης και η σύσφιξη των σχέσεων, οι οποίες περιλαμβάνουν 18 συνεχιζόμενους διαλόγους, επιβεβαιώνουν την ικανοποίησή μας όσον αφορά την εφαρμογή του κοινού σχεδίου δράσης. Αυτή θα είναι η τέταρτη διάσκεψη κορυφής ΕΕ-Βραζιλίας, στην οποία στόχος μας θα είναι να αποτιμήσουμε την πρόοδο που έχει σημειωθεί στις σχέσεις μας και να συζητήσουμε τις κυριότερες παγκόσμιες προκλήσεις. Πρόκειται για εξαιρετικά κατάλληλη στιγμή να προβούμε σε μία τέτοια αξιολόγηση, διότι η θητεία του προέδρου Lula πλησιάζει στο τέλος της.
<P>
Σε ό,τι αφορά τα περιβαλλοντικά ζητήματα, κατά την τρίτη διάσκεψη κορυφής στη Στοκχόλμη, σχεδιάσαμε τη συνεργασία μας λαμβάνοντας υπόψη τη διάσκεψη κορυφής της Κοπεγχάγης τον προηγούμενο Δεκέμβριο, καθώς και μία πρωτοβουλία για τη βιοενέργεια, η οποία περιλαμβάνει τη Βραζιλία, την ΕΕ και την Αφρικανική Ένωση. Οι επικείμενες διασκέψεις για την κλιματική αλλαγή και τη βιοποικιλότητα στο Κανκούν και τη Nagoya κατέχουν κυρίαρχη θέση στην ημερήσια διάταξη της διάσκεψης κορυφής, δεδομένου ότι ο ενισχυμένος συντονισμός με τη Βραζιλία είναι ζωτικής σημασίας για την επίτευξη θετικών αποτελεσμάτων.
<P>
Σε συνέχεια μίας πρότασης του προέδρου Lula κατά τη διάσκεψη κορυφής της ΕΕ με τις χώρες της ομάδας Mercosur στη Μαδρίτη, εξετάζουμε το ενδεχόμενο κοινής θέσης με τη Βραζιλία για το Κανκούν. " Επιτροπή της Αφρικανικής Ένωσης έχει λάβει την κοινή μας πρόταση για τριμερή συνεργασία στον τομέα της βιοενέργειας, και ευελπιστούμε να έχουμε σύντομα νέα της.
<P>
Όσον αφορά τη συνεργασία στο πλαίσιο πολυμερών φόρουμ, επιδιώκουμε συντονισμό ενόψει της συνόδου κορυφής της ομάδας των G20 στη Σεούλ, ώστε να λάβουμε τη στήριξη της Βραζιλίας για την επίτευξη επαρκούς εκπροσώπησης της ΕΕ στο σύστημα των "νωμένων Εθνών και για την αποφασιστική μας δέσμευση έναντι της ολοκλήρωσης του γύρου της Ντόχα " Βραζιλία επιζητεί να ενισχύσει την επιρροή της μέσω του συστήματος παγκόσμιας διακυβέρνησης και χρειάζεται τη στήριξή μας για μία μόνιμη θέση στο Συμβούλιο Ασφαλείας των "νωμένων Εθνών. Ως εξελιγμένη αναδυόμενη οικονομία, υιοθετεί πολύ διαφορετική στάση έναντι της ΕΕ σε σχέση με τη μεταρρύθμιση της Παγκόσμιας Τράπεζας και του ΔΝΤ.
<P>
Γενικά, εκείνο που είναι αδιαμφισβήτητα σαφές είναι ότι μοιραζόμαστε κοινό πρόγραμμα δράσης ως παγκοσμίως ενδιαφερόμενοι εταίροι, και πρέπει να αναζητήσουμε τρόπους ώστε να διευθετήσουμε τις διαφορές μας και να επιδιώξουμε τη σύγκλιση. Στη διάσκεψη κορυφής θα επιβεβαιώσουμε τη δέσμευσή μας για την ενίσχυση της "μη διάδοσης" και θα ενθαρρύνουμε τη στενότερη συνεργασία. " Βραζιλία εξέφρασε την αντίθεσή της στις κυρώσεις κατά του Ιράν που ενέκρινε τον προηγούμενο Ιούνιο το Συμβούλιο Ασφαλείας των "νωμένων Εθνών. Ωστόσο, η ΕΕ επικρότησε τις προσπάθειες εκ μέρους της Βραζιλίας και της Τουρκίας, οι οποίες οδήγησαν στη διακήρυξη της Τεχεράνης, επισημαίνοντας μεν τις αδυναμίες της, αλλά τονίζοντας και την αξία της ως δυνητικού μέσου ανάπτυξης εμπιστοσύνης, και καλώντας το Ιράν να εκμεταλλευτεί την ευκαιρία για την επανέναρξη σοβαρών διαπραγματεύσεων. Μολονότι οι τακτικές μας διαφέρουν, διαπιστώνουμε κοινές θέσεις επί των αρχών που κατοχυρώνονται στη Συνθήκη περί της μη διάδοσης των πυρηνικών όπλων και επί της ανάγκης να αποδείξει το Ιράν τον ειρηνικό χαρακτήρα του πυρηνικού του προγράμματος.
<P>
Αναφέρθηκα εκτενώς στις διαπραγματεύσεις με την ομάδα Mercosur στο πρώτο σκέλος της ομιλίας μου, αλλά το θέμα αυτό θα τεθεί ασφαλώς στις συζητήσεις της διάσκεψης κορυφής. Δυστυχώς, δεν θα παρίσταμαι στην Μπραζίλια, δεδομένης όμως της πολύ πρόσφατης συνάντησής μας για τις πρώτες τεχνικές συνομιλίες κατόπιν μακράς παύσης, είναι απίθανο να ληφθούν σθεναρές αποφάσεις στη διάσκεψη κορυφής σχετικά τις συγκεκριμένες διαπραγματεύσεις. " διάσκεψη κορυφής θα εγκύψει επίσης σε περιφερειακά ζητήματα: την Κούβα, την Ονδούρα, την Παραγουάη και τη Βενεζουέλα. " συμβολή της Βραζιλίας στις προσπάθειες σταθεροποίησης στην Παραγουάη, η άρνησή της να αναγνωρίσει τη νέα κυβέρνηση της Ονδούρας, καθώς και η συνεργασία της με την Κούβα και τη Βενεζουέλα αποτελούν θέματα που περιλαμβάνονται όλα στην ημερήσια διάταξη.
<P>
Τέλος, βρίσκεται στη φάση της ολοκλήρωσής του το επίπονο έργο επί ορισμένων θεμάτων, σχετικά με τα οποία αναμένουμε να λάβει αποφάσεις η διάσκεψη κορυφής. Πρώτον, η υπογραφή μίας οριζόντιας συμφωνίας για τις αεροπορικές μεταφορές και μίας συμφωνίας για την ασφάλεια των αερομεταφορών. Δεύτερον, η ανακοίνωση κοινού προγράμματος εργασίας για την τριμερή συνεργασία με τις αναπτυσσόμενες χώρες. Τρίτον, στις 14 Ιουλίου, θα υπογραφεί στις Βρυξέλλες δήλωση προθέσεων μεταξύ της Επιτροπής και του Εθνικού Συμβουλίου Δικαιοσύνης της Βραζιλίας για την προώθηση της τριμερούς συνεργασίας στο πλαίσιο της εκλογικής στήριξης και της μεταρρύθμισης της δικαιοσύνης.
<P>
" σχέση μας με τη Βραζιλία δεν τερματίζεται με τη διάσκεψη κορυφής· διαθέτουμε παράλληλα και άλλες πρωτοβουλίες, οι οποίες συνδράμουν στην απόδοση πληρέστερης διάστασης στις διμερείς, περιφερειακές και παγκόσμιες δεσμεύσεις μας, αλλά έχω υπερβεί κατά πολύ τον χρόνο ομιλίας μου. Θα προσπαθήσω να παραθέσω πρόσθετα παραδείγματα στο πλαίσιο των απαντήσεών μου στις ερωτήσεις σας.
<SPEAKER ID="083" NAME="Γεώργιος Παπαστάμκος">
εξ ονόματος της ομάδας PPE. - Κύριε Πρόεδρε, ως προς τις χώρες MERCOSUR υπογραμμίζω το άκρως ελλειμματικό εμπορικό ισοζύγιο εις βάρος της Ευρωπαϊκής Ένωσης στον τομέα των γεωργικών προϊόντων. Κι όμως η Αργεντινή παρακωλύει τις εισαγωγές τροφίμων από τρίτες χώρες πλήττοντας σοβαρά τις εξαγωγές ευρωπαϊκών αγροδιατροφικών προϊόντων, μεταξύ των οποίων και της ελληνικής κομπόστας ροδακίνου. Θα ήθελα να ρωτήσω τον Επίτροπο εάν έθεσε το θέμα αυτό την προηγούμενη εβδομάδα κατά την πρώτη φάση των διαπραγματεύσεων στο Μπουένος Άιρες. Επίσης, αν η στάση της Αργεντινής θέτει ζήτημα ασυμβατότητας των μέτρων της με τους κανόνες και τις υποχρεώσεις του Παγκοσμίου Οργανισμού Εμπορίου.
<P>
Μία παρέκβαση: κύριε Επίτροπε, ολοκληρώθηκαν οι διαπραγματεύσεις με τις χώρες των Άνδεων και της Κεντρικής Αμερικής. Ειλικρινά προκαλούν εύλογες ανησυχίες οι παραχωρήσεις εκ μέρους της Ευρώπης στο γεωργικό τομέα και τίθενται συγκεκριμένα ερωτήματα: Πώς δικαιολογούνται οι ποσοστώσεις που χορήγησε η Επιτροπή στους τομείς του ρυζιού και της ζάχαρης, οι οποίες ξεπερνούν τις παραγωγικές δυνατότητες των εν λόγω χωρών; Περιλαμβάνεται στις συμφωνίες ρήτρα καθαρού εξαγωγέα, προκειμένου να αποτραπεί η ανάπτυξη τριγωνικού εμπορίου; Και στον τομέα των οπωροκηπευτικών, μας διαβεβαιώνει η Επιτροπή ότι θα διατηρηθούν οι τιμές εισόδου;
<P>
Κύριε Επίτροπε, πράγματι θα ήθελα και εγώ να προσθέσω τη φωνή μου στη φωνή των συναδέλφων, οι οποίοι μίλησαν για την ανάγκη στενότερης διαθεσμικής συνεργασίας μεταξύ της Επιτροπής και του Ευρωπαϊκού Κοινοβουλίου. Πρέπει να συνειδητοποιήσει η Επιτροπή ότι μεταβλήθηκαν οι όροι και της διαθεσμικής συνεργασίας όπως απορρέουν από τη Συνθήκη της Λισαβόνας αλλά και της διαθεσμικής κουλτούρας. Και όσο πιο γρήγορα κινηθείτε προς αυτή την κατεύθυνση, τόσο πιο σωστή και παραγωγική θα είναι η συνεργασία μεταξύ των δύο οργάνων.
<SPEAKER ID="084" NAME="Edite Estrela">
εξ ονόματος της Ομάδας S&D. - (PT) Κύριε Πρόεδρε, η πρώτη διάσκεψη κορυφής ΕΕ-Βραζιλίας, την οποία προώθησε η πορτογαλική Προεδρία το 2007, κάλυψε ένα ανεξήγητο κενό. " Βραζιλία ήταν η μοναδική από τις χώρες ΒΡΙΚ με την οποία η ΕΕ δεν είχε στρατηγική εταιρική σχέση.
<P>
" ενίσχυση του διαλόγου μεταξύ της ΕΕ και της Βραζιλίας είναι απολύτως εύλογη, διότι μας επιτρέπει να εμβαθύνουμε τη συνεργασία μας σε στρατηγικούς τομείς, όπως η ενεργειακή ασφάλεια, η βιώσιμη ανάπτυξη, η βιοποικιλότητα και η κλιματική αλλαγή, κ.λπ.
<P>
Το μέγεθος του πληθυσμού της Βραζιλίας, καθώς και η οικονομική ανάπτυξη και η πολιτική σταθερότητα της χώρας, καθιστούν τη Βραζιλία καίριο παράγοντα του διεθνούς προσκηνίου.
<P>
Τώρα που πρόκειται να διεξαχθεί η τέταρτη διάσκεψη κορυφής ΕΕ-Βραζιλίας, είναι σημαντικό να επιτευχθεί ισορροπία μεταξύ της εξύμνησης της προόδου που έχει επιτευχθεί και της εξέτασης τρόπων για την περαιτέρω ανάπτυξη αυτής της εταιρικής σχέσης, ούτως ώστε να είμαστε σε θέση να αντιμετωπίσουμε τις κοινές προκλήσεις και να εναρμονίσουμε τις θέσεις μας ενόψει, για παράδειγμα, της διάσκεψης των "νωμένων Εθνών για την κλιματική αλλαγή, η οποία θα πραγματοποιηθεί στο Μεξικό στα τέλη του τρέχοντος έτους. " εν λόγω διάσκεψη παρέχει επίσης τη δυνατότητα για την προώθηση των διαπραγματεύσεων με την ομάδα Mercosur, προκειμένου να καταλήξουμε σε απόφαση σχετικά με τη σύναψη συμφωνίας σύνδεσης και να ξεπεράσουμε τις υφιστάμενες δυσκολίες.
<SPEAKER ID="085" NAME="Marielle De Sarnez" LANGUAGE="FR">
Κύριε Πρόεδρε, μόλις πραγματοποιήσαμε στο παρόν Κοινοβούλιο συζήτηση σχετικά με την κοινή γεωργική πολιτική, κατά την οποία επαναλάβαμε τη σημασία της στήριξης ενός ευρωπαϊκού, μοναδικού στον κόσμο, μοντέλου.
<P>
Παράλληλα, όμως, η Επιτροπή αποφάσισε, χωρίς προηγούμενο δημόσιο διάλογο, την επανεκκίνηση των διαπραγματεύσεων με την ομάδα Mercosur, οι συνέπειες των οποίων ενδέχεται να είναι καταστροφικές για τη γεωργία μας, και, ιδίως, για την ευρωπαϊκή κτηνοτροφία, η οποία αντιμετωπίζει ήδη σοβαρότατες δυσκολίες. Οι εισαγωγές βοείου κρέατος θα αυξηθούν κατά 70%, ενώ οι εισαγωγές πουλερικών κατά 25%. Θα κατακλύσουν την Ευρώπη λόγω του χαμηλότερου κόστους τους, διότι δεν παράγονται σύμφωνα με το ίδιο επίπεδο υγειονομικών, περιβαλλοντικών και κοινωνικών απαιτήσεων.
<P>
Κύριε Επίτροπε, θα ήθελα, συνεπώς, να σας εκφράσω τις ανησυχίες μου. " γεωργία μας βρίσκεται σε εξαιρετικά δυσχερή κατάσταση. " περαιτέρω αποσταθεροποίησή της θα έχει σοβαρές συνέπειες. Δεν μπορούμε να αναπτύξουμε ευρωπαϊκή εμπορική πολιτική χωρίς να λάβουμε υπόψη και να υπερασπιστούμε ένα από τα βασικά μας πλεονεκτήματα. " Επιτροπή πρέπει να εισακούσει αυτό το μήνυμα και αυτό το αίτημα.
<SPEAKER ID="086" NAME="Elie Hoarau" LANGUAGE="FR">
Κύριε Πρόεδρε, πολλοί συνάδελφοι βουλευτές ανησυχούν για τις επιπτώσεις που ενδέχεται να έχει στην ευρωπαϊκή γεωργία η επανεκκίνηση των διαπραγματεύσεων για τη σύναψη συμφωνίας σύνδεσης με την ομάδα Mercosur.
<P>
" Ομάδα μου και εγώ συμμεριζόμαστε αυτές τις ανησυχίες. Πράγματι, διατυπώνονται φόβοι -και, ως βουλευτής από μία εξόχως απόκεντρη περιφέρεια, έχω προσωπική εμπειρία των συμφωνιών για την μπανάνα- ότι μία συμφωνία με την ομάδα Mercosur μπορεί να πλήξει σοβαρά πολλούς ευρωπαϊκούς γεωργικούς κλάδους. Αυτός είναι και ο λόγος για τον οποίο κρίνεται απολύτως ουσιώδης η εκπόνηση εκτίμησης των επιπτώσεων. Εκφράζονται επίσης φόβοι ότι, με την εν λόγω συμφωνία, η γεωργία των χωρών της ομάδας Mercosur θα προσανατολιστεί περισσότερο προς την παραγωγή -θα είναι ενδεχομένως υπερβολικά προσανατολισμένη προς την παραγωγή-, και τούτο εις βάρος των μικρών γεωργικών εκμεταλλεύσεων σε αυτές τις χώρες. Πρέπει, συνεπώς, να βρεθεί μία ισορροπία, ούτως ώστε η εν λόγω συμφωνία να μην μετατρέψει τις ηπείρους της Λατινικής Αμερικής και της Ευρώπης σε υπερδυνάμεις που θα καθορίζονται κυρίως από το εμπορικό δόγμα.
<SPEAKER ID="087" NAME="Andreas Mölzer" AFFILIATION="NI">
(DE) Κύριε Πρόεδρε, οι παρεμβάσεις της Κίνας στην Κεντρική και Λατινική Αμερική έδωσαν νέα ώθηση στις διαπραγματεύσεις της ΕΕ. Με περισσότερους από 200 εκατομμύρια καταναλωτές, οι χώρες της ομάδας Mercosur, οι οποίες, όπως γνωρίζουμε, μοιράζονται μαζί μας πολλές αξίες και συμφέροντα, αποτελούν την πλέον σημαντική αγορά για τα εθνικά μας προϊόντα στη Λατινική Αμερική. Στοχεύουμε στη μεγαλύτερη ζώνη ελεύθερων συναλλαγών του κόσμου, η οποία έχει συνολικά 700 εκατομμύρια κατοίκους και όγκο συναλλαγών αξίας 100 δισεκατομμυρίων ευρώ.
<P>
Πρόκειται, φυσικά, για μείζον επιχείρημα υπέρ της σύναψης συμφωνίας ελεύθερων συναλλαγών, κάτι το οποίο θα πρέπει, καταρχήν, να υποστηριχθεί. Εντούτοις, παραμένει το ερώτημα για ποιον λόγο έχουμε χωριστές συμφωνίες με το Μεξικό, τη Χιλή, την ομάδα Mercosur, το Περού και την Κολομβία, και όχι μία κοινή συμφωνία. Επίσης, εάν πρόκειται να συναφθούν επιμέρους συμφωνίες, πρέπει να συμπεριληφθούν και τα μικρότερα κράτη, όχι μόνο μέσω των επαγγελματικών ενώσεων. Είναι προφανής η έλλειψη συνέπειας εν προκειμένω.
<P>
Δεν πρέπει, όμως, και να παραβλέψουμε τις ανησυχίες του γεωργικού τομέα σε σχέση με τις εισαγωγές φθηνού κρέατος. Διότι, εντέλει, παρότι εμείς αστυνομεύουμε τους αγρότες μας με γραφειοκρατικούς κανόνες και κανονισμούς περί της ποιότητας, δεν ισχύει το ίδιο και για το κρέας που παράγεται στις χώρες της ομάδας Mercosur. Δεν πρέπει να υπονομεύσουμε περαιτέρω την αυτάρκεια της ΕΕ, η οποία ήδη δεν είναι πλέον απόλυτη, και πρέπει να αποφύγουμε την αύξηση του αριθμού των γεωργών της Ευρώπης που εγκαταλείπουν τη γη.
<SPEAKER ID="088" NAME="José Ignacio Salafranca Sánchez-Neyra" AFFILIATION="PPE">
(ES) Κύριε Πρόεδρε, εκφράζουμε όλοι την ικανοποίησή μας για την απελευθέρωση των πολιτικών κρατουμένων στην Κούβα. Μολαταύτα, όσον αφορά το θέμα των συγχαρητηρίων, δεν άκουσα να απευθύνονται συγχαρητήρια στην Καθολική Εκκλησία και, ιδίως, στο Κοινοβούλιο για τον ρόλο που διαδραμάτισε, ο οποίος ήταν καίριος για την αποφασιστική υπεράσπιση όλων όσοι αγωνίζονται για την ελευθερία και την αξιοπρέπειά τους στην Κούβα.
<P>
Σε ό,τι αφορά το θέμα της ομάδας Mercosur, πρέπει να γίνουν αρκετές διευκρινίσεις. Όπως εξήγησε ο Επίτροπος κ. De Gucht, η Επιτροπή υπέβαλε ορισμένες διαπραγματευτικές οδηγίες για τους σκοπούς της σύναψης συμφωνίας σύνδεσης μεταξύ της Ευρωπαϊκής Ένωσης και της ομάδας Mercosur, οι οποίες εγκρίθηκαν από το Συμβούλιο και το Κοινοβούλιο. Οι διαπραγματεύσεις βρέθηκαν σε αδιέξοδο επί έξι χρόνια, και είναι σαφές ότι η επανεκκίνησή τους πραγματοποιήθηκε στο πλαίσιο της διάσκεψης κορυφής μεταξύ αρχηγών κρατών και κυβερνήσεων της Ευρωπαϊκής Ένωσης, της Λατινικής Αμερικής και της Καραϊβικής, και με την υποστήριξη του Κοινοβουλίου.
<P>
Επί του παρόντος, ο στόχος εστιάζεται στην επίτευξη μίας ισόρροπης συμφωνίας που θα λαμβάνει συνολικά υπόψη τα συμφέροντα όλων των τομέων εντός της Ευρωπαϊκής Ένωσης. Δεν αντιλαμβάνομαι τον λόγο για τον οποίο ορισμένοι τομείς ή ορισμένες ομάδες συμφερόντων θα πρέπει να βγουν ζημιωμένοι από αυτές τις διαπραγματεύσεις. Δεν συμβαίνει κάτι τέτοιο εδώ και δέκα χρόνια, και δεν συντρέχει κανένας λόγος να συμβεί στο μέλλον. Θα εξαρτηθεί από τη σθεναρότητα των διαπραγματευτών μας. Εν πάση περιπτώσει, εάν ανέκυπτε αυτή η κατάσταση, είναι ευνόητο ότι η Επιτροπή θα καλείτο να καταρτίσει αντισταθμιστικά μέτρα για τους πληγέντες τομείς.
<P>
Αυτό συνέβη με τρίτες χώρες, με χώρες της Αφρικής, της Καραϊβικής και του Ειρηνικού, καθώς και με τις τελευταίες συμφωνίες με την Κοινότητα των Άνδεων. Ο κύριος λόγος για τον οποίο συνέβη αυτό με τις εν λόγω χώρες είναι η ανάγκη προάσπισης των παραγωγών της Ευρωπαϊκής Ένωσης, των παραγωγών μπανάνας, εν προκειμένω.
<SPEAKER ID="090" NAME="Marc Tarabella" AFFILIATION="S&amp;D">
(FR) Κύριε Πρόεδρε, κύριε Επίτροπε, κατά τη συνεδρίασή του της 4ης Μαΐου 2010, το Σώμα των Επιτρόπων αποφάσισε την επανεκκίνηση των διαπραγματεύσεων για τη σύναψη συμφωνίας σύνδεσης μεταξύ της Ευρωπαϊκής Ένωσης και των χωρών της ομάδας Mercosur. Όλα τα στοιχεία μάς οδηγούν στην πεποίθηση ότι, εάν αυτές οι διαπραγματεύσεις καταλήξουν σε συμφωνία, οι ευρωπαίοι παραγωγοί γεωργικών προϊόντων θα βρεθούν αντιμέτωποι με σημαντικά προβλήματα, ιδίως στους κλάδους του βοείου κρέατος, των πουλερικών, των δημητριακών και των οπωροκηπευτικών. Ενδέχεται επίσης να ακολουθήσουν καταστροφικές πολλαπλασιαστικές συνέπειες και σε άλλους κλάδους, όπως, επί παραδείγματι, στον κλάδο του χοιρινού κρέατος. Στο σημείο αυτό, οφείλω να σας προειδοποιήσω για τον αθέμιτο ανταγωνισμό που είναι πιθανόν να επιφέρει η εν λόγω, τρίτη μεγαλύτερη παγκοσμίως, ολοκληρωμένη αγορά.
<P>
Πράγματι, μολονότι η Ευρώπη φιλοδοξεί να προβάλλεται ως πρωτοπόρος όσον αφορά τις απαιτήσεις στον τομέα της υγείας, την υγιεινή, την ιχνηλασιμότητα, τον σεβασμό προς το περιβάλλον, αλλά και, κυρίως, τα κοινωνικά πρότυπα, επιβάλλοντας ένα εξαιρετικά περιοριστικό σύστημα πολλαπλής συμμόρφωσης στους παραγωγούς της, η παραγωγή βοείου κρέατος -και πιο συγκεκριμένα, η παραγωγή βοείου κρέατος στη Βραζιλία- εξακολουθεί να μην πληροί τα κτηνιατρικά πρότυπα και τα πρότυπα υγείας.
<P>
Εάν αποδεχτούμε εισαγωγές από τις χώρες της ομάδας Mercosur που δεν πληρούν τα ευρωπαϊκά πρότυπα, κινδυνεύουμε να κληθούμε να αναλάβουμε επαχθείς ευθύνες για την προάσπιση των συμφερόντων των καταναλωτών μας, ενώ κινδυνεύουμε να τιμωρήσουμε και τους ευρωπαίους παραγωγούς με τη εφαρμογή δύο μέτρων και δύο σταθμών.
<P>
Κύριε Επίτροπε, θα ήθελα να σας καλέσω σε συνεχή επαγρύπνηση εν προκειμένω.
<SPEAKER ID="091" NAME="Liam Aylward" AFFILIATION="ALDE">
(EN) Κύριε Πρόεδρε, η αυξημένη πρόσβαση της ομάδας Mercosur στην αγορά της ΕΕ αναμένεται να περιορίσει δραστικά τις εθνικές βιομηχανίες, και, ιδίως -στην περίπτωσή μου-, προς μεγάλη μου ανησυχία, τη βιομηχανία βοείου κρέατος στην Ιρλανδία και αλλού. Δεν πρόκειται για κινδυνολογία. " Ιρλανδία εξάγει περίπου το 90% της παραγωγής της βοείου κρέατος, και η ποσόστωση βοείου κρέατος που επιδιώκει η ομάδα Mercosur θα ανταγωνίζεται άμεσα την ιρλανδική βιομηχανία βοείου κρέατος.
<P>
Οι ευρωπαίοι γεωργοί ασκούν τη δραστηριότητά τους υπό αυστηρά κριτήρια υγείας και ασφάλειας. Συμμορφώνονται με όλα τα πρότυπα που έχουν καθοριστεί για αυτούς και διασφαλίζουν ασφαλή προϊόντα υψηλής ποιότητας για τους καταναλωτές.
<P>
Κατά το παρελθόν, η Επιτροπή διαβεβαίωνε επανειλημμένα τους ευρωπαίους καταναλωτές και τους βουλευτές του παρόντος Κοινοβουλίου για την ποιότητα των εισαγωγών στην Ευρωπαϊκή Ένωση. Ωστόσο, οι οργανώσεις γεωργών και οι βουλευτές του Κοινοβουλίου απέδειξαν την εσφαλμένη θέση της Επιτροπής σχετικά με την ισοδυναμία ποιότητας και προτύπων μεταξύ των εισαγωγών και των ευρωπαϊκών προϊόντων, με αποτέλεσμα τη μείωση του αριθμού των εξαγόμενων ειδών στη Βραζιλία από 3.000 σε λιγότερο από 1.000.
<P>
Επομένως, κύριε Επίτροπε, η ερώτησή μου είναι η εξής: δεδομένης της προηγούμενης εμπειρίας και του υφιστάμενου σποραδικού χαρακτήρα των αποστολών του Γραφείου Τροφίμων και Κτηνιατρικών Θεμάτων (ΓΤΚΘ), με ποιον τρόπο δύναται η Επιτροπή να διασφαλίσει στους καταναλωτές ότι όλες οι εισαγωγές προς την Ευρωπαϊκή Ένωση είναι ισοδύναμης ποιότητας και συμμορφώνονται προς τα πρότυπα της Ευρωπαϊκής Ένωσης; Επιτρέψτε μου να παρατηρήσω, κύριε Επίτροπε, ότι οι μέχρι τώρα επιδόσεις δεν με καθιστούν ιδιαίτερα αισιόδοξο, ούτε μου εμπνέουν ιδιαίτερη εμπιστοσύνη για το μέλλον.
<SPEAKER ID="092" NAME="Daniel Caspary" AFFILIATION="PPE">
(DE) Κύριε Πρόεδρε, κυρίες και κύριοι, οι διαπραγματεύσεις με τις χώρες της ομάδας Mercosur άρχισαν εκ νέου, και εάν ερμηνεύω σωστά την κριτική που ασκείται σήμερα, το βασικό πρόβλημα έγκειται στο γεγονός ότι δεν ενημερώθηκε η Επιτροπή Γεωργίας και Ανάπτυξης της Υπαίθρου. Συμφωνώ ότι πρέπει να βελτιώσουμε τον συντονισμό όλων αυτών των θεμάτων στο πλαίσιο του Ευρωπαϊκού Κοινοβουλίου.
<P>
Φυσικά, η επανεκκίνηση των διαπραγματεύσεων με την ομάδα Mercosur αποτελεί εξαιρετικά σημαντικό ζήτημα για τους συναδέλφους μας βουλευτές στην Επιτροπή Γεωργίας. Εντούτοις, όπως ακριβώς υπήρξε έλλειμμα ενημέρωσης σε σχέση με αυτό το ζήτημα στην Επιτροπή Γεωργίας, δεν ενημερώθηκαν ούτε οι συνάδελφοί μου από την Επιτροπή Διεθνούς Εμπορίου για την κατάθεση της σημερινής προφορικής ερώτησης. Πιστεύω ότι εμείς, το Προεδρείο και οι Ομάδες του Κοινοβουλίου, πρέπει να μεριμνήσουμε περισσότερο ώστε να διασφαλίζουμε ότι ακολουθούμε πραγματικά συνεκτικές πολιτικές και ότι όλες οι αρμόδιες επιτροπές ενημερώνονται σε τακτική βάση.
<P>
Θα ήθελα να τονίσω ιδιαιτέρως ένα σημείο. Στην πραγματικότητα, είμαι ευγνώμων που η Επιτροπή άρχισε εκ νέου τις διαπραγματεύσεις. Στις 5 Μαΐου του τρέχοντος έτους, το παρόν Κοινοβούλιο τάχθηκε υπέρ της επανεκκίνησης των διαπραγματεύσεων στην έκθεση Salafranca. Με άλλα λόγια, η Επιτροπή πράττει αυτό ακριβώς που αποφάσισε το Κοινοβούλιο με ευρεία πλειοψηφία. Παρ' όλα αυτά, θα μπορούσα να ισχυριστώ ότι δεν επιθυμούμε τη σύναψη συμφωνίας με οιοδήποτε τίμημα. Ασφαλώς, τα συμφέροντα των τομέων της γεωργίας, της βιομηχανίας και των υπηρεσιών πρέπει να ληφθούν υπόψη ως σύνολο. Το γεγονός ότι μπορούμε να κατορθώσουμε να συνυπολογίζουμε τα συμφέροντα του γεωργικού τομέα στις συμφωνίες ελεύθερων συναλλαγών αποδεικνύεται με τη συμφωνία ελεύθερων συναλλαγών με τη Νότια Κορέα, για παράδειγμα, όπου η ανταπόκριση του γεωργικού τομέα υπήρξε πολύ θετική και όπου εντοπίζονται νέες ευκαιρίες στην αγορά.
<P>
Εξίσου θετική ανατροφοδότηση λάβαμε σε σχέση με την εμπορική συμφωνία με την Κεντρική Αμερική, όπου επίσης ανοίγονται νέες αγορές, για παράδειγμα, στον τομέα των γαλακτοκομικών προϊόντων. Θα ήμουν ευγνώμων εάν η Επιτροπή ενέτεινε τις προσπάθειές της κατά τις προσεχείς εβδομάδες, ούτως ώστε να ληφθούν υπόψη όλα τα συμφέροντα, ήτοι της βιομηχανίας και του τομέα των υπηρεσιών, καθώς και τα συμφέροντα της γεωργίας.
<SPEAKER ID="093" NAME="Iratxe García Pérez" AFFILIATION="S&amp;D">
(ES) Κύριε Πρόεδρε, η επανεκκίνηση των διαπραγματεύσεων Ευρωπαϊκής Ένωσης-ομάδας Mercosur πραγματοποιείται σε θετικό κλίμα, το οποίο θα καταστήσει δυνατή την αποκατάσταση του διαλόγου όσον αφορά τις εμπορικές σχέσεις.
<P>
Προς το παρόν, έχουν ξεκινήσει μόνο οι συνομιλίες, και είναι θετικό το γεγονός ότι η σημερινή συζήτηση στάθηκε η αφορμή ώστε να λάβει η Επιτροπή υπόψη της τη γνώμη μας.
<P>
Παρότι η Ευρωπαϊκή Ένωση ενδέχεται να αποκομίσει οφέλη σε τομείς όπως το κρασί, το ελαιόλαδο, τα ιδιότυπα κρέατα και τα διατηρημένα οπωροκηπευτικά, είναι εύλογη η εικασία ότι τα οφέλη αυτά δεν θα αντισταθμίσουν επ' ουδενί λόγω τις αναμενόμενες πιθανές επιπτώσεις στη ζωική και γεωργική παραγωγή της ΕΕ, όπως είναι η ζάχαρη ή τα δημητριακά.
<P>
Θα ήθελα να ζητήσω από την Επιτροπή να εργαστεί με στόχο την επίτευξη μίας συνολικά ισόρροπης συμφωνίας, η οποία θα λαμβάνει υπόψη και την ευαισθησία ορισμένων προϊόντων. Δέον είναι να περιλαμβάνει τους απαραίτητους μηχανισμούς για την αποφυγή τυχόν ελλείψεων, όπως, για παράδειγμα, αυστηρούς ελέγχους επί των υγειονομικών και φυτοϋγειονομικών επιπέδων ποιότητας των εισαγόμενων προϊόντων.
<P>
Ένα άλλο σημαντικό ζήτημα θα ήταν η αποφυγή της αλληλεπικάλυψης με τα αποτελέσματα της Ντόχα, καθώς και του διπλασιασμού των επιδομάτων της Ευρωπαϊκής Ένωσης στον τομέα της γεωργίας. Τούτου λεχθέντος, συμφωνώ με την κριτική που ασκήθηκε επί των περιοριστικών μέτρων που ενέκρινε η Αργεντινή έναντι ορισμένων ευρωπαϊκών προϊόντων, και ευελπιστώ ότι η Επιτροπή θα αναλάβει αποφασιστική δράση για την επίλυση αυτής της κατάστασης σύντομα.
<SPEAKER ID="094" NAME="Albert Deß" AFFILIATION="PPE">
(DE) Κύριε Πρόεδρε, κύριε Επίτροπε, κυρίες και κύριοι, είναι σαφές ότι οι χώρες της ομάδας Mercosur συνιστούν σημαντικούς εμπορικούς εταίρους για εμάς. Ωστόσο, κύριε Επίτροπε, δεν θα πρέπει να επιτραπεί στις εν λόγω εμπορικές συναλλαγές με τις χώρες της ομάδας Mercosur να αποτελέσουν μονόδρομο. Οι συχνοί ισχυρισμοί που προβάλλονται δημοσίως, σύμφωνα με τους οποίους η ίδια η Ευρώπη τίθεται εκτός των γεωργικών αγορών, είναι απολύτως εσφαλμένοι. Αγοράζουμε άνω του 90% των αφρικανικών γεωργικών εξαγωγών και το 45% των γεωργικών εξαγωγών της Κεντρικής και Νότιας Αμερικής. " Ευρώπη ασφαλώς δεν είναι αποκλεισμένη από το εξωτερικό εμπόριο.
<P>
Εκείνο που εγώ θα αποδοκίμαζα, κύριε Επίτροπε, είναι η πολιτική ενημέρωσης που ακολουθείται. Δεν είναι ικανοποιητική. Ως ένας εκ των υπευθύνων για τη χάραξη γεωργικής πολιτικής, ενημερώθηκα για την επανεκκίνηση αυτών των διαπραγματεύσεων όταν άνοιξα τις εφημερίδες. Καλό θα ήταν, στο μέλλον, να μην βασιζόμαστε στον Τύπο για την ενημέρωσή μας. Σας ζητώ μετ' επιτάσεως να τηρείτε ενήμερο τον γεωργικό κλάδο που εκπροσωπείται στο παρόν Κοινοβούλιο για την πρόοδο των διαπραγματεύσεων.
<P>
Ένα άλλο ζήτημα που θα αποδοκίμαζα είναι το γεγονός ότι στόχος εν προκειμένω είναι οι ελεύθερες συναλλαγές που δεν βασίζονται σε πρότυπα. Πώς είναι δυνατόν να απαιτούμε υψηλά πρότυπα προστασίας των καταναλωτών, προστασίας των ζώων και προστασίας του περιβάλλοντος στην Ευρώπη, αλλά να μην απαιτούμε τα ίδια πρότυπα για τις εισαγωγές; Εν προκειμένω, επιτρέψτε μου να παραθέσω ένα παράδειγμα. Πέρυσι, το Κοινοβούλιο ενέκρινε την αυστηρότερη νομοθεσία περί των φυτοπροστατευτικών προϊόντων στον κόσμο. Πολλές δραστικές ουσίες απαγορεύονται στην Ευρώπη. Κύριε Επίτροπε, δεν μπορούμε να δεχτούμε το ενδεχόμενο μίας μελλοντικής κατάστασης, κατά την οποία η Ευρώπη θα εφοδιάζεται με τρόφιμα από χώρες στις οποίες χρησιμοποιούνται δραστικές ουσίες που απαγορεύονται στην Ευρώπη για λόγους προστασίας των καταναλωτών. " προστασία των καταναλωτών είναι απαραβίαστη, και καλό θα ήταν να μην το λησμονήσουμε αυτό στο πλαίσιο των διαπραγματεύσεων. Τότε, δεν θα έχουμε κανέναν λόγο να ανησυχούμε για τους ανταγωνιστές μας, και εμείς, οι ευρωπαίοι γεωργοί, θα εμμείνουμε στη θέση μας έναντι αυτού του ανταγωνισμού.
<SPEAKER ID="095" NAME="Csaba Sándor Tabajdi" AFFILIATION="S&amp;D">
(HU) Κύριε Επίτροπε, σύμφωνα με μία ουγγρική ρήση, όσο πιο σχοινοτενείς είναι οι εξηγήσεις τόσο μεγαλύτερη είναι η πιθανότητα να ψεύδεται το άτομο που τις παρέχει. Δεν λέτε την αλήθεια! Ο μοναδικός ειλικρινής Επίτροπος που είχε ποτέ η Ευρωπαϊκή Επιτροπή είναι ο κ. Dacian Cioloş, ο οποίος δήλωσε ότι πρέπει να επιλέξουμε μεταξύ του ΠΟΕ και της ομάδας Mercosur, διαφορετικά θα καταστρέψουμε την ευρωπαϊκή γεωργία. Αυτή είναι η αλήθεια, κύριε De Gucht. Σε ό,τι αφορά εσάς, η ισπανική Προεδρία και η Επιτροπή παραβίασαν τη Συνθήκη της Λισαβόνας, διότι το Ευρωπαϊκό Κοινοβούλιο παραμερίστηκε. Ο κ. Gaspari μπορεί να διατείνεται ότι η Επιτροπή Εξωτερικών Υποθέσεων χορήγησε την έγκρισή της, εντολή, όμως, στο Κοινοβούλιο δεν δόθηκε. Αυτός είναι ο άλλος λόγος για την ερώτησή μου. Παρεμπιπτόντως, θα ήθελα να προσθέσω ότι τα νέα κράτη μέλη θα υποστούν αναπόδραστα ζημία στην προκειμένη περίπτωση. Τασσόμαστε υπέρ της ελευθέρωσης των συναλλαγών, αλλά, εάν η Ισπανία και η Πορτογαλία έχουν ειδικά συμφέροντα, δεν θα πρέπει να αναμείξουν την Ευρωπαϊκή Ένωση. Θα πρέπει να διευθετήσουν το ζήτημα μόνες τους. Δεν συντρέχει κανένας λόγος να παράσχουμε ευρωπαϊκό πλαίσιο για αυτό.
<SPEAKER ID="096" NAME="Béla Glattfelder" AFFILIATION="PPE">
- (HU) " Ευρωπαϊκή Επιτροπή καθόρισε τις διαπραγματευτικές εντολές περίπου πριν από έντεκα χρόνια. Ο κόσμος έχει αλλάξει κατά τα τελευταία έντεκα χρόνια. " προστασία του περιβάλλοντος και η προστασία του κλίματος αποτελούν πλέον μείζονα ζητήματα, ενώ έχει αλλάξει και η Ευρωπαϊκή Ένωση αυτή καθαυτή, δεδομένου ότι ο αριθμός των κρατών μελών της αυξήθηκε από 15 σε 27. " Ευρωπαϊκή Επιτροπή αγνόησε αυτές τις εξελίξεις. Δεν ζήτησε νέα εντολή. Πρόκειται για σοβαρό σφάλμα. Δεν είναι δυνατόν να συνεχιστούν διαπραγματεύσεις που βασίζονται σε εντολές πριν από έντεκα χρόνια· πρέπει να λάβουν τέλος. Πρέπει να δημιουργηθεί νέα εντολή, η οποία θα λαμβάνει υπόψη τα συμφέροντα των 12 κρατών μελών που προσχώρησαν στην ΕΕ τα τελευταία χρόνια, καθώς και τους παγκόσμιους προβληματισμούς σχετικά με την προστασία του κλίματος, την προστασία του περιβάλλοντος και την καλή διαβίωση των ζώων. Χωρίς την κατάλληλη εντολή, θα καταλήξουμε αναπόφευκτα σε απαράδεκτες συμφωνίες.
<SPEAKER ID="097" NAME="Mairead McGuinness">
συντάκτρια. - (EN) Κύριε Πρόεδρε, ήταν συνετή η απόφασή μου να αναβάλω την ομιλία μου έως ότου ακούσω αυτά που ήλπιζα ότι θα ήταν απαντήσεις. Σημείωσα τον χρόνο ομιλίας της Επιτροπής -ο οποίος ήταν μεγαλύτερος από τον χρόνο ομιλίας οιουδήποτε παρευρισκόμενου στην παρούσα Αίθουσα- και λυπούμαι που δεν άκουσα συγκεκριμένες απαντήσεις σε πέντε πολύ άμεσες ερωτήσεις.
<P>
Σχετικά με την εντολή, επιτρέψτε μου να παρατηρήσω ότι μία εντολή που χρονολογείται από το 1999 είναι πλέον σαφέστατα ξεπερασμένη και, μάλιστα, οι περισσότεροι βουλευτές του παρόντος Κοινοβουλίου δεν θα βρίσκονταν καν εδώ το 1999. Ας επανέλθουμε στο στάδιο του σχεδιασμού. Ο τελευταίος ομιλητής έθιξε ορισμένα από τα ζητήματα που θα ήθελα να εγείρω.
<P>
Καθόσον δεν αναφερθήκατε στην εκτίμηση των επιπτώσεων, πέραν της δήλωσής σας ότι διενεργήσατε εκτίμηση επιπτώσεων, επιτρέψτε μου να σας μιλήσω για μερικές από τις επιπτώσεις αυτές στους ευρωπαίους παραγωγούς γεωργικών προϊόντων. Το φόρουμ της ομάδας Mercosur για το κρέας, το οποίο εκπροσωπεί τη Βραζιλία, την Αργεντινή, την Ουρουγουάη και την Παραγουάη, συνέστησε στους διαπραγματευτές να μην αφήσουν ανεκμετάλλευτη την εκπληκτική ευκαιρία που παρουσιάζεται για αυτούς. Συγκρίνετε αυτήν τη σύσταση με την αγαλλίαση ή μάλλον με τον φόβο, το δέος και τον θυμό των παραγωγών της ΕΕ.
<P>
Αυτό που θα συμβεί είναι απώλεια θέσεων εργασίας σε ολόκληρη την αγροτική Ευρώπη και μείωση της ικανότητάς μας στην παραγωγή τροφίμων. Αναλογιστείτε τις συνέπειες αυτής της εξέλιξης για το περιβάλλον -όπου η Ευρώπη προβάλλει τον ηγετικό της ρόλο όσον αφορά την κλιματική αλλαγή-, τα προβλήματα έγγειας ιδιοκτησίας στις εν λόγω χώρες, την καταστροφή των δασών, τις επιπτώσεις στους αυτόχθονες πληθυσμούς και την αναγκαστική εργασία, και, συγκεκριμένα, στον κλάδο του βοείου κρέατος.
<P>
Για όσους από εσάς δεν το συνειδητοποιείτε, πρόκειται για επίθεση κατά της υψηλής ποιότητας της ευρωπαϊκής αγοράς βοείου κρέατος. Εάν υπονομεύσουμε αυτό το κομμάτι της αγοράς μας, θα καταστρέψουμε την παραγωγή βοείου κρέατος και την αγορά στην Ευρωπαϊκή Ένωση. Οι "ΠΑ και η Ιαπωνία δεν θα προχωρήσουν σε συμφωνία, διότι προστατεύουν τους παραγωγούς τους και τα υψηλά πρότυπα που εκτιμούν.
<P>
Το παρόν Κοινοβούλιο επιβάλλει υψηλά πρότυπα για την παραγωγή τροφίμων στους παραγωγούς μας. Αποτύχαμε να τους προστατεύσουμε κατά το παρελθόν. " Επιτροπή αποδείχθηκε ανεπαρκής, και δεν μπορούμε να επιτρέψουμε τη σύναψη μίας συμφωνίας αυτού του είδους εις βάρος της παραγωγής της ΕΕ σε μία συγκυρία κατά την οποία προβαίνουμε σε μεταρρύθμιση της γεωργικής μας πολιτικής. Δεν υπάρχει συνέπεια μεταξύ της γεωργικής και της εμπορικής πολιτικής. Το παρόν Κοινοβούλιο πρέπει να επιμείνει στην ύπαρξη συνέπειας.
<SPEAKER ID="098" NAME="Christophe Béchu" AFFILIATION="PPE">
(FR) Κύριε Πρόεδρε, θα ήθελα απλώς να επισημάνω ότι ενδέχεται να μην έχουμε οργανώσει σήμερα πολύ καλά την ημερήσια διάταξή μας.
<P>
Εάν η σύναψη συμφωνιών ελεύθερων συναλλαγών σημαίνει ότι θα επιτρέπουμε την εισαγωγή προϊόντων στην Ευρώπη τα οποία δεν τηρούν ούτε τα κοινωνικά ούτε τα περιβαλλοντικά μας πρότυπα, η μεταρρύθμιση της κοινής γεωργικής πολιτικής θα είναι μάταιη.
<P>
Σαφώς δεν μπορούμε να συνεχίσουμε να ακολουθούμε αυτήν την υποκριτική προσέγγιση, σύμφωνα με την οποία επιβάλλουμε, από τη μία πλευρά, περιβαλλοντικούς περιορισμούς στους γεωργούς μας όσον αφορά την ιχνηλασιμότητα για την υγεία και την ασφάλεια, με την αιτιολογία ότι πρέπει να προστατεύουμε τους καταναλωτές, και να επιτρέπουμε, από την άλλη πλευρά, την ελεύθερη εισαγωγή προϊόντων στην ήπειρό μας τα οποία δεν ανταποκρίνονται σε αυτά τα πρότυπα.
<P>
Αυτό ακριβώς είναι το θέμα που συζητείται στο παρασκήνιο των διαπραγματεύσεων με την ομάδα Mercosur. Μολονότι λαμβάνουμε διαβεβαιώσεις ότι το Κοινοβούλιο ήταν πλήρως ενήμερο και ότι τα πράγματα είναι στον μέγιστο δυνατό βαθμό διαφανή και σαφή, ο τρόπος με τον οποίο δρομολογήθηκαν δεν μας επιτρέπει να σχηματίσουμε θετική εντύπωση για τις διαπραγματεύσεις αυτές που διεξάγονται την ίδια χρονική στιγμή που πραγματοποιούνται άλλες διαπραγματεύσεις στο πλαίσιο του ΠΟΕ. Για λόγους συνέπειας και προστασίας των καταναλωτών και των γεωργών μας, έχω την αίσθηση ότι δεν μπορούμε να συνεχίσουμε επί αυτής της οδού.
<SPEAKER ID="099" NAME="Σπύρος Δανέλλης" AFFILIATION="S&amp;D">
Κύριε Πρόεδρε, η σύναψη μιας εμπορικής συμφωνίας με τη MERCOSUR θα είναι μεν προς αμοιβαίο όφελος των δύο μερών αλλά με τεράστιες επιπτώσεις στο γεωργικό τομέα. Ο ίδιος ο Πρόεδρος της Επιτροπής, κ. Barroso, αναγνώρισε τη διάσταση αυτή, δηλώνοντας την πρόθεση της Επιτροπής να λάβει ειδικά μέτρα, για να αντιμετωπίσει τις αρνητικές συνέπειες που θα πλήξουν ιδιαίτερα τη γεωργία.
<P>
Συγκεκριμένα μάλιστα, ορισμένοι γεωργικοί τομείς πλήττονται ήδη από διμερείς συμφωνίες, ενώ επιπρόσθετα η ανώτερων προδιαγραφών γεωργική παραγωγή της Ευρωπαϊκής Ένωσης δεν διασφαλίζεται ως προς την ποιοτική υπεροχή της έναντι του χαμηλού κόστους παραγωγής των τρίτων χωρών.
<P>
Πώς σκοπεύετε, κύριε Επίτροπε, να αντιμετωπίσετε το θέμα και τι είδους αντικειμενικά κριτήρια προτίθεται να θέσει η Επιτροπή, προκειμένου να μην ενισχυθεί αυτή η διακριτική μεταχείριση σε βάρος διαφόρων γεωργικών τομέων;
<SPEAKER ID="100" NAME="Marian Harkin" AFFILIATION="ALDE">
- (ΕΝ) Κύριε Πρόεδρε, όπως γνωρίζετε, σήμερα το πρωί συζητούμε για την ΚΓΠ μετά το 2013, και παρ' όλα αυτά, το μεγαλύτερο μέρος της συζήτησης υπονομεύεται από την επανεκκίνηση των διαπραγματεύσεων με την ομάδα Mercosur. Πού βρίσκεται, ερωτώ, η συνέπεια;
<P>
Προ ολίγων εβδομάδων, μετά την ανακοίνωση της επανεκκίνησης των διαπραγματεύσεων με την ομάδα Mercosur, είχα μία σύντομη συνάντηση μαζί σας. Κατά τη διάρκεια της συνάντησης, είπατε ότι εάν προσβλέπουμε στη σύναψη φιλόδοξης συμφωνίας, ενδέχεται να πρέπει να προβούμε σε παραχωρήσεις στον τομέα της γεωργίας. Αυτός είναι και ο λόγος της ιδιαίτερης ανησυχίας μου. Συζητούμε ήδη περί ενδεχόμενων παραχωρήσεων στη γεωργία, και θα ήθελα να παράσχετε διευκρινίσεις εν προκειμένω.
<P>
Στην απάντησή σας, αναφερθήκατε στις επικείμενες συνόδους κορυφής για την κλιματική αλλαγή. Στο πλαίσιο των περαιτέρω εισαγωγών γεωργικών προϊόντων από τις χώρες της ομάδας Mercosur, προβαίνετε σε τυχόν εκτιμήσεις επί ζητημάτων όπως η διαρροή διοξειδίου του άνθρακα, η αποψίλωση των δασών ή η απώλεια της βιοποικιλότητας; Προέρχομαι από την Ιρλανδία, και εξάγουμε το 90% του βοείου κρέατός μας. Πρόσφατες έρευνες καταδεικνύουν ότι οι εκπομπές της Βραζιλίας υπερβαίνουν κατά τρεις έως και οκτώ φορές τις αντίστοιχες εκπομπές της Ιρλανδίας. Θα ληφθούν άραγε καθόλου υπόψη αυτά τα στοιχεία στις εκτιμήσεις των επιπτώσεων που θα πραγματοποιήσετε;
<SPEAKER ID="101" NAME="Giancarlo Scottà" AFFILIATION="EFD">
(IT) Κύριε Πρόεδρε, κυρίες και κύριοι, η ισπανική Προεδρία αποφάσισε να υπογράψει την εν λόγω συμφωνία. Όπως ήδη ακούσαμε, η απόφαση αυτή έχει ήδη εγείρει ορισμένες ανησυχίες, και με την υποβολή της παρούσας ερώτησης, οι συνάδελφοι βουλευτές ζητούν αποσαφηνίσεις ως προς τον αντίκτυπο που ενδέχεται να έχουν οι διαπραγματεύσεις στους ευρωπαίους παραγωγούς και τα ευρωπαϊκά προϊόντα.
<P>
Ήθελα να επισημάνω ότι η δημιουργία σχέσης ελεύθερων συναλλαγών μεταξύ των δύο εταίρων καθιστά δυνατές τις εισαγωγές στην Ευρώπη ζωικών προϊόντων τα οποία περιέχουν αντιβιοτικούς αυξητικούς ενεργοποιητές που δεν έχουν υποβληθεί σε επαρκείς δοκιμές, καθώς και γενετικά τροποποιημένων γεωργικών προϊόντων τα οποία ενδέχεται να θέσουν σε κίνδυνο την ασφάλεια των τροφίμων των γεωργών. Συνεπώς, απευθύνω έκκληση στην Επιτροπή να υιοθετήσει αυστηρότατη θέση για τη διαφύλαξη της ευρωπαϊκής ποιοτικής παραγωγής. " Επιτροπή πρέπει επίσης να αναλάβει δράση για τη διασφάλιση της αναγνώρισης των υψηλών ευρωπαϊκών προτύπων παραγωγής σε διεθνές επίπεδο, καθώς και της απαίτησης των ίδιων προτύπων για όλα τα εισαγόμενα προϊόντα.
<P>
Τέλος, φρονώ ότι η Επιτροπή θα πρέπει να λάβει υπόψη τις ανησυχίες που έχουν διατυπώσει διάφορες ενώσεις του τομέα, προκειμένου να διασφαλιστούν διαφανείς και δίκαιες διαπραγματεύσεις που δεν θα παραβλάψουν την ευρωπαϊκή οικονομία.
<SPEAKER ID="102" NAME="Diane Dodds" AFFILIATION="NI">
- (EN) Κύριε Πρόεδρε, με ανησυχεί ιδιαιτέρως η ανυποχώρητη θέση της Επιτροπής υπέρ της συνέχισης, βάσει μίας εντολής του 1999, εμπορικών συνομιλιών που θα έχουν αναμφισβήτητα αρνητικές επιπτώσεις για τη γεωργία σε ολόκληρη την ΕΕ.
<P>
" θυσία της γεωργίας στον βωμό κερδών που θα αποκτηθούν σε άλλους τομείς είναι απλώς απαράδεκτη. Επί του παρόντος, ο κλάδος του βοείου κρέατος στο "νωμένο Βασίλειο παρουσιάζει μείωση στις τιμές παραγωγού. Εάν αυξηθούν οι εισαγωγές συνεπεία των εν λόγω συνομιλιών, εκτιμώ ότι θα διαπιστώσουμε την εγκατάλειψη του κλάδου από τους γεωργούς. Με ποιον τρόπο θα μεριμνήσει η Ευρώπη για τους ανθρώπους αυτούς; Δεν είναι άδικο να καλούνται οι γεωργοί μας να ανταγωνιστούν χώρες, των οποίων οι παραγωγοί δεν είναι υποχρεωμένοι να πληρούν τα ίδια κριτήρια ποιότητας, ασφάλειας και ιχνηλασιμότητας με τους αντίστοιχους παραγωγούς στο εσωτερικό της Ευρωπαϊκής Ένωσης; Μία Επιτροπή που ισχυρίζεται ότι ενεργεί προς το συμφέρον των πολιτών πρέπει να το εφαρμόζει και στην πράξη. Πρέπει να θέσουμε τέρμα σε αυτές τις συνομιλίες και να μεριμνήσουμε για τους γεωργούς μας.
<SPEAKER ID="103" NAME="Czesław Adam Siekierski" AFFILIATION="PPE">
(PL) Οι διαπραγματεύσεις με τις χώρες της ομάδας Mercosur ανεστάλησαν το 2004. Φέτος, άρχισαν εκ νέου και διεξάγονται βάσει εντολής που χρονολογείται από το 1999. Μία τόσο σημαντική απόφαση θα έπρεπε να ληφθεί κατόπιν συζήτησης επί της πολιτικής στο Ευρωπαϊκό Κοινοβούλιο και το Συμβούλιο. Κατανοώ, βεβαίως, ότι διακυβεύονται πάρα πολλά σε αυτές τις συνομιλίες, διότι οι χώρες της ομάδας Mercosur αποτελούν μία τεράστια αγορά, μία αγορά για τα βιομηχανικά προϊόντα και τις υπηρεσίες της ΕΕ. Ωστόσο, θα πρέπει να προστατεύσουμε και τα συμφέροντα των γεωργών μας, καθώς και τον τομέα της γεωργίας και των τροφίμων.
<P>
Εάν συναφθεί με τις χώρες της ομάδας Mercosur διμερής συμφωνία προτιμησιακών συναλλαγών, ενδέχεται να έχει επιβλαβείς επιπτώσεις, μεταξύ άλλων, στους τομείς του κρέατος πουλερικών, βοείου και χοιρινού κρέατος, στους τομείς της ζάχαρης και των γαλακτοκομικών προϊόντων, καθώς και στον τομέα της αιθανόλης. Σε αυτήν την περίπτωση, θα ήταν απαραίτητο να προταθούν ορισμένα αντισταθμιστικά μέτρα για τους γεωργούς. Εμπειρογνώμονες εκτιμούν ότι η σύναψη μίας τέτοιας συμφωνίας ενδέχεται να οδηγήσει σε τεράστιες απώλειες εισοδήματος για τους γεωργούς. Οι απώλειες αυτές αναμένεται να είναι ακόμα μεγαλύτερες εάν η συμφωνία συναφθεί τόσο σε διμερές επίπεδο όσο και στο πλαίσιο του ΠΟΕ.
<SPEAKER ID="104" NAME="Karin Kadenbach" AFFILIATION="S&amp;D">
(DE) Κύριε Πρόεδρε, κύριε Επίτροπε, ως συνυπογράφουσα της παρούσας ερώτησης, θα ήθελα να επανέλθω σε ένα συγκεκριμένο ζήτημα, ήτοι στο ζήτημα της ασφάλειας των τροφίμων.
<P>
Στις αρχικές σας παρατηρήσεις σήμερα, μας είπατε ότι τα προϊόντα που εισάγονται στην ΕΕ πρέπει να συμμορφώνονται με τις απαιτήσεις μας και ότι ο ΠΟΕ μας παρέχει το δικαίωμα να διατηρήσουμε τους κανονισμούς μας, υπό την προϋπόθεση ότι βασίζονται σε επιστημονικά στοιχεία. Αναλογιζόμενη, ωστόσο, τη γεωργική μας παραγωγή και τα προϊόντα αυτά καθαυτά, διαπιστώνω ότι δεν είναι δυνατόν να τεκμηριωθούν όλα επιστημονικά. Εξίσου σημαντικές είναι και οι γενικές συνθήκες υπό τις οποίες εκτρέφονται τα ζώα, για παράδειγμα, αλλά και οι γενικές συνθήκες υπό τις οποίες ασκείται η γεωργική δραστηριότητα.
<P>
" Ευρώπη διαθέτει εξαιρετική νομοθεσία σε σχέση με το μέλλον της βιοποικιλότητας. Θα θέλαμε να λάβουμε εκ μέρους σας ορισμένες απαντήσεις σχετικά με τον τρόπο που προτίθεστε να τηρήσετε αυτές τις αρχές για την ασφάλεια των τροφίμων και για την προστασία των καταναλωτών, των ζώων και του περιβάλλοντος στο πλαίσιο της εν λόγω εμπορικής συμφωνίας. Οι πολιτικοί πρέπει να είναι σε θέση να λαμβάνουν αποφάσεις, ακόμα και όταν δεν υπάρχουν διαθέσιμα επιστημονικά στοιχεία. Δεν θέλουμε κλωνοποιημένο κρέας από τις χώρες της ομάδας Mercosur.
<SPEAKER ID="105" NAME="Jean-Pierre Audy" AFFILIATION="PPE">
(FR) Κύριε Πρόεδρε, κύριε Επίτροπε, ένας γάλλος σοσιαλιστής πολιτικός είπε κάποτε ότι "όταν ανήκεις σε πολιτική μειονότητα, νομικά έχεις άδικο". Έχετε καταλάβει ότι θεωρούμε πως η εντολή δεν είναι πλέον έγκυρη. Κύριε Επίτροπε, πρέπει να ανανεώσουμε αυτήν την εντολή, και είναι λυπηρή η απουσία του Συμβουλίου, το οποίο θα έπρεπε να δώσει και τις απαραίτητες οδηγίες.
<P>
Θα ήθελα επίσης να επιστήσω την προσοχή σας στις πολιτικές πτυχές της ομάδας Mercosur. Το βασικό στοιχείο στο εμπόριο είναι η εμπιστοσύνη. Κατά ποιον τρόπο η ομάδα Mercosur πληροί, από πολιτικής πλευράς, τις προϋποθέσεις ώστε να προβεί σε διαπραγματεύσεις με την Ευρωπαϊκή Ένωση; Στον πλανήτη υπάρχουν τρεις περιοχές: η Ευρωπαϊκή Ένωση, η οποία επιδιώκει ολοκληρωμένες εμπορικές συναλλαγές, η βορειοαμερικανική συμφωνία ελεύθερων συναλλαγών και η ομάδα Mercosur. " ομάδα Mercosur σχεδόν διαλύθηκε κατά τη σύνοδο κορυφής του 2007. Οι χώρες της δεν συμφωνούν επί των προσχωρήσεων. " Βενεζουέλα κινδύνευσε να μην προσχωρήσει.
<P>
Πώς μπορούμε να προβούμε σε διαπραγματεύσεις σε μία τόσο ασταθή πολιτικά περιοχή; Ας ελέγξουμε πρωτίστως την πολιτική σταθερότητα της ομάδας Mercosur και ας συνάψουμε κατόπιν εμπορικές συμφωνίες.
<SPEAKER ID="106" NAME="Franz Obermayr" AFFILIATION="NI">
(DE) Κύριε Πρόεδρε, φρονώ ότι έχουμε συζητήσει εκτενώς για τη βιωσιμότητα. Την συζητούμε επί δύο ώρες, αλλά υπάρχει κάτι που ασφαλώς δεν είναι βιώσιμο, και πρόκειται εμφανώς για το ίδιο ακριβώς πρόβλημα με κάθε Πρόεδρο: το γεγονός ότι δεν γνωρίζουμε πότε πρέπει να ζητήσουμε τον λόγο ώστε να γίνει δεκτό το αίτημά μας.
<P>
Είναι η δεύτερη φορά που με παραβλέπετε, παρότι ζήτησα εγκαίρως να λάβω τον λόγο. Θεωρώ ότι αυτό είναι εξοργιστικό. Προφανώς, είναι απαραίτητο να ζητούμε από κάθε Πρόεδρο -συμπεριλαμβανομένου του προηγούμενου Προέδρου- αφενός να διατυπώνονται σαφείς κανόνες και αφετέρου ο Πρόεδρος να λαμβάνει υπόψη την κατάλληλη χρονική στιγμή κατά την οποία πρέπει να ζητούμε τον λόγο στο πλαίσιο της διαδικασίας εκτάκτων παρεμβάσεων.
<P>
Θεωρώ απαράδεκτο να υποχρεούμαι, αμέσως μετά από μία συζήτηση, κατόπιν του προηγούμενου θέματος της ημερήσιας διάταξης, να πηγαίνω και να ζητώ πολύ ευγενικά να μου δοθεί η δυνατότητα να λάβω τον λόγο, απλώς και μόνο για να αγνοηθεί το αίτημά μου. Παρακαλείσθε να μας ενημερώνετε πότε πρόκειται να μας αγνοείτε. Παρακαλείσθε να μας ενημερώνετε όταν δεν υπάρχει προφανώς ουδεμία διάθεση να επιτρέψετε σε κάποιον να παρέμβει για ένα τόσο σημαντικό θέμα όπως είναι η βιωσιμότητα. Είναι προφανής η παντελής απουσία βιωσιμότητας εν προκειμένω, εφόσον υποχρεούμαστε να ζητούμε από κάθε Πρόεδρο να μας εκχωρήσει το κοινοβουλευτικό μας δικαίωμα και να μας επιτρέψει να λάβουμε τον λόγο. Θα ήθελα να υποβάλω αίτημα κατεπείγοντος για την παροχή διευκρινίσεων συναφώς, διότι πρόκειται για έναν άδικο τρόπο χειρισμού της κατάστασης.
<SPEAKER ID="107" NAME="Πρόεδρος">
Κύριοι συνάδελφοι, εν είδει διευκρίνισης, θα ήθελα να σας ενημερώσω ότι υπάρχουν 18 άτομα στον κατάλογο. Κατανοώ ότι όλοι θα θέλατε να λάβετε τον λόγο, αλλά έχουμε πέντε λεπτά στη διάθεσή μας για τη διαδικασία εκτάκτων παρεμβάσεων -ένα λεπτό έκαστη-, επομένως, μπορώ να δώσω τον λόγο σε πέντε ομιλητές. Σήμερα έδωσα τον λόγο σε οκτώ ομιλητές. Προσπάθησα να κατανείμω ισότιμα τον αριθμό των ομιλητών, σύμφωνα με την ισχύ των πολιτικών Ομάδων, κατά συνέπεια, υπήρξαν -εάν το παρατηρήσατε- τρεις ομιλητές από την Ομάδα PPE, δύο ομιλητές από την Ομάδα PSE, ένας ομιλητής από την Ομάδα ALDE, ένας από την Ομάδα EFD και ένας από τους μη εγγεγραμμένους βουλευτές. Εκτιμώ, λοιπόν, ότι έκανα ό,τι καλύτερο μπορούσα.
<SPEAKER ID="108" NAME="Karel De Gucht">
μέλος της Επιτροπής. - (EN) Κύριε Πρόεδρε, θα προσπαθήσω να απαντήσω σε ορισμένες από τις ερωτήσεις, διότι τέθηκαν μεν πολλές ερωτήσεις, αλλά πολλές από αυτές απαντήθηκαν ήδη κατά την εισαγωγική μου δήλωση.
<P>
Καταρχάς, όσον αφορά την εντολή: αρκετοί βουλευτές αποδοκίμασαν το γεγονός ότι εργαζόμαστε βάσει εντολής που χρονολογείται από το 1999. Οι οδηγίες του 1999 μας επιφορτίζουν με το καθήκον -και παραθέτω αυτολεξεί- "να διαπραγματευτούμε μία ισόρροπη και συνολική συμφωνία με την ομάδα Mercosur, με στόχο την ελευθέρωση, κατά μέγα μέρος, όλων των εμπορικών συναλλαγών, τηρουμένων των δεσμεύσεων της ΕΕ στο πλαίσιο του ΠΟΕ. Αυτό ισχύει για όλους τους τομείς που πρόκειται να καλυφθούν από τη συμφωνία, συμπεριλαμβανομένης της γεωργίας". Αυτό εξακολουθεί να ισχύει. Και αυτό εξακολουθεί να είναι το καθήκον μας, συνεπώς, δεν χρειάζονται ιδιαίτερες προσθήκες στην εν λόγω εντολή.
<P>
Εν τω μεταξύ, ενέσκηψε το πρόβλημα της κλιματικής αλλαγής, και ο κόσμος έχει αλλάξει έκτοτε. Ναι, το έχουμε διαπιστώσει και εμείς αυτό, και θα το λάβουμε υπόψη κατά τις διαπραγματεύσεις. Τούτο, όμως, δεν συνιστά λόγο για την τροποποίηση της εντολής.
<P>
Ένας άλλος βουλευτής είπε ότι θα έπρεπε να παρίσταται σήμερα και το Συμβούλιο, και ότι το Συμβούλιο θα έπρεπε να μας καθοδηγήσει. Δεν χρειάζεται να μας καθοδηγήσει το Συμβούλιο. Έχουμε εντολή να διαπραγματευτούμε και, εάν ολοκληρωθούν οι διαπραγματεύσεις και καταλήξουμε εντέλει σε κάποιο αποτέλεσμα, εμείς μονογραφούμε, το Συμβούλιο υπογράφει και το Κοινοβούλιο επικυρώνει. Δεν μας καθοδηγεί το Συμβούλιο. Και ευτυχώς που δεν το πράττει, διότι πρόκειται για κοινοτικό ζήτημα, το οποίο εναπόκειται στην αποκλειστική δικαιοδοσία της Ευρωπαϊκής Ένωσης, στο πλαίσιο της οποίας η Επιτροπή διαθέτει σαφέστατες αρμοδιότητες. Θα επιμείνουμε σε αυτό.
<P>
Είμαι πρόθυμος να συζητήσουμε διεξοδικά οιοδήποτε επιμέρους στοιχείο. Το έπραξα με την Επιτροπή Διεθνούς Εμπορίου και είμαι διατεθειμένος να το επαναλάβω. Θα τηρείστε ενήμεροι για το αντικείμενο των διαπραγματεύσεων, για τα θέματα που θα τεθούν υπό συζήτηση και ούτω καθεξής, αλλά όλοι καλούνται να διαδραματίσουν συγκεκριμένο ρόλο, και εμείς θα διαδραματίσουμε τον ρόλο που πρέπει να διαδραματίσει εν προκειμένω η Επιτροπή.
<P>
Όσον αφορά το πρόβλημα των μέτρων προστατευτισμού που έλαβε πρόσφατα η Αργεντινή, αυτά τα μέτρα και οι πρακτικές ανησυχούν προφανώς την ΕΕ και ζητήσαμε αμέσως διευκρινίσεις από την Αργεντινή. Ο Γενικός Διευθυντής Εμπορίου απέστειλε επιστολή στον αργεντινό ομόλογό του στις 12 Μαΐου. " αντιπροσωπεία της ΕΕ στο Μπουένος Άιρες προέβη σε επίσημο διάβημα και πραγματοποιήθηκαν αρκετές συναντήσεις με την αποστολή της Αργεντινής και τον πρέσβη της στις Βρυξέλλες, προκειμένου να διατυπώσουμε τις βαθύτατες ανησυχίες μας. Επίσης, ζητήσαμε μετ' επιτάσεως να συμπεριληφθεί άμεσα στο κοινό ανακοινωθέν ΕΕ-Mercosur η δέσμευση για την απόρριψη όλων των μορφών προστατευτισμού.
<P>
Την προηγούμενη εβδομάδα στο Μπουένος Άιρες, θίξαμε το ζήτημα διμερώς με τις αρμόδιες αρχές της Αργεντινής, στον Τύπο και στο πλαίσιο του πρώτου γύρου των διαπραγματεύσεων μεταξύ της ΕΕ και των χωρών της ομάδας Mercosur. Το μήνυμά μας είναι σθεναρό και εξαιρετικά σαφές. Επισημάναμε ότι τα εν λόγω μέτρα, ανεξαρτήτως εάν βασίζονται σε έγγραφους νομικούς λόγους ή όχι, αντιβαίνουν στο πνεύμα των διαπραγματεύσεων μίας ΣΕΣ με την ΕΕ και κινδυνεύουν να έχουν σαφή αρνητικό αντίκτυπο στη διαπραγματευτική διαδικασία.
<P>
Επιπλέον, σκοπεύαμε να συζητήσουμε το θέμα με την Αργεντινή στις 6 Ιουλίου, στο πλαίσιο της κοινής επιτροπής, αλλά η Αργεντινή ανακοίνωσε την αναβολή της την προηγούμενη εβδομάδα. Θα επιμείνουμε επί της διεξαγωγής αυτής της συνάντησης το συντομότερο δυνατόν.
<P>
Επιπροσθέτως, εκ πρώτης όψεως φαίνεται ότι δεν συνάδουν με τις δεσμεύσεις της Αργεντινής στο πλαίσιο της ομάδας των G20 και πιθανώς με τις δεσμεύσεις της στο πλαίσιο του ΠΟΕ. Θα συνεχίσουμε να παρακολουθούμε εκ του σύνεγγυς το συγκεκριμένο ζήτημα και, σε περίπτωση που διατηρηθούν τα εν λόγω μέτρα και οι πρακτικές, θα προβούμε σε ενδελεχή ανάλυσή τους προτού λάβουμε αποφάσεις επί της καλύτερης δυνατής λύσης για την αντιμετώπιση αυτού του προβλήματος.
<P>
" Επιτροπή εμμένει στη θέση της υπέρ της αποφυγής μέτρων προστατευτισμού, ιδιαίτερα στο υφιστάμενο παγκόσμιο οικονομικό πλαίσιο, και ένα από τα στοιχεία που αναφέρθηκαν, το έλλειμμα με την Αργεντινή, είναι αδιαμφισβήτητα εξαιρετικά ισχυρό.
<P>
Όσον αφορά τη ζάχαρη:
<P>
(FR) η Επιτροπή έχει απόλυτη επίγνωση της ευαισθησίας του ζητήματος της ζάχαρης, και αυτός είναι ο λόγος για τον οποίο η προσφορά προς την Κολομβία και το Περού περιορίστηκε σε δασμολογικές ποσοστώσεις μηδενικού δασμού επί περιορισμένης ποσότητας και χωρίς δασμολογική μείωση εκτός ποσόστωσης. Παρόμοιες ποσοστώσεις προβλέπονται στο πλαίσιο των διαπραγματεύσεων με την Κεντρική Αμερική. Οι συγκεντρωτικές ποσότητες της Κολομβίας, του Περού και της Κεντρικής Αμερικής αντιστοιχούν σε λιγότερο από το 2% της ευρωπαϊκής κατανάλωσης.
<P>
Όσον αφορά τα φυτοϋγειονομικά, τα περιβαλλοντικά και άλλα μέτρα ...
<P>
(EN) κατέστησα απολύτως σαφές στις δηλώσεις μου το γεγονός ότι θα εμμείνουμε στις απαιτήσεις για την ασφάλεια των τροφίμων· και πρόκειται για εκείνες που μπορούν να εφαρμοστούν στο πλαίσιο του ΠΟΕ. Θα το πράξουμε αυτό. Εάν παρατηρήσετε τις εισαγωγές βοείου κρέατος -και, εν προκειμένω, απαντώ εν μέρει στον κ. Tarabella, ο οποίος αποχώρησε εν τω μεταξύ από την Ολομέλεια-, θα διαπιστώσετε ότι, λόγω των προβλημάτων υγειονομικής και φυτοϋγειονομικής προστασίας (ΥΦΠ) με το βόειο κρέας της Βραζιλίας, οι εισαγωγές μειώθηκαν αισθητά. Επομένως, επιβάλλουμε τα αντίστοιχα μέτρα: τα ελέγχουμε και τα επιβάλλουμε· και θα συνεχίσουμε να το πράττουμε.
<P>
Εντούτοις, θα πρέπει να συνειδητοποιήσουμε, και στο Ευρωπαϊκό Κοινοβούλιο, ότι αρκετές ευρωπαϊκές απαιτήσεις αποφασίστηκαν σε εσωτερικό επίπεδο, ότι συνιστούν το αποτέλεσμα πολιτικής διαδικασίας στην οποία συμμετείχε πολύ ενεργά το Ευρωπαϊκό Κοινοβούλιο και ότι δεν μπορούμε να τις επιβάλουμε μέσω του ΠΟΕ.
<P>
Πρέπει να εμμείνουμε σε εκείνες τις οποίες μπορούμε να επιβάλουμε και τις οποίες μπορούμε να καταστήσουμε σεβαστές από τον ΠΟΕ: αυτό, βεβαίως, θα πράξουμε στην περίπτωση της ασφάλειας των τροφίμων. Όσον αφορά τις υπόλοιπες απαιτήσεις, η Ευρωπαϊκή Ένωση πρέπει να εξετάσει τι πραγματικά θέλει να κάνει. Θα πρέπει να συνειδητοποιήσει ότι η επιβολή αυτού του είδους της απαίτησης στη γεωργία μας θα έχει οικονομικές και χρηματοπιστωτικές επιπτώσεις. Οπωσδήποτε, όμως, δεν πρόκειται για απαιτήσεις που μπορούμε να επιβάλουμε σε άλλες χώρες.
<P>
Προσπάθησα να απαντήσω στην πλειονότητα των ερωτήσεων που επανελήφθησαν στις ερωτήσεις των βουλευτών, αλλά, φυσικά, είμαι πρόθυμος να συνεχίσουμε περαιτέρω τη συζήτηση. Υποθέτω ότι δεν είναι η τελευταία φορά που θα συζητήσουμε το θέμα της ομάδας Mercosur στην παρούσα Ολομέλεια.
<SPEAKER ID="111" NAME="Πρόεδρος">
- Κύριε Επίτροπε, είμαι εξίσου βέβαιος ότι δεν είναι η τελευταία φορά που συζητούμε το θέμα.
<P>
" κοινή συζήτηση έληξε.
<P>
Γραπτές δηλώσεις (άρθρο 149 του Κανονισμού)
<SPEAKER ID="112" NAME="Luís Paulo Alves  " AFFILIATION="S&amp;D">
γραπτώς. - (PT) " επανέναρξη των διαπραγματεύσεων μεταξύ της ομάδας Mercosur και της ΕΕ τον προσεχή Σεπτέμβριο αποτελεί διαδικασία υψίστης σημασίας για την ΕΕ. Από τη μία πλευρά, σε έναν πολυπολικό κόσμο όπου οι χώρες ΒΡΙΚ αποκτούν ολοένα μεγαλύτερη επιρροή, είναι ζωτικής σημασίας για την ΕΕ να εδραιώσει προνομιακή σχέση με τις χώρες της Λατινικής Αμερικής, όπου έχει περισσότερες επενδύσεις από ό,τι στη Ρωσία, την Ινδία και την Κίνα μαζί. Συνδυάζοντάς την δε με μία ειδική εμπορική σχέση, θα μπορούσε να διασφαλίσει την κατοχύρωση τεράστιου οικονομικού πλεονεκτήματος σε παγκόσμια κλίμακα. Από την άλλη πλευρά, έχουμε το επίπεδο του ανοικτού πνεύματος εμπορικής συνεργασίας σε σχέση με τα γεωργικά προϊόντα και τον καθορισμό υγειονομικών και φυτοϋγειονομικών κανόνων που απαιτούνται για τις συναλλαγές μεταξύ των δύο συνασπισμών χωρών. " ανταγωνιστικότητα της ομάδας Mercosur στις γεωργικές αγορές έχει ενισχυθεί και έχει αυξηθεί τα τελευταία χρόνια, επομένως, πρέπει να εκπονηθεί εκτίμηση των επιπτώσεων μίας ενδεχόμενης συμφωνίας για την ευρωπαϊκή γεωργική δραστηριότητα, η οποία δεν είναι σε κατάσταση να υποστεί περισσότερους κλυδωνισμούς επί του παρόντος. Αυτό σημαίνει ότι δεν θα πρέπει να αποδυθούμε σε μία διαδικασία που θα ολοκληρωθεί πολύ σύντομα, χωρίς να ληφθούν υπόψη οι πιθανές αρνητικές συνέπειες στην ευρωπαϊκή γεωργία ή ο υπερβολικός προστατευτισμός, ο οποίος θέτει σε κίνδυνο τη σημαντική θέση της ΕΕ στη συγκεκριμένη περιοχή του πλανήτη.
<SPEAKER ID="113" NAME="Jarosław Kalinowski  " LANGUAGE="PL">
" επανεκκίνηση των διαπραγματεύσεων με τις χώρες της ομάδας Mercosur χωρίς προηγούμενη διαβούλευση με τα κράτη μέλη ήταν "χτύπημα κάτω από τη ζώνη". Οι διαπραγματεύσεις ανεστάλησαν το 2004 όταν έγινε κατανοητό ότι οι εμπορικές συναλλαγές μεταξύ της ΕΕ και των μελών της ομάδας Mercosur ενδέχεται να έχουν δυσμενείς επιπτώσεις στη γεωργία μας. Οι τομείς που κινδυνεύουν περισσότερο να ζημιωθούν είναι οι τομείς του βοείου, του χοιρινού κρέατος και του κρέατος πουλερικών, καθώς και οι τομείς του γάλακτος, των οπωροκηπευτικών, της ζάχαρης και της βιοαιθανόλης. Εκτιμάται ότι η υπογραφή της συμφωνίας ενδέχεται να προκαλέσει απώλειες που θα κυμαίνονται από αρκετά δισεκατομμύρια ευρώ έως και αρκετά πολλαπλάσια αυτού του ποσού. " ελευθέρωση των εμπορικών συναλλαγών μεταξύ της Ένωσης και της ομάδας Mercosur πρέπει να συντελεστεί κατόπιν ακριβούς ανάλυσης του αντικτύπου μίας τέτοιας συμφωνίας στην κοινοτική αγορά και κατόπιν προσεκτικών διαβουλεύσεων με εκπροσώπους των ενεχόμενων μερών. Το άνοιγμα της αγοράς μας στις εισαγωγές δεν αποτελεί κατ' ανάγκη κακή πρωτοβουλία, υπό την προϋπόθεση, όμως, ότι ισχύουν τα ίδια πρότυπα σε όλες τις χώρες. Διαφορετικά, το κόστος των παραχωρήσεων στο πλαίσιο του ΠΟΕ θα βαρύνει τους γεωργούς μας.
<SPEAKER ID="998" NAME="Alan Kelly  " AFFILIATION="S&amp;D) (S&amp;D">
γραπτώς. - (EN) Οι εν λόγω συνομιλίες με την ομάδα Mercosour ενδέχεται να αποτελέσουν τρομακτική εξέλιξη για το μέλλον της ευρωπαϊκής γεωργίας. Οφείλω να δηλώσω ότι η στάση της Επιτροπής εν προκειμένω ήταν φρικτή. Φαίνεται σαν να στοιχειοθετεί μία συμφωνία και να προτίθεται να χρησιμοποιήσει τα γεωργικά πρότυπα ως νόμισμα για την αγορά συμφωνίας με τις χώρες της ομάδας Mercosur. " στάση αυτή είναι, κατά την άποψή μου, φρικτή. Κατά τα φαινόμενα, οι γεωργοί θα είναι τα πρώτα θύματα των εμπορικών συμφωνιών, αλλά και οι πρώτοι που θα κατηγορηθούν όταν οι εμπορικές συμφωνίες δεν θα αποφέρουν τα επιθυμητά αποτελέσματα. Θα επιθυμούσα μία στάση μεγαλύτερης συνέπειας και μέριμνας εκ μέρους της Επιτροπής για το μέλλον του τομέα των οικογενειακών γεωργικών εκμεταλλεύσεων. Είναι ενθαρρυντικό να παρατηρεί κανείς τόσο μεγάλο αριθμό αρμοδίων για τη γεωργία βουλευτών του ΕΚ από όλες τις Ομάδες να στηρίζουν την προστασία της γεωργίας. " αδιαφορία έναντι των ανησυχιών του Κοινοβουλίου δεν θα αποδώσει, κύριε De Gucht, και θα σας συνιστούσα να ζητείτε περισσότερο τη γνώμη μας εάν επιδιώκετε την υπογραφή τυχόν συμφωνίας από το Κοινοβούλιο.
<SPEAKER ID="997" NAME="Elisabeth Köstinger  " LANGUAGE="DE">
Φαίνεται ότι οι διαπραγματεύσεις με την ομάδα Mercosur επιδιώκουν έναν μόνο στόχο: την παράδοση μίας ανυπεράσπιστης ευρωπαϊκής γεωργίας. Δεν θέλω να γνωρίζω το ανυπολόγιστο μέγεθος των κερδών για τη βιομηχανία και τον τομέα των υπηρεσιών - θέλω να γνωρίζω το μέγεθος της ζημίας που θα υποστεί η γεωργία. Επί του παρόντος, ουδείς μπορεί να εκτιμήσει τη ζημία που θα επισύρει ενδεχομένως για τους εγχώριους γεωργικούς παραγωγούς μία πιθανή συμφωνία με τις χώρες της ομάδας Mercosur. Δεν πρέπει να παραδοθεί κατά τις διαπραγματεύσεις ο ευαίσθητος τομέας της γεωργίας. Το ίδιο ισχύει και για τους ευρωπαίους καταναλωτές, οι οποίοι βρίσκονται αντιμέτωποι με τρόφιμα που δεν παρασκευάζονται σύμφωνα με τα υψηλά πρότυπα παραγωγής της ΕΕ. Από τη μία πλευρά, αυτό συνεπάγεται κινδύνους για την υγεία των πολιτών της ΕΕ, διότι δεν είναι σαφείς οι συνθήκες υπό τις οποίες παράγονται τα εισαγόμενα τρόφιμα, και, από την άλλη, η ευρωπαϊκή γεωργία υφίσταται άνιση μεταχείριση, διότι δεν εφαρμόζονται τα ευρωπαϊκά πρότυπα παραγωγής και μεταποίησης για τις γεωργικές εισαγωγές από τις χώρες της ομάδας Mercosur. Εάν κάποιος είναι πρόθυμος να θυσιάσει τα πάντα στον βωμό του κέρδους ή ενός πλεονεκτήματος, μπορούμε να τον χαρακτηρίσουμε με μία έκφραση: "Θα πουλούσε και την ίδια του τη μάνα". Είστε ελεύθερος να πουλήσετε τη μητέρα σας, κύριε Επίτροπε, αλλά μην θυσιάζετε την ευρωπαϊκή μας γεωργία.
<SPEAKER ID="114" NAME="Tokia Saïfi  " LANGUAGE="FR">
" επανέναρξη των διαπραγματεύσεων με την ομάδα Mercosur, η οποία αποφασίστηκε μονομερώς από την Ευρωπαϊκή Επιτροπή, δεν προμηνύει θετικές εξελίξεις για την ευρωπαϊκή γεωργία, η οποία διέρχεται πρωτόγνωρη κρίση. Πέραν του γεγονότος ότι δεν πραγματοποιήθηκαν πολιτικές διαβουλεύσεις πριν από την επανέναρξη αυτών των διαπραγματεύσεων, η εν λόγω συμφωνία θέτει καταφανώς σε κίνδυνο τα ευρωπαϊκά γεωργικά συμφέροντα. Δεν μπορεί να τεθεί ζήτημα νέων γεωργικών παραχωρήσεων μετά τις προσφορές που πραγματοποιήθηκαν στο πλαίσιο του γύρου της Ντόχα τον Ιούλιο του 2008.
<P>
Τότε, είχαμε ήδη φθάσει σε ένα "τελικό όριο", και, συνεπώς, η υπέρβασή του θα ισοδυναμούσε με την καταστροφή της γεωργίας μας. Μολονότι δεν είναι αυτή ενδεχομένως η νοσηρή πρόθεση της Επιτροπής, δεν παύω να προβληματίζομαι ως προς την ικανότητά της να διασφαλίσει ότι η ΕΕ δεν θα πληρώσει διπλά το τίμημα. Βεβαίως, όταν ερχόμαστε αντιμέτωποι με οιαδήποτε απόπειρα προστατευτισμού, η καλύτερη ανταπόκριση στην οικονομική κρίση είναι το άνοιγμα προς τις εμπορικές συναλλαγές, όχι όμως με οιοδήποτε τίμημα και όχι εις βάρος της ΕΕ. Ως μέλος της Επιτροπής Διεθνούς Εμπορίου που είναι σε θέση να εγκρίνει ή να απορρίψει τη ΣΕΣ ΕΕ-Mercosur, θα ταχθώ κατά οιασδήποτε διμερούς συμφωνίας μειωμένων τιμών, η οποία θα θυσιάσει την ευρωπαϊκή γεωργία και θα επιτρέψει ελάχιστη ικανοποιητική πρόοδο για την υπόλοιπη ευρωπαϊκή οικονομία.
