<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις ;

<SPEAKER ID=2 LANGUAGE="DE" NAME="Rόbig">
Κυρία Πρόεδρε, θα ήθελα να επισημάνω αναφερόμενος στα χθεσινά συνοπτικά πρακτικά ότι επετράπη στον Δρ Ganzert - τον δικηγόρο που ήταν φυλακισμένος στη Νικαράγουα - να εγκαταλείψει τώρα τη χώρα και σας ευχαριστώ που κάνατε τα πάντα για να καταστεί δυνατό αυτό.

<SPEAKER ID=3 NAME="Πρόεδρος">
Κύριε Rόbig, σας ευχαριστώ.
<P>
(Τα συνοπτικά πρακτικά της προηγούμενης συνεδρίασης εγκρίνονται)

<CHAPTER ID=2>
Ημερήσια διάταξη
<SPEAKER ID=4 NAME="Πρόεδρος">
Σας πληροφορώ ότι η Διάσκεψη των Προέδρων, κατά τη χθεσινή της συνεδρίαση, αποφάσισε να παρατείνει κατά μια ώρα τη συνεδρίαση της Δευτέρας, 17 Δεκεμβρίου, στις Βρυξέλλες.
<P>
Η συνεδρίαση της Ολομέλειας θα πραγματοποιηθεί συνεπώς από τις 15.00 ως τις 19.30.

<SPEAKER ID=5 NAME="Di Lello Finuoli">
Κυρία Πρόεδρε, ως Ομάδα της Ευρωπαϊκής Ενωτικής Αριστεράς είμαστε αντίθετοι στην παράταση της συνεδρίασης της Δευτέρας, η οποία θα χρησιμεύσει μόνο για την έγκριση της αντιτρομοκρατικής δέσμης. Η δέσμη αυτή παρουσιάστηκε στους κόλπους της Επιτροπής Ελευθεριών σήμερα το πρωί, χωρίς να μπορέσουμε να προβούμε σε συζήτηση, δεδομένης της μεγάλης στενότητας χρόνου, και χωρίς να καταρτιστεί έκθεση. Πιστεύω πως είναι σοβαρό να εκφράσει το Κοινοβούλιο γνώμη χωρίς να έχει καταρτίσει προηγουμένως έκθεση για ένα τόσο σημαντικό θέμα. Είμαστε, επομένως, εναντίον αυτής της σύντμησης των προθεσμιών, επειδή δεν μας επιτρέπει καθόλου να παρουσιάσουμε μια αιτιολογημένη έκθεση για ένα τόσο σημαντικό θέμα.

<SPEAKER ID=6 NAME="Πρόεδρος">
Κύριε Di Lello, σας ευχαριστώ. Σημειώνουμε, επομένως, στα συνοπτικά πρακτικά ότι διαφωνείτε με την απόφαση της Διάσκεψης των Προέδρων.

<CHAPTER ID=3>
Απόφαση κατεπείγοντος
<SPEAKER ID=7 NAME="Πρόεδρος.">
Δίνω αμέσως τον λόγο στον κ. Watson, πρόεδρο της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων.
<P>
Watson (ELDR), Πρόεδρος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων. (ΕΝ) Κυρία Πρόεδρε, χθες το βράδυ παραπέμφθηκαν στην επιτροπή μου δύο αιτήματα σύμφωνα με το άρθρο 112 του Κανονισμού. Αφορούν την εκ νέου διεξαγωγή διαβουλεύσεων επί δύο αποφάσεων-πλαίσιο του Συμβουλίου· η μία αφορά την καταπολέμηση της τρομοκρατίας και η άλλη μία πρόταση για το ευρωπαϊκό ένταλμα συλλήψης. Μας ζητήθηκε να τα αντιμετωπίσουμε ως επείγοντα. Η επιτροπή μου συνεδρίασε σήμερα το πρωί και αποφάσισε να προτείνει στην Ολομέλεια να συζητηθούν οι προτάσεις αυτές με τη διαδικασία επείγοντος ως έχουν, χωρίς έκθεση.

<SPEAKER ID=8 NAME="Πρόεδρος">
Κύριε Watson, σας ευχαριστώ. Θα ενεργήσουμε, επομένως, σύμφωνα με τον Κανονισμό, όπως άλλωστε συνηθίζεται.
<P>
Ποιος επιθυμεί να παρέμβει κατά του αιτήματος;

<SPEAKER ID=9 LANGUAGE="FR" NAME="Cohn-Bendit">
Κυρία Πρόεδρε, αγαπητοί συνάδελφοι, έξι χρόνια τώρα που παρευρίσκομαι σ' αυτό το Κοινοβούλιο, αυτό το Κοινοβούλιο προσπαθεί αδιάκοπα να τύχει σεβασμού εκ μέρους των ευρωπαϊκών θεσμικών οργάνων. Σήμερα, για άλλη μια φορά, ζητείται από το Κοινοβούλιο να μην επιδείξει αυτοσεβασμό και μόλις ακούσαμε τις μεγάλες Ομάδες, στην Επιτροπή Δημοσίων Ελευθεριών, να αποφασίζουν μαζί με τους Φιλελεύθερους ότι το Κοινοβούλιο αυτό δεν χρειάζεται αυτοσεβασμό. Όπως και να' χει, είναι απίστευτο: θα ψηφίσουμε ένα ευρωπαϊκό ένταλμα σύλληψης το οποίο θα τεθεί σε ισχύ το 2004, ήτοι σε δύο χρόνια, και, σήμερα, μας λέγεται ότι συνεδριάζει το Ευρωπαϊκό Συμβούλιο στο Λάκεν. Αυτό το Ευρωπαϊκό Συμβούλιο θα αποφασίσει επί του κειμένου τη νύκτα της Κυριακής. Το εν λόγω κείμενο θα επανεξεταστεί από τους νομικούς τη Δευτέρα το πρωί. Κανείς δεν θα το έχει δει πριν φτάσει στις Βρυξέλλες, τη Δευτέρα το απόγευμα. Το Κοινοβούλιο, όμως, θα ψηφίσει. Δεν μπορεί να περιμένει μέχρι τον Ιανουάριο. Θα θέλατε να μου εξηγήσετε για ποιο λόγο δεν μπορούμε να ψηφίσουμε τον Ιανουάριο ένα κείμενο που θα τεθεί σε ισχύ το 2004; Είναι παράλογο, γελοίο και δείχνει ότι αυτό το Κοινοβούλιο δεν παίρνει τον εαυτό του σοβαρά. Ζητώ, λοιπόν, από τους συναδέλφους να μην ακολουθήσουν τους επικεφαλής των Ομάδων τους, αλλά να έχουν την αξιοπρέπεια να αρνηθούν αυτό το αίτημα, να έχουν μια έκθεση, να ψηφίσουν τον Ιανουάριο και να αποδείξουν ότι είμαστε ένα Κοινοβούλιο που σέβεται τους κοινοβουλευτικούς κανόνες και που δεν έρμαιο κανενός. Ευχαριστώ.
<P>
(Χειροκροτήματα)

<SPEAKER ID=10 NAME="Πρόεδρος">
Θα ακούσουμε έναν ομιλητή που τάσσεται υπέρ του εν λόγω αιτήματος.

<SPEAKER ID=11 LANGUAGE="ES" NAME="Terrσn i Cusν">
Κυρία Πρόεδρε, με πολύ λιγότερη ένταση, αλλά, πιστεύω, όχι με λιγότερους λόγους, θα ήθελα να ζητήσω από το Ευρωπαϊκό Κοινοβούλιο την υπερψήφιση αυτού του κατεπείγοντος. Στην Επιτροπή Ελευθεριών και Δικαιωμάτων των Πολιτών εργαζόμαστε για αυτό το θέμα επί ένα έτος. Στις 5 Σεπτεμβρίου υπερψηφίσαμε την έκθεση του κ. Watson, στην οποία ζητούσαμε συγκεκριμένες προτάσεις από την Επιτροπή υπέρ της εναρμόνισης των ποινών σε θέματα τρομοκρατίας και της θέσπισης της αμοιβαίας αναγνώρισης των αποφάσεων, αυτού που ονομάζεται, με τρόπο που εμένα δεν μου αρέσει, ευρωπαϊκό ένταλμα έρευνας και σύλληψης.
<P>
Έγιναν συναρπαστικές και ενδιαφέρουσες συζητήσεις στην επιτροπή μας, τις οποίες είναι κρίμα που δεν μπόρεσε να παρακολουθήσει ο κ. Cohn-Bendit.
<P>
(Χειροκροτήματα) Υπάρχει έργο του Ευρωπαϊκού Κοινοβουλίου σε σχέση με τα κείμενα που επεξεργαζόταν επί περισσότερο από ένα έτος η Ευρωπαϊκή Επιτροπή. Πιστεύω ότι είμαστε όλοι ενήλικες, υπεύθυνοι βουλευτές, γνωρίζουμε εις βάθος τα κείμενα, ξέρουμε την πολιτική σημασία που έχουν και μπορούμε να κάνουμε μια προσπάθεια και να δεχτούμε την ενόχληση να εργαστούμε λίγο αυτές τις μέρες, για να εκφράσει το Κοινοβούλιο, για δεύτερη φορά, τη Δευτέρα, πριν από τη Σύνοδο του Λάκεν, απολύτως ορθά και σύμφωνα με τον Κανονισμό τη γνώμη του.
<P>
(Χειροκροτήματα)

<SPEAKER ID=12 NAME="Πρόεδρος">
Ακούσαμε τον Πρόεδρο της Επιτροπής Ελευθεριών, έναν ομιλητή κατά και έναν ομιλητή υπέρ. Θέτω σε ψηφοφορία το αίτημα για το επείγον.
<P>
(Το Σώμα αποφασίζει το επείγον)

<CHAPTER ID=4>
Ψηφοφορίες
<SPEAKER ID=13 NAME="Costa Neves">
(ΡΤ) Κυρία Πρόεδρε, καταρχάς θα ήθελα να υπογραμμίσω το γεγονός ότι αυτή είναι η τελευταία φορά που ψηφίζουμε τον προϋπολογισμό υπό τη δική σας προεδρία. Υπογραμμίζω το γεγονός διότι αναγνωρίζω τον αποτελεσματικό τρόπο με τον οποίο πάντα διεξαγάγατε αυτού του είδους τις ψηφοφορίες, ψηφοφορίες αρκετά περίπλοκες και πρέπει να πω ότι, με εσάς, ακόμη και η ψηφοφορία επί του προϋπολογισμού μπορεί να καταστεί πράξη ευχάριστη. Για το λόγο αυτό, σας ευχαριστώ πολύ!
<P>
(Χειροκροτήματα)
<P>
Δεύτερο, στο τέλος της διαδικασίας του προϋπολογισμού που, όπως όλοι γνωρίζουν, αποτελεί περίπλοκη και μακρά διαδικασία, πιστεύω ότι πρέπει να επαναλάβω ορισμένες ευχαριστίες. Καταρχάς προς τους συναδέλφους της Επιτροπής Προϋπολογισμών, υπογραμμίζοντας τον τρόπο με τον οποίο ο Πρόεδρος της Επιτροπής Προϋπολογισμών, ο συνάδελφος μας κ. Terence Wynn, συντόνισε τις εργασίες μας. Επίσης, μία αναφορά στους συντονιστές των διαφόρων πολιτικών ομάδων που, εκτός από τη δραστηριότητά τους στην επιτροπή, αποτελούν γέφυρα μεταξύ της επιτροπής και των πολιτικών ομάδων και επομένως διασφαλίζουν τη συμμετοχή όλων των συναδέλφων στη διαδικασία αυτή. Επίσης δύο λόγια ειδικά για τη συνάδελφο κ. Kathalijne Buitenweg, με την οποία είχα τη χαρά να εργαστώ κατά τη διαδικασία αυτή, εφόσον αυτή ήταν η εισηγήτρια για τα άλλα θεσμικά όργανα, καθώς και μία αναφορά για τους συντάκτες γνωμοδοτήσεων που συνέβαλαν στη συμμετοχή κάθε επιτροπής στη διαδικασία. Πιστεύω ότι όλο αυτό το έργο πραγματοποιήθηκε ικανοποιητικά. Και στο σημείο αυτό πρέπει να ευχαριστήσω τη γραμματεία της Επιτροπής Προϋπολογισμών που, κατά την άσκηση αυτής της δραστηριότητας, υπερέβη κατά πολύ την αναμενόμενη απλή άσκηση των καθηκόντων της και επέδειξε μεγάλη αφοσίωση.
<P>
(Χειροκροτήματα) Τέλος, θα ήθελα να υπογραμμίσω τον εποικοδομητικό τρόπο με τον οποίο η Επιτροπή και το Συμβούλιο ανέπτυξαν τη δραστηριότητά τους στη διάρκεια αυτής της διαδικασίας του προϋπολογισμού.
<P>
Τώρα, και όπως είναι φυσικό σε μία τόσο μακρά και περίπλοκη διαδικασία, θέλω να προβώ σε ορισμένες τεχνικές αναφορές, να αναφέρω ορισμένες πτυχές που πρέπει να τελειοποιηθούν. Και εάν συμφωνείτε, κυρία Πρόεδρε, θα αναφέρω αυτές τις τροπολογίες της τελευταίας στιγμής ώστε στη συνέχεια να διεξαχθούν γρηγορότερα οι ψηφοφορίες. Καταρχάς, στην πρώτη ανάγνωσή του το Κοινοβούλιο ψήφισε στη γραμμή B5-502 την τροπολογία αριθ. 885, στη γραμμή B7-665 την τροπολογία αριθ. 886, και στη γραμμή B7-42 την τροπολογία αριθ. 177. Οι τροπολογίες αυτές πρέπει να θεωρηθούν ενταγμένες στον κατάλογο των ψηφοφοριών που έχετε ενώπιόν σας. Οι πρώτες δύο τροπολογίες δημοσιεύθηκαν στα διορθωτικά των συνοπτικών πρακτικών της 25ης Οκτωβρίου 2001. Δυστυχώς, οι τροπολογίες αυτές δεν καταγράφηκαν ως εγκεκριμένες στη μηχανογραφημένο σύστημα επεξεργασίας και, κατά συνέπεια, δεν εμφανίζονται στα έγγραφα 10 και 12. Επομένως, το Κοινοβούλιο πρέπει να επιβεβαιώσει την πρώτη ανάγνωσή του για τις τροπολογίες αυτές, παρόλο που δεν εμφανίζονται στο έγγραφο σχετικά με τον κατάλογο των ψηφοφοριών που βρίσκεται στο έδρανό σας.
<P>
Όσον αφορά την τροπολογία αριθ. 177, εμφανίζεται κατά λάθος στο έγγραφο 11 (Τροπολογίες που απορρίφθηκαν από την Επιτροπή Προϋπολογισμών) και όχι στο έγγραφο 12 (Τροπολογίες που εγκρίθηκαν από την Επιτροπή Προϋπολογισμών). Δεύτερο, στην τροπολογία αριθ. 328, στη γραμμή A-1100, ο τελικός αριθμός πρέπει να είναι 989 119 000, τόσο για τις αναλήψεις υποχρεώσεων όσο και για τις πληρωμές, και στη γραμμή A-950N πρέπει να αναφέρονται 3,5 εκατομμύρια για αναλήψεις υποχρεώσεων και για πληρωμές. Θέλω επίσης να επισημάνω ότι οι υπηρεσίες του Κοινοβουλίου πρέπει να φροντίσουν ώστε το κείμενο του ψηφίσματος να είναι συνεκτικό με τις τροπολογίες του προϋπολογισμού που θα ψηφίζουμε. Για άλλη μία φορά, σας ευχαριστώ όλους. Ευχαριστώ πολύ, κυρία Πρόεδρε.
<P>
(Χειροκροτήματα)

<SPEAKER ID=14 NAME="Πρόεδρος">
Κύριε Costa Neves, σας ευχαριστώ.
<P>
Μετά την ψηφοφορία επί των τροπολογιών

<SPEAKER ID=15 NAME="Wynn">
Κύριε Πρόεδρε, πληροφορούμαι ότι οι αριθμοί για τους οποίους ψηφίσαμε δεν είναι σωστοί, εκτός αν η ψηφοφορία αφορά την έκθεση Wynn για τις δημοσιονομικές προοπτικές. Θα πρέπει να ψηφίσουμε γι' αυτό ώστε να βεβαιωθούμε ότι διαθέτουμε τους αριθμούς, πριν θεωρήσουμε ότι ολοκληρώθηκε η τελευταία αυτή ψηφοφορία.

<SPEAKER ID=16 NAME="Πρόεδρος">
Με άλλα λόγια, κύριε Wynn, επιθυμείτε να περάσουμε αμέσως στην ψηφοφορία σχετικά με την έκθεσή σας και, έπειτα, στην ψηφοφορία σχετικά με την έκθεση του κ. Costa Neves και της κ. Buitenweg. Αν πρόκειται περί αυτού, δεν βλέπω κανένα λόγο να μην γίνει.
<P>
Έκθεση (A5-0447/2001) του κ. Wynn, εξ ονόματος της Επιτροπής Προϋπολογισμών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για την κινητοποίηση του μέσου ευελιξίας (COM(2001) 625 - C5-0557/2001 - 2001/2227(ACI))
<P>
(Το Σώμα εγκρίνει το ψήφισμα)  
<P>
Έκθεση (A5-0400/2001) του κ. Costa Neves και της κ. Buitenweg, εξ ονόματος της Επιτροπής Προϋπολογισμών, σχετικά με το σχέδιο γενικού προϋπολογισμού της Ευρωπαϊκής Ένωσης για το οικονομικό έτος 2002 της Ευρωπαϊκής Ένωσης, όπως τροποποιήθηκε από το Συμβούλιο (όλα τα τμήματα) (14341/2001 - C5-0600/2001 - 2324/2000(BUD)) και με τη διορθωτική επιστολή αριθ. 2/2001 επί του σχεδίου γενικού προϋπολογισμού της Ευρωπαϊκής Ένωσης για το οικονομικό έτος (14340/2001 - C5-0615/2001)
<P>
Τμήμα I, Ευρωπαϊκό Κοινοβούλιο
<P>
Τμήμα II, Συμβούλιο της Ευρωπαϊκής Ένωσης
<P>
Τμήμα III, Ευρωπαϊκή Επιτροπή
<P>
Τμήμα IV, Δικαστήριο των Ευρωπαϊκών Κοινοτήτων
<P>
Τμήμα V, Ελεγκτικό Συνέδριο
<P>
Τμήμα VI, Οικονομική και Κοινωνική Επιτροπή
<P>
Τμήμα VII, Επιτροπή των Περιφερειών
<P>
Τμήμα VIII (A), Ευρωπαίος Διαμεσολαβητής
<P>
Τμήμα VIII (B), Ευρωπαίος Επόπτης Προστασίας Δεδομένων
<P>
Σχετικά με την τροπολογία 1

<SPEAKER ID=17 LANGUAGE="DE" NAME="Walter">
Κυρία Πρόεδρε, θα προβώ σε μια μικρή μόνο διακοπή, που όμως μπορεί να απλουστεύσει το ζήτημα: υπήρξε μία συμφωνία που σχετίζεται με τα output targets της αναπτυξιακής πολιτικής και κατά την άποψη του Κοινοβουλίου είναι πολύ καλή. Επειδή δεν είναι ανάγκη να το συμπεριλάβουμε αυτό ξανά στο αντίστοιχο ψήφισμα, αποσύρουμε τώρα την τροπολογία 1. Θεωρούμε ότι το Κοινοβούλιο πέτυχε να σημειωθεί εδώ μία πολύ ικανοποιητική πρόοδος ως προς τον προϋπολογισμό και για τον λόγο αυτόν δεν χρειαζόμαστε πλέον την τροπολογία 1.

<SPEAKER ID=18 NAME="Πρόεδρος">
Σας ευχαριστώ, το σημειώνουμε.
<P>
(Το Σώμα εγκρίνει το ψήφισμα)   

<SPEAKER ID=19 LANGUAGE="NL" NAME="Vande Lanotte">
. (NL) Κυρία Πρόεδρε, κυρίες και κύριοι, ολοκληρώσατε τη δεύτερη ανάγνωση του σχεδίου του προϋπολογισμού. Διαπιστώνω ότι η συμφωνία, την οποία συνήψαν τα δύο όργανά μας κατά τη διαβούλευση της 21ης Νοεμβρίου, έλαβε τη συγκεκριμένη της μορφή με τη σημερινή ψηφοφορία. Σημειώνω το γεγονός ότι οι γνώμες εξακολουθούν να διίστανται κάπως σχετικά με την κατανομή των δαπανών. Στο σημείο αυτό το Συμβούλιο διατηρεί όλα τα δικαιώματά του. Το Συμβούλιο παρόλα αυτά συμφωνεί με το ανώτατο ποσοστό αύξησης στο οποίο κατέληξε η δεύτερη ανάγνωσή σας.

<SPEAKER ID=20 NAME="Πρόεδρος">
Ευχαριστώ τον εκπρόσωπο του Συμβουλίου.
<P>
Μήπως η Επιτροπή επιθυμεί να παρέμβει ;
<P>
(Αφού καλεί τον ασκούντα την Προεδρία του Συμβουλίου, κ. Vande Lanotte, την Επίτροπο, κ. Schreyer, τον πρόεδρο της Επιτροπής Προϋπολογισμών, κ. Wynn, και τους εισηγητές, κ. Costa Neves και κυρία Buitenweg, να κάνουν το ίδιο, η Πρόεδρος υπογράφει τον προϋπολογισμό).
<P>

<SPEAKER ID=21 NAME="Sturdy">
Λυπούμαι που διακόπτω το σεβαστό Σώμα, αλλά έχω να αναφερθώ σε ένα πολύ σημαντικό ζήτημα. Πριν από λίγα λεπτά, το Ευρωπαϊκό Δικαστήριο αποφάσισε στο Λουξεμβούργο ότι η γαλλική απαγόρευση βρετανικού βοδινού ήταν παράνομη. (Επευφημίες) Θα μπορούσατε να με διαβεβαιώσετε, κυρία Πρόεδρε, ότι θα κάνετε ό,τι μπορείτε, ώστε οι Γάλλοι να αποζημιώσουν πλήρως, κατόπιν της απόφασης αυτής, τους άμοιρους βρετανούς αγρότες που έχουν υποστεί τόσες πιέσεις;
<P>
(Χειροκροτήματα)

<SPEAKER ID=22 NAME="Πρόεδρος">
Κύριε Sturdy, σας δίνω τον λόγο μου ότι η Πρόεδρος του Ευρωπαϊκού Κοινοβουλίου λαμβάνει σοβαρά υπόψη το αίτημά σας.
<P>
Έκθεση (A5-0427/2001) του κ. Colom i Naval, εξ ονόματος της Επιτροπής Προϋπολογισμών, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο: Δημοσιονομικός Προγραμματισμός 2002-2006: τομείς 3 και 4 των Δημοσιονομικών Προοπτικών (SEC(2001)1013 - C5-0410/2001 - 2001/2162(COS))
<P>
(Το Σώμα εγκρίνει το ψήφισμα)
<P>
Απλοποιημένη διαδικασία
<P>
Πρόταση απόφασης του Συμβουλίου σχετικά με την ανταλλαγή επιστολών μεταξύ της Ευρωπαϊκής Κοινότητας και της Υπηρεσίας Ασφάλειας και Έργων των Ηνωμένων Εθνών για τους πρόσφυγες της Παλαιστίνης στη Μέση Ανατολή (UNRWA) αναφορικά με μια συμπληρωματική χρηματοδότηση το 2001, για την περίοδο 1999-2001, βάσει της ισχύουσας σύμβασης ΕΚ-UNRWA (COM(01)741 - C5-0663/01 - 2001/0288(CNS)) (Επιτροπή Προϋπολογισμών)
<P>
(Το Σώμα εγκρίνει την πρόταση της Επιτροπής)
<P>
Σύσταση για δεύτερη ανάγνωση (A5-0453/2001), εξ ονόματος της Επιτροπής Οικονομικής και Νομισματικής Πολιτικής, σχετικά με την κοινή θέση του Συμβουλίου ενόψει της έγκρισης του κανονισμού του Ευρωπαϊκού Κοινοβουλίου και του Συμβουλίου αναφορικά με τις διασυνοριακές πληρωμές σε ευρώ (14562/1/2001 - C5-0639/2001 - 2001/0174(COD)) (Εισηγήτρια: κ. Peijs)
<P>
(Η Πρόεδρος κηρύσσει εγκριθείσα την κοινή θέση)Πρόεδρος. Θα ήθελα να τονίσω την έξοχη συνεργασία μεταξύ των θεσμικών μας οργάνων για τη γρήγορη υιοθέτηση αυτού του κανονισμού. Πρόκειται για μια υποδειγματική εφαρμογή της νομοθετικής διαδικασίας συναπόφασης και θα ήθελα να συγχαρώ θερμά όλους όσους συνέβαλαν σ' αυτό το αποτέλεσμα.
<P>
Απλοποιημένη διαδικασία
<P>
Σχέδιο κανονισμού του Συμβουλίου σχετικά με την υιοθέτηση ειδικών περιοριστικών μέτρων εναντίον ορισμένων ατόμων και οντοτήτων στο πλαίσιο της καταπολέμησης της τρομοκρατίας (COM(01)569 - C5-0665/01 - 2001/0228(CNS)) (Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων)
<P>
(Το Σώμα εγκρίνει την πρόταση της Επιτροπής όπως τροποποιήθηκε)
<P>
Πρόταση σύστασης (B5-0747/2001) του κ. Brok, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την κρίση στη Μέση Ανατολή και τον ρόλο της Ευρωπαϊκής Ένωσης στην περιοχή
<P>
Πριν από την ψηφοφορία σχετικά με την παράγραφο 3

<SPEAKER ID=23 LANGUAGE="DE" NAME="Brok">
Κυρία Πρόεδρε, θα ήθελα να προστεθεί στο τέλος αυτής της πρότασης - και ζητώ γι' αυτό την υποστήριξη του Σώματος:
<P>
(ΕΝ) "απαιτώντας από την Παλαιστινιακή Αρχή την εξάρθρωσει όλα των τρομοκρατικών δικτύων, συμπεριλαμβανομένης της σύλληψης και της ποινικής δίωξης όλων των υπόπτων"
<P>
(Το Σώμα συμφωνεί να ληφθεί υπόψη η προφορική τροπολογία) - Πριν από την ψηφοφορία σχετικά με την τροπολογία 7

<SPEAKER ID=24 LANGUAGE="DE" NAME="Brok">
Κυρία Πρόεδρε, θα ήθελα να σας προτείνω να αντικατασταθεί η φράση "όλες οι χώρες της περιοχής" με τις λέξεις "το Ισραήλ και η Παλαιστινιακή Αρχή" .
<P>
(Το Σώμα συμφωνεί να ληφθεί υπόψη η προφορική τροπολογία) (Το Σώμα εγκρίνει τη σύσταση)
<P>
Έκθεση (A5-0440/2001) του κ. Watts, εξ ονόματος της αντιπροσωπείας του Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 95/21/ΕΚ του Συμβουλίου για την επιβολή, σχετικά με τη ναυσιπλοΐα που συνεπάγεται χρήση κοινοτικών λιμένων ή διέλευση από ύδατα υπό τη δικαιοδοσία κράτους μέλους, των διεθνών προτύπων για την ασφάλεια των πλοίων, την πρόληψη της ρύπανσης και τις συνθήκες διαβίωσης και εργασίας επί των πλοίων (έλεγχος του κράτους του λιμένα) (PE-CONS 3657/2001 - C5-0525/2001 - 2000/0065(COD))
<P>
(Το Σώμα εγκρίνει το κοινό σχέδιο)
<P>
Έκθεση (A5-0441/2001) του κ. Ortuondo Larrea, εξ ονόματος της αντιπροσωπείας του Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 94/57/ΕΚ του Συμβουλίου σχετικά με κοινούς κανόνες και πρότυπα για τους οργανισμούς επιθεώρησης και εξέτασης πλοίων και για τις συναφείς δραστηριότητες των ναυτικών αρχών (PE-CONS 3656/2001 - C5-0526/2001 - 2000/0066(COD))
<P>
(Το Σώμα εγκρίνει το κοινό σχέδιο)
<P>
Σύσταση για δεύτερη ανάγνωση (A5-0344/2001), εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την κοινή θέση του Συμβουλίου ενόψει της έγκρισης κανονισμού του Ευρωπαϊκού Κοινοβουλίου και του Συμβουλίου που αφορά την εσπευσμένη σταδιακή καθιέρωση απαιτήσεων διπλού κύτους ή αντίστοιχου σχεδιασμού για τα πετρελαιοφόρα μονού κύτους και για την κατάργηση του κανονισμού 2978/94/ΕΚ του Συμβουλίου (10221/1/2001 - C5-0389/2001 - 2000/0067(COD)) (Εισηγητής: κ. Χατζηδάκης)
<P>
(Η Πρόεδρος κηρύσσει εγκριθείσα την κοινή θέση)
<P>
Έκθεση (A5-0417/2001) του κ. Pιrez Royo, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τις συμφωνίες περί παροχής ασφάλειας στις χρηματοδοτήσεις (COM (2001) 168 - C5-0131/2001 - 2001/0086(COD))
<P>
(Το Σώμα εγκρίνει το νομοθετικό ψήφισμα)
<P>
Πρόταση ψηφίσματος (B5-0821/2001), των βουλευτών Poettering, εξ ονόματος της Ομάδας ΕΛΚ-ΕΔ, Barσn Crespo, εξ ονόματος της Ομάδας ΕΣΚ, Cox και Malmstrφm, εξ ονόματος της Ομάδας ΦΙΛ, Lannoye, εξ ονόματος της Ομάδας ΠΡΣ/ΕΕΣ, Wurtz, εξ ονόματος της Ομάδας ΕΕΑ/ΑρΠρΒΧ, Muscardini, εξ ονόματος της Ομάδας ΕΕΕ και Bonde, εξ ονόματος της Ομάδας ΕΔΔ, σχετικά με την παρουσίαση του προγράμματος της Επιτροπής
<P>
(Το Σώμα εγκρίνει το ψήφισμα)
<P>
Πρόταση ψηφίσματος (B5-0813/2001), των βουλευτών Vallelersundi, εξ ονόματος της Ομάδας ΕΛΚ-ΕΔ, Terrσn i Cusν, εξ ονόματος της Ομάδας ΕΣΚ, Watson, εξ ονόματος της Ομάδας ΦΙΛ, Buitenweg, εξ ονόματος της Ομάδας ΠΡΣ/ΕΕΣ και Andrews, εξ ονόματος της Ομάδας ΕΕΕ, σχετικά με τη δικαστική συνεργασία μεταξύ Ευρωπαϊκής Ένωσης και Ηνωμένων Πολιτειών της Αμερικής στον τομέα της καταπολέμησης της τρομοκρατίας
<P>
Πριν από την ψηφοφορία σχετικά με την παράγραφο 4

<SPEAKER ID=25 NAME="Watson">
Μετά την εκπόνηση του προσχεδίου αυτής της έκθεσης, αντιληφθήκαμε ότι η τελευταία πρόταση της παραγράφου 4 έρχεται σε αντίθεση με τις διατάξεις τις οποίες αναφέρουμε στην αιτιολογική σκέψη Α, σχετικά με το Πρωτόκολλο 6 του Ευρωπαϊκού Δικαστηρίου Ανθρωπίνων Δικαιωμάτων. Ως εκ τούτου, θα ήθελα να προτείνω να αντικατασταθεί η τελευταία φράση της παραγράφου 4 με τη φράση "η έκδοση δεν επιτρέπεται στην περίπτωση που ο εκζητούμενος κινδυνεύει να καταδικαστεί σε θάνατο" . Η διατύπωση αυτή είναι σύμφωνη με το Πρωτόκολλο 6 το οποίο αναφέρουμε στην αρχή.
<P>
(Το Σώμα συμφωνεί να ληφθεί υπόψη η προφορική τροπολογία) (Το Σώμα εγκρίνει τη σύσταση)
<P>
Κοινή πρόταση ψηφίσματος σχετικά με τη σύνοδο του ΠΟΕ στο Κατάρ
<P>
(Το Σώμα απορρίπτει την πρόταση ψηφίσματος)
<P>

<P>
Πρόταση ψηφίσματος (B5-0764/2001), του κ. Lannoye και άλλων, εξ ονόματος της Ομάδας ΠΡΣ/ΕΕΣ, σχετικά με τη σύνοδο του ΠΟΕ στο Κατάρ
<P>
(Το Σώμα απορρίπτει την πρόταση ψηφίσματος)
<P>
Πρόταση ψηφίσματος (B5-0771/2001) του κ. Mauro Nobilia, εξ ονόματος της Ομάδας ΕΕΕ, σχετικά με τη σύνοδο του ΠΟΕ στο Κατάρ
<P>
(Το Σώμα απορρίπτει την πρόταση ψηφίσματος)
<P>
Πρόταση ψηφίσματος (B5-0817/2001), της κ. Ilda Figueiredo, εξ ονόματος της Ομάδας ΕΕΑ/ΑρΠρΒΧ, σχετικά με τη σύνοδο του ΠΟΕ στο Κατάρ
<P>
(Το Σώμα απορρίπτει την πρόταση ψηφίσματος)
<P>
Πρόταση ψηφίσματος (B5-0819/2001) των βουλευτών Suominen και Schwaiger, εξ ονόματος της Ομάδας ΕΛΚ-ΕΔ, van den Berg, McNally και Mann, εξ ονόματος της Ομάδας ΕΣΚ, Clegg, Plooij-van Gorsel και De Clercq, εξ ονόματος της Ομάδας ΦΙΛ, σχετικά με τη σύνοδο του ΠΟΕ στο Κατάρ
<P>
(Το Σώμα εγκρίνει το ψήφισμα)
<P>
Έκθεση (A5-0394/2001) του κ. Lagendijk, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την ανακοίνωση της Επιτροπής για την πρόβλεψη των συγκρούσεων (COM(2001)211 - C5-0458/2001 - 2001/2182(COS))
<P>
(Το Σώμα εγκρίνει το ψήφισμα)
<P>
Έκθεση (A5-0418/2001) του κ. Gahler, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο αναφορικά με τις σχέσεις μεταξύ Ευρωπαϊκής Ένωσης και Ισλαμικής Δημοκρατίας του Ιράν (COM(2001) 71 - C5-0338/2001 - 2001/2138(COS))
<P>
Πριν από την ψηφοφορία σχετικά με την παράγραφο 5

<SPEAKER ID=26 LANGUAGE="DE" NAME="Gahler">
Κυρία Πρόεδρε, θα ήθελα να τροποποιήσω το κείμενο στη σημείο όπου καλείται το Ιράν να υιοθετήσει εποικοδομητική στάση, έτσι ώστε να λέει:
<P>
(ΕΝ) "Ασκεί πιέσεις σε όλες τις γειτονικές χώρες να εγκρίνουν μία θετική στάση όσον αφορά την οριοθέτηση·"
<P>
Διαβεβαιώσαμε ουδέτερες, ειδικές υπηρεσίες ότι ως προς αυτήν την μεθοριακή σύγκρουση ή στον συγκεκριμένο τομέα δεν μπορεί κανείς να αποδώσει σε καμία πλευρά ιδιαίτερα αρνητικό ρόλο. Αντίθετα, πρέπει να κληθούν όλοι να προωθήσουν με εποικοδομητικό τρόπο την οριοθέτηση στην Κασπία Θάλασσα.
<P>

<P>
(Εφόσον εγείρονται περισσότεροι από 12 βουλευτές, η προφορική τροπολογία δεν λαμβάνεται υπόψη) (Το Σώμα εγκρίνει το ψήφισμα)
<P>
Έκθεση (A5-0388/2001) της κ. van den Burg, εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής: η κατάργηση των φορολογικών εμποδίων στη διασυνοριακή παροχή των επαγγελματικών συντάξεων (COM(2001) 214 - C5-0533/2001 - 2001/2212(COS))
<P>
(Το Σώμα εγκρίνει το ψήφισμα)

<SPEAKER ID=27 NAME="Muscardini">
Κυρία Πρόεδρε, δεν είμαι βέβαια εις γνώση των σημαντικότατων λόγων που οδήγησαν στην επιλογή του τύπου του χρονοδιαγράμματος της σημερινής ημέρας. Δεν καταλαβαίνω, όμως, πώς μπορούμε να τελειώσουμε την ψηφοφορία στις 11 το πρωί και να υποβάλουμε σε συζήτηση, μετά τις 5 το απόγευμα, μία πολύ σημαντική έκθεση για κοινωνικά και οικονομικά προβλήματα, με κίνδυνο να μην υπάρχουν πολλοί βουλευτές παρόντες στην Αίθουσα. Λοιπόν, αν σ' αυτό το Κοινοβούλιο είναι πιο σημαντικό να μιλάμε για τον Μπερλουσκόνι παρά για τις κοινωνικές πολιτικές της Ευρωπαϊκής Ένωσης, να μας το πείτε, για να ξέρουμε πως η δουλειά μας είναι εντελώς άχρηστη.

<SPEAKER ID=28 NAME="Πρόεδρος">
Κυρία Muscardini, σας ευχαριστώ. Όπως γνωρίζετε, το σχέδιο ημερήσιας διάταξης έχει εγκριθεί από το Σώμα.
<P>
ΑΙΤΙΟΛΟΓΗΣΕΙΣ ΨΗΦΟΥ
<P>
Έκθεση Costa Neves και Buitenweg (A5-0400/2000)

<SPEAKER ID=29 LANGUAGE="IT" NAME="Fatuzzo">
Κυρία Πρόεδρε, η έκθεση Costa Neves/Buitenweg αφορά τον γενικό προϋπολογισμό της Ευρωπαϊκής Ένωσης. Βλέπετε, κυρία Πρόεδρε, ότι αυτή τη στιγμή, μεταξύ του κοινού, τουλάχιστον οι μισοί από όσους παρίστανται στην έξοδο των βουλευτών από την Αίθουσα όταν αρχίζουν οι αιτιολογήσεις ψήφου του κ. Fatuzzo - μα είναι τυχαίο - είναι ηλικιωμένοι και συνταξιούχοι. Λοιπόν, εγώ προσπάθησα να εντοπίσω, στον προϋπολογισμό της Ευρώπης, τις θέσεις που σχετίζονται με πρωτοβουλίες που θα αφορούσαν και θα ενδιέφεραν ειδικά τους ηλικιωμένους και τους συνταξιούχους. Χρειάστηκε να πάρω τον μεγεθυντικό φακό, που, όπως γνωρίζετε, επιτρέπει στον υπολογιστεί να μεγεθύνει τις λέξεις που είναι γραμμένες στα διάφορα έγγραφα, και έψαξα, έψαξα, έψαξα, αλλά δεν βρήκα τίποτα. Γι' αυτό, επομένως, κυρία Πρόεδρε, δεν μπορώ παρά να ψηφίσω κατά αυτού του προϋπολογισμού του Ευρωπαϊκού Κοινοβουλίου. Ελπίζω του χρόνου, στα τέλη του 2002, να μπορέσω αντίθετα να έχω την ικανοποίηση να ψηφίσω υπέρ, επειδή θα υπάρχουν επιτέλους μερικές συνεπείς, σημαντικές, ευδιόρατες θέσεις υπέρ των συνταξιούχων.

<SPEAKER ID=30 NAME="Andreasen, Jensen, Riis-Jψrgensen και Ole Sψrensen">
Καταψηφίσαμε την τροπολογία 7 επί της έκθεσης σχετικά με το σχέδιο γενικού προϋπολογισμού της Ευρωπαϊκής Ένωσης για το οικονομικό έτος 2002 που υπέβαλε ο κ. Jens-Peter Bonde εξ ονόματος της Ομάδας ΕΔΔ. Η πρόταση με την παρούσα μορφή της είναι εντελώς ανεφάρμοστη για να εξασφαλίσει καλύτερη ρύθμιση για την αποζημίωση εξόδων μετακίνησης των μελών. Εξάλλου η δική μας άποψη είναι ότι η αποζημίωση εξόδων μετακίνησης των μελών είναι ένα θέμα που πρέπει να συζητηθεί στο πλαίσιο της μεταρρύθμισης του καταστατικού των μελών.

<SPEAKER ID=31 LANGUAGE="FR" NAME="Caullery">
. (FR) Θεωρώ σημαντικό, στο τέλος της δημοσιονομικής διαδικασίας για το οικονομικό έτος 2002, να κάνω ορισμένα σχόλια σχετικά με τη γεωργία, τις μεθοριακές περιοχές της Κοινότητας και τις εξωτερικές δράσεις της Ευρωπαϊκής Ένωσης, για να αρκεστούμε στα βασικά.
<P>
Σε ό,τι αφορά τη γεωργία, μια ελλιπής εκτέλεση του προϋπολογισμού για το 2001, ύψους αρκετών δισεκατομμυρίων ευρώ, θα μεταφραστεί σε σημαντική επιστροφή πιστώσεων προς τα κράτη μέλη, ενώ ένα ισχυρό συγκριτικά με το ευρώ δολάριο είχε τουλάχιστον ως συνέπεια τη μηχανική συγκράτηση των αγορών.
<P>
Σε περίπτωση ανάγκης, ωστόσο, η Επιτροπή δεν πρέπει να διστάσει ούτε στιγμή να παρατείνει κατά 6 μήνες, μέσω συμπληρωματικού και διορθωτικού προϋπολογισμού ή μεταβιβάσεων κονδυλίων, το ειδικό πρόγραμμα αγοράς βοείου κρέατος, πρόγραμμα που θεσπίστηκε λόγω των επιπτώσεων της ΣΕΒ και που ολοκληρώνεται στο τέλος του έτους, ενώ στη διορθωτική επιστολή αριθ. 2 έχει προταθεί η διαγραφή του ενός δισεκατομμυρίου ευρώ που είχαν προβλεφθεί αρχικά, για ενδεχόμενες επιπρόσθετες ανάγκες που προκύπτουν από τη ΣΕΒ.
<P>
Οι μεθοριακές περιοχές, για τις οποίες έχει γίνει γενναιόδωρη πρόβλεψη στο πλαίσιο των συμφωνιών του Βερολίνου, θα επωφεληθούν, από την πλευρά τους, των 16 δισεκατομμυρίων ευρώ για 7 χρόνια. Οι Σύνοδοι Κορυφής της Νίκαιας και του Γκέτεμποργκ επιβεβαίωσαν αυτόν τον προσανατολισμό, αφήνοντας στην Επιτροπή τη μέριμνα για τη δρομολόγηση ενός συμπληρωματικού προγράμματος ύψους 191 εκατομμυρίων ευρώ. Η Επιτροπή Προϋπολογισμών έκρινε χρήσιμο, από τη δική της πλευρά, να προσθέσει 50 εκατομμύρια ευρώ στο πλαίσιο της πρωτοβουλίας Interreg.
<P>
Αν και πολλές από αυτές τις νέες ανάγκες δεν είναι πρόδηλες στις 22 μεθοριακές περιοχές (από τη Φινλανδία ως την Ελλάδα, περνώντας από τη Βαυαρία), παρόλα αυτά, λαμβάνουν ήδη σημαντικότατη χρηματική βοήθεια και θα είναι οι πρώτες που θα επωφεληθούν της διεύρυνσης.
<P>
Συγκριτικά, ενόψει των ποσών που διακυβεύονται, μας σοκάρει η έλλειψη ενίσχυσης μετά τις καταστροφές από τις καταιγίδες στα δάση της Γαλλίας, οι επιπτώσεις των πλημμύρων στην περιοχή της Picardie, καθώς και οι άμεσες ζημίες που προκλήθηκαν από το Erika. Μπροστά στο επείγον, πρέπει να προχωρήσουμε ακόμα και σε αναδιοργάνωση των πιστώσεων.
<P>
(Η παρέμβαση συντομεύτηκε κατ' εφαρμογή του άρθρου 137 του Κανονισμού)

<SPEAKER ID=32 NAME="Wijkman">
. (ΕΝ) Κατά τη διάρκεια των συζητήσεων με την Επιτροπή σχετικά με την κατηγορία 4 του προϋπολογισμού, επετεύχθη ευρεία συμφωνία σε ό,τι αφορά τη σημασία της βελτίωσης του συστήματος αναφοράς για την αναπτυξιακή βοήθεια, καθώς και για την ανάγκη διαμόρφωσης στόχων και δεικτών για την μέτρηση των επιπτώσεων. Επιπλέον, συμφωνήθηκε να τεθεί ως σημείο αναφοράς ότι το 35% των εξόδων θα αναλώνεται για στήριξη των κοινωνικών υποδομών.
<P>
Πρόθεσή μου ως εισηγητή για τον προϋπολογισμό αναπτυξιακής συνεργασίας, ήταν να προτείνω μία προφορική τροπολογία στην αρχική τροπολογία, την οποία είχα ο ίδιος προτείνει και η οποία να τονίζει ότι "· στους κοινωνικούς τομείς σε μία δεδομένη χώρα, αντικατοπτρίζει τις επιθυμίες των δικαιούχων και ότι ένας βαθμός · τον κανόνα. Η πρόοδος προς την επίτευξη του σημείου αναφοράς θα παρακολουθείται μέσω του Κοινού Συστήματος Πληροφοριών RELEX».
<P>
Εξαιτίας διαδικαστικών κανόνων και έλλειψης χρόνου, ωστόσο, η προφορική αυτή τροπολογία στάθηκε αδύνατον να υποβληθεί. Η πρόθεση, ωστόσο, ήταν να τονιστεί ότι το σημείο αναφοράς θα έπρεπε να ειδωθεί μέσα στο ευρύτερο πλαίσιο, όχι μόνο της συνολικής δαπάνης για χρηματοδοτική βοήθεια, αλλά λαμβάνοντας, επίσης, υπόψη τις επιθυμίες της δικαιούχου χώρας.
<P>
Έκθεση Wynn (A5-0447/2001)

<SPEAKER ID=33 LANGUAGE="ES" NAME="Colom i Naval">
. (ES) Στη Διοργανική Συμφωνία του 1999, της οποίας ήμουν εισηγητής, θεσπίστηκε το μέσο της ευελιξίας, μια light αναθεώρηση των δημοσιονομικών προοπτικών που δεν ενοχλεί τόσο το Συμβούλιο. Στα δύο προηγούμενα οικονομικά έτη διευρύναμε κάπως την ερμηνεία αυτού του μηχανισμού, καθώς τον εφαρμόσαμε για την κάλυψη των αναγκών στο Κοσσυφοπέδιο και στη Σερβία, αφού το Συμβούλιο αρνήθηκε να τηρήσει το λόγο του και να συμφωνήσει για την αναθεώρηση των δημοσιονομικών προοπτικών όπως είχε δεσμευτεί στη Δήλωση της 6ης Μαΐου 1999.
<P>
Φέτος η Ευρωπαϊκή Επιτροπή είχε υποβάλει μια πρόταση για την κινητοποίηση του μέσου ευελιξίας που τηρούσε για πρώτη φορά το γράμμα και το πνεύμα της συμφωνίας. Αλλά ούτε αυτή τη φορά δεν μπόρεσε να γίνει και η ευθύνη γι' αυτό βαρύνει το Κοινοβούλιο.
<P>
Πρόκειται για τη χρηματοδότηση 197 εκατομμυρίων ευρώ από τα 281 που θα κοστίσει η μετατροπή του στόλου που αλίευε στα ύδατα του Μαρόκου, ενός στόλου και μιας βιομηχανίας που δίνουν απασχόληση στις πιο μειονεκτούσες περιοχές της σημερινής ΕΕ: Γαλικία, Ανδαλουσία, Αλγκάρβε. Όλες του Στόχου 1!
<P>
Το ίδιο απόγευμα της συνεννόησης της 21ης Νοεμβρίου, το Συμβούλιο και η Επιτροπή εξέτασαν τρόπους που δεν συνεπάγονταν περικοπές για κανέναν, αλλά φαίνεται ότι για ορισμένους δεν αρκούσε να λάβουν μερικούς δύσκολα δικαιολογήσιμους πόρους, αλλά έπρεπε να το κάνουν σε βάρος των υπολοίπων. Το αποτέλεσμα είναι ότι περιφέρειες του Στόχου 1 της Ισπανίας και της Πορτογαλίας θα πρέπει να πληρώσουν ένα 40% της μετατροπής του στόλου τους μέσω του αναπρογραμματισμού του ΧΜΠΑ.
<P>
Η συνάδελφός μου Barbara Dόhrkop θα συνεχίσει την αιτιολόγηση ψήφου.

<SPEAKER ID=34 LANGUAGE="ES" NAME="Dόhrkop Dόhrkop">
. (ES) Συνεχίζω την αιτιολόγηση ψήφου που ξεκίνησε ο συνάδελφός μου Joan Colom.
<P>
Υπήρξε όμως κάποιος, όπως ο κ. Stoiber, σε μια περιφέρεια τόσο εύπορη όσο η Βαυαρία, που θεώρησε ότι τον συνέφερε εκλογικά να βρει ένα θέμα που θα είχε απήχηση στον Τύπο: ένα πρόγραμμα - χωρίς νομική βάση, βέβαια - διασυνοριακής συνεργασίας με τις υποψήφιες χώρες, χρηματοδοτούμενο με ένα μέρος των χρημάτων που προβλεπόταν για τη μετατροπή του αλιευτικού τομέα. Η δημαγωγία είναι μεταδοτική και ακολούθησαν και άλλοι το παράδειγμά του και το πρόγραμμα μετατροπής έγινε το θύμα, παρόλο που υπήρχαν ήδη πιστώσεις για διασυνοριακή συνεργασία τουλάχιστον στις γραμμές B5-3003, B5-510, B2-141, B3-1010, B3-1021 και B3-306.
<P>
Θέλω να υπογραμμίσω ότι μας φαίνεται ορθή η προσπάθεια προετοιμασίας αυτών των περιφερειών και ότι πάντα είχαν την υποστήριξή μας. Αυτό που δεν μας φαίνεται ικανοποιητικό είναι ότι γίνεται εις βάρος των περιφερειών που πλήττονται από μια απρόσμενη μετατροπή. Και, παρότι το ψήφισμα διαβεβαιώνει ότι το 1999 δεν προβλεπόταν ότι η διεύρυνση θα μπορούσε να έχει συνέπειες για τις όμορες κοινοτικές περιφέρειες, αυτό δεν είναι βέβαιο. Στη Γερμανία, για παράδειγμα, τα μεθοριακά κρατίδια θα έχουν κοινοτικές ενισχύσεις που θα ξεπερνούν τα 10,5 δισεκατομμύρια ευρώ.
<P>
Λίγες φορές έχουμε δει ένα τόσο μικροπρεπές και εθνικιστικό θέαμα σ' αυτό το Σώμα! Φαίνεται πως αποτελεί στερεότυπο στο Συμβούλιο.
<P>
Ψηφίζουμε υπέρ, αλλά χωρίς ενθουσιασμό. Ψηφίζουμε υπέρ, επειδή δεν θέλουμε να θυσιάσουμε αυτές τις φτωχές περιφέρειες των ιβηρικών ακτών, αλλά το κάνουμε και από αλληλεγγύη προς αυτές τις περιφέρειες και προς εκείνες που συνορεύουν με τις υποψήφιες χώρες, μια αλληλεγγύη που έλειπε αισθητά σ' αυτή τη διαπραγμάτευση.
<P>
Έκθεση Peijs (A5-0453/2001)

<SPEAKER ID=35 LANGUAGE="FR" NAME="Berthu">
. (FR) Σ' αυτή την τελευταία συνεδρίαση της Ολομέλειας του Ευρωπαϊκού Κοινοβουλίου για το 2001, η οποία είναι και η τελευταία πριν την εισαγωγή των κερμάτων και των χαρτονομισμάτων ευρώ, οφείλουμε να επισημάνουμε ότι το Ευρωπαϊκό Κοινοβούλιο δεν έχει οργανώσει καμία επίσημη συνεδρίαση, ούτε έστω κάποια συζήτηση προκειμένου να χαιρετίσει αυτό που, για όλους τους φεντεραλιστές που εδώ έχουν την πλειοψηφία, αποτελεί καταρχήν τη μεγαλύτερη επιχείρηση ευρωπαϊκής "ολοκλήρωσης" .
<P>
Γιατί αυτή η σιωπή που κρατάει, εξάλλου, εδώ και πολλές συνεδριάσεις τώρα και που σπάει μόνο από τις φωνές των υπέρμαχων της κρατικής κυριαρχίας; Η απάντηση είναι απλή: το τελικό στάδιο του ενιαίου νομίσματος - δηλαδή η φυσική ανταλλαγή των κερμάτων και των χαρτονομισμάτων από την 1η Ιανουαρίου 2002 - βασίζεται σε δύο φοβερές απάτες.
<P>
Αρχικά, από τεχνικής άποψης, είναι παντελώς άχρηστο και ικανοποιεί μόνο τον εξτρεμισμό ορισμένων φεντεραλιστών που θέλουν οπωσδήποτε νομίσματα με την ίδια όψη για ολόκληρη την Ευρώπη. Στην πραγματικότητα, θα μπορούσαμε κάλλιστα να παραμείνουμε στην τωρινή κατάσταση: ένα ευρώ για διεθνή χρήση, πάνω από τα εθνικά νομίσματα. Θα αλλάξουν λοιπόν οι συνήθειες των ανθρώπων, η ζωή τους, τους προσεχείς μήνες, θα δυσκολέψει, χωρίς αμφιβολία θα χάσουν ακόμα περισσότερο την εμπιστοσύνη που τους δένει με τους εθνικούς τους θεσμούς και όλα αυτά χωρίς να υπάρχει πραγματική ανάγκη, πέρα από την ικανοποίηση της επιθυμίας των φεντεραλιστών.
<P>
Δεύτερη απάτη: η κοινή γνώμη ποτέ δεν διαφωτίστηκε σωστά. Αντίθετα, έτυχε εκμετάλλευσης. Τη στιγμή του Μάαστριχτ, όπως και τα χρόνια που ακολούθησαν, δεν κατάλαβε ακριβώς τη διάσταση της συνθήκης, δηλαδή την εξαφάνιση του φράγκου. Στη συνέχεια, έγινε το παν ώστε να γίνει πιστευτό ότι συμφωνούσε με το σχέδιο, κάτι που ήταν ψέμα. Σήμερα, η συνειδητοποίηση είναι σκληρή: το 52% των Γάλλων θεωρεί ότι το ενιαίο νόμισμα έχει περισσότερα μειονεκτήματα από πλεονεκτήματα, ενώ το 32% πιστεύει το αντίθετο (εφημερίδα le Figaro, 11 Δεκεμβρίου). Το 62% επιθυμεί να συνεχίσει να χρησιμοποιεί το φράγκο ενώ το 32% πιστεύει το αντίθετο (Wall Street Journal, 11 Δεκεμβρίου). Παρόμοια ποσοστά ισχύουν και σε ευρωπαϊκή κλίμακα.
<P>
Η απάτη είναι τόσο μεγάλη που, του χρόνου, όταν θα μπορούμε να δούμε καθαρά, θα πρέπει όχι μόνο να επανεξετάσουμε το ευρώ, αλλά και να σκεφτούμε την πιθανότητα σοβαρών ανασχηματισμών των ευρωπαϊκών θεσμικών οργάνων προκειμένου να αποφευχθούν στο μέλλον παρόμοιοι χειρισμοί.
<P>
Πρόταση ψηφίσματος (Β5-0747/2001)

<SPEAKER ID=36 LANGUAGE="SV" NAME="Sacrιdeus">
. (SV) Η Επιτροπή Εξωτερικών Υποθέσεων, Ανθρωπίνων Δικαιωμάτων, Κοινής Ασφάλειας και Αμυντικής Πολιτικής έκανε ομόφωνα δεκτή την τροπολογία 22 που υπέβαλα, προκειμένου να προστεθεί ένα νέο σημείο 9 στο ψήφισμα το οποίο θα έχει ως εξής: "καλεί τα μέρη να μεριμνήσουν ώστε το κράτος να έχει το μονοπώλιο στην άσκηση βίας και να μην μπορούν να συνεχίσουν τις δραστηριότητές τους παράλληλες στρατιωτικές διαρθρώσεις" .
<P>
Προκειμένου να επιτευχθεί κάποτε ειρήνη μεταξύ Ισραηλινών και Παλαιστινίων, μεταξύ του κράτους του Ισραήλ και της Παλαιστινιακής Αρχής, είναι αποφασιστικής σημασίας να έχει το μονοπώλιο της βίας η κρατική εξουσία και όχι παραστρατιωτικές, ισλαμικές τρομοκρατικές ομάδες - όπως η Ισλαμική Τζιχάντ, οι Χαμάς και οι Χεζμπολάχ - οι οποίες δεν θα πρέπει να επιτρέπεται να φέρουν όπλα και να διαπράττουν τρομοκρατικές επιθέσεις κατά πολιτών, όπως συμβαίνει πάρα πολύ συχνά σήμερα.
<P>
Η Ολομέλεια απέρριψε δυστυχώς την τροπολογία μου. Αντίθετα, οι ιδέες που παρουσίασα έχουν περιληφθεί στο σημείο 3.3 του ψηφίσματος όπου ζητάτε "να μεριμνήσουν οι παλαιστινιακές αρχές για την διάλυση των τρομοκρατικών δικτύων, μεταξύ άλλων συλλαμβάνοντας και δικάζοντας όλους τους υπόπτους" .
<P>
Το αίτημα αυτό θεωρώ ότι αποτελεί πρόοδο και είναι πολύ σαφές, στο ίδιο πνεύμα και με την ίδια κατεύθυνση που ακολουθούσε η αρχική μου τροπολογία.

<SPEAKER ID=37 LANGUAGE="FR" NAME="Souchet">
. (FR) Η ψηφοφορία που μόλις ολοκληρώθηκε αποτελεί ένα νέο και χαρακτηριστικό παράδειγμα της συχνά ημιπληγικής συμπεριφοράς του Ευρωπαϊκού Κοινοβουλίου. Πώς μπορεί, πράγματι, το Σώμα μας να εγκρίνει, κατά μεγάλη πλειοψηφία, μια πρόταση στην οποία είναι πρόδηλη "η σκληρή απόφαση για την από κοινού καταπολέμηση της τρομοκρατίας" στο πλευρό των Ηνωμένων Πολιτειών και, συνάμα, να αρνείται, κατά μεγάλη πλειοψηφία, να ζητήσει από την Παλαιστινιακή Αρχή να καταδικάσει την τρομοκρατία;
<P>
Μένω, πράγματι, άναυδος διότι 320 περίπου βουλευτές καταψήφισαν την τροπολογία 6 η οποία πρότεινε αυτό που, ωστόσο, φαίνεται προφανές, ότι δηλαδή η υποστήριξη που προσφέρουμε στην Παλαιστινιακή Αρχή και στα θεσμικά της όργανα πρέπει να συνοδευτεί από σαφή καταδίκη της βίας από την ίδια αρχή και την εφαρμογή αποτελεσματικών μέτρων για να θέσουμε τέλος στις τρομοκρατικές ενέργειες.
<P>
Τι κερδίζουμε, λοιπόν, αν χρησιμοποιούμε δυο γλώσσες; Ξεφεύγοντας από μια πολιτική ισορροπίας, θέτουμε σε κίνδυνο τη διπλωματική μας αξιοπιστία και καλλιεργούμε μια εικόνα ανταρτών. Μήπως επιθυμούμε την αποπομπή της επόμενης ευρωπαϊκής αποστολής στο Ισραήλ, όπως συνέβη με την αποστολή της οποίας ηγείτο η βελγική Προεδρία; Γιατί να περάσουμε προς τους τρομοκράτες ένα τόσο διφορούμενο μήνυμα, λες και υπάρχουν καλοί και κακοί τρομοκράτες;
<P>
Η καταδίκη της τρομοκρατίας εκ μέρους μας πρέπει να είναι γενική, χωρίς καμία εξαίρεση. Έτσι θα επιβεβαιώσουμε με μεγαλύτερη άνεση την ευχή μας να δούμε τον παλαιστινιακό λαό να έχει ένα κράτος ολοκληρωμένο, με όλα τα γνωρίσματα, απόλυτα κυρίαρχο. Κάθε λαός επιθυμεί ένα αληθινό κράτος, που να αποτελεί έκφραση της κυριαρχίας του και ο παλαιστινιακός λαός έχει το δικαίωμα αυτό, όπως και όλοι οι άλλοι. Δεν βοηθάμε όμως τους παλαιστίνιους ηγέτες να συμπεριφέρονται με την υπευθυνότητα που αρμόζει στις κρατικές αρχές αντιμετωπίζοντας με επιείκεια την τρομοκρατία.
<P>
Έκθεση Watts (A5-0440/2001)

<SPEAKER ID=38 LANGUAGE="IT" NAME="Fatuzzo">
Κυρία Πρόεδρε, η επιτροπή συνδιαλλαγής μας μίλησε για τις συνθήκες ζωής και εργασίας στα πλοία που προσαράζουν στους κοινοτικούς λιμένες. Ψήφισα υπέρ, κυρία Πρόεδρε, επειδή θυμάμαι πολύ καλά τη ζωή στο πλοίο, καθώς είχα ταξιδέψει σε νεαρή ηλικία σε επιβατηγά πλοία ανάμεσα στη Νέα Υόρκη και τις Μπαχάμες. Υπάρχουν ορισμένοι ναυτικοί που περνούν ωραία ζωή στο πλοίο, όταν τελειώνει η βάρδια εργασίας τους: για παράδειγμα, οι αξιωματικοί πλοήγησης και οι αξιωματικοί καταστρώματος τρώνε στο εστιατόριο με τους επιβάτες, πίνουν ουίσκι στο μπαρ των επιβατών, χορεύουν στις αίθουσες χορού με τις επιβάτιδες αν είναι άντρες, με τους επιβάτες αν είναι γυναίκες. Υπάρχουν έπειτα, αντίθετα, οι μάγειρες, οι μούτσοι, οι τιμονιέρηδες, οι οποίοι ζουν δυστυχώς σε πολύ μικρές καμπίνες, τέσσερα επί τέσσερα, και δεν έχουν εξίσου ευχάριστες συνθήκες διαβίωσης. Εύχομαι και ελπίζω να είναι χρήσιμη η θετική μου ψήφος, για να ενδιαφερθούμε πραγματικά για τις συνθήκες διαβίωσης στα πλοία, αλλά όλων των ναυτικών και όχι μόνο ορισμένων.

<SPEAKER ID=39 NAME="Titley">
. (ΕΝ) Κυρία Πρόεδρε, καλοσωρίζω θερμά την έκθεση αυτή, έργο του σοσιαλιστή συναδέλφου μου Mark Watts, η οποία θα επιτρέψει στα κράτη μέλη της ΕΕ να ενισχύσουν τις διεθνείς προδιαγραφές για την ασφάλεια των πλοίων, τη ρύπανση, την πρόληψη και τους όρους εργασίας και διαβίωσης στα πλοία. Η έκθεση αυτή έχει τη δυνατότητα να επηρεάσει θετικά ένα μεγάλο αριθμό ζητημάτων: θα μπορούσε να βελτιώσει τους όρους διαβίωσης των ατόμων που εργάζονται σε πλοία και ακόμα περισσότερο, είναι εναρμονισμένη με τις απόπειρες της ΕΕ να αναλάβει ρόλο πρωτεργάτη στην προστασία του περιβάλλοντος. Οι απαιτήσεις για "μαύρα κουτιά" που φέρουν συσκευές καταγραφής δεδομένων για το ταξίδι, αποτελούν ένα ζωτικής σημασίας και συγκεκριμένο τρόπο να εξασφαλιστεί ότι αυτά τα πλοία που εισέρχονται σε λιμένες της ΕΕ τηρούν κοινές προδιαγραφές.
<P>
Έκθεση Ortuondo Larrea (A5-0441/2001)

<SPEAKER ID=40 LANGUAGE="IT" NAME="Fatuzzo">
Κυρία Πρόεδρε, η έκθεση Ortuondo Larrea εξέφρασε τη συμφωνία της επιτροπής συνδιαλλαγής για τις επιθεωρήσεις και τις επισκέψεις ελέγχου των πλοίων, όταν μπαίνουν στους λιμένες της Ευρωπαϊκής Κοινότητας. Ψήφισα υπέρ, αλλά θα επιθυμούσα, κυρία Πρόεδρε, οι επιθεωρήσεις των πλοίων να γίνονταν από επιθεωρητές της Ευρωπαϊκής Ένωσης και όχι από επιθεωρητές των εθνικών κρατών. Γνωρίζουμε πολύ καλά, πράγματι, ότι τα εθνικά κράτη δεν θέλουν επιθεωρήσεις του τρόπου με τον οποίο εφαρμόζουν τις ευρωπαϊκές οδηγίες και το πόσο αλήθεια είναι αυτό φαίνεται από το γεγονός ότι, σε μία συνδιαλλαγή για την ύπαρξη επιθεωρήσεων της εφαρμογής των οδηγιών για το περιβάλλον, και τα δεκαπέντε κράτη της Ένωσης ήταν αντίθετα.

<SPEAKER ID=41 LANGUAGE="NL" NAME="Sanders-ten Holte">
. (NL) Χαίρομαι που στη διαδικασία συνδιαλλαγής επιτεύχθηκε τελικά συμφωνία σχετικά με τα τρία σημαντικά μέτρα της δέσμης Erika Ι. Πραγματοποιήθηκαν επί μακρόν συζητήσεις και διαπραγματεύσεις, έφτασε επιτέλους η στιγμή για την εφαρμογή και την εκτέλεση της νομοθεσίας!
<P>
Όσον αφορά την έκθεση σχετικά με τους νηογνώμονες, και για τους Φιλελευθέρους το σημαντικότερο ζήτημα ήταν αυτό της ευθύνης. Κατά την πρώτη και δεύτερη ανάγνωση ζητήσαμε τον καθορισμό ανωτάτου ορίου ευθύνης για τους νηογνώμονες, διότι αυτοί αποτελούν έναν κρίκο και μόνο στην αλυσίδα της ευθύνης. Πιστεύουμε ότι δικαιολογείται απεριόριστη ευθύνη μόνον εφόσον πρόκειται για σοβαρή αμέλεια. Εξάλλου, ο καθορισμός ανωτάτου ορίου ευθύνης θα συμβάλλει μακροπρόθεσμα στο να ανοίξουν περισσότερο οι πολύ κλειστές αγορές των νηογνωμόνων για καθήκοντα που προβλέπει η νομοθεσία, έτσι ώστε να υπάρχουν περισσότερο δίκαιες συνθήκες ανταγωνισμού. Τη στιγμή αυτή νέοι νηογνώμονες ελάχιστα μπορούν να ανταγωνιστούν με τον υφιστάμενο (εθνικό) οργανισμό, διότι ισχύει καθεστώς απεριόριστης ευθύνης.
<P>
Προκειμένου να μην θίξουμε τη δέσμη Erika Ι και να διατηρήσουμε τα κέρδη του Κοινοβουλίου με την έκθεση Watts σχετικά με τους καταγραφείς δεδομένων ταξιδίου στα σκάφη, οι Φιλελεύθεροι δέχθηκαν, έστω και απρόθυμα, κατά την τρίτη ανάγνωση να έχουν την δυνατότητα τα κράτη μέλη κατά τις διαπραγματεύσεις με τους νηογνώμονες να συμφωνούν απεριόριστη ευθύνη. Ωστόσο θα πρέπει οι συνέπειες αυτής της δυνατότητας να αξιολογηθούν από την Ευρωπαϊκή Επιτροπή.
<P>
Οι Φιλελεύθεροι χαίρονται για το γεγονός ότι ο κανονισμός προβλέπει τώρα επιπλέον εγγυήσεις, έτσι ώστε να αποφευχθεί η διαπλοκή συμφερόντων μεταξύ ενός νηογνώμονα και ενός πλοιοκτήτη σκάφους το οποίο ελέγχεται. Προβλέπεται τώρα να είναι απολύτως ανεξάρτητοι οι νηογνώμονες, πράγμα πολύ λογικό.
<P>
Έκθεση Χατζηδάκη (A5-0344/2001)

<SPEAKER ID=42 LANGUAGE="IT" NAME="Fatuzzo">
Γίνεται πάλι λόγος για πλοία, κυρία Πρόεδρε, στην έκθεση Χατζηδάκη, που αφορά, και αυτή, τα αποτελέσματα της επιτροπής συνδιαλλαγής σχετικά με το διπλό κύτος των πετρελαιοφόρων. Ψήφισα υπέρ, επειδή είναι σημαντικό που επιτεύχθηκε αυτή η συμφωνία. Τα πετρελαιοφόρα που είναι εξοπλισμένα με διπλό κύτος ταξιδεύουν στις θάλασσες όλου του κόσμου παρέχοντας περισσότερη ασφάλεια εναντίον της ρύπανσης. Θα με ευχαριστούσε, όμως, να υπήρχε περισσότερη ασφάλεια και για τους ναυτικούς, που δεν περνούν εύκολη ζωή στα πετρελαιοφόρα, και, προπαντός, να ενισχύονταν οι ηλεκτρονικοί εξοπλισμοί και τα όργανα πλοήγησης. Βασικά, θα πρέπει να προσπαθήσουμε με όλα τα μέσα να αποφύγουμε κάθε ναυτιλιακή καταστροφή, πριν διπλασιάσουμε το κύτος των πλοίων ή, τουλάχιστον, διατηρώντας τον διπλασιασμό του κύτους. Και έπειτα, βέβαια, η ενίσχυση των ηλεκτρονικών οργάνων πλεύσης και ελέγχου κοστίζει λιγότερο από τον διπλασιασμό του κύτους.
<P>
Έκθεση Pιrez Royo (A5-0417/2001)

<SPEAKER ID=43 LANGUAGE="FR" NAME="Berθs">
. (FR) Η έκθεση του συναδέλφου μου Fernando Pιrez Royo σχετικά με τις συμφωνίες περί παροχής ασφάλειας στις χρηματοδοτήσεις, είναι σημαντική για την εναρμόνιση του νομικού καθεστώτος των χρηματοπιστωτικών μέσων στην Ευρώπη. Όπως ο συνάδελφός μου, έτσι κι εγώ, είμαι ιδιαίτερα προσηλωμένη στην εναρμόνιση των εν λόγω αγορών και, αυτό, μέσα σε λογικές προθεσμίες. Προς αυτή την κατεύθυνση βαδίζει η έκθεση του κ. Pιrez Royo.
<P>
Αν και, στο σύνολό της, αυτή η έκθεση ανταποκρίνεται στην αντίληψη που έχω για τις μελλοντικές ευρωπαϊκές χρηματιστηριακές αγορές, οι γάλλοι Σοσιαλιστές δεν συμφωνούν με τον εισηγητή σε τρία σημεία.
<P>
Το άρθρο 2, παράγραφος 4, διευρύνει το πεδίο εφαρμογής της οδηγίας στο σύνολο των οικονομικών φορέων και τροποποιεί, συνεπώς, την τάξη των προνομιούχων πιστωτών κατά την πτώχευση θέτοντας έτσι σε κίνδυνο τις πιθανότητες αποκατάστασης των επιχειρήσεων με τη μεταβίβαση στις δανείστριες τράπεζες της κυριότητας των στοιχείων ενεργητικού που θα διέφευγαν έτσι από τους προνομιούχους πιστωτές (μισθωτοί, ασφαλιστικοί και φορολογικοί οργανισμοί).
<P>
Το άρθρο 6 προβλέπει τη χρήση από τον δικαιούχο της εγγύησης των χρηματοδοτικών μέσων που παραχωρούνται υπό το καθεστώς του ενέχυρου, με δυσκολίες σχετικά με το δικαίωμα ιδιοκτησίας και εντοπισμού της προέλευσης των τίτλων. Τίθεται, επομένως, σε κίνδυνο η διαφάνεια των ευρωπαϊκών χρηματιστηριακών αγορών.
<P>
Τέλος, το άρθρο 10, παράγραφος 2, όπως τροποποιήθηκε με την τροπολογία 17, καταργεί τα συγκεκριμένα κριτήρια εντοπισμού, καταδικάζοντας έτσι κάθε αξιόπιστη απόπειρα για διαφάνεια των χρηματιστηριακών αγορών μας και προτρέχοντας των εργασιών της διεθνούς συνθήκης της Χάγης για το ιδιωτικό δίκαιο.
<P>
Η ψηφοφορία της Ολομέλειας που επιβεβαιώνει την επιλογή του εισηγητή να διευρύνει το πεδίο εφαρμογής της οδηγίας, οδήγησε τους γάλλους Σοσιαλιστές να καταψηφίσουν το σύνολο του κειμένου.
<P>
Πρόταση ψηφίσματος (B5-0821/2001)

<SPEAKER ID=44 LANGUAGE="FR" NAME="Berthu">
. (FR) Οι μεγάλες Ομάδες αυτού του Σώματος μόλις κατέθεσαν και ψήφισαν ένα ψήφισμα, προς μεγάλη μας έκπληξη, με το οποίο καταδικάζεται η Επιτροπή διότι δεν παρουσίασε το νομοθετικό της πρόγραμμα για το 2002 εγκαίρως και λεπτομερώς. Δεν μπορούσαμε, επομένως, παρά να ακολουθήσουμε, χωρίς ωστόσο να είναι δυνατόν να μην αναρωτηθούμε ούτε καν σε τι οφείλεται αυτή η σχεδόν γενική εχθρότητα απέναντι στον κ. Romano Prodi. Τα πράγματα εξελίσσονται λες και η πλειοψηφία του Σώματος αυτού να προσπαθεί να απαγκιστρωθεί από εκείνον.
<P>
Για ποιον λόγο όμως; Δεν είναι πλέον αρεστός λόγω δηλώσεων οι οποίες, ορισμένες φορές, δεν είναι επαρκώς φεντεραλιστικές; Του προσάπτουμε ότι δεν αντιτέθηκε με αρκετή πυγμή στο Συμβούλιο το οποίο, τον τελευταίο καιρό, φαίνεται περισσότερο εξοργισμένο από ποτέ με τον παλιό "ολοκληρωτισμό" της Επιτροπής και και το γεγονός ότι υπερασπίζεται μια "κοινοτική μέθοδο" που πολεμήθηκε με σφοδρότητα από την εξέλιξη της Ευρώπης και, κυρίως, από τη διεύρυνση;
<P>
Πρέπει να αναφέρουμε, επίσης, μια άλλη εξήγηση που μάλλον θα μας προκαλούσε ανησυχία: η μετάβαση στην κυκλοφορία κερμάτων και χαρτονομισμάτων ευρώ, την 1η Ιανουαρίου 2002, δεν παρουσιάζεται σωστά και φαίνεται ότι κινδυνεύει να τύχει άσχημης υποδοχής από τους πολίτες. Μπορεί κάλλιστα οι φεντεραλιστές πολιτικοί που πλαισιώνουν αυτό το Σώμα να αρχίσουν να απομακρύνονται από ένα θεσμικό όργανο το οποίο ετοιμάζονται να κατηγορήσουν στο εγγύς μέλλον ότι δεν προετοίμασε σωστά την επιχείρηση. Η Επιτροπή μπορεί να αποτελέσει ένα τέλειο, και κατά μεγάλο μέρος δικαιολογημένο, αποδιοπομπαίο τράγο, για τις αμαρτίες των πολιτικών αυτών.

<SPEAKER ID=45 NAME="Muscardini">
. (ΙΤ) Στα συμπεράσματα της ανακοίνωσης της Επιτροπής δηλώνεται ότι ενώ αυτή "πραγματοποιεί μια ριζική αναθεώρηση του τρόπου λειτουργίας της σε πολιτικό, δημοσιονομικό και διοικητικό επίπεδο · εν τω μεταξύ αυξάνονται οι φόβοι ότι η Ευρώπη ενδέχεται να απομακρυνθεί από τις άμεσες ανησυχίες των πολιτών της" .
<P>
Πιστεύω ότι δεν είναι μόνο φόβοι. Το ότι οι πολίτες δεν είναι πολύ ευαίσθητοι απέναντι σ' αυτή τη ριζική αναθεώρηση του τρόπου λειτουργίας της Επιτροπής μου φαίνεται πολύ υγιής στάση. Θα ήταν ανησυχητικό να εκδήλωναν ευαισθησία για παρόμοια θέματα, που δεν ενθουσιάζουν ούτε καν εμάς τους βουλευτές, δεδομένου ότι δεν αντιληφθήκαμε όλην αυτή την αναθεωρητική ριζοσπαστικότητα που μας υπογραμμίζεται. Αντιλαμβανόμαστε, αντίθετα, όπως αντιλαμβάνεται και η ευαισθησία των πολιτών, ότι η Ευρώπη απομακρύνεται όλο και περισσότερο από τις ανησυχίες τους και φαντάζει όλο και πιο μακρινή. Ίσως η θέση σε κυκλοφορία του ευρώ, αφού ξεπεραστούν οι πρώτες δυσκολίες που θα προξενήσει η αναγνώριση της αξίας του σε σχέση με τα παλιά νομίσματα, να μπορέσει να συμβάλει στην αντίληψη της Ευρώπης σαν μιας κοινής πραγματικότητας για περισσότερους λαούς, αν και πιθανόν, ιδίως στις μεγαλύτερες γενιές, θα παραμείνει η αίσθηση ότι τους πήραν με δόλο το παλιό τους νόμισμα, που εξαφανίστηκε χωρίς να τους ζητήσει κανείς τη γνώμη τους.
<P>
Είναι πραγματικό, και είναι όλο και πιο διαδεδομένο μεταξύ των πολιτών, το αίσθημα της απομάκρυνσης της Ευρώπης. Στις κρίσιμες στιγμές της συλλογικής ζωής αυτή δεν εκδηλώνεται ως Ευρώπη, αλλά ως γνώμη της άλφα ή της βήτα κυβέρνησης. Γνώμες θεμιτές μεν, αλλά που δεν επιβεβαιώνουν τη συμμετοχή σε μια κοινή οντότητα, συμμετοχή που στο παρελθόν, αντίθετα, εκφραζόταν πάντα συμβολικά από την Επιτροπή. Ήταν η Επιτροπή που έδινε τον τόνο, με συγκεκριμένες δηλώσεις και προτάσεις. Τώρα, αντίθετα, μεταξύ άλλων και επειδή δεν είναι η Επιτροπή αυτή που εκπροσωπεί την εξωτερική πολιτική, έναντι των θεμάτων διεθνούς πολιτικής η Ευρώπη μοιάζει να μην υπάρχει και δεν καταφέρνει να γίνει αισθητή μέσω της μορφής του κυρίου ΚΕΠΠΑ. Η ίδια η "διεύρυνση" , που τόσο έχει μεγεθυνθεί και τονιστεί, γίνεται αντιφατικά αντιληπτή από τους πολίτες σαν εξασθένιση και όχι σαν ενίσχυση της Ευρώπης.
<P>
Αν δεν συμμερίζομαι τους ενθουσιασμούς για τους "τρόπους λειτουργίας" που εκφράζονται στην ανακοίνωση, δεν είναι επειδή θεωρώ πως τα θέματα που εξετάζονται και οι δεσμεύσεις που δηλώνονται δεν βαίνουν προς τη σωστή κατεύθυνση, ούτε επειδή οι νομοθετικές πρωτοβουλίες δεν είναι ικανοποιητικές ποσοτικά. Ως γνωστόν, η ποιότητα δεν εξαρτάται από την ποσότητα. Πρέπει να υπογραμμιστεί, μάλιστα, ότι η υπερβολική ρύθμιση δίνει μια παραμορφωμένη εικόνα της Ευρώπης και την κάνει να ταυτίζεται με εκείνον τον γραφειοκρατικό μολώχ, που τόσο φοβούνται οι παραγωγικοί κλάδοι και οι πολίτες. Όχι! Το ζητούμενο πρόγραμμα εργασίας πρέπει να είναι ένα πολιτικό έγγραφο και όχι ένας διοικητικός κατάλογος. Πρέπει να επισημαίνει τις αιτίες ορισμένων καθυστερήσεων και τα πραγματικά εμπόδια που δεν επέτρεψαν την επίτευξη ορισμένων στόχων· πρέπει να επισημαίνει ορισμένους στόχους προτεραιότητας, μέσω των οποίων θα προαχθεί η διαδικασία της ενοποίησης. Το "αν θα μπορέσει η Ευρώπη να διαδραματίσει πλήρως έναν αποτελεσματικό ρόλο στη διαχείριση και την επίλυση των διεθνών κρίσεων" θα εξαρτηθεί και από τη βούληση της Επιτροπής και όχι μόνο από τη δυνατότητα να ασκήσει σε παγκόσμιο επίπεδο την προτεινόμενη λειτουργία της. Και, περισσότερο από ό,τι στην καλλιέργεια ρυθμισμένων μπιζελιών, η ταυτότητα της Ευρώπης θα εκφραστεί στην εξωτερική πολιτική και στην πολιτική ασφάλειας και άμυνας. Εκεί πρέπει να στοχεύσει ουσιαστικά η Επιτροπή, αν δεν θέλει να συρρικνώνεται όλο και περισσότερο, και το 2002, σε μια καθαρά γραφειοκρατική-διοικητική οντότητα.
<P>
Πρόταση ψηφίσματος (B5-0813/2001)

<SPEAKER ID=46 NAME="De Rossa">
. (ΕΝ) Σε γενικές γραμμές συμφωνώ (αν και διατηρώ ορισμένες επιφυλάξεις ως προς τη διατύπωση) με το ψήφισμα όπως έχει τεθεί. Πιστεύω ότι η Ευρωπαϊκή Ένωση θα έπρεπε να συνεργαστεί σε διεθνές επίπεδο για την πάταξη της τρομοκρατίας, του οργανωμένου εγκλήματος και των μεμονωμένων εγκληματιών, οι οποίοι εκμεταλλεύονται όλοι τις διαφορές ανάμεσα στα διάφορα νομικά συστήματα για να αποφεύγουν να λογοδοτήσουν στη δικαιοσύνη.
<P>
Ωστόσο, η κύρια επιφύλαξή μου σχετικά με αυτό το ψήφισμα είναι η απουσία οποιασδήποτε αναφοράς στο Διεθνές Ποινικό Δικαστήριο, που προβλέπεται από τη Συνθήκη της Ρώμης. Η σύσταση αυτού του δικαστηρίου θα κάνει εφικτή τη δίκη κάθε υπόπτου για οποιοδήποτε έγκλημα, συμπεριλαμβανομένων των εγκληματιών πολέμου. Το δικαστήριο αυτό, στη σύσταση του οποίου αντιτίθενται οι ΗΠΑ, θα επιτρέψει τη δίκαιη δίκη και την ισότιμη μεταχείριση όλων. Υπό τις παρούσες συνθήκες, το δικαστήριο αυτό είναι πολύ περισσότερο απαραίτητο από κάθε άλλη φορά.
<P>
Έκθεση Lagendijk (A5-0394/2001)

<SPEAKER ID=47 NAME="Fatuzzo">
Τι ωραία θα ήταν, κυρία Πρόεδρε, αν καταφέρναμε να βρούμε τη λύση για την πρόληψη των συγκρούσεων! Ψήφισα υπέρ αυτού του εγγράφου, κυρία Πρόεδρε, αλλά είμαι πεπεισμένος ότι θα μπορέσουμε να αποφύγουμε αυτές τις συγκρούσεις - οι οποίες, κοιτάξτε σύμπτωση, κατά το 99% αφορούν φτωχές και μάλιστα πολύ φτωχές χώρες του κόσμου - αν καταφέρναμε να κάνουμε αυτές τις χώρες λίγο λιγότερο φτωχές. Θεωρώ, συνεπώς, σκόπιμο να συνεχίσει η Ευρωπαϊκή Ένωση από την πλευρά της, τη δραστηριότητα στήριξης των οικονομιών των χωρών του Τρίτου Κόσμου και των φτωχών χωρών, επειδή είμαι πεπεισμένος ότι μόνο βελτιώνοντας τον τρόπο ζωής των πολιτών που ζουν στον κόσμο μας σε άθλιες συνθήκες - ή και σε εντελώς εξαθλιωμένη κατάσταση, όχι απλώς στην αθλιότητα, αλλά στην αθλιότερη αθλιότητα που μπορεί να υπάρξει - θα μπορούν να αποφευχθούν οι συγκρούσεις οποιουδήποτε είδους.
<P>
Έκθεση Gahler (A5-0418/2001)

<SPEAKER ID=48 NAME="Fatuzzo">
Η έκθεση του κ. Gahler, κυρία Πρόεδρε, αφορά τις σχέσεις μεταξύ της ΕΕ και της Ισλαμικής Δημοκρατίας του Ιράν. Εγώ είχα την τύχη να έχω έναν κοινοτικό σύμβουλο του Κόμματος των Συνταξιούχων, ο οποίος έχει γεννηθεί στην Τεχεράνη, έχει ζήσει στο Ιράν επί τριάντα χρόνια και ήταν ταυτόχρονα ιρανός και ιταλός πολίτης. Αυτός μου εξήγησε καλά την κατάσταση στο Ιράν, γι' αυτό και χαίρομαι πολύ για τις προσπάθειες επιστροφής στη δημοκρατία που είχε καθιερώσει στη χώρα ο Σάχης, και ας ήταν αυτοκράτορας. Θα έκανα λοιπόν έκκληση να συνεχιστούν αυτές οι προσπάθειες και να πραγματοποιηθεί η ανταλλαγή βουλευτών Ιράν-Ευρωπαϊκής Ένωσης και, προπαντός, προτείνω σ' εσάς, κυρία Πρόεδρε, να προσκαλέσετε τον Πρόεδρο Χατάμι να μιλήσει ενώπιον του Σώματος, εδώ στο Στρασβούργο.

<SPEAKER ID=49 NAME="Titley">
Χαιρετίζω τις κινήσεις για βελτίωση των σχέσεων με το Ιράν. Θα πρέπει όμως να λαμβάνουμε πάντοτε υπόψη ότι τα ανθρώπινα δικαιώματα στο Ιράν, αν μη τι άλλο, πηγαίνουν από το κακό στο χειρότερο. Το Ιράν συνεχίζει να χρηματοδοτεί τρομοκρατικές ομάδες όπως τη Χεζμπολάχ, που δραστηριοποιείται στο χώρο της Μέσης Ανατολής. Ειδικότερα, το Ιράν χρηματοδοτεί τρομοκρατικές ομάδες που κρατούν ακόμα ομήρους αρκετούς ισραηλινούς στρατιώτες, οι οποίοι επισήμως θεωρούνται αγνοούμενοι σε επιχειρήσεις. Εάν το Ιράν επιθυμεί να αναπτύξει καλύτερες σχέσεις με τη Δύση, οφείλει να πιέσει τις εν λόγω ομάδες να απελευθερώσουν τους στρατιώτες αυτούς.
<P>
Ειδικότερα, θα ήθελα να επιστήσω την προσοχή του Σώματος στην περίπτωση του Ron Arad, ενός ισραηλινού αξιωματικού της αεροπορίας, ο οποίος το 1986 συνελήφθη αιχμάλωτος από ομάδα σιιτών εθνοφυλάκων στο Λίβανο. Το 1987, πουλήθηκε σε κάποια άλλη ομάδα που χρηματοδοτείται και καθοδηγείται από το Ιράν. Από το 1987 αγνοείται η τύχη του. Η κόρη του ήταν βρέφος όταν ο πατέρας της συνελήφθη όμηρος. Δεν θα ήταν ένα πρόσφορο μήνυμα, σε αυτή την περίοδο καλής θέλησης, αν κατάφερνε επιτέλους να δει τον πατέρα της, που εξαφανίστηκε 15 χρόνια πριν; Απευθύνω έκκληση στο Ιράν να βοηθήσει να αφεθούν οι στρατιώτες αυτοί ελεύθεροι, εάν πράγματι εννοεί όσα λέει για καλλιέργεια ειρήνης με τον υπόλοιπο κόσμο.
<P>
Έκθεση Van den Burg (A5-0388/2001)

<SPEAKER ID=50 NAME="Fatuzzo">
Κυρία Πρόεδρε, η έκθεση Van den Burg αφορά την έκθεση της Ευρωπαϊκής Επιτροπής σχετικά με τη ρύθμιση της φορολόγησης των συντάξεων του δεύτερου πυλώνα, δηλαδή των επαγγελματικών συντάξεων. Γνωρίζουμε ότι υπάρχει το σύστημα EET και τα λοιπά, δηλαδή φορολογούνται είτε οι εισφορές είτε οι τόκοι επί του επενδυθέντος κεφαλαίου, επί των αποδόσεων της επαγγελματικής σύνταξης, είτε επιβάλλονται φόροι επί των συντάξεων. Το Κόμμα των Συνταξιούχων προτείνει, δι' εμού, το σύστημα ΕΕΕ, δηλαδή: απαλλαγή από την καταβολή φόρων όταν καταβάλλονται εισφορές για τις συντάξεις· απαλλαγή από την καταβολή των φόρων όταν επενδύονται τα κεφάλαια που έχουν ληφθεί κατ' αυτόν τον τρόπο· απαλλαγή από την καταβολή των φόρων όταν εισπράττεται η επαγγελματική σύνταξη. Αν θέλουμε πραγματικά να βελτιώσουμε και να ενισχύσουμε τη δυνατότητα της αποταμίευσης μέσω των συντάξεων - επαγγελματικών, εργοδοτικών και εθελοντικών - τα εθνικά κράτη πρέπει να πάψουν να εισπράττουν φόρους. Όταν σαν νέοι σκεπτόμαστε το μέλλον μας, πρέπει να σκεφτούμε ότι θα γεράσουμε και δεν θα μας νοιάζεται κανείς, αν δεν το κάνουμε εμείς οι ίδιοι με τις συντάξεις μας.

<SPEAKER ID=51 LANGUAGE="FR" NAME="Lulling">
. (FR) Οι επαγγελματικές συντάξεις θα αποκτήσουν μια αυξανόμενη σημασία προκειμένου το συνταξιοδοτικό σύστημα να διασφαλίζει την ασφάλεια, τη σταθερότητα και την αποτελεσματικότητα της κοινωνικής προστασίας, καθώς και ένα αξιοπρεπές επίπεδο ζωής για τους συνταξιούχους. Επείγει να δημιουργήσουμε μια πραγματική ενιαία αγορά συνταξιοδοτικών ταμείων. Για να πραγματοποιηθεί αυτό, πρέπει να προβλέψουμε μια φορολογική προσέγγιση σύμφωνα με την οποία, ανεξάρτητα από τη χώρα διαμονής του μέλους ή του συνταξιούχου, θα αποφευχθεί η διπλή φορολόγηση των εισφορών και των παροχών και θα αποθαρρυνθεί η φορολογική εξορία των συνταξιούχων προκειμένου να γλιτώσουν τον φόρο.
<P>
Δεν υπερψήφισα την έκθεση της Επιτροπής Οικονομικής και Νομισματικής Πολιτικής σχετικά με την ανακοίνωση της Επιτροπής για τον περιορισμό των φορολογικών εμποδίων στη διασυνοριακή παροχή επαγγελματικών συντάξεων, γιατί οι μέθοδοι που συνιστά είναι αντίθετες με τον ζητούμενο στόχο.
<P>
Πράγματι, οι προτάσεις που περιέχονται στην έκθεση που κατατέθηκε θα γεννήσουν μια πολυδάπανη γραφειοκρατία, η οποία σχετίζεται με μια ανταλλαγή πληροφοριών και την είσπραξη φόρων μεταξύ των κρατών μελών και, σε καμία περίπτωση, δεν αποτελούν πρακτική και αποτελεσματική λύση για την εξάλειψη των φορολογικών εμποδίων στη διασυνοριακή παροχή των επαγγελματικών συντάξεων.
<P>
Αντί να εγκαινιάσουμε μια διαδικασία διαβουλεύσεων προκειμένου να εφαρμόσουμε εκείνο το φορολογικό πρότυπο, από τα ισχύοντα σήμερα στα κράτη μέλη, που είναι το πιο αποτελεσματικό και το λιγότερο γραφειοκρατικό, για να αποφύγουμε τη διπλή φορολόγηση των εισφορών και των παροχών, η έκθεση τάσσεται εφεξής υπέρ του καθεστώτος EET, ενώ είναι προφανές ότι το φορολογικό καθεστώς TEE, το οποίο περιλαμβάνει φορολόγηση κατά την ένταξη στο καθεστώς και απαλλαγή των συντάξεων κατά την έξοδο, θα διασφάλιζε μια ενιαία φορολογική μεταχείριση, ανεξάρτητα από τη χώρα διαμονής του μέλους ή του συνταξιούχου, θα επέτρεπε τη διασφάλιση της επιβολής φορολογίας στη χώρα που παρέχει φορολογικά πλεονεκτήματα για τη σύσταση του σχεδίου επαγγελματικής σύνταξης και θα καθιστούσε άνευ σημασίας το ζήτημα του καταμερισμού των φορολογικών εσόδων.
<P>
(Η παρέμβαση συντομεύτηκε κατ' εφαρμογή του άρθρου 137 του Κανονισμού)

<CHAPTER ID=5>
Δικαιώματα των ομοφυλοφίλων στα θεσμικά όργανα της ΕΕ
<SPEAKER ID=52 NAME="Πρόεδρος">
Η ημερήσια διάταξη προβλέπει την προφορική ερώτηση (B5-0533/01) 33 βουλευτών προς την Επιτροπή, σχετικά με τα δικαιώματα των ομοφυλοφίλων στα θεσμικά όργανα της ΕΕ.

<SPEAKER ID=53 NAME="Lund">
DA) Κύριε Πρόεδρε, υποσχεθήκατε, Επίτροπε Kinnock, κατά τον διορισμό σας ότι η Επιτροπή θα αποκτούσε την καλύτερη διοίκηση του κόσμου. Έχω εμπιστοσύνη ότι είστε ο κατάλληλος άνθρωπος για να πετύχετε αυτόν τον στόχο. Το θέμα εάν θα δοθούν στους υπαλλήλους τα ίδια δικαιώματα ανεξάρτητα από τον γενετήσιο προσανατολισμό τους είναι ένα ουσιαστικό βήμα προόδου. Κατά τα τελευταία δώδεκα χρόνια έχουν σημειωθεί πολύ θετικές εξελίξεις στις δυνατότητες των ομοφυλοφίλων για αναγνώριση των ίδιων δικαιωμάτων που απολαμβάνουν οι ετεροφυλόφιλοι. Η δική μου χώρα, η Δανία, ήταν η πρώτη χώρα σε όλον τον κόσμο που το 1989 θέσπισε νομοθεσία που αναγνώριζε το δικαίωμα της καταχωρηθείσας εταιρικής σχέσης για τους ομοφυλόφιλους, ένας θεσμός που αντιστοιχεί στον γάμο. Αρκετές χώρες ακολούθησαν το παράδειγμα της χώρας μου. Μπορώ να αναφέρωτις Κάτω Χώρες, τη Νορβηγία, τη Σουηδία, τη Γερμανία και τη Φινλανδία. Όλα τα κράτη της ΕΕ έχουν εφαρμόσει νομοθεσία που διασφαλίζει κάπως πιο περιορισμένες διαβαθμίσεις ισότητας σε σχέση με τον γάμο.
<P>
Επίσης σε κοινοτικό πλαίσιο οι εξελίξεις πάνε προς τη σωστή κατεύθυνση. Επιτρέψτε μου να αναφέρω τέσσερα ουσιαστικά σημεία. Η αρχή των μη διακρίσεων εις βάρος των μειονοτήτων τώρα περιέχεται στους στόχους της ευρωπαϊκής συνεργασίας. Με νομική βάση το άρθρο 13 της Συνθήκης έχουν ληφθεί συγκεκριμένες δράσεις για την εξάλειψη των διακρίσεων λόγω γενετήσιου προσανατολισμού στο εργασιακό περιβάλλον. Ο Χάρτης Θεμελιωδών Δικαιωμάτων καθορίζει ρητά ότι δεν πρέπει να γίνονται διακρίσεις λόγω γενετήσιου προσανατολισμού. Τέλος το Κοινοβούλιο έχει συστήσει επανειλημμένες φορές ότι πρέπει να διασφαλίζονται τα ίδια δικαιώματα για ένα ζευγάρι του ίδιου φύλου, όπως για ένα ζευγάρι διαφορετικού φύλου, και ότι τα κράτη μέλη οφείλουν να αναγνωρίσουν την καταχωρηθείσα εταιρική σχέση. Έχουν σημειωθεί πολύ θετικές εξελίξεις τα τελευταία χρόνια.
<P>
Έφτασε πλέον ο καιρός τα ίδια τα θεσμικά όργανα της ΕΕ να εφαρμόσουν τα ίδια πρότυπα. Για τον λόγο αυτό θέλω να εκφράσω την ικανοποίησή μου για την πρότασή σας. Έχετε, κύριε Kinnock, το κλειδί για να ωθήσετε τα πράγματα προς τη σωστή κατεύθυνση. Σύμφωνα με την πρόταση, οι ομοφυλόφιλοι θα αποκτήσουν πλήρη δικαιώματα εάν υπάρχει νομοθεσία που τους διασφαλίζει δικαίωμα σύναψης εταιρικής σχέσης στη χώρα τους. Έχω μια δυο ερωτήσεις σε σχέση με αυτό. Δεδομένου ότι οι νομοθεσίες εταιρικής σχέσης των κρατών μελών διασφαλίζουν διαφορετικούς βαθμούς ισότητας για τους ομοφυλοφίλους σε σχέση με τη νομοθεσία που διέπει τους γάμους, θέλω να σας ζητήσω να με πληροφορήσετε ποιας χώρας οι πολίτες θα έχουν πλήρη δικαιώματα. Πού θα βάλει το όριο η Επιτροπή; Εξάλλου, η Επιτροπή στοχεύει και τα ετεροφυλόφιλα ζευγάρια που συζούν να αποκτήσουν και αυτά ορισμένα δικαιώματα, λόγου χάρη ασφάλεια υγείας για τους συντρόφους τους. Αυτό είναι ένα θετικό βήμα αλλά θέλω να ρωτήσω εάν το σύστημα περιλαμβάνει επίσης τα ομοφυλόφιλα ζευγάρια που συζούν σε όλα τα κράτη μέλη. Λόγου χάρη, οι Αγγλοι και οι Ιταλοί ομοφυλόφιλοι που συζούν θα χαίρουν αυτών των περιορισμένων δικαιωμάτων; Τέλος μια ερώτηση όσον αφορά το χρονικό πλαίσιο. Πότε υπολογίζετε να τεθούν σε ισχύ στα θεσμικά όργανα της ΕΕ οι εν λόγω νέοι κανόνες για το προσωπικό; Πολλοί Επίτροποι έχουν τάξει λαγούς και πετραχήλια στον συγκεκριμένο τομέα εδώ και καιρό χωρίς να έχει συμβεί τίποτα. Εσείς ωστόσο ξεκινήσατε τη δράση. Αξίζετε αναγνώριση για αυτό και ελπίζω ότι θα μπορέσετε να μου δώσετε μια θετική απάντηση στην προφορική ερώτηση που σας έκανα σήμερα.

<SPEAKER ID=54 NAME="Kinnock">
. (ΕΝ) Μία από τις προτάσεις της Επιτροπής για την εκσυγχρονιστική μεταρρύθμιση θα επεκτείνει την πρόσβαση σε ορισμένες οικογενειακές και κοινωνικές παροχές στους υπαλλήλους της Ευρωπαϊκής Ένωσης που για την ώρα δεν έχουν δικαίωμα σε παρόμοιες παροχές, επειδή δεν μπορούν ή δεν θέλουν να συνάψουν ένα συμβατικό νόμιμο γάμο σύμφωνα με τη νομοθεσία που ισχύει στα κράτη μέλη. Είμαι ευγνώμων στον κ. Lund και σε 32 άλλους βουλευτές που έφεραν το ζήτημα αυτό για συζήτηση στην Ολομέλεια, δίνοντάς μου την ευκαιρία να αναφέρω στο Κοινοβούλιο τις προθέσεις και τις σχετικές προτάσεις της Επιτροπής.
<P>
Σύμφωνα με τον ισχύοντα Κανονισμό Υπηρεσιακής Κατάστασης των υπαλλήλων, κοινωνικά και οικογενειακά δικαιώματα έχουν μόνο τα παντρεμένα ζευγάρια. Παρόλο που αυτό αφορά προεχόντως το γάμο μεταξύ ετερόφυλων ατόμων, αφορά επίσης τους ομοφυλόφιλους, στην περίπτωση που ο γάμος μεταξύ ομοφυλοφίλων αναγνωρίζεται σε ένα κράτος μέλος. Όπως γνωρίζει το Σώμα, το Βασίλειο των Κάτω Χωρών είναι αυτή τη στιγμή το μόνο ευρωπαϊκό κράτος μέλος όπου ο γάμος μεταξύ δύο ατόμων του ιδίου φύλου προβλέπεται από τη νομοθεσία.
<P>
Κατά την άποψη της Επιτροπής, είναι λογικό με την ευκαιρία των τρεχουσών συνολικών μεταρρυθμίσεων, να γίνει αναθεώρηση του Κανονισμού Υπηρεσιακής Κατάστασης, ώστε να ανταποκρίνεται στις ευρείες κοινωνικές αλλαγές που έχουν λάβει χώρα από την εποχή που ο Κανονισμός θεσπίστηκε υπό την παρούσα μορφή του, το 1968. Ως εκ τούτου, η Επιτροπή προτείνει να εξασφαλιστεί ότι τα άτομα τα οποία δεν έχουν τη δυνατότητα να συνάψουν γάμο σύμφωνα με την ισχύουσα εθνική νομοθεσία να μην υφίστανται διακρίσεις και να βελτιωθεί η μεταχείριση των ατόμων, τα οποία, για προσωπικούς λόγους, έχουν επιλέξει να μην συνάψουν νόμιμο γάμο. Για να επιτευχθεί κάτι τέτοιο, η Επιτροπή προτίθεται να παράσχει πλήρη νομική αναγνώριση και ισοδύναμες παροχές για όλο το προσωπικό της ΕΕ που διατηρεί σχέση σταθερής φύσης.
<P>
Παρακαλώ το Σώμα να σημειώσει ότι, παρόλο που αναγνωρίζουμε ότι όλα τα νομικά καθεστώτα, που ισχύουν στα κράτη μέλη για την εν λόγω αναγνώριση, δεν παρέχουν ίσα δικαιώματα και νομικό καθεστώς, η Επιτροπή παρέχει ίση αναγνώριση σε όλα τα ισχύοντα εθνικά καθεστώτα, τα οποία προβλέπουν σταθερές σχέσεις. Σε ό,τι μας αφορά, οι σταθερές σχέσεις που πρόκειται να αναγνωριστούν περιλαμβάνουν ομοφυλοφιλικές σχέσεις οι θα οποίες αντιμετωπίζονται κατά τον ίδιο τρόπο με τις ετεροφυλικές σχέσεις και θα υπόκεινται στις ακόλουθες προϋποθέσεις: πρώτον, το ζεύγος θα πρέπει να πιστοποιεί με βάση κάποιο επίσημο έγγραφο προερχόμενο από ένα κράτος μέλος της ΕΕ ότι διατηρεί σταθερή σχέση εκτός γάμου. Δεύτερον, κανείς από τους δύο δεν θα πρέπει να είναι παντρεμένος ή να διατηρεί κάποιαν άλλη σταθερή σχέση εκτός γάμου. Τρίτον, δεν θα πρέπει να υπάρχει εξ αίματος συγγενεία πρώτου ή δευτέρου βαθμού μεταξύ του ζεύγους. Τέταρτον, το ζεύγος δεν θα πρέπει να έχει τη δυνατότητα νόμιμου γάμου σε ένα κράτος μέλος.
<P>
Τα άτομα που διατηρούν σταθερές σχέσεις και καλύπτουν τις απαιτήσεις αυτές θα έχουν δικαίωμα να λαμβάνουν τα οικογενειακά επιδόματα, τα οποία σύμφωνα με τον ισχύοντα Κανονισμό Υπηρεσιακής Κατάστασης καταβάλλονται μόνο στα ετερόφυλα παντρεμένα ζευγάρια και στους υπαλλήλους, που είναι ομοφυλόφιλοι και ολλανδικής εθνικότητας. Τα δικαιώματα αυτά θα περιλαμβάνουν επίδομα αρχηγού οικογενείας, ιατροφαρμακευτική ασφάλιση, σύνταξη επιζώντος και ετήσιο επίδομα μετακινήσεων. Όπως κατανοεί το Σώμα, αντίθετα με τα ομοφυλόφιλα ζευγάρια σε όλα τα κράτη μέλη εκτός των Κάτω Χωρών, τα ζευγάρια ετεροφύλων που συγκατοικούν και δεν είναι παντρεμένα με άλλα άτομα, θα μπορούσαν, αν το επιθυμούσαν, να συνάψουν γάμο. Η Επιτροπή δεν μπορεί, ωστόσο, να αγνοήσει το γεγονός ότι πολλά άτομα στις σύγχρονες κοινωνίες επιθυμούν να έχουν σταθερές σχέσεις, αλλά δεν επιθυμούν να συνάψουν γάμο. Συνεπώς, αναγνωρίζουμε ότι πολλά άτομα που δεν είναι παντρεμένα έχουν οικογενειακές υποχρεώσεις. Ως εκ τούτου, θεωρούμε ότι όσοι έχουν δηλώσει επισήμως τη σχέση τους θα πρέπει να καλύπτονται από διατάξεις, οι οποίες για παράδειγμα θα δίνουν τη δυνατότητα στα μέλη ενός ζεύγους να καλύπτονται από την ιατροφαρμακευτική ασφάλιση των υπαλλήλων της Ευρωπαϊκής Ένωσης και θα δίνουν το δικαίωμα σε έναν υπάλληλο να κάνει χρήση των διατάξεων για ειδική άδεια σε περιπτώσεις όπου, για παράδειγμα, ο σύντροφός του πάσχει από σοβαρή ασθένεια. Το σύστημα που μελετάται για το προσωπικό των θεσμικών οργάνων της ΕΕ βασίζεται κατά μέγα μέρος στο σύστημα που ακολουθεί σήμερα ο ΟΟΣΑ.
<P>
Για να υπάρχει πρόσβαση σε ορισμένα βασικά κοινωνικά δικαιώματα που προβλέπει ο Κανονισμός Υπηρεσιακής Κατάστασης, τα μέλη ετερόφυλου ζεύγους εκτός γάμου, όπως αναφέρθηκε, θα πρέπει να αποδεικνύουν με πιστοποιητικά ότι η σχέση τους αναγνωρίζεται από ένα κράτος μέλος, δεν θα πρέπει να είναι έγγαμοι ή να συμβιούν εκτός γάμου με άλλο άτομο και θα πρέπει να μην έχουν εξ αίματος συγγένεια με το σύντροφό τους. Συμπληρωματικά ως προς αυτές τις δύο κατηγορίες σχέσεων, όπου οι σύντροφοι έχουν επιλέξει να δηλώσουν επισήμως τη σχέση τους, υπάρχει επίσης ένας περιορισμένος αριθμός συντρόφων που συγκατοικούν, οι οποίοι δεν αναγνωρίζονται από κανένα κράτος μέλος, δεδομένου ότι οι ενδιαφερομένοι έχουν επιλέξει να μην κάνουν χρήση της δυνατότητας νομικής αναγνώρισης την οποία διαθέτουν. Σε αυτές τις περιπτώσεις, η Επιτροπή προτείνει να γίνει δεκτή η υπάρχουσα καθαρά διοικητική αναγνώριση ορισμένων σχέσεων. Αυτό, ωστόσο θα είναι ελάσσονος σημασίας και τα δικαιώματα που θα προκύπτουν θα είναι περιορισμένα. Για παράδειγμα, οι σύντροφοι θα συνεχίσουν να έχουν πρόσβαση στα μαθήματα γλώσσας στο μέτρο που υπάρχουν διαθέσιμες θέσεις.
<P>
Στη δέσμη μεταρρυθμίσεων της 30ης Οκτωβρίου, η Επιτροπή δέχτηκε τις αρχές που περιγράφηκαν σε αδρές γραμμές παραπάνω. Αποφασίσαμε, επίσης, να εντείνουμε τις συζητήσεις με άλλα θεσμικά όργανα της ΕΕ και με άλλους οργανισμούς δημοσίου διεθνούς δικαίου, με σκοπό να αναπτύξουμε περαιτέρω τις προτάσεις αυτές. Τέλος, διατηρούμε το δικαίωμα να υποβάλουμε συμπληρωματικές προτάσεις μετά την ολοκλήρωση των διαθεσμικών συζητήσεων, που θα ξεκινήσουν επισήμως κατά τους πρώτους μήνες του επόμενου έτους. Το ζήτημα των αναγνωρισμένων σχέσεων θα συζητηθεί κατά την ερχόμενη συνάντηση των επικεφαλής των διοικήσεων όλων των θεσμικών οργάνων της Ευρωπαϊκής Ένωσης. Στη συνέχεια, μία ομάδα εργασίας θα αναπτύξει περαιτέρω την πρόταση της Επιτροπής, λαμβάνοντας υπόψη τις συμπληρωματικές πληροφορίες σχετικά με την κατάσταση στους άλλους διεθνείς οργανισμούς, τις οποίες συλλέγουμε τη στιγμή αυτή. Θα θέλαμε φυσικά να ακολουθήσουμε τις καλύτερες πρακτικές, όπου αυτό είναι δυνατόν, και να επιτύχουμε τη συγκατάθεση των νομοθετικών οργάνων, συμπεριλαμβανομένου του Σώματος.
<P>
Μετά την ολοκλήρωση αυτής της διαδικασίας, θα μεταβιβάσουμε τις προτάσεις μας για την τροποποίηση του Κανονισμού Υπηρεσιακής Κατάστασης στο Συμβούλιο και στο Σώμα. Ελπίζουμε να είμαστε έτοιμοι κατά την άνοιξη του 2002. Η ημερομηνία εφαρμογής των νέων αυτών διευθετήσεων, και πολλά άλλα, θα εξαρτηθούν, σε σημαντικό βαθμό από την ταχύτητα με την οποία θα χειριστούν τα ζητήματα το Σώμα και το Συμβούλιο. Όσον αφορά το Συμβούλιο, δεν υπάρχουν ενδείξεις ότι κάποιο από τα κράτη μέλη θα έχει αντιρρήσεις στην προσέγγιση αυτή, ιδίως εφόσον αναγνωρίζεται πλήρως η αρμοδιότητα των κρατών μελών να ρυθμίζουν τη νομοθεσία περί γάμου. Δεν προβλέπει ξεχωριστό καθεστώς για τα θεσμικά όργανα - ούτε και θα μπορούσε να το κάνει. Αυτό δεν αποκλείει τη δυνατότητα, φυσικά, να τεθούν ορισμένα κρίσιμα ερωτήματα από τα κράτη μέλη στο Συμβούλιο. Θα πρέπει απλώς να περιμένουμε να δούμε ποιες απόψεις θα εκφραστούν στην πράξη.
<P>
Τέλος, λίγα λόγια σε σχέση με το κόστος. Για ευνόητους λόγους, δεν γνωρίζουμε ακόμα τον ακριβή αριθμό των αναγνωρισμένων συντρόφων μεταξύ του προσωπικού των θεσμικών οργάνων ή τον αριθμό των ενδιαφερομένων. Μπορούμε, ωστόσο, να κάνουμε λογικές υποθέσεις και σε αυτή τη βάση μπορούμε να προβλέψουμε ότι οι επιπτώσεις των παραπάνω μέτρων στον προϋπολογισμό θα είναι περιορισμένες. Διακόσιες πενήντα πλήρως αναγνωρισμένες περιπτώσεις και 250 περιπτώσεις σε καθεστώς μειωμένων δικαιωμάτων, για παράδειγμα, θα επιφέρουν συνολικό ετήσιο κόστος κάτω των 3 εκατομμυρίων ευρώ.
<P>
Όταν εφαρμοστούν, τα μέτρα που προτείνουμε θα αναγνωρίζουν και θα σέβονται ορισμένες βασικές ελευθερίες του πολίτη. Θα ενισχύσουν τις δημοκρατικές συμπεριφορές, θα αναπτερώσουν το ηθικό και θα βελτιώσουν τους όρους διαβίωσης πολλών από τα μέλη του πολύτιμου προσωπικού που εργάζεται για την Ευρωπαϊκή Ένωση στα διάφορα θεσμικά όργανα. Ελπίζω ότι το Σώμα θα συνεχίσει να ενισχύει τις λογικές αυτές κοινωνικές καινοτομίες και αναμένω περαιτέρω εποικοδομητικές συζητήσεις.
<P>
(Χειροκροτήματα)

<SPEAKER ID=55 NAME="Harbour">
Κύριε Πρόεδρε, θα ήθελα να ευχαριστήσω τον κ. Kinnock για τον χαρακτηριστικά περιεκτικό λόγο του και τη συζήτηση πάνω στο σχετικό ζήτημα, και, επίσης, για το πολύ πλήρες υλικό που θέτει στη διάθεσή μας σχετικά με τα ζητήματα που αφορούν τη μεταρρύθμιση του Κανονισμού Υπηρεσιακής Κατάστασης. Θα έχουμε την ευκαιρία να επιστρέψουμε στο θέμα αυτό, όπως λέει, όταν θα λάβουμε τη λεπτομερή πρόταση για τον Κανονισμό Υπηρεσιακής Κατάστασης. Τα ζητήματα που εγείρει έχουν καλυφθεί εν συντομία στην έκθεση που είχα συντάξει για το Κοινοβούλιο το 2000, όπου σημειώναμε ότι αναζητούσαμε μία προσέγγιση βέλτιστης πρακτικής. Η περίληψη που μας έδωσε σίγουρα αποδεικνύει τον όγκο της εργασίας που έχει γίνει για το θέμα. Δεδομένου ότι πρόκειται για ένα ζήτημα πολύ ευαίσθητο και επειδή τα κράτη μέλη θα το μελετήσουν ασφαλώς προσεκτικά, η ισορροπία που έχει επιτύχει θα είναι η καλύτερη.
<P>
Έχει μεγάλη σημασία να δούμε το ζήτημα αυτό στο ευρύ πλαίσιο της αναγνώρισης των σταθερών σχέσεων, όπως περιγράφει στο έγγραφο συζήτησης του Νοεμβρίου 2000. Αυτό είναι που συζητάμε τώρα. Δεν μιλάμε για κάποιο συγκεκριμένο τύπο συντροφικής σχέσης - αυτό από μόνο του θα αποτελούσε διάκριση - αλλά για την αναγνώριση των σταθερών σχέσεων.
<P>
Ένα από τα σημεία που θα ήθελα κυρίως να του επισημάνω σήμερα είναι το ζήτημα των παιδιών που έχουν γεννηθεί στο πλαίσιο τέτοιων σχέσεων. Υπάρχουν πολλές περιπτώσεις που πήραν μεγάλη δημοσιότητα αυτή τη στιγμή στο Ηνωμένο Βασίλειο και αφορούν το βρετανικό στρατό. Ένας στρατιώτης που σκοτώθηκε δυστυχώς εν ώρα υπηρεσίας διατηρούσε σταθερή σχέση και είχε ένα παιδί, προϊόν της σχέσης αυτής, το οποίο δεν καλύπτεται από το καθεστώς που ισχύει σήμερα στο ΗΒ. Αυτό είναι σημαντικό ζήτημα.
<P>
Το άλλο ζήτημα που θέλω να εγείρω αφορά τις συνταξιοδοτικές διατάξεις και τα δικαιώματα και τις δυνατότητες των υπαλλήλων να αποφασίζουν σε ποιον θα πρέπει να καταβάλλεται η σύνταξή τους και τη δυνατότητα ελιγμών που έχουν για να πάρουν την απόφαση αυτή ή να επιλέξουν σε ποιον θα γίνονται οι πληρωμές και θα παρέχονται τα επιδόματα στην περίπτωση θανάτου τους.

<SPEAKER ID=56 NAME="Cashman">
Κύριε Πρόεδρε, θα ήθελα να ευχαριστήσω τον Επίτροπο Kinnock για τη λεπτομερή απάντησή του. Θα ήθελα να τον ενθαρρύνω ακόμα παραπάνω. Έχει απόλυτο δίκιο όταν λέει ότι θα πρέπει να αναζητήσουμε τις καλύτερες διαθέσιμες πρακτικές. Εμείς στο Σώμα αυτό θα πρέπει να μην ξεχνάμε ότι δεν μπορούμε να είμαστε επιλεκτικοί όσον αφορά την εφαρμογή των αρχών. Προσβλέπουμε στη διεύρυνση και ενθαρρύνουμε τις ορθές πρακτικές, και σε αυτούς τους ίδιους τους θεσμούς μας συνεχίζουμε να κάνουμε διακρίσεις. Καλοσωρίζω όμως τα σημάδια της αλλαγής.
<P>
Ελπίζω ότι οι αλλαγές αυτές θα έχουν την πλήρη υποστήριξη του Σώματος αυτού και ότι θα αρχίσει να παίρνει τέλος αυτό το παιχνίδι πινγκ πονγκ με τα ανθρώπινα δικαιώματα και τις πολιτικές ελευθερίες των κανονικών ανθρώπων, ανδρών και γυναικών. Γιατί κανονικοί άνθρωποι είναι οι λεσβίες και οι ομοφυλόφιλοι άνδρες. Είναι κανονικοί άνδρες και γυναίκες που γίνονται ξεχωριστοί εξαιτίας του τρόπου με τον οποίο η κοινωνία ασχολείται με τη σεξουαλική ζωή τους.
<P>
Επιτρέψτε μου επίσης να πω, από προσωπική πλευρά, ότι στο κράτος μέλος στο οποίο ανήκω, ο επί 18 χρόνια σύντροφός μου δεν μπορεί να κληρονομήσει τη σύνταξή μου. Αυτό αποτελεί διάκριση. Θα πρέπει να πάψει να γίνεται, μέσα και έξω από τα θεσμικά μας όργανα.
<P>
Τέλος, θα ήθελα να θέσω ένα πολύ σημαντικό ζήτημα, που αφορά την αναγνώριση από ένα κράτος μέλος με κάποιο νόμιμο έντυπο. Παρόμοιο έντυπο σίγουρα δεν υφίσταται στο Ηνωμένο Βασίλειο. Αναμένω τις απαντήσεις του Επιτρόπου Kinnock.

<SPEAKER ID=57 LANGUAGE="NL" NAME="De Roo">
Ευχαριστώ, κύριε Πρόεδρε, ο σεβασμός των ίσων δικαιωμάτων των ομοφυλοφίλων εργαζομένων στα ευρωπαϊκά όργανα συζητάται ξανά και ξανά, όμως παραμένει μόνο στα λόγια. Παρόλα αυτά, το Κοινοβούλιο θέλει να αποτελέσει πρότυπο για τα άλλα όργανα της ΕΕ όσον αφορά την ισότιμη μεταχείριση, χωρίς διακρίσεις λόγω γενετήσιου προσανατολισμού των εργαζομένων σε αυτά.
<P>
Δύο φορές κιόλας το Ευρωπαϊκό Κοινοβούλιο ζήτησε να ισχύουν για μόνιμες σχέσεις μεταξύ ατόμων του ιδίου φύλου οι ίδιες συνθήκες εργασίας όπως για τους παντρεμένους εργαζομένους. Παρόλα αυτά, το ζήτημα δεν έχει ακόμη ρυθμιστεί οριστικά.
<P>
Η Ομάδα μου έχει την εντύπωση ότι εντός της ιεραρχίας των οργάνων, περιλαμβανομένου και του Κοινοβουλίου, εξακολουθούν να μπαίνουν φραγμοί κατά της υιοθέτησης ίσων συνθηκών εργασίας για τους ομοφυλόφιλους και τις λεσβίες που εργάζονται στην Ένωση. Για τον λόγο αυτόν δεν βλέπουμε την ώρα να αναπνεύσουμε τον φρέσκο αέρα από την μεταρρύθμιση, η οποία θα μπει πλέον στην τελική φάση της και θα πρέπει και σε αυτόν τον τομέα να καθαρίσει τις παλιές, αραχνιασμένες συνήθειες.
<P>
Η Ομάδα μου χαίρεται για το γεγονός ότι ευθύς μετά τη θέση σε ισχύ του ολλανδικού νόμου σχετικά με το γάμο ομοφυλοφίλων, η καθ' ύλην αρμόδια υπηρεσία της Επιτροπής αναγνώρισε το γάμο αυτό μεταξύ υπαλλήλων των υπηρεσιών της. Φυσικά, τα κράτη μέλη όπου εργάζονται ολλανδοί υπάλληλοι οι οποίοι ήλθαν εις γάμου κοινωνία σύμφωνα με το ολλανδικό δίκαιο με άτομο του ιδίου φύλου δεν θα πρέπει βέβαια να δημιουργούν εμπόδια όσον αφορά τη χορήγηση αδειών διαμονής. Ούτε επίσης όταν πρόκειται για υπηκόους τρίτων κρατών. Η συνάδελφος Buitenweg έθεσε ερώτημα σχετικά. Η Επιτροπή θα πρέπει να μεριμνήσει ώστε να μην δημιουργούνται τέτοια εμπόδια. Μέχρι σήμερα δεν μας δώσατε απάντηση, κύριε Επίτροπε. Θα μπορούσατε, κύριε Επίτροπε, να μας δώσετε τελικά μία απάντηση σήμερα για το ζήτημα αυτό

<SPEAKER ID=58 LANGUAGE="SV" NAME="Eriksson">
Κύριε Πρόεδρε, θα ήθελα να ευχαριστήσω τον Επίτροπο Kinnock για την πολύ λεπτομερή παρουσίασή του. Κύριε Kinnock, προσπάθησα πραγματικά να σας παρακολουθήσω στο σημείο αυτό! Εάν κατάλαβα καλά, εφόσον πρόκειται για ομοφυλόφιλους οι οποίοι δεν είναι σουηδοί, φινλανδοί, ή ολλανδοί πολίτες και ζητούν εργασία στα όργανα της ΕΕ, και, όπως ανέφερε ο κ. Cashman, ο σύντροφός τους δεν διαθέτει τα απαραίτητα έγγραφα, δεν αναγνωρίζονται οι σύντροφοι αυτοί από τα όργανα της ΕΕ. Καλά θα κάνει λοιπόν ο σύντροφος αυτός να γραφεί σε μαθήματα ξένων γλωσσών.
<P>
Για το ζήτημα αυτό πιστεύω, όπως και διάφοροι άλλοι βουλευτές, ότι έχουμε σημειώσει μεγάλη πρόοδο. Καταλαβαίνω, κύριε Kinnock, ότι είναι εξαιρετικά δύσκολο να πραγματοποιηθεί πρόοδος στον τομέα αυτόν, καθώς έχουμε διάφορες περίεργες προκαταλήψεις σχετικά με άτομα του ιδίου φύλου που αγαπιούνται όπως ακριβώς και οι ετεροφυλόφιλοι.
<P>
Ωστόσο, δεν μπορώ πραγματικά να καταλάβω γιατί τα όργανα της ΕΕ θα πρέπει στην συγκεκριμένη αυτή περίπτωση να αντιμετωπίζουν τους υπαλλήλους τους στη βάση της εθνικότητάς τους. Εάν ακολουθήσει κανείς αυτήν την λογική, αυτό θα σήμαινε ότι θα πρέπει και να μισθοδοτούνται οι υπάλληλοι των οργάνων της ΕΕ σε εθνική βάση, πράγμα που δεν συμβαίνει σήμερα.
<P>
Καταλαβαίνω, κύριε Kinnock, ότι η κατάσταση είναι πολύ δύσκολη δεδομένων των προκαταλήψεων που υπάρχουν, όμως δεν συμφωνώ ότι σημειώνεται ιδιαίτερα ταχεία πρόοδος στον τομέα αυτόν.

<SPEAKER ID=59 NAME="Banotti">
Κύριε Πρόεδρε, θα ήθελα να ευχαριστήσω τον Επίτροπο Kinnock για την ξεκάθαρη απάντησή του στην προφορική ερώτηση. Το επιχείρημά μου αποτελεί άμεση συνέχεια του επιχειρήματος της κ. Eriksson. Είναι σαφές ότι σε πολλά κράτη μέλη, τα ομοφυλόφιλα ζευγάρια δεν έχουν κανένα δικαίωμα και ότι γίνονται μεγάλες αδικίες στα κράτη μέλη. Το μόνο φως στην άκρη του τούνελ, σε ό,τι τουλάχιστον αφορά τη χώρα μου, την Ιρλανδία, είναι ότι η Επιτροπή Μεταρρύθμισης του Δικαίου ανακοίνωσε εχθές - και υποψιάζομαι ότι αυτό έγινε επειδή διέβλεψαν κάτι απ' όσα επρόκειτο να ανακοινώσει ο Επίτροπος - ότι θα εντάξει αυτό το ζήτημα στο ερευνητικό τους πρόγραμμα για το επόμενο έτος. Ελπίζουμε η έρευνα να καταλήξει στο δίκαιο αποτέλεσμα που αποτελεί σαφώς δικαίωμα των σταθερών ζευγαριών, είτε αυτά είναι ομοφυλόφιλα ή ετεροφυλόφιλα.
<P>
Υπήρξαν καταστάσεις όπου, εξαιτίας της έλλειψης δικαιωμάτων για τα ομοφυλόφιλα ζευγάρια, άνθρωποι εκδιώχθηκαν από δημοτικές κατοικίες μετά το θάνατο του συντρόφου τους, ο οποίος ήταν ο μισθωτής. Παρατηρούμε επίσης να βαρύνονται με τεράστιο φόρο κληρονομιάς οι σύντροφοι που είχαν αγοράσει σπίτι από κοινού και μετά το θάνατο του ενός, ο επιζών να αντιμετωπίζει μια τεράστια φορολογική οφειλή η οποία συχνά τον υποχρεώνει να πουλήσει αυτό που στην κυριολεξία αποτελούσε οικογενειακή κατοικία.
<P>
Ξέρω ότι θα ασχοληθείτε με ορισμένες από αυτές τις ανωμαλίες που υφίστανται, αλλά όπως πολύ σωστά σημείωσε η κ. Eriksson, υφίστανται σε αρκετά κράτη μέλη και θα δημιουργήσουν σημαντικά προβλήματα διακρίσεων όταν θα πρέπει να επιβάλουμε εισφορές. Σας εύχομαι κάθε επιτυχία και χαίρομαι πραγματικά που είχαμε την ευκαιρία να θίξουμε το ζήτημα αυτό στο Σώμα, γιατί υπάρχει πραγματική στήριξη από μέρους όλων.

<SPEAKER ID=60 LANGUAGE="FR" NAME="Fraisse">
Κύριε Επίτροπε, δεν συμβαίνει συχνά να ακούμε καλά νέα και σας ευχαριστώ. Είναι, αλήθεια, η ακριβής και συνάμα θετική απάντησή σας πολύ σημαντική για εμάς. Γιατί όμως; Διότι βρισκόμαστε σε μια ιστορική καμπή όπου δεν αρκεί πλέον να αγωνιζόμαστε ενάντια στις διακρίσεις κατά των ομοφυλοφίλων, αλλά πρέπει να περάσουμε στην επιβεβαίωση των δικαιωμάτων τους. Στην παλινδρόμηση αυτή μεταξύ της μάχης εναντίον και της μάχης υπέρ, πιστεύω ότι οι απαντήσεις σας είναι θετικότατες και πρέπει να συνεχίσουμε σ' αυτό το πνεύμα.
<P>
Γιατί προσδίδω όμως τόση σημασία; Διότι πιστεύω ότι στο αίτημά μας τονίσαμε ότι ορισμένες ιδιωτικές επιχειρήσεις επέλυσαν τελικά το πρόβλημα γρηγορότερα από άλλα δημόσια ιδρύματα. Γνωρίζουμε τη σημασία που θα είχε αν τα δημόσια ιδρύματα μπορούσαν να αποτελέσουν παράδειγμα. Θυμάμαι πολύ καλά ότι στη Γαλλία, όταν ο γαλλικός οργανισμός σιδηροδρόμων (SNCF) αποφάσισε να παρέχει τιμές "ζευγαριού" στους ομοφυλόφιλους, δημιουργήθηκε μεγάλη αναστάτωση. Νομίζω ότι στη Μεγάλη Βρετανία δεν είχατε την ίδια τύχη εμείς, ωστόσο, στη Γαλλία, την είχαμε και αυτό ακριβώς που θέλω να τονίσω σήμερα είναι η υποδειγματική συμπεριφορά του SNCF, επειδή αυτό μπορεί να συμβολίσει κάτι που, σήμερα, η Ευρωπαϊκή Επιτροπή μπορεί να επιτύχει. Να γιατί όλα βαδίζουν στον σωστό δρόμο και αυτό έχει μεγάλη σημασία.
<P>
Θα προσθέσω, ωστόσο, ότι η μάχη κατά των διακρίσεων δεν έχει ακόμα τελειώσει και εύχομαι η Επιτροπή να δείξει ευαισθησία και σ' αυτό τον αγώνα, κυρίως, όταν βλέπω ότι υπάρχουν φαινόμενα ρατσισμού και ξενοφοβίας. Γιατί δεν μπορούμε να διευρύνουμε αυτό τον αγώνα και σε άλλες διακρίσεις που υπάγονται στο άρθρο 13; Δεν πρέπει να ξεχνάμε ότι υπάρχουν χώρες υποψήφιες για προσχώρηση, χώρες που ενδιαφέρονται για τη διεύρυνση - βλέπετε πού στρέφεται το βλέμμα μου - οι οποίες καταδικάζουν ακόμα την ομοφυλοφιλία. Γι' αυτό τον λόγο, πρέπει να είμαστε πολύ προσεκτικοί, πρόκειται για τη "μάχη κατά" . Γνωρίζω πολύ καλά ότι δεν είναι ακριβώς αυτό το ερώτημα που σας τέθηκε, αλλά μου φαίνεται πολύ σημαντικό να συντελεστεί πρόοδος σχετικά με τα κοινωνικά δικαιώματα των ομοφυλόφιλων, στα ευρωπαϊκά θεσμικά όργανα, να υπάρξει συνεκτικότητα με τις υφιστάμενες πολιτικές του συνόλου των ευρωπαϊκών θεσμικών οργάνων.

<SPEAKER ID=61 NAME="Kinnock">
. (ΕΝ) Κύριε Πρόεδρε, θα ήθελα να ξεκινήσω με τα σημεία που έθιξε η κ. Fraisse. Έχει απόλυτο δίκιο όταν λέει ότι βρισκόμαστε μπροστά σε μία μεγάλη στροφή. Υπάρχουν συντριπτικές αποδείξεις γι` αυτό εδώ και πολύ καιρό. Η ομιλία της κ. Banotti σήμερα το πρωί αποτελεί επιπλέον απόδειξη ότι ακόμη και σε χώρες όπου υπάρχει βαθιά ριζωμένη επιφυλακτικότητα ως προς τις κοινωνικές και νομικές συμβάσεις, σημειώνονται κινήσεις προς την κατεύθυνση της λογικής, του ορθολογισμού και των δικαιωμάτων των πολιτών. Τα πράγματα έχουν αρχίσει να κινούνται, αλλά όλοι εδώ ανυπομονούν οι κινήσεις αυτές να είναι ακόμα θετικότερες, και ακόμα ταχύτερες.
<P>
Το σημαντικό σημείο στο οποίο αναφέρθηκε η κ. Fraisse και το οποίο αφορά τη δραστηριότητα του γαλλικού οργανισμού σιδηροδρόμων μου επιτρέπει να τονίσω μία διάκριση την οποία, δυστυχώς, πρέπει να αναφέρουμε σχετικά με τη νομική φύση, το καθεστώς και τις δικαιοδοσίες των ευρωπαϊκών θεσμικών οργάνων ως εργοδοτών οργανισμών. Ο γαλλικός οργανισμός σιδηροδρόμων είναι ένα παράδειγμα δημόσιου οργανισμού με το δικό του κανονισμό και σημαντική εσωτερική αυτονομία. Ως εκ τούτου, μπορεί να παίρνει τις δικές του αποφάσεις αναφορικά με τη μεταχείριση των ομοφυλόφιλων ζευγαριών. Το ίδιο ισχύει και για μία ιδιωτική εταιρία η οποία, από την άποψη αυτή, μπορεί κυριολεκτικά να πάρει το νόμο στα χέρια της. Δυστυχώς, αυτό σημαίνει ότι μία εταιρία μπορεί να επιδείξει σημαντικές προκαταλήψεις, όπως επίσης μπορεί να επιδείξει πολύ θετικό βαθμό αποδοχής.
<P>
Δεν ανήκουμε σε καμία από τις δύο προαναφερθείσες κατηγορίες. Ούτε ανήκουμε στην κατηγορία του κράτους μέλους που θέσπισε νομοθεσία η οποία αντιμετωπίζει θετικά τις σταθερές ομοφυλοφιλικές σχέσεις. Συνεπώς, αντιμετωπίζουμε περιορισμούς γιατί είμαστε ένας δημόσιος οργανισμός. Κοινοβούλιο, Συμβούλιο, Επιτροπή, Ευρωπαϊκό Δικαστήριο, Ελεγκτικό Συνέδριο - όλη η πανοπλία των θεσμικών οργάνων της Ευρωπαϊκής Ένωσης - έχουμε έναν κανονισμό οποίος δεν μας επιτρέπει να ασκούμε το βαθμό της αυτονομίας η οποία θα αποτελούσε την απαραίτητη βάση για πολλά από τα επιχειρήματα που παρουσιάστηκαν σήμερα το πρωί. Σε αυτά συμπεριλαμβάνω τις θέσεις της κ. Erikkson, τις οποίες αντιμετωπίζω με μεγάλη συμπάθεια.
<P>
Θα ήθελα να απαντήσω εν τάχει στις άλλες ερωτήσεις, ξεκινώντας με τον κ. Lund. Θα επαναλάβω αυτό που είπα προηγουμένως. Μόλις μία σχέση αναγνωριστεί σύμφωνα με τις σχετικές ρυθμίσεις που ισχύουν σε κράτος μέλος, θα παρέχουμε τα ίδια δικαιώματα σε όλους, ανεξαρτήτως του επιπέδου δικαιωμάτων που παρέχει η εθνική νομοθεσία σε εθνικό επίπεδο. Μόλις το κλειδί γυρίσει, θα επιφυλάξουμε την καλύτερη μεταχείριση στο όριο των δυνατοτήτων μας.
<P>
Δεύτερον, όσον αφορά το χρονοδιάγραμμα. Μαζί με τις υπόλοιπες προτεινόμενες αλλαγές στον Κανονισμό Υπηρεσιακής Κατάστασης, θα υποβάλουμε πρόταση στο Σώμα και στο Συμβούλιο την άνοιξη του επομένου έτους. Θα είναι λοιπόν πια στο χέρι σας, εσάς των νομοθετών και των νομοθετών του Συμβουλίου να επιταχυνθεί η έγκριση και - ελπίζω - η σύντομη ημερομηνία εφαρμογής αυτής και άλλων απαραίτητων αλλαγών.
<P>
Θα ήθελα, επίσης, να σταματήσω σε ένα σημείο που αφορά σε υλικό στο οποίο οι βουλευτές του Σώματος θα θέλουν να έχουν πρόσβαση. Το Συμβούλιο έκρινε θετικά τη δέσμευσή μας να προβούμε σε επισκόπηση των σχετικών ρυθμίσεων στα 15 κράτη μέλη. Λάβαμε απαντήσεις από 13 κράτη μέλη, ώστε μπορούμε να πούμε ότι πρόκειται για μία περιεκτική, αν και ανεπίσημη, έρευνα. Εάν οι βουλευτές επιθυμούν, κατόπιν αιτήσεώς τους, να έχουν πρόσβαση στις πληροφορίες αυτές, η ΓΔ Διοίκησης θα χαρεί να τους απαντήσει. Οι πληροφορίες που έχουμε συλλέξει δείχνουν ότι υπάρχει μεγάλη ποικιλία ρυθμίσεων. Αλλά - και αυτά είναι τα καλά νέα - όπως είπα νωρίτερα, υπάρχει ένα σταδιακό, αλλά δεδομένο ρεύμα αλλαγής.
<P>
Η ερώτηση του κ. Harbour σχετικά με τα παιδιά που προέρχονται από σταθερές σχέσεις είναι απολύτως ζωτικής σημασίας. Η μόνη απάντηση που μπορώ να δώσω είναι ότι εάν ένα κράτος μέλος αναγνωρίζει ότι τα παιδιά που προέρχονται από μία σταθερή σχέση έχουν τις προϋποθέσεις για μία σειρά δικαιωμάτων, θα το αναγνωρίσουμε πλήρως. Δυστυχώς, σε αυτή τη συγκυρία δεν μπορούμε να πάμε παραπέρα, εξαιτίας των περιορισμών των νομικών δικαιωμάτων μας.
<P>
Όταν ο κ. Cashman μας ζητεί να ακολουθήσουμε τις καλύτερες πρακτικές, γνωρίζει πως παραβιάζει ανοικτές θύρες. Τα κράτη μέλη καθορίζουν τις πρακτικές και έχουμε προσπαθήσει να ενθαρρύνουμε την υιοθέτηση των καλύτερων από αυτές. Θα μελετήσουμε με χαρά, εντούτοις, οποιαδήποτε πρόταση αναγνώρισης σταθερών αναγνωρισμένων σχέσεων στην περίπτωση που αναγνωρίζονται από τη χώρα προέλευσης ή από τη χώρα εργασίας. Δεν έχουμε αυτό το δεύτερο μέρος της πρότασης μπροστά μας αυτή τη στιγμή, αλλά με χαρά μας θα μελετήσουμε παρόμοια πρόταση και θα διερευνήσουμε τη δυνατότητα πραγματοποίησής της. Εάν είναι εφικτό να δημιουργηθούν πρακτικές στα ευρωπαϊκά θεσμικά όργανα με βάση τις πρακτικές στη χώρα στην οποία απασχολούνται οι υπάλληλοι της ΕΕ, θα προσπαθήσουμε να εισαγάγουμε αυτές τις αλλαγές που θα διευρύνουν ορισμένα δικαιώματα των επισήμως αναγνωρισμένων ζευγαριών, είτε αυτά είναι ζευγάρια ομοφυλοφίλων ή ετεροφύλων.
<P>
Θα ήθελα να πω στον κ. de Roo ότι δεν υπάρχουν φραγμοί στην εξέλιξη των ομοφυλοφίλων και των λεσβιών υπαλλήλων στην ιεραρχία των θεσμικών οργάνων. Δεν γίνεται κάτι τέτοιο. Τα κράτη μέλη είναι αυτά που πρέπει να καθορίσουν ποια αντιμετώπιση θα έχουν οι ομοφυλόφιλοι άνδρες και γυναίκες. Μέχρι σήμερα σε ό,τι αφορά τα δικαιώματα στην απασχόληση, στην αξιολόγηση και την προαγωγή, τα δικαιώματα προαγωγής σε θέσεις στελεχών διοικήσεως, δεν υπάρχουν φραγμοί και καμία ιεραρχία δεν εξέφρασε οποιαδήποτε έμμεση ή άμεση επιθυμία να επιβάλει οποιαδήποτε παρόμοιο φραγμό. Δεν θα επιβάλουμε φραγμούς, αλλά δεν μπορούμε να εγγυηθούμε ότι οι υφιστάμενες πολιτιστικές ή νομικές αναστολές μπορούν να ξεπεραστούν αυτόματα. Δεν έχουμε τη δύναμη να το κάνουμε στην Επιτροπή. Θα το ήθελα πολύ, αλλά θα παραπλανούσα το Σώμα εάν ισχυριζόμουν ότι έχουμε, ή πρόκειται να αποκτήσουμε, αυτό το είδος μεγάλης δύναμης για αλλαγή.
<P>
Τέλος, για να ξεκαθαρίσω ένα σημείο που έθιξε η κ. Eriksson, η αναφορά που έκανα σε πολύ περιορισμένα δικαιώματα όπως το δικαίωμα παρακολούθησης μαθημάτων γλώσσας, αφορά μόνον τα άτομα που έχουν το δικαίωμα να παντρευτούν, ή το δικαίωμα να αναγνωρίσουν τη σχέση τους, αλλά αποφασίζουν για οποιουσδήποτε λόγους να μην το ασκήσουν. Η πρόσβαση την οποία τα άτομα έχουν σε διάφορες ονομαστικές κοινωνικές ευκαιρίες και η οποία υφίσταται υπό τον ισχύοντα Κανονισμό Υπηρεσιακής Κατάστασης θα συνεχίσει να ισχύει σε αυτές τις περιπτώσεις.
<P>
Η δράση μας, όπως είχε την ευγένεια να αναγνωρίσει η κ. βουλευτής, δεν παρουσιάζει καμία προκατάληψη. Πρόθεσή μας είναι να προσπαθήσουμε να νικήσουμε κάθε προκατάληψη, γιατί είναι παράλογη και έχει συχνά σκληρές επιπτώσεις. Αυτό που δεν μπορούμε να νικήσουμε δεν είναι η προκατάληψη, αλλά οι νόμοι οι οποίοι ισχύουν και εφαρμόζονται στα κυρίαρχα κράτη μέλη. Μόνον όταν θα εξασφαλίσουμε αλλαγές σε αυτές τις νομοθεσίες - και αυτό συμβαίνει σταδιακά - θα μπορούμε να προχωρήσουμε πέρα από αυτά τα σημαντικά βήματα που αποπειρόμαστε να κάνουμε με τη μεταρρύθμιση αυτή, την οποία η αξιότιμη βουλευτής είχε την ευγένεια να αναγνωρίσει.

<SPEAKER ID=62 NAME="Πρόεδρος">
Σας ευχαριστώ, Επίτροπε Kinnock.
<P>
Η συζήτηση έληξε.
<P>
Η ψηφοφορία θα διεξαχθεί στις 18.30.

<CHAPTER ID=6>
Σημαίες ευκαιρίας στον τομέα της αλιείας
<SPEAKER ID=63 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0405/2001) της κ. McKenna, εξ ονόματος της Επιτροπής Αλιείας, σχετικά με τον ρόλο των σημαιών ευκαιρίας στον τομέα της αλιείας (2000/2302(INI)).

<SPEAKER ID=64 NAME="McKenna">
Η έκθεση αυτή αφορά το σοβαρό ζήτημα της αλιείας υπό σημαία ευκαιρίας. Τα σκάφη που αλιεύουν με σημαία ευκαιρίας αγνοούν όλους τους κανόνες, εκμεταλλεύονται τους καλύτερους ιχθυότοπους και σπέρνουν την καταστροφή στο πέρασμά τους. Τα τελευταία χρόνια, καθώς οι στόλοι εξακολουθούν να αυξάνονται και η αφθονία των πόρων μειώνεται κατακόρυφα, οι σημαίες ευκαιρίας χρησιμοποιούνται όλο και περισσότερο ως μέσο αποφυγής των μέτρων που λαμβάνονται από χώρες ή περιφερειακούς οργανισμούς αλιείας για τη διαχείριση των αλιευμάτων και τη διατήρηση των αποθεμάτων. Η πειρατική αλιεία μπορεί να χαρακτηριστεί ως μία ανεπιθύμητη συνέπεια στα κράτη που επιτέλους επιχειρούν να βελτιώσουν τη διαχείριση της αλιείας.
<P>
Είναι κυριολεκτικά αδύνατον να εκτιμηθούν οι περιβαλλοντικές επιπτώσεις των σκαφών που επιδίδονται σε πειρατική αλιεία, καθώς, εξ ορισμού, τα στοιχεία για τα αλιεύματα είναι ανύπαρκτα ή, στην καλύτερη περίπτωση, αναξιόπιστα. Γνωρίζουμε ότι οι επιπτώσεις είναι σοβαρές, ακόμα και εάν δεν είναι τεκμηριωμένες, καθώς τα πειρατικά σκάφη στοχεύουν κυρίως σε είδη υψηλής αξίας όπως ο τόνος, οι γαρίδες, ο μπακαλιάρος Ανταρκτικής, κλπ. Προκύπτουν επίσης πολύ σοβαρά κοινωνικά προβλήματα. Οι πλοιοκτήτες εκμεταλλεύονται την έλλειψη ελέγχων για να μειώνουν τα πρότυπα κατάρτισης ασφάλειας, να καταβάλλουν ελάχιστες αποδοχές, να υποβαθμίζουν τις συνθήκες διαβίωσης και εργασίας. Απαιτούν μακρά διαστήματα εργασίας χωρίς επαρκή ανάπαυση και παρέχουν ελλιπέστατη ιατρική φροντίδα. Είναι επίσης υπεύθυνοι για πολυάριθμα άλλα αδικήματα.
<P>
Η αλιεία είναι σήμερα μία διεθνής βιομηχανία. Στόλοι από την ΕΕ οργώνουν όλους τους ωκεανούς του κόσμου, όπως κάνουν και οι στόλοι πολλών άλλων μακρινών θαλάσσιων εθνών. Οι αγορές είναι επίσης παγκόσμιες. Το ένα τρίτο της συνολικής παραγωγής αλιευμάτων που εισήχθη στο διεθνές εμπόριο το 1998, είχε αξία μεγαλύτερη των 50 δισεκατομμυρίων δολαρίων ΗΠΑ. Το κεφάλαιο είναι ίσως το πλέον παγκοσμιοποιημένο αγαθό. Επενδύσεις της ΕΕ στον τομέα της αλιείας βρίσκονται σε πολυάριθμες χώρες. Ως συνέπεια, χρειάζεται μια συνδυασμένη διεθνής προσπάθεια για την εξάλειψη της αλιείας με σημαίες ευκαιρίας. Αυτή θα αφορά τις χώρες που παρέχουν τις σημαίες ή των οποίων οι πολίτες εργάζονται στα αλιευτικά σκάφη, τους λιμένες όπου εισέρχονται για ανεφοδιασμό ή εκφόρτωση, τις αγορές όπου καταναλώνονται τα αλιεύματα, ή την προέλευση του κεφαλαίου που χρηματοδοτεί αυτό το καταστροφικό φαινόμενο.
<P>
Καθώς η ΕΕ διαθέτει έναν από τους μεγαλύτερους αλιευτικούς στόλους και μία από τις μεγαλύτερες αγορές αλιευμάτων μπορεί να διαδραματίσει πολύ σημαντικό ρόλο στο ζήτημα της αλιείας υπό σημαία ευκαιρίας. Πολλά σκάφη πλοιοκτησίας ΕΕ χρησιμοποιούν σημαίες ευκαιρίας. Ορισμένα μπορεί να έλαβαν μάλιστα χρηματοδότηση από το ΧΜΠΑ για να μεταφερθούν σε αυτές τις χώρες και χαίρομαι όταν βλέπω ότι η Επιτροπή προτείνει τώρα κανονισμούς για να αποτρέψει το ενδεχόμενο να χρησιμοποιηθεί η δημόσια χρηματοδότηση για τη μεταφορά σε χώρες σημαιών ευκαιρίας. Καλώ το Συμβούλιο να τους εγκρίνει αυτή την εβδομάδα.
<P>
Αντιθέτως, θα αναφερθώ στην Ιαπωνία και την Ταϊβάν, οι οποίες έχουν αναγνωρίσει το βαθμό στον οποίο τα αλιευτικά τους με παραγάδια χρησιμοποιούν σημαίες ευκαιρίας και έχουν λάβει διορθωτικά μέτρα εγκαινιάζοντας προγράμματα για τον επαναπατρισμό ή την καταστροφή μεγάλου αριθμού θυνναλιευτικών με παραγάδια. Τουλάχιστον 62 αλιευτικά με παραγάδια ιαπωνικής ναυπήγησης που χρησιμοποιούν σημαία ευκαιρίας θα καταστραφούν μέχρι το τέλος του 2002. Αλλα 67 τέτοια αλιευτικά υπό σημαία ευκαιρίας, ναυπηγημένα στην Ταϊβάν, θα επαναπατριστούν για να αντικαταστήσουν παλαιότερα σκάφη, χωρίς συνολική αύξηση της ικανότητας του αλιευτικού στόλου. Αναμένεται ότι αυτό θα μειώσει το στόλο θυνναλιευτικών με παραγάδια υπό σημαία ευκαιρίας κατά το ήμισυ. Τα προγράμματα αυτά χρηματοδοτούνται τόσο από το κράτος όσο και από την αλιευτική βιομηχανία. Πιστεύω ότι οι κινήσεις αυτές πρέπει να τονίζονται και ότι αυτός είναι επίσης ο δρόμος που και εμείς οφείλουμε να ακολουθήσουμε.
<P>
Η Ισπανία προτίθεται να καταρτίσει δια νόμου κατάλογο των χωρών με σημαίες ευκαιρίας και καλοσωρίζουμε την κίνηση αυτή.
<P>
Όσον αφορά την ευθύνη του κράτους αγοράς, η ΕΕ είναι μία ευρεία αγορά και έτσι πρέπει να βελτιώσει τα μέτρα ελέγχου. Για παράδειγμα, αυτή τη στιγμή απαιτεί μόνο να βεβαιώνεται ότι η αλίευση γίνεται σύμφωνα με τους νόμους των περιφερειακών οργανισμών αλιείας στις οποίες ανήκει η ΕΕ. Αυτό πρέπει να διευρυνθεί και να εξασφαλίζεται ότι η αλίευση θα γίνεται σύμφωνα με τους κανονισμούς όλων των περιφερειακών οργανώσεων. Θα πρέπει επίσης να καταστεί παράνομο για τους πολίτες ή για τις εταιρίες της ΕΕ να εμπορεύονται αλιεύματα που έχουν αλιευτεί υπό σημαία ευκαιρίας. Αυτό προβλέπεται στο σχέδιο δράσης του FOA για την παράνομη, λαθραία και μη υπαγόμενη σε ρυθμίσεις αλιεία. Θα πρέπει επίσης να κινηθούμε προς την κατεύθυνση αυτή.
<P>
Η εκστρατεία που πρέπει να αναληφθεί κατά της πειρατικής αλιείας είναι διεθνής και πολύπλευρη. Πρέπει να συμμετέχουν όλες οι χώρες που σχετίζονται με την αλιευτική βιομηχανία - δηλαδή με την αλίευση, την πλοιοκτησία ή την επάνδρωση πλοίων με πληρώματα, την παροχή λιμένων, την αγορά του τελικού προϊόντος.
<P>
Η ΕΕ, ως μία από τις σημαντικότερες περιοχές από όλες αυτές τις πλευρές, έχει μία ξεχωριστή ευθύνη. Μπορώ μόνο να ελπίζω ότι η Επιτροπή και η ισπανική Προεδρία ενεργώντας από κοινού θα αρχίσουν να ασχολούνται με αυτό το πολύ σημαντικό ζήτημα στους μήνες που ακολουθούν. Είναι συμφέρον ολόκληρης της αλιευτικής βιομηχανίας της ΕΕ να εξασφαλίσουν ότι αυτό θα γίνει.

<SPEAKER ID=65 LANGUAGE="ES" NAME="Varela Suanzes-Carpegna">
. (ES) Κύριε Πρόεδρε, κύριε Επίτροπε, αγαπητοί συνάδελφοι, πιστεύω ότι πρέπει, πρώτον, να αναγνωρίσουμε την επιτυχία της Επιτροπής Αλιείας του Ευρωπαϊκού Κοινοβουλίου που αποφάσισε να καταρτίσει μια έκθεση πρωτοβουλίας γι' αυτό το θέμα. Πιστεύω ότι μ' αυτήν, το όργανό μας, το Ευρωπαϊκό Κοινοβούλιο, έκανε ένα σημαντικό βήμα προς την αποσαφήνιση ενός περίπλοκου, αλλά κρίσιμου θέματος για το μέλλον της παγκόσμιας αλιείας και για τους δικούς μας αλιευτικούς πόρους.
<P>
Δεύτερον, πιστεύω ότι ήταν επίσης επιτυχία της συναδέλφου μας, της κ. McKenna, με την οποία προσωπικά διαφωνώ σε πολλά πράγματα όσον αφορά την αλιεία, αλλά όχι σ' αυτήν την έκθεση, η οποία εγκρίθηκε ομόφωνα από την επιτροπή μας, παρ' όλη τη δυσκολία του θέματος και, επιπλέον, χωρίς καμιά τροπολογία στην Ολομέλεια. Τα συγχαρητήριά μου, επομένως, στην Επιτροπή Αλιείας και στην εισηγήτριά μας.
<P>
Αναμφίβολα, μένουν πολλά ακόμα να γίνουν, αλλά το Ευρωπαϊκό Κοινοβούλιο στηρίζεται σ' αυτήν την έκθεση για την καταγγελία και τη δίωξη των σημαιών ευκαιρίας στην αλιεία και στην εμπορία. Μερικά κράτη μέλη της Ένωσης - όπως το δικό μου, η Ισπανία, το οποίο ανέφερε η εισηγήτριά μας τόσο εδώ όσο και στην έκθεσή της - προωθούν καινοτόμες και πολύ αξιόλογες νομοθετικές προτάσεις σ' αυτό το πεδίο, που όπως ειπώθηκε, δεν είναι καθόλου εύκολο.
<P>
Θα παρακολουθήσουμε από κοντά, από την Επιτροπή Αλιείας, τους στόχους και τις προτάσεις αυτής της έκθεσης για να σταματήσουμε ένα τόσο σοβαρό πρόβλημα όπως είναι αυτό της παράνομης αλιείας. Αν την καταπολεμήσουμε και με τον καιρό την εξαλείψουμε, θα έχουμε κάνει ένα τεράστιο βήμα για την αειφόρο παγκόσμια αλιεία. Λέγεται σε ορισμένους περιφερειακούς οργανισμούς αλιείας, όπως στην περίπτωση της Διεθνούς Επιτροπής για τη Διατήρηση των Θυννοειδών του Ατλαντικού (ICCAT), ότι το 50% των αλιευμάτων ειδών όπως ο ξιφίας προέρχονται από αλιεία που πραγματοποιήθηκε παράνομα με σημαίες ευκαιρίας. Αυτό το εκτός ελέγχου ποσοστό αλιείας θα οδηγούσε, αν ελεγχόταν, σε αναμφισβήτητη βελτίωση των αλιευτικών αποθεμάτων και, επομένως, σε σαφές όφελος για τους νόμιμους αλιείς, που χρειάζονται τόσο πολύ αυτά τα αλιεύματα και που δρουν με απόλυτα ελεγχόμενο και άρα υπεύθυνο τρόπο.
<P>
Η εμπορία αυτής της αλιείας, οι εκφορτώσεις σε λιμάνια της Ευρωπαϊκής Ένωσης - όπως αναφέρθηκε εδώ - είναι καίρια θέματα σ' αυτήν την διαδικασία, όπως είναι επίσης το να καθοριστεί ποιες είναι οι σημαίες ευκαιρίας και να εντοπιστούν με σαφήνεια οι χώρες που τις επιτρέπουν, που τις ανέχονται.
<P>
Όλα αυτά τα ζητήματα εμπεριέχονται σ' αυτήν την έκθεση. Για άλλη μια φορά θέλω να συγχαρώ την εισηγήτριά μας, κ. Mckenna, και να υπογραμμίσω απλά ότι πιστεύω πως το Ευρωπαϊκό Κοινοβούλιο κάνει σήμερα ένα πολύ σημαντικό βήμα υπέρ της υπεύθυνης παγκόσμιας αλιείας. Το μόνο που μου απομένει, αφού δώσαμε συγχαρητήρια σε όλους, είναι να ζητήσω από τον Επίτροπο - τον οποίο ευχαριστώ για την παρουσία του - να στηρίξει η Επιτροπή τις προτάσεις αυτής της έκθεσης, επειδή μου φαίνονται πολύ θετικό βήμα, και να έχει υπόψη του, όπως είναι λογικό, το γεγονός ότι την εγκρίναμε ομόφωνα στην Επιτροπή Αλιείας και ελπίζω ότι αυτό θα συμβεί και σήμερα το απόγευμα στην ψηφοφορία για την έκθεση της κ. McKenna.

<SPEAKER ID=66 LANGUAGE="ES" NAME="Miguιlez Ramos">
Κύριε Πρόεδρε, θέλω και εγώ εξ ονόματος της Ομάδας μου, της Ομάδας των Σοσιαλιστών, να συγχαρώ την κ. McKenna για αυτήν την εξαίρετη έκθεση, που μας επέτρεψε να εμβαθύνουμε σε μια πρακτική, την αλιεία υπό σημαίες ευκαιρίας, που ζημιώνει κυρίως τους επαγγελματίες του τομέα, αλλά και την εικόνα που αυτός προβάλλει.
<P>
Η Ομάδα των Σοσιαλιστών συμφωνεί πλήρως με τα συμπεράσματα αυτής της έκθεσης, ιδίως με αυτά που αποκαλύπτουν την κακομεταχείριση των εργαζόμενων σ' αυτό το είδος σκαφών, όσον αφορά τις συνθήκες εργασίας, τις αποδοχές, την ασφάλεια και την υγιεινή επί του σκάφους.
<P>
Είναι απαραίτητο, πιστεύουμε, να παροτρύνουμε τις κυβερνήσεις που δεν το έχουν κάνει ακόμα να υπογράψουν τη συμφωνία των Ηνωμένων Εθνών για τα αλιευτικά αποθέματα, που είναι απολύτως αντίθετη στην αλιεία αυτού του τύπου. Ο κανονισμός ελέγχου πρέπει να εφαρμοστεί με κάθε αυστηρότητα από τα κράτη μέλη και από την Επιτροπή για να μην επιτρέπεται η εκφόρτωση σε λιμάνι των αλιευμάτων αυτού του τύπου.
<P>
Συμφωνούμε επίσης απόλυτα με την εισηγήτρια που ζητά στην έκθεσή της από την Επιτροπή να προστατεύσει την αγορά όλων των κρατών μελών από τα προϊόντα της παράνομης αλιείας, με την υιοθέτηση αποτελεσματικής κοινοτικής εμπορικής και τελωνειακής νομοθεσίας. Εμείς πιστεύουμε ότι πρέπει να καταπολεμηθεί αποτελεσματικά αυτός ο τύπος αλιείας στους λιμένες και στην εμπορία των προϊόντων που παράγει. Πιστεύουμε ότι για την εξάλειψη της παράνομης αλιείας θα πρέπει να υιοθετηθούν όσο το δυνατόν περισσότερα μέτρα.

<SPEAKER ID=67 LANGUAGE="NL" NAME="Van Dam">
Κύριε Πρόεδρε, κύριε Επίτροπε, εάν σας ρωτήσω ποια λέξη δεν ταιριάζει με τις άλλες, πειρατεία, λαθραλίευση, ανασφαλής και αλιεία, θα μου απαντήσετε αναμφίβολα ότι η λέξη που δεν ταιριάζει είναι η αλιεία. Και πολύ σωστά, η μη συμμόρφωση προς τα μέτρα διαχείρισης, η λεηλασία των αλιευτικών αποθεμάτων και του πλούτου των θαλασσών και η κακή μεταχείριση των μελών των πληρωμάτων δεν θα πρέπει όντως να υπάρχουν στην αλιεία. Δυστυχώς όμως, τέτοιας μορφής αλιεία υπάρχει σήμερα με την μορφή των αλιευτικών σκαφών με σημαία ευκαιρίας. Συμφωνώ με την εισηγήτρια, κ. McKenna, απολύτως και θα ήθελα να προσθέσω το εξής στο σημείο αυτό: θα πρέπει να κάνουμε τις χώρες που διαθέτουν σημαίες ευκαιρίας να συμμετάσχουν στις προσπάθειες για να μπει τέλος σε αυτές τις πρακτικές. Εφόσον αυτές οι χώρες δεχθούν μόνο να διαγράφουν πλοία από τα νηολόγιά τους χωρίς όμως να επιβάλουν συγχρόνως και αυστηρότερους ελέγχους, θα πρέπει να εξετάσουμε τότε τη λήψη οικονομικών μέτρων κατά αυτών των χωρών. Οι αλιευτικές συμφωνίες τις οποίες συνάπτει η Ευρωπαϊκή Ένωση με τρίτες χώρες θα μπορούσαν επίσης να διαδραματίσουν ένα ρόλο. Χώρες οι οποίες επιτρέπουν να προσαράζουν στους λιμένες τους αλιευτικά σκάφη με σημαία ευκαιρίας καθώς και μεταφορικά σκάφη και σκάφη-ψυγεία που συνεργάζονται με τα αλιευτικά σκάφη, θα πρέπει να αποκλείονται από τις αλιευτικές συμφωνίες με την Ευρωπαϊκή Ένωση.

<SPEAKER ID=68 LANGUAGE="DE" NAME="Langenhagen">
Κύριε Πρόεδρε, κύριε Επίτροπε, ακούγοντας να μιλούν για πειρατικούς στόλους, σκέφτεται κανείς αμέσως χολλυγουντιανά περιπετειώδη φιλμ, ηρωικά και γεμάτα ρομαντισμό, ή φέρνει στον νου του τα περιπετειώδη λογοτεχνήματα που διάβαζε στη νεανική του ηλικία. Ωστόσο, καθώς σας μιλάω τώρα εδώ για τους πειρατές αυτούς, δεν υπάρχει στη σκέψη μου τίποτα ρομαντικό και ασφαλώς τίποτα που να προξενεί τον ενθουσιασμό. Αντίθετα, πρόκειται για την καταστροφική πρακτική της αλιείας και τις επονομαζόμενες σημαίες ευκαιρίας, που είναι επίσης γνωστές ως "φτηνές σημαίες" .
<P>
Δεν πρέπει λοιπόν να φανταζόμαστε αυτούς τους παγκόσμιας εμβέλειας σύγχρονους πειρατές σαν γενναίους μαχητές με ξύλινο πόδι και σκεπασμένο το ένα μάτι. Στην πραγματικότητα πρόκειται για μεγάλα αλιευτικά που οι ιδιοκτήτες τους αρκετές φορές προέρχονται από κράτη μέλη της ΕΕ. Σε τι έγκειται λοιπόν η ζημία που προξενούν τα συγκεκριμένα πλοία και η σημαία ευκαιρίας; Ειδικά και εδώ στο Σώμα, προσπαθούσαμε ανέκαθεν να διαμορφώσουμε μια αειφόρο αλιευτική δραστηριότητα και να μεριμνούμε για τις ελάχιστες προδιαγραφές ως προς τις συνθήκες εργασίας. Η πολύ κρίσιμη κατάσταση των αλιευτικών αποθεμάτων και η δύσκολη οικονομική κατάσταση μας δείχνουν ότι υπάρχουν ακόμη πολλά που πρέπει να γίνουν και ασχολούμαστε με την συγκεκριμένη προβληματική στο πλαίσιο της συζήτησης για την Πράσινη Βίβλο.
<P>
Ωστόσο, οι κανόνες και τα σχέδια διαχείρισης πρέπει να τηρούνται και η τήρησή τους μπορεί να διασφαλισθεί μόνο εάν λειτουργούν οι έλεγχοι και επιβάλλονται αποτελεσματικές κυρώσεις, και πολιτικής μορφής. Οι σημαίες ευκαιρίας συνιστούν τόσο μεγάλο πειρασμό για τους πλοιοκτήτες, επειδή ακριβώς τα κράτη που περιλαμβάνουν μεγαλόψυχα τα πλοία τους στα νηολόγιά τους δεν φημίζονται για τους ελέγχους τους και την υπευθυνότητά τους. Οι συνέπειες είναι καταστροφικές, τόσο για τα ψάρια όσο και για τους ανθρώπους. Τα περιφερειακά σχέδια διαχείρισης αγνοούνται και τα αποθέματα, που ούτως ή άλλως απειλούνται, καταστρέφονται ολοκληρωτικά με την αλιεία χωρίς κανένα ενδοιασμό, ενώ οι συμφωνίες για την προστασία των εργαζομένων απλώς δεν λαμβάνονται υπόψη.
<P>
Δεν θέλω ωστόσο να συνεχίσω να θρηνολογώ, καθώς η κατάσταση είναι σαφής. Ως εκ τούτου, ζητώ τα εξής: πρέπει να εξακολουθήσουμε να επεμβαίνουμε υπενθυμίζοντας στις χώρες που δίνουν σημαίες ευκαιρίας τις διεθνείς υποχρεώσεις τους. Επίσης, πρέπει και μπορούμε να δράσουμε και εμείς εδώ στην Ευρώπη. Οι έλεγχοι του κράτους του λιμένα που έχουν ήδη αποφασισθεί στο πλαίσιο του πακέτου Erika I πρέπει να περιλαμβάνουν και τις πειρατικές αυτές δραστηριότητες και, τέλος, πρέπει να κλείσουμε τις αγορές μας για τα προϊόντα αυτών των πλοίων.

<SPEAKER ID=69 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, αξιότιμοι κυρίες και κύριοι, θα ήθελα να ευχαριστήσω θερμά καταρχάς εσάς, κυρία McKenna, ως εισηγήτρια, αλλά και την Επιτροπή Αλιείας και τον πρόεδρό της κ. Varela, διότι ασχοληθήκατε με αυτήν την τόσο σημαντική προβληματική.
<P>
Όπως το Ευρωπαϊκό Κοινοβούλιο, έτσι και η Επιτροπή ανησυχεί πραγματικά εξαιρετικά γι' αυτήν την διεθνή πειρατική αλιεία και την χρησιμοποίηση των επονομαζομένων "φτηνών σημαιών" . Πρέπει να είναι σαφές ότι όποιος αλιεύει με τέτοια σημαία, δεν τηρεί το δίκαιο των θαλασσών και τις σχετικές αποφάσεις, ούτε τις αποφάσεις των περιφερειακών οργανισμών αλιείας. Με τον τρόπο αυτόν καταστρέφονται όλες οι προσπάθειές μας για μία αειφόρο διαχείριση των αποθεμάτων. Επιπλέον, πρόκειται για έναν όχι μόνο άδικο, αλλά κυριολεκτικά αθέμιτο ανταγωνισμό απέναντι στους έντιμους αλιείς και πραγματικά μπορεί να επιφέρει κοινωνικά προβλήματα, όπως είπε η κ. McKenna.
<P>
Η Επιτροπή δεν έμεινε άπραγη μέχρι σήμερα. Έτσι, προτείναμε τροποποίηση του κανονισμού ΧΜΠΑ προκειμένου να αποτρέψουμε τη μεταβίβαση σκαφών σε κράτη που δίνουν σημαία ευκαιρίας. Η πρόταση αυτή ωστόσο πρέπει ακόμη να περάσει από το Συμβούλιο.
<P>
Επίσης, σκοπεύουμε να επεξεργασθούμε στο πλαίσιο της μεταρρύθμισης της κοινής αλιευτικής πολιτικής, και με βάση το διεθνές σχέδιο δράσης για την καταπολέμηση της πειρατικής αλιείας του FAO (Οργανισμός Επισιτισμού και Γεωργίας των Ηνωμένων Εθνών), ένα σχέδιο δράσης κοινοτικής εμβέλειας για την αντιμετώπιση των εν λόγω πρακτικών. Ποιο είναι το ζητούμενο εδώ; Πρώτον, χρειαζόμαστε έναν ορισμό της έννοιας του πραγματικού συνδέσμου μεταξύ πλοίου και κράτους σημαίας και την συμπερίληψη αυτού του ορισμού στο διεθνές δίκαιο.
<P>
Δεύτερον, πρέπει να καταρτίσουμε κατάλογο των υποχρεώσεων εποπτείας και ελέγχου των κρατών ως προς τα πλοία που βρίσκονται στους λιμένες τους, προκειμένου να αποφύγουμε και την ύπαρξη των επονομαζομένων "φτηνών λιμένων" .
<P>
Τρίτον, πρέπει να ενισχύσουμε γενικά τον Κανονισμό Ελέγχου της αλιείας.
<P>
Επιτρέψτε μου να πω τώρα λίγα λόγια για τα συγκεκριμένα αιτήματά σας. Αναφορικά με το εδάφιο 6, υπάρχει ήδη ουσιαστικά ένα νηολόγιο σε κοινοτικό επίπεδο. Ως εκ τούτου, κατά την άποψή μας, το σχετικό εδάφιο δεν χρειάζεται. Ως προς το εδάφιο 9 συμμερίζομαι απόλυτα το αίτημά σας. Είναι προϋπόθεση για την ένταξη των νέων κρατών μελών να συμπεριλάβουν το κοινοτικό κεκτημένο στην εθνική τους νομοθεσία. Επίσης, είμαστε σύμφωνοι ως προς τα εδάφια 15, 19 και 22. Όπως γνωρίζετε, αυτόν τον καιρό επεξεργαζόμαστε τις προτάσεις για τη μεταρρύθμιση της κοινής αλιευτικής πολιτικής και θα τις παρουσιάσουμε στη συνέχεια στο Κοινοβούλιο, αμέσως μόλις λάβουμε τη γνώμη σας για την Πράσινη Βίβλο. Φυσικά, θα λάβουμε αναλόγως υπόψη και τις προτάσεις που θα υποβάλετε σχετικά με την πολιτική σε θέματα ελέγχου.
<P>
Στην παράγραφο 16 συμφωνούμε μαζί σας σχετικά με την αρχή ότι είναι αναγκαίο να διαθέτουμε έναν κατάλογο των χωρών που δίνουν σημαίες ευκαιρίας. Αλλωστε έχουμε ήδη ικανοποιήσει μερικώς τις σχετικές σας απαιτήσεις προτείνοντας μία προσαρμογή των κανόνων του ΧΜΠΑ.
<P>
Η απαίτηση που περιλαμβάνετε στο εδάφιο 17 αποτελεί εν μέρει ήδη μέρος του Κανονισμού Ελέγχου. Τα κράτη μέλη πρέπει να προβαίνουν σε αυτήν την καταγραφή των εισαγωγών προκειμένου να διασφαλίσουν ότι δεν υπερβαίνονται τα ανώτατα επιτρεπόμενα όρια αλιευμάτων που εκχωρούνται από τους περιφερειακούς οργανισμούς αλιείας.
<P>
Για το εδάφιο 18 χρειάζεται, όπως ήδη είπαμε, να προηγηθεί ο νομικός ορισμός των κρατών σημαίας ευκαιρίας.
<P>
Τέλος, σχετικά με το εδάφιο 21, η Επιτροπή υπέβαλε ήδη στα κράτη μέλη πρόταση να χάσουν οι Μπελίζε, Ονδούρα και Ισημερινή Γουινέα το καθεστώς γενικευμένων προτιμήσεων, επειδή προσέβαλαν τη διεθνή σύμβαση για την προστασία των αλιευτικών πόρων.
<P>
Βλέπετε λοιπόν ότι το ζήτημα αυτό μας ενδιαφέρει κι εμάς πραγματικά. Επιτρέψτε μου να επαναλάβω τελειώνοντας ότι οι κατευθυντήριες γραμμές που μας υποβάλατε μας είναι πράγματι πολύ ωφέλιμες και θα μας δώσουν καλές ιδέες για τη μεταρρύθμιση της κοινής αλιευτικής πολιτικής.

<SPEAKER ID=70 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 18.30.

<CHAPTER ID=7>
Αλιευτική συμφωνία ΕΚ/Ισλαμικής Δημοκρατίας της Μαυριτανίας
<SPEAKER ID=71 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0426/2001) του κ. Gallagher, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου που αφορά τη σύναψη πρωτοκόλλου για τον καθορισμό των αλιευτικών δυνατοτήτων και της χρηματικής αντιστάθμισης που προβλέπονται στη συμφωνία συνεργασίας στον τομέα της θαλάσσιας αλιείας μεταξύ της Ευρωπαϊκής Κοινότητας και της Ισλαμικής Δημοκρατίας της Μαυριτανίας για την περίοδο από 1ης Αυγούστου 2001 έως 31 Ιουλίου 2006
<P>
(COM(2001) 590 - C5-0555/2001 - 2001/0246(CNS)).

<SPEAKER ID=72 NAME="Gallagher">
Κύριε Πρόεδρε, το αλιευτικό πρωτόκολλο που έχει υπογραφεί με τη Δημοκρατία της Μαυριτανίας έχει ζωτική σημασία για την αλιεία της ΕΕ. Το προηγούμενο πρωτόκολλο έληξε την 31η Ιουλίου 2001. Το νέο αυτό πρωτόκολλο μονογραφήθηκε από τα δύο μέρη στις 31 Ιουλίου 2001 και καθορίζει για μία πενταετία τους τεχνικούς και οικονομικούς όρους που θα διέπουν την αλιευτική δραστηριότητα των κοινοτικών σκαφών στα ύδατα της Ισλαμικής Δημοκρατίας της Μαυριτανίας κατά την περίοδο από την 1η Αυγούστου 2001 έως τα τέλη του Ιουλίου 2006. Η προσωρινή εφαρμογή του πρωτοκόλλου αυτού θα εξαρτηθεί από την καταβολή της πρώτης δόσης πριν την 31η Δεκεμβρίου τρέχοντος έτους. Ως εκ τούτου, είναι εξαιρετικά σημαντικό το Κοινοβούλιο να δώσει τη θετική γνώμη του σήμερα το απόγευμα.
<P>
Είναι ενδιαφέρον να σημειώσουμε ότι το 1995, μετά τη μονομερή καταγγελία από το Μαρόκο της αλιευτικής συμφωνίας που είχε συναφθεί τον Μάιο του 1992 για περίοδο τεσσάρων ετών και ενόψει των πιθανών διαπραγματευτικών προβλημάτων για μια νέα συμφωνία με το Μαρόκο, η Επιτροπή ξεκίνησε διαπραγματεύσεις με τρίτες χώρες, ώστε τα σκάφη που θα εμποδίζονταν να αλιεύσουν λόγω ενδεχόμενης απώλειας αλιευτικών δυνατοτήτων στα ανοικτά του Μαρόκου να μπορέσουν, εάν χρειαστεί, να μετακινηθούν αλλού. Ως αποτέλεσμα αυτού, εγκρίθηκε ένα συμπλήρωμα στο πρωτόκολλο του 1993-1996 με τη Μαυριτανία το οποίο απέβλεπε στην αντιστάθμιση της απώλειας αλιευτικών δυνατοτήτων του κοινοτικού στόλου στο Μαρόκο επιτρέποντας σε 18 ισπανικά σκάφη να μετακινηθούν στα ύδατα της Μαυριτανίας, μια γεωγραφική περιοχή που βρισκόταν κοντά σε αυτήν όπου αλίευαν πριν.
<P>

<P>
Υπό εξαιρετικά παρεμφερείς συνθήκες, η μη ανανέωση της τελευταίας συμφωνίας με το Μαρόκο, η οποία έληξε στα τέλη Νοεμβρίου 1999, οδήγησε και πάλι στην ανάγκη να αναζητηθούν αυξημένες αλιευτικές δυνατότητες σε άλλα ύδατα, για να αντισταθμιστούν κάποιες από τις δυσχέρειες που δημιουργούσε η απώλεια της δυνατότητας πρόσβασης στα μαροκινά ύδατα.
<P>
Το πρωτόκολλο που παρουσιάζεται σήμερα στο Κοινοβούλιο αντικατοπτρίζει την ανάγκη αυτή. Παρέχει αυξημένες δυνατότητες στα σκάφη της ΕΕ, ενώ ταυτόχρονα προβλέπει σημαντική βελτίωση της χρηματικής αντιστάθμισης προς τη Μαυριτανία - και θα αναφερθώ σε αυτό αργότερα.
<P>
Το νέο αυτό πρωτόκολλο με τη Μαυριτανία είναι τώρα το σημαντικότερο πρωτόκολλο της Ένωσης με τρίτη χώρα. Γενικά, το πρωτόκολλο προσφέρει αλιευτικά δικαιώματα για διάφορα είδη, ή κατηγορίες αλιευτικών σκαφών στην Ισπανία, την Ιταλία, την Πορτογαλία και τη Γαλλία. Στην περίπτωση που οι αιτήσεις χορήγησης αδειών προς τα συγκεκριμένων κράτη μέλη δεν καλύπτουν όλες τις αλιευτικές δυνατότητες που καθορίζονται από το πρωτόκολλο, η Επιτροπή θα λάβει υπόψη τις αιτήσεις χορήγησης αδειών οποιουδήποτε άλλου κράτους μέλους.
<P>
Στον πίνακα της έκθεσής μου συγκρίνονται οι αλιευτικές δυνατότητες που προσφέρει το υπό εξέταση πρωτόκολλο έναντι αυτών που προσέφεραν προηγούμενες συμφωνίες. Από τον πίνακα αυτό, θα δείτε ότι, αν και σημειώθηκε γενική αύξηση έναντι προηγουμένων πρωτοκόλλων, σημειώθηκε μείωση για έναν αριθμό αποθεμάτων. Ο αριθμός των σκαφών θα αυξηθεί κατά 30%, από 42 που ήταν κατά μέσο όρο στο πλαίσιο των προηγουμένων πρωτοκόλλων, σε 55. Κατά την Επιτροπή, το μέτρο αυτό κατέστη δυνατό λόγω των ευκαιριών που δημιούργησε η αποχώρηση ενός αριθμού σκαφών από την Απω Ανατολή, τα οποία αλίευαν συγκεκριμένα είδη.
<P>
Θα υπάρξει αύξηση 17% στον αριθμό των θυνναλιευτικών, τα οποία θα αυξηθούν από 57 σε 67. Η χωρητικότητα των σκαφών αλιείας μπακαλιάρου Σενεγάλης θα παραμείνει η ίδια στους 8 500 ΚΟΧ. Για τα αλιευτικά οστρακοδέρμων πλην καραβίδας (γαρίδες και καβούρια), η χωρητικότητα θα αυξηθεί κατά 9% από 5 500 ΚΟΧ σε 6 000 ΚΟΧ. Ωστόσο, είναι σημαντικό να σημειώσουμε ότι έχει σημειωθεί μείωση στον αριθμό των επιτρεπόμενων σκαφών πελαγικής αλιείας, από 22 σε 15. Η συνολική κοινοτική χρηματική αντιστάθμιση θα είναι ύψους 430 εκατομμυρίων ευρώ, σε δόσεις των 86 εκατομμυρίων ευρώ ανά έτος για την περίοδο εφαρμογής του πρωτοκόλλου. Τα 86 εκατομμύρια ευρώ ανά έτος περιλαμβάνουν 82 εκατομμύρια ευρώ χρηματικής αντιστάθμισης και 4 εκατομμύρια ευρώ ως χρηματικές συνεισφορές για τη χρηματοδότηση των διαφόρων τύπων βοηθείας συναφούς προς την αλιεία που αναφέρονται στο άρθρο 5 του πρωτοκόλλου. Η κυβέρνηση της Μαυριτανίας έχει πλήρη διακριτική ευχέρεια όσον αφορά τον τρόπο με τον οποίο θα χρησιμοποιηθεί το ποσόν της χρηματικής αντιστάθμισης.
<P>
Μετά τη μη ανανέωση της αλιευτικής συμφωνίας με το Μαρόκο, είναι φανερό ότι το νέο αυτό πρωτόκολλο με τη Μαυριτανία αποκτά ιδιαίτερη σημασία. Από την άποψη αυτή, θα πρέπει να τονισθεί στο πλαίσιο αυτό ότι η βασική σημασία του δεν έγκειται ούτε στην κλίμακα των αλιευτικών δυνατοτήτων που προσφέρει ούτε ακόμα στο κόστος του.
<P>
Η πραγματική του σημασία, από την κοινοτική αλιευτική και κοινωνικοοικονομική σκοπιά, έγκειται στην ελπίδα που δημιουργεί για τους πληθυσμούς των περιοχών της Ισπανίας και της Πορτογαλίας που εξαρτώνται από την αλιεία, όπως η Ανδαλουσία, οι Κανάριοι Νήσοι, η Γαλικία και ο Πορτογαλικός Νότος. Θα πρέπει το ταχύτερο δυνατόν να δοθούν πραγματικές εναλλακτικές λύσεις στις περιοχές αυτές, που τόσα πολλά είχαν επενδύσει στη συμφωνία με το Μαρόκο.

<SPEAKER ID=73 NAME="Cunha">
Κύριε Πρόεδρε, κύριε Επίτροπε, αγαπητοί συνάδελφοι, η παρούσα συζήτηση σχετικά με την αλιευτική συμφωνία της Ευρωπαϊκής Ένωσης με τη Μαυριτανία, μαζί με την ψηφοφορία επί των αλιευτικών συμφωνιών με το Πράσινο Ακρωτήριο και τη Γουϊνέα Μπισάου, που πραγματοποιήσαμε χθες, αποτελούν μία καλή ευκαιρία για πολιτικό προβληματισμό σχετικά με τις διεθνείς αλιευτικές συμφωνίες.
<P>
Και ως προς το θέμα αυτό, θα ήθελα να προβώ σε τρεις σύντομες παρατηρήσεις. Η πρώτη αφορά την οικονομική και κοινωνική σημασία των συμφωνιών αυτών για την Ευρωπαϊκή Ένωση. Όπως είναι γνωστό, αυτές οι αλιευτικές συμφωνίες με τρίτες χώρες είναι υπεύθυνες για το 25% του εφοδιασμού της κοινοτικής αγοράς και αντιπροσωπεύουν περίπου 50 χιλιάδες θέσεις εργασίας. Έχει αποδειχθεί, όπως έγινε στη μελέτη του Efremer, ότι είναι ιδιαίτερα πλεονεκτικές για την ευρωπαϊκή οικονομία. Η δεύτερη παρατήρηση αφορά τη σημασία των συμφωνιών για την οικονομία των αναπτυσσόμενων χωρών. Είναι προφανές ότι η Ευρωπαϊκή Ένωση δεν μπορεί να επιβάλει με πατερναλιστικό και καταπιεστικό τρόπο τις κατηγορίες όπου πρέπει να εφαρμοστεί η αποζημίωση αλλά, σταδιακά και με διπλωματικό τρόπο, πορευόμαστε προς μία κατάσταση όπου τμήμα αυτών των χρηματοδοτικών αντισταθμίσεων εφαρμόζεται στον τομέα της αλιείας και σε σημαντικές δραστηριότητες. Τρίτο, είναι προφανές ότι υπάρχει ένα αμοιβαίο πλεονέκτημα από αυτές τις αλιευτικές συμφωνίες για τα δύο μέρη, για την Ευρωπαϊκή Ένωση και για τις τρίτες χώρες.
<P>
Τέλος, θα ήθελα να αναφερθώ στην έκθεση Gallagher, διότι η συμφωνία με τη Μαυριτανία είναι αυτή τη στιγμή η πιο σημαντική συμφωνία που έχει συναφθεί με τρίτες χώρες. Δεδομένου ότι δεν ανανεώθηκε η Συμφωνία με το Μαρόκο, η Συμφωνία με τη Μαυριτανία αποκτά τώρα, όπως αναφέρθηκε από τον εισηγητή, ειδική σημασία για την Πορτογαλία και την Ισπανία αλλά επίσης και για την Ιταλία και τη Γαλλία, χώρες που επίσης αλιεύουν στα ύδατα αυτά.
<P>
Όπως είναι γνωστό, η Επιτροπή Αλιείας ενέκρινε μία τροπολογία που προτείνει την ανακατανομή των ποσοστώσεων στις χώρες, στην περίπτωση που οι χώρες για τις οποίες προορίζονται δεν τις χρησιμοποιούν. Οφείλω να πω ότι η Ομάδα μου συμφωνεί με την αρχή αυτή εάν, φυσικά, εφαρμοστεί από τώρα και στο εξής σε όλες τις αλιευτικές συμφωνίες και όχι μόνο στις συμφωνίες με χώρες ΑΚΕ. Τέλος, θα ήθελα να ευχαριστήσω τον κ. Gallagher για το εξαίρετο έργο που πραγματοποίησε στο πλαίσιο της έκθεσης αυτής.

<SPEAKER ID=74 LANGUAGE="ES" NAME="Miguιlez Ramos">
Κύριε Πρόεδρε, θα ήθελα να πω ότι οι σχέσεις που διατηρεί η Ευρωπαϊκή Ένωση με τη Μαυριτανία στον τομέα της αλιείας έχουν διάρκεια πολλών ετών, χρονολογούνται από το 1987 και είναι εμφανές - αφού εξαφανίστηκε η αλιευτική συμφωνία με το Βασίλειο του Μαρόκου, που "μεταξύ μας την σκοτώσαμε και πέθανε μόνη της" - ότι αυτή τη στιγμή είναι η πιο σημαντική συμφωνία σε όγκο αλιευμάτων και σε δημοσιονομικές πιστώσεις από όλες όσες υπογράφει η Ευρωπαϊκή Ένωση. Είναι, όπως ήδη είπαν πριν από μένα και άλλοι ομιλητές, μια συμφωνία από τις επονομαζόμενες του Νότου, μια συμφωνία στην οποία οι πλοιοκτήτες συνεισφέρουν στο οικονομικό κόστος με την πληρωμή αδειών. Όπως ξέρετε, στις συμφωνίες του Βορρά οι πλοιοκτήτες δεν πληρώνουν.
<P>
Είναι αλήθεια, όπως λέει ο εισηγητής στην έκθεσή του, ότι τέσσερα κράτη του Νότου (Ισπανία, Ιταλία, Πορτογαλία και Γαλλία) θα επωφεληθούν από αυτό το νέο πρωτόκολλο για πέντε έτη, αν και είναι αλήθεια επίσης ότι, αν δεν εξαντλήσουν τις αλιευτικές δυνατότητες - όπως λέει και ο εισηγητής - και άλλες ευρωπαϊκές χώρες θα έχουν τη δυνατότητα να τις εκμεταλλευτούν, κάτι που επίσης συμβαίνει στις συμφωνίες του Νότου, αλλά όχι στις συμφωνίες του Βορρά.
<P>
Θέλω να υπογραμμίσω, όπως πάντα, ενώπιον του Σώματος και των συναδέλφων μου - και όχι μόνο αυτών της Επιτροπής Αλιείας - τη σημασία των αλιευτικών συμφωνιών με τρίτες χώρες, τη σημασία να συνεχίσουμε να υπογράφουμε αυτές και άλλες νέες συμφωνίες. Τη σημασία που έχουν τόσο γι' αυτές τις τρίτες χώρες όσο και για τους πληθυσμούς των ευρωπαϊκών χωρών που εξαρτώνται άμεσα από την αλιεία όπως η δική μου, η Γαλικία, και υπογραμμίζω για άλλη μια φορά ότι αυτή η συμφωνία είναι προς αμοιβαίο όφελος.

<SPEAKER ID=75 NAME="McKenna">
Κύριε Πρόεδρε, θα ήθελα να διαβάσω ένα απόσπασμα από την έκθεση που δημοσίευσε η Επιστημονική, Τεχνική και Οικονομική Επιτροπή για την Αλιεία τον Απρίλιο 2001. Αξιωματούχοι της Επιτροπής με βεβαίωσαν ότι οι διαπραγματεύσεις για αλιευτικές συμφωνίες με τρίτες χώρες βασίζονται σε πληροφορίες που προέρχονται από αυτή την επιτροπή. Σχετικά με την πλέον πρόσφατη αξιολόγηση αποθεμάτων χταποδιών στη Μαυριτανία η έκθεση αναφέρει "· η αξιολόγηση που έγινε το 1998 κατέδειξε ότι τα αποθέματα έχουν υποστεί υπερεκμετάλλευση" και συνεχίζει λέγοντας ότι "· η ομάδα που εργάστηκε στο Nouadhibou συνέστησε μείωση κατά 25% στην αλιευτική προσπάθεια των αλιευτικών κεφαλοπόδων·" . Όλα αυτά πόρρω απέχουν από μια επιστημονική έγκριση της αύξησης της ευρωπαϊκής αλίευσης χταποδιού, ακόμα και αν κάποιοι άλλοι στόλοι έχουν μειώσει την αλιευτική τους δραστηριότητα.
<P>
Η Επιτροπή δηλώνει ότι πραγματοποιήθηκε μια πιο πρόσφατη εκτίμηση από ισπανώνούς επιστήμονες. Ωστόσο, παρά τις συνεχείς οχλήσεις, οι υπάλληλοι της Επιτροπής δεν έχουν μέχρι σήμερα δώσει αντίγραφο του εν λόγω εγγράφου. Πιστεύω ότι εδώ θίγεται μία σημαντική αρχή σε σχέση με τη δυνατότητα πρόσβασης στην πληροφόρηση.
<P>
Το Σώμα, το οποίο είναι η αρμόδια για τον προϋπολογισμό αρχή, απέτυχε στις προσπάθειές του να λάβει την ανάλογη επιστημονική πληροφόρηση γι' αυτή τη μείζονος σημασίας συμφωνία με τρίτη χώρα. Δεν μπορώ να καταλάβω με ποιο τρόπο η Επιτροπή μπορεί να ενστερνιστεί μία μελέτη ανώνυμων συντακτών και να αγνοήσει τις πληροφορίες της ίδιας της κύριας επιτροπής. Το Σώμα έχει δικαίωμα να γνωρίζει.
<P>
Το άλλο σημείο στο οποίο θα ήθελα να σταματήσω αφορά τον όρο ο οποίος φαίνεται να διευκολύνει την Atlantic Dawn. Είμαι πολύ περίεργη. Συγχαίρω την Επιτροπή που προχώρησε σε δικαστικά μέτρα κατά της Atlantic Dawn, αλλά θα ήθελα να μας δώσει τις νεότερες πληροφορίες γι' αυτή την υπόθεση.

<SPEAKER ID=76 NAME="Farage">
Η συμφωνία αυτή σημαίνει ηθική πτώχευση. Είναι ακόμα ένα παράδειγμα του ότι η ΕΕ παίρνει χρήματα από φτωχούς ανθρώπους σε πλούσιες χώρες και τα δίνει σε πλούσιους ανθρώπους σε φτωχές χώρες. Η δωροδοκία των 86 εκατομμυρίων ευρώ ανά έτος είναι η εισφορά πολλών συνταξιούχων και πολλών χαμηλόμισθων. Δίνεται κατευθείαν στην κυβερνώσα ελίτ της Μαυριτανίας, που εθνολογικά διαφέρει από τη μάζα των κοινών ανθρώπων. Πολύ λίγα χρήματα φτάνουν στους κοινούς ανθρώπους που συγκαταλέγονται μεταξύ των φτωχότερων του κόσμου σε μία από τις φτωχότερες περιφέρειες του κόσμου. Επιπλέον, καταστρέφει τα αλιευτικά αποθέματα και την υπάρχουσα υποδομή. Το χειρότερο, ωστόσο, είναι ότι εκατοντάδες ντόπιοι ψαράδες σκοτώνονται κάθε χρόνο, και εάν πιστέψουμε το εξαιρετικό ντοκιμαντέρ του Καναλιού 4 σχετικά με τη συμφωνία της Μαυριτανίας, ορισμένοι σκοτώνονται εσκεμμένα από μηχανότρατες που επιδίδονται σε παράνομη αλιεία, η οποία επιτρέπεται από ένα εσκεμμένα χαλαρό, κακά εξοπλισμένο καθεστώς παρακολούθησης και επιβολής.
<P>
Αυτή είναι η πραγματικότητα. Παρ' όλα τα όμορφα λόγια στο έγγραφο της Επιτροπής, η συμφωνία αυτή είναι καταστροφική για ανθρώπους και περιβάλλον. Προβλέπεται να συνεχίσει - και γιατί; Για να ικανοποιήσει την ακόρεστη βουλιμία της ισπανικής κυρίως βιομηχανίας, στην οποία κανείς δεν τολμά να φέρει αντιρρήσεις επειδή φοβάται ενδεχόμενα αντίποινα στο Συμβούλιο των Υπουργών. Η ψήφος υπέρ αυτής της έκθεσης είναι συνώνυμη με τον πληρωμένο φόνο και δημιουργεί τις συνθήκες μέσα στις οποίες γεννιέται η τρομοκρατία.
<P>
Το σοβαρό αυτό ζήτημα πρέπει να ερευνηθεί και, ως εκ τούτου, προκαλώ το Σώμα να υποστηρίξει το αίτημά μου για τη σύσταση προσωρινής εξεταστικής επιτροπής, τα πορίσματα της οποίας θα είναι έτοιμα πριν από την επόμενη σύνοδο του Στρασβούργου. Εάν, όπως λέμε, νοιαζόμαστε για τους φτωχούς και τους καταπιεσμένους, εάν πιστεύουμε στο δικαίωμα στη ζωή, τότε το Σώμα θα πρέπει να με στηρίξει στην προσπάθειά μου να πέσει φως σε αυτή τη ατιμωτική κατάσταση.

<SPEAKER ID=77 LANGUAGE="ES" NAME="Varela Suanzes-Carpegna">
Κύριε Πρόεδρε, αγαπητοί συνάδελφοι, κύριε Επίτροπε, ευτυχώς η γνώμη που μόλις ακούσαμε έχει την απόλυτη μειοψηφία στο Σώμα, γεγονός για το οποίο πιστεύω ότι χαιρόμαστε όλοι.
<P>
Θέλω να αρχίσω συγχαίροντας τον εισηγητή μας, κ. Gallagher, για την προθυμία και την αποτελεσματικότητα με την οποία επιτέλεσε το έργο του. Κατάλαβε καλά ότι επρόκειτο για μια επείγουσα έκθεση, δεδομένης της κατάστασης του στόλου που θίγεται από τη μη ανανέωση της αλιευτικής συμφωνίας με το Μαρόκο. Ένα μέρος του εν λόγω στόλου μπορεί να συμπεριληφθεί τώρα στη συμφωνία με τη Μαυριτανία, γεγονός που θα χρησιμεύσει για να ελαφρύνει τη δύσκολη κατάσταση που έχει δημιουργηθεί. Το Ευρωπαϊκό Κοινοβούλιο δίνει έτσι, σε χρόνο ρεκόρ, τη γνωμοδότηση στην έκθεση Gallagher για αυτήν τη συμφωνία, που είναι απαραίτητη για την Ευρωπαϊκή Ένωση.
<P>
Θέλω να συγχαρώ επίσης την Επιτροπή - είναι δίκαιο - για την επιτυχία αυτής της συμφωνίας που λύνει τα μάγια που προκλήθηκαν από την αποτυχία των διαπραγματεύσεων με το Μαρόκο.
<P>
Δεύτερον, θέλω να υπογραμμίσω - επειδή υπήρχαν εσφαλμένες και κακοπροαίρετες πληροφορίες σχετικά μ' αυτήν τη συμφωνία - ότι η Συμφωνία με τη Μαυριτανία είναι πολύ επωφελής και για τα δύο μέρη, επιμένω σ' αυτό: και για τα δύο μέρη και γι' αυτό υπογράφτηκε.
<P>
Επίσης, θέλω να αναγνωρίσω ότι κανείς άλλος στον κόσμο δεν υποστηρίζει περισσότερο από την Ευρωπαϊκή Ένωση την αναπτυξιακή συνεργασία ούτε τη διατήρηση των πόρων. Γι' αυτό, ούτε οι ιδιωτικές συμφωνίες ούτε οι δημόσιες συμφωνίες με κράτη εκτός Ευρωπαϊκής Ένωσης, ιδίως με τα ασιατικά, δεν μπορούν να συγκριθούν στο ελάχιστο με τον έλεγχο και την αυστηρότητα που εφαρμόζει η Ευρωπαϊκή Ένωση σ' αυτές τις διεθνείς συμφωνίες.
<P>
Θέλω επίσης να επωφεληθώ της ευκαιρίας, κύριε Επίτροπε, για να καταγγείλω την πρόσφατη κατάσχεση ενός σκάφους, του σκάφους Lameiro Uno, το οποίο, πηγαίνοντας προς τη μαυριτανική περιοχή αλιείας, κατασχέθηκε από το Μαρόκο με την κατηγορία ότι ψάρευε, πράγμα που δεν ήταν σωστό. Κύριε Επίτροπε, ελπίζω να μην επαναληφθεί στο μέλλον αυτή η απαράδεκτη πρακτική από μέρους του Μαρόκου, επειδή έρχεται σε αντίθεση με τις επιτυχίες που πραγματοποιήθηκαν ακριβώς με την αλιευτική συμφωνία με τη Μαυριτανία. Σας ζητώ να το σημειώσετε δεόντως, για να μην επαναληφθούν τέτοιες πρακτικές, αφού τα πλοία πρέπει να διασχίζουν την οικονομική ζώνη του Μαρόκου, όπως είναι λογικό, για να φθάσουν στη Μαυριτανία.

<SPEAKER ID=78 LANGUAGE="DE" NAME="Fischler">
Κύριε Πρόεδρε, κυρίες και κύριοι βουλευτές, αξιότιμοι κυρίες και κύριοι, κύριε Gallagher, σας ευχαριστώ για την έκθεσή σας σχετικά με την πρόταση κανονισμού για ένα νέο πρωτόκολλο για τη συμφωνία συνεργασίας με τη Μαυριτανία στον τομέα της θαλάσσιας αλιείας. Χαίρομαι που συμφωνείτε απόλυτα με το περιεχόμενο της συγκεκριμένης πρότασης. Με τον τρόπο αυτόν καθορίζεται και διασφαλίζεται η αλιευτική δραστηριότητα του στόλου μας στα ύδατα της Μαυριτανίας μέχρι τον Μάιο του 2006.
<P>
Όπως γνωρίζετε, στον τομέα της αλιείας έχουμε εδώ και πολλά χρόνια καλές σχέσεις με τη Μαυριτανία. Πέρα από αυτό, η συγκεκριμένη συμφωνία είναι σήμερα η πλέον ευρεία αλιευτική συμφωνία που διαθέτει γενικότερα η Κοινότητα και κατά συνέπεια είναι σημαντικός δομικός λίθος της κοινής αλιευτικής πολιτικής. Το νέο πρωτόκολλο μονογραφήθηκε στο τέλος Ιουλίου μετά από τέσσερις γύρους εντατικών και δύσκολων διαπραγματεύσεων και πιστεύω ότι επιτύχαμε πραγματικά τη σύναψη μίας δίκαιας συμφωνίας, η οποία έχει πλεονεκτήματα τόσο για τους μαυριτανούς αλιείς και την μαυριτανική πλευρά, όσο και για τους δικούς μας αλιείς, και η οποία διασφαλίζει ταυτόχρονα την αειφόρο διαχείριση των πόρων.
<P>
Θέλω όμως πραγματικά να σας πω στο σημείο αυτό, κύριε Farage, ότι θα ήταν καλύτερο να στηρίζατε τις παρατηρήσεις σας περισσότερο σε γεγονότα και λιγότερο στην πολεμική. Διότι ποια είναι η αλήθεια; Η αλήθεια είναι ότι έχουμε συμπεριλάβει στη συγκεκριμένη συμφωνία μια ολόκληρη σειρά νέων μέτρων που δεν υπήρχαν μέχρι τώρα στις παλιότερες συμφωνίες. Για παράδειγμα, ένα μέρος των κονδυλίων πηγαίνει κατευθείαν στη βελτίωση των επιστημονικών γνώσεων για τους πόρους. Τα αλιευτικά αποθέματα από δω και πέρα θα επιτηρούνται τακτικά από επιστήμονες και έχει ορισθεί ότι όταν το μέγεθός τους θα αλλάζει, θα προσαρμόζονται ανάλογα οι αλιευτικές δυνατότητες - επιπλέον δε και η αντίστοιχη οικονομική αντιστάθμιση. Επομένως, δεν ισχύει καθόλου ότι εξακολουθούμε απλά να αλιεύουμε τη μέγιστη δυνατή ποσότητα ανεξάρτητα από την εξέλιξη των αλιευτικών αποθεμάτων. Αυτή είναι η πραγματικότητα. Το δεύτερο ζήτημα είναι τα αλιευτικά δικαιώματα βάσει των στοιχείων που μας παραχώρησε η Μαυριτανία. Βάσει των στοιχείων που λάβαμε, κατέστη δυνατόν να συμφωνήσουμε να αυξηθούν σήμερα ελαφρά οι δυνατότητες αλίευσης κεφαλοπόδων.
<P>
Θέλω όμως να σας επισημάνω επίσης ότι τούτο δεν είναι η μερίδα του λέοντος της συμφωνίας. Η μερίδα του λέοντος ως προς τα αλιεύματα είναι στη συμφωνία αυτή τα είδη ανοιχτού πελάγους, με ποσοστό περίπου 40%. Και διασαφηνίζω ότι από αυτό δεν επωφελείται η Ισπανία, όπως ισχυρισθήκατε, αλλά πρωτίστως οι Κάτω Χώρες.
<P>
Τρίτον: στη συμφωνία περιλαμβάνεται μία σειρά διατάξεων που καθιστούν δυνατή μία αειφόρο διαχείριση των μαυριτανικών αλιευτικών πόρων και ενισχύουν επίσης την βιομηχανική ανάπτυξη στην περιοχή. Προκειμένου να προστατεύσουμε την τοπική παράκτια αλιεία, ορίσαμε οι περιοχές αλιείας του κοινοτικού στόλου να βρίσκονται μακρύτερα από την ακτή από ό,τι μέχρι σήμερα. Για να ενισχύσουμε την τοπική οικονομία και να δημιουργήσουμε στην ίδια τη χώρα θέσεις εργασίας, συμφωνήθηκε ότι πρέπει οι μηχανότρατες που αλιεύουν βενθοπελαγικά είδη τώρα να ξεφορτώνουν μεγαλύτερο μέρος των αλιευμάτων τους στη Μαυριτανία.
<P>
Ακόμη, μελλοντικά θα προσλαμβάνονται περισσότεροι ναυτικοί από τη Μαυριτανία στα κοινοτικά πλοία. Ο έλεγχος και η εποπτεία των αλιευμάτων θα ενισχυθούν, ενώ αυξήσαμε επίσης δραστικά τα κονδύλια για τις επονομαζόμενες στοχοθετημένες δράσεις ή targeted actions, και συγκεκριμένα συνολικά κατά 20 εκατ. ευρώ για το διάστημα ισχύος της συμφωνίας. Με τη βοήθεια αυτών των συνοδευτικών μέτρων μπορούμε επίσης να ανταποκριθούμε στους ενδοιασμούς που εξέφρασε η Επιτροπή Ανάπτυξης και Συνεργασίας.
<P>
Τώρα σχετικά με τις τροπολογίες: με τις τροπολογίες 1, 3 και 5 παραβιάζετε πόρτες ανοιχτές. Ωστόσο, τα αιτήματα αυτά τα ικανοποιούμε ήδη μέσω των διοργανικών συμφωνιών και ειδικά μέσω της συμφωνίας πλαίσιο μεταξύ Κοινοβουλίου και Επιτροπής της 5ης Ιουλίου 2000. Επομένως δεν χρειάζονται οι παραπάνω τροπολογίες. Πρόβλημα υπάρχει με τις τροπολογίες 2, 4 και 5, τις οποίες δεν μπορούμε για τον λόγο αυτόν να εγκρίνουμε. Ως προς την τροπολογία 2, η αρχή της μη διάκρισης υπάρχει ήδη στην συνθήκη ίδρυσης της ΕΕ και επομένως δεν είναι εύλογο να συμπεριληφθεί μια τέτοια διάταξη. Σε σχέση με την τροπολογία 4 θα ήθελα να επισημάνω ότι η συνήθης πρακτική είναι να μην απαιτείται νέα εντολή για το πρωτόκολλο παράτασης μίας αλιευτικής συμφωνίας. Και για την τροπολογία 6 θέλω να πω ότι η μικτή χρηματοδότηση των αλιευτικών δυνατοτήτων που προκύπτει από τις διαπραγματεύσεις αποτελεί ουσιαστικό στοιχείο της εξωτερικής αλιευτικής πολιτικής. Ως προς τις συμφωνίες με τρίτες χώρες, η χρηματική αντιστάθμιση προέρχεται από τον κοινοτικό προϋπολογισμό, αλλά οι πλοιοκτήτες πρέπει να πληρώνουν για τις άδειες.
<P>
Επιτρέψτε μου με αυτήν την ευκαιρία να σας υπενθυμίσω επίσης ότι το ποσόν που αναφέρεται στην τροπολογία δεν είναι σωστό και ότι η τροπολογία πρέπει από καθαρά τυπική άποψη να αναφέρεται στο πρωτόκολλο.
<P>
(Χειροκροτήματα)

<SPEAKER ID=79 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 18.30.

<CHAPTER ID=8>
Παραγωγή και εμπορία του μελιού
<SPEAKER ID=80 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0381/2001) της κ. Lulling, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την έκθεση της Επιτροπής για την εφαρμογή του κανονισμού (ΕΚ) αριθ. 1221/97 του Συμβουλίου περί των γενικών κανόνων εφαρμογής για ενέργειες βελτίωσης της παραγωγής και της εμπορίας του μελιού (COM(2001) 70 - C5-0398/2001 - 2001/2156(COS)).

<SPEAKER ID=81 LANGUAGE="DE" NAME="Lulling">
Κύριε Πρόεδρε, κύριε Επίτροπε, αγαπητοί συνάδελφοι, από το 1985 ακούγονται εδώ στο Κοινοβούλιο προειδοποιήσεις για τον κίνδυνο καταστροφής της ευρωπαϊκής μελισσοκομίας. Κατά τα έτη 1992, 1995 και 1997 είχαμε υποβάλει σε ψηφίσματα, από τα οποία τα περισσότερα είχαν γίνει ομόφωνα δεκτά, προτάσεις για άμεσες ενισχύσεις που ήταν συγκεκριμένες, λογικές και στέκονταν επίσης από νομική άποψη, προκειμένου να σώσουμε την ευρωπαϊκή μελισσοκομία που παρά τις αισιόδοξες στατιστικές της Επιτροπής περνάει κυριολεκτικά κρίση.
<P>
Πρώτο μέλημά μας δεν είναι να επιτύχουμε υψηλότερο βαθμό αυτάρκειας ως προς τον εφοδιασμό των καταναλωτών με μέλι υψηλής ποιότητας των μελισσοκόμων μας από τον σημερινό, που φθάνει περίπου το 50%. Όχι! Μέλημά μας είναι η επικονίαση περισσοτέρων από 80 000 καλλιεργούμενων και άγριων φυτών, η οποία πρέπει να διασφαλισθεί σε κοινοτικό επίπεδο. Η επικονίαση απειλείται πραγματικά από την ανησυχητική μείωση του αριθμού των μελισσοκόμων, που οι μισοί έχουν επιπλέον υπερβεί το 60ό έτος της ηλικίας τους. Η μείωση αυτή σε ορισμένες περιοχές είναι πραγματικά δραματική. Βασικά, το καταπληκτικό είναι ότι παρά την υπομονή και την επιμονή που επέδειξαν οι ομιλητές όλων των Ομάδων του Σώματος από το 1985 κι ύστερα, δεν κατορθώσαμε να κάνουμε την Επιτροπή να καταλάβει ότι η χλιαρή πολιτική της βάσει του κανονισμού του 1997 πρέπει να βελτιωθεί επειγόντως, αν θέλουμε να αποτρέψουμε τον επικείμενο κίνδυνο διαταραχής της ισορροπίας του ευρωπαϊκού οικοσυστήματος εξαιτίας της κρίσης στη μελισσοκομία.
<P>
Είναι όχι μόνο ακατανόητο, αλλά κυριολεκτικά εξοργιστικό ότι η Επιτροπή, παρά την έκθεσή της σχετικά με την μη ικανοποιητική εφαρμογή των ανεπαρκών μέτρων που απορρέουν από τον χλιαρό κανονισμό του 1997, εξακολουθεί να θέλει να μείνει άπραγη, μολονότι αναγνωρίζει ότι η ευρωπαϊκή μελισσοκομία αντιμετωπίζει αυξανόμενες δυσχέρειες. Δεν μπορούμε να ανεχθούμε άλλο αυτήν την - με συγχωρείτε, κύριε Επίτροπε - παράλογη τύφλωση. Η Επιτροπή θα έπρεπε να συνετισθεί. Errare humanum est, perseverare diabolicum. Αυτό το καταλαβαίνετε, κύριε Fischler!
<P>
Η Συνθήκη προσφέρει ως γνωστόν τις απαραίτητες βάσεις για την άμεση θέσπιση των αμέσων ενισχύσεων που ζητάμε από το 1992, καθώς και της πριμοδότησης της επικονίασης. Στην έκθεσή μου υποβάλαμε και πάλι συγκεκριμένες βραχυπρόθεσμες και μακροπρόθεσμες προτάσεις που μπορούν να χρηματοδοτηθούν, τις οποίες δεν μπορώ να παραθέσω τώρα όλες λόγω έλλειψης χρόνου. Η Επιτροπή όμως ξέρει ανάγνωση. Γι' αυτό θέλουμε σήμερα να μας πει ότι είναι διατεθειμένη να κινητοποιηθεί βάσει των προτάσεών μας, που υποστηρίζονται από όλους τους μελισσοκόμους της Κοινότητας, από τον Βορρά μέχρι τον Νότο, και μάλιστα να κινηθεί προς τη σωστή κατεύθυνση. Ο κ. Fischler είχε άλλωστε την ευκαιρία να πεισθεί γι' αυτό την Τρίτη, όταν ήρθαν εδώ μελισσοκόμοι από τα περισσότερα κράτη μέλη με τα προϊόντα τους. Το ενδιαφέρον για τα προϊόντα αυτά ήταν τόσο μεγάλο, ώστε τα διάφορα περίπτερα άδειασαν εντελώς πριν ακόμη μπορέσουν οι μελισσοκόμοι να προσφέρουν τα προϊόντα τους στους καλεσμένους τους.
<P>
Θέλω ακόμη να ευχαριστήσω τους συναδέλφους που συμμετείχαν στη συνεδρίαση με τους περισσότερους από 60 μελισσοκόμους, καθώς και όλους εκείνους που, όπως η συνάδελφος στην Επιτροπή Γεωργίας και Ανάπτυξης της Υπαίθρου, υποστήριξαν με όλη τους την καρδιά τα αιτήματα που περιλαμβάνονται στην έκθεσή μου. Χρειαζόμαστε μία πιο γενναιόδωρη κοινοτική συγχρηματοδότηση που να ξεπερνά το σημερινό 50%, επειδή ορισμένα κράτη μέλη δείχνουν υπερβολική τσιγκουνιά. Έτσι, δεν διαθέτουν αυτό το 50% για προγράμματα με σκοπό τη βελτίωση της παραγωγής και της διάθεσης μελιού βάσει του κανονισμού του 1997 κι έτσι οι μελισσοκόμοι τους δεν λαμβάνουν ούτε καν τα ελάχιστα ευρώ που αναλογούν στη χώρα τους.
<P>
Χρειαζόμαστε τόσο τα άμεσα μέτρα που ζητούνται στην έκθεση όσο και μεσοπρόθεσμες άμεσες ενισχύσεις στο πλαίσιο της επόμενης αναθεώρησης της Ατζέντας 2000, ιδιαίτερα την αντισταθμιστική πριμοδότηση για απώλειες εισοδήματος που οφείλονται σε έλλειψη κοινοτικής προτίμησης ως προς τον συγκεκριμένο τομέα. Αισθάνομαι σχεδόν υπερήφανη που κατάφερα μαζί με τους συναδέλφους της Επιτροπής Γεωργίας και Ανάπτυξης της Υπαίθρου και της Επιτροπής Προϋπολογισμού να αυξηθούν οι πιστώσεις για προγράμματα με σκοπό τη βελτίωση της παραγωγής και της διάθεσης μελιού το 2002 από 14 σε 16,5 εκατομμύρια. Είναι η μόνη υποχρεωτική δαπάνη στον γεωργικό προϋπολογισμό που είχε τέτοια τύχη. Ωστόσο αυτό δεν μπορεί να μας κάνει να αγνοήσουμε ότι η πολιτική της Επιτροπής στον τομέα της μελισσοκομίας εξακολουθεί να είναι ανεπαρκής. Το μόνο που χρειάζεται είναι η πολιτική της βούληση και η πολιτική βούληση του Συμβουλίου και ένα ποσό, που η ΕΕ το δαπανά σε λιγότερο από πέντε ώρες ετησίως - για να μην μιλήσουμε για τα δύο δισ. του κοινοτικού προϋπολογισμού που έγιναν αντικείμενο κατάχρησης - για να διασφαλίσουμε μαζί με τους μελισσοκόμους τη μελισσοκομία στην Ευρώπη και να αποτρέψουμε το να σπάσουμε τα μούτρα μας μεσοπρόθεσμα οδεύοντας σε μία οικολογική καταστροφή!
<P>
(Χειροκροτήματα)

<SPEAKER ID=82 LANGUAGE="DE" NAME="Posselt">
Κύριε Πρόεδρε, αγαπητοί συνάδελφοι, η μέλισσα είναι ένα σύμβολο συνέπειας και εργατικότητας και υπό αυτό το πρίσμα η συνάδελφος Lulling είναι κυριολεκτικά η βασίλισσα των μελισσών του Ευρωπαϊκού Κοινοβουλίου, γιατί εδώ και χρόνια, πάνω από μία δεκαετία, είναι εκείνη που μας αναγκάζει επανειλημμένα, όχι με τσιμπήματα, αλλά με τρόπο γλυκό σαν μέλι, δηλαδή με εύλογα επιχειρήματα, να αντιμετωπίζουμε το συγκεκριμένο ζήτημα. Πολλοί έχουν την τάση να υποτιμούν το ζήτημα αυτό, επειδή δεν είχαν την τύχη όπως εγώ να διαπιστώσουν στις αρχές ακόμα της δεκαετίας του ' 80 πως η μεγαλύτερη ομάδα επισκεπτών που ήρθε ποτέ στο Σώμα στο Στρασβούργο ήταν μία ομάδα μελισσοκόμων από τη Βαυαρία που είχε προσκληθεί από τον μεταστάντα συνάδελφο Heinrich Aigner, ο οποίος είχε επίσης κινητοποιηθεί πολύ για το συγκεκριμένο ζήτημα. Τότε επισκέφθηκαν αρκετές εκατοντάδες μελισσοκόμων το Ευρωπαϊκό Κοινοβούλιο και αυτό δείχνει πόσο αποφασιστικά υπερασπίζονται οι άνθρωποι αυτοί την υπόθεσή τους, που είναι και δική μας υπόθεση.
<P>
Οι μελισσοκόμοι δεν αποτελούν μεγάλη ομάδα εκλογέων, είναι όμως άνθρωποι που φροντίζουν τις μέλισσες, οι οποίες, όπως ήδη είπε η Astrid Lulling, φροντίζουν με τη σειρά τους να βρίσκει ξανά το οικοσύστημά μας, τουλάχιστον σε κάποιο μέτρο, την ισορροπία του. Είμαστε στην αρχή ενός κρύου χειμώνα, όταν όμως περάσει ο χειμώνας αυτός, ξέρουμε ότι θα έρθει μία άνοιξη όπου οι μέλισσες θα κινητοποιηθούν και πάλι εκτελώντας την επικονίαση και χάρη σ' αυτό εμείς θα αντικρύσουμε ένα ανθισμένο τοπίο. Υπάρχει όμως ο κίνδυνος μια μέρα να έρθει ένας χειμώνας που δεν θα τον ακολουθήσει πλέον καμία τέτοια άνοιξη, αφού οι μέλισσες δεν θα εκτελούν πια το οικολογικό τους έργο ή θα το εκτελούν ανεπαρκώς. Υπάρχουν πολλοί άνθρωποι που θεωρούν την ΕΕ μια χώρα όπου ρέουν ποταμοί από γάλα και μέλι.
<P>
Ως προς το γάλα, προσπαθήσαμε να κανονίσουμε σε κάποιο μέτρο τις ποσοστώσεις. Ως προς το μέλι, στην Ευρωπαϊκή Ένωση το ποσοστό αυτάρκειας αγγίζει το 50% και όποιος θέλει να αντικρύσει μια χώρα όπου πραγματικά θα ρέουν ποταμοί από μέλι και γάλα, πρέπει να πάει στην Αργεντινή όπως έκανα εγώ εφέτος το καλοκαίρι. Η Αργεντινή θα μπορούσε να εφοδιάσει την Ευρωπαϊκή Ένωση με τα περισσότερα ή με πολλά από τα προϊόντα που χρειαζόμαστε. Ωστόσο ειδικά αυτήν την εποχή, με την παγκόσμια κρίση που ζούμε, έχουν αναπτυχθεί μέσα μας εκ νέου δύο στοιχεία συνειδητότητας. Πρώτον, η συνείδηση της ποιότητας, ως αποτέλεσμα της κρίσης της ΣΕΒ και δεύτερον, η συνείδηση του γεγονότος ότι είναι αναγκαίο να εξασφαλίζουμε υγιεινή τροφή από τα δικά μας εδάφη, ως αποτέλεσμα της κρίσης της 11ης Σεπτεμβρίου. Θεωρώ ότι για μία λειτουργική ευρωπαϊκή γεωργική οικονομία και ένα λειτουργικό ευρωπαϊκό οικοσύστημα χρειαζόμαστε την ανάλογη υποστήριξη των μελισσοκόμων μας και για τον λόγο αυτόν ζητώ τη μαζική υποστήριξή σας για την έκθεση Lulling.

<SPEAKER ID=83 LANGUAGE="ES" NAME="Izquierdo Rojo">
Κύριε Πρόεδρε, από τον απολογισμό και την εφαρμογή του κανονισμού (ΕΚ) αριθ. 1221/97 πρέπει να συναγάγουμε δύο σαφή συμπεράσματα: πρώτον, είναι απαραίτητο να αυξηθεί το ποσό των ενισχύσεων σε καθεμία από τις γραμμές και το ποσοστό της επιδότησης και, δεύτερον, πρέπει να αποφύγουμε το ενδεχόμενο, που συνέβη κατά την περίοδο 1998-2000, να δημιουργηθούν άνισες καταστάσεις μεταξύ των τομέων και συγκριτικές αδικίες.
<P>
Όσον αφορά τις διορθώσεις που θα πρέπει να επέλθουν, είναι απαραίτητο να επιτευχθεί μια λογική ισορροπία κόστους-οφέλους για καθεμία από τις γραμμές δράσης, μια βαθιά τροποποίηση που θα μεταβάλει τον σημερινό βαθμό συγχρηματοδότησης, ούτως ώστε η χρηματοδότηση να αναλαμβάνεται στο σύνολό της από το ΕΓΤΠΕ-Εγγυήσεις.
<P>
Όσον αφορά τις μελλοντικές ανάγκες, πρέπει να γίνουν δύο συστάσεις: πρώτον, πρέπει να θεσπιστεί ένα καθεστώς άμεσων βοηθειών που θα αντισταθμίζει την απώλεια εισοδημάτων από την οποία πάσχουν οι ευρωπαίοι επαγγελματίες μελισσοκόμοι. Πρέπει, επίσης, να δημιουργηθεί μια κοινή οργάνωση αγοράς για το μέλι. Δεύτερον, πρέπει να αναγνωριστεί η σημασία του ρόλου που διαδραματίζουν οι επαγγελματίες μελισσοκόμοι με τη διατήρηση της ιδιοκτησίας τους επί των μελισσοκομικών εκμεταλλεύσεων, πράγμα που καθιστά δυνατή την ύπαρξη μιας απόλυτα βιώσιμης αγροτικής δραστηριότητας , που ωφελεί την ανάπτυξη της υπαίθρου και, επιπλέον, επιτρέπει την ύπαρξη υγιεινών και καλής ποιότητας προϊόντων και κοινωνικά είναι πολύ ωφέλιμη, λόγω της σημαντικής συμβολής της στην ποιότητα του περιβάλλοντος και λόγω του ενεργού ρόλου στη διατήρηση της βιοποικιλότητας μέσω της επικονίασης που πραγματοποιούν οι μέλισσες.
<P>
Τελειώνω, κύριε Πρόεδρε, λέγοντας ότι αυτή η δραστηριότητα επικονίασης που εγγυώνται οι μελισσοκόμοι πρέπει να αντισταθμιστεί με μια σειρά ειδικών ενισχύσεων που θα συμπληρώνει τον ισχύοντα κανονισμό. Τα συγχαρητήριά μου στην κ. Lulling που επιτέλεσε ένα εξαίρετο έργο.

<SPEAKER ID=84 LANGUAGE="FR" NAME="Souchet">
Κύριε Πρόεδρε, το ζήτημα του μέλλοντος της μελισσοκομίας στην Ευρώπη είναι σήμερα κρίσιμο. Δεν πρόκειται για τίποτα λιγότερο από την ανάγκη να σώσουμε έναν παραγωγικό κλάδο. Επείγει γιατί, παρόλο που η κατανάλωση μελιού αυξάνει, η παραγωγή μας μειώνεται επικίνδυνα. Η κατανάλωσή μας, σήμερα, είναι διπλάσια από την παραγωγή μας και το γεγονός ότι μειώνεται η παραγωγή μας οφείλεται κυρίως στις καταστροφικές επιπτώσεις - είναι αποδεδειγμένο και επιστημονικά - ορισμένων συστεμικών εντομοκτόνων που χρησιμοποιούνται για τους σπόρους μεγάλων καλλιεργειών στα μελίσσια, τα οποία κυριολεκτικά αποδεκατίζονται. Αυτή η κατάσταση δεν είναι ούτε μεμονωμένη ούτε ιδιαίτερη και επηρεάζει σήμερα το σύνολο σχεδόν της ευρωπαϊκής μελισσοκομίας.
<P>
Απέναντι σε μια τέτοιου είδους κατάσταση, η πρόταση της Επιτροπής, διόλου ενεργητική, περιορίζεται στην πρόβλεψη, στο πλαίσιο της ανανέωσης του κανονισμού, μιας στατιστικής εργασίας και ορισμένων δράσεων για προώθηση. Οι προτάσεις αυτές, προφανώς, δεν στέκονται στο ύψος των προβλημάτων που πλήττουν τον τομέα. Κανείς δεν αρνείται την ανάγκη για βελτίωση των στατιστικών, η εργασία αυτή όμως δεν μπορεί να αντικαταστήσει μια άλλη, πολύ πιο επείγουσα: την ανασύσταση των μελισσιών, προκειμένου να μπορέσουν οι μελισσοκόμοι μας να διασώσουν την παραγωγή μελιού στην Ευρώπη.
<P>
Η προώθηση ενός προϊόντος είναι μια έξοχη ενέργεια, υπό την προϋπόθεση όμως ότι διαθέτουμε το εν λόγω προϊόν. Πρέπει, επίσης, να είμαστε ιδιαίτερα προσεκτικοί σε ό,τι αφορά την προώθηση, απ' τη στιγμή που πρόκειται για προϊόντα για τα οποία παρουσιάζουμε μεγάλο έλλειμμα, όπως στην περίπτωση του μελιού. Πρέπει να προωθήσουμε τη σχέση μεταξύ προϊόντος και εδάφους. Δεν νομίζω ότι η Ευρωπαϊκή Ένωση πρόκειται να χρηματοδοτήσει την προώθηση μελιού από την Κίνα, την Αργεντινή ή το Μεξικό: μέλι που δεν εγγυάται κανέναν εντοπισμό προέλευσης, που δεν φέρει κανέναν έλεγχο ποιότητας, που δεν σέβεται τους κανόνες μας και που, συχνά, δεν είναι παρά αρωματισμένο σιρόπι γλυκόζης. Δεν μπορούμε να ισχυριστούμε ότι επιθυμούμε να ευνοήσουμε την ανάπτυξη μιας γεωργίας στην Ευρώπη που να σέβεται περισσότερο το περιβάλλον και να αντιμετωπίζει με αδιαφορία τους μελισσοκόμους μας οι οποίοι, είναι αλήθεια, δεν αποτελούν ισχυρό λόμπι. Χρειάζονται την προσοχή μας. Κάθε προϊόν, συμπεριλαμβανομένου του μελιού, μπορεί αναμφισβήτητα να αγοραστεί από το εξωτερικό, η επικονίαση όμως των φυτών μας δεν μπορεί να εισαχθεί. Βρισκόμαστε σ' έναν βασικό τομέα για τη διατήρηση του περιβάλλοντός μας, της βιοποικιλίας μας. Γι' αυτό τον λόγο, χαίρομαι για την έξοχη δουλειά που έκανε η εισηγήτριά μας, η Astrid Lulling, και η Επιτροπή Γεωργίας, η οποία ενέκρινε ομόφωνα τις τροπολογίες που σας παρουσιάσαμε μαζί. Οι τροπολογίες αυτές ανοίγουν τον δρόμο για την πιθανότητα μια κοινοτικής χρηματοδότησης για να βοηθηθούν οι ευρωπαίοι μελισσοκόμοι προκειμένου να ανασυσταθούν τα μελίσσια τους, για να απαντήσουμε στο επείγον. Πρόκειται για το σημείο 10.
<P>
Πρέπει, επίσης, τα κτηνιατρικά έξοδα των μελισσοκόμων να αντιμετωπίζονται κατά τον ίδιο τρόπο όπως και για τα άλλα ζώα. Πρόκειται για το σημείο 5. Για να διατηρήσουμε το μέλλον της παραγωγής μας μακροπρόθεσμα, είναι σημαντικό η πιστοποίηση των φυτοφαρμάκων να λαμβάνει υπόψη, στο μέλλον, τις επιπτώσεις τους στις μέλισσες σε ό,τι αφορά την αλλοίωση της συμπεριφοράς και τη θνησιμότητα. Πρόκειται για το σημείο 17. Η αρχή της προφύλαξης πρέπει να βρει ένα βασικό σημείο εφαρμογής. Κύριε Επίτροπε, η Επιτροπή πρέπει να ξυπνήσει. Το Συμβούλιο πρέπει να ξυπνήσει! Το θέμα επείγει! Εμείς, οι βουλευτές, σήμερα κρούουμε τον κώδωνα του κινδύνου. Η Ευρωπαϊκή Ένωση, αν ευνοούσε την εξαφάνιση των μελισσοκόμων μας, θα έφερε βαρύτατη ευθύνη. Ελπίζω ότι το σύνολο των βουλευτών θα ακολουθήσει τις σοφές, απαραίτητες και επείγουσες ομόφωνες προτάσεις της Επιτροπής Γεωργίας.

<SPEAKER ID=85 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, αξιότιμοι κυρίες και κύριοι, καταρχήν θα ήθελα να σας συγχαρώ, κυρία Lulling, για τον τίτλο της "βασίλισσας των μελισσών του Ευρωπαϊκού Κοινοβουλίου" που σας απονεμήθηκε σήμερα. Θέλω όμως να σας συγχαρώ και για την έκθεση που υποβάλατε. Ελπίζω ωστόσο ότι δεν θα έχετε τη μοίρα της μέλισσας και ως προς τα τσιμπήματα, που αναφέρθηκαν επίσης σήμερα, γιατί όπως είναι γνωστό, οι μέλισσες μπορούν να τσιμπήσουν μονάχα μια φορά στη ζωή τους. Κάτι τέτοιο θα ήταν κάθε άλλο παρά επιθυμητό.
<P>
Όλα τα κράτη μέλη υποβάλλουν τακτικά για έγκριση προγράμματα για τη βελτίωση της παραγωγής και της διάθεσης μελιού και ενόψει του γεγονότος ότι χρησιμοποιείται μόνο το 80% των διαθέσιμων πόρων, φαίνεται ότι η εφαρμογή του κανονισμού 1221/97 είναι ικανοποιητική. Κατά τα άλλα, το Συμβούλιο ικανοποίησε το αίτημα του Ευρωπαϊκού Κοινοβουλίου για αύξηση κατά 2,5 εκατ. ευρώ των πόρων που προορίζονται για την εφαρμογή του κανονισμού.
<P>
Ως εκ τούτου, η Επιτροπή θα επικροτούσε θερμά την πλήρη απορρόφηση των δημοσιονομικών αυτών πόρων από τα κράτη μέλη και τις εμπλεκόμενες επιχειρήσεις, προκειμένου να εκτελεσθούν στο πλαίσιο της υφισταμένης νομοθεσίας όσο το δυνατόν περισσότερα μέτρα και να υποστηριχθεί ο συγκεκριμένος τομέας, ώστε να μπορέσει να εξελιχθεί σύμφωνα με τις σκέψεις που διατυπώνει η εισηγήτρια.
<P>
Όταν υποβλήθηκε στο Συμβούλιο η έκθεση για τα τρία πρώτα χρόνια εφαρμογής του συγκεκριμένου κανονισμού, οι εκπρόσωποι των κρατών μελών δεν προέβαλαν κανενός είδους αντίρρηση και συμφώνησαν ομόφωνα με τα συμπεράσματα της Επιτροπής. Κατά τις διαβουλεύσεις της Επιτροπής με τις επιχειρήσεις του εν λόγω κλάδου επικροτήθηκε η διατήρηση της ρύθμισης των ενισχύσεων για την ευρωπαϊκή μελισσοκομία.
<P>
Η οικονομική κατάσταση στον τομέα του μελιού είναι σταθερή, η παραγωγή και οι εισαγωγές διατηρούνται σε σταθερό επίπεδο και ο βαθμός αυτάρκειας κυμαίνεται όχι μόνο τώρα, αλλά ήδη εδώ και αρκετά χρόνια, μεταξύ του 48-50%. Ενόψει όλων αυτών και επίσης ενόψει της ετερογένειας του συγκεκριμένου τομέα και των εντελώς διαφορετικών μορφών μελισσοκομίας που υπάρχουν στην Ευρωπαϊκή Ένωση, είμαστε της γνώμης ότι αυτή τη στιγμή δεν θα ήταν δικαιολογημένη ούτε μια νέα κοινή οργάνωση αγοράς για τον τομέα του μελιού ούτε μια ρύθμιση άμεσων επιδοτήσεων με τη μορφή άμεσης εισοδηματικής ενίσχυσης των μελισσοκόμων.
<P>
Ορισμένες άλλες προτάσεις της έκθεσης, όπως για παράδειγμα να δοθούν συγκεκριμένες ενισχύσεις για τη βελτίωση του ζωικού κεφαλαίου των μελισσών μέσω κοινών κέντρων παραγωγής μελισσών, μπορούμε κατά βάση να τις υλοποιήσουμε ήδη στο πλαίσιο του υφισταμένου κανονισμού και δεν χρειαζόμαστε γι' αυτό νέες νομικές διατάξεις. Πέρα από αυτό, στη διάθεσή μας βρίσκονται και όλες οι δυνατότητες που προσφέρει η διαρθρωτική πολιτική και η πολιτική προώθησης των γεωργικών προϊόντων, οι οποίες όμως πρέπει να υλοποιηθούν ανάλογα, η δε σχετική πρωτοβουλία είναι πρωτίστως ζήτημα των κρατών μελών.
<P>
Ωστόσο, θα ήταν σημαντικό να συνεργασθούν στενότερα τα κράτη μέλη και οι εμπλεκόμενες επιχειρήσεις κατά την εκπόνηση και εκτέλεση των προγραμμάτων, ούτως ώστε να υπάρξει μελλοντικά σε κοινοτικό επίπεδο μία συνεκτική πολιτική και οικονομική υποστήριξη του συγκεκριμένου τομέα.

<SPEAKER ID=86 LANGUAGE="DE" NAME="Lulling">
Κύριε Πρόεδρε, θέλω να εκμεταλλευθώ την ευκαιρία, αφού ο κ. Fischler είναι ακόμη εδώ, ενώ ασφαλώς δεν θα είναι πλέον παρών σήμερα το βράδυ κατά την ψηφοφορία, για να πω ότι οπωσδήποτε αισθάνομαι κάποια απογοήτευση. Δεν είναι δυνατόν να υποστηρίζει κανείς ότι αυτά τα πενιχρά μέσα, 10-14 εκατομμύρια - εντάξει, τον επόμενο χρόνο θα πάρουμε κάτι παραπάνω - είναι ικανοποιητικά όταν χρησιμοποιούνται κατά 80%. Γνωρίζω ότι έχει γίνει η σχετική έκκληση στα κράτη μέλη και ότι θα γίνουν κάποια επιπλέον πράγματα μέσα στο υφιστάμενο νομικό πλαίσιο, θέλουμε όμως επίσης μεγαλύτερη ευελιξία στους χειρισμούς σχετικά με όσα είναι δυνατόν να γίνουν τώρα.
<P>
Πρέπει ωστόσο να πω ότι αισθάνομαι μια κάποια φρίκη να σας ακούω τώρα να μας λέτε ότι στο Συμβούλιο, τα κράτη μέλη - δηλαδή κανένα κράτος μέλος - δεν είχαν αντιρρήσεις - δηλαδή σαν να μην χρειαζόταν να γίνει απολύτως τίποτα. Θεωρώ πολύ σοβαρό το ότι τα κράτη μέλη, όπως φαίνεται, δεν θέλουν να αντιδράσουν σε αυτά που έχει να πει το Ευρωπαϊκό Κοινοβούλιο για την έκθεσή σας. Εμείς όμως μαζί με τους μελισσοκόμους θα φροντίσουμε στη συνέχεια να ενημερωθούν τα κράτη μέλη για όσα έχουμε να πούμε ως προς την έκθεση πριν να διαμορφώσουν τη γνώμη ότι δεν υπάρχει ανάγκη για δράση. Γνωρίζετε ότι δεν ζητήσαμε οργάνωση αγοράς εργασίας, όμως εξακολουθούμε να είμαστε της γνώμης ότι πρέπει να υπάρχουν μεσοπρόθεσμες ρυθμίσεις για άμεσες ενισχύσεις. Μας λέτε ότι αυτόν τον καιρό δεν δικαιολογείται κάτι τέτοιο. Ακούσατε τους μελισσοκόμους: έχουν εντελώς διαφορετική γνώμη και εκείνοι ασφαλώς είναι σε θέση να γνωρίζουν τι συμβαίνει ως προς τον τομέα τους. Εμείς θα φροντίσουμε επίσης να ενημερωθούν καλύτερα οι μελισσοκόμοι για τις δυνατότητες που προσφέρει η διαρθρωτική πολιτική και η ενίσχυση της γεωργικής παραγωγής για πολλά προϊόντα υψηλής ποιότητας - όμως και εκεί διαθέτουμε μόνο ελάχιστα μέσα.
<P>
Κύριε Πρόεδρε, ήθελα μόνο να τα πω αυτά στον κ. Fischler, γιατί δεν μπορώ να αφήσω αναπάντητα αυτά που μας είπε εδώ μέσα - και πραγματικά, έλπιζα περισσότερα!

<SPEAKER ID=87 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί στις 18.30.
<P>
  

<SPEAKER ID=88 NAME="Dell' Alba">
) Κύριε Πρόεδρε, θα είμαι πάρα πολύ σύντομος. Οι συνάδελφοί μου της Επιτροπής Ελευθεριών των Πολιτών με πληροφόρησαν ότι έλαβαν, σήμερα το πρωί στις 8.57, ένα e-mail για σύγκληση της επιτροπής στις 9.30. Μου φαίνεται κάπως περίεργος αυτός ο τρόπος λειτουργίας. Θα ήθελα, λοιπόν, όχι μόνο να γραφτεί στα πρακτικά, αλλά να περιέλθει και εις γνώση σας, κύριε Πρόεδρε, προκειμένου, εφόσον θα κάνουμε επίσημη διαμαρτυρία, να ενημερωθεί και το Προεδρείο για το γεγονός - το οποίο μου φαίνεται κάπως περίεργο, για να μην πω αντικανονικό, για να μην πω αντιδεοντολογικό - ότι οι επιτροπές συγκαλούνται με 33 λεπτά προειδοποίηση.

<SPEAKER ID=89 LANGUAGE="DE" NAME="Posselt">
Κύριε Πρόεδρε, δεν θέλω να μας κρατήσω εδώ πέρα από την προβλεπόμενη ώρα, όμως θέλω παρόλ' αυτά να πω ότι είμαι αντιπρόεδρος αυτής της επιτροπής και είχα κι εγώ την ίδια αντιμετώπιση. Θεωρώ απαράδεκτο να μην ενημερώνεται κανείς έγκαιρα για την έκτακτη συνεδρίαση μιας επιτροπής ούτε καν όταν είναι αντιπρόεδρος! Πρόκειται για μία πραγματικά απαράδεκτη διαδικασία!

<SPEAKER ID=90 NAME="Πρόεδρος">
Σας ευχαριστώ για τις παρατηρήσεις σας. Σ' αυτό το σημείο, όμως, δεν μπορώ να κάνω τίποτα. Μεταξύ των άλλων, όπως γνωρίζετε, το Σώμα εκφράσθηκε επειδή το επείγον πρέπει να ψηφιστεί κατά τη διάρκεια της επόμενης περιόδου συνόδου του Ευρωπαϊκού Κοινοβουλίου, την ερχόμενη Δευτέρα.
<P>
(Η συνεδρίαση διακόπτεται στις 13.00 και συνεχίζεται στις 15.00)

<CHAPTER ID=9>
Συζήτηση επί επικαίρων θεμάτων
<SPEAKER ID=91 NAME="Πρόεδρος">
Η ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<CHAPTER ID=10>
Ζιμπάμπουε
<SPEAKER ID=92 NAME="Πρόεδρος">
Η ημερήσια διάταξη προβλέπει τη συζήτηση των ακόλουθων προτάσεων ψηφίσματος:
<P>
B5-0759/2001 του βουλευτή Andrews, εξ ονόματος της Ομάδας Ένωση για την Ευρώπη των Εθνών,
<P>
B5-0774/2001 των βουλευτών Sjφstedt, Marset Campos και Di Lello Finuoli, εξ ονόματος της Συνομοσπονδιακής Ομάδας της Eυρωπαϊκής Eνωτικής Aριστεράς/Αριστεράς των Πρασίνων των Βορείων Χωρών,
<P>
B5-0787/2001 των βουλευτών Maes, Lucas και Lannoye, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία,
<P>
B5-0788/2001 των βουλευτών Mulder, van den Bos και Malmstrφm, εξ ονόματος της Ομάδας του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών,
<P>
B5-0799/2001 της βουλευτή Kinnock, εξ ονόματος της Ομάδας του Κόμματος των Ευρωπαίων Σοσιαλιστών,
<P>
B5-0801/2001 των βουλευτών Van Orden, Deva, Parish, Foster, Banotti, Corrie, Gahler, Korhola, Lehne, Maij-Weggen, Sacrιdeus και Belder, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών,
<P>
σχετικά με τη Ζιμπάμπουε.

<SPEAKER ID=93 LANGUAGE="NL" NAME="Maes">
Κύριε Πρόεδρε, πιστεύω ότι το ψήφισμα σχετικά με τη Ζιμπάμπουε, το οποίο εκπονήσαμε από κοινού, είναι πολύ σωστά αυστηρό και θέλει να αποτελέσει προειδοποίηση προς τον κ. Μουγκάμπε.
<P>
Καθ' ήν στιγμήν έπρεπε να είχε προετοιμαστεί η διεξαγωγή δημοκρατικών εκλογών, ο κ. Μουγκάμπε δεν βρήκε τίποτα καλύτερο να κάνει από την ενίσχυση ενός κλίματος τρομοκρατίας στη χώρα του το οποίο επικρατεί παντού, τόσο στην ύπαιθρο όσο και στις πόλεις. Για το λόγο αυτό είναι εξαιρετικά σημαντική η ομαλή διενέργεια των εκλογών και χρειάζεται επίσης να ασκήσει πιέσεις η διεθνής κοινότητα προς την κατεύθυνση αυτή. Όμως, δεν υπάρχει καμία απολύτως ένδειξη ότι ο κ. Μουγκάμπε τείνει ευήκοον ους σε αυτό το δίκαιο και δημοκρατικό αίτημα των ίδιων του των συμπατριωτών, τη στιγμή μάλιστα που αποδείχθηκε ήδη ότι κατά τις προηγούμενες εκλογές η πραγματική πλειοψηφία του πληθυσμού ζήτησε την αλλαγή του καθεστώτος.
<P>
Ο κ. Μουγκάμπε κρατιέται με νύχια και με δόντια στην εξουσία και θεωρεί προς τον σκοπό αυτό ότι μπορεί να χρησιμοποιεί κάθε νόμιμο και, κυρίως, παράνομο μέσο. Επέβαλλε λ.χ. πρόσφατα στους δημοσιογράφους να ζητούν κάρτα εργασίας προκειμένου να τους επιτρέπεται να γράφουν, κάτι που είναι προφανώς αντίθετο με την έννοια της ελευθερίας έκφρασης. Το καθεστώς κάνει γυαλιά καρφιά τα τυπογραφεία των ελάχιστων, λίγο πολύ ανεξάρτητων εφημερίδων. Έτσι εμποδίζεται η ελευθεροτυπία. Έλαβα σήμερα το πρόγραμμα των γυναικείων οργανώσεων, οι οποίες διαμαρτύρονται για το γεγονός ότι οι γυναίκες υποχρεώνονται δια του νόμου να πωλούν τους καρπούς της εργασίας τους στην ύπαιθρο σε έναν κρατικό οργανισμό, χωρίς μάλιστα να πληρώνονται καν, ή πληρώνονται με μεγάλη καθυστέρηση, σε μία χώρα όπου ο πληθωρισμός ανέρχεται στο 86%.
<P>
Θα πρέπει επομένως, κύριε Πρόεδρε, να εγκρίνουμε με μεγάλη αποφασιστικότητα το ψήφισμα αυτό για τους λόγους που προανέφερα και για πολλούς άλλους ακόμα.
<P>
(Χειροκροτήματα)

<SPEAKER ID=94 LANGUAGE="SV" NAME="Malmstrφm">
Κύριε Πρόεδρε, η Ζιμπάμπουε είχε κάθε δυνατότητα να καταστεί μία ευημερούσα και επιτυχής χώρα της Μεσημβρινής Αφρικής. Για τον λόγο αυτόν είναι φοβερά τραγικό να βλέπει κανείς πού κατάντησε αυτή η χώρα. Επανειλημμένως συζητήσαμε το ζήτημα της Ζιμπάμπουε στο Κοινοβούλιο και, από ό,τι γνωρίζω, και στα άλλα όργανα της ΕΕ. Αναζητήσαμε συχνά κάποια αμυδρή ελπίδα, κάποια αμυδρή αχτίδα φωτός. Διαψευσθήκαμε κάθε φορά. Δεν υπάρχει αυτή η αμυδρή αχτίδα φωτός. Η κατάσταση είναι εξαιρετικά ανησυχητική. Η Ζιμπάμπουε είναι μία άνομη και οικονομικά εξαθλιωμένη χώρα η οποία κυβερνάται από έναν αυταρχικό γηραιό τύραννο, ο οποίος έχει χάσει την επαφή του με την πραγματικότητα και τον λαό του.
<P>
Ο Ρόμπερτ Μουγκάμπε αθετεί την μία μετά την άλλη τις υποσχέσεις που έχει δώσει στην διεθνή κοινότητα. Δεν κατόρθωσε να θέσει τέλος στις παράνομες καταλήψεις αγροκτημάτων ή να εφαρμόσει μια δίκαια μεταρρύθμιση στην γεωργία. Τα ανθρώπινα δικαιώματα παραβιάζονται καθημερινά, ενώ η αντιπολίτευση εκφοβίζεται και καταδιώκεται με απαράδεκτο τρόπο. Το καθεστώς είναι διεφθαρμένο ως το κόκαλο, ενώ οι επικείμενες εκλογές δεν μπορούν να χαρακτηρισθούν άλλο από φενάκη, καθώς απειλούνται, παρενοχλούνται και συλλαμβάνονται οι εκλογικοί αντιπρόσωποι. Καταπατείται πλήρως η ελευθερία της έκφρασης.
<P>
Θα πρέπει να σταματήσουμε άμεσα κάθε συνεργασία και κάθε ενίσχυση προς το καθεστώς της Ζιμπάμπουε. Θα πρέπει να δεσμευτούν όλα τα περιουσιακά στοιχεία που διαθέτουν ο Μουγκάμπε και η οικογένειά του στο εξωτερικό. Απευθύνω έκκληση τόσο προς την Επιτροπή όσο και προς το Συμβούλιο να καταδικάσουν κατηγορηματικά το καθεστώς του Μουγκάμπε και να δηλώσουν ότι η υπομονή μας και η υπομονή της παγκόσμιας κοινότητας εξαντλήθηκε πλέον. Θα πρέπει να δημιουργήσουμε έναν ευρύ διεθνή συνασπισμό και να συνεργαστούμε με τις χώρες της Μεσημβρινής Αφρικής (SADC) προκειμένου να ασκήσουμε πίεση και να υιοθετήσουμε μέτρα κατά του καθεστώτος. Συγχρόνως είναι βέβαια σημαντικό να αναζητήσουμε δυνατότητες υποστήριξης προς την αντιπολίτευση. Υπάρχουν λίγα θαρραλέα άτομα εκεί, τα οποία με κίνδυνο της ίδιας τους της ζωής αγωνίζονται για την δημοκρατία και τα ανθρώπινα δικαιώματα.
<P>
(Χειροκροτήματα)

<SPEAKER ID=95 NAME="Van Orden">
Κύριε Πρόεδρε, αυτό είναι το δεύτερο επείγον ψήφισμα για τη Ζιμπάμπουε το οποίο καταθέτουμε μέσα σε τρεις μήνες. Ο λόγος είναι η τεράστια ανησυχία μας για την όλο και πιο έκρυθμη κατάσταση στη χώρα, σε μία περίοδο τόσο κοντά στις προεδρικές εκλογές.
<P>
Στις αρχές Σεπτεμβρίου, υπήρχαν ορισμένες ενδείξεις ότι ο Μουγκάμπε ήταν ίσως έτοιμος να υποκύψει στις διεθνείς πιέσεις. Δυστυχώς, είναι τώρα πολύ ξεκάθαρο ότι οι δεσμεύσεις που ανέλαβε στην Abuja ήταν απατηλές. Φαίνεται ότι ο Μουγκάμπε πιστεύει ότι δίνοντας μερικές υποσχέσεις, κερδίζει λίγο περισσότερο χρόνο για να συνεχίζει την καταπιεστική πολιτική του, τη στιγμή που η οικονομία της άλλοτε ανθηρής Ζιμπάμπουε καταρρέει. Μισό εκατομμύριο κάτοικοι της Ζιμπάμπουε αντιμετωπίζουν τώρα το φάσμα του λιμού. Οι πολιτικοί της αντιπολίτευσης φοβούνται για τη ζωή τους. Η απόλυτη περιφρόνηση του Μουγκάμπε για τη διεθνή κοινή γνώμη έγινε ακόμα εμφανέστερη από την περιφρόνηση που έδειξε προς την τρόικα της ΕΕ, η οποία επισκέφτηκε τη Harare στα τέλη Νοεμβρίου. Έφτασε η στιγμή να δείξουμε ότι μιλάμε σοβαρά όταν απειλούμε να αναλάβουμε δράση. Τη στιγμή αυτή, ο Μουγκάμπε πιστεύει ότι είναι άτρωτος και ταξιδεύει μάλιστα στην Ισπανία για ιατρική θεραπεία.
<P>
Δεν προτείνουμε το τυφλό όργανο των οικονομικών κυρώσεων. Γνωρίζουμε ότι κάτι τέτοιο θα είχε αντίκτυπο στον ευρύτερο πληθυσμό και, εν πάση περιπτώσει, γνωρίζουμε καλά πώς παρόμοια μέτρα μπορούν να υπερπηδηθούν. Ζητάμε έξυπνες κυρώσεις που θα πλήξουν άμεσα τον Μουγκάμπε, την οικογένεια και τους ανθρώπους του. Πρέπει να ληφθούν αμέσως μέτρα για το πάγωμα της περιουσίας τους στο εξωτερικό και για την επιβολή ταξιδιωτικής απαγόρευσης. Η απόφαση να κινηθούμε στην κατεύθυνση αυτή πρέπει να ληφθεί από τους υπουργούς στο Λάκεν αυτό το Σαββατοκύριακο. Η αποφασιστικότητά μας θα πρέπει να είναι ξεκάθαρη κατά τη συνάντηση που προγραμματίζεται για την επόμενη εβδομάδα μεταξύ αντιπροσώπων από τη Ζιμπάμπουε και της ΕΕ, σύμφωνα με τους όρους του άρθρου 96 της συμφωνίας του Κοτονού.
<P>
Εάν ο Μουγκάμπε δεν αναλάβει άμεση, διαπιστωμένη δράση στην κατεύθυνση στην οποία προτείνει η διεθνής κοινότητα, η Ευρωπαϊκή Ένωση θα πρέπει να είναι έτοιμη να επιβάλει αμέσως έξυπνες κυρώσεις. Το ψήφισμά μας σήμερα ορίζει με σαφήνεια τι πρέπει να γίνει. Ας μην αλλοιώσουμε το μήνυμα με κανένα τρόπο. Το ψήφισμα αποτελεί βάση για άμεση δράση.
<P>
(Χειροκροτήματα)

<SPEAKER ID=96 LANGUAGE="DE" NAME="Gahler">
Κύριε Πρόεδρε, είναι η έκτη πρόταση ψηφίσματος από τότε που ξέσπασε η κρίση στη Ζιμπάμπουε και εκείνη που είναι διατυπωμένη με το πιο οξύ ύφος. Πρέπει να ευχαριστήσουμε το Συμβούλιο για το γεγονός ότι μετά το τελευταίο ψήφισμα έθεσε επιτέλους σε ισχύ το άρθρο 96 της συμφωνίας του Κοτονού. Ελπίζουμε ότι οι επαφές με τη Ζιμπάμπουε θα αποφέρουν κάποιους καρπούς σχετικά με αυτό, μολονότι βασικά δεν μπορούμε να περιμένουμε ότι αυτός ο κύριος θα δείξει ενδιαφέρον για τα μέτρα μας. Αντίθετα, αυτό το Σαββατοκύριακο θα βάλει τους ανθρώπους του κόμματός του να τον εκλέξουν στο Victoria Falls ως υποψήφιο για την προεδρία και κάνει από τώρα τις απαραίτητες προετοιμασίες ώστε οι εκλογές αυτές να καταλήξουν σε φάρσα.
<P>
Μεταξύ άλλων, στις σχετικές ενέργειές του συγκαταλέγεται ότι τώρα δεν ζητάει μόνο δελτία ταυτότητας ως αποδεικτικά στοιχεία για τη συμμετοχή στις εκλογές, αλλά και πιστοποιητικό παραμονής. Για πολλούς ανθρώπους είναι εξαιρετικά δύσκολο να επιδείξουν ένα τέτοιο έγγραφο. Δεν σκοπεύει πλέον να διεξαγάγει εκλογές nationwide, σε ολόκληρη τη χώρα, παρά μόνο σε εκλογικές περιφέρειες. Οι άνθρωποι που δεν είναι εγγεγραμμένοι στις μεγάλες πόλεις όπου εργάζονται, θα υποχρεωθούν να ταξιδέψουν στις πατρίδες τους. Οι περισσότεροι δεν θα μπορέσουν να το κάνουν για οικονομικούς λόγους. Ο στόχος είναι να αποκλειστούν εκ των πραγμάτων όσο το δυνατόν περισσότεροι άνθρωποι από τις εκλογές, διότι εκείνος γνωρίζει ότι με τον τρόπο αυτόν αποκλείει ταυτόχρονα μια πλειοψηφία των αντιπάλων του. Στην επαρχία Masningo σήμερα πεινούν 200 000 άνθρωποι επειδή ο κυβερνήτης Hungwe εμποδίζει εδώ και τέσσερις εβδομάδες την διανομή των τροφίμων από τις ΜΚΟ. Ο κυβερνήτης απαιτεί να παραδοθούν καταρχήν τα τρόφιμα σε εκείνον προκειμένου η τελική διανομή να γίνει μέσω του ιδίου. Φυσικά, θα τα δώσει τελικά μόνο στους δικούς του ανθρώπους.
<P>
Απευθύνω λοιπόν έκκληση σε όλους να μην αφήσουμε να περάσει αυτό, αλλά να φροντίσουμε με στοχοθετημένα μέτρα να σταματήσουμε έγκαιρα τον κ. Μουγκάμπε.
<P>
(Χειροκροτήματα)

<SPEAKER ID=97 LANGUAGE="DE" NAME="Junker">
Κύριε Πρόεδρε, κυρίες και κύριοι, ασφαλώς είναι οδυνηρό να αναγκάζεται κανείς να παρακολουθεί πώς ένας ξεροκέφαλος πρόεδρος, που έχει σημειώσει επίσης μεγάλα κέρδη, καταστρέφει συστηματικά μαζί με ασυνείδητους ακτιβιστές του κόμματός του τη χώρα του και δεν σταματά ούτε καν μπροστά στους φόνους και τη βία, επειδή δεν μπορεί να συμβιβαστεί με την απώλεια της εξουσίας που τον απειλεί. Συμμετείχα όπως και ο κ. Gahler παλιότερα στην εποπτεία των κοινοβουλευτικών εκλογών και μπόρεσα να διαπιστώσω προσωπικά ότι ο Μουγκάμπε και οι κλακαδόροι του οδηγούν τη χώρα κατευθείαν προς την καταστροφή.
<P>
Παρά τις μαζικές προσπάθειες εκφοβισμού του εκλογικού σώματος - πράγμα που ασφαλώς θα επαναληφθεί τώρα - και τις μαζικές διώξεις των υποψηφίων της αντιπολίτευσης, που σε πολλές περιπτώσεις είχαν μοιραία κατάληξη, η MDC πέτυχε ένα αξιοσημείωτο εκλογικό αποτέλεσμα που φανέρωσε σαφώς στον Μουγκάμπε ότι δεν θα αργήσει η αλλαγή φρουράς.
<P>
Τώρα που επίκεινται οι προεδρικές εκλογές, ο Μουγκάμπε εντείνει και πάλι τη βία και την τρομοκρατία. Δεν υπάρχει ούτε ίχνος της επιστροφής στη νομιμότητα, για την οποία είχε δεσμευθεί στη συμφωνία της Abuja, αντίθετα μάλιστα. Ο Μουγκάμπε απομονώνεται όλο και περισσότερο ακόμη και από τους παραδοσιακούς συμμάχους του στη Νότια Αφρική, επιβάλλοντας διαρκώς νέες καταπιέσεις μέσω του νόμου, περιορίζοντας μαζικά την ελευθερία του Τύπου, απειλώντας την αντιπολίτευση, καταλαμβάνοντας διαρκώς αγροκτήματα και υπονομεύοντας μόνιμα το κράτος δικαίου. Τούτο έγινε ιδιαίτερα φανερό κατά την τελευταία συνεδρίαση της Κοινοβουλευτικής Συνέλευσης Ίσης Εκπροσώπησης ΑΚΕ-ΕΕ τον Οκτώβριο στις Βρυξέλλες. Οι χώρε αυτές συμπαρασύρονται στον στρόβιλο του ολέθρου εξαιτίας της ανθρωπιστικής και οικονομικής καταστροφής της Ζιμπάμπουε. Γι' αυτό πρέπει να συνεχίσουμε να ασκούμε πίεση στον Ρόμπερτ Μουγκάμπε ώστε να μεταστραφεί και να τον κάνουμε να διεξαγάγει τις προεδρικές εκλογές σύμφωνα με τις προδιαγραφές ελευθέρων και δικαίων εκλογών, και εδώ χρειαζόμαστε επίσης την υποστήριξη των θεσμικών οργάνων της Ευρωπαϊκής Κοινότητας.

<SPEAKER ID=98 LANGUAGE="NL" NAME="Belder">
Κύριε Πρόεδρε, το καθεστώς του προέδρου της Ζιμπάμπουε Μουγκάμπε έχει σήμερα πολύ άσχημη φήμη διεθνώς, και πολύ σωστά. Ο Μουγκάμπε θυσιάζει κυριολεκτικά και μεταφορικά αναρίθμητες ανθρώπινες ζωές στον ανενδοίαστο αγώνα του να κρατήσει την εξουσία.
<P>
Ο συγκλονιστικός κύριος τίτλος ολλανδικής εφημερίδας πριν από λιγότερο από μία εβδομάδα "αιμοδιψής δυσωδία στη Ζιμπάμπουε" αποδίδει, δυστυχώς, πλήρως το περιεχόμενο του άρθρου του ανταποκριτή της εφημερίδας στη Harare. Η χονδροκομμένη γελοιογραφία της κρατικής εφημερίδας The Herald της Ζιμπάμπουε, η οποία συνοδεύει το άρθρο αυτό, υπογραμμίζει αυτό το δυσοίωνο μήνυμα: αυτή η γελοιογραφία παρουσιάζει σαν καραγκιόζη τον μεγαλύτερο αντίπαλο του Μουγκάμπε κατά τις προεδρικές εκλογές του επομένου έτους, τον Morgan Tsvangirai του Movement for democratic change. Τον παρουσιάζει να γλύφει τις μπότες πλούσιων λευκών αγροτών της Ζιμπάμπουε και άλλων δυτικών σημαινόντων προσώπων.
<P>
Η πολιτική πραγματικότητα της Ζιμπάμπουε είναι ωστόσο εντελώς διαφορετική: κατάφωρη κρατική τρομοκρατία κατά λευκών αγροτών, των μαύρων επιστατών τους και αγροτών γης, καθώς επίσης και κατά πολιτικών αντιπάλων του κόμματος του Μουγκάμπε, του ZANU-PF. Η κρατική τρομοκρατία εκφράζεται με δεκάδες καταπιεστικές μεθόδους: επεμβάσεις στο δικαστικό σύστημα, πολιτικοποίηση του στρατού και της αστυνομίας, περιορισμός της ελευθεροτυπίας, καταλήψεις αγροκτημάτων λευκών αγροτών, παρενόχληση ανεξάρτητων οργανώσεων, όπως ο ερυθρός σταυρός, οι οποίες χαρακτηρίζονται ως προκαλύμματα της αντιπολίτευσης, εκλογική νοθεία, παρακολουθήσεις τηλεφωνικών συνδιαλέξεων της αντιπολίτευσης, κρατήσεις και απαγγελία κατηγοριών κατά μελών του αντιπολιτευτικού κόμματος MDC, βία και εκφοβισμός ατόμων τα οποία θεωρούνται οπαδοί της αντιπολίτευσης και, τέλος, δολοφονίες πολιτικών αντιπάλων.
<P>
Στο πλαίσιο αυτό, κύριε Πρόεδρε, θα ήθελα να απευθύνω επείγουσα έκκληση προς την Επιτροπή να θέσει κυρίως το ζήτημα των τοπικών οργανώσεων, οι οποίες παρέχουν βοήθεια στα θύματα της πολιτικής βίας στη Ζιμπάμπουε, εκατοντάδες χιλιάδες πλέον, κατά την προγραμματισμένη συνάντηση με αντιπροσώπους της κυβερνήσεως της Ζιμπάμπουε στις αρχές της επομένης εβδομάδας.

<SPEAKER ID=99 NAME="Khanbhai">
Όταν ο κ. Μουγκάμπε έγινε Πρόεδρος της Ζιμπάμπουε πριν από 40 περίπου χρόνια, η ηπειρωτική αυτή χώρα της Αφρικής ήταν μια πλούσια χώρα που μπορούσε να θρέψει το λαό της και να εξάγει τρόφιμα στις γειτονικές χώρες. Περίπου 1 000 λευκοί αγρότες κατείχαν το μεγαλύτερο μέρος της γης και παρήγαν την τροφή και το πλεόνασμα. Μετά την απελευθέρωση της Ζιμπάμπουε, η Συμφωνία του Lancaster House μεταξύ της Βρετανίας, ως αποικιακής δύναμης, και της Ζιμπάμπουε επέτρεπε την αναδιανομή της γης σε μαύρες οικογένειες και προέβλεπε ανάλογη αποζημίωση για τους λευκούς αγρότες χωρίς καμία απώλεια της παραγωγής.
<P>
Ο Μουγκάμπε απέτυχε στην προσπάθειά του να κάνει πράξη τις μεταρρυθμίσεις αυτές. Απέτυχε στην προσπάθεια να αποκαταστήσει τις φτωχές μαύρες οικογένειες. Από την ανεξαρτησία και εξής, ο Μουγκάμπε είχε όλο το χρόνο να επιτύχει πραγματική δημοκρατία, κράτος δικαίου και ευημερία για όλους. Αντί γι' αυτό, πλούτισε ο ίδιος και οι φίλοι του και κατέστρεψε την οικονομία της χώρας. Έκανε τους φτωχούς ακόμα φτωχότερους. Κυνήγησε, λεηλάτησε και κατάκλεψε τους λευκούς αγρότες που παρήγαν τόσο μεγάλο πλούτο για τη χώρα του.
<P>
Η Ζιμπάμπουε χρειάζεται ελεύθερες και αδιάβλητες εκλογές τώρα. Ο Μουγκάμπε δεν θα πρέπει να φοβάται. Θα κριθεί ανάλογα με την προσφορά του. Εάν είναι εθνάρχης όπως ο Μαντέλα, τότε θα πρέπει να αποχωρήσει με υπερηφάνεια και να αφήσει κάποιον άλλο από το Zanu-PF να διεκδικήσει τις εκλογές. Εάν είναι ακόμα καθολικός, θα πρέπει να ακούσει τον Αρχιεπίσκοπο Ncube της Ζιμπάμπουε που δεν παύει άφοβα να τον καταδικάζει. Ο κ. Μουγκάμπε δεν θα παραμείνει στη μνήμη της Αφρικής, εκτός αν δώσει στους συμπατριώτες του μία ευκαιρία να αναπνεύσουν, να περπατούν χωρίς φόβο και να αναζητήσουν ευκαιρίες για βελτίωση της ποιότητας ζωής τους. Έχω ένα απλό μήνυμα για τον κ. Μουγκάμπε - ας είναι καλύτερα ένας σοφός αφρικανός γέροντας και ας αποτραβηχτεί με μεγαλείο στο χωριό του.

<SPEAKER ID=100 NAME="Nielson">
Επιτροπή. (ΕΝ) Κύριε Πρόεδρε, οι διαβουλεύσεις του άρθρου 96 δεν θα είναι εύκολες, αλλά θα πρέπει να τους δώσουμε μιαν ευκαιρία. Η Ζιμπάμπουε επιβεβαίωσε ότι θα συμμετάσχει, αλλά η αρχική ημερομηνία της 19ης Δεκεμβρίου που είχε οριστεί για την έναρξη των διαβουλεύσεων αναβλήθηκε χθες. Δεν έχουμε κάποιαν ένδειξη για μιαν άλλη ημερομηνία. Η αρχική ιδέα είναι να διεξαχθούν τον επόμενο μήνα.
<P>
Ειπώθηκε ότι η Κοινότητα για την Ανάπτυξη της Μεσημβρινής Αφρικής, τα κράτη της Αφρικής, της Καραϊβικής και του Ειρηνικού και ο Οργανισμός Αφρικανικής Ενότητας θα κληθούν επίσης και θα συμμετάσχουν στις διαβουλεύσεις αυτές. Αυτό είναι καλό, γιατί διευρύνει το πεδίο προσδένοντας στην Αφρική το είδος των συζητήσεων που έχουμε να κάνουμε με τη Ζιμπάμπουε.
<P>
Οι διαβουλεύσεις θα επικεντρωθούν σε ζητήματα που μας ενδιαφέρουν, όπως τα ανθρώπινα δικαιώματα, η δημοκρατία, το κράτος δικαίου, η χρηστή διακυβέρνηση και η κλιμάκωση της βίας. Οι διαβουλεύσεις θα δώσουν την ευκαιρία να αναζητηθούν οι απόψεις της κυβέρνησης και η απόλυτη δέσμευσή της ως προς τους ακόλουθους τομείς: πολιτική βία, εκλογές, ελευθερία των ΜΜΕ, δικαστική εξουσία και παράνομη κατοχή περιουσίας. Θα ήθελα να βεβαιώσω το Σώμα ότι οι διαπραγματεύσεις αυτές καλύπτουν πρακτικά το σύνολο των ζητημάτων που ετέθησαν από τα σχέδια ψηφισμάτων του.
<P>
Θα ήθελα να τονίσω ότι θα υπάρξει και μια ξεκάθαρη θέση της ΕΕ για τα ζητήματα τα οποία η Ζιμπάμπουε αναμένεται να θίξει, όπως η μεταρρύθμιση του συστήματος έγγειας ιδιοκτησίας, η παρέμβαση στις εσωτερικές της υποθέσεις, η υποτιθέμενη στήριξη της αντιπολίτευσης και η επιβολή αυτών που ονομάζονται "λευκές αξίες" . Τέλος, χωρίς να προδικάζουμε το αποτέλεσμα των διαπραγματεύσεων και προσπαθώντας να τις χειριστούμε σεβόμενοι το πνεύμα της συμφωνίας του Κοτονού, δεν χρειάζεται απλώς να θίξουμε την κατάσταση στη Ζιμπάμπουε, αλλά είναι επίσης σημαντικό να διατηρήσουμε την εκατέρωθεν εμπιστοσύνη μεταξύ της ΕΕ και των κρατών ΑΚΕ. Αλλά το να σεβόμαστε τους κανόνες και το πνεύμα αυτών των διαβουλεύσεων δεν είναι το ίδιο με το να τις ολοκληρώσουμε με έναν αφηρημένο και αδύναμο τρόπο. Δεν έχουν έτσι τα πράγματα!
<P>
Σε ό,τι αφορά την επιτήρηση των εκλογών, η Επιτροπή προετοιμάζεται γι' αυτό. Η κυβέρνηση της Ζιμπάμπουε έχει αναγγείλει ότι δεν θα ανεχτεί επιτηρητές. Θα καλέσει μόνο φίλους να παρακολουθήσουν τις προεδρικές εκλογές. Οι οιωνοί για την παρουσία της ΕΕ δεν είναι τόσο καλοί, αλλά θα καταφέρουμε να οργανώσουμε μιαν αποστολή της ΕΕ στην περίπτωση που αυτό είναι εφικτό. Διατηρούμε μία δυνατότητα αντίδρασης στις εξελίξεις και τα ενδεχόμενα.
<P>
Μία βασική απαίτηση θα είναι να μην πειθαναγκάσει ο Μουγκάμπε καμία διεθνή αποστολή παρατηρητών - πολυμερή ή διμερή - να στείλει βραχυπρόθεσμους παρατηρητές μόνο για την ημέρα της ψηφοφορίας. Πρέπει να μην ξεχνάμε ότι πέρυσι, η ίδια η ημέρα των εκλογών ήταν σχετικά ήρεμη. Είναι σαφές ότι η προεκλογική περίοδος μέχρι τις εκλογές είναι κρίσιμη για τον καθορισμό της αδιάβλητης εκλογικής διαδικασίας. Η Επιτροπή θεωρεί ότι απαιτείται μια ελάχιστη περίοδος παρατήρησης - συγκεκριμένα ένας μήνας - και αποθαρρύνουμε και άλλους από το να στείλουν αποκλειστικά βραχυπρόθεσμους παρατηρητές.
<P>
Η Επιτροπή πρότεινε η ΕΕ να επικεντρώσει την προσέγγισή της στις προδιαγραφές και τα πρότυπα του Κοινοβουλευτικού Φόρουμ της Κοινότητας για την Ανάπτυξη της Μεσημβρινής Αφρικής, τα οποία ακολουθούν τις προδιαγραφές και τα πρότυπα του ΟΗΕ και έχουν επικυρωθεί από το κυβερνών κόμμα της Ζιμπάμπουε, το ZANU-PF. Υπάρχουν ενδείξεις ότι άλλοι διεθνείς εταίροι, όπως η Βρετανική Κοινοπολιτεία και οι ΗΠΑ, θα δεχτούν να χρησιμοποιήσουν τα ίδια πρότυπα, γεγονός το οποίο θα επιτρέψει στη διεθνή κοινότητα να κρίνει πόσο ανοιχτές και αδιάβλητες είναι οι εκλογές.
<P>
Παράλληλα, το Εκλογικό Φόρουμ της Κοινότητας για την Ανάπτυξη της Μεσημβρινής Αφρικής και το φόρουμ Εκλογικών Επιτροπών των χωρών της Κοινότητας για την Ανάπτυξη της Μεσημβρινής Αφρικής ενθαρρύνονται να αρχίσουν διάλογο με τις αρχές της Ζιμπάμπουε και με τα πολιτικά κόμματα, σχετικά με τις προετοιμασίες για τις προεδρικές εκλογές. Προβλέπουμε στενή συνεργασία με την Κοινότητα για την Ανάπτυξη της Μεσημβρινής Αφρικής σε αυτή την προεκλογική δραστηριότητα, ως μέσο για τη δημιουργία κάποιου είδους γραμμής βάσης, ώστε να είμαστε σε θέση να κάνουμε κάτι εάν δεν καταφέρουμε να έχουμε άμεση συμμετοχή. Αλλά αυτή είναι η εκδοχή που προτιμάμε και η Ζιμπάμπουε θα πρέπει να δεχτεί τους παρατηρητές της ΕΕ.
<P>
Η Επιτροπή έχει αναλάβει τη δέσμευση, από τη μία, να μην προδικάσει το αποτέλεσμα των διαβουλεύσεων και ταυτόχρονα να σκληρύνει τις συνέπειες μιας πιθανής αποτυχίας της Ζιμπάμπουε - αυξάνοντας έτσι την πίεση για συνεργασία. Αυτή είναι η γραμμή που ακολουθούμε αυτή τη στιγμή. Έχουμε, κατά συνέπεια, αναλάβει τις ακόλουθες ενέργειες: η Επιτροπή έχει αυτή τη στιγμή μιαν επιτόπου αποστολή σχετικά με την αξιολόγηση των ανθρωπιστικών αναγκών και τα ζητήματα επισιτιστικής ασφάλειας. Αυτό θα γίνει, σε κάθε περίπτωση, ανεξαρτήτως πολιτικού αποτελέσματος. Τα πρώτα αποτελέσματα δείχνουν, παραδόξως, ότι η επιδείνωση της κατάστασης είναι πολύ βραδύτερη απ' ότι θα περιμέναμε.
<P>
Η Επιτροπή έχει επίσης συμμετάσχει στην αποστολή εγγείου ιδιοκτησίας του Προγράμματος Ανάπτυξης των Ηνωμένων Εθνών. Ανεξαρτήτως της επιτυχίας ή όχι αυτής της αποστολής, αξίζει να ασκείται θετική πίεση στη Ζιμπάμπουε κάνοντας ό,τι είναι δυνατόν ώστε να προχωρήσει ο φάκελος της μεταρρύθμισης του ιδιοκτησιακού καθεστώτος. Η Επιτροπή επανέλαβε, όπως ανέφερα προηγουμένως, την πρότασή της να στηρίξει την εκλογική διαδικασία.
<P>
Συνεχίζουμε προετοιμάζοντας τη συνεργασία μας στο πλαίσιο του νέου πενταετούς κύκλου χρηματοδότησης, αν μη τι άλλο για να δείξουμε στην κυβέρνηση της Ζιμπάμπουε τι κινδυνεύει να χάσει. Δεν θα δεχτούμε οποιεσδήποτε αποφάσεις σχετικά με την υπογραφή και την εφαρμογή της εθνικής στρατηγικής για τη Ζιμπάμπουε, μέχρις ότου ολοκληρωθούν οι διαβουλεύσεις. Αν θα υπογράψουμε ή όχι είναι πολύ σημαντικό ερώτημα σε πολλές περιπτώσεις και εδώ είναι σαφές ότι θέλουμε να ολοκληρωθούν οι διαβουλεύσεις, πριν προχωρήσουμε. Αλλά εάν δεν προετοιμαστούμε, δείχνουμε έλλειψη σεβασμού στην όλη διαδικασία προγραμματισμού του πλαισίου του Κοτονού.
<P>
Η περιφερειακή διάσταση είναι σημαντική. Φαίνεται ότι οι γείτονες της Ζιμπάμπουε ανησυχούν όλο και περισσότερο με την επιδείνωση της κατάστασης και τις ενδεχόμενες πολύ τραγικές επιπτώσεις για τη χώρα και για ολόκληρη την περιοχή. Για το λόγο αυτό, έχουμε αναλάβει την πρωτοβουλία να διατηρούμε στενή επαφή με την Κοινότητα για την Ανάπτυξη της Μεσημβρινής Αφρικής και τη Νιγηρία ενόψει των διαβουλεύσεων του άρθρου 96. Είναι όντως η πρώτη φορά που κατά την έναρξη των διαβουλεύσεων αυτών, αναφέρεται η χρησιμοποίηση των εταίρων μας στην περιοχή. Το Συμβούλιο Γενικών Υποθέσεων δέχτηκε την προσέγγιση αυτή, εξασφαλίζοντας στενό συντονισμό και συμπληρωματικότητα από κοινού με την Κοινότητα για την Ανάπτυξη της Μεσημβρινής Αφρικής και τη διαδικασία της Abuja.
<P>
Η Επιτροπή και η Προεδρία έχουν προβεί σε σειρά άτυπων ανταλλαγών απόψεων με την Κοινότητα για την Ανάπτυξη της Μεσημβρινής Αφρικής και τη Νιγηρία στο πλαίσιο αυτό. Σημειώνουμε ότι αυτοί οι αφρικανοί εταίροι ασκούν ήδη αποτελεσματική πίεση στον Μουγκάμπε ώστε να βρεθεί μία λύση στην κρίσιμη αυτή κατάσταση. Η αναδυόμενη αφρικανική προσέγγιση της αυτοδιάθεσης πρέπει να χαιρετηθεί, ειδικά ενόψει των αρνητικών επιπτώσεων τις οποίες θα μπορούσε να έχει για τους γείτονες της Ζιμπάμπουε η συνεχιζόμενη κρίση. Θα πρέπει να σας εξομολογηθώ ότι, σε γενικές γραμμές, τα πράγματα δεν είναι και τόσο αισιόδοξα. Φαίνονται πολύ άσχημα καθώς πλησιάζουμε στις διαβουλεύσεις.

<SPEAKER ID=101 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 18.30.

<CHAPTER ID=11>
Βόμβες διασποράς
<SPEAKER ID=102 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
B5-0765/2001 των βουλευτών Sakellariou, Wiersma και Van den Berg, εξ ονόματος της Ομάδας του Κόμματος των Ευρωπαίων Σοσιαλιστών,
<P>
B5-0775/2001 των βουλευτών Brie, Frahm, Eriksson, Κόρακα, Figueiredo, Marset Campos, Παπαγιαννάκη, Boudjenah και Seppδnen, εξ ονόματος της Συνομοσπονδιακής Ομάδας της Eυρωπαϊκής Eνωτικής Aριστεράς/Αριστεράς των Πρασίνων των Βορείων Χωρών,
<P>
B5-0782/2001 των βουλευτών McKenna, Maes, Schroedter, Lucas και Isler Bιguin, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία,
<P>
B5-0789/2001 του βουλευτή Van den Bos, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών,
<P>
σχετικά με τις βόμβες διασποράς.

<SPEAKER ID=103 LANGUAGE="ES" NAME="Gonzαlez Αlvarez">
Κύριε Πρόεδρε, θα ήθελα να αρχίσω αυτήν την παρέμβαση εκφράζοντας τον αποτροπιασμό μου γι' αυτό τον πόλεμο - του Αφγανιστάν - καθώς και για οποιονδήποτε άλλο. Εμείς πάντα εκφράζαμε ανοιχτά την αντίθεσή μας στην κυβέρνηση των Ταλιμπάν και στα μέτρα που λάμβανε κατά του λαού της, αλλά κυρίως κατά των δικαιωμάτων των γυναικών. Είμαστε, όμως, επίσης αντίθετοι στον θάνατο χιλιάδων - πιστεύω - αθώων πολιτών στο Αφγανιστάν.
<P>
Σήμερα μιλάμε για ένα όπλο που χρησιμοποιείται στο Αφγανιστάν, ένα όπλο που συγκαταλέγεται σ' αυτά που απαγόρευσε η Σύμβαση του ΟΗΕ του 1980, ένα όπλο που αποτελεί και σήμερα αντικείμενο συζήτησης στη Διάσκεψη που διεξάγεται στη Γενεύη. Ένα όπλο που, μαζί με τις νάρκες κατά προσωπικού, έχει κάνει τεράστιες εκτάσεις του πλανήτη μας να μην είναι κατοικήσιμες.
<P>
Πιστεύω, κύριε Πρόεδρε, ότι θα πρέπει να απαγορευτεί, δίχως άλλο. Μάλιστα η τέταρτη παράγραφος αυτού του ψηφίσματος, στην οποία αναφέρεται ότι πρέπει να επιτευχθούν μηχανισμοί μεγαλύτερης αξιοπιστίας, με αηδιάζει. Πιστεύω ότι κανείς σ' αυτήν την Ολομέλεια δεν εξέφρασε τόσο καλά, κύριε Πρόεδρε, τον αποτροπιασμό που προκαλεί οποιοσδήποτε πόλεμος όσο η πρόσφατη νικήτρια του Βραβείου Ζαχάρωφ, η Ισραηλινή Nurit Peled-Elhanan, που μίλησε χθες εδώ.

<SPEAKER ID=104 LANGUAGE="DE" NAME="Schroedter">
Κύριε Πρόεδρε, αγαπητοί συνάδελφοι, όλοι γνωρίζουμε ότι οι βόμβες διασποράς συγκαταλέγονται στα πιο ύπουλα συμβατικά όπλα που έχει εφεύρει η ανθρωπότητα. Οι πολίτες και οι βοηθοί τους εξακολουθούν να πέφτουν θύματα των βομβών αυτών ακόμη και πολλά χρόνια μετά από τον τερματισμό μίας σύγκρουσης. Πολλές φορές δεν είναι εφικτή η επιβολή μίας ειρηνικής λύσης επειδή τα κατάλοιπα αυτά μπλοκάρουν ολόκληρες περιοχές. Οι πρόσφυγες δεν μπορούν να επιστέψουν επειδή οι περιοχές αυτές δεν είναι πλέον κατοικήσιμες. Για τους λόγους αυτούς η Ομάδα μας συμφωνεί με όσα είπε ο Πρόεδρος του Κοινοβουλίου μας και καταδικάζει δριμύτατα τη ρίψη βομβών διασποράς στο Αφγανιστάν από τις στρατιωτικές δυνάμεις των ΗΠΑ.
<P>
Ο βομβαρδισμός αυτός θα δυσχεραίνει για πολλά χρόνια την υλοποίηση μιας ειρηνικής λύσης και την οικονομική ανάπτυξη του Αφγανιστάν. Θεωρώ ανεύθυνη τη συνέχιση του βομβαρδισμού αυτού ακόμη και σήμερα και καλώ τις ΗΠΑ να σταματήσουν επιτέλους. Επίσης, απευθύνω από εδώ έκκληση σε όλα τα κράτη, ιδίως εκείνα που έχουν υπογράψει τη συμφωνία των Ηνωμένων Εθνών για τα συμβατικά όπλα, να επιβάλουν στην επόμενη συνέλευσή τους την άμεση κήρυξη μορατόριουμ και να δηλώσουν ότι πρέπει να απαγορευθεί οριστικά η χρησιμοποίηση, η παραγωγή και η μεταβίβαση τέτοιων όπλων. Καλώ την Επιτροπή και το Συμβούλιο να πιέσουν τις ΗΠΑ κατά τις διαπραγματεύσεις μαζί τους να συμφωνήσουν με αυτόν τον αποκλεισμό των βομβών διασποράς.

<SPEAKER ID=105 NAME="Van Orden">
Θα ήθελα απλώς να αναφερθώ συνοπτικά στη δήλωση του Επιτρόπου σχετικά με τη Ζιμπάμπουε, η οποία είναι ιδιαίτερα ευπρόσδεκτη. Αναστείλαμε αυτές τις διαπραγματεύσεις στο πλαίσιο της συμφωνίας του Κοτονού και πρέπει πράγματι να τάξουμε μια προθεσμία έως την οποία θα πρέπει να ξαναρχίσουν. Διαφορετικά, είμαι βέβαιος ότι ο Μουγκάμπε απλώς θα συνεχίσει να κωλυσιεργεί, μέχρις ότου σταματήσουν τα πάντα. Θα πρότεινα να ορίσουμε μια ημερομηνία, για παράδειγμα τη 12η Ιανουαρίου, μετά από την οποία, αν δεν έχει συμβεί τίποτε, θα προχωρήσουμε στο είδος των σθεναρών μέτρων που έχουμε εισηγηθεί.
<P>
Όσον αφορά το θέμα των βομβών διασποράς, πρέπει να πω ότι υπήρξα ένας από τους πλέον ενεργούς υποστηρικτές της εκστρατείας για την απαγόρευση των βομβών κατά προσωπικού, διότι οι ένοπλες δυνάμεις μας αναγνωρίζουν ότι η περιορισμένη στρατιωτική χρησιμότητά τους δεν αντισταθμίζει τον κίδυνο στον οποίο θέτουν τόσο συχνά τους αμάχους, συχνά μάλιστα πολλά χρόνια αφού λήξει μια σύγκρουση. Υπάρχουν άλλα οπλικά συστήματα που μπορούν να χρησιμοποιηθούν αντί των ναρκών κατά προσωπικού, με ισοδύναμα αποτελέσματα, αλλά χωρίς τους αρνητικούς κινδύνους. Όσοι λαμβάνουν μέρος σε δράσεις αποναρκοθέτησης, θα επιβεβαιώσουν ότι μεγάλο μέρος του επικίνδυνου υλικού που συναντούν αποτελείται από μη εκραγέντα πυρομαχικά κάθε είδους και όχι από νάρκες κατά προσωπικού. Συχνά, στα πυρομαχικά αυτά περιλαμβάνονται μη εκραγέντα βομβίδια από βόμβες διασποράς.
<P>
Οφείλω να πω ότι οι βόμβες διασποράς δεν είναι νάρκες κατά προσωπικού και είναι απάτη να προσπαθούμε να δημιουργήσουμε σύγχυση μεταξύ των δύο αυτών θεμάτων. Παρόλο που συμφωνώ ότι είναι αναγκαίο αυτά τα πυρομαχικά που διασπείρονται σε τόσο μεγάλες αποστάσεις να περιέχουν μηχανισμούς αυτοκαταστροφής ή εξουδετέρωσης, δεν θεωρώ φρόνιμο να επιμείνουμε σε απαγόρευση, μέχρις ότου οι ένοπλες δυνάμεις μας θεωρήσουν ότι οι επιχειρήσεις τους δεν θα δυσχερανθούν ή ότι διαθέτουν εναλλακτικά όπλα ίσης αποτελεσματικότητας. Πρέπει να είμαστε πολύ προσεκτικοί και να λάβουμε υπόψη μας αυτό που θα μπορούσα να χαρακτηρίσω "τρόμο της απαγόρευσης" . Διαφορετικά, θα υπονομευθεί η εστίαση των δράσεών μας κατά συστημάτων όπως οι νάρκες κατά προσωπικού και η ευρεία στήριξη που προσελκύει αυτό το είδος εκστρατείας.
<P>
Υπάρχουν ορισμένα στοιχεία στο ψήφισμα που μπορώ να υποστηρίξω, αλλά ορισμένα από τα κινητήρια στοιχεία του μου γεννούν υποψίες. Συνεπώς, κλίνω υπέρ της αποχής από την ψηφοφορία.

<SPEAKER ID=106 LANGUAGE="DE" NAME="Swoboda">
Κύριε Πρόεδρε, αγαπητοί συνάδελφοι, μια διεθνής συμφωνία για την προστασία των θυμάτων διεθνών ενόπλων συγκρούσεων αναφέρει τα εξής: "Απαγορεύεται η χρησιμοποίηση όπλων, βλημάτων και υλικού, καθώς και μεθόδων διεξαγωγής πολέμου, που είναι σε θέση να προξενήσουν περιττούς τραυματισμούς ή ταλαιπωρίες που δεν είναι αναγκαίες" . Αυτά ως προς τη θεωρία. Η πράξη όμως είναι διαφορετική. Υπάρχουν δυστυχώς κακόβουλα άτομα σε αυτόν τον κόσμο, που αποφασίζουν χωρίς ενδοιασμούς να εφαρμόσουν βία και αποφασίζουν επίσης χωρίς ενδοιασμούς ποια όπλα θέλουν να χρησιμοποιήσουν. Υπάρχουν όμως και άλλοι που καταφεύγουν στα όπλα, και μάλιστα πρέπει να καταφύγουν σ' αυτά, έχοντας σοβαρούς λόγους, δηλαδή σκέψεις απόλυτα συμβατές με τα ανθρώπινα δικαιώματα. Προς αυτούς απευθύνουμε την έκκληση: όταν κανείς είναι υποχρεωμένος να καταφύγει στα όπλα, ακόμη και για καλό σκοπό, τα όπλα αυτά δεν πρέπει να είναι σαν αυτά, στα οποία αναφέρεται το προηγούμενο κείμενο, δηλαδή να προξενούν ταλαιπωρίες που δεν είναι αναγκαίες ή περιττούς τραυματισμούς. Επομένως, μπορεί ασφαλώς να υπάρξει συσχετισμός με τον διαρκή και τελικά σε μεγάλο βαθμό - όχι απόλυτα, πάντως όμως σε μεγάλο βαθμό - επιτυχημένο μας αγώνα κατά των ναρκών ξηράς, επειδή και αυτές είναι ως προς τη φύση τους όπλα. Θεωρώ ότι πρέπει να πούμε και στην προκειμένη περίπτωση ξεκάθαρα την γνώμη μας.
<P>
Μπορεί να υπάρχουν τεχνικές δυνατότητες ως προς την κατασκευή τους που θα είναι σε θέση να αποτρέψουν τους τραυματισμούς και τα αναίτια βάσανα. Όμως τουλάχιστον μέχρι να γίνει αυτό, πρέπει να υπάρξει ένα μορατόριουμ - αυτό υποστηρίζουμε και σήμερα. Λυπόμαστε κι εμείς για την χρησιμοποίηση αυτών των όπλων, για παράδειγμα πρόσφατα στο Αφγανιστάν. Όμως, αυτό που είναι πιο σημαντικό είναι να λάβουμε υπόψη το μέλλον. Η Ευρωπαϊκή Ένωση πρέπει να κινητοποιηθεί σαφώς για την έκδοση ενός τέτοιου μορατόριουμ, ώστε - το επαναλαμβάνω - να αποφευχθούν οι περιττοί τραυματισμοί και τα αναίτια βάσανα. Η Ευρώπη πρέπει να ταχθεί κι εκείνη σαφώς ενάντια σε αυτά.
<P>
(Χειροκροτήματα)

<SPEAKER ID=107 LANGUAGE="DE" NAME="Posselt">
Κύριε Πρόεδρε, η Ομάδα μου κήρυξε ελεύθερη την ψηφοφορία για το συγκεκριμένο ψήφισμα και εγώ συγκαταλέγομαι σε εκείνους που το υποστηρίζουν και τάσσονται ένθερμα υπέρ του μορατόριουμ. Πρέπει να είμαστε προσεκτικοί, ιδίως στον σημερινό πόλεμο. Αγωνιζόμαστε εναντίον ενός τρομοκρατικού καθεστώτος, αλλά διακινδυνεύουμε να μην προετοιμάσουμε την ειρήνη και να έχουμε εμπλακεί στην αντιπαράθεση αυτή χωρίς σαφή προγραμματισμό και προοπτικές για την ειρήνη. Καταδικάζουμε την θανατική ποινή, την οποία εφάρμοζαν οι Ταλιμπάν, μέσω μεγάλων αμερικανικών σταθμών που μεταδίδουν γενικά με ευχαρίστηση εικόνες εκτελέσεων.
<P>
Αποκηρύσσουμε την εχθρική αντιμετώπιση των γυναικών από τους Ταλιμπάν και αποσιωπούμε τους μαζικούς βιασμούς, στους οποίους προέβη η επονομαζόμενη Βόρεια Συμμαχία, μία εξαιρετικά ύποπτης φύσεως συμμαχία. Το ίδιο συμβαίνει με το συγκεκριμένο ζήτημα: ασφαλώς πρέπει οπωσδήποτε να χρησιμοποιήσουμε οπλικά συστήματα για να καταλήξουν σε επιτυχία οι πολεμικές επιχειρήσεις στο Αφγανιστάν. Όμως από την άλλη πλευρά το ζητούμενο είναι να προστατευθεί όσο είναι δυνατόν ο πληθυσμός, προκειμένου να αποφευχθεί η περαιτέρω κλιμάκωση του πολέμου σε παγκόσμιο επίπεδο, αλλά και μία περαιτέρω κλιμάκωση ως προς τα οπλικά συστήματα - ιδιαίτερα μάλιστα σε μια εποχή όπου όλο και πιο πολλοί πολιτικοί, μεταξύ αυτών και πρώην ειρηνιστές, αρχίζουν ξαφνικά να σκέφτονται και πάλι με όρους του διεξαγώγιμου των πολέμων και να αποδέχονται τον πόλεμο ως μέσο άσκησης της πολιτικής.
<P>
Μερικές φορές, ο πόλεμος αναγκαστικά είναι το τελευταίο μέσο της πολιτικής, όμως εγώ ήδη ανησυχώ με την επιπολαιότητα, με την οποία ήδη κάποιοι αντιμετωπίζουν στη σκέψη τους τον πόλεμο. Ειδικά σε μια τέτοια εποχή, είναι αναγκαίο να απαγορευθεί η χρήση παρόμοιων οπλικών συστημάτων και πρέπει πρωτίστως να ενισχυθεί το διεθνές δίκαιο. Διαθέτουμε μία διεθνή συμμαχία κατά της τρομοκρατίας, αν όμως δεν επιτύχουμε να καταλήξει σε ενίσχυση του διεθνούς δικαίου των Ηνωμένων Εθνών, θα διατρέξουμε κίνδυνο να αντιμετωπίσουμε κάποιες άλλες καταστάσεις που δεν τις θέλουμε καθόλου. Γι' αυτό, όπως είπαμε, πρέπει να καταπολεμήσουμε βέβαια την τρομοκρατία, όμως με προοπτική την ενίσχυση του διεθνούς δικαίου και την απαγόρευση των ατομικών, αλλά και των βιολογικών και χημικών όπλων - τούτο συνιστά επίσης επίκαιρο θέμα. Ως προς αυτό, απευθυνόμαστε προς τις ΗΠΑ. Και φυσικά, αυτό που είναι ιδιαίτερα σημαντικό είναι η απαγόρευση των βομβών διασποράς, για τις οποίες η γνώμη μας είναι πως αποτελούν μέσο διεξαγωγής πολέμων που θέτει σε απαράδεκτο κίνδυνο τους πολίτες. Ποιος ξέρει πόσο μεγάλες είναι οι ζημίες στα Βαλκάνια ή στο Κοσσυφοπέδιο - εκεί όμως πρέπει να πούμε ότι οφείλονται κυρίως στις νάρκες που τοποθετήθηκαν από τον γιουγκοσλαβικό στρατό. Πάντως, είναι απαραίτητο να τηρηθεί εδώ το σωστό μέτρο.

<SPEAKER ID=108 NAME="Nielson">
. (ΕΝ) Η Επιτροπή συμμερίζεται την ανησυχία του Κοινοβουλίου σχετικά με τα ανθρωπιστικά, οικονομικά και κοινωνικά προβλήματα τα οποία προκαλεί η ποικιλία πυρομαχικών που δεν έχουν εκραγεί και οι ιδιαίτερες δυσκολίες της εκκαθάρισης των πληττομένων περιοχών.
<P>
Από διάφορες μελέτες για τις βόμβες διασποράς προκύπτει ότι τουλάχιστον το 10% των βομβιδίων που διασπείρονται δεν εκρήγνυνται κατά την πρόσκρουση και ότι όσα απομένουν χωρίς να εκραγούν τείνουν να προκαλούν επιπτώσεις παρόμοιες με εκείνες των ναρκών κατά προσωπικού. Μπορούν και αυτά να ενεργοποιηθούν από τα θύματα και προξενούν θανατηφόρους ή μόνιμους τραυματισμούς τόσο σοβαρούς όσο και αυτοί που προκαλούνται από τις νάρκες κατά προσωπικού.
<P>
Η Επιτροπή έλαβε δεόντως υπόψη της την πρόταση που υπέβαλε η Διεθνής Επιτροπή του Ερυθρού Σταυρού για την αντιμετώπιση των προβλημάτων που προκαλούν οι βόμβες διασποράς και άλλα "εκρηκτικά υπολείμματα του πολέμου" κατά τη διάσκεψη για την επαναξέταση της Σύμβασης του ΟΗΕ σχετικά με την απαγόρευση ή τον περιορισμό της χρησιμοποίησης ορισμένων συμβατικών όπλων.
<P>
Η ΕΕ συμφωνεί σε γενικές γραμμές με την προσέγγιση αυτή. Κατά τη διάσκεψη επανεξέτασης, η οποία πρόκειται να πραγματοποιηθεί στη Γενεύη από τις 11 έως τις 21 Δεκεμβρίου 2001, η ΕΕ θα παρουσιάσει κοινή θέση για το ζήτημα των υπολειμμάτων του πολέμου που δεν έχουν εκραγεί, ζητώντας να ληφθούν συγκεκριμένα μέτρα για την αντιμετώπιση του θέματος στο πλαίσιο της Σύμβασης για τα συμβατικά όπλα (CCW). Έχοντας κατά νου τα ανωτέρω, πραγματοποιήσαμε διπλωματικά διαβήματα ώστε να προετοιμάσουμε το έδαφος για την επιτυχή έκβαση της συνάντησης της Γενεύης. Η πρωτοβουλία του Κοινοβουλίου είναι συνεπώς ιδιαιτέρως επίκαιρη και ευπρόσδεκτη. Η Επιτροπή θα παρακολουθεί από κοντά τις εξελίξεις της διάσκεψης επανεξέτασης της CCW.
<P>
Στο επιχειρησιακό επίπεδο, η Επιτροπή συμβάλλει ήδη, με τρόπο έμμεσο αλλά απτό, στη μείωση της απειλής που επιβάλλουν οι βόμβες διασποράς και άλλα πυρομαχικά που δεν έχουν εκραγεί μέσω του νομικού και δημοσιονομικού μέσου του κανονισμού για τις νάρκες κατά του προσωπικού. Η αποναρκοθέτηση που πραγματοποιείται στο πλαίσιο του εν λόγω κανονισμού περιλαμβάνει τη de facto εκκαθάριση άλλων πυρομαχικών που δεν έχουν εκραγεί. Έχουμε ήδη αναλάβει ανάλογες δραστηριότητες ευρύτερης εκκαθάρισης σε χώρες όπως το Λάος, η Ομοσπονδιακή Δημοκρατία της Γιουγκοσλαβίας και το Κοσσυφοπέδιο, όπου το πρόβλημα των ναρκών κατά προσωπικού συνδέεται σαφέστατα με τη ρύπανση λόγω πυρομαχικών που δεν έχουν εκραγεί. Η αποναρκοθέτηση στηρίζεται επίσης στο πλαίσιο της χρηματοδοτούμενης από το ECHO ανθρωπιστικής βοήθειας σε πολλές χώρες, καθώς και στο πλαίσιο αναπτυξιακών δραστηριοτήτων, όταν εκτελούμε εργασίες ανασυγκρότησης, οδικά έργα κλπ. χρηματοδοτούμενα από το ECHO σε ορισμένες χώρες.
<P>
Πριν μια εβδομάδα, στην Καμπούλ, παρακολούθησα εργασίες αποναρκοθέτησης χρηματοδοτούμενες από το ECHO. Μέσω δύο οργανώσεων, έχουμε χρησιμοποιήσει περίπου 1 500 έως 2 000 εντόπιους Αφγανούς, μέλη του προσωπικού, οι οποίοι εργάζονται συνεχώς για την αποναρκοθέτηση. Περπατήσαμε σε χαραγμένες διόδους σε περιοχές όπου μέτρησα 30 με 40 πρόσφατες βόμβες διασποράς που δεν είχαν εκραγεί. Δεν παραμένουν αναγκαστικά στην επιφάνεια του εδάφους. Αν εκραγεί ένα βομβίδιο που βρίσκεται κοντά, μπορεί να θάψει μερικά άλλα, τα οποία καθίστανται, από λειτουργική άποψη, νάρκες κατά προσωπικού. Η λειτουργία τους είναι τριπλή: διαπερνούν την αμυντική θωράκιση, διαχέουν μεταλλικά θραύσματα καλύκων και προκαλούν πυρκαϊές.
<P>
Η εμπειρία ήταν εξαιρετικά θλιβερή, αλλά το γεγονός ότι χρηματοδοτούμε δραστηριότητες αυτού του είδους σε ευρεία κλίμακα μου προξενεί αληθινή ικανοποίηση. Ασφαλώς, αποτελούν κύρια προτεραιότητα υπό την παρούσα κατάσταση, στο πλαίσιο των προσπαθειών που καταβάλλουμε για να μπορέσουν οι πρόσφυγες να επιστρέψουν με ασφάλεια στις εστίες τους.

<SPEAKER ID=109 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 18.30.

<CHAPTER ID=12>
Δικαιώματα του Ανθρώπου
<SPEAKER ID=110 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Γυναίκες στο Αφγανιστάν - B5-0763/2001 του βουλευτή Crowley, εξ ονόματος της Ομάδας Ένωση για την Ευρώπη των Εθνών,
<P>
B5-0766/2001 των βουλευτών Grφner, Theorin, van den Berg και Izquierdo Rojo, εξ ονόματος της Ομάδας του Κόμματος των Ευρωπαίων Σοσιαλιστών,
<P>
B5-0776/2001 των βουλευτών Fraisse, Eriksson, Morgantini, Gonzαlez Αlvarez, Ainardi, Figueiredo και Uca, εξ ονόματος της Συνομοσπονδιακής Ομάδας της Eυρωπαϊκής Eνωτικής Aριστεράς/Αριστεράς των Πρασίνων των Βορείων Χωρών,
<P>
B5-0784/2001 των βουλευτών Jillian Evans, Hautala, Sφrensen, Breyer, Isler Bιguin, Buitenweg, Auroi και Schroedter, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία,
<P>
B5-0790/2001 των βουλευτών Dybkjζr, Malmstrφm και van den Bos, εξ ονόματος της Ομάδας του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών,
<P>
B5-0802/2001 των βουλευτών Thomas Mann, Banotti, Maij-Weggen, De Sarnez, Avilιs Perea, Κράτσα-Τσαγκαροπούλου και Tannock, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών,
<P>
Ινδονησία- B5-0762/2001 του βουλευτή Belder, εξ ονόματος της Ομάδας για την Ευρώπη της Δημοκρατίας και της Διαφοράς,
<P>
B5-0767/2001 του βουλευτή Van den Berg, εξ ονόματος της Ομάδας του Κόμματος των Ευρωπαίων Σοσιαλιστών,
<P>
B5-0783/2001 των βουλευτών McKenna και Lagendijk, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία,
<P>
B5-0791/2001 του βουλευτή Maaten, εξ ονόματος της Ομάδας του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών,
<P>
B5-0798/2001 της βουλευτού Muscardini, εξ ονόματος της Ομάδας Ένωση για την Ευρώπη των Εθνών,
<P>
B5-0803/2001 των βουλευτών Maij-Weggen, Deva και Posselt, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών,
<P>
Δράμα της μετανάστευσης στην Ιρλανδία- B5-0777/2001 των βουλευτών Boudjenah, Morgantini, Frahm, Κόρακα, Herman Schmid, Miranda και Παπαγιαννάκη, εξ ονόματος της Συνομοσπονδιακής Ομάδας της Eυρωπαϊκής Eνωτικής Aριστεράς/Αριστεράς των Πρασίνων των Βορείων Χωρών,
<P>
B5-0796/2001 του βουλευτή Andrews, εξ ονόματος της Ομάδας Ένωση για την Ευρώπη των Εθνών,
<P>
B5-0800/2001 των βουλευτών Terrσn i Cusν, De Rossa και Καραμάνου, εξ ονόματος της Ομάδας του Κόμματος των Ευρωπαίων Σοσιαλιστών,
<P>
B5-0805/2001 του βουλευτή Doyle, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών,
<P>
Τόγκο- B5-0760/2001 του βουλευτή Pasqua, εξ ονόματος της Ομάδας Ένωση για την Ευρώπη των Εθνών,
<P>
B5-0768/2001 των βουλευτών Carlotti και Van den Berg, εξ ονόματος της Ομάδας του Κόμματος των Ευρωπαίων Σοσιαλιστών,
<P>
B5-0778/2001 των βουλευτών Morgantini, Sylla, Cossutta, Marset Campos και Sjφstedt, εξ ονόματος της Συνομοσπονδιακής Ομάδας της Eυρωπαϊκής Eνωτικής Aριστεράς/Αριστεράς των Πρασίνων των Βορείων Χωρών,
<P>
B5-0786/2001 των βουλευτών Rod και Maes, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία,
<P>
B5-0793/2001 των βουλευτών Van den Bos και Dybkjζr, εξ ονόματος της Ομάδας του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών,
<P>
B5-0804/2001 των βουλευτών Schwaiger, Maij-Weggen, Johan Van Hecke, van Velzen και Posselt, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών,
<P>
Aung San Suu Kyi και Leyla Zana- B5-0769/2001 των βουλευτών Van den Berg και Swoboda, εξ ονόματος της Ομάδας του Κόμματος των Ευρωπαίων Σοσιαλιστών,
<P>
B5-0779/2001 των βουλευτών Vinci, Uca, Ainardi, Figueiredo, Eriksson, Frahm και Seppδnen, εξ ονόματος της Συνομοσπονδιακής Ομάδας της Eυρωπαϊκής Eνωτικής Aριστεράς/Αριστεράς των Πρασίνων των Βορείων Χωρών,
<P>
B5-0792/2001 της βουλευτού Malmstrφm, εξ ονόματος της Ομάδας του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών,
<P>
B5-0797/2001 της βουλευτού Muscardini, εξ ονόματος της Ομάδας Ένωση για την Ευρώπη των Εθνών,
<P>
B5-0806/2001 των βουλευτών Maij-Weggen, Lamassoure και Van Orden, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών,
<P>
B5-0809/2001 των βουλευτών Cohn-Bendit, Maes, Wuori και Frassoni, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία.
<P>
Γυναίκες στο Αφγανιστάν

<SPEAKER ID=111 LANGUAGE="DE" NAME="Grφner">
Κύριε Πρόεδρε, κύριε Επίτροπε, χωρίς τη συμμετοχή των γυναικών δεν είναι δυνατόν να υπάρξει μόνιμη ειρήνη στο Αφγανιστάν. Αυτό ήταν το σημαντικότερο μήνυμα της διάσκεψης κορυφής για τις γυναίκες του Αφγανιστάν στις 5 και 6 Δεκεμβρίου στις Βρυξέλλες, που συγκλήθηκε με την υποστήριξη της ΕΕ. Έλαβαν μέρος περίπου 50 εξέχουσες εκπρόσωποι όλων των κοινωνικών ομάδων της χώρας. Σκοπός ήταν να ακουστεί η φωνή των γυναικών του Αφγανιστάν στον τρέχοντα διεθνή πολιτικό διάλογο. Επιδοκιμάζουμε την απόφαση της διάσκεψης ΗΕ - Αφγανιστάν που διεξήχθη παράλληλα στη Βόννη να συμπεριληφθούν στη μεταβατική κυβέρνηση τουλάχιστον δύο γυναίκες, από τις οποίες η μία θα είναι αντιπρόεδρος της κυβέρνησης. Ασφαλώς συμβάλαμε σε αυτό με τη διάσκεψη κορυφής των Βρυξελλών. Η υποστήριξή μας είναι βέβαιη, όμως πρέπει να γίνουν περισσότερα. Ασκούμε πίεση ώστε οι γυναίκες να έχουν σε όλα τα πολιτικά επίπεδα καλές προοπτικές ως υποψήφιες σε μελλοντικές εκλογές και να μπορέσουν να εκλεγούν. Αυτό σημαίνει πως τώρα χρειάζονται υποστήριξη και συγκεκριμένη βοήθεια στο πλαίσιο ενός ειδικού προγράμματος για τη δημοκρατία.
<P>
Σε όλες τις περαιτέρω διαπραγματεύσεις, πρέπει να διασφαλισθεί η πλήρης συμπερίληψη των γυναικών του Αφγανιστάν στις προσπάθειες επίλυσης της κρίσης και στις διεξαγόμενες ειρηνευτικές συνομιλίες. Πρέπει να αξιοποιηθεί η σημερινή προσοχή της κοινής γνώμης και των μέσων ενημέρωσης ολόκληρου του κόσμου προκειμένου να δημιουργηθούν νέες δομές και να διασφαλισθεί ότι θα ακούγεται η φωνή των γυναικών του Αφγανιστάν. Η Ομάδα μου θα επωφεληθεί, όπως και το 1998, της Διεθνούς Ημέρας της Γυναίκας 2002 προκειμένου να διατηρήσει ζωντανό το κύμα υποστήριξης για την αποτροπή της ανθρωπιστικής καταστροφής.
<P>
Το σύνθημα για εμάς τις σοσιαλδημοκράτισσες, που επισημαίνουμε εδώ και χρόνια την τραγική κατάσταση των γυναικών στο κράτος των Ταλιμπάν, είναι τώρα: κανένα σχέδιο για το μέλλον του Αφγανιστάν και καμία πολιτική ένωση δεν μπορεί να γίνει δεκτή χωρίς την πλήρη συμμετοχή των γυναικών. Ζητούμε να σχηματισθεί ομάδα αφγανών ηγέτιδων που θα συντονίζουν τη διεθνή υποστήριξη και να υπάρξει ένα ανάλογο πρόσωπο επαφής για την κοινοτική βοήθεια. Οι γυναίκες και τα κορίτσια του Αφγανιστάν υποχρεώθηκαν να υπομείνουν έναν εικοσαετή πόλεμο και την διαρκή προσβολή των ανθρωπίνων δικαιωμάτων. Όμως αυτό δεν τις έκανε να σωπάσουν: αφγανικές οργανώσεις, όπως η RAWA, εργάσθηκαν σκληρά και προέβαλαν αντίσταση στο καθεστώς των Ταλιμπάν.
<P>
Η κατάσταση δεν προβλέπεται να βελτιωθεί με τη Βόρεια Συμμαχία. Για τον λόγο αυτόν πρέπει σήμερα να υποστηρίξουμε το θάρρος και την επιμονή της RAWA. Χρειαζόμαστε όμως αντοχή και δραστηριοποιημένες γυναίκες, που θα εγγυηθούν στις γυναίκες του Αφγανιστάν τη διατήρηση της ειρήνης, της ελευθερίας και της ισότητας. Δεν πρέπει να χαλαρώσουμε τις προσπάθειές μας μέχρις ότου αναγνωρισθούν πλήρως τα δικαιώματα των γυναικών ως ανθρώπινα δικαιώματα στο μελλοντικό σύνταγμα της χώρας.
<P>
(Χειροκροτήματα)

<SPEAKER ID=112 LANGUAGE="FR" NAME="Fraisse">
Κύριε Πρόεδρε, κύριε Επίτροπε, αγαπητοί συνάδελφοι, ανήκουμε όλοι στον ίδιο κόσμο με τις Αφγανές.
<P>
Θα ήθελα να σας υπενθυμίσω τη δήλωση του Douchanbι, της 28ης Ιουνίου 2000, σχετικά με τα θεμελιώδη δικαιώματα των γυναικών του Αφγανιστάν. Επρόκειτο για αγωνίστριες και όχι μόνο για θύματα. Θα ήθελα να σας υπενθυμίσω επίσης, όπως έκανε και κ. Grφner, τη διάσκεψη κορυφής των γυναικών του Αφγανιστάν η οποία ολοκληρώθηκε στις 6 Δεκεμβρίου του 2001, την περασμένη εβδομάδα, και η οποία συνοδεύτηκε από μια δήλωση που είναι σημαντικό να γνωρίζουμε. Η δήλωση λέει: οι Αφγανές θέλουν τώρα τα δικαιώματά τους, όχι αύριο, ούτε μετά. Τους τα έδωσαν αυτά τα δικαιώματα, τώρα επομένως πρέπει να τα ανακτήσουν.
<P>
Γι' αυτό τον λόγο, πρότεινα μια τροπολογία την οποία σας ζητώ να ψηφίσετε, ζητώντας την όσο το δυνατόν γρηγορότερη εφαρμογή της.
<P>
Πρέπει να τους δώσουμε τα μέσα για να κυκλοφορούν, να μορφώνονται, να τυγχάνουν υγειονομικής περίθαλψης κλπ. γιατί, στο κάτω-κάτω, εμείς οι γυναίκες που ανήκουμε στον ίδιο κόσμο μ' εκείνες, είμαστε λίγο ανήσυχες. Είμαστε λίγο ανήσυχες και ζητάμε επαγρύπνηση, την επαγρύπνηση των ευρωπαϊκών θεσμικών οργάνων, όπως και των οργάνων του ΟΗΕ. Το άρθρο 5 του ψηφίσματος ζητάει από τον ΟΗΕ να ασχοληθεί ιδιαιτέρως με την εφαρμογή της ισότητας μεταξύ ανδρών και γυναικών στο Αφγανιστάν, γιατί κατά βάθος εκείνες αποτελούσαν το έμβλημα πολλών πραγμάτων. Ήταν το έμβλημα της καταπίεσης, αλλά και του λιμού. Πριν από 6 μήνες, όταν μιλούσαμε για την κατάσταση στο Αφγανιστάν, αποτελούσαν το έμβλημα της καταστροφής των αγαλμάτων του Βούδα του Bamyan, καθώς και της ίδιας της καταπίεσής τους. Δεν γίνεται, λοιπόν, να πετάξουμε το σύμβολο αυτό αφού το χρησιμοποιήσουμε. Πρέπει να δράσουμε κατά τρόπο ώστε όλες οι γυναίκες να μπορέσουν να ανακτήσουν τα δικαιώματά τους και εκείνες που θεωρούν ότι μπορούν να μάχονται ενεργά και ως εκπρόσωποι όλου του λαού να συμμετέχουν στην κυβέρνηση.
<P>
Να λοιπόν που πρόκειται για αληθινές αγωνίστριες και ανήκουμε όλες στον ίδιο κόσμο. Πιστεύω ότι η ελευθερία κυκλοφορίας που ζητούν, αυτό το habeas corpus, είναι ακριβώς το ίδιο μ' εκείνο των γυναικών της Δύσης και, απ' αυτή την άποψη, δεν χρειάζεται να γίνει διαχωρισμός. Γι' αυτό τον λόγο, δεν τίθεται θέμα για δευτερεύουσα σημασία, αλλά πρόκειται για το μοναδικό θέμα που, ως θεσμικό όργανο, σας ζητώ αν είναι δυνατόν να σεβαστείτε μια και δεν είμαστε σίγουροι ότι το αύριο θα είναι καλύτερο από το σήμερα για τις γυναίκες εκεί.

<SPEAKER ID=113 LANGUAGE="SV" NAME="Thors">
Κύριε Πρόεδρε, κύριε Επίτροπε, εκτός από αυτά που ανέφεραν οι προλαλήσαντες, θα ήθελα να προσθέσω ότι χαιρόμαστε φυσικά για την χαρά που δείχνουν οι γυναίκες του Αφγανιστάν. Ωστόσο, ανησυχούμε συγχρόνως για το φόβο που επικρατεί συγχρόνως. Οι γυναίκες του Αφγανιστάν έχουν κάθε λόγο να φοβούνται, διότι γνωρίζουμε ότι ακόμα και η Συμμαχία του Βορρά διέπραξε εγκλήματα, όπως για παράδειγμα γάμους δια της βίας.
<P>
Είναι σημαντικό να επιβιώσουν τον χειμώνα οι γυναίκες και τα παιδιά. Συγχρόνως είναι επίσης σημαντικό να συνεχιστεί η εφαρμογή των μέτρων που αναφέρθηκαν εδώ: πλήρης πρόσβαση των γυναικών και των κοριτσιών στην εκπαίδευση και την ιατροφαρμακευτική περίθαλψη. Χρειάζεται να υιοθετήσουμε αμέσως μία προσέγγιση η οποία να στηρίζεται στο δίκαιο. Οι γυναίκες του Αφγανιστάν δεν θα πρέπει να αναγκάζονται να επαιτούν το δικαίωμά τους στην εκπαίδευση, σαν να τους έκανε χάρη κανείς πρόκειται για ένα δικαίωμα και όχι για ελεημοσύνη. Εφόσον το δικαίωμα αυτό γίνει σεβαστό, οι γυναίκες θα αποκτήσουν την αξιοπρέπειά τους και θα λάβουν την εκπαίδευση που χρειάζονται.
<P>
Θα πρέπει να διαθέσουμε επίσης πόρους, όμως στον τομέα αυτόν απαιτείται ισότητα μεταξύ των διαφόρων εθνικών ομάδων. Μας χαροποιεί το αποτέλεσμα της Διάσκεψης της Βόννης, όμως οι προσπάθειες θα πρέπει να συνεχισθούν.
<P>
Θα ήθελα να επιστήσω την προσοχή σας, Επίτροπε Nielson, στην ειδική έκθεση την οποία εκπόνησε η κ. Elisabeth Rehn σχετικά με τις δραστηριότητες του ΟΗΕ για την διατήρηση της ειρήνης και υπογραμμίζω ότι υπάρχουν πολλές ελλείψεις στην αντιμετώπιση των γυναικών από τις ειρηνευτικές δυνάμεις. Θα πρέπει να συμμετέχουν γυναίκες στις ειρηνευτικές δυνάμεις και χρειάζεται να μελετήσουμε πώς πρέπει να αντιμετωπίζουμε τις γυναίκες που υπήρξαν θύματα της βίας. Ελπίζω να υποστηρίξει ο ΟΗΕ την πρόταση που υπέβαλε η κ. Elisabeth Rehn στην έκθεσή της προς τον κ. Kofi Annan.
<P>
Θα πρέπει επίσης να εξεταστεί το παρελθόν, ποιος ευθύνεται για τι. Αυτός είναι ο μόνος τρόπος να κλείσουν οι πληγές του πολέμου. Στον τομέα αυτό πιστεύω ότι υπάρχουν πολλές διεθνείς εμπειρίες τις οποίες μπορούμε να αξιοποιήσουμε.
<P>
Τέλος, όχι όμως λιγότερο σημαντικό, ένα αρκετά σοβαρό αίτημα, Επίτροπε Nielson: χρειάζονται ειδικά εκπαιδευμένα σκυλιά για την ανίχνευση ναρκών! Τα σκυλιά αυτά μπορούν να συμβάλλουν πάρα πολύ στην εξουδετέρωση αυτών των τόσο καταστρεπτικών μέσων. Ελπίζω να μπορέσει να προσφέρει βοήθεια η ΕΕ και στο σημείο αυτό.

<SPEAKER ID=114 LANGUAGE="DE" NAME="Mann, Thomas">
Κύριε Πρόεδρε, την περασμένη Τετάρτη η διεθνής διάσκεψη για το Αφγανιστάν στο Petersberg της Βόννης κατέληξε σε πολύ καλά αποτελέσματα. Η 29μελής μεταβατική κυβέρνηση θα έχει και δύο γυναίκες. Τούτο αποτελεί εξαιρετικά σημαντικό μήνυμα και είναι ένα πρώτο βήμα προς την κοινωνική αναγνώριση. Με το επικείμενο τέλος της εξουσίας του τρόμου των Ταλιμπάν και του μεσαιωνικού τους καθεστώτος θα τελειώσει και η βάναυση καταπίεση των δικαιωμάτων των γυναικών.
<P>
Οι γυναίκες υπέφεραν περισσότερο από την κάστα των αυτοανακηρυγμένων μαχητών του Θεού. Τους στέρησαν τη μόρφωση, καθώς και την εκπαίδευση, την άσκηση επαγγέλματος και κάθε δικαίωμα συναπόφασης. Εξορίστηκαν από τα κοινά. Το θλιβερό αποτέλεσμα είναι ότι μόνο το 5% του συνόλου των γυναικών και των κοριτσιών γνωρίζει γραφή ή ανάγνωση.
<P>
Από δω και πέρα, οι γυναίκες θα κατακτήσουν σταδιακά ίσες ευκαιρίες στην πρόσβαση σε θέσεις εργασίας, στην ιατρική περίθαλψη και το δικαίωμα του εκλέγειν και εκλέγεσθαι. Πρέπει να έχουν έδρα και ψήφο στο κοινοβούλιο και στην κυβέρνηση. Είμαι πεπεισμένος ότι θα καταφέρουν να δημιουργήσουν δικές τους οργανώσεις προκειμένου να ασκούν κι εκείνες επιρροή στις διαδικασίες λήψης αποφάσεων σχετικά με οικονομικά και κοινωνικά θέματα. Δεν θα σταματήσουν την προσπάθεια να βρουν την νέα τους ταυτότητα, χρειάζονται όμως αντοχή και εμείς πρέπει να υποστηρίξουμε τις προσπάθειές τους.
<P>
Ελπίζω ότι οι γυναίκες που τιμήσαμε στις 8 Μαρτίου 1998 με την καμπάνια μας "ένα λουλούδι για την Καμπούλ" θα μπορέσουν να επιστρέψουν στις θέσεις εργασίας τους ως γιατροί, δασκάλες, καθηγήτριες, μάνατζερ. Εξ ονόματος του ΕΛΚ και ως μέλος της Επιτροπής για τα Δικαιώματα της Γυναίκας και τις Ίσες Ευκαιρίες υποστηρίζω την πρόταση να ανακηρύξουμε την 8η Μαρτίου του επομένου έτους ως ημέρα των γυναικών του Αφγανιστάν.
<P>
Η Ευρωπαϊκή Ένωση παρείχε τα τελευταία 10 χρόνια ενίσχυση ύψους 400 εκατ. ευρώ στο Αφγανιστάν. Τα χρήματά μας πρέπει μελλοντικά να χρησιμοποιηθούν σε μεγαλύτερο ποσοστό για προγράμματα και δράσεις υπέρ των γυναικών. Καλούμε επίσης τις γείτονες χώρες του Αφγανιστάν να συμμετάσχουν ενεργά στη διαδικασία αυτή της ανασυγκρότησης.
<P>
(Χειροκροτήματα)

<SPEAKER ID=115 NAME="Tannock">
Κύριε Πρόεδρε, ως ένας από τους συντάκτες αυτού του ψηφίσματος, είμαι υπερήφανος διότι τον Ιούνιο τρέχοντος έτους, μίλησα σε αυτή την αίθουσα για την ωμότητα και τις μεσαιωνικές σκοταδιστικές πολιτικές της κυβέρνησης των Ταλιμπάν, όταν είχαν αποφασίσει να καταστρέψουν τα υπέροχα βουδιστικά αγάλματα στο Βamiyan. Αυτό συνέβη πολύ πριν οι ίδιοι και η τραγική τους χώρα γίνουν το επίκεντρο της παγκόσμιας προσοχής στις 11 Σεπτεμβρίου, όταν η σύνδεση των Ταλιμπάν με τους δράστες της επίθεσης κατά των ΗΠΑ κατέστη σαφής σε όλους.
<P>
Το Αφγανιστάν βρίσκεται πλέον σε ένα ιστορικό σταυροδρόμι. Ως βρετανός βουλευτής του ΕΚ, είμαι υπερήφανος για το ρόλο που διαδραματίζουν τα γενναία στρατεύματα της χώρας μου βοηθώντας τους Αμερικανούς να απαλλάξουν το Αφγανιστάν από τους καταπιεστικούς αφέντες του και να σταματήσουν την παροχή ασύλου σε τρομοκράτες που έχουν ως στόχο την καταστροφή των δυτικών αξιών, συμπεριλαμβανομένων των δικαιωμάτων των γυναικών. Χαιρετίζω ιδίως όσους τραυματίστηκαν κατά τις επιχειρήσεις και ελπίζω, τώρα που το ΗΒ πρόκειται να αποτελέσει σημαντική συνιστώσα της ειρηνευτικής δύναμης του ΟΗΕ, ότι δεν θα υπάρξουν άλλα θύματα.
<P>
Πριν δύο εβδομάδες, προσκλήθηκα να συναντήσω εκπρόσωπο του Επαναστατικού Συνδέσμου Αφγανών Γυναικών και, ως Συντηρητικός, αρχικά αντέδρασα στον τίτλο "επαναστατικός" . Εντούτοις, μετά τη συνάντηση, αποφάσισα ότι, στο Αφγανιστάν, οι δυτικές μου απόψεις για τα κοινωνικά και πολιτικά δικαιώματα των γυναικών θα με κατέτασσαν αναμφίβολα στα μάτια των μουτζαχεντίν της παλαιάς φρουράς, όπως ο πρόεδρος Rabbani, στους επαναστάτες. Χαιρετίζω τη συμμετοχή δύο γυναικών στην προσωρινή κυβέρνηση και ελπίζω ότι η νέα γενιά νεώτερων, προοδευτικών και σύγχρονων πολιτικών ηγετών θα βρει τον τρόπο να παγιώσει μια νέα τάξη βασισμένη στην ισότητα μεταξύ των δύο φύλων και σε πλήρη πολιτικά και κοινωνικά δικαιώματα τα οποία εμπεριέχονται στις υποχρεώσεις που έχει αναλάβει η χώρα στο πλαίσιο διεθνών συνθηκών και θα παύσει να θεωρεί τις γυναίκες και το ρόλο τους ως καθαρά οικονομικό και αναπαραγωγικό και να τις καταδικάζει στο σκοτάδι μέσα στη μπούρκα. Στη δεκαετία του 1960 και του 1970, οι γυναίκες ήταν ευπρόσδεκτες από την κυβέρνηση του βασιλέα Mohammed Zahir Shah να συμμετάσχουν πλήρως στην κοινωνία ασκώντας επαγγέλματα και μετέχοντας στην ανωτάτη εκπαίδευση και στην πολιτική. Ελπίζω ότι το Αφγανιστάν θα μπορέσει να επιστρέψει και πάλι σε αυτή τη μορφή μετριοπαθούς λαϊκής κυβέρνησης και να χρησιμοποιήσει τον τεράστιο όγκο ταλέντου που είναι συγκεντρωμένος στο 50% και πλέον του πληθυσμού του.

<SPEAKER ID=116 LANGUAGE="ES" NAME="Izquierdo Rojo">
Κύριε Πρόεδρε, η Σαουδική Αραβία ούτε τη φήμη έχει ούτε τις εγγυήσεις προσφέρει για την υπεράσπιση των αφγανών γυναικών. Η Σαουδική Αραβία είναι μία από τις τρεις μοναδικές χώρες που υποστήριξαν επίσημα το καθεστώς των Ταλιμπάν. Από παλιά υποθάλπει και ενισχύει οικονομικά τους ισλαμικούς φονταμενταλισμούς και παραβιάζει σοβαρά τα ανθρώπινα δικαιώματα των γυναικών.
<P>
Κύριε Πρόεδρε, με τέτοια παράδοση κατά των γυναικών που έχει η Σαουδική Αραβία, είναι λογικό στις 20 Νοεμβρίου, στη συνάντηση που διεξήχθη στην Ουάσινγκτον, να οριστεί αυτή η χώρα μέλος της ομάδας που θα ηγηθεί της ανοικοδόμησης του Αφγανιστάν;
<P>
Τώρα, κύριε Πρόεδρε, ξεκινά μια ελπιδοφόρος περίοδος για το Αφγανιστάν και είναι εμφανές ότι αρχίζουν να αλλάζουν οι σκληρές συνθήκες ζωής των γυναικών. Χρειαζόμαστε ένα σχέδιο έκτακτων μέτρων για να ξεκινήσει η ανοικοδόμηση και η πορεία προς την ειρήνη και την πρόοδο. Η Ευρωπαϊκή Ένωση πρέπει να ασχοληθεί όσο το δυνατόν πιο άμεσα με τη διανομή της ανθρωπιστικής βοήθειας και με την εφαρμογή ταχέων μέτρων και δομών για να υπάρξει εκπαίδευση και υγεία για τα κορίτσια και τις γυναίκες.
<P>
Σαν τελική σύσταση, κύριε Πρόεδρε, είναι απαραίτητο να θυμηθούμε εκείνες τις γυναικείες οργανώσεις που έκαναν αντίσταση εναντίον των Ταλιμπάν - όπως η RAWA - και είναι αυτές οι γυναικείες οργανώσεις που πρέπει τώρα να διαδραματίσουν αποφασιστικό ρόλο για να γίνει η ανοικοδόμηση με τις γυναίκες και για τις γυναίκες.

<SPEAKER ID=117 NAME="Morgantini">
"Συνεχίζω να βλέπω νεκρούς: η χώρα μας είναι μια χώρα νεκροταφείο. Συνεχίζουμε να αντιστεκόμαστε για να ελευθερωθούμε από την τρομοκρατία, από τους βαρόνους του πολέμου, αλλά και από τις ΗΠΑ, που δημιούργησαν τον Μπιν Λάντεν και τους Ταλιμπάν και για να τους πολεμήσουν και να τους σκοτώσουν, μας βομβαρδίζουν και εμάς."
<P>
Η Φατιμά μου μιλάει στο τηλέφωνο από την Καμπούλ: δεν είναι πρόσφυγας, είναι από τα ιθύνοντα στελέχη της RAWA. Λέει ότι στους δρόμους της Καμπούλ κυκλοφορεί ξανά κόσμος, οι αγορές είναι γεμάτες, αλλά δεν υπάρχουν χρήματα και οι χήρες εξακολουθούν να ζουν από ελεημοσύνες, τα παιδιά ψάχνουν στα σκουπίδια. Όλοι εξακολουθούν να φοβούνται. Μερικές γυναίκες έχουν βγάλει ή σηκώσει τη μπούργκα, μερικοί άντρες έχουν ξυριστεί, έχουν ξαναρχίσει να ακούγονται μουσικές, αλλά υπάρχει ο φόβος τιμωριών και αντιποίνων. Γι' αυτό, λέει η Φατιμά - και εγώ συμφωνώ μαζί της - θα πρέπει να υπάρχει μια δύναμη των Ηνωμένων Εθνών χωρίς Ρώσους, Αμερικανούς, Αγγλους, αλλά με στρατιώτες άλλων χωρών: μια πολυεθνική και πολυθρησκευτική δύναμη που θα ενεργεί για τον αφοπλισμό των στρατιωτικών ομάδων.
<P>
Για τα δικαιώματα των αφγανών γυναικών μιλούν όλοι. Αυτό είναι πολύ καλό, αρκεί οι γυναίκες να μην χρησιμοποιούνται για μία ακόμη φορά για να δοθεί νομιμότητα σε πολεμικές δράσεις. Επί χρόνια, γυναίκες από το Αφγανιστάν, αλλά και από την Ευρώπη κατάγγελλαν σε μια κωφή Δύση τις καταπιεστικές και βίαιες συνθήκες του καθεστώτος των Ταλιμπάν. Ο πόλεμος δεν έχει τελειώσει· δεν μπορούμε να υποκρινόμαστε και να μιλάμε μόνο για το μέλλον και την ανοικοδόμηση. Έχουν γίνει σημαντικά βήματα για την παρουσία των γυναικών στον σχηματισμό της κυβέρνησης, αλλά δεν αρκούν και δεν έχουν τελειώσει. Οφείλουμε να υποστηρίξουμε εκείνες τις δημοκρατικές γυναίκες που έχουν μια κοσμική θεώρηση του Συντάγματος και που, χωρίς να απαρνούνται τις ιδιαίτερες ταυτότητές τους, υπερβαίνουν τις εθνοτικές και φυλετικές διακρίσεις.
<P>
Πολλές από εμάς έχουμε συναντηθεί μαζί τους· συντάξαμε από κοινού - μίλησαν γι' αυτό οι άλλοι βουλευτές - διεκδικήσεις, αλλά επιστήσαμε την προσοχή και στις δικές μας ευθύνες. Οι νάρκες που κατακρεουργούν παράγονται από τα εργοστάσια της Δύσης· οι βόμβες διασποράς, που ρίχνονται κατά χιλιάδες αυτές τις μέρες και παραμένουν ανέκρηκτες, παράγονται από τα δικά μας εργοστάσια· είναι δικές μας οι διεστραμμένες ευρεσιτεχνίες που σχεδιάζουν τις νάρκες με μορφή πεταλούδας ή κούκλας, δικές μας οι κίτρινες και χαριτωμένες βόμβες διασποράς, στο ίδιο χρώμα με τους σάκους με τα τρόφιμα που πετιούνται από τα αεροπλάνα.
<P>
Με τις γυναίκες του Αφγανιστάν μας συνδέει ένας κοινός δρόμος, ο δρόμος για την ελευθερία και τη δικαιοσύνη για όλους, άνδρες και γυναίκες. Το ψήφισμα για το οποίο αποφασίζουμε σήμερα και η τροπολογία Fraisse δεν θα πρέπει να μείνουν μόνο λόγια στα χαρτιά, αλλά να γίνουν πραγματική πράξη.

<SPEAKER ID=118 NAME="Nielson">
. (ΕΝ) Πριν ακόμα την ανάρρηση των Ταλιμπάν στην εξουσία στο Αφγανιστάν, κατά την περίοδο 1995-196, η ΕΕ γνώριζε την απαράδεκτη κατάσταση και το καθεστώς των γυναικών στην αφγανική κοινωνία. Το γεγονός αυτό είχε αναγνωριστεί στη φύση των προγραμμάτων βοήθειας που χρηματοδοτούσαμε τότε και τα οποία έδιναν ιδιαίτερη βαρύτητα στην παροχή υγειονομικής περίθαλψης, εκπαίδευσης και στη δημιουργία θέσεων εργασίας για τις γυναίκες.
<P>
Με την ανάληψη της εξουσίας από τους Ταλιμπάν στην Καμπούλ το 1996, η ΕΕ συμφώνησε σε κοινή θέση για το Αφγανιστάν. Η κοινή θέση ανανεώνεται κατ' έτος και τάσσει σαφώς μεταξύ των στόχων της την προώθηση του σεβασμού του διεθνούς δικαίου και των ανθρωπίνων δικαιωμάτων, συμπεριλαμβανομένων των δικαιωμάτων των γυναικών και των παιδιών. Επιπλέον, με την κοινή θέση, η ΕΕ αναλαμβάνει να στηρίξει προγράμματα βοήθειας τα οποία ενσωματώνουν τη μέριμνα για την ισότητα μεταξύ των δύο φύλων και καταβάλλουν ενεργές προσπάθειες για την προώθηση της ισότιμης συμμετοχής ανδρών και γυναικών και για την προώθηση της ειρήνης και των ανθρωπίνων δικαιωμάτων.
<P>
Κατόπιν αυτών, η Επιτροπή, μέσω των προγραμμάτων της, τα οποία χρηματοδοτούνται από το ECHO, και μέσω του προϋπολογισμού της για την παροχή βοήθειας σε εκτοπισμένους πληθυσμούς, συνέχισε, ακόμα και υπό το καθεστώς των Ταλιμπάν, να χρηματοδοτεί δράσεις για την παροχή υγειονομικής περίθαλψης και εκπαίδευσης σε γυναίκες και νεαρά κορίτσια, καθώς και για την παροχή ευκαιριών απασχόλησης και κατάρτισης σε γυναίκες. Την προηγούμενη εβδομάδα στην Καμπούλ, συνάντησα πολλές από αυτές τις γυναίκες και τους άνδρες. Αρχισα έτσι να μιλώ γι' αυτό που αποκαλώ "το άλλο Αφγανιστάν" . Όλοι γνωρίζουμε το Αφγανιστάν των πολεμάρχων. Αλλά υπάρχει ένα διαφορετικό Αφγανιστάν. Υπάρχουν και οι ήρωες και οι ηρωίδες της ειρήνης και της φιλευσπλαχνίας. Πολλοί από αυτούς εργάζονται σε προγράμματα που χρηματοδοτούμε, εργαζόντουσαν υπό το καθεστώς των Ταλιμπάν και συνεχίζουν να εργάζονται μετά την 11η Σεπτεμβρίου.
<P>
Σε ένα σχέδιο για ευάλωτα παιδιά χρηματοδοτούμενο από το ECHO, συνάντησα κορίτσια που μάθαιναν να διαβάζουν και να γράφουν και ρώτησα πόσα από αυτά ήθελαν να γίνουν νοικοκυρές όταν θα μεγάλωναν. Μόνον μερικά χέρια σηκώθηκαν κάπως διστακτικά. Τότε, ρώτησα πόσα από αυτά ήθελαν να γίνουν δασκάλες ή γιατροί. Όλα σήκωσαν το χέρι - όλα ήθελαν να κάνουν κάτι. Ήταν, μπορώ να πω, μια πολύ όμορφη στιγμή και η δασκάλα τους ήταν περήφανη.
<P>
Ένα άλλο σχέδιο αφορούσε μια γυναίκα που κατασκεύαζε παπλώματα τα οποία χρησιμοποιούμε σε σχέδια για τους πρόσφυγες. Ζούσε μόνη, ο άνδρας της είχε σκοτωθεί στις συγκρούσεις και όταν η εξουσία πέρασε στα χέρια των Ταλιμπάν, αναγκάστηκε να σταματήσει να δουλεύει ως χειριστής γερανών στον κατασκευαστικό κλάδο. Έχει 10 παιδιά και χρησιμοποιεί το σπίτι της. Κάθονταν όλοι στο πάτωμα ράβοντας αυτά τα παπλώματα και ήταν μια πολύ όμορφη εμπειρία. Στο τέλος, όταν φύγαμε, δεν μπόρεσα να αντισταθώ στην επιθυμία να την αγκαλιάσω για να εκφράσω τα συναισθήματά μου - πράγμα που ασφαλώς δεν ήταν πολιτικά ορθό τη στιγμή που μπορούσαν να μας δουν οι γείτονες, ή και οποιαδήποτε στιγμή. Αλλά το δέχθηκε με ευχαρίστηση και αισθάνθηκα μεγάλη χαρά διότι συμμετείχα σε μια πολιτισμένη και όμορφη συνάντηση πολιτισμών στο κέντρο της Καμπούλ.
<P>
Σήμερα, βρισκόμαστε πλέον, ευτυχώς, στη μετά Ταλιμπάν εποχή. Οι αλλαγές είναι πλέον εφικτές και ελπίζουμε ότι όσα επετεύχθησαν στη Βόννη στις 5 Δεκεμβρίου θα ανοίξουν το δρόμο για μεγάλη βελτίωση της κατάστασης των γυναικών και των κοριτσιών στη χώρα. Γυναίκες συμμετείχαν στις αντιπροσωπείες που μετέβησαν στη Βόννη. Γυναίκες κατέλαβαν θέσεις στην προσωρινή αρχή. Η προσωρινή συμφωνία περιέχει ορισμένες συγκεκριμένες αναφορές στη διασφαλισμένη συμμετοχή των γυναικών κατά τις επόμενες φάσεις της πολιτικής διαδικασίας - τη Loya Jirga και τη μεταβατική κυβέρνηση. Όλα αυτά θα επιβλέπονται από τον ΟΗΕ, ο οποίος διαδραματίζει καταστατικό ρόλο, αναγνωρισμένο από την προσωρινή συμφωνία, για την παρακολούθηση της συμπεριφοράς της προσωρινής αρχής και του σχηματισμού της Loya Jirga, καθώς και για την εξασφάλιση της ανάπτυξης και της υλοποίησης εκπαιδευτικού προγράμματος σχετικά με τα ανθρώπινα δικαιώματα με στόχο την προώθηση του σεβασμού και της κατανόησης των ανθρωπίνων δικαιωμάτων στο Αφγανιστάν.
<P>
Αυτή τη στιγμή, η Επιτροπή επεξεργάζεται νέα, συμπληρωματικά προγράμματα βοήθειας ύψους 28,5 εκατομμυρίων ευρώ τα οποία θα αρχίσουν να υλοποιούνται τις προσεχείς εβδομάδες, για έκτακτη βοήθεια και βοήθεια προς τους εκτοπισμένους. Το φύλο θα αποτελέσει, ασφαλώς, είτε ειδικό είτε οριζόντιο θέμα όλων αυτών των προγραμμάτων.
<P>
Το ECHO είναι ήδη παρόν στην Καμπούλ, όπου θα εγκαινιάσουμε επίσημα το νέο γραφείο του ECHO στα μέσα Ιανουαρίου. Προβλέπεται ότι το προσωπικό της Επιτροπής θα βρίσκεται εκεί μονίμως από την 1η Φεβρουαρίου 2002. Είναι λοιπόν σημαντικό να εξασφαλιστεί ότι θα δοθεί η απαιτούμενη συνέχεια και ενόψει όσων συζητούμε εδώ. Η πρόοδος θα προσφέρει ζωτικής σημασίας δείκτες που θα επιτρέψουν στην ΕΕ και στην υπόλοιπη διεθνή κοινότητα να κρίνουν το βαθμό προσήλωσης της νέας αφγανικής κυβέρνησης στη δέσμευση που έχουν πλέον αναλάβει. Πρέπει να σας προειδοποιήσω να μην περιμένετε θαύματα. Πρόκειται για μια εξαιρετικά παραδοσιακή κοινωνία, ιδίως εκτός της Καμπούλ. Η πραγματικότητα επιτόπου δεν αντικατοπτρίζει την ελίτ της Καμπούλ με την οποία μπορούμε εύκολα να έλθουμε σε επαφή. Υπάρχουν πολλές βαθειά ριζωμένες διαφορές. Πρέπει να ακολουθήσουμε πολύ ευρεία προσέγγιση και να εξασφαλίσουμε ότι εντάσσουμε συνειδητά τις γυναίκες στις πολλές αποκεντρωμένες δραστηριότητες που διεξάγουμε σε ολόκληρη τη χώρα.
<P>
Ινδονησία

<SPEAKER ID=119 LANGUAGE="NL" NAME="Belder">
Κύριε Πρόεδρε, απίστευτο και όμως αληθινό: το δίκτυο της Αλ Κάιντα του Μπιν Λάντεν λειτουργεί ευρέως στην Ινδονησία. Διαθέτει στρατόπεδα εκπαίδευσης σε μέρη όπως η νήσος Sulawesi, στην οποία και θα περιορίσω την παρέμβασή μου.
<P>
Καλυπτόμενοι από την ισλαμική τρομοκρατική ομάδα Laskar Jihad (ο στρατός του Τζιχάντ) έφτασαν πρόσφατα χιλιάδες μαχητών, μέρος των οποίων είναι αλλοδαποί, στη νήσο Sulawesi. Ο τριανταεννιάχρονος εκπαιδευτής στο Πακιστάν Ya' far Umar Thalib από την Yogyakarta, ηγέτης αυτής της τρομοκρατικής οργάνωσης, η οποία ιδρύθηκε στις αρχές της δεκαετίας του ' 90, διαψεύδει την παρουσία οπαδών του Μπιν Λάντεν. Όμως, η πραγματικότητα τον διαψεύδει. Μόλις εχθές ο ηγέτης της Εθνικής Υπηρεσίας Πληροφοριών της Ινδονησίας στρατηγός ε.α. Hendro Pliono, μετά από συνάντησή του με την Πρόεδρο Megawati Soekarnoputri, δήλωσε ότι η Αλ Κάιντα λειτουργεί όντως στο έδαφος της Ινδονησίας.
<P>
Ελπίζω να μην περιοριστούν οι ινδονησιακές αρχές σε αυτές τις διαπιστώσεις. Απευθύνω έκκληση προς αυτές να αντιμετωπίσουν με αποφασιστικότητα το Laskar Jihad και αυτό το παρακλάδι της Αλ Κάιντα. Είναι πλέον καιρός! Από όταν ξέσπασαν για πρώτη φορά οι συγκρούσεις στη νήσο Ambon, στις 19 Ιανουαρίου 1999, μία ημέρα πριν από την ισλαμική εορτή του Idul Fitr, ο Laskar Jihad δολοφόνησε τουλάχιστον 10 000 Χριστιανούς και ανάγκασε πολλαπλάσιο αριθμό να τραπεί πανικόβλητος σε φυγή.
<P>
Πολύ φοβάμαι ότι, μετά τις Μολούκες Νήσους, αυτή η αντιχριστιανική οργάνωση εξαπλώθηκε τώρα και στη νήσο Sulawesi. Δεν μπορώ να ξεχάσω, κύριε Πρόεδρε, την ιστορία που ακούσαμε εφέτος το φθινόπωρο ενός μικρού χριστιανού 8 ετών. Το αγοράκι βρισκόταν με την μητέρα του στο λεωφορείο. Ξαφνικά κάπου 50 μουσουλμάνοι τρομοκράτες ανάγκασαν το όχημα να σταματήσει και έκαναν έλεγχο στους επιβάτες ελέγχοντας το θρήσκευμα που ανέφερε η ταυτότητα τους. Φάνηκε ότι δύο από αυτούς ήταν χριστιανοί: η μητέρα και ο γιος της. Έσυραν δια της βίας το αγοράκι έξω από το λεωφορείο, αφήνοντας πίσω τους τη μητέρα σε κατάσταση εκτός εαυτού. Αδιαφόρησαν για τις κραυγές της θανάσιμης αγωνίας του μικρού θύματος. Οι τρομοκράτες έσυραν το παιδάκι πάνω στην άσφαλτο μέσα στη ζούγκλα, και ποτέ δεν ξανακούστηκε τίποτα για αυτό από τότε. Πρόκειται για μία μόνο από τις αναρίθμητες τεκμηριωμένες επιθέσεις σε λεωφορεία του Laskar Jihad στη νήσο Sulawesi.
<P>
Κύριε Πρόεδρε, θα παρακαλούσα το Συμβούλιο και την Επιτροπή να καταβάλουν κάθε δυνατή προσπάθεια για την καταπολέμηση της τρομοκρατίας στην Ινδονησία, να εξετάσουν πώς θα μπορούσαν να υποστηρίξουν μία διαδικασία συμφιλίωσης στην περιοχή και να αναζητήσουν μέτρα για την υποστήριξη της οικονομικής ανάπτυξης της χώρας.

<SPEAKER ID=120 LANGUAGE="NL" NAME="Van den Berg">
Υιοθετήσαμε διάφορα σημαντικά ψηφίσματα στο Κοινοβούλιο σχετικά με την Ινδονησία, το Τιμόρ και τις Μολούκες Νήσους.
<P>
Όταν μιλούμε για την Ινδονησία, μιλούμε για ένα τεράστιο κράτος στο οποίο η δικτατορία ανάγκασε ολόκληρα τμήματα του πληθυσμού να μεταναστεύσουν σε άλλες περιοχές της χώρας. Αυτή η εσωτερική μετανάστευση εξακολουθεί να προκαλεί πολλές και περίπλοκες συγκρούσεις.
<P>
Συγχρόνως, η μεταπολίτευση και η αποκατάσταση της δημοκρατίας αποτέλεσαν ένα τεράστιο βήμα. Από το 1999 και μετά η χώρα εκδημοκρατίζεται, όμως η διαδικασία αυτή είναι εξαιρετικά αργή. Αφενός καταβάλλονται προσπάθειες για την ενίσχυση της δημοκρατίας και, αφετέρου, σε πολλές περιοχές της χώρες μαίνονται έντονες εθνοτικές συγκρούσεις. Η Τζιχάντ, η οποία παλαιότερα δρούσε στις Μολούκες νήσους, έχει επεκταθεί τώρα και στη νήσο Sulawesi. Διαπιστώνουμε κάθε φορά ότι ο στρατός της χώρας αντιμετωπίζει δυσκολία να αποτινάξει πραγματικά το παρελθόν του και να δεχθεί πραγματικά το κράτος δικαίου και τη δημοκρατία. Βλέπουμε εξάλλου ότι αν πάμε λίγο έξω από την πρωτεύουσα της χώρας και παρόλο που θα υιοθετηθεί νόμος περί αυτονομίας και θα δημιουργηθεί ένα ειδικό δικαστήριο για να εξετάσει ορισμένα γεγονότα του παρελθόντος, διαπιστώνουμε πόσο δύσκολη είναι η μετάβαση στη δημοκρατία. Για το λόγο αυτό οφείλουμε να καταδικάσουμε αποφασιστικά τη δολοφονία του Theys Hiyo Eluay και να καταβάλουμε κάθε δυνατή προσπάθεια προκειμένου να επιτύχει η διαδικασία της συμφιλίωσης. Το ίδιο ισχύει και για τη νήσο Sulawesi.
<P>
Χρειάζεται επομένως να καταδικάσουμε ρητά και κατηγορηματικά τους τρομοκράτες, την Τζιχάντ, και να υποστηρίξουμε συγχρόνως τις αρχές της Ινδονησίας. Η μεγάλη πλειονότητα του πληθυσμού είναι βέβαια υπέρ της συμφιλίωσης, της ειρηνικής συνύπαρξης και της κοινωνικής ανασυγκρότησης. Οι απλοί πολίτες, Χριστιανοί ή Μουσουλμάνοι, δεν χρειάζονται την Τζιχάντ. Για αυτόν ακριβώς τον λόγο, και με όλη μας την μετριοφροσύνη, μπορούμε να διαδραματίσουμε έναν σημαντικό ρόλο με την σημαντική πείρα που διαθέτουμε.

<SPEAKER ID=121 NAME="McKenna">
Όλοι πρέπει να καταδικάσουμε τις δολοφονίες που διαπράχθηκαν στην Παπουασία στις 10 Νοεμβρίου. Υπάρχει πραγματικός κίνδυνος να σχεδιάζονται και άλλες δολοφονίες. Η κυβέρνηση της Ινδονησίας φέρει το βάρος να διεξαγάγει εξαντλητικές έρευνες και να επιτρέψει την πρόσβαση στις διεθνείς ερευνητικές ομάδες, εφόσον απαιτείται. Έχει ουσιώδη σημασία να προσαχθούν οι υπεύθυνοι ενώπιον της δικαιοσύνης. Έχει επίσης ουσιώδη σημασία να προστατεύσει η κυβέρνηση της Ινδονησίας τους μάρτυρες από τον εκφοβισμό και τη δολοφονία, όπως πρέπει να προστατεύσει και τις οργανώσεις, τους ΜΚΟ και άλλους από τον ίδιο κίνδυνο.
<P>
Είναι επίσης σημαντικό να αντικαταστήσει η κυβέρνηση της Ινδονησίας τις μονάδες Kopassus, διότι καθημερινά εμφανίζονται ως απειλή για το λαό της Παπουασίας. Πιστεύουμε επίσης ότι η κυβέρνηση της Ινδονησίας πρέπει να θέσει τέλος στις εμπορικές δραστηριότητες του στρατού στην Παπουασία. Χιλιάδες άνθρωποι έχουν πεθάνει μόνον στο Sulawesi, όπου οι μάχες διαρκούν ήδη δυο χρόνια. Η κυβέρνηση της Ινδονησίας πρέπει να καταβάλει μια προσπάθεια για να εξασφαλίσει τη συνύπαρξη μεταξύ του μουσουλμανικού και του χριστιανικού πληθυσμού, η οποία είχε καταστεί δυνατή επί πολλά χρόνια.

<SPEAKER ID=122 LANGUAGE="NL" NAME="Maij-Weggen">
Κύριε Πρόεδρε, μετά από μία σχετικά ήρεμη περίοδο στην Ινδονησία, αρχίσαμε πάλι το Νοέμβριο να πληροφορούμαστε με φρίκη έντονες βιαιότητες σε περιοχές όπως οι νήσοι Sulawesi και Celebes, καθώς και τη δολοφονία του Theys Hiyo Eluay, ηγέτη των Παπούα στην Irian Jaya.
<P>
Θα ήθελα καταρχάς να πω κάτι για τη δολοφονία του Theys Hiyo Eluay, η οποία διαπράχθηκε την 10η Νοεμβρίου, μετά από συνομιλίες που πραγματοποίησε εξ ονόματος της κοινότητας των Παπούα με την ηγεσία της στρατιωτικής μονάδας της Ινδονησίας στη δυτική Παπούα. Ο Theys Hiyo Eluay δεν ήταν μόνο ένας χαρισματικός ηγέτης των Παπούα, ήταν επίσης μετριοπαθής άνθρωπος, ο οποίας δεν επεδίωκε την απόλυτη ανεξαρτησία της επαρχίας του, αλλά αγωνιζόταν για την αυτονομία της εντός της Ινδονησίας και είχε κατορθώσει να κάνουν δεκτή την αυτονομία αυτή η κυβέρνηση και το κοινοβούλιο της Ινδονησίας. Τον Οκτώβριο επιβεβαιώθηκε η αυτονομία από το κοινοβούλιο της Ινδονησίας και μετά από ένα δείπνο με το στρατιωτικό επιτελείο της περιοχής, ο Theys Hiyo Eluay δολοφονήθηκε το βράδυ της 10ης Νοεμβρίου. Είναι χαρακτηριστικό για την κατάσταση στην Ινδονησία το γεγονός ότι οι στρατιωτικές δυνάμεις στην περιοχή μπορούν να διαταράσσουν την εποικοδομητική διαδικασία της ειρήνης και της συμφιλίωσης με τέτοιο τρόπο ώστε συμβαίνουν τέτοιου είδους δολοφονίες. Πολλοί πιστεύουν ότι επρόκειτο για πράξη εκδίκησης, διότι μία αυτόνομη Irian Jaya δεν θα επέτρεπε ποτέ στους στρατιωτικούς να αποκομίζουν τα οικονομικά και πολιτικά κέρδη που εξασφαλίζουν σήμερα.
<P>
Θα ήθελα να παρακαλέσω την Επιτροπή και το Συμβούλιο να καλέσουν την κυβέρνηση της Ινδονησίας να εξετάσει σε βάθος τη δολοφονία αυτή και να τιμωρήσει τους ενόχους, έτσι ώστε να επιβληθεί η δικαιοσύνη σε μια περιοχή στην οποία δεσπόζει η αδικία. Επίσης ζητώ να παρασχεθεί βοήθεια στην περιφερειακή κυβέρνηση της Irian Jaya, π.χ. για τη δημιουργία διοικητικής ακαδημίας, έτσι ώστε να αποκτήσει τη δυνατότητα αυτοδιοίκησης αυτή η περιφέρεια.
<P>
Κατόπιν, κύριε Πρόεδρε, όσον αφορά τη κατάσταση στις νήσους Sulawesi και Celebes. Οι ίδιες ακριβώς ομάδες του Laskar Jihad οι οποίες προκάλεσαν τόσες καταστροφές στις Μολούκες Νήσους διέπραξαν και στις νήσους Sulawesi και Celebes χιλιάδες δολοφονίες και εκδίωξαν εκατοντάδες χιλιάδες ανθρώπους. Και στο σημείο αυτό καλούμε την Επιτροπή και το Συμβούλιο να καλέσουν την κυβέρνηση της Ινδονησίας να προστατεύσει την χριστιανική κοινότητα της χώρας και να ελέγξει καλύτερα τις τρομοκρατικές ισλαμικές ομάδες.
<P>
Κύριε Πρόεδρε, προκειμένου να διατηρήσει η Ινδονησία τη σημαντική και έγκυρη θέση που διαθέτει, θα πρέπει η κυβέρνησή της να θέσει πραγματικά τέλος στις βιαιότητες. Η Ευρωπαϊκή Ένωση οφείλει να καταστήσει σαφές στην Ινδονησία ότι οι πολιτικές δολοφονίες και οι βιαιότητες κατά των θρησκευτικών μειονοτήτων είναι απαράδεκτες, ειδάλλως θα δημιουργηθούν, πιστεύω, προβλήματα στη σχέση ΕΕ-Ινδονησίας.

<SPEAKER ID=123 NAME="Nielson">
. (ΕΝ) Κύριε Πρόεδρε, η Επιτροπή συμφωνεί πλήρως με τους αξιότιμους βουλευτές όσον αφορά την καταδίκη της απαγωγής και της δολοφονίας του Theys Eluay, επικεφαλής του προεδρείου του Συμβουλίου της Παπουασίας και ενώνει τη φωνή της στην έκκληση προς την κυβέρνηση της Ινδονησίας να εξασφαλίσει την πλήρη διαλεύκανση αυτού του φοβερού συμβάντος και να προσαγάγει τους αυτουργούς του ενώπιον της δικαιοσύνης. Πληροφορούμεθα ότι το συμβάν διερευνάται ως υπόθεση δολοφονίας, πράγμα που μπορεί να μην αρκεί για να μας καθησυχάσει πλήρως, αλλά τουλάχιστον ακολουθούν αυτή την προσέγγιση. Απαιτείται επίσης περαιτέρω δράση για να αποκατασταθεί η ηρεμία και να αναπτυχθεί εμπιστοσύνη στη δημοκρατική διαδικασία.
<P>
Στο πλαίσιο αυτό, η Επιτροπή καλωσορίζει με ικανοποίηση την έγκριση από το εθνικό κοινοβούλιο της Ινδονησίας, τον προηγούμενο μήνα, νόμου που θεσπίζει ειδικό καθεστώς αυτονομίας για την Παπουασία και ενθαρρύνει την κυβέρνηση της Ινδονησίας να προχωρήσει στην πλήρη εφαρμογή του νέου νόμου με αποφασιστικότητα και εύλογη ταχύτητα.
<P>
Η Επιτροπή συμμερίζεται επίσης τη βαθιά ανησυχία των αξιότιμων βουλευτών όσον αφορά την πρόσφατη επιδείνωση της κατάστασης στο Sulawesi. Από το Δεκέμβριο 1998, έχουν συμβεί πολλά βίαια επεισόδια μεταξύ μουσουλμάνων και χριστιανών. Το χάσμα μεταξύ των δύο κοινοτήτων βαθαίνει ολοένα - ενώ και οι δύο είναι ένοπλες. Παρόλο που οι πληροφορίες από την περιοχή είναι συχνά ασαφείς, η κατάσταση είναι ασφαλώς σοβαρή. Πρόσφατα, η διακοινοτική βία αναζωπυρώθηκε γύρω από την πόλη Poso.
<P>
Σε έκθεση τοπικής ανθρωπιστικής αποστολής συγκέντρωσης στοιχείων που επισκέφθηκε την περιοχή (συμπεριλαμβανομένων των πόλεων Poso και Tentena) την προηγούμενη εβδομάδα, αναφέρεται ότι αυτή τη στιγμή, η κατάσταση είναι σχετικά ήρεμη, αλλά παραμένει εξαιρετικά τεταμένη. Παρόλο που η ΤΝΙ και η αστυνομία καταβάλλουν προσπάθειες για τη διατήρηση της ασφάλειας, τη συλλογή των όπλων και τη σύλληψη των υπευθύνων για τη βία, η παρουσία μιας μεγάλης και θορυβώδους ομάδας της Laskar Jihad γεννά συνεχείς φόβους για την κλιμάκωση της βίας.
<P>
Η αντιπροσωπεία της Επιτροπής στη Τζακάρτα θα συνεχίσει, από κοινού με τις διπλωματικές αποστολές των κρατών μελών της ΕΕ, να καταβάλλει κάθε δυνατή προσπάθεια για την παρακολούθηση των εξελίξεων στους τομείς αυτούς και την επισήμανση των ανησυχιών μας στις αρχές της Ινδονησίας μέσω διαβημάτων της ΕΕ και άλλων επαφών.
<P>
Η Επιτροπή συμμερίζεται πλήρως τη δεδηλωμένη θέση της Ευρωπαϊκής Ένωσης, η οποία υποστηρίζει σθεναρά την εδαφική ακεραιότητα της Ινδονησίας, ενθαρρύνοντας παράλληλα την κυβέρνηση να καταβάλει επείγουσες προσπάθειες για την αντιμετώπιση και την ειρηνική επίλυση των εσωτερικών συγκρούσεων της Ινδονησίας, τόσο αποσχιστικού όσο και σεκταριστικό χαρακτήρα.

<SPEAKER ID=124 NAME="Πρόεδρος">
Όπως γνωρίζετε, συνάδελφοι, οκτώ μετανάστες, μεταξύ των οποίων τρία παιδιά, πέθαναν το προηγούμενο Σαββατοκύριακο σε εμπορευματοκιβώτιο το οποίο είχε αποσταλεί δια θαλάσσης στην Ιρλανδία. Συνεπώς, πριν αρχίσει η συζήτηση για το θέμα, θα ήθελα να ζητήσω από όλους σας να εγερθούμε και να τηρήσουμε ενός λεπτού σιγή στη μνήμη των θυμάτων αυτής της τραγωδίας.
<P>
(Το Κοινοβούλιο, όρθιο, τηρεί ενός λεπτού σιγή)
<P>
Μετανάστευση στην Ιρλανδία

<SPEAKER ID=125 LANGUAGE="FR" NAME="Sylla">
Κύριε Πρόεδρε, αγαπητοί συνάδελφοι, κύριε Επίτροπε, πιστεύω ότι αυτό το νέο δράμα τονίζει, για άλλη μια φορά, αυτό που θα μπορούσαμε να αποκαλέσουμε μοίρα των μεταναστών. Πριν από έναν χρόνο, 58 αλλοδαποί βρέθηκαν νεκροί στο Ντόβερ. Πέρυσι, οι Yaguine και Fodι, δυο νέοι από τη Γουϊνέα, βρέθηκαν νεκροί μέσα στο σύστημα προσγείωσης αεροσκάφους της Sabena. Έχω την αίσθηση ότι όλα επαναλαμβάνονται και ότι, απέναντι σ' αυτά τα δράματα, έχουμε στην πραγματικότητα μία και μόνη πολιτική η οποία συνήθως κλείνει την πόρτα και πετάει τα κλειδιά.
<P>
Όπως θα έλεγε και ο Bernard-Henri Lιvy, έχω την εντύπωση ότι ενδιαφερόμαστε όλο και λιγότερο γι' αυτό που μπορούμε να αποκαλέσουμε η περιφέρεια του κόσμου. Φαίνεται, κύριε Πρόεδρε, ότι σήμερα υπάρχουν δύο τρόποι για να προσεγγίσει κανείς τα ζητήματα της μετανάστευσης. Ο ένας, που συνηθίζεται όλο και περισσότερο, χαρακτηρίζεται από την επιθυμία να ανοίξουν διάπλατα τα σύνορα για να αποκτήσουμε εργατικό δυναμικό σε τιμή ευκαιρίας, του κλώτσου και του μπάτσου. Ο άλλος χαρακτηρίζεται από την επιθυμία για μηδενική μετανάστευση, κάτι που ούτε το προτιμάμε ούτε το επιθυμούμε.
<P>
Πιστεύω ότι ήρθε ο καιρός, κύριε Πρόεδρε, να μπορέσουμε να αποκτήσουμε μια πραγματική νομοθεσία, απλή αλλά αυστηρή βέβαια, απλή στη μορφή και κοινή για το σύνολο των ευρωπαϊκών χωρών, που να λαμβάνει υπόψη και τις ανάγκες των χωρών του Νότου και τις ανάγκες των χωρών του Βορρά. Δεν μπορούμε να συνεχίσουμε να απογυμνώνουμε τις χώρες του Νότου από το μυαλό τους κάθε φορά που το έχουμε εμείς ανάγκη, να δείχνουμε κυνισμό καλώντας τους λες και δεν είναι τίποτε περισσότερο από νωπό κρέας που υποτίθεται ότι χρειαζόμαστε για να διασφαλίσουμε τις συντάξεις μας και, συνάμα, να ακολουθούμε κατασταλτική πολιτική.
<P>
Δεν πρόκειται ούτε για καταστολή ούτε για φιλανθρωπία. Πρόκειται για αξιοπρέπεια. Έτσι πιστεύω ότι πρέπει να προσεγγίσουμε το ζήτημα της μετανάστευσης.
<P>
Απ' την άλλη πλευρά, και το έχουμε διαπιστώσει καθόλη τη διάρκεια αυτού του απογεύματος, αν δεν λάβουμε υπόψη το γεγονός ότι, σήμερα, τα τρία τέταρτα του πλανήτη ζουν στην απόλυτη αθλιότητα, αν σήμερα δεν διαγράψουμε το χρέος των χωρών του Τρίτου Κόσμου και αν δεν επενδύσουμε στον τομέα της υγείας, της εκπαίδευσης και τις υποδομές, είμαι πεπεισμένος ότι, για άλλη μια φορά, δεν θα έχουμε συγκρατήσει τα διδάγματα της ιστορίας, έστω κι αν είναι πρόσφατα.
<P>
Αυτοί οι άνδρες και αυτές οι γυναίκες στερημένοι, παντελώς παραμελημένοι, αποτελούν σήμερα ένα εκτροφείο, ένα χώρο όπου ανθεί η τρομοκρατία. Η καταπολέμηση της τρομοκρατίας σήμερα συνίσταται στην καταπολέμηση αυτής της αθλιότητας. Κύριε Πρόεδρε, πήρα το θάρρος να αγορεύσω χωρίς χειρόγραφο, γιατί πιστεύω πραγματικά ότι δεν είναι δυνατόν να συνεχίσουμε να μεταχειριζόμαστε αυτούς τους ανθρώπους τόσο απάνθρωπα.

<SPEAKER ID=126 NAME="De Rossa">
Κύριε Πρόεδρε, θα ήθελα να σας ευχαριστήσω για τη σιγή ενός λεπτού στη μνήμη των νεκρών. Είναι πολύ πιθανό να συμβούν και άλλοι θάνατοι, αν δεν αλλάξουμε την προσέγγισή μας όσον αφορά το όλο αυτό ζήτημα της μετανάστευσης και του καθεστώτος των προσφύγων. Θα ήθελα να μεταφέρω τη βαθύτατη συμπάθειά μου προς τους επιζώντες αυτής της τραγωδίας για το χαμό των συζύγων και των παιδιών τους.
<P>
Η ανακάλυψη οκτώ πτωμάτων, εκτός από τα πέντε άτομα που βρίσκονται σε σοβαρή κατάσταση, σε εμπορευματοκιβώτιο στο Wexford της Ιρλανδίας ήταν μια φοβερή τραγωδία που σοκάρισε τον κόσμο, όχι μόνον στην Ιρλανδία, αλλά σε ολόκληρη την Ευρώπη. Δυστυχώς, δεν είναι η πρώτη φορά που συμβαίνει κάτι τέτοιο. Ο πόνος και ο τρόμος που υπέστησαν οι τραυματίες και όσοι έχασαν τη ζωή τους - μεταξύ των οποίων τέσσερα παιδιά - κατά τις πολλές ημέρες που πέρασαν σε αυτό το σφραγισμένο μεταλλικό εμπορευματοκιβώτιο είναι ασύληπτος. Πέρασαν 53 ώρες στη θάλασσα σε καταιγίδα 10 Μπωφόρ, μέσα σε ένα εμπορευματοκιβώτιο, περιτριγυρισμένοι από έπιπλα. Όλοι οι θάνατοι προκλήθηκαν από την έλλειψη οξυγόνου. Η σκέψη και μόνο ότι μικρά παιδιά έζησαν αυτό τον τρόμο είναι αβάσταχτη. Απευθύνω έκκληση στην ιρλανδική κυβέρνηση να επιτρέψει στους επιζώντες να παραμείνουν στην Ιρλανδία, να τους βοηθήσει να ξαναφτιάξουν τη ζωή τους και να τους χορηγήσει το καθεστώς του πρόσφυγα, εφόσον κριθεί σκόπιμο. Ίσως δυνάμει του νόμου δεν πληρούν τις προϋποθέσεις χορήγησης του καθεστώτος του πρόσφυγα, αλλά αν τις πληρούν, πρέπει να τους χορηγηθεί και, εν πάση περιπτώσει, πρέπει να τους επιτραπεί να παραμείνουν στην Ιρλανδία όπως και νά' χει.
<P>
Η τραγωδία αποδεικνύει για άλλη μια φορά τις απονεννοημένες ενέργειες που είναι έτοιμοι να διαπράξουν οι άνθρωποι ώστε να προσπαθήσουν να βελτιώσουν τις συνθήκες ζωής των ίδιων και των οικογενειών τους. Ακούμε πολλά σχετικά με την προνομιακή μεταχείριση των αιτούντων άσυλο και ελπίζω ότι η συζήτηση αυτή θα σταματήσει. Η πραγματικότητα της τρομακτικής εμπειρίας που αντιμετωπίζουν πολλοί μετανάστες και αιτούντες άσυλο αποκαλύπτεται από οκτώ νεκρούς και άλλους σε σοβαρή κατάσταση. Από αυτή την τραγωδία πρέπει να εξαχθούν ορισμένα διδάγματα. Είναι σαφές ότι υπάρχει ανάγκη αυστηρότερου ελέγχου των εμπορευματοκιβωτίων στο σημείο αναχώρησης και άφιξης, καθώς και στενότερης συνεργασίας μεταξύ των αρχών διαφόρων χωρών. Αλλά, δεδομένου ότι δεν θα είναι δυνατόν να ελέγχεται κάθε εμπορευματοκιβώτιο ξεχωριστά, δεδομένου ότι, αναπόφευκτα, και άλλοι θα προσπαθήσουν να κάνουν αυτό το απεγνωσμένο ταξίδι, θα πρέπει να εξετάσουμε σοβαρά το ενδεχόμενο να υποχρεώσουμε τους ιδιοκτήτες αυτών των εμπορευματοκιβωτίων να τοποθετήσουν σε αυτά θυρίδες εξαερισμού. Διαφορετικά, θα αντιμετωπίσουμε αυτή τη φρίκη και πάλι.
<P>
Η Ιρλανδία και η Ευρώπη πρέπει να υιοθετήσουν μεταναστευτικές πολιτικές βασισμένες στον πλήρη σεβασμό των ανθρωπίνων δικαιωμάτων, όπως αυτά ορίζονται από τις διεθνείς συμβάσεις, για παράδειγμα από τη Σύμβαση της Γενεύης. Οι πολιτικές μας πρέπει να αντιμετωπίσουν με πολύ πιο θεληματικό τρόπο τους πολιτικούς, οικονομικούς και κοινωνικούς λόγους για τους οποίους οι άνθρωποι εγκαταλείπουν τις πατρίδες τους. Πρέπει επίσης να χαλαρώσουμε τη νομοθεσία για τη μετανάστευση, ούτως ώστε οι άνθρωποι να μην αναγκάζονται να φθάνουν σε τέτοια απονεννοημένα διαβήματα.
<P>
Λυπούμαι πολύ, αλλά πρέπει να καταδικάσω μια δήλωση που έκανε ο Ιρλανδός Υπουργός Δικαιοσύνης την προηγούμενη Δευτέρα, κατηγορώντας όσους υποστηρίζουν μια πιο ορθολογική και ανοικτή μεταναστευτική πολιτική ότι προτείνουν απλώς και μόνον μια πολιτική ανοικτών θυρών για τη μετανάστευση. Δεν θα με πείραζε καθόλου να αρχίσω μια αντιπαράθεση με τον Υπουργό, αλλά το πρόβλημα είναι ότι, υιοθετώντας αυτή τη στάση και υιοθετώντας αυτό το πλαίσιο αναφοράς για τη συζήτηση, δίνει τροφή στην παράνοια η οποία βρίσκεται στη ρίζα πολλών από τις καταχρήσεις που αντιμετωπίζουν οι μετανάστες και οι πρόσφυγες στη χώρα υποδοχής τους.

<SPEAKER ID=127 NAME="Doyle">
Θα ήθελα να σας ευχαριστήσω, κύριε Πρόεδρε, και να ευχαριστήσω τους συναδέλφους για την ενός λεπτού σιγή που τηρήσατε γι' αυτή τη φοβερή τραγωδία η οποία συνέβη αυτή την εβδομάδα στην πατρίδα μου, το Wexford της Ιρλανδίας. Ο τραγικός θάνατος των οκτώ αυτών ατόμων, μεταξύ των οποίων τέσσερα παιδιά, που βρέθηκαν στο εμπορευματοκιβώτιο, δεν είναι παρά ένα παράδειγμα του καθημερινού δράματος πολλών αιτούντων άσυλο και προσφύγων σε ολόκληρη την Ευρωπαϊκή Ένωση. Το γεγονός του οποίου έγινα μάρτυρας το προηγούμενο Σάββατο θα με ακολουθεί για πάντα. Θα ήθελα να εκφράσω προσωπικά, μαζί με τους συναδέλφους μου στο Σώμα, τα συλληπητήριά μου σε όλους όσους συνδέονται με αυτή την τραγωδία.
<P>
Μετά το φρικτό αυτό συμβάν, τα πτώματα τεσσάρων νεκρών Ρουμάνων, βρέθηκαν μέσα σε εμπορευματοκιβώτιο προοριζόμενο για τον Καναδά στο ιταλικό λιμάνι του Λιβόρνο. Τα επεισόδια αυτά υπογράμμισαν τραγικά την κλίμακα και την πανευρωπαϊκή φύση του προβλήματος αυτού και εμείς, ως Ευρωπαϊκή Κοινότητα, είμαστε υποχρεωμένοι να ανταποκριθούμε πολύ καλύτερα από ό,τι μέχρι σήμερα.
<P>
Από την ίδρυσή της, η Ευρωπαϊκή Ένωση βασιζόταν ανέκαθεν στις αξίες της αλληλεγγύης και της κοινότητας. Αν το Ευρωπαϊκό Συμβούλιο του Λάκεν, αυτό το Σαββατοκύριακο, ασχοληθεί μόνον με το θέμα της ενίσχυσης των συνόρων ως απάντηση σε αυτό το σύγχρονο δουλεμπόριο, θα έχει αποτύχει όχι μόνον να σεβαστεί αυτές τις αξίες, αλλά και να εκπληρώσει τον ηγετικό του ρόλο.
<P>
Αυτά τα τραγικά συμβάντα υπογραμμίζουν δραματικά τις αντικρουόμενες απόψεις όσον αφορά τις πολιτικές μετανάστευσης και ασύλου στην ΕΕ. Η Ευρώπη και η Ιρλανδία χρειάζονται όλο και περισσότερο μετανάστες για να πάρουν τις θέσεις εργασίας που μένουν κενές λόγω της μεγαλύτερης ευημερίας και του συρρικνούμενου πληθυσμού. Αλλά δυστυχώς, σήμερα καταβάλλεται μεγαλύτερη πολιτική προσπάθεια για την καθιέρωση αυστηρότερων μεθοριακών ελέγχων ούτως ώστε να κρατηθούν μακριά οι μετανάστες, από ό,τι για την ανάπτυξη πολιτικών για τη διάρθρωση των μεταναστευτικών ρευμάτων. Τραγωδίες όπως αυτή του Wexford θα συνεχίσουν να συμβαίνουν μέχρις ότου οι κυβερνήσεις όλων των κρατών μελών της ΕΕ αντιμετωπίσουν σοβαρά αυτή την αντίφαση.
<P>
Χαιρετίζω τις προσπάθειες που καταβλήθηκαν αυτή την εβδομάδα για την οριστικοποίηση ενός πανευρωπαϊκού εντάλματος σύλληψης για τη δίωξη αυτών των εγκληματιών "λαθρεμπόρων ανθρώπων" που επωφελούνται οικονομικά από τη μιζέρια και την απόγνωση άλλων. Η ενιαία αγορά προσέφερε πολλά πλεονεκτήματα στους πολίτες μας, προσέφερε όμως και στους εγκληματίες ακριβώς αυτό - μια ενιαία αγορά για τις δραστηριότητές τους. Σήμερα, περισσότερο παρά ποτέ, χρειαζόμαστε την Eurojust και την Ευρωπόλ για να αντιμετωπίσουμε αποτελεσματικά τα υποκείμενα που επωφελούνται από τη μιζέρια και την απόγνωση άλλων.
<P>
Εν κατακλείδι, εμείς, ως Ευρωπαίοι Ιρλανδοί, δεν πρέπει να αγνοήσουμε την ιρλανδική οικονομική μετανάστευση σε ολόκληρο τον κόσμο τους δύο προηγούμενους αιώνες, ιδίως κατά τη διάρκεια και μετά το λιμό της πατάτας στην Ιρλανδία το 1845-1849. Τώρα, πρέπει να είμαστε αρκετά γενναιόδωροι ώστε να δεχθούμε το μερίδιό μας από όσους δραπετεύουν από διώξεις ή προσπαθούν να δημιουργήσουν μια καλύτερη ζωή για τους ίδιους.
<P>
Αν οι θάνατοι μεταναστών σε εμπορευματοκιβώτια, κάτω από βαγόνια τραίνων ή σε αμπάρια πλοίων τους τελευταίους μήνες αποδεικνύουν κάτι, αυτό είναι ότι μια αντιμετώπιση της οικονομικής μετανάστευσης που βασίζεται αποκλειστικά στην παρακολούθηση της παράνομης διακίνησης ανθρώπων δεν θα τους αποτρέψει από το να προσφεύγουν σε απονεννοημένα μέσα για να ταξιδέψουν στην Ευρώπη. Υπάρχει επιτακτική ανάγκη να αντιμετωπίσουμε και τα υποκρυπτόμενα προβλήματα στις χώρες τις οποίες εγκαταλείπουν αυτοί οι απελπισμένοι άνθρωποι. Ίσως τότε η τραγωδία των Τούρκων, Αλγερινών και Αλβανών οικονομικών μεταναστών στο Wexford την προηγούμενη εβδομάδα δεν θα είναι μάταιη.

<SPEAKER ID=128 LANGUAGE="DE" NAME="Schulz">
Κύριε Πρόεδρε, αξιότιμοι συνάδελφοι, η σημερινή πρόταση ψηφίσματος περιέχει μια σειρά δηλώσεων για αναγκαία μέτρα της Ευρωπαϊκής Ένωσης, που πρέπει να εφαρμοσθούν ενόψει ενός τέτοιου γεγονότος. Ο συνάδελφος Sylla επεσήμανε ότι δεν πρόκειται για μεμονωμένο γεγονός, παρά θα αντιμετωπίζουμε διαρκώς, κάθε χρόνο, τέτοια γεγονότα. Γι' αυτό λέω εξ ονόματος της Ομάδας μου ότι δεν είναι ανάγκη να επαναλάβω όλα αυτά τα μέτρα. Είναι για όλους μας σαφή και έχουμε ήδη ορίσει σε πολλά ψηφίσματα του Σώματος τι είναι απαραίτητο και πρέπει να εφαρμοσθεί, καθώς και τι έχει ήδη πάρει τον δρόμο της υλοποίησης.
<P>
Θέλω να θίξω μία άλλη πτυχή του ζητήματος, συγκεκριμένα μία πτυχή που θέλω να τη συσχετίσω με την ενός λεπτού σιγή σας, κύριε Πρόεδρε. Με μία ενός λεπτού σιγή τιμούμε θύματα. Τα θύματα αυτά δεν αξίζουν όμως μόνο αυτήν την τιμή, αλλά και την παρακάτω σκέψη: οι άνθρωποι που στρέφονται σε αυτά τα εγκληματικά στοιχεία, τα οποία παίρνουν από αυτούς χρήματα προκειμένου να τους μεταφέρουν σε έναν υποτιθέμενο παράδεισο, είναι άνθρωποι με ελπίδες: ελπίδες για μια καλύτερη ζωή, που κατά κανόνα δεν αφορά τους ίδιους, αλλά τα παιδιά τους. Δίνουν όλα όσα έχουν, την περιουσία τους και τις ελπίδες τους. Μια γερμανική παροιμία λέει: "η ελπίδα πεθαίνει τελευταία" . Οι άνθρωποι που βρίσκονταν σε αυτό το εμπορευματοκιβώτιο έλπιζαν μέχρι την τελευταία τους πνοή να φθάσουν τελικά στον στόχο τους.
<P>
Τώρα φθάνω στη δεύτερη πτυχή των συλλογισμών μου. Οι άνθρωποι που παίζουν με αυτές τις ελπίδες και παίρνουν χρήματα γι' αυτές, οι διεφθαρμένοι συνοριακοί υπάλληλοι που άφησαν να περάσουν τα εξωτερικά μας σύνορα εκείνοι που έρχονταν από το Κουρδιστάν, οι εγκληματίες που θέλουν να αποκομίσουν κεφάλαιο από την απελπιστική κατάσταση, στην οποία οδηγούν τους ανθρώπους, αξίζουν κι εκείνοι ένα λεπτό περιφρόνησης, που είμαστε ικανοί να τους δείξουμε ως πολιτισμένη κοινωνία. Την περιφρόνηση αυτή θέλω επίσης να την αφιερώσω, ως συνέχεια της ενός λεπτού σιγής σας, στα θύματα. Τα παιδιά τους πρέπει να ξέρουν ότι ο πολιτισμένος κόσμος περιφρονεί ολοκληρωτικά τους δράστες.
<P>
(Χειροκροτήματα)

<SPEAKER ID=129 LANGUAGE="SV" NAME="Malmstrφm">
Κύριε Πρόεδρε, οκτώ άνθρωποι, οι μισοί από τους οποίους παιδιά, έχασαν την ζωή τους σε φρικτές συνθήκες. Το ίδιο συνέβη πριν από ένα χρόνο στο Ντόβερ. Τότε, όπως και τώρα, είπαν όλοι ότι αυτό δεν θα έπρεπε να επαναληφθεί.
<P>
Είμαστε όλοι συγκλονισμένοι, η αλήθεια όμως είναι ότι χιλιάδες άνθρωποι χάνουν την ζωή τους κάθε χρόνο σε παρόμοιες συνθήκες. Μιλούμε για την λαθρομετανάστευση στην Ευρώπη, για ανθρώπους που προσπαθούν να έλθουν στην Ευρώπη χωρίς τα απαραίτητα ταξιδιωτικά έγγραφα. Ωστόσο εμείς είμαστε αυτοί που τους καθιστούμε παράνομους, καθώς θέτουμε όλο και αυστηρότερους όρους για την χορήγηση θεωρήσεων, καθώς στέλνουμε διαρκώς το μήνυμα: δεν είστε ευπρόσδεκτοι! Επιβάλλουμε επίσης στις αεροπορικές εταιρίες την ευθύνη του μεταφορέα και αναθέτουμε στις πλοιοκτήτριες εταιρίες να κρίνουν ποιος θα έχει το δικαίωμα να ζητήσει άσυλο. Η κατάσταση αυτή δεν μπορεί να συνεχιστεί.
<P>
Θα πρέπει να συμφωνήσουμε σε μία κοινή, ανθρώπινη και γενναιόδωρη πολιτική για την μετανάστευση, σε μία στρατηγική για την μετανάστευση για όλη την Ευρώπη. Ελπίζω να μην χρειαστεί να ξανασυζητήσουμε στην αίθουσα αυτή σε δύο εβδομάδες μετά από ένα ανάλογο γεγονός για να εκφράσουμε την λύπη μας για την απώλεια ανθρωπίνων ζωών. Θα πρέπει να κοιτάξουμε το μέλλον. Θα πρέπει να αναζητήσουμε στο πρόβλημα αυτό λύσεις διαφορετικές από τα κατασταλτικά μέτρα.

<SPEAKER ID=130 LANGUAGE="EN" NAME="McKenna">
Κύριε Πρόεδρε, θα ήθελα να διευκρινίσω ότι και η Ομάδα μου συμμετέσχε στη σύνταξη αυτού του ψηφίσματος, αλλά για κάποιον άγνωστο λόγο, παραλειφθήκαμε από τον κατάλογο.
<P>
Αυτό το συμβάν θα επαναληφθεί, αν δεν επανεξετάσουμε ολόκληρη την πολιτική μας - αυτή τη νοοτροπία της Ευρώπης φρουρίου - το γεγονός ότι υψώνουμε όλο και ψηλότερα οδοφράγματα και τείχη. Προσπαθούμε να εμποδίσουμε τους ανθρώπους να εισέλθουν στην Ευρώπη και πρέπει να εφαρμόσουμε μέτρα τα οποία θα αποτρέψουν τους αιτούντες άσυλο από το να προσφεύγουν σε λαθρεμπόρους στην προσπάθειά τους να φθάσουν σε μια χώρα όπου μπορούν να ζητήσουν άσυλο, όπως δικαιούνται να κάνουν δυνάμει της Σύμβασης της Γενεύης.
<P>
Υπάρχει αρκετή υποκρισία σχετικά με αυτό το θέμα και θα ήθελα να αναφερθώ στον Υπουργό Δικαιοσύνης της χώρας μου, της Ιρλανδίας, John O' Donoghue. Το Σαββατοκύριακο, έχυνε κροκοδείλια δάκρυα για το συμβάν, και όμως χρησιμοποίησε κάθε μέσο για να καταστήσει αυστηρότερη τη νομοθεσία στην Ιρλανδία, ούτως ώστε να εξασφαλίσει ότι οι αιτούντες άσυλο δεν θα έρχονται στην Ιρλανδία να υποβάλλουν αίτηση για να τους χορηγηθεί το καθεστώς του πρόσφυγα, πράγμα που, θα ήθελα να επαναλάβω, δικαιούνται να κάνουν δυνάμει της Σύμβασης της Γενεύης. Για να φωτίσω περισσότερο την υποκρισία του εν λόγω Υπουργού: χθες, για πρώτη φορά στην ιστορία της Σύμβασης της Γενεύης, πραγματοποιήθηκε συνάντηση των 141 χωρών που είχαν υπογράψει τη Σύμβαση το 1951. Ο Υπουργός μας, ο οποίος ήταν απαρηγόρητος για όσα συνέβησαν το Σαββατοκύριακο και έλεγε ότι αυτός ήταν ένας από τους χειρότερους φόβους του, δεν θεώρησε τη συνάντηση αυτή αρκετά σημαντική ώστε να παρευρεθεί.
<P>
Χρειάζεται πράγματι να αλλάξει η πολιτική μας όσον αφορά τον τρόπο με τον οποίο μεταχειριζόμαστε τους αιτούντες άσυλο και τους πρόσφυγες και πρέπει να σταματήσουμε να υψώνουμε όλο και πιο ψηλά οδοφράγματα για να τους κρατήσουμε μακριά. Πρέπει να συνειδητοποιήσουμε ότι υπάρχουν άνθρωποι που προσπαθούν απεγνωσμένα να εγκαταλείψουν τις χώρες τους και ότι υπάρχουν λόγοι για τους οποίους θέλουν να φύγουν. Είναι ανθρώπινα όντα, δεν είναι οι αποκαλούμενοι ανεπιθύμητοι, όπως θέλουν να νομίζουν ορισμένοι. Είναι ακριβώς ίδιοι με τους Ιρλανδούς που προσπαθούσαν απεγνωσμένα κάποια εποχή να εγκαταλείψουν την Ιρλανδία και να πάνε στην Αμερική και σε άλλα μέρη - όπου έτυχαν καλής μεταχείρισης. Έχουμε το καθήκον και την υποχρέωση να αντιμετωπίζουμε κάθε άνθρωπο σε αυτόν τον κόσμο ισότιμα.

<SPEAKER ID=131 NAME="Nielson">
. (ΕΝ) Κύριε Πρόεδρε, και η Επιτροπή ανησυχεί εξαιρετικά λόγω της επανάληψης αυτού του δραματικού γεγονότος. Όλοι θυμόμαστε τον τραγικό θάνατο 58 κινέζων λαθρεπιβατών στο Ντόβερ πριν από ένα χρόνο, αλλά δυστυχισμένοι άνθρωποι πεθαίνουν κάθε εβδομάδα σχεδόν στην προσπάθειά τους να φθάσουν σε αυτό που θεωρούν ένα μοναδικό χώρο ειρήνης και ευημερίας. Η λαθραία μεταφορά ανθρώπων και η σωματεμπορία διαπράττονται πια όλο και περισσότερο από εγκληματικές οργανώσεις οι οποίες επωφελούνται από την απελπισία των γυναικών, των ανδρών και των παιδιών που αναζητούν μια καλύτερη ζωή ή έχουν ανάγκη διεθνούς προστασίας.
<P>
Παρόλο που έχουν ήδη ληφθεί πολλά μέτρα σε εθνικό επίπεδο και στο πλαίσιο της συνεργασίας του Σένγκεν για την αντιμετώπιση αυτής της φρικώδους μορφής εγκληματικότητας, η Επιτροπή κατανοεί τη δυσαρέσκεια που εκφράζει το Κοινοβούλιο όταν έρχεται αντιμέτωπο με την εμφανή αποτυχία των ισχυόντων μέτρων. Είναι βέβαιο ότι υπάρχει ανάγκη ενίσχυσης της δράσης και της συνεργασίας σε εθνικό, ευρωπαϊκό και διεθνές επίπεδο. Αυτός είναι ο λόγος για τον οποίο η Επιτροπή δημοσίευσε το Νοέμβριο ανακοίνωση για κοινή πολιτική σχετικά με τη λαθρομετανάστευση, με στόχο να δημιουργηθεί συνέργεια των εθνικών προσπαθειών με την προσθήκη μιας ευρωπαϊκής διάστασης.
<P>
Ένα από τα κύρια μηνύματα που εκπέμπει αυτή η ανακοίνωση είναι ότι η πρόληψη και η καταστολή της λαθρομετανάστευσης είναι αναπόσπαστο μέρος μιας σφαιρικής μεταναστευτικής πολιτικής. Έχει ζωτική σημασία για την οικοδόμηση στήριξης προς ένα κοινό καθεστώς ασύλου βασιζόμενο στις υψηλότερες δυνατές ανθρωπιστικές προδιαγραφές, καθώς και προς μια πραγματική μεταναστευτική πολιτική ευθυγραμμιζόμενη προς τις παραδόσεις φιλοξενίας και αλληλεγγύης μας.
<P>
Κεντρική σημασία έχουν οι περισσότερο αποτελεσματικοί έλεγχοι στα εξωτερικά σύνορα, η βελτίωση της προξενικής συνεργασίας και η ενίσχυση της αστυνομικής και της δικαστικής συνεργασίας. Εντούτοις, είναι απαραίτητα και άλλα στοιχεία: η εταιρική σχέση με τις χώρες προέλευσης και διέλευσης, η πολιτική βιώσιμης επιστροφής των λαθρομεταναστών και ο αγώνας κατά της παράνομης εργασίας έχουν ουσιώδη σημασία από αυτή την άποψη. Όλα αυτά πρέπει να επιτευχθούν σε πλήρη συμμόρφωση με τις διεθνείς υποχρεώσεις και τα ανθρώπινα δικαιώματα.
<P>
Η απόφαση πλαίσιο για την καταστολή της σωματεμπορίας, η οδηγία για την ευθύνη των μεταφορέων και η οδηγία και η απόφαση πλαίσιο για την ευθύνη των λαθρεμπόρων, οι οποίες έχουν ήδη εγκριθεί από το Συμβούλιο, είναι απλώς τα πρώτα βήματα. Σε ένα ευρύτερο πλαίσιο, έχει ζωτική σημασία να εξασφαλιστεί η σύντομη κύρωση της Σύμβασης του ΟΗΕ για την καταπολέμηση του διεθνούς οργανωμένου εγκλήματος που υπογράφηκε στο Παλέρμο και των δύο πρωτοκόλλων της για τη σωματεμπορία και την παράνομη μεταφορά, τα οποία αποτελούν πλέον τη βάση για παγκόσμια αναγνώριση του προβλήματος και τη σθεναρότερη προσέγγιση της αντιμετώπισής του.
<P>
Η Σύνοδος Κορυφής του Λάκεν απέχει πλέον ελάχιστες ημέρες. Θα αποτελέσει την ευκαιρία για μια ενδιάμεση ανασκόπηση της υλοποίησης των συμπερασμάτων του Τάμπερε, η οποία θα επιτρέψει να δοθεί νέα ώθηση στην απολύτως απαραίτητη πολιτική για το άσυλο και τη μετανάστευση. Η Ένωση σημειώνει πράγματι καθυστέρηση σε αυτούς τους τομείς. Μια μείζων πολιτική προσπάθεια για την πλήρωση αυτών των κενών το συντομότερο δυνατόν θα ήταν ο καλύτερος φόρος τιμής στη μνήμη των θυμάτων του Wexford.
<P>
Αλλά αντί να κοιτά την παγκόσμια προοπτική, ο πλούσιος κόσμος θα πρέπει να αναδιφήσει την ψυχή του και το πορτοφόλι του. Το γενικό επίπεδο αναπτυξιακής ενίσχυσης που εισρέει από το Βορρά στο Νότο είναι ένα μη ικανοποιητικό 0,22% του ΑΕΠ των πλούσιων χωρών. Υπάρχει σχέση μεταξύ αυτού και όσων συζητούμε εδώ και η σχέση αυτή προσδιορίζει επίσης την πρόκληση που πρέπει να αντιμετωπίσουμε.
<P>
Τόγκο

<SPEAKER ID=132 LANGUAGE="FR" NAME="Rod">
Κύριε Πρόεδρε, το Τόγκο παραμένει πάντα σε κατάσταση πολιτικού μαρασμού. Οι τακτικές καταδίκες του Ευρωπαϊκού Κοινοβουλίου, η τελευταία εκ των οποίων έλαβε χώρα τον Σεπτέμβριο, παραμένουν δίχως αποτέλεσμα. Τα ανθρώπινα δικαιώματα εμπαίζονται αδιάκοπα και η δημοκρατία παραμένει μια άπιαστη ουτοπία. Ο αρχηγός του συνδικάτου σπουδαστών, Honnjo Mawudzuro, φυλακίστηκε. Τον περασμένο Αύγουστο, ο πρόεδρος του κόμματος της αντιπολίτευσης, Yawovi Agboyibo, καταδικάστηκε σε έξι μήνες φυλάκιση για ψευδείς λόγους. Νέες δικαστικές απειλές εκκρεμούν εις βάρος του και ο πρόεδρος Eyadιma, για να τον απαλλάξει, απαιτεί να ζητήσει χάρη. Κι όμως, μόνο ένας ένοχος μπορεί να ζητήσει χάρη και ο Yawovi Agboyibo δεν είναι ένοχος. Το μόνο του λάθος ήταν ότι καταδίκασε τις παρεκτροπές του καθεστώτος. Θα έπρεπε να αφεθεί ελεύθερος άνευ όρων και να είναι σε θέση να παρουσιαστεί ως υποψήφιος στις νομοθετικές εκλογές που προβλέπονται για τον επόμενο Μάρτιο.
<P>
Η δημοκρατία δεν περιορίζεται μόνο στη διεξαγωγή εκλογών. Αυτές καθορίζονται απ' ό,τι συμβαίνει προηγουμένως, ιδιαίτερα από το ποιος δύναται να ψηφίσει και ποιος δύναται να είναι υποψήφιος, όπως άλλωστε είδαμε χθες στην Ακτή του Ελεφαντοστού και βλέπουμε σήμερα στο Κογκό-Brazzaville.
<P>
Το Ευρωπαϊκό Κοινοβούλιο οφείλει να καταδικάσει αυτούς τους νέους εκβιασμούς και να φροντίσει για την σωστή διεξαγωγή των εκλογών. Μόνο ο σεβασμός των ανθρωπίνων δικαιωμάτων και η προώθηση του κράτους δικαίου μπορούν να επιτρέψουν την εξομάλυνση των σχέσεων συνεργασίας μεταξύ Τόγκο και Ευρωπαϊκής Ένωσης. Είναι απαραίτητο να υπάρξει διάλογος με την πολιτική εξουσία και την αντιπολίτευση. Γι' αυτόν ακριβώς τον λόγο, η Συνέλευση Ίσης Εκπροσώπησης θα πρέπει να αποστείλει στο Τόγκο αποστολή επιφορτισμένη με την ευθύνη να επιβλέπει τον σεβασμό των ανθρώπινων δικαιωμάτων και τη σωστή διεξαγωγή της εκλογικής διαδικασίας.

<SPEAKER ID=133 LANGUAGE="DE" NAME="Schwaiger">
Κύριε Πρόεδρε, κύριε Επίτροπε Nielson, αγαπητοί συνάδελφοι, η Δυτική Αφρική αυτόν τον καιρό διοργανώνει τη συνεργασία της σε μία κοινή αγορά. Δημιουργεί κοινές περιφερειακές οικονομικές και πολιτικές δομές. Αν όλα πάνε καλά, τον επόμενο χρόνο θα μπορέσουμε να μιλήσουμε και να συζητήσουμε στο πλαίσιο της Κοινοβουλευτικής Συνέλευσης Ίσης Εκπροσώπησης ΑΚΕ-ΕΕ με τους βουλευτές της νέας περιφερειακής συνέλευσης του περιφερειακού κοινοβουλίου της Δυτικής Αφρικής. Θα μπορέσουμε να οργανώσουμε την συνεργασία μας στην πράξη. Υπάρχουν όμως μερικά σοβαρά εμπόδια γι' αυτό, ένα από τα οποία συνιστά το απολυταρχικό καθεστώς του προέδρου του κράτους του Τόγκο Eyadιma.
<P>
Ζητούμε την άμεση απελευθέρωση και την αποκατάσταση των δημοκρατικών δικαιωμάτων του Yawowi Agboyibo, ο οποίος συνελήφθη με αυθαίρετο τρόπο και τώρα είναι αναγκασμένος να εκτίσει μία αδικαιολόγητη ποινή εξαμηνιαίας φυλάκισης. Ο πρόεδρος του κράτους θα έπρεπε ουσιαστικά να τον αποφυλακίσει τώρα, αφού έχει εκτίσει περισσότερους από πέντε μήνες από την ποινή του. Δεν ζητούμε να του δοθεί χάρη. Δεν διέπραξε κανένα αδίκημα παρά επεσήμανε απλώς κάποιες κακές καταστάσεις και θα πρέπει να αποφυλακισθεί το ταχύτερο δυνατόν.
<P>
Λυπούμαστε πολύ που απέτυχε η προσπάθεια της Προέδρου μας Nicole Fontaine να συναντήσει την περασμένη εβδομάδα στο Παρίσι τον πρόεδρο Eyadιma και να τον παρακαλέσει με φιλικό τρόπο να προβεί στην αποφυλάκιση του Yawowi Agboyibo. Ο Eyadιma παίζει μαζί μας τη γάτα με το ποντίκι. Δεν δεχόμαστε πλέον να συνεχίσει να προβλέπεται εδώ αναπτυξιακή βοήθεια. Υποστηρίζουμε την Επιτροπή στην αναστολή της αναπτυξιακής βοήθειας. Ελπίζουμε ωστόσο ότι σύντομα θα μπορέσουμε να προσφέρουμε περαιτέρω ανθρωπιστική βοήθεια στον λαό του Τόγκο. Επίσης, ελπίζουμε ότι τον επόμενο χρόνο θα συνεχιστεί παρά τα εμπόδια ο εκδημοκρατισμός, καθώς και ότι θα μπορέσουν να διεξαχθούν οι κοινοβουλευτικές εκλογές και κατόπιν, μετά από έναν χρόνο, και οι προεδρικές εκλογές. Απευθύνουμε έκκληση στον Eyadιma να σταματήσει πλέον να παίζει αυτήν την κωμωδία.
<P>
(Χειροκροτήματα)

<SPEAKER ID=134 NAME="Nielson">
. (ΕΝ) Το πολιτικό κλίμα στο Τόγκο προξενεί ανησυχία στην Ευρωπαϊκή Επιτροπή. Παρόλο που πρόσφατα αφέθηκε ελεύθερος ο κ. Messan, εντόπιος δημοσιογράφος, και ο κ. Olympio, ηγέτης κόμματος της αντιπολίτευσης, ο κ. Agboyibo συνεχίζει να κρατείται στη φυλακή. Πρόσφατα δημοσιεύματα αναφέρουν ότι έχουν συλληφθεί και άλλοι δημοσιογράφοι.
<P>
Η Ευρωπαϊκή Ένωση έχει διαβιβάσει επανειλημμένα προς την κυβέρνηση του Τόγκο την ανησυχία της σχετικά με το πολιτικό κλίμα. Στις 17 Αυγούστου, προέβη σε διάβημα προς το Υπουργείο Εξωτερικών. Με την ευκαιρία αυτή, η Ένωση τόνισε την επιθυμία της να δοθεί η ευκαιρία ελεύθερης λειτουργίας στον Τύπο και στα μέσα ενημέρωσης. Στις 18 Οκτωβρίου, η Ένωση εξέδωσε δήλωση στην οποία επαναλάμβανε τις ανησυχίες της, υπογράμμιζε την σημασία που αποδίδει στην ελευθερία, το ανοικτό πνεύμα και τη διαφάνεια της εκλογικής διαδικασίας και καλούσε τον πρόεδρο Eyadema να αφήσει ελεύθερο τον κ. Agboyibo.
<P>
Η Επιτροπή σημείωσε την απόφαση της κυβέρνησης να προγραμματίσει τη διεξαγωγή βουλευτικών εκλογών για τις 10 και 24 Μαρτίου του επομένου έτους. Για να βοηθήσει την προετοιμασία των εκλογών, η Επιτροπή θα διαθέσει περίπου 1,56 εκατομμύρια ευρώ. Η χρηματοδότηση αυτή θα καλύψει τη δαπάνη εκλογικού εξοπλισμού και εκτύπωσης ψηφοδελτίων. Η συμφωνία χρηματοδότησης έχει υπογραφεί, οι πρώτες συμβάσεις έχουν ανατεθεί και έχουν πραγματοποιηθεί οι πρώτες παραλαβές υλικού.
<P>
Η Ευρωπαϊκή Ένωση απεδέχθη επίσης την πρόσκληση του Υπουργού Εξωτερικών του Τόγκο να λάβει μέρος στην αποστολή παρατηρητών για τις εκλογές. Η συμμετοχή αυτή ενδέχεται να συντονιστεί από τα Ηνωμένα Έθνη, εφόσον αποφασίσουν να αναλάβουν αυτό το ρόλο. Οι όροι διοργάνωσης και διεξαγωγής της αποστολής παρατηρητών δεν έχουν αποφασιστεί ακόμα. Το Ευρωπαϊκό Κοινοβούλιο είναι ασφαλώς εξαιρετικά ευπρόσδεκτο να λάβει μέρος στην αποστολή παρατηρητών για τις εκλογές.
<P>
Η Επιτροπή αισθάνεται, εντούτοις, απογοήτευση διότι η κυβέρνηση δεν έχει ακόμα υπογράψει το μνημόνιο συνεννόησης το οποίο είναι απαραίτητο για την ανάπτυξη των παρατηρητών της ΕΕ και συνεχίζει να πιέζει την κυβέρνηση να το υπογράψει το ταχύτερο.
<P>
Η Επιτροπή συνεχίζει να παρακολουθεί στενά τις πολιτικές εξελίξεις και το σεβασμό των ανθρωπίνων δικαιωμάτων, ιδίως ενόψει των πρόωρων βουλευτικών εκλογών. Είναι πρόθυμη να προσφέρει βοήθεια για την προετοιμασία και τη διεξαγωγή των εκλογών. Κύριος στόχος αυτής της βοήθειας είναι να συνδράμει την κυβέρνηση στη δημιουργία των προϋποθέσεων για διαφανείς, ελεύθερες και δημοκρατικές εκλογές που θα επιτρέψουν στην Ευρωπαϊκή Ένωση να επαναλάβει τη συνεργασία με το Τόγκο.
<P>
Θα πρέπει επίσης να επισημάνουμε ότι η συνεργασία με το Τόγκο, εξαιρουμένων ασφαλώς των επιχειρήσεων που αφορούν απευθείας τα ευάλωτα και ασθενή τμήματα του πληθυσμού, έχει ανασταλεί επισήμως από τη λήξη των άκαρπων διαβουλεύσεων με τη χώρα αυτή το δεύτερο εξάμηνο του 1998. Ελπίζουμε ότι η αλλαγή είναι δυνατή, αλλά πρόκειται για πολύ δύσκολη περίπτωση.
<P>
Aung San Suu Kyi και Leyla Zana (στις οποίες έχει απονεμηθεί το βραβείο Ζαχάρωφ)

<SPEAKER ID=135 LANGUAGE="FR" NAME="Fraisse">
Κύριε Επίτροπε, αγαπητοί συνάδελφοι, η Aung San Suu Kyi και η Leyla Zana είναι οι δύο κάτοχοι του βραβείου Ζαχάρωφ που δεν μπόρεσαν να έρθουν να παραλάβουν τα βραβεία τους. Το γνωρίζουμε όλοι. Είναι, επίσης, δυο γυναίκες πολιτικοί. Επιτρέψτε μου να επιμείνω στη λέξη γυναίκα, γιατί πρόκειται για δυο γυναίκες πολιτικούς σε χώρες όπου είναι πολύ δύσκολο να καταλάβει κανείς τέτοιες θέσεις και να αναλάβει τέτοιου είδους δραστηριότητες. Η Τουρκία και η Βιρμανία δεν μπορούν να υπερηφανεύονται για την ισότητα των φύλων, σε ό,τι αφορά τους πολιτικούς, το ξέρετε κι εσείς. Όταν όμως λέω δύο γυναίκες πολιτικοί, πρέπει να τονίσω ότι είναι δυο γυναίκες εκλεγμένες δημοκρατικά και, επομένως, εκπροσωπούν το έθνος, ένα μικρό ποσοστό του, ένα πολιτικό κίνημα η μία, και μια κουρδική μειονότητα η άλλη.
<P>
Όπως και να' χει, και στις δυο περιπτώσεις πρόκειται για γυναίκες που εκπροσωπούν άλλα άτομα εκτός από τους εαυτούς τους. Πρέπει να πω ότι αυτό και μόνο σημαίνει ήδη πολλά: είναι γυναίκες, είναι πολιτικοί και έχουν εκλεγεί. Πρέπει, επίσης, να προσθέσω ότι είναι δυο γενναίες γυναίκες. Όταν μιλάω για δυο γενναίες γυναίκες, δεν πρόκειται για ηθική κρίση, αλλά για πολιτική. Γιατί; Γιατί η μια απέρριψε την εξορία, επειδή ακριβώς ήταν εκπρόσωπος του λαού της και η άλλη δεν επιθυμεί να ελευθερωθεί για λόγους υγείας, γιατί δεν είναι η μόνη φυλακισμένη, γιατί εκπροσωπεί μια κουρδική μειονότητα, γιατί κι άλλοι μαχητές όπως εκείνη φυλακίστηκαν μαζί της και γιατί δεν θέλει αυτή την ελευθερία που της δίνουν, ή που της προτείνουν, για λόγους υγείας.
<P>
Να γιατί είναι σημαντικό να τονίσουμε ότι αυτές οι δυο κάτοχοι του βραβείου Ζαχάρωφ έπρεπε προφανώς να γίνουν δεκτές από το Κοινοβούλιό μας, αλλά και να ξαναβρούν τη θεμελιώδη ελευθερία τους. Πρέπει, ωστόσο, κι εμείς να αναγνωρίσουμε όχι μόνο ότι τα άρθρα 10 και 11 του Χάρτη των Θεμελιωδών Δικαιωμάτων θα πρέπει να εφαρμοστούν στην περίπτωσή τους, εννοείται, αλλά και ότι πρέπει να εφαρμοστεί η δημοκρατία που διακυβεύεται, μάλιστα στη μια απ' τις δυο περιπτώσεις πρόκειται για την Τουρκία, χώρα που είναι υποψήφια να προσχωρήσει στην Ευρωπαϊκή Ένωση. Μπορούμε άραγε να δεχόμαστε ότι η παραβίαση των θεμελιωδών δικαιωμάτων είναι τόσο σημαντική και συγχρόνως να δεχόμαστε να συνεργάζεται η χώρα αυτή με την Ευρωπαϊκή Ένωση; Σας ερωτώ.

<SPEAKER ID=136 LANGUAGE="SV" NAME="Malmstrφm">
Κύριε Πρόεδρε, την προηγούμενη εβδομάδα απονείμαμε το ετήσιο βραβείο Ζαχάρωφ σε τρεις υπεράξιους αποδέκτες, οι οποίοι αγωνίζονται για την ειρήνη και την ανεκτικότητα σε ένα περιβάλλον κάθε άλλο από ειρηνικό και ανεκτικό. Το βραβείο Ζαχάρωφ δεν αποτελεί μόνο μία πομπώδη τελετή, στέλνει και ένα σημαντικό μήνυμα με μεγάλο απόηχο στον πλανήτη, ένα μήνυμα που ελπίζω ότι εμπνέει ακόμα περισσότερο θάρρος σε θαρραλέους ανθρώπους οι οποίοι αγωνίζονται κατά της καταπίεσης και της δουλείας. Το βραβείο αποτελεί έκφραση των θεμελιωδών αρχών οι οποίες χαρακτηρίζουν την εξωτερική πολιτική της Ένωσης: του σεβασμού προς την δημοκρατία και τα ανθρώπινα δικαιώματα σε ολόκληρο τον κόσμο.
<P>
Αυτοί που έλαβαν προχθές το βραβείο ζουν σε δύσκολες συνθήκες, ζουν όμως ελεύθεροι. Δεν συμβαίνει όμως αυτό με δύο παλαιότερους βραβευθέντες: την Aung San Suu Kyi, η οποία βραβεύθηκε το 1990, και την Leyla Zana, η οποία βραβεύθηκε το 1995. Αυτές οι δύο θαρραλέες γυναίκες και μέλη των κοινοβουλίων των χωρών τους βρίσκονται φυλακισμένες από τις κυβερνήσεις τους εδώ και χρόνια, παρά τις διεθνείς πιέσεις. Στην περίπτωση της Aung San Suu Kyi, της έχει επιβληθεί μία εξαιρετικά μακρά περίοδος απομόνωσης και κατ' οίκον περιορισμού. Πριν από 11 χρόνια εξελέγη νόμιμη πρόεδρος της χώρας της. Διαπιστώσαμε κάποια χαλάρωση του βιρμανικού καθεστώτος. Λίγες δεκάδες πολιτικοί κρατούμενοι αφέθηκαν ελεύθεροι πρόσφατα. Όμως αυτό δεν αρκεί. Θα πρέπει να αφεθεί ελεύθερη αμέσως και η Aung San Suu Kyi, μαζί με τους άλλους πολιτικούς κρατουμένους στην Βιρμανία.
<P>
Η Leyla Zana κρατείται στη φυλακή από μία χώρα η οποία έχει υποβάλει αίτηση ένταξης στην ΕΕ. Ελπίζω να μπορέσει να στείλει βουλευτές στο Ευρωπαϊκό Κοινοβούλιο κάποτε η Τουρκία. Όμως, απαιτούνται ριζικές και πραγματικές βελτιώσεις όσον αφορά τα ανθρώπινα δικαιώματα πριν μπορέσουμε καν να αρχίσουμε τις διαπραγματεύσεις για την ένταξη. Η Leyla Zana και όλοι οι άλλοι πολιτικοί κρατούμενοι στην Τουρκία θα πρέπει να αφεθούν ελεύθεροι.
<P>
Το Κοινοβούλιο είναι αποφασισμένο, χωρίς κομματικές διαφορές, να θυμίζει διαρκώς σε ολόκληρο τον κόσμο, στην Βιρμανία και στην Τουρκία την μοίρα αυτών των δύο γυναικών και τον αγώνα για τα ανθρώπινα δικαιώματα, την δημοκρατία και την ελευθερία έκφρασης που αυτές αντιπροσωπεύουν. Ελπίζω να μπορέσει να μας πει και η Επιτροπή τι προτίθεται να πράξει προκειμένου να συμβάλουμε ώστε να αφεθούν ελεύθερες του χρόνου αυτές οι δύο γυναίκες.

<SPEAKER ID=137 LANGUAGE="NL" NAME="Maij-Weggen">
Κύριε Πρόεδρε, πέρασαν περισσότερα από 10 χρόνια όταν στην κ. Aung San Suu Kyi, η οποία εξελέγη με ποσοστό 80% Πρόεδρος της Βιρμανίας, απονεμήθηκε τόσο το βραβείο Νόμπελ όσο και το βραβείο Ζαχάρωφ για τις ειρηνικές της διαμαρτυρίες κατά του στρατιωτικού πραξικοπήματος και της στρατιωτικής δικτατορίας στη χώρα της. Εδώ και 10 χρόνια διαμένει μονίμως είτε στη φυλακή είτε σε κατ' οίκον περιορισμό ενώ η χώρα της κατάντησε μία από τις βιαιότερες χώρες στον κόσμο. Περισσότεροι από τους μισούς βουλευτές έχουν εγκαταλείψει τη χώρα, βρίσκονται στη φυλακή, έχουν εκτοπιστεί ή δολοφονηθεί και αρκετά εκατομμύρια Βιρμανών κατέφυγαν στην Ινδία, το Μπαγκλαντές, την Ταϊλάνδη, τη Μαλαισία, τις Ηνωμένες Πολιτείες και την Ευρώπη. Στη Βιρμανία διώκονται βίαια τα μέλη του κόμματος της κ. Aung San Suu Kyi, καθώς και μέλη μειονοτικών ομάδων. Εφαρμόζεται επίσης η καταναγκαστική εργασία για τη κατασκευή των υποδομών και η χώρα είναι τη στιγμή αυτή ο δεύτερος, μετά τη Βολιβία, εξαγωγέας ναρκωτικών στον κόσμο.
<P>
Αυτή η στρατιωτική δικτατορία διατηρείται στη ζωή από τα ναρκωτικά, την καταναγκαστική και φτηνή εργασία, την τρομοκρατία και τη βία μία κατάσταση η οποία διαρκεί εδώ πάνω από 10 χρόνια. Ζητώ και πάλι: Ευρωπαϊκή Επιτροπή, επιβάλλετε απαγόρευση των επενδύσεων ή οικονομικό μποϋκοτάζ κατά της χώρας αυτής, όπως έπραξαν και οι Ηνωμένες Πολιτείες. Αυτή είναι ίσως η καλύτερη ποινή για αυτή την αιμοδιψή δικτατορία και το καλύτερο δώρο προς την εκλεγμένη Πρόεδρο της Βιρμανίας, την κ. Aung San Suu Kyi.
<P>
Κύριε Πρόεδρε, με ανησυχεί επίσης και η μοίρα της Leyla Zana. Είναι απαράδεκτο το γεγονός να αφήνει να χρονίζει ένα τέτοιο ζήτημα μία χώρα η οποία θέλει να γίνει μέλος της Ευρωπαϊκής Ένωσης. Ας καταστήσουμε σαφές στην Τουρκία ότι θα πρέπει να γίνει ένα κράτος δικαίου και να δώσει στην Leyla Zana το ταχύτερο δυνατό τη θέση που της αξίζει στη χώρα της καθώς και στο τουρκικό κοινοβούλιο, στο οποίο έχει εκλεγεί.

<SPEAKER ID=138 LANGUAGE="FI" NAME="Wuori">
Κύριε Πρόεδρε, στη δεξίωση που παρατέθηκε επ' ευκαιρία των φετινών βραβείων Ζαχάρωφ αναφερθήκαμε και πάλι στη δυνατότητα συγκέντρωσης όλων των νικητών του βραβείου. Ωστόσο, για δύο νικήτριες εξακολουθεί να υφίσταται το ίδιο πρόβλημα, συνεχίζουν δηλαδή να στερούνται την ελευθερία τους, καθώς η Leyla Zana βρίσκεται στις τουρκικές φυλακές και η Aung San Suu Kyi σε κατ' οίκον περιορισμό στη Βιρμανία. Η κατάσταση αυτή είναι απαράδεκτη και παράλληλα μας υπενθυμίζει ότι η προσπάθεια για τα δικαιώματα του ανθρώπου απαιτεί, εκτός από επίσημες εκδηλώσεις, επιμονή και παρακολούθηση. Επιπλέον καθώς αμφότερες αντιμετωπίζονται από τις κυβερνήσεις τους ως επικίνδυνες εγκληματίες, θα πρέπει να αναφέρουμε ότι ούτε ο Νέλσον Μαντέλα, ο πρώτος αποδέκτης του βραβείου Ζαχάρωφ και ηγέτης τότε του Αφρικανικού Εθνικού Κογκρέσου (ANC), φαινόταν να πληροί τον υπό διαμόρφωση ορισμό της ΕΕ για την τρομοκρατία. Και τώρα, εκ των υστέρων εμείς, οι τιμητές του απαρτχάιντ, εμφανιζόμαστε ως υποστηρικτές της τρομοκρατίας.
<P>
Είναι επικίνδυνο να ξεχνάμε ότι χωρίς έντονες διαφωνίες, χωρίς κοινωνικό πόλεμο, δεν μπορεί να υπάρξει δημοκρατία. Η διασφάλιση του δικαιώματος της διαφορετικής πολιτικής άποψης και της έκφρασής της, όπως ίσως και της νομικής προστασίας υπόπτων για το εν λόγω θέμα πρέπει να βελτιωθεί πολύ περισσότερο από ό,τι τώρα στο Λάκεν

<SPEAKER ID=139 LANGUAGE="DE" NAME="Schulz">
Κύριε Πρόεδρε, έχω ένα λεπτό χρόνο ομιλίας. Εφόσον τώρα είσαστε ο αντιπρόεδρος ο αρμόδιος εδώ στο Σώμα για τη μεταρρύθμιση της κοινοβουλευτικής εργασίας, θα προσπαθήσω να σας δώσω ένα παράδειγμα για το πόσα πράγματα με νόημα μπορεί κανείς να πει μέσα σε ένα λεπτό.
<P>
Όλες οι Ομάδες συμφωνούν. Ένας διάσημος βαυαρός καλλιτέχνης της επιθεώρησης είχε πει μετά από επίσκεψή του στο Κοινοβούλιο της Βαυαρίας ότι ξέρει πλέον τι σημαίνει κοινοβουλευτισμός: "έχουν ήδη ειπωθεί όλα, μόνο που δεν τα είπαν ακόμη όλοι" . Για τον λόγο αυτόν, δεν θα επαναλάβω όλα όσα δικαιολογημένα και απόλυτα σωστά είπαν οι προηγούμενοι ομιλητές και ομιλήτριες, παρά θα πω μονάχα ότι συμφωνώ με τις αναλύσεις τους. Έχουν δίκιο, αποτελεί σκάνδαλο ότι δεν μπόρεσαν να έρθουν εδώ οι κυρίες Sana, Zana και Suu Kyi για να παραλάβουν τα βραβεία τους. Είναι απαράδεκτο το ότι κρατούνται άδικα, και μάλιστα από ένα κράτος που θέλει να ενταχθεί στην ΕΕ. Σας ευχαριστώ για την προσοχή σας.

<SPEAKER ID=140 NAME="Πρόεδρος">
Θα ήθελα απλώς να προσθέσω στο σχόλιό σας ότι η ανατροφή μου με δίδαξε πως αν κάτι δεν μπορεί να λεχθεί μέσα σε δύο λεπτά, δεν αξίζει τον κόπο να λεχθεί καν.

<SPEAKER ID=141 NAME="Nielson">
. (ΕΝ) Κύριε Πρόεδρε, πολλές φορές χρειάζεται περισσότερος χρόνος για να πει κανείς λιγότερα. Παρόλα ταύτα, πρέπει να πω αυτά που είχα προγραμματίσει. Αποδίδουμε μεγάλη σημασία στο θέμα. Θα ήθελα να προσθέσω ότι οι δραστηριότητες του Κοινοβουλίου για θέματα όπως αυτό είναι σημαντικές αυτές καθεαυτές, αλλά και σημαντικές για τον τρόπο με τον οποίο γίνεται αντιληπτή η Ευρώπη τόσο από τους Ευρωπαίους, όσο και παγκοσμίως.
<P>
Στα συμπεράσματα της συνεδρίασής του τον Οκτώβριο, το Συμβούλιο Γενικών Υποθέσεων ζήτησε την απελευθέρωση όλων των εναπομενόντων πολιτικών κρατουμένων στη Βιρμανία, συμπεριλαμβανομένης της Aung San Suu Kyi. Η Επιτροπή υποστήριξε σθεναρά - και συνεχίζει να υποστηρίζει - αυτή την έκκληση. Το προηγούμενο Σάββατο, συμπληρώθηκαν δέκα χρόνια από την απονομή στην Aung San Suu Kyi του βραβείου Νόμπελ για την Ειρήνη. Στο παρελθόν, ασφαλώς, της απονεμήθηκε και το βραβείο Ζαχάρωφ. Παραμένει, σήμερα, όπως και κατά το παρελθόν, ένα εξαιρετικά ισχυρό σύμβολο των όσων αντιπροσωπεύουν τα βραβεία αυτά - ένα σύμβολο έμπνευσης για το λαό της και για ολόκληρο τον κόσμο. Γνωρίζω την τεράστια υποστήριξη την οποία της προσφέρει το Σώμα, υποστήριξη με την οποία και εγώ συμφωνώ απόλυτα.
<P>
Το θάρρος της, αλλά και η προσήλωσή της στη μη βίαιη δράση αποδεικνύονται περίτρανα από το γεγονός ότι η Aung San Suu Kyi αποφάσισε να παραμείνει υπό κράτηση στη χώρα της και να αναλάβει συνομιλίες με τις αρχές που είναι υπεύθυνες για την κράτηση αυτή, ούτως ώστε να επιτύχει το στόχο της να εγκαθιδρύσει τη δημοκρατία στη χώρα της.
<P>
Η επιμονή της, το πάθος της και η σοφία της έπαιξαν σημαντικό ρόλο στις θετικές εξελίξεις που σημειώθηκαν στη Βιρμανία το προηγούμενο έτος, παρόλο που πρέπει να υπενθυμιστεί ότι οι εξελίξεις αυτές δεν αποτελούν τίποτε άλλο από την αρχή μιας διαδικασίας, η οποία πρέπει να εμβαθυνθεί περισσότερο και να εξελιχθεί σε εποικοδομητικό και περισσότερο συγκεκριμένο διάλογο βασιζόμενο στο σεβασμό των διεθνώς αποδεκτών προτύπων για τα ανθρώπινα δικαιώματα.
<P>
Συνεπώς, ενώ χαιρετίζουμε την Aung San Suu Kyi και τη διαβεβαιώνουμε για το συνεχιζόμενο θαυμασμό και την υποστήριξή μας, ενθαρρύνουμε παράλληλα την κυβέρνηση να συνεχίσει ενεργά αυτόν τον καινοτόμο διάλογο. Έχουμε ήδη υπογραμμίσει ότι η Ευρωπαϊκή Ένωση είναι πρόθυμη να εξετάσει το ενδεχόμενο λήψης θετικών μέτρων ανταποκρινόμενη σε συγκεκριμένα αποτελέσματα των σημερινών συνομιλιών. Αλλά πρέπει να δούμε αυτά τα αποτελέσματα και μάλιστα τη σύντομη απελευθέρωση των πολλών εκατοντάδων πολιτικών κρατουμένων που συνεχίζουν να βρίσκονται στις φυλακές της Βιρμανίας.
<P>
Η περίπτωση της Leyla Zana είναι απολύτως γνωστή στην Επιτροπή, όπως αναφέρεται σε διάφορες τακτικές εκθέσεις για την Τουρκία. Η υπόθεση αυτή απετέλεσε αντικείμενο ανησυχίας, η οποία εκφράστηκε στις τουρκικές αρχές με πολλές ευκαιρίες. Η Επιτροπή γνωρίζει ότι η περίπτωση της κ. Zana έχει συζητηθεί επανειλημμένα στο Ευρωπαϊκό Κοινοβούλιο και έχει αποτελέσει πρόσφατα αντικείμενο νέας προσοχής στο πλαίσιο της έκθεσης του ΕΚ για την Τουρκία, καθώς και κατά τη διάρκεια της συνεδρίασης της μικτής κοινοβουλευτικής επιτροπής ΕΚ-Τουρκίας που πραγματοποιήθηκε το Νοέμβριο.
<P>
Η Επιτροπή χαιρετίζει την ανανέωση της προσοχής του Ευρωπαϊκού Κοινοβουλίου σε αυτή την υπόθεση. Σχετικά, όπως αναφέρεται στην τακτική έκθεση του 2001 για την Τουρκία, η Επιτροπή αναμένει από την Τουρκία να σεβαστεί την απόφαση που εξέδωσε το Ευρωπαϊκό Δικαστήριο Ανθρωπίνων Δικαιωμάτων στις 17 Ιουλίου 2001 για την ανυπαρξία δίκαιης δίκης στην περίπτωση αυτή. Κάτι τέτοιο θα αποτελούσε σημαντικό βήμα εκ μέρους της Τουρκίας όσον αφορά την πραγματική υλοποίηση των πρόσφατων τροποποιήσεων του Συντάγματος με τις οποίες διασφαλίστηκε ρητώς το δικαίωμα για δίκαιη δίκη.

<SPEAKER ID=142 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί σήμερα στις 18.30

<CHAPTER ID=13>
Νεπάλ
<SPEAKER ID=143 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
(B5-0761/2001) του κ. Collins, εξ ονόματος της Ομάδας ΕΕΕ,
<P>
(B5-0772/2001) του κ. Van den Berg και άλλων, εξ ονόματος της Ομάδας ΕΣΚ,
<P>
(B5-0780/2001) των κκ. Vinci και Herman Schmid, εξ ονόματος της Ομάδας ΕΕΑ/ΑρΠρΒΧ,
<P>
(B5-0794/2001) της κ. Malmstrφm, εξ ονόματος της Ομάδας ΦΙΛ,
<P>
(B5-0807/2001) του κ. Thomas Mann, εξ ονόματος της Ομάδας ΕΛΚ-ΕΔ,
<P>
(B5-0810/2001) των κκ. Messner και McKenna, εξ ονόματος της Ομάδας ΠΡΣ/ΕΕΣ,
<P>
για την κατάσταση στο Νεπάλ.

<SPEAKER ID=144 NAME="Thors">
SV) Κύριε Πρόεδρε, κύριε Επίτροπε, οι εξελίξεις στο Νεπάλ είναι ανησυχητικές. Ακόμα και εμένα που είχα προγραμματίσει να επισκεφθώ την χώρα αυτή κατά τους επόμενους μήνες με συμβούλευσαν να μην το κάνω. Το Νεπάλ είναι μία από τις φτωχότερες χώρες του πλανήτη με μόλις 220 δολάρια ανά κεφαλή ετήσιο εισόδημα. Η ανάπτυξη των παιδιών στη χώρα αυτή είναι ιδιαίτερα προβληματική. Το 54% των παιδιών κάτω των πέντε ετών είναι πολύ κοντά, καθώς παρουσιάζουν προβλήματα ανάπτυξης (stunting) εξαιτίας του υποσιτισμού.
<P>
Ο αναλφαβητισμός αποτελεί ένα ακόμα σοβαρό πρόβλημα. Το 63% των ανδρών γνωρίζει γραφή και ανάγνωση, αλλά μόνον το 28% των γυναικών. Η τάση αυτή συνεχίζεται όσον αφορά την πρόσβαση στην πρωτοβάθμια, δευτεροβάθμια και τριτοβάθμια εκπαίδευση. Για τον λόγο αυτό το φινλανδικό τμήμα της UNICEF έθεσε σε εφαρμογή ένα από τα σημαντικότερα προγράμματά του προκειμένου να αυξηθούν τα ποσοστά συμμετοχής των κοριτσιών στη σχολική εκπαίδευση στο Νεπάλ, καθώς και να ενισχυθεί η ανάπτυξη της υπαίθρου.
<P>
Ένα ακόμα πρόβλημα αποτελεί η έντονη πολιτικοποίηση του εκπαιδευτικού συστήματος. Παρά τις ταραχές στη χώρα, συνεχίζεται ωστόσο το πρόγραμμα αυτό, τόσο στο Κατμαντού, όσο και εκτός αυτού. Οι συνομιλητές μου στο Νεπάλ ανέφεραν ότι η πρόσφατη εξέγερση δεν μπορεί να χαρακτηρισθεί άμεσα μαοϊκή, αλλά πρόκειται μάλλον για μία γενικότερη εξέλιξη. Ορισμένοι βουλευτές εδώ στο Κοινοβούλιο θεωρούν ότι υπάρχει σοβαρός κίνδυνος να διχοτομηθεί το Νεπάλ όπως ακριβώς έγινε στο Θιβέτ. Οι νεπαλέζοι συνομιλητές μου δεν συμφωνούν με την άποψη αυτή.
<P>
Έχουμε επίσης γνώση του γεγονότος ότι οι ταραχές στη χώρα αυτή οφείλονται στο γεγονός ότι ο πληθυσμός δεν εμπιστεύεται πραγματικά τον νέο βασιλέα, ο οποίος ανήλθε στον θρόνο μετά τα τραγικά γεγονότα που συνέβησαν στη βασιλική οικογένεια πέρυσι το καλοκαίρι. Η δυσπιστία αυτή οφείλεται εν μέρει σε υποψίες για την εμπλοκή υψηλά ισταμένων μελών της βασιλικής οικογένειας και σε άλλες δολοφονίες πέρα από αυτές που διαπράχθηκαν πέρυσι το καλοκαίρι.
<P>
Πιστεύουμε ότι υπάρχουν σοβαρές απειλές για τα ανθρώπινα δικαιώματα, για την ελευθεροτυπία και για τις θεμελιώδεις ελευθερίες, απειλές τις οποίες οφείλουμε να λάβουμε σοβαρά υπόψη. Παρόλα αυτά θα πρέπει να συνεχισθεί η γενικότερη εξέλιξη της χώρας.

<SPEAKER ID=145 LANGUAGE="DE" NAME="Mann, Thomas">
Κύριε Πρόεδρε, οι μαοϊκοί αντάρτες του Νεπάλ κήρυξαν μονόπλευρη λήξη της κατάπαυσης πυρός. Το αποτέλεσμα είναι 250 νεκροί μέσα σε λίγες ημέρες. Με τον τρόπο αυτόν συνεχίζεται ένα θλιβερό κεφάλαιο της ιστορίας αυτής της νεαρής δημοκρατίας. Η κλιμάκωση της βίας είχε ως αποτέλεσμα να χαθούν μέσα σε έξι χρόνια πάνω από 2 500 ανθρώπινες ζωές. Δολοφονήθηκαν χωρίς διάκριση αστυνομικοί, έγιναν βομβιστικές ενέργειες ακόμη και στο κέντρο του Κατμαντού και αθώοι άνθρωποι έχασαν τη ζωή τους.
<P>
Ο αγώνας των μαοϊκών εγείρει τον κίνδυνο εμφυλίου πολέμου και είναι ολοφάνερο πως υποστηρίζεται από κομμουνιστές της Κίνας. Η οικονομική ζημία είναι τεράστια - μόνο ως προς τον τουρισμό, που αποτελεί την κύρια εισοδηματική πηγή της χώρας, οι τουρίστες που πήγαν τον περασμένο μήνα στο Νεπάλ ήταν μονάχα 24 000, δηλαδή κατά 40% λιγότεροι από τον περασμένο χρόνο. Η διεθνής κοινότητα μέχρι τώρα παρακολουθούσε τα γεγονότα χωρίς να αντιδρά. Με την κήρυξη έκτακτης ανάγκης, με την πρώτη επέμβαση του στρατού, τα πράγματα άλλαξαν μονομιάς. Η Ινδία θα συμπαρασταθεί στο Νεπάλ με ελικόπτερα και διόπτρες νυχτερινής παρακολούθησης και οι ΗΠΑ εξετάζουν την ενδεχόμενη στρατιωτική τους παρουσία στην περιοχή.
<P>
Ωστόσο, προτεραιότητα πρέπει να έχουν τα πολιτικά μέτρα. Καλούμε τους αντάρτες να καταθέσουν τα όπλα και να επιστρέψουν στο τραπέζι των διαπραγματεύσεων. Έναν από τους στόχους τους αποκλείεται έτσι κι αλλιώς να τον επιτύχουν, συγκεκριμένα την κατάργηση της συνταγματικής μοναρχίας. Γνωρίζω πολύ καλά από τις τακτικές μου επισκέψεις στη χώρα τα τελευταία 7 χρόνια ότι η συντριπτική πλειοψηφία των πολιτών υποστηρίζει το πολίτευμα αυτό, ανεξάρτητα από τη θρησκεία ή την ομάδα που ανήκουν. Ο βασιλέας Gyanendra αξίζει την πλήρη υποστήριξή μας. Αναγνώρισε το σύνταγμα του Νεπάλ. Συνεχίζει στην κατεύθυνση του δολοφονημένου αδελφού του, δηλαδή την υπεράσπιση της δημοκρατίας και του κράτους δικαίου. Απευθύνουμε όμως επίσης έκκληση στην κυβέρνηση και τα κόμματα να δρομολογήσουν επιτέλους οικονομικές και διαρθρωτικές μεταρρυθμίσεις και να καταπολεμήσουν με συνέπεια τη διαφθορά. Ο πληθυσμός αξίζει τη λήψη συγκεκριμένων μέτρων για την καταπολέμηση της φτώχειας. Κύριε Επίτροπε, η Ευρωπαϊκή Ένωση έδωσε τα τελευταία δέκα χρόνια στο Νεπάλ υποστήριξη ύψους 120 εκατ. ευρώ. Πολλά από τα σχετικά προγράμματα τα γνωρίζω εξ ιδίας πείρας. Είναι εξαιρετικά. Είμαστε ένας από τους σημαντικότερους εταίρους του Νεπάλ και για τον λόγο αυτόν μπορούμε να ασκήσουμε όλη μας την επιρροή ως έντιμοι μεσολαβητές.
<P>
(Χειροκροτήματα)

<SPEAKER ID=146 LANGUAGE="NL" NAME="Maes">
Verts/ALE). (NL) Για την ακρίβεια, κύριε Πρόεδρε, κύριε Επίτροπε, η χώρα έχει κηρυχθεί σε κατάσταση έκτακτης ανάγκης και σωστά αναφέρθηκε ότι οι μαοϊκοί ήταν αυτοί που διέκοψαν τις διαπραγματεύσεις, όμως υπονομεύεται τη αυτή στιγμή το κράτος δικαίου. Δεν ξέρουμε πόσα είναι τα θύματα τη στιγμή αυτή. Τα ελικόπτερα βάλλουν από αέρος και ο Τύπος φιμώνεται. Στο Νεπάλ επικρατεί τρομοκρατία και αντιτρομοκρατία. Στρατολογούνται παιδιά-στρατιώτες και διερωτώμαι εάν αυτή είναι η λύση για μία χώρα η οποία προσπαθεί να αποσοβήσει τον κίνδυνο εμφυλίου πολέμου τη στιγμή που 12% του πληθυσμού διαθέτει το 95% του πλούτου και το 70% της εξουσίας σε μία χώρα στην οποία μάλιστα οργιάζει η διαφθορά.
<P>
Οι μαοϊκοί έχουν αυτήν την στιγμή υπό τον έλεγχό τους ένα μέρος της χώρας. Χρειάζονται γνήσιες, πολιτικές, ειρηνικές μεταρρυθμίσεις και αυτό δεν θα πρέπει να το ζητούν μόνο οι αντάρτες, αλλά και οι σκληροπυρηνικοί του καθεστώτος. Η Ομάδα μας καλεί την Επιτροπή να διαβάσει αυτά που περιέχονται στο έγγραφό της σχετικά με την πρόληψη των συγκρούσεων από κοινού με την έκθεση Lagendijk την οποία υιοθετήσαμε μόλις σήμερα. Θα πρέπει να συμβάλουμε στη διεξαγωγή ειρηνικών διαπραγματεύσεων και να ασκήσουμε πίεση σε όλα τα μέρη στο εσωτερικό και το εξωτερικό της χώρα προς το σκοπό αυτό.

<SPEAKER ID=147 NAME="Nielson">
. (ΕΝ) Η Επιτροπή συμμερίζεται την ανησυχία του Κοινοβουλίου για την επιδείνωση της κατάστασης στο Νεπάλ. Και εμείς ελπίζαμε πολλά από τις διαπραγματεύσεις που εγκαινίασε πριν τρεις μήνες η κυβέρνηση Deuba. Από τις επαφές τους με τη βασιλική κυβέρνηση του Νεπάλ, οι εκπρόσωποι της ΕΕ στο Κατμαντού είχαν καταλήξει στο συμπέρασμα ότι ο κ. Deuba είχε δεσμευτεί ειλικρινά να επιτύχει διαρκή ειρήνη με τους μαοϊκούς αντάρτες ούτως ώστε να μπορέσει να εστιάσει την δράση του στις σημαντικές αναπτυξιακές ανάγκες της χώρας. Οι λόγοι για τους οποίους κατέρρευσαν οι διαπραγματεύσεις δεν είναι απολύτως σαφείς, αλλά πρώτες παραβίασαν την κατάπαυση του πυρός οι μαοϊκές ομάδες.
<P>
Η Επιτροπή συμφωνεί ότι η χώρα κινδυνεύει να παρασυρθεί σε εμφύλιο πόλεμο. Φοβάται επίσης ότι η ισχύουσα κατάσταση έκτακτης ανάγκης ενδέχεται να θέσει σε κίνδυνο την ευάλωτη δημοκρατία, η οποία έχει ήδη υπονομευθεί από χρόνια πολιτικής αστάθειας και διαφθοράς. Η ΕΕ καταδίκασε αμέσως το νέο κύμα βίας και απηύθυνε έκκληση υπέρ της αποκατάστασης της ειρήνης, του νόμου και της τάξης. Αυτή τη στιγμή, η Επιτροπή προετοιμάζει τη στρατηγική συνεργασίας της για τα επόμενα πέντε χρόνια. Υπό τις παρούσες συνθήκες, οι πρωταρχικοί στόχοι της νέας στρατηγικής της για το Νεπάλ θα είναι η παγίωση της δημοκρατίας, η πρόληψη των συγκρούσεων και η εκρίζωση της φτώχειας.
<P>
Ο πολιτικός διάλογος ΕΕ-Νεπάλ πρέπει να συνεχιστεί και να ενισχυθεί περαιτέρω, ενώ οι στόχοι συνεργασίας πρέπει να περιλαμβάνουν την προώθηση αναπτυξιακών πρωτοβουλιών στις περισσότερο μειονεκτούσες περιοχές της χώρας για την αντιστάθμιση των απογοητεύσεων και της πικρίας του τοπικού πληθυσμού. Σε όλες τις παρούσες και μελλοντικές δραστηριότητες συνεργασίας της, η ΕΕ θα παρακολουθεί διαρκώς και προσεκτικά την κατάσταση, συμπεριλαμβανομένων των πτυχών της ασφάλειας οι οποίες ενδέχεται να θέσουν σε κίνδυνο την αναπτυξιακή συνεργασία.

<SPEAKER ID=148 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 18.30.

<CHAPTER ID=14>
Κογκό
<SPEAKER ID=149 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
(B5-0773/2001) των κκ. Van den Berg και Sauquillo Pιrez del Arco, εξ ονόματος της Ομάδας ΕΣΚ,
<P>
(B5-0781/2001) των κκ. Sylla και Miranda, εξ ονόματος της Ομάδας ΕΕΑ/ΑρΠρΒΧ,
<P>
(B5-0785/2001) των κκ. Maes και Rod, εξ ονόματος της Ομάδας ΠΡΣ/ΕΕΣ,
<P>
(B5-0795/2001) των κκ. van den Bos και Dybkjζr, εξ ονόματος της Ομάδας ΦΙΛ,
<P>
(B5-0808/2001) των κκ. Johan Van Hecke και Posselt, εξ ονόματος της Ομάδας ΕΛΚ-ΕΔ,
<P>
για την κατάσταση στη Λαϊκή Δημοκρατία του Κογκό.

<SPEAKER ID=150 LANGUAGE="NL" NAME="Maes">
Ενός λεπτού χρόνος ομιλίας είναι λίγος για 52 εκατομμύρια ανθρώπους και 3 εκατομμύρια νεκρούς, κύριε Πρόεδρε, θα προσπαθήσω ωστόσο.
<P>
Φίλοι και εχθροί λεηλατούν τον πλούτο της χώρας. Το κολτράνιο, το οποίο χρησιμοποιούμε στα κινητά μας τηλέφωνα και στον στρατιωτικό εξοπλισμό, το εκμεταλλεύονται προς ίδιον όφελος οι δυνάμεις της Ρουάντα στο Kivu. Με τον τρόπο αυτό ο στρατός της Ρουάντα εισπράττει εκατοντάδες χιλιάδες δολάρια. Εμείς τι κάνουμε με την πολιτική μας των δύο μέτρων και δύο σταθμών Υποστηρίζουμε την ειρηνευτική διαδικασία της Λουζάκα και ζητούμε την αποχώρηση των ξένων στρατευμάτων και την προώθηση του ειρηνευτικού διαλόγου στο Κογκό. Γιατί όμως να εγκαταλείψει τη λεία της η Ρουάντα και να αποσυρθεί εντός των συνόρων της για να επιθεωρεί την ασφάλεια των συνόρων εφόσον αυτό κριθεί αναγκαίο Η Ρουάντα θα εξακολουθεί να κατέχει το Kivu, από το οποίο αποκομίζει τεράστια κέρδη. Εμείς προσφέρουμε ενίσχυση στη Ρουάντα με πολλές εκατοντάδες χιλιάδες ευρώ.
<P>
Θέλουμε τη διεξαγωγή ειρηνευτικού διαλόγου στο Κογκό, όμως πραγματικά περιμένουμε να μιλήσουν ως εκπρόσωποι του Κογκό και όχι ως εκπρόσωποι της Ρουάντας οι αντιπρόσωποι των υπό κατοχή περιοχών που θα συμμετάσχουν σε αυτόν τον διάλογο Στην Κινσάσα πιστεύουν ότι το δεύτερο θα συμβεί. Εν τω μεταξύ, εμείς προσφέρουμε ενίσχυση στη Ρουάντα και ερωτώ: γιατί δεν ενισχύουμε την ΛΔ του Κογκό, θα πρέπει μήπως οι κάτοικοι του Κογκό να πεθάνουν πρώτα από την πείνα πριν τους προσφέρουμε χρηματοοικονομική ενίσχυση με ένα διαρθρωτικό πρόγραμμα

<SPEAKER ID=151 NAME="Πρόεδρος">
- Κυρία Maes, η πολιτική σας ομάδα είναι εκείνη που αποφασίζει σε ποια θέματα θα διαθέσει το χρόνο της και όχι εμείς.

<SPEAKER ID=152 LANGUAGE="EN" NAME="Khanbhai">
Κύριε Πρόεδρε, η Λαϊκή Δημοκρατία του Κογκό δεν είναι ούτε δημοκρατική ούτε λαϊκή. Είναι μία χώρα με εύφορο έδαφος και απέραντο ορυκτό πλούτο, η οποία κατοικείται από ανθρώπους που είναι φτωχοί, άρρωστοι και λιμοκτονούν. Αυτοί οι άνθρωποι έχουν απογυμνωθεί από αδίστακτους και διεφθαρμένους δικτάτορες που συνεχίζουν να πλουτίζουν. Στρατιώτες από τις γειτονικές χώρες, όπως η Ρουάντα και το Κογκό, εξακολουθούν να λεηλατούν, να βιάζουν και να σκοτώνουν πολίτες στην τύχη. Χωριά και πόλεις καταστρέφονται. Πάνω από 2 εκατομμύρια άνθρωποι έχουν σκοτωθεί και 1 εκατομμύριο άνθρωποι ζουν υπό το καθεστώς φόβου σε προσφυγικούς καταυλισμούς.
<P>
Ο ΟΗΕ ενέκρινε στις 7 Νοεμβρίου 2001 το ψήφισμα 1376, με το οποίο συνηγορεί υπέρ του αφοπλισμού και της αποστράτευσης, του επαναπατρισμού, της επανεγκατάστασης και της επανένταξης των ένοπλων ομάδων. Τα μέτρα αυτά είναι ουσιώδη. Πώς πρόκειται να εφαρμοστούν; Ποιος θα κατευθύνει αυτή την δράση; Η ΕΕ, οι ΗΠΑ ή ο ΟΗΕ; Ή θα αποτελέσει και αυτή ακόμη ένα ψήφισμα του ΟΗΕ που θα ταξινομηθεί σε κάποιο σκονισμένο αρχείο;
<P>
Τον προηγούμενο μήνα, παρακολούθησα μία διάσκεψη αφρικανών πολιτικών στην Γκάνα. Συμμετείχε ένας παλαίμαχος πολιτικός από τη Λαϊκή Δημοκρατία του Κογκό. Είχε δυσκολευθεί αρκετά να αφήσει τη Λαϊκή Δημοκρατία του Κογκό και αυτό που με ρώτησε ήταν: Πώς μπορούν αφρικανικές χώρες, όπως η Λαϊκή Δημοκρατία του Κογκό, να απαλλαχθούν από κυβερνήσεις που διευθύνονται από διεστραμμένους δικτάτορες; Δεν μπόρεσα να απαντήσω. Διατύπωσε και μια δεύτερη ερώτηση. Είναι ανάγκη να αναθρέψουμε τρομοκράτες που θα επιτεθούν στην ευρώπη και την Αμερική για να επισπεύσουμε την αποτελεσματική δράση όπως στο Αφγανιστάν; Ούτε σε αυτό μπόρεσα να απαντήσω. Ας εξασφαλίσουμε ότι θα λάβουμε μέτρα πριν οι φτωχοί άνθρωποι γίνουν τόσο απελπισμένοι.

<SPEAKER ID=153 LANGUAGE="EN" NAME="Nielson">
Επιτρέψτε μου πρώτα απ' όλα να υπενθυμίσω στους βουλευτές του Κοινοβουλίου το γεγονός ότι είμαστε ο σημαντικότερος χορηγός ανθρωπιστικής βοήθειας στη Λαϊκή Δημοκρατία του Κογκό αυτόν τον χρόνο - 35 εκατομμύρια ευρώ στις χρηματοδοτούμενες δραστηριότητες του ECHO και περίπου 10 εκατομμύρια από άλλες πηγές. Τα 10 εκατομμύρια ευρώ προορίζονται για βασική υγειονομική περίθαλψη στο κυβερνητικά ελεγχόμενο τμήμα και τα 35 εκατομμύρια ευρώ στο ανατολικό τμήμα, όπου κανείς άλλος δεν κάνει κάτι παρόμοιο. Αυτή τη στιγμή, η δαπάνη 45 εκατομμυρίων ευρώ υπό αυτές τις συνθήκες και γι' αυτούς τους σκοπούς αποτελεί σημαντικό κατόρθωμα και είμαι πολύ υπερήφανος γι' αυτό για λογαριασμό πολλών ανθρώπων που εργάζονται εκεί, πολλοί εκ των οποίων κάτω από πολύ επικίνδυνες συνθήκες ακόμη.
<P>
Παρ' όλα αυτά, δεν έχουμε φεισθεί προσπαθειών τα τελευταία χρόνια για να υποστηρίξουμε τις ειρηνευτικές διαδικασίες που εκτυλίσσονται στην περιοχή των Μεγάλων Λιμνών. Υπήρξαμε δραστήριοι στην περιοχή καθόλη τη διάρκεια της πρόσφατης ολέθριας ιστορίας. Όποτε μπορούμε, χρησιμοποιούμε τα διάφορα όργανα συνεργασίας μας για να βοηθήσουμε να απαλυνθεί ο πόνος των ανθρώπων εκεί. Έχουμε επίσης χρησιμοποιήσει όλη την επιρροή μας για να προωθήσουμε μία διαρκή ειρήνη στην περιοχή.
<P>
Θα ήθελα τώρα να προχωρήσω σε περισσότερες λεπτομέρειες σχετικά με την ειρηνευτική διαδικασία της Λουσάκα. Την υποστηρίζουμε όχι μόνο πολιτικά - η Επιτροπή έχει ήδη χρηματοδοτήσει τις διαπραγματεύσεις στην Λουσάκα με ενίσχυση 2,65 εκατομμυρίων ευρώ από το περιφερειακό πρόγραμμα SADC. Η υλικοτεχνική ενίσχυση της Μεικτής Στρατιωτικής Επιτροπής που εποπτεύει την εκεχειρία χρηματοδοτήθηκε από το κονδύλιο του προϋπολογισμού της ΚΕΠΠΑ με το ποσό των 1,2 εκατομμυρίων ευρώ. Η διευκόλυνση του Δια-Κογκολέζικου Διαλόγου έχει χρηματοδοτηθεί με ενίσχυση 2,34 εκατομμυρίων ευρώ από κονδύλια του ΕΤΑ και εξετάζουμε την περαιτέρω χρηματοδότηση με 1 εκατομμύριο ευρώ από το κονδύλιο του προϋπολογισμού για το Μηχανισμό Ταχείας Αντίδρασης, ο οποίος θα προβλέπει την εφαρμογή της συνάντησης του Δια-Κογκολέζικου Διαλόγου τον Ιανουάριο στη Νότια Αφρική. Συνεισφέρουμε σημαντικά σε όλες αυτές τις προσπάθειες.
<P>
Μολαταύτα, η Επιτροπή ανησυχεί λόγω της έλλειψης συγκεκριμένων αποτελεσμάτων κατόπιν των συνομιλιών στο πλαίσιο του Δια-Κογκολέζικου Διαλόγου που έλαβε χώρα στην Αντίς Αμπέμπα στις 15-19 Οκτωβρίου. Τα πιο δύσκολα ζητήματα για το μέλλον της χώρας δεν έχουν ακόμη τεθεί. Η Επιτροπή καλωσορίζει την ανακοίνωση του διαμεσολαβητή Masire που αναφέρεται στη συνέχιση του διαλόγου στην Νότια Αφρική στο τέλος του Ιανουαρίου/αρχές Φεβρουαρίου 2002.
<P>
Η Επιτροπή υπήρξε πάντοτε συμπαραστάτης του Κογκό. Όπως ανέφερα και προηγουμένως, είμαστε ο μεγαλύτερος χορηγός ανθρωπιστικής βοήθειας, καθώς και ένας από τους λίγους χρηματοδότες που παραμένουν ενεργοί στη χώρα καθόλη τη διάρκεια των πρόσφατων χρόνων. Ωστόσο, η Επιτροπή θεωρεί ότι η σταθερότητα και η αειφόρος ανάπτυξη της Λαϊκής Δημοκρατίας του Κογκό δεν θα διασφαλισθούν έως ότου όλα τα μέρη που συμμετέχουν στο Διάλογο δεσμευτούν σαφώς για την εγκαθίδρυση και συμμετοχή σε ένα πολιτικό σύστημα. Αυτή είναι η ουσία του ζητήματος. Συμφωνούν να συμμετάσχουν και να αναλάβουν ρόλο σε ένα πολιτικό σύστημα; Χωρίς ένα ξεκάθαρο ναι σε αυτό είναι πολύ δύσκολο να βοηθήσουμε την χώρα από τα έξω.
<P>
Υπάρχουν και άλλα τρέχοντα ζητήματα των εξωτερικών δυνάμεων που επηρεάζουν την κατάσταση. Αυτά είναι πραγματικά προβλήματα, αλλά αν δεν βρούμε μία αξιόπιστη απάντηση σε αυτό το ερώτημα που προκύπτει, τίποτα άλλο δεν θα λειτουργήσει ποτέ. Οπότε όλα αυτά τα πράγματα πρέπει να τίθενται σ' ένα είδος ισορροπημένης συνολικής προσέγγισης.
<P>
Όταν αναληφθεί αυτή η πολιτική δέσμευση, φυσικά, θα έχουμε μία πολύ καλύτερη βάση για να οργανώσουμε και να εφαρμόσουμε ένα αποτελεσματικό πρόγραμμα συνεργασίας. Αυτό που θέλω να κάνω είναι να είμαστε σε θέση να υπογράψουμε - και αυτό σχεδιάζουμε - το Εθνικό Ενδεικτικό Πρόγραμμα τον Ιανουάριο στο πλαίσιο της συνέχισης του Δια-Κογκολέζικου Διαλόγου. Αυτή είναι η κατεύθυνση που προσδιορίσαμε στην Επιτροπή. Οι άλλες δραστηριότητες που συνδέονται με την εφαρμογή της ειρηνευτικής διαδικασίας, δηλ. η αποστράτευση και δημιουργία μίας καινούργιας βάσης για τη ζωή των πρώην μαχητών, θα υλοποιηθούν αφού σημειωθεί πρόοδος στον τομέα αυτό.
<P>
Θα ήθελα να τονίσω ότι η δράση της Επιτροπής στις Μεγάλες Λίμνες είναι μόνο ένα μέρος μίας ευρείας και συνεχούς προσπάθειας να ενισχύσουμε τη συνολική πολιτική παρουσία της ΕΕ ως εταίρου στην Αφρική. Με τη συμφωνία του Κοτονού, η Ένωση επιβεβαίωσε ότι δεν έχει καμία πρόθεση να περιορίσει την εδώ και καιρό υπάρχουσα συνεργασία στην Αφρική και το πακέτο των 15 δισεκατομμυρίων ευρώ που σχεδιάζουμε και θα δεσμεύσουμε τα επόμενα πέντε χρόνια αποδεικνύει ξεκάθαρα αυτή την αποφασιστικότητα.

<SPEAKER ID=154 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 18.30

<CHAPTER ID=15>
Νέες ευρωπαϊκές αγορές εργασίας ανοικτές και με πρόσβαση από όλους
<SPEAKER ID=155 NAME="Πρόεδρος">
- H ημερήσια διάταξη προβλέπει τη συζήτηση της έκθεσης (A5-0375/2001) του Mauro Nobilia, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής για τις νέες ευρωπαϊκές αγορές εργασίας, ανοικτές σε όλους, με πρόσβαση από όλους (COM(2001) 116 - C5-0188/2001 - 2001/2084(COS).

<SPEAKER ID=156 LANGUAGE="DE" NAME="Weiler">
Κύριε Πρόεδρε, αγαπητοί συνάδελφοι, μου φαίνεται κάπως ασυνήθιστο να λείπει ο εισηγητής. Παρόλ' αυτά θα ήθελα να του εκφράσω από αυτήν εδώ τη θέση τα συγχαρητήριά μας, γιατί το ΕΣΚ υποστηρίζει την έκθεσή του και θα την δεχθούμε ως έχει. Υποστηρίζουμε επίσης την ανακοίνωση της Επιτροπής, μολονότι είμαστε της γνώμης ότι δεν αρκεί να γίνει καταγραφή των υφισταμένων εμποδίων και να αναβληθούν σε πρώτη φάση οι προτάσεις νομοθετικού περιεχομένου. Ελπίζουμε ότι θα μας υποβληθούν μέχρι την εαρινή σύνοδο κορυφής σχετικές προτάσεις και ένα αποτελεσματικό σχέδιο δράσης.
<P>
Θέλουμε να παρατηρήσουμε με κριτικό πνεύμα ότι φυσικά δεν αρκεί να προτείνονται ή να καταγράφονται τα ελλείμματα ως προς την εξειδίκευση στον κλάδο της υψηλής τεχνολογίας. Ως Σοσιαλιστές, θέλουμε να δώσουμε σε όλους τους εργαζομένους την ευκαιρία να αξιοποιήσουν την κινητικότητα, η οποία πρέπει να αυξηθεί στο πλαίσιο των ευρωπαϊκών αγορών εργασίας. Πρέπει όμως να τους προσφέρουμε πραγματικά τις ευκαιρίες αυτές. Η νέα αγορά εργασίας δεν επιτρέπεται να είναι ανοιχτή μόνο για συγκεκριμένες μικρές ομάδες, παρά πρέπει να είναι ανοιχτή για όλους τους ευρωπαίους εργαζομένους. Ως εκ τούτου θεωρώ ότι χρειαζόμαστε δημιουργικές ιδέες και λύσεις από την πλευρά της Επιτροπής και όχι μόνο μια απλή καταγραφή των προβλημάτων. Επίσης, χρειαζόμαστε μία μελέτη όπου θα εξετάζονται αναλυτικότερα οι ενδεχόμενες διαταραχές στην αγορά εργασίας στις παραμεθόριες περιφέρειες ή σε συγκεκριμένους τομείς όπως ο οικοδομικός ή εκείνος των μεταφορών.
<P>
Τέλος, χρειαζόμαστε επίσης μία ανάλυση και έναν διάλογο σχετικά με τα αποτελέσματα των σχολικών εκπαιδευτικών συστημάτων στην Ευρώπη, διότι δυστυχώς δεν είχαν όλα τα ευρωπαϊκά κράτη τόσο εξαιρετικά αποτελέσματα όσο θα έπρεπε.

<SPEAKER ID=157 NAME="Πρόεδρος">
Κυρία Weiler, προτίθεμαι να αποστείλω επιστολή στον κ. Nobilia λέγοντάς του ότι είναι πραγματικά μεγάλη αγένεια προς το Σώμα και την επιτροπή, την οποία ο ίδιος εκπροσωπεί, να μην παρίσταται ο ίδιος εδώ.

<SPEAKER ID=158 LANGUAGE="EN" NAME="Nielson">
Κύριε Πρόεδρε, καλωσορίζω την έκθεση του Κοινοβουλίου σχετικά με την ανακοίνωση της Επιτροπής για τις νέες ευρωπαϊκές αγορές εργασίας. Είναι μια πολύ χρήσιμη συνεισφορά για την προετοιμασία του σχεδίου δράσης σχετικά με τις δεξιότητες και την κινητικότητα που εξαγγέλλονται σε αυτή την ανακοίνωση. Θα ήθελα επίσης να ευχαριστήσω τον εισηγητή, ίσως γραπτώς, για την προσπάθειά του και για την επισκόπηση που αντανακλά τις συνεισφορές της Επιτροπής Απασχόλησης και Κοινωνικών Υποθέσεων, της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, καθώς και τη γνώμη της Οικονομικής και Κοινωνικής Επιτροπής.
<P>
Σε αυτή την ανακοίνωση, η Επιτροπή προτείνει τρία συστήματα δράσης για να βελτιωθεί περαιτέρω η λειτουργία των αγορών εργασίας: πρώτον την άρση των φραγμών στις δεξιότητες και την αντιμετώπιση των χασμάτων των δεξιοτήτων, δεύτερον την εξάλειψη των εμποδίων στην κινητικότητα και τρίτον τη βελτίωση της πληροφόρησης και της διαφάνειας.
<P>
Η ομάδα εργασίας υψηλού επιπέδου για τις δεξιότητες και την κινητικότητα, που συγκροτήθηκε με πρόταση της Επιτροπής μετά το Ευρωπαϊκό Συμβούλιο της Στοκχόλμης, θα προτείνει σύντομα μία σειρά από επιπρόσθετες πολιτικές πρωτοβουλίες σε επίπεδο ΕΕ και σε εθνικό επίπεδο για το άνοιγμα νέων αγορών εργασίας σε όλους μέχρι το 2005. Η έκθεσή της θα υποβληθεί στην Επιτροπή τον επόμενο Δεκέμβριο και βάσει αυτής, η Επιτροπή θα παρουσιάσει ένα πρόγραμμα δράσης στο Συμβούλιο της Βαρκελώνης την άνοιξη του 2002.
<P>
Ο εισηγητής συνάντησε τον πρόεδρο και μέλη της ομάδας εργασίας κατά την πιο πρόσφατη συνεδρίασή τους, όταν το σχέδιο γνωμοδότησης του Κοινοβουλίου είχε ήδη διαβιβαστεί στην ομάδα εργασίας. Έτσι, η ομάδα εργασίας μπόρεσε να λάβει εγκαίρως υπόψη της το δικό σας σχέδιο έκθεσης κατά τις συζητήσεις του.
<P>
Το πρόγραμμα δράσης θα προτείνει μία σειρά από πολιτικές πρωτοβουλίες υπό μορφή πλαισίου δράσης, που θα μεταφερθούν σε πιο συγκεκριμένα νομικά κείμενα, προγράμματα ή πρωτοβουλίες, στα οποία θα συμμετέχουν όχι μόνο τα κράτη μέλη, αλλά επίσης και οι κοινωνικοί εταίροι, περιφερειακές και τοπικές αρχές και άλλοι συναφείς οργανισμοί.
<P>
Επιτρέψτε μου τώρα να αναφερθώ πιο συγκεκριμένα σε ορισμένα από τα κυριότερα σημεία που έθεσε ο εισηγητής στην αιτιολογική του έκθεση. Πρώτα απ' όλα, προτείνει την αποτελεσματική συμμετοχή των κοινωνικών εταίρων στα αντιπροσωπευτικά σώματα. Συμφωνώ ότι αυτό αποτελεί ένα θετικό χαρακτηριστικό βελτίωσης των εργασιακών σχέσεων που θα βοηθούσε στη λειτουργία των αγορών εργασίας. Αλλά πρέπει να λάβουμε υπόψη μας επίσης ότι η δυναμική των αγορών εργασίας δεν πρέπει να περιορίσει την πρόσβαση για τα άτομα εκείνα που έχουν μέχρι τώρα αποκλειστεί από αυτές τις εξελίξεις. Συμμερίζομαι το στόχο της μεγαλύτερης συμμετοχής των κοινωνικών εταίρων στα εθνικά προγράμματα δράσης.
<P>
Δεύτερον, προτείνει τη σύναψη μίας συμφωνίας για τη δέσμη φορολογικών μέτρων ώστε να μειωθούν οι διαφοροποιήσεις ανάμεσα στα κράτη μέλη. Υπάρχουν ακόμη σημαντικές διαφορές στη φορολογική μεταχείριση των ατόμων και των επιχειρήσεων ανάμεσα στα κράτη μέλη, αλλά η υποβολή συγκεκριμένων προτάσεων σε αυτόν τον τομέα υπερβαίνει τα όρια του προγράμματος δράσης της Επιτροπής.
<P>
Τρίτον, προτείνει επίσης μία μεγαλύτερη περιφερειακή και τοπική συμμετοχή στο σχεδιασμό των εθνικών προγραμμάτων δράσης. Αυτή η πρόταση είναι ευπρόσδεκτη, ιδιαίτερα από τη στιγμή που οι κατευθυντήριες γραμμές της απασχόλησης την ενθαρρύνουν.
<P>
Τέταρτον, προτείνει καλύτερη πρόσβαση τοπικών και περιφερειακών οργανώσεων σε ευκαιρίες έρευνας στο έκτο πρόγραμμα πλαίσιο. Αναγνωρίζω ότι βελτιώνοντας την κατάσταση σε μειονεκτικές περιφέρειες και περιοχές μέσα από επενδύσεις σε έρευνα είναι μέρος της διαδικασίας ανάπτυξης δεξιοτήτων και ανθρώπινου δυναμικού που θα βοηθήσει στη δημιουργία θέσεων εργασίας σε τέτοιες περιφέρειες.
<P>
Τέλος, προτείνει τη δημιουργία μιας κοινής νομικής βάσης για τον τρίτο - μη κερδοσκοπικό - τομέα. Μου φαίνεται ότι αυτό προϋποθέτει περισσότερη ανάλυση και προσεκτική σκέψη, ώστε να αποφύγουμε να θέσουμε άσκοπους περιορισμούς σε έναν τομέα που έχει σημαντικές προοπτικές για τη δημιουργία θέσεων εργασίας.
<P>
Εν κατακλείδι, θα ήθελα να ευχαριστήσω ακόμη μία φορά το Κοινοβούλιο για αυτήν την έκθεση, για τη συνεισφορά του στο σχέδιο δράσης της Επιτροπής και για τη στήριξη του περαιτέρω ανοίγματος των ευρωπαϊκών αγορών εργασίας.

<SPEAKER ID=159 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 18.30

<CHAPTER ID=16>
Γλωσσική ποικιλομορφία
<SPEAKER ID=160 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προφορικών ερωτήσεων προς την Επιτροπή:
<P>
(B5-0537/01) των κκ. Eluned Morgan και Barbara O' Toole, εξ ονόματος της Ομάδας ΕΣΚ, σχετικά με τις μειονοτικές γλώσσες.
<P>
(B5-0753/01) του κ. Eurig Wyn και άλλους, εξ ονόματος της Ομάδας ΠΡΣ/ΕΕΣ σχετικά με τη γλωσσική ποικιλομορφία.

<SPEAKER ID=161 NAME="Morgan">
Κύριε Πρόεδρε, είμαι ευτυχής που βλέπω ότι αλλάξατε τον τίτλο αυτής της συζήτησης: αφορά τις περιφερειακές και λιγότερο χρησιμοποιούμενες γλώσσες. Καλωσορίζω και το ίδιο το γεγονός ότι συζητούμε αυτό το θέμα. Αυτή είναι η πρώτη φορά μέσα σε οκτώ χρόνια που οι λιγότερο χρησιμοποιούμενες γλώσσες αποτελούν αντικείμενο συζήτησης στο Σώμα. Αρμόζει να το συζητήσουμε τώρα, με την ολοκλήρωση του Ευρωπαϊκού Έτους Γλωσσών.
<P>
Το γεγονός ότι δεν το έχουμε συζητήσει αντανακλά τα προβλήματα που αντιμετωπίζουν οι κοινότητες που μιλούν τις λιγότερο χρησιμοποιούμενες γλώσσες όσον αφορά τις σχέσεις τους με την ΕΕ. Η νομική βάση του κονδυλίου του προϋπολογισμού αμφισβητείται από το Συμβούλιο. Έχουμε τοποθετήσει χρήματα σε αυτό το κονδύλιο αυτήν την χρονιά και αναμένουμε από την Επιτροπή να τα δαπανήσει. Δεν θέλουμε νομικούς καβγάδες σχετικά με αυτό. Ελπίζω ότι οι βουλευτές θα ψηφίσουν υπέρ των τροπολογιών που έχουμε επίσης υποβάλει για το κοινό ψήφισμα. Ζητούμε ένα πρόγραμμα που θα συνεχίσει το Ευρωπαϊκό Έτος Γλωσσών, όπου επίσης ελπίζουμε να δεσμευτούν κάποιοι πόροι για τις λιγότερο χρησιμοποιούμενες γλώσσες.
<P>
Θέλουμε επίσης να δεσμευθούν χρήματα για τις λιγότερο χρησιμοποιούμενες γλώσσες στα ήδη υπάρχοντα σχετικά προγράμματα. Αυτό θα τυποποιούσε τη διαδικασία που ήδη υπάρχει, για παράδειγμα στα διαρθρωτικά ταμεία, όπου τα διαρθρωτικά αποθέματα μπορούν να χρησιμοποιηθούν για να στηρίξουν τις λιγότερο χρησιμοποιούμενες γλώσσες σε κάποιους τομείς. Αυτό απλά θα τυποποιούσε τη διαδικασία.
<P>
Επίσης θέλουμε οι αποφάσεις που αφορούν τον πολιτισμό να λαμβάνονται από το Συμβούλιο κατά πλειοψηφία, έτσι ώστε η Επιτροπή να μπορέσει να παρουσιάσει ένα πρόγραμμα που να αφορά ειδικότερα τις λιγότερο χρησιμοποιούμενες γλώσσες, το οποίο γνωρίζω ότι η Επιτροπή διαθέτει ήδη. Αυτές δεν είναι ριζοσπαστικές προτάσεις. Δεν ξέρω γιατί μερικές Ομάδες εναντιώνονται σε αυτό και δεν υποστηρίζουν τα 40 εκατομμύρια ανθρώπων στην Ευρωπαϊκή Ένωση που μιλούν λιγότερο χρησιμοποιούμενες γλώσσες. Αλλά ελπίζω ότι αυτό θα είναι ένα πρώτο βήμα και ότι θα δούμε μία έκθεση ιδίας πρωτοβουλίας σχετικά με αυτό στο μέλλον. Σας εύχομαι: Nadolig Llawen a Blwyddyn Newydd Dda - Καλά Χριστούγεννα και Ευτυχισμένος ο Καινούργιος Χρόνος.

<SPEAKER ID=162 NAME="Wyn">
Κύριε Πρόεδρε, όπως τόνισε η συνάδελφός μου κ. Morgan, περισσότεροι από 40 εκατομμύρια ευρωπαίοι πολίτες ομιλούν αυτόχθονες γλώσσες, διαφορετικές από την κύρια επίσημη γλώσσα του κράτους στο οποίο ζουν. Οι γλώσσες αποτελούν αναπόσπαστο τμήμα της γλωσσολογικής και πολιτισμικής πολλαπλότητας της Ευρώπης. Βρίσκονται στην καρδιά των θεμελιωδών δικαιωμάτων των πολιτών και είναι παράγοντας-κλειδί στη δημιουργία μιας ειρηνικής και δημοκρατικής Ευρώπης.
<P>
Καλωσορίζω αυτό το από καιρό αναμενόμενο ψήφισμα και παροτρύνω τους συναδέλφους να τον υποστηρίξουν, καθώς θα αποτελέσει μια εξαιρετική βάση για το μέλλον. Το Ευρωπαϊκό Έτος των Γλωσσών υπήρξε μία επιτυχημένη χρονιά και περιελάμβανε πολλά προγράμματα για τις περιφερειακές και λιγότερο χρησιμοποιούμενες γλώσσες της Ευρώπης, σε αντίθεση με τις προσδοκίες πολλών από εμάς.
<P>
Η πρόσφατη απόφαση του Συμβουλίου τονίζει ότι "όλες οι ευρωπαϊκές γλώσσες είναι ίσες σε αξία και σεβασμό από πολιτιστικής απόψεως" . Η απόφαση του Συμβουλίου δεν αναφέρεται συγκεκριμένα σε περιφερειακές και λιγότερο χρησιμοποιούμενες γλώσσες, ούτε όμως και τις αποκλείει. Αυτός είναι ο λόγος για τον οποίο υποστηρίζω ιδιαίτερα τις τροπολογίες που αναφέρονται στην ένταξη του θέματος αυτού σε όλα τα προγράμματα και ζητώ τη στήριξη ενός πολυετούς προγράμματος μέχρι το 2003.
<P>
Αυτή είναι μια χρυσή ευκαιρία για να κατευθύνουμε αυτήν την ημερήσια διάταξη για το μέλλον και εις προετοιμασία της διεύρυνσης. Πρέπει να διασφαλίσουμε ότι το άρθρο 22 του Χάρτη των Θεμελιωδών Δικαιωμάτων θα τεθεί στην ημερήσια διάταξη της επόμενης Διακυβερνητικής Διάσκεψης και να πιέσουμε για τη λήψη των αποφάσεων στο Συμβούλιο με ειδική πλειοψηφία. Ας συνεργαστούμε για να εξασφαλίσουμε ότι οι περιφερειακές και λιγότερο χρησιμοποιούμενες γλώσσες βρίσκονται εδώ για να μείνουν και θα παραμείνουν τμήμα της πολιτισμικά ποικιλόμορφης Ευρώπης του μέλλοντος. Ο μοναδικός πλούτος της Ευρώπης είναι η ποικιλομορφία της. Ας εξασφαλίσουμε όλοι την προστασία της.

<SPEAKER ID=163 NAME="Nielson">
. (ΕΝ) Θα ήθελα να κάνω ένα προσωπικό σχόλιο στην αρχή. Ο εκπρόσωπός μου δεν μιλάει δανέζικα. Δεν έχω τη δυνατότητα επιλογής να έχω τα δανέζικα ως τη γλώσσα εργασίας στο γραφείο μου. Η ροή της δουλειάς θα μπλοκαριζόταν. Δεν μιλάω δανέζικα σήμερα εδώ - αυτό δεν είναι στην πραγματικότητα επιλογή. Θα έπρεπε να κάνω τη μετάφραση καθ' οδόν προς την Αίθουσα Συνεδριάσεων, έχοντας πάρει το υλικό την ίδια μέρα. Θα μπορούσα, αλλά ειλικρινά, κατά την προσωπική μου άποψη, αν αντιμετωπίζουμε με σοβαρότητα την ευρωπαϊκή ολοκλήρωση, θα πρέπει να είμαστε προετοιμασμένοι να καταπιούμε περιστασιακά την περηφάνια μας, έτσι ώστε να κάνουμε τα πράγματα με αποτελεσματικό τρόπο.
<P>
Το θέμα αυτής της συζήτησης, κατά την άποψη μου, διαφέρει. Έχει να κάνει με την τόνωση της ποικιλομορφίας που υπάρχει εκεί έξω, και αυτό αποτελεί στην πραγματικότητα μια άλλη συζήτηση.
<P>
Εδώ, το Έτος Γλωσσών πλησιάζει στο τέλος του, αλλά δεν έχει ακόμα πλήρως τελειώσει και πολλές δραστηριότητες βρίσκονται ακόμα σε εξέλιξη. Από τα 200 περίπου προγράμματα που συγχρηματοδοτούνται από την Επιτροπή, τα περισσότερα βρίσκονται σε εξέλιξη και πολλές εκδηλώσεις θα πραγματοποιηθούν σε όλη την Ευρώπη στις τελευταίες εβδομάδες αυτού του έτους. Η αξιολόγηση του Έτους θα πραγματοποιηθεί αυτόν το μήνα. Η Επιτροπή θεωρεί ότι το τέλος του 2001 δεν θα έπρεπε να σηματοδοτεί το τέλος της πρωτοβουλίας του Ευρωπαϊκού Έτους Γλωσσών. Θα υποβληθεί έκθεση στα υπόλοιπα ευρωπαϊκά όργανα μέχρι τις 31 Δεκεμβρίου 2002 το αργότερο, σύμφωνα με τις διατάξεις του άρθρου 1 της απόφασης αριθ. 1934/2000/ΕΚ για τη καθιέρωση του 2001 ως Ευρωπαϊκού Έτους Γλωσσών.
<P>
Περαιτέρω, στις 29 Νοεμβρίου τρέχοντος έτους, το Συμβούλιο υιοθέτησε μια σημαντική απόφαση για την προώθηση της γλωσσολογικής ποικιλομορφίας και την εκμάθηση γλωσσών μέχρι τις αρχές του 2003. Η γλωσσολογική ποικιλομορφία είναι ένα ειδοποιό χαρακτηριστικό της Ευρωπαϊκής Ένωσης και οι περιφερειακές και μειονοτικές γλώσσες παράλληλα με τις πολλές άλλες γλώσσες που χρησιμοποιούνται στην Ευρώπη είναι παράγοντας κλειδί για αυτό. Επομένως, οι περιφερειακές και μειονοτικές γλώσσες θα ληφθούν υπόψη και οι δύο στην έκθεση που θα παρουσιάσει η Επιτροπή στα άλλα όργανα κατά τη διάρκεια του 2002 και στις προτάσεις για δράση που πρόκειται να παρουσιαστούν το 2003. Ωστόσο, είναι ακόμη πολύ νωρίς για να πούμε ποιες συγκεκριμένες δράσεις θα ληφθούν σε αυτό τον τομέα.
<P>
Όπως τονίζεται στο άρθρο 22 του Χάρτη των Θεμελιωδών Δικαιωμάτων, η Ένωση σέβεται την πολιτιστική, θρησκευτική και γλωσσολογική ποικιλομορφία στα διάφορα προγράμματα και τις δραστηριότητές της. Πολλά προγράμματα, όπως το Socrates, το Leonardo da Vinci, το Πολιτισμός 2000, το Media Plus, το e-Content ή το Ευρωπαϊκό Περιφερειακό Ταμείο Ανάπτυξης, ήδη παρέχουν ευκαιρίες χρηματοδότησης για τις τοπικές και μειονοτικές γλώσσες και πολιτισμούς. Υποστηρίζουμε αυτές τις προσπάθειες που πρέπει να έχουν έναν πολύ ευρύ στόχο, ώστε να έχουμε το αποτέλεσμα που επιδιώκουμε.

<SPEAKER ID=164 LANGUAGE="DE" NAME="Pack">
Κύριε Πρόεδρε, αγαπητοί συνάδελφοι, επικροτώ τη σημερινή συζήτηση. Χαίρομαι που την κάνουμε στο τέλος του Έτους των Γλωσσών, καθώς στη διάρκεια αυτού του έτους προσπαθήσαμε επανειλημμένα να παροτρύνουμε την Επιτροπή να κάνει κάτι για τις μειονοτικές γλώσσες. Η Επιτροπή πάντα μας απαντούσε ότι δεν το κάνει τώρα επειδή σκοπεύει να το κάνει την επόμενη χρονιά στο πλαίσιο ειδικού προγράμματος. Τώρα ακούσαμε ότι η Επιτροπή δεν θέλει να κάνει τίποτα ως προς τις μειονοτικές γλώσσες. Ως εκ τούτου, χαίρομαι που σήμερα συζητούμε αυτό το θέμα. Λυπάμαι όμως που κάποιος χωρατατζής πήρε το θάρρος να αλλάξει τον τίτλο αυτού του ψηφίσματος. Δεν συζητάμε για γλωσσική ποικιλομορφία παρά για τις λιγότερο διαδεδομένες γλώσσες. Γι' αυτό άλλωστε αισθάνομαι και κάποια λύπη, κύριε Επίτροπε Nielson, που δεν τιμήσατε εδώ μία λιγότερο χρησιμοποιούμενη γλώσσα, δηλαδή τη δανέζικη, και δεν μιλήσατε δανέζικα. Δεν είναι ζήτημα υπερηφάνειας παρά ζήτημα σεβασμού της ποικιλομορφίας των ευρωπαϊκών γλωσσών, στις οποίες φυσικά ανήκουν και τα δανέζικα.
<P>
Είμαι υπέρ του να συζητήσουμε σήμερα για το ζήτημα αυτό, να πούμε περισσότερα και να κάνει κάτι σχετικά η Επιτροπή. Πρέπει όμως να σας πω ειλικρινά ότι αυτό το κείμενο που έχουμε σήμερα μπροστά μας συντάχθηκε με προχειρότητα, στερείται σοβαρότητας και επαγγελματισμού και δεν αισθάνομαι καθόλου υπερήφανη γι' αυτό. Αυτό αισθάνομαι την ανάγκη να το πω. Θα μπορούσαμε να είχαμε επιτύχει κάτι καλύτερο αν είχαμε περισσότερο χρόνο. Γι' αυτό λέω άλλωστε ότι η Ομάδα μας δεν υποστηρίζει όλες τις τροπολογίες. Θεωρώ το άρθρο 3 καλύτερο από την τροπολογία 4. Γιατί να συμφωνήσω με την τροπολογία σας, αφού το άρθρο μας στο ψήφισμα είναι καλύτερο από αυτήν; Αφού εννοούμε το ίδιο! Θα έπρεπε να δείξουμε εδώ κάπως περισσότερη σοβαρότητα.
<P>
Σχετικά με το άλλο ζήτημα: όλοι μας στο Σώμα - και εγώ προσωπικά - είμαστε υπέρ της πλειοψηφικής απόφασης για τα πολιτιστικά θέματα. Θα έπρεπε όμως να κάνουμε το πρώτο βήμα πριν αρχίσουμε να ζητάμε να γίνει το δεύτερο. Μπορούμε να ζητήσουμε το δεύτερο μόνο αφού γίνει το πρώτο. Γι' αυτό, καλό θα ήταν να παραμείνουμε λογικοί και να ελπίζουμε ότι στο Λάκεν θα δοθεί κάποια ώθηση στη Συνέλευση που θα οδηγήσει εκεί.
<P>
Τελειώνοντας θα ήθελα ακόμη να πω ότι εμείς, ως ΕΛΚ, είμαστε διατεθειμένοι να δώσουμε προσεχώς το έναυσμα στην Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού για μία έκθεση πρωτοβουλίας σχετικά με τις μειονοτικές γλώσσες. Πιστεύω ότι εκεί μπορούν όλοι όσοι σήμερα είπαν τόσο πολλά λόγια γι' αυτό να δείξουν αν πραγματικά το υποστηρίζουν. Γι' αυτό θα χαιρόμουν πολύ αν σήμερα απορρίπταμε το ψήφισμα, αφού δεν είναι τόσο καλό όσο θα μπορούσε να είναι μία έκθεση πρωτοβουλίας. Υποθέτω ότι δεν θα συμφωνήσουν εδώ οι Σοσιαλιστές. Τότε απλά θα δούμε τι θα γίνει στο τέλος. Όμως, σας λέω από τώρα ότι θα ζητήσουμε έκθεση. Πείτε στους συναδέλφους σας να συμμετάσχουν τότε την επόμενη χρονιά.

<SPEAKER ID=165 LANGUAGE="ES" NAME="Esteve">
Κύριε Πρόεδρε, η έγκριση του ψηφίσματος σχετικά με τις περιφερειακές και τις λιγότερο ομιλούμενες γλώσσες θα αποτελέσει ένα αίσιο τέλος για το Ευρωπαϊκό Έτος Γλωσσών. Είναι μεγάλη ικανοποίηση για μένα και - είμαι σίγουρος - για τους άλλους καταλανούς ευρωβουλευτές: Obiols, Terrσn, Colom, Jovι, Mayol, Gasςliba και Ferrer.
<P>
Είναι πολύ θετικό που ένα ψήφισμα αναγνωρίζει ισότιμη αξία και αξιοπρέπεια σε όλες τις ευρωπαϊκές γλώσσες και καλεί την Επιτροπή και το Συμβούλιο να δράσουν αποφασιστικά σ' αυτό το πεδίο και να βρουν μια μόνιμη νομική βάση.
<P>
Λυπούμαστε που η αρχική μας πρόταση, που απαιτούσε την πλήρη αναγνώριση, δεν έγινε δεκτή.
<P>
Αυτό το ψήφισμα αποκαλύπτει μια απαράδεκτη κατάσταση: το γεγονός ότι η Ευρωπαϊκή Ένωση, που αναγνωρίζει τον πλούτο της στην πολυμορφία της, έχει τόσες ευρωπαϊκές γλώσσες που αναζητούν νομική βάση για να υποστηριχθούν - επιμένω - είναι λυπηρό.
<P>
Χθες, μια έκθεση που ζητήθηκε από τη Γενική Διεύθυνση Έρευνας και υποβλήθηκε στην Διακομματική Ομάδα Μειονοτικών Γλωσσών αντικατοπτρίζει όλες αυτές τις δυσκολίες.
<P>
Η γλώσσα μου, τα καταλανικά, ανήκει σ' αυτήν την ομάδα. Είναι η έβδομη γλώσσα από τις έντεκα επίσημες γλώσσες και η ένατη από τις 22 γλώσσες μετά τη διεύρυνση. Μια συζήτηση που είχα πρόσφατα με τον συνάδελφο και φίλο μου Γιάννη Σακελλαρίου θα διαφωτίσει την κατάσταση.
<P>
Του έλεγα: Γιάννη, τη γλώσσα που μιλάς εσύ με τους γονείς σου - τα ελληνικά - μπορείς να τη χρησιμοποιείς σ' αυτή τη Συνέλευση· τη γλώσσα που χρησιμοποιείς με τους φίλους σου - τα γερμανικά - μπορείς να τη χρησιμοποιείς σ' αυτή τη Συνέλευση· αυτή που χρησιμοποιείς με τη σύζυγό σου - τα ισπανικά - μπορείς να τη χρησιμοποιείς σ' αυτή τη Συνέλευση. Η γλώσσα που χρησιμοποιώ εγώ με τους γονείς μου, αυτήν που χρησιμοποιώ στη δουλειά μου και στη ζωή μου και αυτήν που χρησιμοποιώ με τη σύζυγό μου όχι μόνο δεν μπορώ να τη χρησιμοποιώ σ' αυτή τη Συνέλευση, αλλά και αναζητούμε νομική βάση για να μπορέσει να υποστηριχθεί.
<P>
Θα κατανοείτε ότι, ως καταλανός, σχετικά μ' αυτό το θέμα δεν μπορώ να έχω άλλο στόχο από την αναγνώριση των καταλανικών ως επίσημης γλώσσας της Ευρωπαϊκής Ένωσης. Την προσδοκία αυτή την εκφράζει καλύτερα ο φίλος μου και ποιητής Jordi Gabarrσ. Περνάω στα καταλανικά: "Demΰ, en un futur de convivθncia, la raσ ha de guanyar". Στα καστιλιανικά (στα ισπανικά): "Αύριο, σ' ένα μέλλον συνύπαρξης, το δίκαιο πρέπει να επικρατήσει" .
<P>
(Χειροκροτήματα)

<SPEAKER ID=166 LANGUAGE="DE" NAME="Posselt">
Κύριε Πρόεδρε, κύριε Επίτροπε, όταν το Σώμα συζήτησε για πρώτη φορά στις αρχές της δεκαετίας του ' 80 για τη γλωσσική ποικιλομορφία και τις μειονοτικές γλώσσες, ο προκάτοχός σας, κύριε Επίτροπε Nielson, είπε λίγες φράσεις στη γλώσσα της Ουαλίας κι εμείς ναι μεν δεν καταλάβαμε τίποτα, αλλά χαρήκαμε γι' αυτόν τον φόρο τιμής στην πολιτισμική ποικιλομορφία της Ευρώπης. Θέλω λοιπόν να σας πω ότι η εικόνα μας για την Ευρώπη δεν είναι κατά κύριο λόγο τεχνοκρατική, γραφειοκρατική ή οικονομική. Αντίθετα, για εμάς η Ευρώπη είναι πρωτίστως ένα πολιτισμικό σχέδιο που πρέπει να υπερασπισθούμε τη γλωσσική ποικιλομορφία του. Σε αυτήν συγκαταλέγεται άλλωστε και η μητρική σας γλώσσα, κύριε Πρόεδρε, τα αγγλικά, που πρέπει να τα υπερασπισθούμε απέναντι σε μια ενιαία παγκόσμια γλώσσα, που ο χαρακτηρισμός της ως αγγλικής συνιστά προσβολή για τον Σαίξπηρ.
<P>
Ακόμη και οι μεγάλες γλώσσες της Ευρωπαϊκής Ένωσης όπως τα γαλλικά, που όπως και να' χει είναι μία γλώσσα του ΟΗΕ, τα ισπανικά, μία από τις παγκόσμιες γλώσσες του μέλλοντος που τώρα χρησιμοποιήθηκε για πρώτη φορά ως επίσημη γλώσσα στον προεκλογικό αγώνα της Αμερικής και σύντομα θα είναι η δεύτερη γλώσσα στις ΗΠΑ, τα γερμανικά που είναι η μητρική γλώσσα των περισσοτέρων κατοίκων της ΕΕ, ακόμη και αυτές οι γλώσσες είναι σήμερα μειονοτικές γλώσσες. Ο πρώην συνάδελφός μας Siegbert Alber είχε πει κάποτε: "Στην Ευρώπη, όλοι είμαστε μειονότητες" . Φυσικά όμως πρέπει να καλλιεργηθούν και οι μικρότερες γλώσσες που είναι επίσημες γλώσσες, κυρίως δε οι γλώσσες που αποτελούν το αντικείμενο της σημερινής συζήτησης, δηλαδή οι μειονοτικές γλώσσες που δεν αποτελούν επίσημες γλώσσες της ΕΕ, αλλά παρόλ' αυτά χρειάζονται τη μαζική υποστήριξή μας.
<P>
Δεν είναι δυστυχώς δυνατόν να τις καθιερώσουμε και αυτές ως επίσημες γλώσσες στα όργανά μας. Αυτό προφανώς θα ήταν υπερβολικό. Πρέπει όμως να κάνουμε τα πάντα για να διατηρήσουμε τις περιφερειακές και μειονοτικές γλώσσες στην Ευρωπαϊκή Ένωση. Διότι οι άνθρωποι που ανήκουν σε εθνικές μειονότητες, αν αθροισθούν, αποτελούν ήδη στη σημερινή ΕΕ, πολύ δε περισσότερο στη μελλοντική, τη δεύτερη σε μέγεθος εθνότητα στην ΕΕ μετά τους Γερμανούς και τους Γάλλους. Αυτό καθιστά ήδη φανερή την ποσοτική διάσταση του θέματος, αν το δει όμως κανείς από ποιοτική σκοπιά, στα εθνοτικά προβλήματα στα Βαλκάνια και αλλού, καταλαβαίνει ότι οι μειονότητες μπορούν να αποτελέσουν είτε συνδετικό στοιχείο είτε δυναμίτιδα για τα θεμέλια της Ευρώπης. Εμείς αγωνιζόμαστε να γίνουν συνδετικό στοιχείο για την Ευρώπη και για τον λόγο αυτόν υποστηρίζουμε τις γλώσσες των μειονοτήτων.

<SPEAKER ID=167 LANGUAGE="DA" NAME="Nielson">
. (DA) Κύριε Πρόεδρε, σας ευχαριστώ για τη συζήτηση, την οποία άκουσα με μεγάλο ενδιαφέρον. Ωστόσο δεν πιστεύω ότι είναι απαραίτητο να προσθέσω κάτι περισσότερο ανεξάρτητα από ποια γλώσσα θα ήθελα να χρησιμοποιήσω.

<SPEAKER ID=168 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 18.30
<P>
(Η συνεδρίαση διακόπτεται στις 17.50 και επαναλαμβάνεται στις 18.30)

<CHAPTER ID=17>
Ψηφοφορίες
<SPEAKER ID=169 NAME="Πρόεδρος">
Θα προχωρήσουμε τώρα στην ψηφοφορία.
<P>
Η ημερήσια διάταξη προβλέπει την ψηφοφορία σχετικά με επίκαιρα, επείγοντα και σημαντικά θέματα.
<P>
Κατά τη διάρκεια της ψηφοφορίας σχετικά με την τροπολογία αριθ. 2 στην κοινή απόφαση σχετικά με την μετανάστευση στην Ιρλανδία:

<SPEAKER ID=170 NAME="McKenna">
Κύριε Πρόεδρε, θέλω να αφαιρέσω το δεύτερο μέρος της τροπολογίας, επειδή προφανώς πολλά άτομα θα υποστήριζαν το πρώτο μέρος, αλλά όχι το δεύτερο. Για να διευκολύνουμε τους συναδέλφους να την υποστηρίξουν, έχουμε αφαιρέσει το δεύτερο μέρος.

<SPEAKER ID=171 LANGUAGE="FR" NAME="Sylla">
Κύριε Πρόεδρε, συμφωνώ απόλυτα με το αίτημα του φίλου μας, δεδομένου ότι αν το κείμενο τεθεί σε ψηφοφορία ως έχει αυτή τη στιγμή, ορισμένοι ίσως απόσχουν. Κι όμως, πρόκειται για ένα πολύ σοβαρό ζήτημα.
<P>
Αν λοιπόν πρέπει τελικά πράγματι να διαγράψουμε το δεύτερο κομμάτι, θα το κάνουμε. Είναι κρίμα, αλλά έτσι έχουν τα πράγματα. Εν πάση περιπτώσει, σας ευχαριστώ για την πρότασή σας.
<P>
  
<P>
Έκθεση (A5-0426/2001) του κ. Pat the Cope Gallagher, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου που αφορά με τη σύναψη πρωτοκόλλου για τον καθορισμό των αλιευτικών δυνατοτήτων και της χρηματικής αντιστάθμισης που προβλέπονται στη συμφωνία συνεργασίας στον τομέα της θαλάσσιας αλιείας μεταξύ της Ευρωπαϊκής Κοινότητας και της Ισλαμικής Δημοκρατίας της Μαυριτανίας για την περίοδο από 1η Αυγούστου 2001 έως 31 Ιουλίου 2006 (COM(2001) 590 - C5-0555/2001 - 2001/0246(CNS)).
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0405/2001) της κ. Patricia McKenna, εξ ονόματος της Επιτροπής Αλιείας σχετικά με το ρόλο των σημαιών ευκαιρίας στον τομέα της αλιείας (2000/2302(INI)).
<P>
(Το Σώμα εγκρίνει το ψήφισμα)
<P>
Έκθεση (A5-0381/2001) της κ. Astrid Lulling, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την έκθεση της Επιτροπής για την εφαρμογή του κανονισμού (EΚ) αριθ. 1221/97, του Συμβουλίου περί των γενικών κανόνων εφαρμογής για ενέργειες βελτίωσης της παραγωγής και της εμπορίας του μελιού (COM(2001) 70 - C5-0398/2001 - 2001/2156(COS)).
<P>
(Το Σώμα εγκρίνει το ψήφισμα)
<P>
Έκθεση (A5-0375/2001) του κ. Mauro Nobilia, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής για τις νέες ευρωπαϊκές αγορές εργασίας, ανοιχτές σε όλους και με πρόσβαση από όλους (COM(2001) 116 - C5-0188/2001 - 2001/2084(COS).
<P>
(Το Σώμα εγκρίνει το ψήφισμα)
<P>
Πρόεδρος. Προχωρούμε τώρα στην ψηφοφορία για το κοινό ψήφισμα όσον αφορά τη γλωσσική ποικιλομορφία.

<SPEAKER ID=172 NAME="Morgan">
Ο τίτλος δεν είναι σωστός. Θα έπρεπε να είναι: ψήφισμα για τις περιφερειακές και λιγότερο διαδεδομένες γλώσσες και ελπίζω ότι αυτό θα διορθωθεί.

<SPEAKER ID=173 LANGUAGE="DE" NAME="Pack">
Λοιπόν, αν αλλάξει ο τίτλος, πρέπει να διατυπωθεί αλλιώς. Πρέπει να είναι "οι λιγότερο διαδεδομένες γλώσσες στην Ευρωπαϊκή Ένωση" , ευρωπαϊκές γλώσσες και όχι κάτι άλλο!
<P>
(Χειροκροτήματα)

<SPEAKER ID=174 LANGUAGE="FR" NAME="Lulling">
Διαφωνώ. Υπάρχουν γλώσσες τις οποίες μιλά περιορισμένος αριθμός ανθρώπων, αλλά οι οποίες είναι, όπως και να' χει, εθνικές γλώσσες, όπως τα λουξεμβουργιανά. Δεν είναι μειονοτική γλώσσα, ίσως να γίνει με την μετανάστευση, αλλά δεν είναι μειονοτική γλώσσα. Σίγουρα, τη μιλούν λίγοι, αλλά δεν μπορούμε να κάνουμε κάτι τέτοιο.

<SPEAKER ID=175 NAME="Πρόεδρος">
Συνάδελφοι, φαίνεται ότι παρουσιάζεται μια δυσκολία.

<SPEAKER ID=176 NAME="Morgan">
H διατύπωση του κοινού ψηφίσματος, η οποία συμφωνήθηκε από όλους όσους πήραν μέρος στην κοινή απόφαση, είναι περιφερειακές και λιγότερο διαδεδομένες γλώσσες. Αυτή χρησιμοποιείται σε όλο το κείμενο.

<SPEAKER ID=177 NAME="Pack">
Κύριε Πρόεδρε, ο όρος λιγότερο διαδεδομένες ευρωπαϊκές γλώσσες είναι σωστός.

<SPEAKER ID=178 NAME="Πρόεδρος">
Μπορεί αυτό να γίνει δεκτό από το Σώμα;

<SPEAKER ID=179 NAME="Morgan">
Περιφερειακές και λιγότερο διαδεδομένες γλώσσες της Ευρωπαϊκής Ένωσης.

<SPEAKER ID=180 NAME="Πρόεδρος">
Συνάδελφοι, η πρόταση τώρα είναι "περιφερειακές και λιγότερο διαδεδομένες γλώσσες στην Ευρωπαϊκή Ένωση" .

<SPEAKER ID=181 LANGUAGE="ES" NAME="Esteve">
Κύριε Πρόεδρε, συγχωρήστε με, αλλά, καταρχάς, στις συναντήσεις για να επιτύχουμε τη συναίνεση, ο τίτλος που συμφωνήσαμε ήταν "περιφερειακές και λιγότερο ομιλούμενες" . Επιπλέον, όμως, κυρία Pack, υπάρχει και ένα άλλο πρόβλημα με την πρότασή σας: αν μιλάμε μόνο για λιγότερο ομιλούμενες, η γλώσσα μου απλά δεν καλύπτεται, επειδή δεν είναι λιγότερο ομιλούμενη, αλλά περιφερειακή. Επομένως, πρώτον, ας μείνουμε σ' αυτόν τον όρο και, δεύτερον, για να εξαντλήσουμε όλες τις πιθανότητες, πρέπει να πούμε "περιφερειακές και λιγότερο ομιλούμενες" , γιατί αυτός είναι ο όρος που ταιριάζει. Δεν υπάρχει άλλη δυνατότητα.

<SPEAKER ID=182 NAME="Πρόεδρος">
Κύριε Esteven, έχουμε τη λέξη "περιφερειακές" ακριβώς στην αρχή.

<SPEAKER ID=183 NAME="Pack">
Θέλω την πρωτότυπη εκδοχή στην οποία η λέξη "ευρωπαϊκές" βρίσκεται στο μέσον - περιφερειακές και λιγότερο διαδεδομένες ευρωπαϊκές γλώσσες.

<SPEAKER ID=184 NAME="Πρόεδρος">
"Περιφερειακές και λιγότερο διαδεδομένες ευρωπαϊκές γλώσσες" . Είναι αυτό αποδεκτό;

<SPEAKER ID=185 LANGUAGE="DE" NAME="Ebner">
Κύριε Πρόεδρε, θέλω να υποβάλω σε ψηφοφορία μία προφορική τροπολογία που θα έπρεπε να περάσει προηγουμένως από ψηφοφορία. Στην αιτιολογική σκέψη Γ στη γερμανική απόδοση αναφέρεται: "Δεδομένου ότι 14 εκατ. πολίτες της Ένωσης χρησιμοποιούν τακτικά μία περιφερειακή ή λιγότερο διαδεδομένη γλώσσα, καθώς και ότι στην Ευρώπη υπάρχουν συνολικά περισσότερες από 60 γλωσσικές κοινότητες" . Εκεί πρέπει το "στην Ευρώπη" να γίνει "στην Ένωση" , γιατί στην Ευρώπη υπάρχουν περίπου 300 γλωσσικές κοινότητες.
<P>
(Το Σώμα εγκρίνει το κοινό ψήφισμα) Πρόεδρος. Η ψηφοφορία έληξε.
<P>
- Έκθεση McKenna (A5-0405/2001)

<SPEAKER ID=186 NAME="Fatuzzo">
Κύριε Πρόεδρε, η κ. McKenna ίσως ανησυχήσει αν πω ότι, καθώς με λένε Fatuzzo, δεν μπορώ να μην μιλήσω για το ψάρι που στα ιταλικά λέγεται austromerluzzo, τον μπακαλιάρο του Ατλαντικού, ο οποίος αποτελεί θύμα παράνομης αλιείας από πλοία με σημαίες ευκαιρίας στις θάλασσες της Παταγονίας. Για να μην ανησυχήσει, θα πω ότι ψήφισα υπέρ. Θα θεωρούσα σκόπιμο, όμως, να εγκριθεί το πρόγραμμα GALILEO, με το οποίο θα μπορούμε να βλέπουμε από τους δορυφόρους πού βρίσκονται τα παράνομα αλιευτικά, πότε αυξάνονται σε βάρος από το φορτίο και, συνεπώς, πότε και πού άσκησαν την παράνομη αλιεία. Κατ' αυτόν τον τρόπο, θα μπορέσουμε να ελέγξουμε πραγματικά το φαινόμενο.
<P>
Έκθεση Gallagher (A5-0426/2001)

<SPEAKER ID=187 NAME="Fatuzzo">
Κύριε Πρόεδρε, στη σελίδα 15 της γνωμοδότησης της Επιτροπής Προϋπολογισμών διαβάζουμε ότι πιστώσεις 86 εκατομμυρίων ευρώ προορίζονται για ενισχύσεις στη Μαυριτανία: ενισχύσεις για την έρευνα, για την αλιεία, για την ανάπτυξη των στατιστικών, για τη διάσωση στη θάλασσα, για τις άδειες αλιείας, για τα έξοδα διοργάνωσης σεμιναρίων και συναντήσεων, για την ανάπτυξη της περιφερειακής αλιείας, αλλά δεν βλέπω, κύριε Πρόεδρε, καμία γραμμή με τίτλο: "ενισχύσεις για τους συνταξιούχους της Μαυριτανίας, ενισχύσεις για τη διευκόλυνση της πληρωμής των εισφορών και για τη χορήγηση επαγγελματικών συντάξεων στους αλιείς" . Ψήφισα μεν υπέρ αυτού του εγγράφου, αλλά ελπίζω, την επόμενη φορά που θα ψηφιστούν τα μέτρα για τη Μαυριτανία, να προβλεφθούν ενισχύσεις και για τους συνταξιούχους αυτής της χώρας.

<SPEAKER ID=188 NAME="Marques">
(ΡΤ) Θα ήθελα να εκφράσω τη συμφωνία μου σχετικά με το νέο αλιευτικό πρωτόκολλο που έχει συναφθεί μεταξύ της Ευρωπαϊκής Κοινότητας και της Μαυριτανίας για την περίοδο από 1ης Αυγούστου 2001 έως 31η Ιουλίου 2006, το οποίο θεωρώ ζωτικής σημασίας για την Ευρωπαϊκή Κοινότητα όχι μόνο λόγω των αλιευτικών δυνατοτήτων που προσφέρει και του χρηματοδοτικού ποσού που περιλαμβάνει αλλά, κυρίως, για λόγους κοινωνικοοικονομικού χαρακτήρα, εφόσον επιτρέπει τη μετακίνηση προς νέες αλιευτικές ζώνες σημαντικού αριθμού σκαφών που αλίευαν στα μαροκινά ύδατα.
<P>
Όσον αφορά την έκθεση του συναδέλφου κ. Gallagher, θα ήθελα να συγχαρώ το συντάκτη για την εξαίρετη εργασία που πραγματοποίησε και να συμφωνήσω με τα συμπεράσματα που διατύπωσε στο πλαίσιο της αιτιολογικής έκθεσης.
<P>
Τέλος, και όσον αφορά την τροπολογία αριθ. 4 (άρθρο 3 β), θα ήθελα να υπογραμμίσω ότι το Συμβούλιο παρέχει διαπραγματευτική εντολή στην Επιτροπή μόνο για τη σύναψη νέων αλιευτικών συμφωνιών και όχι για την ανανέωση πρωτοκόλλων εφαρμογής, στο βαθμό που αυτά δεν τροποποιούν την ουσία της συμφωνίας πλαισίου. Υποστηρίζω επομένως την αναδιατύπωση της πρότασης του εισηγητή κατά τρόπο ώστε να καταστεί σύμφωνη με το κοινοτικό δίκαιο που ισχύει στο θέμα αυτό.
<P>
Έκθεση Nobilia (A5-0375/2001)

<SPEAKER ID=189 NAME="Fatuzzo">
Κύριε Πρόεδρε, ψήφισα υπέρ της έκθεσης του κ. Nobilia, η οποία αναφέρεται στην αύξηση της απασχόλησης στην Ευρώπη. Πώς θα μπορούσα να κάνω αλλιώς; Υπογραμμίζω όμως ότι, για να επιτευχθεί αυτό το αποτέλεσμα, θα ήταν σημαντικό να δημιουργηθεί μία ενιαία ευρωπαϊκή θέση στο Διαδίκτυο, η οποία να συγκεντρώνει όλες τις αιτήσεις και τις προσφορές εργασίας και από τα δεκαπέντε κράτη της Ένωσης. Θα ήταν απαραίτητο να υπάρχει μία ενιαία δεύτερη ευρωπαϊκή γλώσσα, επειδή δεν μπορεί κανείς να κυκλοφορήσει στην Ευρωπαϊκή Ένωση αν δεν ξέρει τουλάχιστον μία κοινή γλώσσα με όλους τους άλλους Ευρωπαίους, επιπροσθέτως της δικής του γλώσσας, και τελικά δεν μπορεί κανείς να κυκλοφορήσει ελεύθερα αν δεν υπάρχει μία ενιαία ευρωπαϊκή σύνταξη. Δεν μπορούμε να έχουμε δεκαπέντε διαφορετικές συνταξιοδοτικές παροχές, που καταβάλλονται από δεκαπέντε διαφορετικά κράτη της Ευρώπης, αν έχουμε εργαστεί και στα δεκαπέντε ευρωπαϊκά κράτη. Πρέπει να έχουμε μία ενιαία ευρωπαϊκή σύνταξη.

<SPEAKER ID=190 NAME="Bushill-Matthews">
. (ΕΝ) Οι Συντηρητικοί του ΗΒ καλωσορίζουν την αρχή του να είναι οι αγορές εργασίας ανοικτές σε όλους, με πρόσβαση σε όλους, την οποία θεωρούν κεντρική για την ενιαία αγορά.
<P>
Ωστόσο, ψηφίσαμε κατά της παραγράφου 15 τη έκθεσης του κ. Nobilia, καθώς η ιδέα της συγκρότησης ενός ευρωπαϊκού πλαισίου εισοδηματικής πολιτικής και κοινωνικής ασφάλισης εμπίπτει ευθέως στις αρμοδιότητες των κρατών μελών.
<P>
Έχουμε ενθαρρύνει συναδέλφους από άλλα κόμματα και Ομάδες να ακολουθήσουν το παράδειγμά μας απορρίπτοντας τη συγκεκριμένη πρόταση, αλλά υποστηρίζοντας πάραυτα τη συνολική έκθεση.
<P>
Έκθεση Lulling (A5-0381/2001)

<SPEAKER ID=191 NAME="Fatuzzo">
Κυρία Lulling, υπάρχει τίποτα πιο γλυκό από το μέλι; Υπάρχει τίποτα πιο θρεπτικό από το μέλι; Θα υπάρχει ασφαλώς κάποιος λόγος που λέμε "μήνας του μέλιτος" ! Αγαπητή κυρία Lulling, το μέλι είναι άλλωστε το νέκταρ των θεών. Ανεβαίνοντας στον Όλυμπο, σταμάτησα για να γευθώ το μέλι του Ολύμπου, το μέλι των θεών της Ελλάδας. Λοιπόν, πώς να καταψηφίσω αυτό το έγγραφο, που θέλει να ενισχύσει την παραγωγή μελιού στην Ευρώπη και να βοηθήσει τους μελισσοκόμους να παράγουν όλο και πιο σημαντική και πιο προσοδοφόρα ποσότητα αυτού του νέκταρ των θεών; Εύχομαι, του χρόνου, πριν μπούμε σ' αυτή την Αίθουσα, να μας χορηγείται στη σωστή ποσότητα σε όλους εμάς τους ευρωβουλευτές, για να έχουμε μεγαλύτερη πνευματική διαύγεια και σωματική αντοχή για όλες αυτές τις ώρες των ψηφοφοριών, καθώς και των επακόλουθων αιτιολογήσεων ψήφου του βουλευτή Fatuzzo.
<P>
Για να τελειώνω, Καλά Χριστούγεννα και Καλή Χρονιά στους διερμηνείς, σε όλους όσους δουλεύουν περισσότερο για τις αιτιολογήσεις ψήφου μου και σε εσάς, κύριε Πρόεδρε, ειδικότερα.
<P>
Ψήφισμα για την γλωσσική ποικιλομορφία

<SPEAKER ID=192 LANGUAGE="DE" NAME="Ebner">
Κύριε Πρόεδρε, ήθελα μόνο να σας ανακοινώσω ότι υπερψήφισα την πρόταση ψηφίσματος, και μάλιστα εκ πεποιθήσεως όπως ο συνάδελφός μου Bernd Posselt. Βέβαια, και η δική μας άποψη ήταν ότι η πρόταση ψηφίσματος και στη συνέχεια το ψήφισμα θα μπορούσαν να είχαν διατυπωθεί κάπως πιο σφαιρικά, κάπως περιεκτικότερα, με μία ευρύτερη βάση και λυπόμαστε που αυτό δεν συνέβη.
<P>
Ωστόσο συνιστά παρόλ' αυτά ένα βήμα προς τη σωστή κατεύθυνση και ελπίζουμε ότι η Ολομέλεια και η αρμόδια επιτροπή θα ασχοληθεί με τη θεματική των λιγότερο διαδεδομένων γλωσσών, των γλωσσών των περιφερειών και των μειονοτήτων και μάλιστα όχι μόνο κατά το έτος των γλωσσών, αλλά θα ασχοληθούν γενικότερα με το πρόβλημα αυτό, συγκεκριμένα, αποτελεσματικά και θετικά. Έτσι, τα προβλήματα που ξεκινούσαν στο παρελθόν από τις πλειονότητες και τις μειονότητες θα ανήκουν πια στο παρελθόν και θα οδεύσουν προς μία θετική λύση.

<SPEAKER ID=193 NAME="Πρόεδρος">
Οι αιτιολογήσεις ψήφου ολοκληρώθηκαν.

<CHAPTER ID=18>
Διακοπή της συνόδου
<SPEAKER ID=194 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου και εύχομαι σε όλους "Καλά Χριστούγεννα" .
<P>
(Η συνεδρίαση λήγει στις 18.55)

