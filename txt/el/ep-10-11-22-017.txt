<CHAPTER ID="017">
Πληροφορίες σχετικά με τα φάρμακα (κοινοτικός κώδικας για τα φάρμακα που προορίζονται για ανθρώπινη χρήση) - Πληροφορίες σχετικά με τα φάρμακα (κοινοτικές διαδικασιίες χορήγησης άδειας και εποπτείας όσον αφορά τα φάρμακα) (συζήτηση) 
<SPEAKER ID="150" NAME="Πρόεδρος">
" ημερήσια διάταξη προβλέπει την κοινή συζήτηση:
<P>
της έκθεσης του κ. Fjellner, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση, όσον αφορά την ενημέρωση του κοινού σχετικά με τα φάρμακα για τα οποία απαιτείται ιατρική συνταγή, της οδηγίας 2001/83/ΕΚ περί κοινοτικού κώδικος για τα φάρμακα που προορίζονται για ανθρώπινη χρήση - C6-0516/2008 -, και
<P>
της έκθεσης του κ. Fjellner, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου για την τροποποίηση, όσον αφορά την ενημέρωση του κοινού σχετικά με τα φάρμακα για ανθρώπινη χρήση για τα οποία απαιτείται ιατρική συνταγή, του κανονισμού (ΕΚ) αριθ. 726 /2004 για τη θέσπιση κοινοτικών διαδικασιών χορήγησης άδειας και εποπτείας όσον αφορά τα φάρμακα που προορίζονται για ανθρώπινη και για κτηνιατρική χρήση και για τη σύσταση Ευρωπαϊκού Οργανισμού Φαρμάκων - C6-0517/2008 -.
<SPEAKER ID="151" NAME="Christofer Fjellner" LANGUAGE="SV">
Κύριε Πρόεδρε, κύριε Επίτροπε, κυρίες και κύριοι, επιτέλους, ερχόμαστε στη συζήτηση της Ολομέλειας όσον αφορά τη νέα νομοθεσία για την ενημέρωση σχετικά με τα φάρμακα. Αυτό το οποίο πρόκειται να συζητήσουμε είναι το τελευταίο μέρος εκείνου που ορισμένα άτομα αποκαλούν το πλέον επίμαχο ζήτημα στο πλαίσιο της δέσμης μέτρων για τα φάρμακα, δηλαδή η ενημέρωση σχετικά με τα φάρμακα. Ομολογώ ότι, πριν από έναν μόλις χρόνο, πιθανόν δεν θα πίστευα ότι θα συνεδριάζαμε στην Ολομέλεια έχοντας ωστόσο επιτύχει τόσο μεγάλο βαθμό συμφωνίας εδώ στο Κοινοβούλιο. Το γεγονός αυτό οφείλεται κυρίως στους σκιώδεις εισηγητές μου. Οι εποικοδομητικές τους προτάσεις και η προθυμία τους για συμβιβασμό ήταν εκείνα τα οποία μας βοήθησαν να καταλήξουμε σε συμφωνία και, ελπίζω, να εγκρίνουμε αυτήν την έκθεση με σημαντική στήριξη στην Ολομέλεια.
<P>
Δεν είναι μόνο ένα ζήτημα που αφορά την προθυμία για συμβιβασμό. Θεωρώ ίσως ακόμη πιο σημαντικό το ότι έχουμε συνειδητοποιήσει πως θέλουμε και επιδιώκουμε τα ίδια πράγματα εδώ στο Κοινοβούλιο. Το πρώτο είναι ότι όλοι, πρώτα απ' όλα, θέλουμε οι ασθενείς της Ευρώπης να διαθέτουν καλύτερες και πιο εύκολα προσβάσιμες πληροφορίες σχετικά με τα φάρμακα. Το δεύτερο είναι ότι κανείς από εμάς δεν επιθυμεί τη διαφήμιση των φαρμάκων για τα οποία απαιτείται ιατρική συνταγή, και το τρίτο είναι ότι οι πληροφορίες που φτάνουν στους ασθενείς και παρέχονται από τις εταιρείες πρέπει να ελέγχονται και να εγκρίνονται από τις αρμόδιες αρχές. Αυτές είναι οι αρχές τις οποίες όλοι συμμεριζόμαστε και οι οποίες μας διευκόλυναν να καταλήξουμε σε συμφωνία. Ωστόσο, γι' αυτόν επίσης τον λόγο αισθανθήκαμε την υποχρέωση να καταρτίσουμε εκ νέου την πρόταση της Επιτροπής.
<P>
Θα ήθελα να επισημάνω πέντε πράγματα στα οποία επικεντρωθήκαμε κατά την εκ νέου κατάρτιση της αρχικής νομοθετικής πρότασης της Επιτροπής. Το πρώτο είναι ότι προσπαθήσαμε να αλλάξουμε την προοπτική της νομοθεσίας - από την εστίαση στο δικαίωμα των φαρμακευτικών εταιρειών να παρέχουν πληροφορίες στη νέα εστίαση στο δικαίωμα των ασθενών να έχουν πρόσβαση σε πληροφορίες και, σε συνδυασμό με αυτό, στην υποχρέωση των εταιρειών να δημοσιεύουν και να καθιστούν διαθέσιμες αυτές τις πληροφορίες. Δεύτερον, προσπαθήσαμε να καταστήσουμε πιο αυστηρές όλες τις εξαιρέσεις που υπήρχαν, προκειμένου να αποφύγουμε πιθανά κενά για τη διαφήμιση - πράγμα που κανείς μας δεν επιθυμεί. Τρίτον, διασφαλίσαμε ότι οι πληροφορίες σχετικά με τα φάρμακα οι οποίες προέρχονται από τις εταιρείες ελέγχονται και είναι αξιόπιστες, με την έννοια ότι πρέπει να περνούν από τον έλεγχο μιας αρμόδιας για τα φάρμακα αρχής σε μια χώρα. Το τέταρτο πράγμα που κάναμε ήταν να πούμε ότι οποιεσδήποτε πληροφορίες οι οποίες θα μπορούσαν να προέρχονται από τις φαρμακευτικές εταιρείες δεν θα πρέπει να λαμβάνονται από τους ασθενείς ή το ευρύ κοινό χωρίς να έχουν πρώτα ζητηθεί από τους ίδιους. Κανείς δεν θα πρέπει να λαμβάνει ποτέ ανεπιθύμητες πληροφορίες σχετικά με φάρμακα. Συνεπώς, απορρίψαμε όλους τους επονομαζόμενους "προτρεπτικούς διαύλους", όπως διαφημίσεις στο ραδιόφωνο, την τηλεόραση ή τις εφημερίδες. Το τελευταίο σημείο που θα ήθελα να επισημάνω είναι ότι οι εταιρείες αποτελούν μόνο έναν κρίκο στην αλυσίδα πληροφοριών. " υγειονομική περίθαλψη και η κοινωνία σε πολλές χώρες σε ολόκληρη την Ευρώπη οφείλουν να αναλάβουν πολύ μεγαλύτερο μερίδιο ευθύνης απ' ό,τι τώρα.
<P>
Υπάρχουν σημεία στα οποία δεν συμφωνούμε. Εν προκειμένω, θα ήθελα απλώς να κάνω μία ερώτηση και να καλέσω τους συναδέλφους μου βουλευτές να κάνουν μάλιστα δεκτή την εξαίρεση σχετικά με τις πληροφορίες τις οποίες παρέχουν οι γιατροί στους ασθενείς που φροντίζουν, με άλλα λόγια, ότι αυτές οι πληροφορίες δεν χρειάζεται να ακολουθούν την ίδια διαδικασία ελέγχων όπως οι άλλες πληροφορίες. Έχω ένα συγκεκριμένο παράδειγμα το οποίο θα μπορούσε να προκαλέσει πρόβλημα αν δεν γίνει δεκτή αυτή η εξαίρεση, δηλαδή ότι ένας γιατρός στη Σουηδία, για παράδειγμα, δεν θα μπορούσε να δώσει ένα αγγλικό φύλλο οδηγιών σε έναν ασθενή που δεν καταλαβαίνει σουηδικά λόγω του ότι αυτό δεν θα μπορούσε ποτέ να εγκριθεί στη Σουηδία, καθώς τα αγγλικά δεν είναι επίσημη γλώσσα εκεί.
<P>
Θα ολοκληρώσω απευθυνόμενος στο Συμβούλιο, το οποίο δυστυχώς δεν βρίσκεται εδώ - πράγμα που λέει πολλά εν προκειμένω. Εκφράζω τη λύπη μου για την απουσία του Συμβουλίου. Ήθελα πραγματικά να λάβω υπόψη μου τις απόψεις και τα επιχειρήματα του Συμβουλίου, προκειμένου να διευκολυνθεί η συζήτηση, αλλά μέχρι τώρα συνάντησα σχεδόν κατηγορηματική άρνηση. Είναι δύσκολο να ακούσω κάποιον που δεν παρέχει καθόλου πληροφορίες.
<P>
Κατορθώσαμε να καταλήξουμε σε συμφωνία επί του θέματος αυτού. Είμαι βέβαιος ότι και το Συμβούλιο, αν αρχίσει να συζητά αυτό το θέμα λεπτομερώς, θα συναντήσει περίπου τις ίδιες συνθήκες για συμφωνία τις οποίες διαμορφώσαμε εδώ. Ωστόσο, το Συμβούλιο δεν πρέπει να επιδιώκει τον περιορισμό της διάθεσης πληροφοριών για να εξοικονομήσει χρήματα. Αυτό δεν είναι κάτι που θέλουμε να αντιμετωπίσουμε. Δεν πιστεύουμε ότι οι λιγότερο πληροφορημένοι ασθενείς είναι πιο εύκολο να αντιμετωπιστούν ή ότι κοστίζει λιγότερο η απόκρυψη πληροφοριών. Καλώ το Συμβούλιο να πάρει τη σκυτάλη ώστε, μαζί, να μπορέσουμε να διασφαλίσουμε ότι η Ευρώπη θα ενημερώνεται καλύτερα σχετικά με τα φάρμακα προς όφελος των ασθενών.
<SPEAKER ID="152" NAME="John Dalli" LANGUAGE="EN">
Κύριε Πρόεδρε, κατά τη διάρκεια της ακρόασής μου ως υποψήφιος Επίτροπος κατέστησα σαφές ότι η ενημέρωση των ασθενών είναι ένα πολύ σημαντικό θέμα για μένα. Οι ασθενείς ενδιαφέρονται ιδιαίτερα για την υγεία και την ευημερία τους. Αλλά σήμερα η διαθεσιμότητα των πληροφοριών σχετικά με τα φάρμακα στην Ευρώπη διαφέρει κατά πολύ: θα μπορούσατε να πείτε ακόμη και ότι είναι άδικη.
<P>
Το αν οι ασθενείς θα λάβουν τις σχετικές πληροφορίες εξαρτάται από τις γλώσσες, τις δεξιότητες πληροφορικής και συχνά ακόμη και από την κοινωνική τάξη και τις διασυνδέσεις τους. Για μια Ευρώπη που πασχίζει να υπερβεί τις σημερινές ανισότητες στον τομέα της υγείας, αυτό δεν μπορεί να συνεχιστεί. Συνεπώς, η βασική φιλοδοξία της αρχικής πρότασης της Επιτροπής εξακολουθεί να είναι δικαιολογημένη, και επικροτώ το Κοινοβούλιο και, ειδικότερα, τον εισηγητή σας, κ. Fjellner, για την προώθηση αυτής της σημαντικής πρότασης.
<P>
Ωστόσο, πιστεύω ακράδαντα -όπως τόνισα και κατά τη διάρκεια της ακρόασής μου- ότι πρέπει να αντιμετωπίσουμε αυτόν το φάκελο από την οπτική γωνία του ασθενούς. Πρέπει να ρωτήσουμε ποιες πληροφορίες χρειάζονται οι ασθενείς, όχι ποιες πληροφορίες επιθυμεί ενδεχομένως να παρέχει η βιομηχανία. Πρέπει να διασφαλίσουμε ότι δεν θα ολισθήσουμε προς την άμεση διαφήμιση στους καταναλωτές, την οποία οι ασθενείς ασφαλώς δεν επιθυμούν.
<P>
Και πάλι, επικροτώ το Κοινοβούλιο που τήρησε αυτήν ακριβώς τη στάση. Αυτό θα επιτρέψει στην Επιτροπή να δεχθεί πολλές από τις βασικές τροπολογίες σας, όταν υποβάλουμε τις τροποποιημένες προτάσεις μας. Αυτό αφορά, ειδικότερα, την υποχρέωση δημοσίευσης πληροφοριών, το ερώτημα ποιες πληροφορίες καλύπτονται, τους διαύλους διανομής πληροφοριών και τους μηχανισμούς ελέγχου.
<P>
Πρώτον, στηρίζω την τροπολογία που αναφέρει ότι η βιομηχανία πρέπει να έχει την υποχρέωση και όχι απλώς το δικαίωμα να καθιστά διαθέσιμες ορισμένες πληροφορίες σχετικά με τα φάρμακα. Πρόκειται για μία πολύ σημαντική αλλαγή.
<P>
Δεύτερον, όσον αφορά το ποιες πληροφορίες θα δημοσιεύονται, συμφωνώ γενικά ότι οι πληροφορίες δεν θα πρέπει να καλύπτουν συγκρίσεις μεταξύ φαρμάκων, καθώς αυτό θα μπορούσε να θεωρηθεί διαφήμιση. Φυσικά, αυτές οι πληροφορίες είναι εξαιρετικά σημαντικές για τους ασθενείς και τους επαγγελματίες του τομέα της υγείας αλλά, εξαιτίας της ενδεχόμενης κατάχρησης για λόγους διαφήμισης, απαιτείται ένα αυστηρό πλαίσιο. Συνεργαζόμαστε με τα κράτη μέλη επί ενός τέτοιου πλαισίου στον τομέα των αξιολογήσεων των τεχνολογιών υγείας.
<P>
Συμμερίζομαι επίσης την άποψη ότι οι προτάσεις θα πρέπει να αφορούν τις πληροφορίες που διατίθενται από τη βιομηχανία και όχι από τρίτα μέρη όπως δημοσιογράφοι και επιστήμονες. Ωστόσο, γνωρίζουμε ότι υπάρχει μια γκρίζα ζώνη που αφήνει περιθώριο για κατάχρηση. Πιστεύω, επομένως, ότι τα εν λόγω τρίτα μέρη θα πρέπει να υποχρεούνται να δηλώνουν αν έχουν λάβει χρηματικά ή άλλα οφέλη από τη βιομηχανία.
<P>
Τρίτον, όσον αφορά τους διαύλους πληροφοριών, συμφωνώ εν μέρει με τις τροπολογίες σας. Ωστόσο, δεν χρησιμοποιούν όλοι το Διαδίκτυο· πρέπει να αποφύγουμε την επιδείνωση των ανισοτήτων με τον αποκλεισμό από την πρόσβαση σε ιατρικές πληροφορίες όσων δεν χρησιμοποιούν ψηφιακά εργαλεία επικοινωνίας. Θεωρώ, συνεπώς, ότι θα πρέπει να είναι δυνατή η σύνταξη έντυπου υλικού από τη βιομηχανία με δική της πρωτοβουλία και όχι μόνο κατόπιν αίτησης. Αυτό το σχέδιο ενημερωτικού υλικού θα μπορούσε να χρησιμοποιηθεί κατόπιν αίτησης από το κοινό ή μέσω των επαγγελματιών του τομέα της υγείας.
<P>
Τέταρτον, όσον αφορά τον έλεγχο των πληροφοριών, συμφωνώ ότι οι πληροφορίες που δεν έχουν ήδη εγκριθεί κατά τη διάρκεια της διαδικασίας χορήγησης άδειας κυκλοφορίας πρέπει καταρχήν να εγκρίνονται εκ των προτέρων από τις αρμόδιες αρχές. Ωστόσο, πιστεύω ότι η Ευρώπη θα πρέπει να δώσει ιδιαίτερη προσοχή στις συνταγματικές ανησυχίες τις οποίες εγείρουν ορισμένα κράτη μέλη σχετικά με τη συμβατότητα του προηγούμενου ελέγχου με την ελευθερία έκφρασης. Θα έπρεπε αυτά τα κράτη μέλη να έχουν τη δυνατότητα να προβλέπουν έλεγχο μετά την έκθεση στις πληροφορίες, ανεξάρτητα από το αν εφαρμόζουν ήδη τέτοιου είδους έλεγχο.
<P>
Αρκετές από τις τροπολογίες του Κοινοβουλίου αφορούν την ενημέρωση από πηγές πέραν των βιομηχανικών. Σε αυτό το πλαίσιο, επιτρέψτε μου να τονίσω ότι συμφωνώ απόλυτα με την πολιτική φιλοδοξία να τεθούν οι προτάσεις για τις παρεχόμενες από τη βιομηχανία πληροφορίες σχετικά με τα φάρμακα, για τις οποίες συζητούμε σήμερα, σε ένα ευρύτερο και πιο ολοκληρωμένο πρόγραμμα δράσης για την ενημέρωση των ασθενών. Ναι, υπάρχουν άλλες πολύ σημαντικές πηγές που πρέπει να αξιοποιηθούν στο έπακρο, αλλά οι προτάσεις δεν είναι το κατάλληλο μέρος για να τις θίξουμε.
<P>
" Επιτροπή έχει ήδη την υποχρέωση να εκπονήσει έκθεση για το ευανάγνωστο του φύλλου οδηγιών. Συνεπώς, τυχόν αλλαγές σχετικά με αυτό το ζήτημα θα ήταν πρόωρες. Ούτε είναι εφικτό να εισαχθεί, για κάθε κλινική μελέτη που αναφέρεται στην περίληψη της Ευρωπαϊκής Δημόσιας Έκθεσης Αξιολόγησης, ένας σύνδεσμος στη βάση δεδομένων Ευρυδίκη για τις κλινικές δοκιμές. Θα ήταν αρκετός ένας γενικός σύνδεσμος μεταξύ των βάσεων δεδομένων.
<P>
" δημόσια περίληψη της έκθεσης αξιολόγησης δεν θα πρέπει να επισυνάπτεται στην ευρωπαϊκή άδεια κυκλοφορίας, καθώς διατίθεται ήδη στο κοινό μέσω του δικτυακού τόπου του Ευρωπαϊκού Οργανισμού Φαρμάκων. Αναγνωρίζω ότι, πέραν των πληροφοριών που παρέχονται από τη βιομηχανία, υπάρχουν ήδη ορισμένες ευρωπαϊκές και εθνικές βάσεις δεδομένων και δικτυακές πύλες οι οποίες παρέχουν πληροφορίες σχετικά με τα φάρμακα. Αυτό που μας λείπει είναι η διασύνδεσή τους. Προτείνω η μελλοντική ευρωπαϊκή δικτυακή πύλη φαρμάκων που δημιουργήθηκε πρόσφατα από την οδηγία για τη φαρμακοεπαγρύπνηση να χρησιμοποιηθεί ως κεντρικό σημείο για την πρόσβαση σε πληροφορίες.
<P>
Στο πλαίσιο αυτό, αναγνωρίζω πλήρως την ανάγκη για ευρύτερη ενημέρωση σχετικά με τις ασθένειες και την πρόληψή τους. Οι ασθενείς ενδιαφέρονται για όλες τις διαφορετικές επιλογές θεραπείας, και όχι μόνο να μάθουν για τα φάρμακα. Ωστόσο, αυτό δεν μπορεί να αντιμετωπιστεί με τις παρούσες προτάσεις, οι οποίες εστιάζονται στα φάρμακα. Παρ' όλα αυτά, η Επιτροπή βρίσκεται στην κατάλληλη θέση για να λειτουργήσει ως ευρωπαϊκό κέντρο διαχείρισης πληροφοριών. Θεωρώ ότι ο ρόλος μας είναι να συνδέουμε άλλους αξιόπιστους παρόχους πληροφοριών όπως τα κράτη μέλη ή οι οργανώσεις ασθενών. " ευρωπαϊκή δράση μπορεί να έχει προστιθέμενη αξία, και πολλά εργαλεία ενημέρωσης όπως η δικτυακή πύλη της ΕΕ για την υγεία έχουν ήδη τεθεί σε εφαρμογή.
<P>
Αξιότιμοι βουλευτές, δεν θα σας εκπλήξει το γεγονός ότι υπάρχουν ορισμένες τροπολογίες τις οποίες η Επιτροπή, κατόπιν προσεκτικής εξέτασης, δεν μπορεί να υποστηρίξει. Το δικαίωμα των πολιτών να υποβάλλουν καταγγελίες, για παράδειγμα, αποτελεί θεμελιώδη αρχή της ΕΕ. Δεν είναι πρέπον ούτε αναγκαίο να επαναληφθεί αυτό. Το επίπεδο των κυρώσεων θα πρέπει να καθοριστεί σε εθνικό επίπεδο και όχι σε ευρωπαϊκό νομοθετικό επίπεδο. Ένας κατάλογος των θέσεων της Επιτροπής επί του συνόλου των προτεινόμενων τροπολογιών έχει καταστεί διαθέσιμος στο Κοινοβούλιο.
<P>
Επιτρέψτε μου να ολοκληρώσω ευχαριστώντας και πάλι το Κοινοβούλιο και τον κ. Fjellner, καθώς και τους σκιώδεις εισηγητές, για τη σημαντική συμβολή σας. Ευελπιστώ ότι η ψηφοφορία αυτήν την εβδομάδα θα συμβάλει στην ενίσχυση της πρόσβασης των ασθενών σε πληροφορίες και θα πείσει το Συμβούλιο ότι είναι αναγκαία η έναρξη εις βάθος συζητήσεων σχετικά με τις προτάσεις.
<SPEAKER ID="153" NAME="António Fernando Correia De Campos" LANGUAGE="PT">
Κύριε Πρόεδρε, κυρίες και κύριοι, Επίτροπε Dalli, οι ασθενείς θα πρέπει να έχουν το δικαίωμα να γνωρίζουν όσο το δυνατόν περισσότερα για την ασθένειά τους και τα διαθέσιμα φάρμακα για τη θεραπεία της. Ωστόσο, πώς μπορούμε να διακρίνουμε τις πληροφορίες από τη διαφήμιση; Πού και πώς είναι δυνατόν να αποκτήσουμε αντικειμενικές και αμερόληπτες πληροφορίες; Υπάρχουν διάφορες ερμηνείες των κειμένων που ισχύουν επί του παρόντος, με αποτέλεσμα να απαιτείται η εναρμόνισή τους, ώστε να ενισχυθεί η ανεξαρτησία του ατόμου. Οι πληροφορίες πρέπει να είναι αξιόπιστες, επικυρωμένες από τις αρχές, ανεξάρτητες και προσβάσιμες και να στοχεύουν σε ένα μέσο, μη ειδικευμένο κοινό. Ο σκοπός είναι να διασφαλισθεί ότι ο τελικός χρήστης θα καταστεί πιο ενημερωμένος και υπεύθυνος πολίτης. " προθεσμία για τη σιωπηρή έγκριση του Ευρωπαϊκού Οργανισμού Φαρμάκων θα πρέπει να παραταθεί από τις 60 στις 120 ημέρες. H απαίτηση να αναφέρονται οι λόγοι άρνησης προσδίδει βαρύτητα στις εν λόγω απορρίψεις, καθώς και ισορροπία στο τελικό αποτέλεσμα. Ο Ευρωπαϊκός Οργανισμός Φαρμάκων διαδραματίζει ζωτικό ρόλο ως η προτιμώμενη πηγή αντικειμενικών πληροφοριών. Θα ήθελα να ολοκληρώσω συγχαίροντας τον εισηγητή, κ. Fjellner, για το έργο του, και λέγοντας ότι χαίρομαι ιδιαίτερα που αποδέχθηκε σχεδόν όλες τις προτάσεις τις οποίες κατέθεσα ως συντάκτης γνωμοδότησης της Επιτροπής Εσωτερικής Αγοράς και Προστασίας των Καταναλωτών.
<SPEAKER ID="154" NAME="Cristian Silviu Buşoi" LANGUAGE="EN">
Κύριε Πρόεδρε, θα ήθελα να συγχαρώ τον εισηγητή και τους άλλους συναδέλφους που συνεισέφεραν σε αυτόν τον φάκελο. Θα ήθελα επίσης να συγχαρώ τον Επίτροπο Dalli. Πιστεύω ότι καταλήξαμε σε ένα καλό αποτέλεσμα, και τώρα η έκθεση προσανατολίζεται πολύ περισσότερο προς τον ασθενή απ' ό,τι η αρχική πρόταση.
<P>
Σήμερα, οι ασθενείς τείνουν ολοένα και περισσότερο να αναζητούν πληροφορίες σχετικά με την υγεία, έτσι ώστε να μπορούν να συμμετέχουν ενεργά στις αποφάσεις που αφορούν την υγεία τους. Οι ασθενείς τείνουν επίσης να αναζητούν πληροφορίες στο Διαδίκτυο. Αυτές οι πληροφορίες δεν είναι εύκολο να ελεγχθούν στο Διαδίκτυο, αλλά αργά ή γρήγορα πρέπει να ασχοληθούμε με αυτό το πρόβλημα, το οποίο δεν θα εξαφανισθεί αν απλώς δεν κάνουμε τίποτα, επειδή είναι υπερβολικά πολύπλοκο.
<P>
Συνεπώς, στηρίζω την επιβολή αυστηρών κανόνων για την καταχώριση και την παρακολούθηση των δικτυακών τόπων, καθώς και τη διάθεση ενός καταλόγου καταχωρισμένων δικτυακών τόπων, προκειμένου οι ασθενείς να μπορούν να είναι βέβαιοι για την αξιοπιστία της πηγής τους. Απαιτούνται επίσης διασφαλίσεις, και η έκθεση τις παρέχει, περιορίζοντας δηλαδή τις πληροφορίες που μπορούν να διατεθούν σε εκείνες που είναι εγκεκριμένες από τις αρμόδιες αρχές.
<P>
Προς τον σκοπό αυτόν, εμείς στην Επιτροπή Εσωτερικής Αγοράς και Προστασίας των Καταναλωτών εγκρίναμε ορισμένες τροπολογίες που καλύπτουν τη διαφήμιση, εστιάζοντας την προσοχή στην αλλαγή της διατύπωσης από "παρέχονται" σε "διατίθενται" στο πλαίσιο των πληροφοριών μη διαφημιστικού χαρακτήρα, σύμφωνα με την "αρχή της ζήτησης" κατά την οποία οι ασθενείς έχουν πρόσβαση στις πληροφορίες όταν τις χρειάζονται.
<SPEAKER ID="155" NAME="Horst Schnellhardt" LANGUAGE="DE">
Κύριε Πρόεδρε, κύριε Επίτροπε, κυρίες και κύριοι, αν αναλογιστούμε τις συζητήσεις που είχαμε με την Επιτροπή για την εν λόγω πρόταση κατά τη διάρκεια της προηγούμενης κοινοβουλευτικής περιόδου -από την κατηγορηματική απόρριψη έως τον πανηγυρισμό για όλα τα θετικά που προέκυψαν- τότε οφείλω να πω ότι είμαι πολύ ενθουσιασμένος με όσα έχουν κατατεθεί εδώ. Γι' αυτό, οφείλουμε στον εισηγητή και στους συνεισηγητές του πολλές ευχαριστίες, διότι συγκέντρωσαν αυτό το ευρύ φάσμα απόψεων σε μία συνεκτική θέση. Θεωρώ ότι οι βασικές λέξεις εν προκειμένω είναι "έχουν ως επίκεντρο τους ασθενείς". Με άλλα λόγια, δεν μας απέσπασαν την προσοχή άλλα επουσιώδη στοιχεία, αλλά αντιθέτως ζητήσαμε αυτό που χρειάζονται οι ασθενείς. Πιστεύω πως είναι ορθό που ορίσαμε ότι οι ασθενείς μπορούν λαμβάνουν πληροφορίες από διάφορους διαύλους, και όχι μόνο από έναν. Θα ήθελα, ωστόσο, να επαναλάβω ότι ο γιατρός πρέπει να συνεχίσει να αποτελεί το αξιόπιστο σημείο επαφής για τον ασθενή και αναμφίβολα πρέπει να επηρεάζει τις αποφάσεις. Αυτό το εγγυόμαστε με την απαγόρευση της διαφήμισης και τη διασφάλιση ότι οι πληροφορίες που λαμβάνουν οι ασθενείς έχουν ελεγχθεί και εγκριθεί από μία αρχή. Αυτό σημαίνει ότι οι πληροφορίες βασίζονται εξαρχής σε επιστημονικά δεδομένα, επομένως οι ασθενείς μπορούν να στηρίζονται σε αυτές.
<P>
Φυσικά, είναι αλήθεια ότι δεν μπορούν όλοι να ανακαλύψουν αυτά τα πράγματα μέσω του Διαδικτύου. Γι' αυτόν τον λόγο, ωστόσο, έχουμε διάφορους διαύλους, και πιστεύω ότι είναι τόσο ευρέως διαδεδομένοι που δεν χρειάζεται να ανησυχούμε σχετικά με αυτό. Ελπίζω μόνο ότι το Συμβούλιο θα έχει τώρα το θάρρος να ασχοληθεί με το συγκεκριμένο ζήτημα. Είναι πολύ σημαντικό· πρέπει να αναληφθεί δράση γρήγορα. Αυτό περιμένουν οι ασθενείς μας. Τότε θα έχουμε κάνει καλή δουλειά.
<SPEAKER ID="156" NAME="Gilles Pargneaux" LANGUAGE="FR">
Κύριε Πρόεδρε, κύριε Επίτροπε, κυρίες και κύριοι, καθώς ανατέλλει ο 21ος αιώνας, οι ασθενείς ειδικότερα χρειάζονται τις κατάλληλες πληροφορίες, προκειμένου να μπορούν να συμμετέχουν πλήρως στην πορεία της θεραπείας, να γνωρίζουν πού να βρουν θεραπεία, να αποφασίζουν για την καλύτερη δυνατή θεραπεία με επαγγελματίες του τομέα της υγείας και να ακολουθούν τη θεραπεία κατά γράμμα.
<P>
Σήμερα, οι ασθενείς απαιτούν ανεξάρτητες, συγκριτικές πληροφορίες που να είναι προσαρμοσμένες στις ατομικές ανάγκες. Δυστυχώς, οι προτάσεις αναθεώρησης της οδηγίας που υποβλήθηκαν από την Ευρωπαϊκή Επιτροπή δεν ανταποκρίθηκαν στις ανάγκες τις οποίες εξέφρασαν οι ευρωπαίοι πολίτες. Οι προτάσεις αυτές επέτρεψαν την άμεση διαφήμιση από φαρμακευτικές εταιρείες, πράγμα που πιστεύουμε ότι είναι ανόητο όσον αφορά την ανταπόκριση στις πραγματικές ανάγκες των ασθενών.
<P>
Ούτε οι πολίτες ούτε τα κράτη μέλη έχουν να κερδίσουν κάτι από αυτήν την ενέργεια. Αντιθέτως, συνεπάγεται περισσότερη γραφειοκρατία, αυξημένο κόστος και κινδύνους για τους ασθενείς.
<P>
Γι' αυτούς ακριβώς τους λόγους υποβάλαμε αρχικά πρόταση απόρριψης αυτών των κειμένων, ζητώντας έτσι από την Επιτροπή να αναθεωρήσει τις προτάσεις της. " συγκεκριμένη προσέγγιση, την οποία ακολούθησε επίσης ο συνάδελφος βουλευτής κ. Schlyter, από την Ομάδα των Πρασίνων/Ευρωπαϊκή Ελεύθερη Συμμαχία, επέτρεψε στον εισηγητή μας, τον κ. Fjellner -στον οποίο απονέμω τα εύσημα- να προχωρήσει σε σημαντική αναθεώρηση των προτάσεων της Επιτροπής.
<P>
Ταυτόχρονα, καταθέσαμε περίπου 60 τροπολογίες με στόχο να προστατεύσουμε καλύτερα την υγεία των πολιτών μας και να διευκολύνουμε την πρόσβαση των ασθενών σε ανεξάρτητες, συγκριτικές πληροφορίες προσαρμοσμένες στις ατομικές ανάγκες. " έγκριση αυτών των τροπολογιών από την Επιτροπή Περιβάλλοντος σήμαινε ότι θα μπορούσαμε να δώσουμε μεγαλύτερη έμφαση στα δικαιώματα ενημέρωσης των ασθενών, αντί να καταστήσουμε προαιρετικό για τις φαρμακευτικές εταιρείες να παρέχουν αυτές τις πληροφορίες.
<P>
Υπό το πρίσμα των συμβιβαστικών τροπολογιών στις οποίες καταλήξαμε, και δεδομένων των θετικών αλλαγών που έγιναν στην ουσία του κειμένου τους τελευταίους μήνες, αποφασίσαμε να αποσύρουμε την πρόταση απόρριψης των κειμένων. Το σχέδιο έκθεσης, όπως τροποποιήθηκε, κατόρθωσε να εξισορροπήσει τις αρχικές προτάσεις της Ευρωπαϊκής Επιτροπής.
<P>
Παρ' όλα αυτά, συνεχίζουμε να είμαστε αντίθετοι όσον αφορά τη χρησιμοποίηση των επαγγελματιών του τομέα της υγείας για να διανέμουν στους ασθενείς τους φυλλάδια και πληροφορίες που έχουν παρασχεθεί από τις φαρμακευτικές εταιρείες χωρίς κανέναν έλεγχο από τις αρμόδιες για την υγεία αρχές. Ομοίως, θα ταχθούμε κατά της χορήγησης άδειας για βιομηχανικές εκστρατείες, ιδίως ενημερωτικές εκστρατείες, σε σχέση με εμβόλια.
<P>
Οι πληροφορίες δεν πρέπει να διανέμονται ελεύθερα από τις φαρμακευτικές εταιρείες. " εμπειρία δείχνει ότι πρέπει να επαγρυπνούμε ιδιαίτερα -και αυτό που συνέβη με τον μεσολαβητή φαρμάκων δείχνει, όντως, πόσο πρέπει να επαγρυπνούμε- και να διασφαλίσουμε ότι θα επιτύχουμε ισορροπία, όπως επιδιώξαμε να κάνουμε με αυτό το σχέδιο έκθεσης.
<SPEAKER ID="157" NAME="Antonyia Parvanova" LANGUAGE="EN">
Κύριε Πρόεδρε, εξ ονόματος του σκιώδους εισηγητή της Ομάδας μου, θα ήθελα να συγχαρώ τον κ. Fjellner για το σπουδαίο έργο που επιτελέστηκε.
<P>
" Ομάδα ALDE επικροτεί την παρούσα έκθεση, η οποία επιτέλους καθορίζει ένα σαφές πλαίσιο για την παροχή πληροφοριών στους ασθενείς σχετικά με τα φάρμακα. Οι ασθενείς πρέπει να ενημερώνονται αντικειμενικά και πρέπει να υπάρχει σαφής διάκριση ανάμεσα στην ενημέρωση και τη διαφήμιση. Συνεπώς, οι πληροφορίες σχετικά με φάρμακα για τα οποία απαιτείται ιατρική συνταγή θα πρέπει να ρυθμίζονται αυστηρά.
<P>
Έχει δοθεί επίσης ιδιαίτερη προσοχή στα νέα μέσα ενημέρωσης -κυρίως στους δικτυακούς τόπους- ορίζοντας σαφείς διασφαλίσεις, αναπτύσσοντας μηχανισμούς για την παρακολούθηση των περιεχομένων και διασφαλίζοντας ειδική πρόβλεψη για την ορθή επιβολή.
<P>
Θα ήθελα επίσης να διατυπώσω μία προσωπική παρατήρηση όσον αφορά το υλικό που παρέχεται στους επαγγελματίες του τομέα της υγείας προς διανομή στους ασθενείς. Δεν υπάρχει αντικειμενικός λόγος να εξαιρεθεί αυτό το υλικό από τη διάταξη που καλύπτει άλλα περιεχόμενα, ιδίως όταν γνωρίζουμε ότι οι γιατροί αποτελούν τις πλέον αξιόπιστες πηγές πληροφοριών για τους ασθενείς.
<P>
Κατά συνέπεια, προσωπικά θα καταψηφίσω την τροπολογία 88 και ελπίζω ότι η θέση μας κατά την ψηφοφορία θα είναι συνεκτική, προκειμένου να διατηρηθεί η σημαντική βελτίωση την οποία επιφέρει η παρούσα έκθεση στην πρόταση της Επιτροπής.
<SPEAKER ID="158" NAME="Miroslav Ouzký" LANGUAGE="CS">
Κύριε Πρόεδρε, θα ήθελα να ξεκινήσω τονίζοντας ότι αυτή είναι μία από τις εκθέσεις που στηρίζω απόλυτα. Καθ' όλη τη διάρκεια της σταδιοδρομίας μου αγωνίστηκα προκειμένου κάθε πολίτης να καταστεί υπεύθυνος για την υγεία του, αλλά αυτό μπορεί να συμβεί μόνο αν οι άνθρωποι είναι σωστά ενημερωμένοι.
<P>
Όπως ανέφερε ήδη εδώ ο Horst Schnellhardt, αγωνιζόμαστε από την προηγούμενη κοινοβουλευτική περίοδο ώστε να σημειωθεί πρόοδος επί αυτού του προτύπου. Αυτές οι ατέρμονες συζητήσεις για το γεγονός ότι δεν μπορούμε να διακρίνουμε τη διαφήμιση από την ενημέρωση τώρα μου φαίνονται γελοίες, αν μου επιτρέπετε την έκφραση. Όλοι μπορούμε να διακρίνουμε τις επιθυμητές πληροφορίες από τις πληροφορίες που μας παρέχονται αναγκαστικά. Θα πρέπει να επιτρέψουμε πλήρως όλες τις πληροφορίες που είναι επιθυμητές. Ας μην λησμονούμε ότι ζούμε σε έναν παγκοσμιοποιημένο κόσμο και ας μην υποχρεώνουμε τους ευρωπαίους πολίτες να αναζητούν πληροφορίες σε αμερικανικούς δικτυακούς τόπους.
<SPEAKER ID="160" NAME="Jiří Maštálka" LANGUAGE="CS">
Κυρία Πρόεδρε, όπως ακριβώς ο κ. Ouzký, κι εγώ αφιέρωσα την επαγγελματική μου σταδιοδρομία ως γιατρός στο πώς να ενημερώσω καλύτερα τους ασθενείς μου. Ωστόσο, συνηθίζεται να ξεκινά κανείς επικροτώντας την καλή δουλειά του εισηγητή, και θα ήθελα να το κάνω, αν και με μια μικρή επίκριση στην οποία θα επιστρέψω αργότερα.
<P>
Όταν αρχίσαμε τις διαπραγματεύσεις για την παρούσα πρόταση, αντιμετωπίσαμε δύο προβλήματα μετά την εκλογή της νέας Επιτροπής. Πρώτον, το ζήτημα είχε ανατεθεί σε νέο Επίτροπο και, δεύτερον, αντιμετωπίσαμε πρόβλημα ως προς το αν θα συνεχίσουμε το έργο που είχε ξεκινήσει ή αν θα απορρίψουμε το υφιστάμενο έγγραφο και θα αρχίσουμε από την αρχή.
<P>
Όπως οι περισσότεροι από εσάς και ο Επίτροπος Dalli, συμφώνησα ότι η αρχική πρόταση της Επιτροπής δεν ήταν ικανοποιητική, καθώς δεν ανταποκρινόταν στις ανάγκες των ασθενών και των καταναλωτών. Συνεπώς, δεν θέλαμε να χάσουμε χρόνο με την επεξεργασία του παλαιού εγγράφου. Αποφασίσαμε να απορρίψουμε την εμπορική εκστρατεία των φαρμακευτικών εταιρειών. Αποκλείσαμε τα έντυπα μέσα ενημέρωσης ως δίαυλο επικοινωνίας και συμφωνήσαμε ότι οι ασθενείς έχουν δικαίωμα να γνωρίζουν ποιος παρέχει τις πληροφορίες και ότι οι εταιρείες είναι υπεύθυνες για όλες τις πληροφορίες που παρέχουν.
<P>
Με εκπλήσσει κάπως το γεγονός ότι ο κ. Fjellner υποβάλει ξανά στην Ολομέλεια μία πρόταση τροποποίησης την οποία απορρίψαμε στην επιτροπή και η οποία θα μπορούσε να είναι ένα βήμα οπισθοχώρησης, σε αντίθεση με την τροποποιημένη διατύπωση της πρότασης. Εάν εγκρινόταν μια τέτοια πρόταση, θα μου ήταν δύσκολο να υπερψηφίσω ένα γενικά ικανοποιητικό έγγραφο.
<SPEAKER ID="161" NAME="Anna Rosbach" LANGUAGE="DA">
Κυρία Πρόεδρε, κύριε Επίτροπε, συμφωνώ με τον εισηγητή ότι η εστίαση θα πρέπει να είναι στην ασφάλεια των ασθενών και στην παροχή πληροφοριών στους ασθενείς. Οι ασθενείς, το νοσηλευτικό προσωπικό και οι γιατροί θα πρέπει όλοι να έχουν πρόσβαση στις καλύτερες δυνατές πληροφορίες σχετικά με ένα δεδομένο φάρμακο. Οι γιατροί με τους οποίους συνομιλώ επιθυμούν μεγαλύτερη προσβασιμότητα όσον αφορά αμερόληπτες πληροφορίες σχετικά με τα φάρμακα, τόσο για τους ίδιους όσο και για τους ασθενείς και άλλους επαγγελματίες. Επιθυμούν επίσης να τυποποιηθούν οι περιγραφές των παρασκευασμάτων, δεδομένου ότι χρησιμοποιούν το Διαδίκτυο κυρίως για να βρουν πληροφορίες σχετικά με τις επιδράσεις των φαρμάκων. Εδώ συγκρίνουν τα ενεργά συστατικά του ίδιου φαρμάκου από διάφορες εταιρείες από το εσωτερικό και το εξωτερικό. Είναι, συνεπώς, εξαιρετικά σημαντικό να κατανοήσουν οι φαρμακευτικές εταιρείες την ευθύνη τους και ότι οι πληροφορίες τους πρέπει να είναι αντικειμενικά και τεχνικά ορθές και να μην εκλαμβάνονται ως διαφήμιση. Οι φαρμακευτικές εταιρείες πρέπει να πουλήσουν τα προϊόντα τους, το γνωρίζουμε αυτό, αλλά η ευθύνη αυξάνει στην πραγματικότητα την εμπιστοσύνη των καταναλωτών σε ένα παρασκεύασμα.
<SPEAKER ID="162" NAME="Franz Obermayr" AFFILIATION="NI">
(DE) Κυρία Πρόεδρε, η ευημερία των ασθενών είναι βασικό ζήτημα εν προκειμένω. Για να είναι καλυμμένες, οι φαρμακευτικές εταιρείες συχνά συμπεριλαμβάνουν κάθε ασήμαντο σύμπτωμα στα φύλλα οδηγιών, πράγμα που, φυσικά, περιπλέκει πολύ την κατάσταση. Οι ασθενείς που βρίσκονται σε σύγχυση τείνουν να αλλάζουν τη δοσολογία με δική τους πρωτοβουλία ή να διακόπτουν την αγωγή.
<P>
Επιπλέον, η ροή των πληροφοριών μέσω του Διαδικτύου, ορισμένες από τις οποίες είναι αξιόπιστες και ορισμένες όχι, αυξάνει σημαντικά τη σύγχυση και την αβεβαιότητα. Οι πιστοποιημένοι δικτυακοί τόποι αποτελούν βήμα προς τη σωστή κατεύθυνση, αλλά και πάλι δεν επαρκούν. Μία περαιτέρω προτεραιότητα είναι να καταστούν οι πληροφορίες κατανοητές ακόμη και για όσους δεν διαθέτουν ιατρικά ή φαρμακευτικά προσόντα. Το φύλλο οδηγιών πρέπει να είναι σαφές και ευανάγνωστο. Το μέγεθος της γραμματοσειράς θα πρέπει να αυξηθεί, ιδίως για τους ηλικιωμένους.
<P>
Λυπάμαι που το λέω, αλλά υπάρχουν τρίτες χώρες οι οποίες επωφελούνται από το υψηλό επίπεδο προστασίας στον ευρωπαϊκό φαρμακευτικό κλάδο. Κατά συνέπεια, τόσο αυθεντικά όσο και πλαστά φάρμακα διατίθενται ελεύθερα σε μεγάλες ποσότητες στα τουρκικά παζάρια. Πρέπει, επομένως, να επιβάλουμε υποχρεώσεις στις εν λόγω τρίτες χώρες, προκειμένου να τεθεί τέρμα σε όλη αυτήν τη μαύρη αγορά.
<SPEAKER ID="163" NAME="Salvatore Tatarella" AFFILIATION="PPE">
(IT) Κυρία Πρόεδρε, κυρίες και κύριοι, η οδηγία την οποία συζητούμε αποσκοπεί να εναρμονίσει το περιεχόμενο και την ποιότητα των φαρμακευτικών πληροφοριών που είναι προσβάσιμες για όλους τους πολίτες της Ένωσης. Ενώ τονίζει το δικαίωμα στη διαφήμιση, επιβεβαιώνει εν τέλει το δικαίωμα των ασθενών στην ενημέρωση. Πρέπει να δώσουμε σε όλους τους ευρωπαίους πολίτες την ίδια δυνατότητα να έχουν πρόσβαση σε πληροφορίες σχετικά με τα φάρμακα.
<P>
Ο κύριος στόχος αυτής της οδηγίας είναι να καταστήσει τους ευρωπαίους ασθενείς πιο ενημερωμένους, προκειμένου να μπορούν να αντιμετωπίζουν τα φάρμακα με περισσότερες γνώσεις. Καθένας από εμάς, και ιδίως η φαρμακευτική βιομηχανία, πρέπει να έχει τον ίδιο στόχο, δηλαδή την παροχή πληροφοριών που να είναι ακριβείς και χρήσιμες και, ταυτόχρονα, διαθέσιμες σε όλους τους πολίτες χωρίς διάκριση.
<P>
Πιστεύω ότι υπάρχουν δύο ιδιαίτερα σημαντικά σημεία στην οδηγία. Πρώτον, οι πολίτες πρέπει να έχουν τη δυνατότητα, μέσω ακριβών πληροφοριών, να χρησιμοποιούν τα φάρμακα με ορθό τρόπο, έτσι ώστε αυτά να έχουν πιο ωφέλιμη επίδραση στην υγεία τους και να ελαχιστοποιηθούν οι κίνδυνοι που σχετίζονται με την κατάχρησή τους. Δεύτερον, οι ακριβείς και αποτελεσματικές πληροφορίες μπορούν να αυξήσουν την ευαισθητοποίηση των πολιτών όσον αφορά την επιβάρυνση που συνεπάγεται για τις δημόσιες δαπάνες το φαρμακευτικό κόστος.
<P>
Εν πάση περιπτώσει, πρέπει να είμαστε πολύ προσεκτικοί και σχολαστικοί σε ορισμένα σημεία. Αναφέρομαι, πρωτίστως, στον κίνδυνο να μετατραπεί η ενημέρωση για τα φάρμακα σε συγκαλυμμένη διαφήμιση. Πρέπει να αποφύγουμε τον κίνδυνο οι υποτιθέμενες επιστημονικές πληροφορίες να κρύβουν μια λιγότερη ευγενή πρόθεση, δηλαδή να επηρεάσουν τους ασθενείς και να τους οδηγήσουν στην αγορά ενός συγκεκριμένου φαρμάκου. Είναι, συνεπώς, ζωτικής σημασίας να διαθέτουμε αποτελεσματικά εργαλεία ελέγχου των πληροφοριών, ιδίως αυτών που οι ασθενείς μπορούν να λάβουν από το Διαδίκτυο.
<P>
Συμπερασματικά, ελπίζω επομένως ότι η Επιτροπή θα παράσχει τρόπους ελέγχου των πληροφοριών, έτσι ώστε να διασφαλίζεται η ακρίβειά τους. Οι εν λόγω έλεγχοι θα πρέπει να ανατίθενται σε ειδικούς ανεξάρτητους οργανισμούς, προκειμένου να παρέχονται μεγαλύτερες εγγυήσεις όσον αφορά την αμεροληψία.
<SPEAKER ID="164" NAME="Karin Kadenbach" AFFILIATION="S&amp;D">
(DE) Κυρία Πρόεδρε, κύριε Επίτροπε, κυρίες και κύριοι, στην ομιλία του ο ίδιος ο Επίτροπος Dalli είπε ότι πρέπει να εστιάσουμε την προσοχή στον ασθενή. Αν και η αρχική πρόταση της Επιτροπής είχε μάλλον την τάση να θέτει την αγορά στο επίκεντρο, κατορθώσαμε τώρα -μέσω τροπολογιών ενός ευρέος φάσματος οι οποίες εγκρίθηκαν με μεγάλη πλειοψηφία- να θέσουμε αντιθέτως τους ανθρώπους στο επίκεντρο, λαμβάνοντας έτσι υπόψη τα όσα είπε ο Επίτροπος Dalli.
<P>
Ήταν επειγόντως απαραίτητο το δικαίωμα του ασθενούς σε υψηλής ποιότητας ενημέρωση μη διαφημιστικού χαρακτήρα σχετικά με τα οφέλη και τους κινδύνους των φαρμάκων για τα οποία απαιτείται ιατρική συνταγή. Χρειαζόμαστε αυτόν τον κανονισμό. Εγώ προέρχομαι από τον χώρο της διαφήμισης -η επαγγελματική μου εμπειρία είναι στον τομέα της διαφήμισης και των δημοσίων σχέσεων- και γνωρίζω ότι η διαφήμιση έχει έναν σκοπό, να πουλήσει. Το καθήκον μας, ωστόσο, είναι να παρέχουμε πληροφορίες. Πιστεύω ότι η παρούσα έκθεση και οι αντίστοιχες τροπολογίες λαμβάνουν δεόντως υπόψη την ευθύνη μας να παρέχουμε πληροφορίες.
<P>
Κύριε Επίτροπε, δεδομένου ότι το κόστος των φαρμάκων αποτελεί μεγάλο μέρος των δαπανών στον τομέα της υγειονομικής περίθαλψης, σας προτρέπω να διασφαλίσετε ότι οι ασθενείς θα είναι καλά ενημερωμένοι και να δώσετε συνέχεια και να επικεντρωθείτε στις πρωτοβουλίες σας, την πρόληψη και την προαγωγή της υγείας. Μαζί, θα μπορέσουμε τότε να επιτύχουμε.
<SPEAKER ID="165" NAME="Marina Yannakoudakis" AFFILIATION="ECR">
(EN) Κυρία Πρόεδρε, πόσο συχνά αναρωτιόμαστε για τις παρενέργειες των φαρμάκων που λαμβάνουμε; Πόσο συχνά επιθυμούμε περισσότερες πληροφορίες σχετικά με τα προϊόντα και τις ασθένειες; " παρούσα έκθεση ασχολείται με αυτά τα ζητήματα και την ανάγκη ενημέρωσης του κοινού.
<P>
" αλλαγή εστίασης από τις αρχικές προτάσεις της Επιτροπής ήταν σημαντική, όπως και η έμφαση στο δικαίωμα του ασθενούς να έχει πρόσβαση σε πληροφορίες, σε αντιδιαστολή με τη δυνατότητα των φαρμακευτικών εταιρειών να παρέχουν πληροφορίες. Αυτό επιτεύχθηκε με την απαγόρευση της άμεσης διαφήμισης στον καταναλωτή όσον αφορά τα φάρμακα για τα οποία απαιτείται ιατρική συνταγή.
<P>
Επιπλέον, ένα σημαντικό ζήτημα ήταν η αναγνώριση της εθνικής αρμόδιας αρχής και των επαγγελματιών του τομέα της υγείας ως βασικής πηγής πληροφοριών. Και πάλι, αυτό επιτεύχθηκε.
<P>
" οδηγία για την ενημέρωση των ασθενών στέλνει ένα ισχυρό μήνυμα για τα δικαιώματα των ασθενών.
<P>
Συγχαίρω τον εισηγητή για την αντιμετώπιση ενός δύσκολου φακέλου και την εκπόνηση μιας ολοκληρωμένης οδηγίας την οποία ελπίζω ότι όλοι ενωμένοι θα στηρίξουμε.
<SPEAKER ID="166" NAME="RadvilMorkūnaitė-Mikulėnien" AFFILIATION="PPE">
(LT) Κυρία Πρόεδρε, στην Ευρωπαϊκή Ένωση, υπερασπιζόμαστε την αρχή της ευαισθητοποίησης του καταναλωτή, σε αυτήν την περίπτωση του ασθενούς, και αποσκοπούμε οι πολίτες να αναλάβουν εν μέρει την ευθύνη για την υγεία τους. Ωστόσο, το καθήκον μας ως πολιτικών είναι να προστατεύουμε τους ασθενείς από εσφαλμένες και παραπλανητικές πληροφορίες. Αυτό είναι που κάνουμε σήμερα.
<P>
Όσον αφορά την πρόσβαση του κοινού σε πληροφορίες σχετικά με τα φάρμακα, φαίνεται ότι η κατάσταση παρουσιάζει διαφορές σε ολόκληρη την Ευρωπαϊκή Ένωση. " διάκριση ανάμεσα στην ενημέρωση και τη διαφήμιση καθίσταται ολοένα και πιο ασαφής. Συνεπώς, στηρίζω τη θέση του Κοινοβουλίου η οποία αποσκοπεί σε έναν σαφέστερο ορισμό της ενημέρωσης και της διαφήμισης. Είναι σημαντικό οι ασθενείς να λαμβάνουν αξιόπιστες, αντικειμενικές πληροφορίες στη μητρική τους γλώσσα, που να προορίζονται για το μη εξειδικευμένο κοινό και να είναι εύκολα κατανοητές και προσβάσιμες, έχοντας υπόψη τις ιδιαίτερες ανάγκες των καταναλωτών. Εκτός από τους ασθενείς πρέπει να προστατέψουμε και τους γιατρούς από την κρυφή διαφήμιση, δεδομένου ότι η σχέση τους στη διαδικασία της θεραπείας είναι ιδιαίτερα σημαντική.
<P>
Ζούμε σε μια εποχή κατά την οποία εξαφανίζονται τα σύνορα και οι πληροφορίες μπορούν να κυκλοφορούν ελεύθερα, όπως μπορούμε και εμείς οι ίδιοι. Κατά συνέπεια, πρέπει να εφαρμόζουμε ορισμένες δικλείδες ασφαλείας, προκειμένου να διασφαλίσουμε την ευημερία των ευρωπαίων ασθενών. Επομένως, συγχαίρω τον εισηγητή για το εξαιρετικό έργο του και ελπίζω ότι όλοι θα είμαστε πιο υγιείς και θα έχουμε ευκολότερη πρόσβαση στην ενημέρωση.
<SPEAKER ID="167" NAME="Milan Cabrnoch" AFFILIATION="ECR">
(CS) Κυρία Πρόεδρε, η οδηγία για τα φάρμακα δεν έχει τροποποιηθεί σε σημαντικό βαθμό την τελευταία δεκαετία, και συνεπώς η αναθεώρηση αυτής της οδηγίας έχει ήδη καθυστερήσει πολύ. Υποστηρίζω απόλυτα ότι οι ασθενείς πρέπει να ενημερώνονται πλήρως και να είναι ισότιμοι εταίροι των γιατρών, συμμετέχοντας στις αποφάσεις και επίσης αναλαμβάνοντας το μερίδιο ευθύνης τους γι' αυτές τις αποφάσεις.
<P>
" προσβασιμότητα των πληροφοριών θα διαδραματίσει αναμφίβολα θεμελιώδη ρόλο σε αυτήν την αλλαγή. Οι εν λόγω πληροφορίες περιλαμβάνουν ασφαλώς πληροφορίες για τα φάρμακα, μεταξύ άλλων εκείνα για τα οποία απαιτείται ιατρική συνταγή. Οι ασθενείς θα πρέπει να έχουν πρόσβαση σε πληροφορίες για ένα προϊόν, και όχι μόνο σε έντυπη μορφή αλλά και σε ηλεκτρονική μορφή. Θα πρέπει να έχουν πρόσβαση σε πληροφορίες που να είναι ανεξάρτητες, αντικειμενικές, περιεκτικές, αληθινές και προσβάσιμες, σε ευανάγνωστη μορφή και με κατανοητή γλώσσα. Θα ήθελα να ευχαριστήσω τον εισηγητή για το ικανοποιητικό έργο που επιτέλεσε. Στηρίζω την πρότασή του.
<SPEAKER ID="168" NAME="Anja Weisgerber" AFFILIATION="PPE">
(DE) Κυρία Πρόεδρε, θα ήθελα να ευχαριστήσω τον εισηγητή, Christofer Fjellner, και τους σκιώδεις εισηγητές του. Υπό δύσκολες συνθήκες, και παρά τις αντιστάσεις, έχει επιτευχθεί ένα πολύ καλό αποτέλεσμα με αυτήν την έκθεση. " πρόταση της Επιτροπής έχει βελτιωθεί σημαντικά. Εξακολουθεί να υπάρχει αυστηρή απαγόρευση της διαφήμισης: δεν θα παρέχονται πληροφορίες στο ραδιόφωνο, την τηλεόραση ή τα περιοδικά· αντιθέτως, οι ασθενείς πρέπει να αναζητούν ενεργά τις πληροφορίες. Βασίζω τη θέση μου στην ιδέα ότι οι ασθενείς είναι υπεύθυνοι άνθρωποι. Θέλουν να είναι ενημερωμένοι, και εγώ θα ήθελα πολύ να τους βοηθήσω να το καταφέρουν αυτό. Κατά συνέπεια, θέλω επίσης ο ασθενής να βρίσκεται στο επίκεντρο της ενημέρωσης. Θα ήθελα επικεντρωθώ σε δύο βασικά σημεία. Εγώ η ίδια έχω πει κατηγορηματικά -μεταξύ άλλων και στην Επιτροπή Εσωτερικής Αγοράς και Προστασίας των Καταναλωτών και στην Επιτροπή Περιβάλλοντος, Δημόσιας Υγείας και Ασφάλειας των Τροφίμων- ότι θα ήθελα να δω δικτυακές πύλες για την υγεία και παρεμφερείς πληροφορίες στα έντυπα μέσα ενημέρωσης. Οι πολίτες μας αναζητούν συχνά ορισμένα πράγματα στο Διαδίκτυο, όπου συχνά βρίσκουν ανεπαρκείς και ανεξέλεγκτες πληροφορίες. Πρέπει, επομένως, να το αντιμετωπίσουμε αυτό με μία εναλλακτική λύση: τις ελεγχόμενες πληροφορίες. " φαρμακοεπαγρύπνηση ήταν μια πρώτη επιτυχία, με την έγκριση των δικτυακών πυλών για την ασφάλεια των φαρμάκων όπου συμπεριλαμβάνονται τα φύλλα οδηγιών και πληροφορίες για τα φάρμακα. Ωστόσο, θα ήθελα να προχωρήσω πέρα από αυτό, κύριε Επίτροπε, και θα ήθελα πολύ να δω ολοκληρωμένες δικτυακές πύλες που να παρέχουν επίσης πληροφορίες για τις ασθένειες και την πρόληψη. Αν κατάλαβα καλά, στηρίζετε τη συγκεκριμένη αρχή, αλλά ίσως να μην το έχετε αναφέρει αυτό στον παρόντα φάκελο. Θα ήθελα ο Επίτροπος να δηλώσει με σαφήνεια κατά πόσο το στηρίζει αυτό. Θεωρώ ότι πρόκειται για ένα πολύ, πολύ σημαντικό ζήτημα.
<SPEAKER ID="169" NAME="Françoise Grossetête" AFFILIATION="PPE">
(FR) Κυρία Πρόεδρε, θα ήθελα να συγχαρώ τον εισηγητή μας, τον κ. Fjellner, για το εξαιρετικό έργο που επιτελεί εδώ και αρκετούς μήνες επί των δύο αυτών εκθέσεων. Το λέω αυτό ιδίως επειδή αναμένουμε εδώ και χρόνια αυτό το κείμενο. Οι παλαιότεροι βουλευτές του ΕΚ που βρίσκονται ανάμεσά μας θα θυμούνται ότι, κατά την αναθεώρηση της φαρμακευτικής νομοθεσίας, θέλαμε να συζητήσουμε για την εκπαίδευση των ασθενών όσον αφορά τα φάρμακα και τις θεραπείες, αλλά ότι, δυστυχώς, υπήρχε σύγχυση μεταξύ ενημέρωσης και διαφήμισης.
<P>
Σήμερα, η ενημέρωση δεν πρέπει να επιτραπεί να είναι συγκαλυμμένη διαφήμιση και, μάλιστα, η έμφαση σε αυτές τις εκθέσεις δεν δίνεται πλέον στο δικαίωμα των εταιρειών να παρέχουν πληροφορίες, αλλά στο δικαίωμα των ασθενών να έχουν πρόσβαση σε αυτές. Συνεπώς, το σκεπτικό είναι εντελώς διαφορετικό, και γι' αυτόν τον λόγο οι ασθενείς αποτελούν προτεραιότητα. Επιπλέον, λέμε "όχι" στις ανεπιθύμητες πληροφορίες, μια ενέργεια που θα περιορίσει τους διαύλους διανομής και, κατά συνέπεια, τους κινδύνους της διαφήμισης.
<P>
Οι ίδιοι οι ασθενείς θα αναζητούν τις πληροφορίες που επιθυμούν, οι οποίες δεν θα τους επιβάλλονται μέσω του ραδιοφώνου ή της τηλεόρασης, των εφημερίδων ή των περιοδικών. Αυτή, πράγματι, είναι η διαφορά από τη διαφήμιση. Επομένως, ορισμένες πληροφορίες πρέπει να ελέγχονται εκ των προτέρων. Αυτός ο προηγούμενος έλεγχος πρέπει να πραγματοποιείται από τις εθνικές αρχές και πρέπει να προβλέπει τη δημιουργία ειδικών, αντικειμενικών δικτυακών τόπων και τη χρήση συγκεκριμένων έντυπων υλικών, όπως εξήγησε ο Επίτροπος Dalli.
<P>
Συνεπώς, προβλέπονται όλες οι προϋποθέσεις για να διασφαλιστεί η καλή ποιότητα και η αντικειμενικότητα των πληροφοριών, τις οποίες αναμένουν οι ασθενείς εδώ και πολύ καιρό. Γι' αυτόν ακριβώς τον λόγο το Συμβούλιο οφείλει να εκπληρώσει οπωσδήποτε τις υποχρεώσεις του και να συμφωνήσει ως προς αυτό, επειδή δεν μπορούμε να επιτρέψουμε να διατίθενται σε δικτυακούς τόπους κάθε είδους πληροφορίες. Περιμένουμε εδώ και δέκα χρόνια: δέκα χρόνια για να λάβει το Συμβούλιο την απόφασή του.
<SPEAKER ID="170" NAME="Alajos Mészáros" AFFILIATION="PPE">
(HU) Κυρία Πρόεδρε, και στον κ. Fjellner αξίζουν ευχαριστίες για την έκθεση, καθώς εδώ και καιρό χρειαζόμασταν μια πρόταση για την παροχή στους ασθενείς περισσότερων και καλύτερων πληροφοριών σχετικά με τα φάρμακα για τα οποία απαιτείται ιατρική συνταγή και τα οποία οι ίδιοι λαμβάνουν και χρησιμοποιούν. " ποιοτική ενημέρωση είναι πολύ σημαντική και συμβάλλει στη βελτίωση των υγειονομικών συνθηκών. Όταν οι ασθενείς είναι επαρκώς ενημερωμένοι, είναι πιο πιθανό να ακολουθήσουν την απαιτούμενη θεραπεία και να κατανοήσουν καλύτερα τις αποφάσεις σχετικά με τη θεραπεία τους.
<P>
Αυτό που χρειαζόμαστε δεν είναι μόνο η εναρμόνιση των ευρωπαϊκών κανονισμών. Πρέπει επίσης να διασφαλίσουμε τη βελτίωση της δημόσιας υγείας μέσω της παροχής ορθών πληροφοριών. Οι φαρμακευτικές εταιρείες διαδραματίζουν επίσης σημαντικό ρόλο εν προκειμένω. Ωστόσο, πρέπει επίσης να διασφαλίσουμε ότι δεν θα γίνεται υπερβολική κατανάλωση φαρμάκων ως αποτέλεσμα της εμπορικής διαφήμισης.
<P>
Υπάρχουν πολυάριθμα προβλήματα με την παροχή πληροφοριών σχετικά με τα φάρμακα στα κράτη μέλη της ΕΕ σήμερα. Σε ορισμένα κράτη μέλη, οι ασθενείς δυσκολεύονται να έχουν πρόσβαση ακόμη και στις πλέον βασικές πληροφορίες σχετικά με τα φάρμακα για τα οποία απαιτείται ιατρική συνταγή. Αυτό προκαλεί σοβαρές ανισότητες στην υγειονομική περίθαλψη της ΕΕ. Εκτός από τις πληροφορίες που διατίθενται στο Διαδίκτυο, οφείλουμε να παράσχουμε καθοδήγηση και μέσω των παραδοσιακών διαύλων. Ωστόσο, ο στόχος μας δεν είναι να διασφαλίσουμε ότι οι φαρμακευτικές εταιρείες έχουν το δικαίωμα να παρέχουν πληροφορίες, αλλά να δώσουμε στους ασθενείς τη δυνατότητα να λαμβάνουν πληροφορίες. Πρέπει να κάνουμε διάκριση μεταξύ ενημέρωσης και διαφήμισης. Κατά την άποψή μου, είναι επίσης σημαντική η επικοινωνία μεταξύ ασθενών και γιατρών, δεδομένου ότι η κύρια πηγή πληροφοριών για τον ασθενή πρέπει να είναι ο γιατρός ο οποίος χορηγεί τη συνταγή. Άλλοι δίαυλοι πληροφοριών θα πρέπει απλώς να λειτουργούν συμπληρωματικά.
<SPEAKER ID="171" NAME="Zuzana Roithová" AFFILIATION="PPE">
(CS) Κυρία Πρόεδρε, επικροτώ ιδιαίτερα το έργο του εισηγητή όσον αφορά τους κανονισμούς για τη βελτίωση της προσβασιμότητας και της ποιότητας της ενημέρωσης σχετικά με τα φάρμακα για τους ευρωπαίους ασθενείς. Ως γιατρός, μπορώ να πω ότι οι πληροφορίες στα φύλλα οδηγιών είναι αξιόπιστες και κατανοητές για τους γιατρούς. Τώρα, πρέπει επίσης να γραφτούν με τέτοιο τρόπο ώστε να είναι κατανοητά και για τους μη ειδήμονες. Ωστόσο, αποσκοπούμε επίσης να θέσουμε τέρμα στις παραπλανητικές διαφημίσεις στο Διαδίκτυο οι οποίες ενθαρρύνουν τους ανθρώπους να αγοράζουν προϊόντα που όχι μόνο δεν θεραπεύουν, αλλά μπορεί ακόμη και να βλάψουν τους ασθενείς. Δεν είναι, ωστόσο, εύκολο να ρυθμιστεί κανονιστικά το διαδικτυακό περιεχόμενο σε ένα παγκοσμιοποιημένο ψηφιακό περιβάλλον. Θα ήθελα να τονίσω και πάλι ότι η λύση είναι να εφαρμοστεί το συντομότερο δυνατό η πρόταση για την εισαγωγή σήματος αξιοπιστίας για τους ασφαλείς δικτυακούς τόπους. Μόνο τότε θα είναι δυνατό να διασφαλιστεί το αξιόπιστο περιεχόμενο όσον αφορά τα φάρμακα στο Διαδίκτυο, ανεξάρτητα από τη χώρα όπου είναι εγκατεστημένος ο φορέας εκμετάλλευσης του δικτυακού τόπου. Το εν λόγω σχέδιο περιλαμβανόταν επίσης στην έκθεσή μου σχετικά με την εμπιστοσύνη των καταναλωτών στο ψηφιακό περιβάλλον.
<SPEAKER ID="172" NAME="Mario Pirillo" AFFILIATION="S&amp;D">
(IT) Κυρία Πρόεδρε, κύριε Επίτροπε, κυρίες και κύριοι, η υπό συζήτηση έκθεση είναι εξαιρετικά σημαντική, επειδή θα επιτρέψει την εναρμόνιση της ευρωπαϊκής νομοθεσίας για την πρόσβαση σε πληροφορίες σχετικά με τα φάρμακα και, πρωτίστως, επειδή θα διασφαλίσει ότι οι ασθενείς θα λαμβάνουν περισσότερες πληροφορίες σχετικά με τα φάρμακα για τα οποία απαιτείται ιατρική συνταγή.
<P>
" ανάρτηση αυτών των πληροφοριών σε δικτυακούς τόπους πρέπει να είναι διαφανής και ανεξάρτητη. Προκειμένου να διασφαλιστεί αυτό, όλες οι πληροφορίες πρέπει να εξετάζονται από τις αρμόδιες εθνικές ή ευρωπαϊκές αρχές, ώστε να αποτραπεί το ενδεχόμενο να μετατραπούν σε συγκαλυμμένη διαφήμιση φαρμάκων, ίσως μέσω ενεργειών των εταιρειών παραγωγής.
<P>
Τέλος, ζητώ να δοθεί η ίδια προσοχή και στις πληροφορίες που περιέχονται στα φύλλα οδηγιών των φαρμάκων για τα οποία απαιτείται ιατρική συνταγή. Εν προκειμένω, θα προτιμούσα οι γιατροί ή οι φαρμακοποιοί να είναι εκείνοι που παρέχουν λεπτομερείς πληροφορίες στους ασθενείς, προκειμένου να διασφαλίζεται ότι κατανοούν πλήρως τη χορήγηση του φαρμάκου που απαιτείται.
<SPEAKER ID="173" NAME="Oreste Rossi" AFFILIATION="EFD">
(IT) Κυρία Πρόεδρε, κυρίες και κύριοι, πιστεύουμε ότι ο κανονισμός είναι θετικός, δεδομένου ότι αποσκοπεί να παράσχει ένα εναρμονισμένο νομοθετικό πλαίσιο όσον αφορά τις πληροφορίες μη διαφημιστικού χαρακτήρα σχετικά με τα φάρμακα που χορηγούνται με ιατρική συνταγή, τις οποίες μπορούν να κοινοποιούν οι φαρμακευτικές εταιρείες στο κοινό, αφήνοντας αμετάβλητη την απαγόρευση της διαφήμισης.
<P>
" πρόταση τονίζει τη διαφορά ανάμεσα στη διαφήμιση και την ενημέρωση. " παροχή πληροφοριών βασίζεται στις αρχές της ενεργού έρευνας. Οι γιατροί πρέπει να συνεχίσουν να αποτελούν την κύρια πηγή πληροφοριών σχετικά με τα φάρμακα. Οι άλλες πηγές, οι οποίες εκλαμβάνονται ως συμπληρωματικές και περιλαμβάνουν τα περιοδικά και τις εφημερίδες, θα πρέπει να διατηρηθούν.
<P>
Το επίκεντρο είναι το δικαίωμα του ασθενούς στην ενημέρωση, με την ενεργό συμμετοχή των οργανώσεων που εκπροσωπούν τους πολίτες, ιδίως τους ασθενείς. Ψηφίσαμε υπέρ.
<SPEAKER ID="174" NAME="Mairead McGuinness" AFFILIATION="PPE">
(EN) Κυρία Πρόεδρε, όλοι θα θέλαμε να δούμε τους ασθενείς να αξιοποιούν τις υφιστάμενες πληροφορίες που τους διατίθενται. Πρέπει να αυξήσουμε την ευαισθητοποίηση των πολιτών σχετικά με τη χρήση των πληροφοριών που είναι διαθέσιμες επί του παρόντος.
<P>
Στηρίζω εν προκειμένω τους συναδέλφους που δηλώνουν ότι δεν θα πρέπει να διαφημίζουμε προϊόντα, και θα ήθελα να πω στις ενδιαφερόμενες εταιρείες ότι η κοινοποίηση ποιοτικών πληροφοριών στους καταναλωτές είναι η καλύτερη μορφή διαφήμισης, επειδή αν ένα προϊόν έχει αποτέλεσμα για έναν πολίτη, τότε αυτό είναι ένα σαφές μήνυμα ότι θα χρησιμοποιηθεί όπου είναι απαραίτητο. Φυσικά, οι γενικοί ιατροί πρέπει να παρέχουν ιατρικές και επιστημονικές πληροφορίες στους ασθενείς. Αυτό συχνά δεν συμβαίνει με τον καλύτερο δυνατό τρόπο.
<P>
Τέλος, πρέπει επίσης να είμαστε σαφείς όσον αφορά το πώς χορηγούνται τα φάρμακα σε πολίτες που ανήκουν σε διαφορετικές ηλικιακές ομάδες. Χορηγούνται σήμερα με συνταγή χωρίς παρακολούθηση του περιστατικού για έναν χρόνο. Αυτό είναι πολύ επικίνδυνο, και πρέπει να έχουμε πολύ πιο αυστηρή εκτίμηση του τρόπου θεραπείας των ασθενών, σε τακτική βάση. Ειδάλλως, θα αντιμετωπίσουμε ιατρικά προβλήματα.
<SPEAKER ID="175" NAME="John Dalli" LANGUAGE="EN">
Είναι πράγματι πολύ ικανοποιητικό που διαπιστώνω αυτό το επίπεδο θετικής συμμετοχής σε έναν τόσο σημαντικό φάκελο και τη γενική συμφωνία που υπάρχει όσον αφορά την εμπιστοσύνη στις βασικές αρχές και έννοιες με βάση τις οποίες θα πρέπει να προωθηθεί αυτή η πρόταση.
<P>
Όπως ανέφερα νωρίτερα, ήταν πολύ σημαντικό να μετατοπίσουμε την εστίαση της αρχικής πρότασης σε μια πρόταση με επίκεντρο τον ασθενή και βασισμένη στην οπτική γωνία του ασθενούς.
<P>
Παρακολουθώ τη συζήτηση στο Κοινοβούλιο με μεγάλη προσοχή. Έχω συνομιλήσει με πολλούς από εσάς για να μάθω τι συζητείται, και πιστεύω ότι αυτό που έχουμε ενώπιον μας -όπως ανέφερα στις αρχικές μου παρατηρήσεις- είναι ένα πολύ θετικό έγγραφο στο οποίο θα πρέπει τώρα να βασιστούμε, προκειμένου να καταλήξουμε σε μια τελική συμφωνία.
<P>
Θα ήθελα να προβώ σε ορισμένες σύντομες παρατηρήσεις σχετικά με αυτά που είπατε. Όσον αφορά τους εκ των προτέρων ελέγχους από τον Ευρωπαϊκό Οργανισμό Φαρμάκων, που ανέφερε ο κ. Correia, πιστεύω ότι μια περίοδος 120 ημερών θα ήταν υπερβολική και, μάλιστα, αυτό που θα προτείνουμε θα είναι κοντά στις 60 ημέρες.
<P>
Το Διαδίκτυο είναι ένα τρομακτικό καθήκον, και ο έλεγχος των δικτυακών τόπων που περιέχουν πληροφορίες για τους ασθενείς είναι ζωτικής σημασίας - αλλά όλοι κατανοούμε ότι είναι επίσης δύσκολος. Τα σημεία που έθιξαν ο κ. Buşoi και η κ. Grossetête σχετικά με τους αυστηρούς κανόνες που θα καλύπτουν το Διαδίκτυο είναι πολύ σημαντικά, και αυτό είναι που πρέπει να αναπτύξουμε.
<P>
Το σημείο εστίασης το οποίο πρέπει να συνεχίσει να αντιπροσωπεύει η σχέση του γιατρού με τον ασθενή είναι επίσης πολύ σημαντικό, όπως ανέφερε ο κ. Schnellhardt και επιπλέον, με τον τρόπο τους, ο κ. Pargneaux και η κ. Parvanova.
<P>
Συμφωνώ ότι οι γιατροί δεν θα πρέπει να μετατραπούν σε όργανα της φαρμακευτικής βιομηχανίας αλλά, από την άλλη πλευρά, ένας γιατρός θα πρέπει να αποτελεί ένα καλό μέσο παροχής πληροφοριών. Εν προκειμένω, πρέπει να διασφαλίσουμε ότι οι πληροφορίες που έχουν στη διάθεσή τους οι γιατροί, όπως ανέφερε η κ. Rosbach, θα πρέπει επίσης να είναι αντικειμενικές.
<P>
Το τελευταίο σημείο που θα ήθελα να θίξω αφορά την ολοκληρωμένη δικτυακή πύλη για τις ασθένειες, που αναφέρθηκε από την κ. Weisgerber. Οφείλω να πω ότι, στην περίπτωση των φαρμάκων, αυτό καλύπτεται ήδη από τη νομοθεσία για τη φαρμακοεπαγρύπνηση την οποία προτείνουμε. Είναι κάπως πιο δύσκολο στην περίπτωση των ασθενειών. Διαθέτουμε ήδη μία δικτυακή πύλη για τις σπάνιες νόσους, αλλά στην περίπτωση του γενικού φάσματος των ασθενειών, έχουμε αρχίσει και επιχειρούμε να αντιμετωπίσουμε αυτό το ζήτημα. Ωστόσο, αποδεικνύεται πολύ σύνθετη διαδικασία και, όπως καταλαβαίνετε, εξαιρετικά μεγάλης κλίμακας.
<P>
Επομένως, θα ήθελα να σας ευχαριστήσω για το έργο που έχει επιτελεστεί επί αυτού του φακέλου. Θα ήθελα να ευχαριστήσω και πάλι τον εισηγητή και τους συνεισηγητές για το έργο τους, και ελπίζω, όπως είπα, ότι επιτέλους θα έχουμε ένα έγγραφο με βάση το οποίο μπορούμε να συνεχίσουμε να εργαζόμαστε.
<P>
Θέση της Επιτροπής επί των τροπολογιών που κατατέθηκαν από το Κοινοβούλιο:
<P>
- C6-0156/2008 -
<P>
Τροπολογίες:
<P>
Άμεσα αποδεκτές: 1, 3, 4, 10, 11, 12, 22, 26, 35, 39, 40, 42, 56, 60, 63, 64, 65, 67 και 69
<P>
Αποδεκτές επί της αρχής: 9, 13, 14, 16, 19, 20, 21, 23, 27, 32, 34, 36, 37, 41, 46, 48, 50, 52, 58, 62, 66, 72, 74, 75, 76, 77 και 78.
<P>
Αποδεκτές με την επιφύλαξη αναδιατύπωσης: 5, 6, 7, 8, 15, 24, 25, 28, 33, 44, 49, 53, 59 και 70.
<P>
Εν μέρει αποδεκτές: 2, 29, 31, 43, 54, 55, 61 και 79.
<P>
Μ" αποδεκτές: 17, 18, 30, 38, 45, 47, 51, 57, 68, 71 και 73
<P>
- C6-0517/2008 -
<P>
Τροπολογίες:
<P>
Αποδεκτές: 2 και 7
<P>
Αποδεκτές επί της αρχής: 6
<P>
Αποδεκτές με την επιφύλαξη αναδιατύπωσης: 1
<P>
Εν μέρει αποδεκτές: 9, 10 και 12
<P>
Μ" αποδεκτές: 3, 4, 5, 8 και 11
<SPEAKER ID="176" NAME="Christofer Fjellner" LANGUAGE="SV">
Κυρία Πρόεδρε, χαίρομαι που η Επιτροπή ξεκίνησε επισημαίνοντας ακριβώς ότι η πρόσβαση σε πληροφορίες σχετικά με τα φάρμακα παρουσιάζει τεράστιες διαφορές σε ολόκληρη την Ευρώπη επί του παρόντος, επειδή καταβάλαμε πολύ μεγάλες προσπάθειες για να διασφαλίσουμε ικανοποιητική πρόσβαση για όλους, καθώς και την εναρμόνιση αυτής της πρόσβασης. Ταυτόχρονα, είχα κι εγώ μια απαίτηση, η οποία ήταν ότι οι πληροφορίες δεν πρέπει να είναι χειρότερες ή λιγότερες σε καμία χώρα. Γνωρίζω ότι αυτό ήταν κάτι για το οποίο ανησυχούσαν πολλοί άνθρωποι σε ορισμένες χώρες, συμπεριλαμβανομένης της Σουηδίας, όπου εδώ και πολύ καιρό έχουμε το αποκαλούμενο σύστημα Fass. Τώρα θα απευθυνθώ άμεσα σε αυτούς τους ανθρώπους για να πω ότι ο τρόπος με τον οποίο ψήφισε εν προκειμένω το Κοινοβούλιο σημαίνει όχι μόνο ότι είναι δυνατό να διατηρηθεί το Fass, αλλά και ότι είναι δυνατό να εισαχθούν παρόμοια συστήματα και σε άλλες χώρες.
<P>
Από άλλες απόψεις, φυσικά, οι κανόνες στην Ευρώπη σήμερα είναι μάλλον παράξενοι, με την έννοια ότι ο καθένας μπορεί να πει ό,τι θέλει σχετικά με τα φάρμακα για τα οποία απαιτείται ιατρική συνταγή εκτός από εκείνους που παράγουν τα εν λόγω φάρμακα, με άλλα λόγια εκείνους που γνωρίζουν τα περισσότερα γι' αυτά. Συνεπώς, χαίρομαι που ορίσαμε ότι έχουν όχι μόνο το δικαίωμα, αλλά και ουσιαστικά το καθήκον να παρέχουν ορισμένες βασικές πληροφορίες. Πρέπει να συνεισφέρουν και οι ίδιοι, επειδή άλλωστε είναι εκείνοι που διαθέτουν πολλές πληροφορίες.
<P>
Στον Επίτροπο θα ήθελα απλώς να πω ότι χαίρομαι ιδιαιτέρως που διαπιστώνω ότι εσείς κι εγώ φαίνεται πως συμφωνούμε ως προς όλα τα σημεία τα οποία θεωρώ βασικά στο πλαίσιο αυτού του έργου. Πιστεύω ότι τώρα η Επιτροπή και το Κοινοβούλιο συμφωνούν. Αυτό ασκεί σημαντική πίεση στο Συμβούλιο για να επιληφθεί του ζητήματος με εποικοδομητικό τρόπο και να εργαστεί περαιτέρω επ' αυτού. Για να είμαι ειλικρινής, ακόμη και όσον αφορά τα σημεία της πρότασης για τα οποία η Επιτροπή δήλωσε ότι έχει αντιρρήσεις, θα έλεγα ότι η ουσία αυτού που θέλουμε να επιτύχουμε είναι παρόμοια, για παράδειγμα, αναφορικά με το έντυπο υλικό και τη δυνατότητα να βοηθήσουμε εκείνες τις χώρες οι οποίες αντιμετωπίζουν συνταγματικά προβλήματα, συμπεριλαμβανομένης της Σουηδίας, προκειμένου να τα επιλύσουμε στην πρόταση.
<P>
Τέλος, θα ήθελα απλώς να απευθυνθώ σε εκείνους τους βουλευτές που δεν πιστεύουν ότι θα πρέπει να προβλέπεται εξαίρεση για τους γιατρούς και τις πληροφορίες που πρέπει να παρέχουν. Προσωπικά, πιστεύω ότι ένας γιατρός που διαβάζει για μια κλινική δοκιμή την οποία δημοσίευσε μια εταιρεία θα πρέπει να έχει το δικαίωμα να την δώσει σε έναν ασθενή, αν ο γιατρός θεωρεί ότι οι πληροφορίες είναι σχετικές, ή ότι ένας γιατρός που βρίσκει ένα φύλλο οδηγιών σε γλώσσα διαφορετική από την επίσημη γλώσσα του κράτους μέλους θα πρέπει να έχει το δικαίωμα να εκτυπώσει αυτές τις πληροφορίες και να τις δώσει σε έναν ασθενή. Σε αυτήν την περίπτωση, ωστόσο, πρέπει να ψηφίσουμε ότι ο ίδιος ο γιατρός θα μπορεί να αποφασίσει και όχι ότι αυτή η οδηγία θα ρυθμίζει το τι μπορούν να δίνουν οι γιατροί στους ασθενείς. Αποτελεί πάντα ευθύνη του γιατρού και δεν θα πρέπει να το ρυθμίσουμε εμείς εδώ.
<SPEAKER ID="177" NAME="Πρόεδρος">
" κοινή συζήτηση έληξε.
<P>
" ψηφοφορία θα διεξαχθεί την Τετάρτη 24 Νοεμβρίου 2010.
<P>
Γραπτές δηλώσεις (άρθρο 149 του Κανονισμού)
<SPEAKER ID="997" NAME="John Attard-Montalto" LANGUAGE="EN">
" ενημέρωση για τα καταναλωτικά προϊόντα έχει καταστεί απαραίτητη. " ενημέρωση σχετικά με τα φάρμακα είναι ένα ιδιαίτερα ευαίσθητο θέμα. Πρέπει να γίνει μία σημαντική διάκριση ανάμεσα στην ενημέρωση και τη διαφήμιση. Το Ευρωπαϊκό Κοινοβούλιο, κατά τη συζήτηση αυτής της έκθεσης, προβλέπει διασφαλίσεις όσον αφορά τα φάρμακα. Ένα παράδειγμα είναι ότι το έντυπο υλικό πρέπει να υποβάλλεται εκ των προτέρων προς ανάλυση στον Ευρωπαϊκό Οργανισμό Φαρμάκων 90 ημέρες προτού διαβιβαστεί στους καταναλωτές. Ένα σημαντικό στοιχείο που δεν θίγεται είναι η ενημέρωση σχετικά με τις τιμές. Κατά τη διάρκεια της παρούσας κοινοβουλευτικής περιόδου, επέμεινα όσον αφορά τις υψηλές τιμές των φαρμάκων στη Μάλτα σε σύγκριση με τα ίδια φάρμακα αλλού στην Ευρωπαϊκή Ένωση. " διαφορά στην τιμή δεν είναι ελάχιστη αλλά απίστευτη. Το κόστος ορισμένων φαρμάκων στη Μάλτα είναι το διπλάσιο ή ακόμη και παραπάνω απ' ό,τι το κόστος στην Ευρώπη. Όταν υπέβαλα ερωτήσεις στην Επιτροπή σχετικά με το θέμα, πάντοτε επεσήμαινε ότι πρόκειται για ζήτημα που αφορά την εθνική κυβέρνηση. Πιστεύω ακράδαντα ότι ο Ευρωπαϊκός Οργανισμός Φαρμάκων θα πρέπει όχι μόνο να λειτουργεί ως ασπίδα προστασίας των καταναλωτών σε σχέση με τις πληροφορίες για τα φάρμακα, αλλά και όταν οι καταναλωτές αναγκάζονται να πληρώσουν εξωφρενικά ποσά για τα φάρμακα και οι εθνικές κυβερνήσεις δεν μπορούν να αντιμετωπίσουν το ζήτημα, ο Ευρωπαϊκός Οργανισμός Φαρμάκων θα πρέπει να έχει την ικανότητα να επιληφθεί του ζητήματος.
<SPEAKER ID="178" NAME="Slavi Binev" LANGUAGE="EN">
Επικροτώ τις διατάξεις στην έκθεση σχετικά με την ενημέρωση για τα φάρμακα οι οποίες τονίζουν το δικαίωμα των καταναλωτών στην ενημέρωση. Ως προς αυτό, θα ήθελα να επιστήσω την προσοχή σας στην επιγραμμική δημόσια διαβούλευση που δρομολογήθηκε από την Ευρωπαϊκή Επιτροπή σε σχέση με τις επικείμενες τροποποιήσεις της οδηγίας για τα προϊόντα καπνού. Αναμφίβολα, η εν λόγω πρωτοβουλία είναι αξιέπαινη και την στηρίζω.
<P>
Αλλά θα ήθελα να δω ποια είναι η θέση του Κοινοβουλίου και του Συμβουλίου επειδή, αφού μελέτησα διεξοδικά τις προτάσεις, χαρακτηρίζω ορισμένες ως ακραίες, παράλογες και, ως έναν βαθμό, εκπλήσσομαι που συμπεριλήφθηκαν προς συζήτηση. Εννοώ ορισμένες από τις προτεινόμενες επιλογές όπως η καθιέρωση απλουστευμένης ενιαίας συσκευασίας χωρίς διακριτικά, η απαγόρευση της έκθεσης των προς πώληση προϊόντων και η απαγόρευση της χρήσης προσθέτων κατά την παραγωγή προϊόντων καπνού.
<P>
Πιστεύω ότι, κατά την κατάρτιση νέων κανονισμών, πρέπει να λαμβάνουμε υπόψη την πραγματικότητα. Οι ακραίες απαγορεύσεις και τα περιοριστικά κανονιστικά μέτρα για τον καπνό θα πρέπει να αντιμετωπίζονται με προσοχή. Πρόκειται για εντεινόμενο πρόβλημα και δεν θέλω αυτή η προειδοποίηση να παραμείνει χωρίς να συζητηθεί. " Επιτροπή υποβάλλει προτάσεις, αλλά οι προτάσεις της δεν είναι πάντα προς όφελος όλων των κρατών μελών. Μια συζήτηση σε αυτήν την περίπτωση είναι υποχρεωτική!
<SPEAKER ID="996" NAME="Siiri Oviir" LANGUAGE="ET">
Πιστεύω ότι είναι θετικό το ότι, ως αποτέλεσμα της παρούσας πρότασης, η εστίαση της οδηγίας και του κανονισμού μετατέθηκε από τους παραγωγούς φαρμάκων στους ασθενείς. Είναι εξαιρετικά σημαντικό να αυξηθεί η ευαισθητοποίηση των ασθενών για τα φάρμακα για τα οποία απαιτείται ιατρική συνταγή, προκειμένου να αποτραπεί η υπερκατανάλωση φαρμάκων ως αποτέλεσμα εμπορικών παραγόντων. Δυστυχώς, σε πολλά κράτη μέλη, έχει καταστεί συνηθισμένο φαινόμενο να ασκούν ισχυρές πιέσεις οι φαρμακευτικές εταιρείες, προσφέροντας ορισμένα οφέλη τα οποία ασφαλώς επηρεάζουν τις αποφάσεις των γιατρών. Περιττό να πούμε ότι τα επιχειρηματικά συμφέροντα δεν συμφωνούν πάντα με τα συμφέροντα των ασθενών, και γι' αυτόν τον λόγο η τροποποίηση της οδηγίας 2001/83/ΕΚ και του κανονισμού (ΕΚ) αριθ. 726/2004 είναι απαραίτητη, προκειμένου να διαμορφωθεί ένα σαφές πλαίσιο για την παροχή πληροφοριών σχετικά με τα φάρμακα για τα οποία απαιτείται ιατρική συνταγή. Ένα σαφές πλαίσιο θα συνέβαλε στην προώθηση της ορθολογικής χρήσης των φαρμάκων και θα ήταν προς το συμφέρον των ασθενών. Θα πρέπει ασφαλώς να γίνει σαφέστερη διάκριση ανάμεσα στην ενημέρωση και τη διαφήμιση, αν και η άμεση διαφήμιση στους καταναλωτές φαρμάκων για τα οποία απαιτείται ιατρική συνταγή θα συνεχίσει να απαγορεύεται βάσει των σχετικών προτάσεων.
<SPEAKER ID="995" NAME="Daciana Octavia Sârbu" LANGUAGE="EN">
" Επιτροπή Περιβάλλοντος πραγματοποίησε ορισμένες σημαντικές βελτιώσεις στην πρόταση της Επιτροπής η οποία, με την αρχική της μορφή, δεν θα απέτρεπε όλες τις μορφές άμεσης διαφήμισης στους καταναλωτές φαρμάκων για τα οποία απαιτείται ιατρική συνταγή. Τα φάρμακα για τα οποία απαιτείται ιατρική συνταγή δεν είναι όπως τα συνηθισμένα καταναλωτικά προϊόντα. Θα πρέπει να παρέχονται από κλινικούς εμπειρογνώμονες και όχι να διατίθενται στην αγορά όπως τα αυτοκίνητα ή τα καλλυντικά. Επομένως, επικροτώ τη συνεχιζόμενη απαγόρευση της διαφήμισης φαρμάκων για τα οποία απαιτείται ιατρική συνταγή στην τηλεόραση, το ραδιόφωνο και τα έντυπα μέσα. Οι επαγγελματίες του τομέα της υγείας παραμένουν η πλέον αξιόπιστη πηγή πληροφοριών σχετικά με τα φάρμακα. Κατά συνέπεια, δεν μπορώ να στηρίξω την τροπολογία του εισηγητή η οποία θα επέτρεπε στους επαγγελματίες του τομέα της υγείας να διανέμουν πρόσθετο, μη εγκεκριμένο υλικό από τις φαρμακευτικές εταιρείες απευθείας στους ασθενείς. Αυτό θα αποτελούσε σαφή ευκαιρία για διαφήμιση, πράγμα που θέλουμε να αποφύγουμε και που δεν θα ήταν συνεπές με τη θέση μας κατά της άμεσης διαφήμισης στους ασθενείς. Είναι ιδιαίτερα ανάρμοστο, επειδή το υλικό το οποίο προέρχεται απευθείας από τη φαρμακευτική εταιρεία θα είχε, για τον ασθενή, την αξιοπιστία του γιατρού που το διανέμει. Γενικά, η έκθεση περιέχει βελτιώσεις για τους ασθενείς σε σύγκριση με την πρόταση της Επιτροπής, και δεν θα πρέπει να υπονομεύσουμε αυτές τις βελτιώσεις επιτρέποντας στις φαρμακευτικές εταιρείες να διαφημίζουν άμεσα σε ασθενείς στο ιατρείο του γιατρού.
