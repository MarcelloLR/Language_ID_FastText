<CHAPTER ID=1>
Eπανάληψη της συνόδου
<SPEAKER ID=1 NAME="Πρόεδρος">
Kηρύσσω την επανάληψη της συνόδου του Eυρωπαϊκού Kοινοβουλίου που είχε διακοπεί την Παρασκευή 21 Ιουνίου 1996.

<SPEAKER ID=2 LANGUAGE="DE" NAME="Friedrich">
Θα πείτε φυσικά κάτι για την ημερήσια διάταξη; έχω πολύ μεγάλο πρόβλημα μ' αυτήν. Ήθελα δηλαδή να κάνω το πρόγραμμά μου για τον επόμενο χρόνο και διαπίστωσα ότι στο ημερολόγιο του 1997 του Ευρωπαϊκού Κοινοβουλίου, το οποίο έχουμε όλοι, μετά την 1η Φεβρουαρίου 1997 όλα είναι λάθος. Η Τετάρτη μετά τις Αποκριές πέφτει Δευτέρα. Εκτυπώθηκε η 29η Φεβρουαρίου, παρόλο που το 1997 δεν είναι δίσεκτο έτος. Θα ήθελα λοιπόν να συστήσω στους συναδέλφους, αλλά και στο Προεδρείο, και να παρακαλέσω, να μην προγραμματίσουν τίποτε με βάση το ημερολόγιο του 1997 του Ευρωπαϊκού Κοινοβουλίου, διότι μετά την 1η Φεβρουαρίου 1997 τίποτε εκεί δεν συμφωνεί με το πραγματικό ημερολόγιο.
<P>
(Γέλια, χειροκροτήματα)

<SPEAKER ID=3 NAME="Πρόεδρος">
Συνάδελφε κύριε Friedrich, σας ευχαριστώ για την επισήμανσή σας. Θα πρέπει να σκεφθούμε πώς θα διορθώσουμε τα λάθη αυτά στα ημερολόγια που διανεμήθηκαν. Σας ευχαριστώ όμως ιδιαίτερα για την επισήμανση για την Τετάρτη μετά τις Αποκριές. Αυτή, πράγματι, είναι μια πολύ σημαντική ημερομηνία, κι ένα λάθος στην Τετάρτη μετά τις Αποκριές θα ήταν ολέθριο για τον καθένα μας.
<P>
(Γέλια)

<SPEAKER ID=4 LANGUAGE="EN" NAME="Green">
Κύριε Πρόεδρε, εάν διερωτάσθε γιατί η Αίθουσα δεν είναι πλήρης, θα ήθελα να σας θέσω ένα πραγματικό πρόβλημα πρόσβασης των Μελών και των επισκεπτών το οποίο υπάρχει αυτή τη στιγμή. Μόλις ήρθα στο κτίριο μέσω της σήραγγας από το κτίριο Μπεγιάρντ. Είναι αδύνατο να χρησιμοποιήσει κανείς τους ανελκυστήρες. Υπάρχει πλήθος ανθρώπων στο δεύτερο υπόγειο και είναι απόλυτα αδύνατη η πρόσβαση στην ολομέλεια της 3ης απογευματινής. Το γεγονός προκαλεί δυσχέρειες στους επισκέπτες αλλά πολύ μεγαλύτερες δυσχέρειες στα Μέλη. Θα ήθελα να ζητήσω να εξετάσει κάποιος την εξασφάλιση ευχερούς πρόσβασης των Μελών για την ολομέλεια, επιτρέποντας ταυτόχρονα την πρόσβαση των επισκεπτών στα θεωρεία. Η κατάσταση είναι πολύ άσχημη σήμερα.

<SPEAKER ID=5 NAME="Πρόεδρος">
Κυρία συνάδελφε, έχετε δίκιο φυσικά, αλλά μερικά από τα προβλήματα που έχουν σχέση με την κατασκευή και με την πρόσβαση στο κτίριο Belliard και τα υπόλοιπα κτίρια, θα λυθούν - ελπίζω - τον επόμενο χρόνο, όταν θα εγκατασταθούμε στο D3 και θα έχουμε τότε άμεση πρόσβαση...
<P>
(Φωνές από το ακροατήριο) ... από τα γραφεία στο επίπεδο της αίθουσας της ολομέλειας.

<SPEAKER ID=6 LANGUAGE="EN" NAME="Crowley">
Κύριε Πρόεδρε, θα ήθελα να καλέσω το Σώμα να δείξει την υποστήριξή του και την αλληλεγγύη του προς την ελευθερία του τύπου και την ελευθερία του λόγου εκφράζοντας τη συμπάθειά του για την αποτρόπαια δολοφονία της ιρλανδής δημοσιογράφου Βερόνικα Γκερέν την περασμένη εβδομάδα στο Δουβλίνο. Το σύνολο της χώρας και, είμαι βεβαία, το σύνολο της Ευρώπης θα εκτιμούσε πάρα πολύ εάν μπορούσατε να διαβιβάσετε στα ιρλανδικά μέσα ενημέρωσης και ιδιαίτερα στην εφημερίδα Irish Independent του Δουβλίνου τη βαθειά συμπάθειά μας και τη συνεχή υποστήριξή μας προς την ελευθερία του λόγου καθώς και την εγγύησή μας για την προστασία της δημοκρατίας.
<P>
(Χειροκροτήματα)

<SPEAKER ID=7 NAME="Πρόεδρος">
Κύριε συνάδελφε, κατ' αρχήν σας ευχαριστώ για την παρατήρηση και, δεύτερον, τα χειροκροτήματα στην παρατήρησή σας φανέρωσαν την άποψη του Σώματος. Θα ενεργήσω έτσι όπως προτείνετε: Θα καταστήσω σαφές, στα μέσα ενημέρωσης της Ιρλανδίας και κυρίως στην εν λόγω εφημερίδα, ότι εμείς προστατεύουμε την ελευθερία της γνώμης και λυπούμαστε βαθιά για το θάνατο της ιρλανδής δημοσιογράφου.

<CHAPTER ID=2>
Eπείγοντα πολιτικά θέματα
<SPEAKER ID=8 NAME="Πρόεδρος">
H ημερήσια διάταξη προβλέπει την ανακοίνωση της Eπιτροπής επί επειγόντων και σημαντικών πολιτικών θεμάτων, της οποίας αντικείμενο είναι η σύνοδος των κρατών της Ομάδας των 7 στη Λυών. Το λόγο έχει ο Πρόεδρος της Επιτροπής κ. Σαντέρ.

<SPEAKER ID=9 NAME="Santer">
Κύριε Πρόεδρε, κυρίες και κύριοι βουλευτές, από τις 27 έως τις 29 Ιουνίου πραγματοποιήθηκε στη Λυών υπό την προεδρία της Γαλλίας η σύνοδος κορυφής των αρχηγών κρατών και κυβερνήσεων των επτά βιομηχανικών χωρών, στην οποία συμμετέχει ως ισότιμο μέλος ο πρόεδρος της Ευρωπαϊκής Επιτροπής. Μετά το τέλος των οικονομικών εργασιών της ομάδας των 7, ο πρωθυπουργός της Ρωσίας, κ. Τσερνομίρντιν, αντικαθιστώντας τον πρόεδρο, κ. Γέλτσιν, συμμετείχε στη συνέχεια των εργασιών επί θεμάτων παγκόσμιου ενδιαφέροντος και επί πολιτικών θεμάτων.
<P>
Οι χώρες της ομάδας των 7 καλύπτουν σήμερα το 46 % της παγκόσμιας παραγωγής. Ο αριθμός αυτός αρκεί για να δείξει ότι η ομάδα των 7 αυτών χωρών διαθέτει μία τεράστια οικονομική δύναμη, αλλά δείχνει επίσης ότι το σύνολο αυτών των χωρών αντιπροσωπεύει μόνο εν μέρει την παγκόσμια οικονομία. Για το λόγο αυτόν, μετά το πέρας των τυπικών εργασιών της συνόδου, ο κ. Chirac κάλεσε τους επικεφαλής τεσσάρων σημαντικών διεθνών οργανισμών, δηλαδή του ΟΗΕ, του ΔΝΤ, της Διεθνούς Τράπεζας και του ΠΟΕ, για να συζητηθούν τα προβλήματα ανάπτυξης. Την επαύριο της επίθεσης στο Dhahram της Σαουδικής Αραβίας, ήταν φυσικό να αφιερωθεί η αρχή των εργασιών μας στην καταπολέμηση της τρομοκρατίας. Την ημέρα που αρχίσαμε τις διαπραγματεύσεις, μία ακόμη άνανδρη επίθεση πραγματοποιήθηκε εναντίον μίας στρατιωτικής βάσης στο Osnabrόck, χωρίς, ευτυχώς, να στοιχίσει τη ζωή αθώων πολιτών.
<P>
Η τρομοκρατία απειλεί την ασφάλεια των κοινωνιών και των κρατών μας. Επομένως, πρέπει να την καταπολεμήσουμε με όλα τα νόμιμα μέσα. Δικαίως λοιπόν η ομάδα των 7 διακήρυξε ότι είναι αποφασισμένη να μελετήσει και να θέσει σε εφαρμογή, με το σύνολο των κρατών, όλα τα απαραίτητα μέτρα για να ενισχυθεί η ικανότητα της διεθνούς κοινότητας να καταστείλει την τρομοκρατία. Αισθάνομαι δε ικανοποίηση για το γεγονός ότι μία πρώτη σύσκεψη θα οργανωθεί για το σκοπό αυτόν στο Παρίσι και μάλιστα αυτό το μήνα.
<P>
Όσον αφορά τη συνεισφορά της ΕυρωπαϊκήςΈνωσης, είμαι πεπεισμένος ότι η απόφαση που ελήφθη στη Φλωρεντία σχετικά με την Europol θα συμβάλει στην καλύτερη καταπολέμηση της τρομοκρατίας σε ευρωπαϊκό επίπεδο. Στον ίδιο στόχο θα συμβάλει επίσης η νέα σύμβαση σχετικά με την έκδοση.
<P>
Κύριε Πρόεδρε, δεν θα ήθελα να σας κουράσω με το μακρύ κατάλογο των θεμάτων που συζητήθηκαν, ελεύθερα και με ευθύτητα εν γένει, στη Λυών. Οι καρποί των εργασιών αυτών βρίσκονται στα έγγραφα που εγκρίθηκαν και δημοσιεύθηκαν με την ευκαιρία αυτή. Εάν συμφωνείτε, θα περιοριστώ να υπογραμμίσω τα θέματα που έχουν ιδιαίτερη σημασία για την Ένωση: ανάπτυξη της απασχόλησης, προάσπιση ενός συστήματος εμπορίου πραγματικά πολυμερούς, ενσωμάτωση των φτωχότερων χωρών στο διεθνές σύστημα, επαναβεβαίωση της βούλησής μας να επιτύχει η ανασυγκρότηση της Βοσνίας-Ερζεγοβίνης.
<P>
Όσον αφορά την ανάπτυξη και την απασχόληση, η ομάδα των 7 εξέφρασε τη στήριξή της στη στρατηγική μας που αποσκοπεί να αποκαταστήσει μία ανάπτυξη βιώσιμη, μη πληθωριστική και πλούσια σε θέσεις εργασίας. Διαπίστωσα ότι επιβεβαιώθηκε η πρόβλεψή μας πως η ανάπτυξη στην Ευρώπη θα ανακάμψει κατά τη διάρκεια του τρέχοντος εξαμήνου. Η κοινή μας εξέταση αποκαλύπτει ότι το δημόσιο έλλειμμα και το δημόσιο χρέος των χωρών μας παραμένουν ιδιαίτερα υψηλά και ότι η ανεργία παραμένει σε απαράδεκτα επίπεδα. Τούτο είναι ένας λόγος παραπάνω για να επιταχυνθούν οι διαρθρωτικές μεταβολές. Όλοι συμμεριστήκαμε την εκτίμηση ότι οι σημαντικές κινήσεις των κυριοτέρων νομισμάτων εδώ και ένα έτος και πλέον συνέβαλαν στη βελτίωση των προϋποθέσεων της βιώσιμης ανάπτυξης.
<P>
Προσωπικά, αισθάνομαι ικανοποίηση για το γεγονός ότι η ιδέα του ενισχυμένου συντονισμού των οικονομικών πολιτικών, την οποία είχα υποστηρίξει πέρισυ, βρίσκεται σε στάδιο εφαρμογής από το Διεθνές Νομισματικό Ταμείο και τους άλλους διεθνείς οργανισμούς. Στο σημείο αυτό σημειώνω το αυξανόμενο ενδιαφέρον και τη στήριξη των αμερικανικών αρχών για την έλευση του νέου νομίσματος, του ευρώ, στην Ευρώπη.
<P>
Όσον αφορά τις συναλλαγές και τις επενδύσεις, μετέβην στη Λυών με ένα σαφές μήνυμα, ένα μήνυμα υπέρ του πολυμερούς εμπορίου. Δεν απογοητεύθηκα: η ομάδα των 7 εξέπεμψε ένα σαφές μήνυμα υπογραμμίζοντας ότι οι χώρες δεν πρέπει να διευθετούν τις υποθέσεις τους ως μοναχικοί καβαλάρηδες. Διακήρυξε κατηγορηματικά ότι, στον τομέα των συναλλαγών και των επενδύσεων, δεν πρέπει να λαμβάνονται μέτρα που έρχονται σε αντίθεση με τους κανόνες του Παγκόσμιου Οργανισμού Εμπορίου και τους κώδικες του ΟΟΣΑ. Από την άλλη πλευρά, η ομάδα των 7 επεσήμανε ότι πρέπει να χρησιμοποιούνται και να τηρούνται όλες οι εφαρμοστέες διατάξεις στον τομέα της διαβούλευσης και της επίλυσης των διαφορών, όταν προκύπτουν αντιθέσεις. Τα συμπεράσματα αυτά με ενεθάρρυναν σε ό, τι αφορά τα προβλήματα που δημιουργήθηκαν για τις επιχειρήσεις μας από το νόμο Helms-Burton. Επωφελήθηκα της ευκαιρίας για να ζητήσω από τον αμερικανό πρόεδρο, κατά τρόπο σθεναρό, αλλά φιλικό, να καταβάλει κάθε προσπάθεια για να μην τεθούν για το λόγο αυτόν σε δοκιμασία οι εξαίρετες διατλαντικές σχέσεις.
<P>
Η στήριξη του πολυμερούς εμπορίου από την ομάδα των 7 εκφράσθηκε επίσης μέσω έντονων συστάσεων που ενθαρρύνουν τις μελλοντικές εργασίες του Παγκόσμιου Οργανισμού Εμπορίου. Η σύνοδος των υπουργών του ΠΟΕ, που θα συνέλθει το Δεκέμβριο στη Σιγκαπούρη, κλήθηκε να συσκεφθεί σχετικά με τις σχέσεις μεταξύ εμπορίου και πολιτικής ανταγωνισμού, συναλλαγών και επενδύσεων, καθώς και σχετικά με την πνευματική ιδιοκτησία.
<P>
Επιπλέον, η ομάδα των 7 εξέφρασε τη βούληση να πραγματευθεί το ζήτημα των σχέσεων μεταξύ των συναλλαγών και των βασικών προδιαγραφών της εργασίας που αναγνωρίζονται διεθνώς. Τούτο θα μας επιτρέψει να θέσουμε το ζήτημα στο πλαίσιο του Παγκόσμιου Οργανισμού Εμπορίου, διαβεβαιώνοντας τις λιγότερο ανεπτυγμένες χώρες ότι δεν πρόκειται για συγκεκαλυμμένο προστατευτισμό, αλλά αντίθετα για τήρηση των αρχών που προσυπογράφει ολόκληρη η διεθνής κοινότητα.
<P>
Κύριε Πρόεδρε, ο πρόεδρος Chirac κάλεσε τους συναδέλφους του στο πλαίσιο της ομάδας των 7 να προβληματιστούν σχετικά με την εφαρμογή μίας νέας παγκόσμιας εταιρικής σχέσης για την ανάπτυξη. Τον συγχαίρω για την πρωτοβουλία του αυτή, που αποτελεί μία από τις μεγαλύτερες φιλοδοξίες σε παγκόσμιο επίπεδο για τον επόμενο αιώνα. Στο σημείο αυτό θα ήθελα να επισημάνω τέσσερις προοπτικές που προσδιορίσθηκαν στα συμπεράσματα της Λυών. Κατ'αρχάς, πρέπει να ανοιχτούν περισσότερο οι αγορές μας στις φτωχότερες χώρες. Η Ένωση είναι ήδη ο μεγαλύτερος εισαγωγέας προϊόντων που προέρχονται από τις λιγότερο ανεπτυγμένες χώρες. Η ομάδα των 7 απηύθυνε έκκληση σε όλες τις χώρες να βελτιωθεί η πρόσβαση στις αγορές τους.
<P>
Δεύτερον, η ομάδα των 7 ανανέωσε τη δέσμευσή της να διατηρηθούν σημαντικές ροές κρατικής αναπτυξιακής βοήθειας. Η επίσημη αναπτυξιακή βοήθεια της Ένωσης και των κρατών μελών της καλύπτει το ήμισυ και πλέον της παγκόσμιας βοήθειας. Η προσπάθεια αυτή πρέπει να διατηρηθεί για να μη γίνουν οι πλούσιοι πλουσιότεροι και οι φτωχοί φτωχότεροι.
<P>
Τρίτον, πρέπει να επιτευχθεί καλύτερη διαχείριση της αναπτυξιακής βοήθειας. Είναι απαραίτητη μία πραγματική εταιρική σχέση μεταξύ των χωρών που χορηγούν τη βοήθεια και των αναπτυσσόμενων χωρών. Η εταιρική αυτή σχέση συνεπάγεται, αφενός, μεγαλύτερη ευθύνη για τις αναπτυσσόμενες χώρες και, αφετέρου, καλύτερο συντονσιμό των χωρών που χορηγούν τη βοήθεια. Για το λόγο αυτόν χαιρέτησα θερμά την παρουσία των επικεφαλής των τεσσάρων μεγάλων διεθνών οργανισμών που ασχολούνται με την ανάπτυξη. Η παρουσία τους απέδειξε ότι η βελτίωση των αναπτυξιακών πολιτικών δεν μπορεί να αναχθεί απλώς στο δημοσιονομικό εξορθολογισμό.
<P>
Τέλος, η ομάδα των 7 σημείωσε σημαντική πρόοδο για την ελάφρυνση του χρέους των φτωχότερων χωρών. Από την πλευρά μας, προσδοκούμε ότι η βοήθεια που χορηγείται βάσει της Σύμβασης Λομέ θα συνεχίσει να εξασφαλίζει τη διαρθρωτική προσαρμογή που πρέπει να συνοδεύει την ελάφρυνση του χρέους των χωρών αυτών.
<P>
Κύριε Πρόεδρε, το τελευταίο σημείο που θα ήθελα να θίξω είναι ορισμένες αποφάσεις που έλαβαν οι 7 και η Ρωσία σχετικά με την ειρηνευτική διαδικασία και την ανασυγκρότηση της Βοσνίας-Ερζεγοβίνης. Η Σύνοδος της Λυών εξέπεπεμψε το ισχυρό και σαφές μήνυμα ότι η πρωταρχική ευθύνη για την εφαρμογή της ειρηνευτικής συμφωνίας εναπόκειται στις διάφορες κοινότητες της χώρας αυτής και ότι πρέπει να τηρηθούν τα συμπεράσματα της Διάσκεψης της Φλωρεντίας. Απαιτήσαμε να παραιτηθεί άμεσα και οριστικά ο κ. Κάρατζιτς από κάθε δημόσιο αξίωμα, να μη συμμετέχει σε καμία κυβερνητική απόφαση...
<P>
(Χειροκροτήματα) ... και να αναθέσει σε νέους αξιωματούχους όλες τις εξουσίες του. Στο σημείο αυτό πρέπει να υπενθυμίσω ότι η εκ νέου προσφυγή σε κυρώσεις παραμένει πιθανή.
<P>
Τέλος, σε ό, τι αφορά τη διαδικασία οικονομικής ανασυγκρότησης, απευθύναμε έκκληση ώστε να χορηγηθεί το ήμισυ της ανάληψης υποχρεώσεων πριν από το τέλος του 1996 και το σύνολό τους μέχρι τον Ιούνιο του 1997. Από τη διεξαγωγή των εκλογών, στις 14 Σεπτεμβρίου, θα εξαρτηθεί η πιθανότητα λήψης απόφασης σχετικά με τη διοργάνωση μίας νέας διάσκεψης χορηγών.
<P>
Κύριε Πρόεδρε, κυρίες και κύριες, η σύνοδος της Λυών μου επέτρεψε, ως προέδρου της Επιτροπής, να προωθήσω ορισμένα μηνύματα που κατά τη γνώμη μου είναι θεμελιώδη για το συμφέρον της Κοινότητας: τους μεγάλοι άξονες της στρατηγικής μας για μία βιώσιμη ανάπτυξη και πλούσια σε θέσεις εργασίες, τη στήριξή μας σε ένα πολυμερές εμπορικό σύστημα και σύμφωνο με τους διεθνείς κανόνες, τη συνεισφορά της Ένωσης στην εταιρική σχέση με τις αναπτυσσόμενες χώρες και ιδιαίτερα με τις λιγότερο ανεπτυγμένες χώρες στην προσπάθειά τους να επιτύχουν μία βιώσιμη και κοινωνικά ισόρροπη ανάπτυξη και, τέλος, την επαναβεβαίωση του ρόλου της Ένωσης στη διαδικασία πολιτικής, θεσμικής και οικονομικής ανασυγκρότησης στη Βοσνία-Ερζεγοβίνη.
<P>
Ελπίζω ότι τα στοιχεία αυτά αναδεικνύουν το ενδιαφέρον της συμμετοχής μας στη σύνοδο της ομάδας των 7 και, ασφαλώς, κύριε Πρόεδρε, είμαι στη διάθεσή σας για να απαντήσω σε οποιαδήποτε ερώτησή σας.
<P>
(Χειροκροτήματα)
<SPEAKER ID=10 NAME="Πρόεδρος">
Ευχαριστώ πολύ, κύριε Πρόεδρε της Επιτροπής. Θα ήθελα να υπενθυμίσω και πάλι τους κανόνες για όλους εκείνους που δεν τους θυμούνται απέξω. Δεν υπάρχει κατάλογος ομιλητών; οι ερωτώντες ζητούν το λόγο για κάθε ερώτηση, μετά από την Επιτροπή. Προηγούμενες αιτήσεις για να τους δοθεί ο λόγος δεν λαμβάνονται υπόψη. Δεύτερον, οι ερωτήσεις δεν επιτρέπεται να διαρκέσουν περισσότερο από ένα λεπτό, και οι απαντήσεις επίσης δεν θα πρέπει να είναι υπερβολικά μακρές.

<SPEAKER ID=11 LANGUAGE="EN" NAME="Banotti">
Μνημονεύσατε ότι τη πρώτη θέση στην ημερήσια διάταξή σας κατέχει η καταπολέμηση της τρομοκρατίας. Μπορείτε να μας πείτε εάν, τώρα που η Σύμβαση της Europol πρόκειται να κυρωθεί κατά τη διάρκεια της ιρλανδικής προεδρίας, είστε περισσότερο αισιόδοξος; Καθώς γνωρίζετε, η Σύμβαση αυτή αποτελεί έναν από τους κυριότερους στόχους της ιρλανδικής προεδρίας. Δεδομένου ότι τα ναρκωτικά αποτελούν μέρος του διεθνούς τρομοκρατικού δικτύου μπορείτε να μας πείτε τι ακριβώς συμφωνήσατε στη διάσκεψη της Ομάδας των Επτά; Μπορώ επίσης να επωφεληθώ της ευκαιρίας για να εκφράσω τη λύπη μου για το συμβάν του Όσναμπρυκ που συνέβη κατά τη διάρκεια αυτής της διασκέψεως και, σε ένα πιο τοπικό επίπεδο, για την αποτροπιαστική δολοφονία της Βερόνικα Γκερέν από άτομα των κυκλωμάτων ναρκωτικών;

<SPEAKER ID=12 LANGUAGE="FR" NAME="Santer">
Κύριε Πρόεδρε, πιστεύω, πράγματι, ότι ολόκληρη η διεθνής κοινότητα και, ειδικότερα, η Ευρωπαϊκή Ένωση, πρέπει να κάνει το παν για να αναχαιτίσει τη σύγχρονη μάστιγα της τρομοκρατίας. Οφείλουμε να καταπολεμήσουμε όλες τις μορφές οργανωμένου εγκλήματος που αναφέρατε και πιστεύω ότι με την Europol, που επιτέλους απεμπλάκη και τέθηκαν τα θεμέλιά της, καθώς και με όλα τα άλλα υφιστάμενα μέσα του διεθνούς δικαίου, όπως η σύμβαση επί της έκδοσης και άλλα μέτρα, θα κατορθώσουμε, βήμα βήμα, να ενώσουμε τις δυνάμεις μας για να καταπολεμήσουμε την τρομοκρατία και το οργανωμένο έγκλημα.
<P>
Όσον αφορά το οργανωμένο έγκλημα, όπως διαβάσατε στην τελική ανακοίνωση, -δεν θα επαναλάβω όλες τις διατάξεις της- προβλέπονται σαράντα περίπου μέτρα τα οποία πρέπει τώρα, στα διάφορα επίπεδα, στους διάφορους διεθνείς οργανισμούς, να οδηγήσουν σε αποτελέσματα. Σε ευρωπαϊκό επίπεδο, σύμφωνα με τη δέσμευση της ιρλανδικής προεδρίας, που μπόρεσα να συναντήσω χθες στο Δουβλίνο και η οποία αντιμετωπίζει το εν λόγω θέμα ως πρώτιστο στόχο της κοινής της δράσης και των προτεραιοτήτων του προγράμματός της - το οποίο και θα σας παρουσιάσει σε λίγες ημέρες στη συνεδρίαση ολομελείας- πιστεύω ότι θα μπορέσουμε να ενώσουμε τις προσπάθειές μας για την καταπολέμηση της διεθνούς τρομοκρατίας και του οργανωμένου εγκλήματος. Χρειάζονται όμως σημαντικές προσπάθειες, δεν αρκεί η βούληση, ενώ πρέπει επίσης να μετατραπούν σε πράξη οι εύηχες διακηρύξεις που διατυπώνουμε στους διάφορους διεθνείς οργανισμούς.

<SPEAKER ID=13 LANGUAGE="IT" NAME="Imbeni. (PSE)">
Κύριε Πρόεδρε, στη Λυών, είχατε την ευκαιρία -όπως τουλάχιστον ανέφεραν οι εφημερίδες- να εκτιμήσετε το κείμενο οικονομικής και δημοσιονομικής πολιτικής της ιταλικής κυβέρνησης για το 1997-1999. Τις επόμενες ημέρες στην Ιταλία, σημειώθηκε μία πολεμική -υποθέτω ότι οι συνεργάτες σας θα σας ενημέρωσαν σχετικά με μία πλούσια επισκόπηση των εφημερίδων- διότι ο επίτροπος Monti διατύπωσε διαφορετικές εκτιμήσεις σχετικά με το κείμενο.
<P>
Θα ήθελα, επομένως, να σας απευθύνω την εξής ερώτηση: συμφωνείτε με τη στρατηγική οικονομικής και δημοσιονομικής πολιτικής που υποδεικνύεται από την ιταλική κυβέρνηση, ναι ή όχι; Συμφωνείτε με την κριτική που άσκησε ο επίτροπος Monti, ναι ή όχι; Σας παρακαλώ, κύριε Πρόεδρε, μη μου υπενθυμίσετε τα κριτήρια σύγκλισης του Μάαστριχτ, διότι τα γνωρίζουμε όλοι! Πείτε μου ναι ή όχι!

<SPEAKER ID=14 LANGUAGE="FR" NAME="Santer">
Κύριε Πρόεδρε, θα απαντήσω στον αξιότιμο βουλευτή, παρόλο που δεν γνωρίζω τόσο καλά ιταλικά ώστε να παρακολουθώ καθημερινά τον ιταλικό τύπο, γνωρίζω όμως τις συζητήσεις που δημοσιεύονται στον τύπο και απασχολούν την κοινή γνώμη τις τελευταίες ημέρες. Για το λόγο αυτόν εγώ ο ίδιος έκανα μία δήλωση την προηγούμενη Παρασκευή στη Λυών, όταν μου ζητήθηκε να τοποθετηθώ επί του θέματος. Είπα ότι θα στηρίξω όλα τα μέτρα που έχει λάβει η ιταλική κυβέρνηση ώστε να πληρωθούν τα κριτήρια σύγκλισης και ότι, χωρίς να διατυπώσω εικασίες προς το παρόν, πιστεύω ότι είναι ένα σημαντικό βήμα στην ορθή κατεύθυνση, στην κατεύθυνση που επιθυμούμε.
<P>
Ως προς αυτό, λαμβάνοντας υπόψη τη συζήτηση που απασχολεί τον τύπο και την ενημερωμένη κοινή γνώμη, έκανα σήμερα μία δήλωση που θα μου επιτρέψετε να σας διαβάσω, ώστε να έχετε μία απάντηση. Δεν πρόκειται απλώς για ναι ή όχι, διότι τα προβλήματα είναι πιο σύνθετα και δεν επιτρέπουν να δοθεί μία καταφατική ή αρνητική απάντηση. Μετά από μία συνάντηση που είχα σήμερα το πρωί με τον κ. Monti, που είναι υπεύθυνος για την εσωτερική αγορά, και τον κ. de Silguy, που ασχολείται με τις οικονομικές, χρηματοδοτικές και νομισματικές υποθέσεις, έκανα την ακόλουθη δήλωση:
<P>
»Η Επιτροπή ενθαρρύνει τις προσπάθειες που καταβάλλουν τα κράτη μέλη για την καταπολέμηση των υπερβολικών ελλειμμάτων και για την επίτευξη των κριτηρίων σύγκλισης -που γνωρίζετε καλά. Λαμβάνει υπόψη τα συγκεκριμένα μέτρα που ανακοίνωσε μέχρι σήμερα η ιταλική κυβέρνηση και σημειώνει με ικανοποίηση τις προθέσεις της σχετικά με την εξυγίανση των δημόσιων οικονομικών. Όπως έχει επανειλημμένα υπομνήσει η Επιτροπή, η συμμόρφωση των κρατών μελών με τα κριτήρια που ορίζει η συνθήκη θα εκτιμηθεί υπό το φως των οριστικών οικονομικών αποτελεσμάτων του 1997, κατά το δυνατό συντομότερο εντός του 1998. Αυτή είναι η στρατηγική που προσδιορίστηκε κατά το Ευρωπαϊκό Συμβούλιο της Μαδρίτης. Συνεπώς, οι αποφάσεις θα ληφθούν από το Ευρωπαϊκό Συμβούλιο όταν έρθει η στιγμή και δεν πρέπει να επηρεασθούν από προκαταλήψεις. Ασφαλώς, τούτο δεν θα εμποδίσει την Επιτροπή να ενθαρρύνει όλα τα κράτη μέλη να λάβουν όλα τα απαραίτητα μέτρα για την τήρηση των κριτηρίων και για τη συμμετοχή τους, ήδη από την αρχή, στην οικονομική και νομισματική ένωση, σύμφωνα με τους κανόνες που ορίζει η συνθήκη».

<SPEAKER ID=15 LANGUAGE="FR" NAME="Pasty">
Κύριε Πρόεδρε, κατ'αρχάς θα ήθελα να ευχαριστήσω τον πρόεδρο της Επιτροπής για την πολύ σαφή αναφορά του σχετικά με τον απολογισμό της συνόδου της ομάδας των 7, από όπου προκύπτει ότι συζητήθηκαν πολύ σημαντικά θέματα, ιδιαίτερα οι συνέπειες της παγκοσμιοποίησης των συναλλαγών, του πολυμερούς εμπορίου και της τρομοκρατίας, ότι χαράχθηκαν σαφείς κατευθύνσεις και διατυπώθηκαν έντονα μηνύματα.
<P>
Πριν από οκτώ ημέρες, πραγματοποιήθηκε η σύνοδος της Φλωρεντίας, για την οποία το ελάχιστο που μπορώ να πω είναι ότι δεν κατέληξε στα ίδια αποτελέσματα. Θα ήθελα να γνωρίζω εάν η Επιτροπή εξάγει συμπεράσματα από τη σύγκριση αυτή, από θεσμική άποψη και εάν θα θεωρούσε σκόπιμη τη δημιουργία μίας επιτροπής παρακολούθησης των προσανατολισμών της ομάδας των 7 εντός της Ευρωπαϊκής Ένωσης.

<SPEAKER ID=16 LANGUAGE="FR" NAME="Santer">
Κύριε Πρόεδρε, εντός ολίγου θα ακούσετε την παρουσίαση του προεδρεύοντος του Συμβουλίου κ. Prodi, και του κ. Dini σχετικά με τη σύνοδο της Φλωρεντίας. Δεν θα μακρυγορήσω λοιπόν σχετικά με τα αποτελέσματα της συνόδου. Θα έχω την ευκαιρία να το πράξω ως πρόεδρος της Ευρωπαϊκής Επιτροπής εντός ολίγου, μετά τις 4.00 μ.μ, εάν δεν απατώμαι.
<P>
Όσον αφορά τους προσανατολισμούς της ομάδας των 7, είμαι σύμφωνος με τον κ. Pasty ότι είναι γενικοί προσανατολισμοί, που συμπίπτουν εν πολλοίς με εκείνους που θέλουμε να εγγράψουμε στην Ευρωπαϊκή Ένωση. Είμαι πολύ ευτυχής, όπως προανέφερα, διότι διαπιστώνω ότι ορισμένες συστάσεις που διατυπώσαμε σε επίπεδο Ευρωπαϊκής Ένωσης υιοθετήθηκαν από την ομάδα των 7, για παράδειγμα η μακροοικονομική συνεργασία σε επίπεδο διεθνούς οικονομίας, η οποία συμπεριλαμβάνεται για πρώτη φορά στα συμπεράσματα της ομάδας των 7. Υπάρχει λοιπόν αλληλεπίδραση μεταξύ της ομάδας των 7 και της δράσης μας εντός της Ευρωπαϊκής Ένωσης.
<P>
Ασφαλώς, σε επίπεδο Ευρωπαϊκής Ένωσης, θα πράξουμε καθετί δυνατό ώστε οι προσανατολισμοί της ομάδας των 7, οι οποίοι υπενθυμίζω ότι δεν είναι αποφάσεις, αλλά προσανατολισμοί, να μεταφερθούν σταδιακά στη δράση μας σε επίπεδο Ευρωπαϊκής Ένωσης. Έτσι, θεωρώ ότι η παρακολούθηση δεν πρέπει να είναι περιστασιακή, αλλά μόνιμη και με χαρά επισημαίνω ότι οι προσανατολισμοί της ομάδας των 7 ανταποκρίνονται στους δικούς μας προσανατολισμούς και στο δικό μας πρόγραμμα. Δεν χρειάζεται να παραθέσω ολόκληρο το πρόγραμμα που αναφέρθηκε προ ολίγου, αλλά θα υπογραμμίσω κυρίως τον πολυμερή χαρακτήρα του διεθνούς εμπορίου, ιδιαίτερα στο πλαίσιο του ΠΟΕ. Όπως γνωρίζετε, η Ευρωπαϊκή Ένωση υποστήριζε ανέκαθεν αυτό τον πολυμερή χαρακτήρα και είμαι πολύ ευτυχής που με τη συμφωνία των 7 κατέστη δυνατό να επαναβεβαιωθούν κατά τρόπο απόλυτα σαφή οι προσανατολισμοί που δεν πάψαμε να συστήνουμε για την ενίσχυση του Παγκόσμιου Οργανισμού Εμπορίου.

<SPEAKER ID=17 LANGUAGE="DE" NAME="Hοff">
Kύριε Πρόεδρε, στα πρόθυρα της συνόδου της Ομάδας των 7, το Συμβούλιο Υπουργών ενέκρινε ένα καινούργιο πρόγραμμα δράσης για την υποστήριξη της Ρωσικής Ομοσπονδίας. Το πρόγραμμα αυτό πραγματεύθηκε βεβαίως στην Επιτροπή, αλλά δεν γνωστοποιήθηκε στο Κοινοβούλιο. Ευχαρίστως θα ήθελα να μάθω ποιο είναι το περιεχόμενο αυτού του προγράμματος δράσης, κατά πόσον είναι ένα καινούργιο πρόγραμμα, παράλληλο προς το TACIS, κατά πόσον έπαιξε κάποιο ρόλο στη σύνοδο κορυφής ή ήταν απλώς μια προεκλογική υποστήριξη για τις προεδρικές εκλογές που γίνονται τώρα στη Ρωσία.

<SPEAKER ID=18 LANGUAGE="FR" NAME="Santer">
Κύριε Πρόεδρε, κυρία βουλευτή, σε κάθε περίπτωση η Επιτροπή και η Ευρωπαϊκή Ένωση εφάρμοζαν ανέκαθεν μία συνολική στρατηγική έναντι της ομοσπονδίας της Ρωσίας. Πιστεύω ότι είναι ουσιώδες να διατηρήσουμε αδιάλειπτες σχέσεις με τη Ρωσία, λαμβανομένης υπόψη της γεωπολιτικής της θέσης. Γνωρίζουμε καλά ότι από τη σταθερότητα και την ασφάλεια της Ρωσίας εξαρτάται η σταθερότητα και η ασφάλεια των χωρών μας.
<P>
Με το πνεύμα αυτό τον προηγούμενο Σεπτέμβριο επεξεργαστήκαμε μία συνολική στρατηγική, την οποία υποβάλαμε στο Συμβούλιο και ασφαλώς τη γνωρίζουν οι αξιότιμοι βουλευτές. Πρόκειται για μία εμβάθυνση των σχέσεών μας, που δεν αποσκοπεί απλώς στην επανεκλογή ενός προέδρου, αλλά στην εμβάθυνσηη των σχέσεών μας με τη Ρωσία, στο πλαίσιο όλων των διεθνών προσπαθειών που καταβάλλονται από διάφορες πλευρές για τη στήριξη των προγραμμάτων και των οικονομικών μεταρρυθμίσεων που εφαρμόζουν οι ρωσικές αρχές.
<P>
Ως προς το θέμα αυτό, μπορώ να σας πω ότι στη σύνοδο της ομάδας των 7 στη Λυών ο γενικός διευθυντής του Διεθνούς Νομισματικού Ταμείου, κ. Camdessus, δήλωσε ότι μέχρι σήμερα η Ρωσία έχει τηρήσει όλες τις δεσμεύσεις και όλες τις υποχρεώσεις που απορρέουν από το πρόγραμμα του ΔΝΤ, ότι οι οικονομικές μεταρρυθμίσεις αρχίζουν να αποφέρουν συγκεκριμένα αποτελέσματα και, επομένως, έχουμε κάθε συμφέρον να συνεχίσουμε να στηρίζουμε τα αποτελέσματα αυτά. Πρέπει λοιπόν να συνεχίσουμε με συνέπεια την αδιάκοπη εμβάθυνση των σχέσεών μας με τη ρωσική ομοσπονδία, όχι μόνο σε πολιτικό επίπεδο, αλλά και σε οικονομικό και εμπορικό επίπεδο. Τούτο δεν έχει καμία σχέση με τις εκλογές που διεξάγονται αυτές τις ημέρες, αλλά η εμβάθυνση αυτή απορρέει από το γεγονός ότι το κοινό μας συμφέρον υπαγορεύει να μπορέσει η Ρωσία να ολοκληρώσει με επιτυχία τις οικονομικές της μεταρρυθμίσεις και να καταστεί μία σταθερή ομοσπονδία, διότι η σταθερότητά της εξυπηρετεί και το δικό μας συμφέρον.

<SPEAKER ID=19 LANGUAGE="ES" NAME="Marset Campos">
Κύριε Πρόεδρε της Επιτροπής, παρακολούθησα με προσοχή τα όσα μας εκθέσατε και οφείλω να εκφράσω την έκπληξη και την ανησυχία μου, εφόσον προς στιγμήν φάνηκε σαν να ήσαστε εσείς ο εκπρόσωπος της Ομάδας των 7. Θα πρέπει να λάβουμε υπόψη ότι πρόκειται για μια οργάνωση που δεν έχει συσταθεί δημοκρατικά, η οποία δίνει προσανατολισμούς και συμβάλλει σε μια «αντιδημοκρατική ηπειρωτική παρέκκλιση» που επηρεάζει ακόμη και χώρες όπως η Σουηδία, οι οποίες διετήρησαν ως τώρα φιλειρηνική και ουδέτερη θέση και σταδιακά εκτρέπονται προς άλλη κατεύθυνση, και αυτό είναι πολύ ανησυχητικό.
<P>
Η ερώτηση που διατυπώνω προς εσάς είναι: Πρόκειται η Επιτροπή να διατηρήσει την αξίωσή της σχετικά με την υπεράσπιση ορισμένων διεθνών δημοκρατικών οργανισμών, πολιτικών και οικονομικών, ή πρόκειται να υποκύψει σε αυτήν τη μορφή ανάμειξης της Ομάδας των 7 στον διεθνή πολιτικό βίο;

<SPEAKER ID=20 LANGUAGE="FR" NAME="Santer">
Κύριε Πρόεδρε, δεν είμαι εκπρόσωπος της ομάδας των 7, αλλά είμαι μέλος της. Υπό την ιδιότητα αυτή, ο πρόεδρος της Επιτροπής πρέπει να συμβάλει ώστε οι προσανατολισμοί των μεγαλύτερων βιομηχανικών χωρών να ανταποκρίνονται στους προσανατολισμούς που εσείς και εμείς διαμορφώνουμε στο χώρο αυτό. Με μεγάλη χαρά λοιπόν διαπιστώνω ότι ορισμένοι προσανατολισμοί που αποφασίσατε ως βουλευτές, με το Συμβούλιο, υιοθετήθηκαν από την ομάδα των 7. Είναι ένα θαυμάσιο πλεονέκτημα για την Ευρωπαϊκή Ένωση το γεγονός ότι μπορεί να σεμνύνεται, στο πλαίσιο της ομάδας των 7, πως οι αποφάσεις που λάβατε δημοκρατικά, όπως ελπίζω, στο Κοινοβούλιο βρήκαν απήχηση στους διάφορους προσανατολισμούς.
<P>
Όπως είπα προηγουμένως απευθυνόμενος στο κ. Pasty, ήσασταν πάντα υπέρμαχοι, για παράδειγμα, του πολυμερούς διεθνούς εμπορίου. Για πρώτη φορά λοιπόν, εάν ξαναδιαβάσετε τα συμπεράσματα της ομάδας των 7, θα βρείτε ένα σημαντικό απόσπασμα σχετικά με την ενίσχυση του Παγκόσμιου Οργανισμού Εμπορίου και εάν αποκρυπτογραφήσετε το κείμενο - οι πολιτικοί πρέπει μερικές φορές να το πράττουν- θα βρείτε επίσης μία απερίφραστη καταδίκη του νόμου Helms-Burton και του νόμου D'Amato των Ηνωμένων Πολιτειών της Αμερικής.
<P>
Πιστεύω ότι είναι επιτυχία, όχι της ομάδας των 7, αλλά της Ευρωπαϊκής Ένωσης, το γεγονός ότι στο πλαίσιο των γενικών προσανατολισμών της ομάδας των 7 υπάρχει μία συμφωνία που ανταποκρίνεται ακριβώς στην αποφάσεις που λάβατε εσείς οι ίδιοι στο Κοινοβούλιο. Η επιτυχία αυτή δεν είναι δυνατό να μας λυπεί. Αντίθετα, εάν δεν χαιρόμαστε, πρέπει τουλάχιστον να είμαστε ικανοποιημένοι για το γεγονός ότι οι απόψεις που συστήνονται σε επίπεδο Ευρωπαϊκής ΄Ενωσης εισέρχονται στους προβληματισμούς και στους γενικούς προσανατολισμούς της ομάδας των 7.

<SPEAKER ID=21 LANGUAGE="DE" NAME="Gredler">
Kύριε Πρόεδρε, Πρόεδρε της Επιτροπής κύριε Σαντέρ, έχω δύο ερωτήσεις. Η πρώτη αναφέρεται στην καταπολέμηση της τρομοκρατίας. Γνωρίζετε πως η τρομοκρατία μπορεί να καταπολεμηθεί μόνον αν υπάρχει ευρεία ανταλλαγή στοιχείων. Σας ερωτώ πώς μπορεί ένας απλός πολίτης στην Ευρώπη να ελέγξει πού είναι αποθηκευμένα τα στοιχεία του στην Ευρώπη, ποια στοιχεία είναι αποθηκευμένα και τι δυνατότητες έχει να επέμβει σ' αυτά, για να προστατεύσει την προσωπική του σφαίρα, όσον αφορά τα στοιχεία αυτά.
<P>
Η δεύτερη ερώτησή μου αναφέρεται στη συνάντηση της Ομάδας των 7. Στην τελευταία λοιπόν συνάντηση της Ομάδας των 7, αποφασίστηκε να υποστηριχθούν οικονομικά δύο αντιδραστήρες στην Ουκρανία, με τη βοήθεια των δυνατοτήτων χρηματοδότησης που έχουμε στην ΕΕ, προκειμένου να μπορέσει να σταματήσει η λειτουργία του Τσερνομπίλ. Οι αντιδραστήρες αυτοί δεν θα έπαιρναν από μας άδεια λειτουργίας, επειδή θα κατασκευάζονταν σύμφωνα με έναν ρωσικό τύπο αντιδραστήρα. Σας ερωτώ το εξής: Πώς μπορεί να συναινέσει κανείς σε μια χρηματοδότηση που δεν ανταποκρίνεται στις οδηγίες μας;

<SPEAKER ID=22 LANGUAGE="FR" NAME="Santer">
Κύριε Πρόεδρε, όσον αφορά την καταπολέμηση της τρομοκρατίας, θα ήθελα να επισημάνω ότι πρέπει να τεθούν σε εφαρμογή διάφορα συστήματα. Γνωρίζετε, για παράδειγμα, ότι στο πλαίσιο των συμφωνιών Schengen έχουν τεθεί σε εφαρμογή συστήματα πληροφορικής, ιδιαίτερα στο Στρασβούργο, που επιτρέπουν τον εντοπισμό και την αναζήτηση αυτών των ατόμων. Είναι προφανές ότι πρέπει να επεκταθεί το σύστημα αυτό και σε άλλους οργανισμούς. Σήμερα έχουμε στη διάθεσή μας την Europol, καθώς και την Interpol. Ο πρόεδρος Chirac πρότεινε να επικουρούνται από την Interpol οι εκπρόσωποι της ομάδας εργασίας κατά της τρομοκρατίας. Έχουν λοιπόν τεθεί σε εφαρμογή διάφορα στοιχεία για την καλύτερη διάρθρωση και τη θεσμοθέτηση, κατά κάποιον τρόπο, της καταπολέμησης της τρομοκρατίας, μέσω διαφόρων μέτρων που πρέπει να ληφθούν σε όλα τα επίπεδα, σε όλα τα όργανα και από όλες τις χώρες που συμμετέχουν στους διεθνείς οργανισμούς.
<P>
Όσον αφορά τη δεύτερη ερώτησή σας, θα ήθελα να σας υπενθυμίσω ότι αυτό ήταν ακριβώς το αντικείμενο της σύσκεψης της ομάδας των 7 για την πυρηνική ασφάλεια που πραγματοποιήθηκε πριν από δύο μήνες στη Μόσχα. Καθορίσαμε ένα πρόγραμμα και μία στρατηγική με σκοπό τη διακοπή της λειτουργίας των δύο αντιδραστήρων του Τσερνομπίλ που δεν ανταποκρίνονται στις προδιαγραφές ασφαλείας που ισχύουν στις χώρες μας. Υποβάλαμε επίσης ένα συνολικό σχέδιο χρηματοδότησης για να διασφαλισθεί στην πράξη η διακοπή της λειτουργίας των εν λόγω αντιδραστήρων. Καταρτίσαμε ένα πρόγραμμα, διαρθρωμένο σε στάδια, στο πλαίσιο των οποίων προβλέπονται χρηματοδοτήσεις και μπορώ να σας πω ότι από την πλευρά μας υπογράψαμε τις τελευταίες ημέρες το δεύτερο μέρος της χρηματοδότησής μας που ανέρχεται, εάν δεν με απατά η μνήμη μου, σε 200 εκατ. Ecu.
<P>
Έχει λοιπόν ληφθεί μία σειρά μέτρων για να πάψει να υφίσταται η ανασφάλεια που δημιουργούν οι αντιδραστήρες που δεν ανταποκρίνονται στις προδιαγραφές ασφαλείας. Δεν πρόκειται μόνο για το Τσερνομπίλ, αλλά γενικότερα για αντιδραστήρες που εξακολουθούν να λειτουργούν σε ορισμένες χώρες, κυρίως της Ανατολής, οι οποίοι πρέπει ανταποκρίνονται στις ισχύουσες προδιαγραφές και να επανασχεδιαστούν ώστε να ανταποκρίνονται στις δικές μας προδιαγραφές ασφαλείας.

<SPEAKER ID=23 LANGUAGE="DE" NAME="Wolf">
Είναι δύσκολο να ρωτήσουμε τον κ. Σαντέρ για κάτι άλλο εκτός από την προφανώς θαυμάσια κουζίνα της Λυών, που φαίνεται να αποτέλεσε το κεντρικό θέμα της συνόδου κορυφής, αλλά τέλος πάντων. Είναι αλήθεια ότι εσείς και ο κ. Brittan ζητήσατε μια περαιτέρω επιτάχυνση της απελευθέρωσης του εμπορίου, σε παγκόσμια κλίμακα, χωρίς να ληφθούν υπόψη οι οικολογικές και κοινωνικές συνέπειες; Τελείως μεταξύ μας, κύριε Σαντέρ: Δεν σας γεμίζει αμφιβολία και ανησυχία το ότι η ευρωπαϊκή σας στρατηγική για την απασχόληση χαρακτηρίζεται, ως σύμμορφη και άξια υποστήριξης, ειδικά από τους υπέρμαχους της απελευθέρωσης και της κατάργησης του κοινωνικού κράτους; Αυτό θα 'πρεπε να σας προβληματίζει.
<P>
Τρίτον, με ποιον άραγε είχε συμφωνηθεί η παρουσία σας εκεί; Ή μήπως θα θέλατε να έχετε μια αυτόνομη συμβολή στο δημοκρατικό έλλειμμα της Ομάδας των 7, που είναι φυσικά γνωστό; Μπορείτε γενικώς να μας πείτε τι αποκομίσατε από την Λυών που να μας κάνει να μην καταλήξουμε στην ακόλουθη διαπίστωση; Ενώ ο κόσμος καταρρέει σε ερείπια, οι κύριοι απολαμβάνουν λιχουδιές και το πολύ πολύ να συμβάλουν, ως λαϊκοί κομπάρσοι, στον προεκλογικό αγώνα των ΗΠΑ; .
<P>
(Φωνές από το ακροατήριο)

<SPEAKER ID=24 LANGUAGE="FR" NAME="Santer">
Δεν ξέρω ποιος έχει φολκλορική παρουσία, εσείς ή εγώ. Εσείς θα το κρίνετε. Σε κάθε περίπτωση, παίρνω τον εαυτό μου στα σοβαρά και δεν είμαι μία φολκλορική φιγούρα. Σας το λέω απερίφραστα και ελπίζω ότι και εσείς με αντιμετωπίζετε με τον ίδιο τρόπο. Πιστεύω ότι μόνον έτσι μπορεί να αναπτυχθεί συζήτηση μεταξύ εντίμων ανθρώπων με πολιτική ωριμότητα και αγωγή.
<P>
(Χειροκροτήματα) Ίσως να μην σας αρέσει η κουζίνα της Λυών, δεν το ξέρω. Γνωρίζετε την κουζίνα της Λυών; Είναι μία άλλη ερώτηση που θέτω, εάν μου επιτρέπετε, κ. Πρόεδρε. Σε κάθε περίπτωση, έφαγα αυτό που μου σέρβιραν και μου άρεσε. Το ίδιο θα είχε συμβεί και σε εσάς, εάν είχατε προσκληθεί στη Λυών. Ίσως διαμαρτύρεστε σήμερα επειδή δεν προσκληθήκατε.
<P>
Θα ήθελα τώρα να απαντήσω στα ερωτήματά σας, διότι δεν θέλω να πέσω στο επίπεδο όπου με τοποθετείτε.
<P>
Σε ό, τι αφορά το περιβάλλον, συμφωνήσαμε, στο πλαίσιο του Παγκόσμιου Οργανισμού Εμπορίου, ότι η διάσκεψη υπουργών, που θα πραγματοποιηθεί το Δεκέμβριο στη Σιγκαπούρη, πρέπει να λάβει υπόψη τόσο το περιβάλλον, όσο και τις διεθνείς κοινωνικές προδιαγραφές. Όπως ανέφερα προ ολίγου, επιθυμούμε, στο πλαίσιο του πολυμερούς εμπορίου, να ληφθούν υπόψη οι κοινωνικές και περιβαλλοντικές ανησυχίες, κινούμενοι όχι από προστατευτισμό, αλλά απλώς για να τηρηθούν οι υποχρεώσεις που έχουν αναλάβει τα διάφορα κράτη μέλη της Ευρωπαϊκής Ένωσης, αλλά και άλλα κράτη πέραν αυτής.
<P>
Σε ό, τι αφορά την απασχόληση, δεν είμαι φανατικός υπέρμαχος της κατάργησης των ρυθμιστικών παρεμβάσεων, κάθε άλλο. Ήμουν επί μακρόν Υπουργός Κοινωνικών Υποθέσεων και Υπουργός Εργασίας ώστε να γνωρίζω τι σημαίνει απασχόληση και με ποιον τρόπο μπορούν να δημιουργηθούν θέσεις εργασίας. Γνωρίζω επίσης ότι για την απασχόληση χρειάζεται ένας ορισμένος ρυθμός ανάπτυξης και ότι πρέπει, μέσω της εσωτερικής αγοράς, να προωθήσουμε όλες τις απαραίτητες δυνάμεις για να επιτευχθεί η ανάπτυξη που θα δημιουργήσει πολλές θέσεις εργασίας. Αυτός είναι ο σκοπός μας και ένα από τα στοιχεία του συμφώνου εμπιστοσύνσης για την απασχόληση που έχω υποβάλει. Η κατάργηση των ρυθμιστικών παρεμβάσεων ή η ελευθέρωση ορισμένων τομέων δεν αποτελεί αυτοσκοπό, αλλά μπορεί να θεωρηθεί ότι προωθεί ορισμένες νέες θέσεις εργασίας, βιώσιμες στο μέλλον, χάρη στις νέες τεχνολογίες. Είστε οπισθοδρομικός εάν αποκόπτεσθε από όλες τις μορφές νέας τεχνολογίας. Οι θέσεις εργασίας δεν δημιουργούνται κατ'αυτόν τον τρόπο.
<P>
(Χειροκροτήματα) Επιπλέον, δεν είμαι από αυτούς που διαμαρτύρονται, που πιστεύουν ότι υπάρχουν επαρκείς θέσεις εργασίας, αντίθετα. Εάν παρακολουθείτε όλους τους λόγους που έχω εκφωνήσει από την ανάληψη των καθηκόντων μου, εδώ στο Κοινοβούλιο, γνωρίζετε ότι ανέκαθεν δήλωνα κατηγορηματικά ότι η πρώτη προτεραιότητά μας είναι η καταπολέμηση της ανεργίας στην Ευρωπαϊκή Ένωση. Εάν θέλουμε να κάνουμε πραγματικότητα την Ευρώπη των πολιτών, πρέπει να συμμεριστούμε τις ανησυχίες των πολιτών, να εισακούσουμε τα προβλήματα που τους απασχολούν κατά κύριο λόγο, δηλαδή την απασχόληση και την καταπολέμηση της ανεργίας.
<P>
Αυτή είναι η φιλοσοφία και η δέσμευσή μου και ελπίζω ότι θα τη συμμεριστείτε. Δεν είναι μία φολκλορική δέσμευση, σας βεβαιώνω. Ασχολούμαι, ίσως περισσότερο από εσάς, με τις έγνοιες και τις ανησυχίες των πολιτών. Πιστεύω επίσης, το λέω μια για πάντα, ότι πρέπει και εσείς να σεβαστείτε αυτή τη δέσμευση.
<P>
(Χειροκροτήματα)
<SPEAKER ID=25 LANGUAGE="FR" NAME="Reding">
Κύριε Πρόεδρε, θα ήθελα να επανέλθω στις αποφάσεις της ομάδας των 7 στον τομέα της καταπολέμησης της τρομοκρατίας και της εγκληματικότητας. Το γεγονός ότι η αντιτρομοκρατική δράση αποτελεί, μεταξύ άλλων, την αιχμή του δόρατος της ομάδας των 7 θα χρησιμοποιηθεί, κύριε Πρόεδρε της Επιτροπής, για να ενισχύσει τον τρίτο πυλώνα στην κατεύθυνση μεγαλύτερης αποτελεσματικότητας, συνεπώς στην κατεύθυνση αυξημένης κοινοτικοποίησης και τούτο ασφαλώς στην προοπτική της διακυβερνητικής διάσκεψης;

<SPEAKER ID=26 LANGUAGE="FR" NAME="Santer">
Κύριε Πρόεδρε, θα ήθελα να πω στην κ. Reding ότι πράγματι αυτή είναι η μέριμνά μας. Επιστρέφω από το Δουβλίνο και νομίζω ότι μπορώ να σας πω ότι αυτή είναι και η μέριμνα της ιρλανδικής προεδρίας.
<P>
Τα προβλήματα που σχετίζονται με τον τρίτο πυλώνα πρέπει να μας απασχολήσουν όλους πολύ περισσότερο. Οι μέθοδοι που χρησιμοποιούνται σήμερα στο πλαίσιο του τρίτου πυλώνα δεν είναι ικανές να ανταποκριθούν στα προβλήματα που ανησυχούν σήμερα τους πολίτες, δηλαδή το οργανωμένο έγκλημα, τη λαθρομετανάστευση, το άσυλο, την καταπολέμηση των ναρκωτικών, για να αναφέρω μόνο ορισμένα από αυτά. Πρέπει λοιπόν να καταβληθούν πρόσθετες προσπάθειες και ελπίζω ότι η διακυβερνητική διάσκεψη θα εξαγάγει συμπεράσματα στον τομέα αυτόν για την κοινοτικοποίηση ή για την ανεύρεση εκείνων των κοινοτικών μέσων που μπορούν να ανταποκριθούν στις ανησυχίες των πολιτών σε ό, τι αφορά την καταπολέμηση της τρομοκρατίας.
<P>
Από την πλευρά μου, μιλώντας εξ ονόματος της Επιτροπής, μπορώ να επαναλάβω ότι συμφωνούμε απόλυτα πως τουλάχιστον επτά από τις διάφορες δράσεις που υπάγονται σήμερα στον τρίτο πυλώνα πρέπει να κοινοτικοποιηθούν και, εάν είναι δυνατό, να μεταφερθούν στον πρώτο πυλώνα.

<SPEAKER ID=27 NAME="Berthu">
Κύριε Πρόεδρε, η ερώτησή μου αφορά μία πλευρά της υπόθεσης των τρελών αγελάδων που συνδέεται με τις σχέσεις μας με τις Ηνωμένες Πολιτείες. Πράγματι, για να αποφευχθεί κάθε κίνδυνος για την ανθρώπινη υγεία, θα ήταν σώφρον να απαγορευθεί η χρησιμοποίηση των ζωικών υπολειμμάτων που έχουν χαρακτηρισθεί ακατάλληλα για κατανάλωση από τους ανθρώπους και με τα οποία παράγονται τροφές όχι μόνο για τα βοοειδή, αλλά και για τα πουλερικά, τα πρόβατα, τους χοίρους, ακόμη και για τα ψάρια.
<P>
Ακόμη καλύτερα, για να αποφευχθεί η αναπαραγωγή των συνθηκών που προκάλεσαν την εμφάνιση της ασθένειας των τρελών αγελάδων, θα έπρεπε να απαγορευθεί η χρησιμοποίηση κάθε αλεύρου ζωικής προέλευσης για τροφές χορτοφάγων ζώων, των οποίων η φύση διαστρέφεται κατ'αυτόν τον τρόπο. Όμως τα κράτη που μελετούν την εφαρμογή αυτών των απαγορεύσεων προσκρούουν, κατά τα φαινόμενα, σε ένα εμπόδιο: εάν δρούσαμε κατ'αυτόν τον σώφρονα τρόπο, θα έπρεπε, εις αντικατάσταση, να χρησιμοποιήσουμε μεγαλύτερες ποσότητες πρωτεϊνών όχι πλέον ζωικής, αλλά φυτικής προέλευσης, όπως για παράδειγμα η σόγια. Όμως, οι συμφωνίες του Blair House θέτουν ένα ανώτατο όριο στις εκτάσεις όπου μπορούμε να σπείρουμε πρωτεϊνούχα φυτά, επομένως η αύξηση της ζήτησης θα σήμαινε αύξηση του ελλείμματός μας.
<P>
Ιδού η ερώτησή μου: η Επιτροπή δεν κρίνει σκόπιμο, υπό τις συνθήκες αυτές, να επαναδιαπραγματευθεί τις συμφωνίες του Blair House που περιορίζουν δραστικά το περιθώριο ελιγμών μας;

<SPEAKER ID=28 LANGUAGE="FR" NAME="Santer">
Κύριε Πρόεδρε, επιτρέψτε μου να πω απλώς, εντίμως και ευθέως, ότι δεν είμαι προετοιμασμένος να απαντήσω αντικειμενικά στο ερώτημα, δεδομένου ότι δεν έχω μελετήσει την ουσία του.
<P>
Μπορώ όμως να διαβεβαιώσω τον αξιότιμο βουλευτή, όπως ανέφερα κατά την προηγούμενη περίοδο συνόδου του Στρασβούργου, ότι στο θέμα των τρελών αγελάδων μοναδικός μας γνώμονας είναι η προστασία της δημόσιας υγείας βάσει επιστημονικών κριτηρίων. Το ίδιο ισχύει και για τα τρόφιμα και τα άλευρα. Γνωρίζετε ότι αναπτύσσεται μία νέα συζήτηση στο θέμα αυτό. Είμαστε πρόθυμοι να προβληματιστούμε και να εξετάσουμε όλες τις προτάσεις επί του θέματος και σημειώνω ευχαρίστως την ανησυχία σας. Είμαι πεπεισμένος ότι καταλαβαίνετε πως δεν μπορώ να απαντήσω στο ερώτημά σας εκ του προχείρου, δεδομένου ότι δεν συμπεριλαμβανόταν στην ημερήσια διάταξη της ομάδας των 7 στη Λυών.

<SPEAKER ID=29 LANGUAGE="NL" NAME="Metten">
Πρόεδρε, έχω μια ερώτηση σχετικά με την κρίση γύρω από το θέμα της ρέγγας. Μπορεί ο Πρόεδρος της Επιτροπής να εξηγήσει πως είναι δυνατό, παρά τους κοινοτικούς περιορισμούς στην αλιεία της ρέγγας μέσω του συστήματος του Συνόλου Επιτρεπομένων Αλιευμάτων, ξαφνικά, στο μέσο της αλιευτικής περιόδου, πρέπει να ληφθούν έκτακτα μέτρα ενώ τα αποθέματα ρέγγας που έχουν απομείνει υπολογίζονται σε 400.000 τόνους, δηλαδή ένα άνευ προηγουμένου χαμηλό επίπεδο;

<SPEAKER ID=30 LANGUAGE="FR" NAME="Santer">
Κύριε Πρόεδρε, η ομάδα των 7 δεν συζήτησε ούτε για τις ρέγγες, θα δώσω όμως μία απάντηση στον αξιότιμο βουλευτή.
<P>
Είναι αυτονόητο ότι τα μέτρα που έχει λάβει η Επιτροπή για τη μείωση της αλιείας της ρέγγας αποσκοπεί στη διαφύλαξη των αποθεμάτων ψαριών. Στο θέμα αυτό πιστεύω ότι έχουμε ορισμένη ευθύνη. Η κ. Bonino σας παρουσίασε σε άλλο χώρο τη στρατηγική που επεξεργαζόμαστε σε ό, τι αφορά την αναδιάρθρωση της αλιείας και τη διαφύλαξη των αποθεμάτων ψαριών για λόγους περιβαλλοντικούς και οικολογικούς.
<P>
Ασφαλώς μας απασχολεί παράλληλα η τύχη των αλιέων ρέγγας και άλλων ψαριών και σκοπεύουμε να συνδυάσουμε τα μέτρα αναδιάρθρωσης της αλιείας με τεχνικά μέτρα βοήθειας και αποζημίωσης των αλιέων, ώστε αυτό το αρκετά σημαντικό κοινωνικό στρώμα να μην πληγεί ιδιαίτερα. Ωστόσο, η πρώτιστη μέριμνά μας είναι να διαφυλαχθούν τα αποθέματα ψαριών και ιδιαίτερα ρέγγας.

<SPEAKER ID=31 LANGUAGE="DE" NAME="Pack">
Πρόεδρε κύριε Σαντέρ, αν η σύνοδος κορυφής της Ομάδας των 7 κατέληξε σ' ένα σαφές αποτέλεσμα όσον αφορά την υπόθεση Κάρατζιτς, ευχαρίστως θα ήθελα να μάθω πώς είναι δυνατόν - σύμφωνα μ' αυτά που διαβάζουμε σήμερα στην Le Monde - να κατεβαίνει ο Κάρατζιτς ως υποψήφιος στις προσεχείς εκλογές. Γιατί ο κ. Bildt χθες, καθήμενος δίπλα στην κ. Πλάβτζιτς, δήλωσε κατηγορηματικά πως γι' αυτόν αρκεί αυτό που εξήγγειλε τώρα ο Κάρατζιτς - την δήθεν παραίτησή του - κι έτσι ο Κάρατζιτς εκπλήρωσε όλους τους όρους. Αυτό, κατά τη γνώμη μου, δεν μπορεί να συμφωνεί με όσα είπατε προηγουμένως.

<SPEAKER ID=32 LANGUAGE="FR" NAME="Santer">
Κύριε Πρόεδρε, μπορώ απλώς να επιβεβαιώσω όσα ανέφερε η κ. Pack. Πράγματι, δεν ήταν αυτή η πρόθεση των συμμετεχόντων στην ομάδα των 7. Εάν ξαναδιαβάσετε τα συμπεράσματα, θα διαπιστώσετε ότι είναι απολύτως σαφές πως οι διατάξεις της ειρηνευτικής συμφωνίας του Dayton, δηλαδή των συμφωνιών που υπεγράφησαν στο Παρίσι, πρέπει να εκτελεστούν στο σύνολό τους και στο βαθμό που δεν θα εκτελεστούν, ασφαλώς, το ενδεχόμενο επιβολής κυρώσεων παραμένει ανοιχτό, ως μέσο καταναγκασμού. Όμως, σε κάθε περίπτωση, μία συμβολική υποχώρηση, ένα πρόσκαιρο πρόσχημα δεν αρκεί για την ικανοποίηση των διατάξεων της ειρηνευτικής συμφωνίας του Dayton.

<SPEAKER ID=33 LANGUAGE="EN" NAME="Morris">
Καλωσορίζω τις συζητήσεις που έλαβαν χώρα στη διάσκεψη της Ομάδας των Επτά και την έκφραση του ενδιαφέροντος για την ένδεια των χωρών του τρίτου κόσμου και των χωρών ΑΚΕ. Μολονότι τα κράτη της G7 εξέφρασαν το ενδιαφέρον τους για τους κατοίκους του τρίτου κόσμου, συνεχίζουν εν τούτοις να αναφέρονται για την αναγκαιότητα διαρθρωτικών μεταβολών. Αυτό έχει καταλήξει να σημαίνει περικοπές στην υγεία, περικοπές στην εκπαίδευση, περικοπές στη στέγαση, περικοπές στην κοινωνική πρόνοια, περικοπές στην πραγματικότητα στα είδη των υπηρεσιών που μπορούν να κάνουν τις χώρες αυτές περισσότερο ανταγωνιστικές και να τις φέρουν προοδευτικά στο ίδιο επίπεδο με εμάς. Δεν θεωρεί ο κ. Santer ότι η διαγραφή των χρεών - και εδώ αναφέρομαι στη συσσώρευση των τόκων - θα μπορούσε να αποτελέσει τη μοναδική καλύτερη συνεισφορά που θα μπορούσαμε να κάνουμε προς τον αναπτυσσόμενο κόσμο;

<SPEAKER ID=34 LANGUAGE="FR" NAME="Santer">
Κύριε Πρόεδρε, συμμερίζομαι την άποψη του αξιότιμου βουλευτή. Για τις λιγότερο ανεπτυγμένες χώρες, τα συμπεράσματα της ομάδας των 7 προβλέπουν ότι η ελάφρυνση και η διαγραφή των χρεών αποτελεί απαραίτητη προϋπόθεση για τη μελλοντική τους ανάπτυξη. Όμως, η ελάφρυνση και διαγραφή των χρεών δεν αρκεί. Πρέπει παράλληλα να χορηγηθεί κρατική βοήθεια στον τομέα της ανάπτυξης, τουλάχιστον για τις λιγότερο ανεπτυγμένες χώρες.
<P>
Εξάλλου, πρέπει να ληφθούν και άλλα μέτρα, δηλαδή μέτρα για την πρόσβαση των χωρών αυτών στις αγορές μας. Οι χώρες αυτές μπορούν να ωφεληθούν όχι μόνο από την κρατική βοήθεια, αλλά και από το εμπόριο των προϊόντων τους με τις αγορές μας. Μόνο με αυτόν τον τρόπο μπορεί να δημιουργηθεί μία πραγματική εταιρική σχέση. Οι χώρες αυτές δεν μπορούν να επιβιώσουν μόνο χάρη στη βοήθεια, αλλά με μία σειρά μέτρων, δηλαδή με διαρθρωτικές προσαρμογές, με την ενίσχυση του Διεθνούς Νομισματικού Ταμείου, με τη διαγραφή των χρεών, αλλά επίσης και με την πρόσβαση στις αγορές μας θα δημιουργηθεί σιγά σιγά μία πραγματική και τόσο αναγκαία εταιρική σχέση ώστε να επιτευχθεί η ανάπτυξη των χωρών αυτών.

<SPEAKER ID=35 LANGUAGE="SV" NAME="Lindqvist">
Κύριε Πρόεδρε, θέλω να συνεχίσω ρωτώντας για την ανεργία. Στην Φλωρεντία συμφωνήθηκε να συνεχιστεί η προσπάθεια με την ΟΝΕ. Ανεβλήθησαν όλα τα σημαντικά μέτρα για την μείωση της ανεργίας, μεταξύ άλλων η δική σας συνθήκη εμπιστοσύνης και άλλες προτάσεις από την Σουηδία.
<P>
Έγινε αναφορά σ' αυτά τα θέματα στην ομάδα των 7; Θέσατε εσείς ο ίδιος, ως Πρόεδρος της Επιτροπής, κάποιες απαιτήσεις στις χώρες της ομάδας των 7; Αν, εν τοιαύτη περιπτώσει, αυτό συζητήθηκε σε ποιά συμπεράσματα καταλήξατε;

<SPEAKER ID=36 LANGUAGE="FR" NAME="Santer">
Κύριε Πρόεδρε, κατ'αρχάς είμαι πολύ ευτυχής που διαπιστώνω ότι το Ευρωπαϊκό Συμβούλιο της Φλωρεντίας επικύρωσε, ενέκρινε τη δράση της Επιτροπής που αποκαλείται σύμφωνο εμπιστοσύνης για την απασχόληση, διότι πρόκειται για μία πολύπλευρη διαδικασία. Η ανεργία δεν μειώνεται με διατάγματα. Μειώνεται με μία συγκλίνουσα δράση όλων των κρατών μελών σε διάφορα επίπεδα, με την κινητοποίηση όλων των οικονομικών και κοινωνικών φορέων.
<P>
Κατά τη γνώμη μου ένα από τα στοιχεία του πολύπλευρου αυτού συμφώνου είναι το ζήτημα της οικονομικής και νομισματικής ένωσης. Η οικονομική και νομισματική ένωση δεν αντιτίθεταιί στη δημιουργία θέσεων εργασίας. Ορισμένες χώρες το έχουν αποδείξει. Για παράδειγμα, η Ιρλανδία πέτυχε να μειώσει το δημόσιο έλλειμμά της, δημιουργώντας παράλληλα νέες θέσεις εργασίας. Το ίδιο έπραξε και η Σουηδία. Χρειάζεται λοιπόν μία σειρά μέτρων με βάση μακροοικονομικές πολιτικές, όπως εκείνη που αποσκοπεί στη δημιουργία της οικονομικής και νομισματικής ένωσης, αλλά και με βάση την αξιοποίηση όλων των δυνατοτήτων μας στο πλαίσιο της μεγάλης εσωτερικής αγοράς, η οποία θα μπορέσει να λειτουργήσει ως ολοκληρωμένη αγορά όταν διασυνδεθούν τα επί μέρους τμήματά της.
<P>
Επιπλέον, πρέπει να δοθούν στους κοινωνικούς εταίρους όλες οι δυνατότητες για να συμμετάσχουν στη διαπραγμάτευση για την ευελιξία και την ασφάλεια της εργασίας, για την αναδιάταξη του χρόνου εργασίας, για την εκπαίδευση και τη μαθητεία κλπ., προωθώντας ταυτόχρονα νέες πρωτοβουλίες, όπως οι πρωτοβουλίες των μικρομεσαίων επιχειρήσεων κλπ.
<P>
Πρέπει λοιπόν να αναληφθεί μία σειρά μέτρων και δράσεων, των οποίων οι αρχές και οι προσανατολισμοί έχουν εξάλλου επιλεγεί. Εντός ολίγου ο κ. Prodi, προεδρεύων του Συμβουλίου, ο οποίος προήδρευσε στο Ευρωπαϊκό Συμβούλιο της Φλωρεντίας, θα σας ενημερώσει σχετικά. Πρέπει να εφαρμοσθεί μία σειρά μέτρων ώστε να μειωθεί σταδιακά η ανεργία στην Ευρωπαϊκή Ένωση. Το ευχόμαστε όλοι και δεν πρέπει να μειωθούν οι προσπάθειές μας στην κατεύθυνση αυτή.

<SPEAKER ID=37 LANGUAGE="DE" NAME="Friedrich">
Είπατε μια φράση που δεν την καταλαβαίνω καθόλου. Είπατε το εξής: Θα πρέπει να φροντίσουμε να μη γίνουν οι πλούσιες χώρες πλουσιότερες και οι φτωχές φτωχότερες. Το δεύτερο μέρος είναι σωστό; οι φτωχοί δεν επιτρέπεται να γίνουν φτωχότεροι. Έχω, ωστόσο, την άποψή πως δεν πρόκειται εδώ για ένα παιχνίδι που έχει σαν άθροισμα το μηδέν. Δεν μπορούμε τεχνητά να απαγορεύσουμε στις ήδη ευημερούσες χώρες να ευημερήσουν ακόμη περισσότερο. Aντιθέτως, αν οι ευημερούσες χώρες έχουν τη δυνατότητα να σημειώσουν ανάπτυξη και να συμπαρασύρουν σ' αυτήν και τις φτωχότερες χώρες, τότε η όλη ιδέα θα είναι ακόμη πιο σωστή. Μερικές φορές λέγεται με πολύ πολεμική διάθεση - είναι λάθος, αλλά παρόλα αυτά το μνημονεύω σήμερα - ότι συχνά η αναπτυξιακή πολιτική γίνεται έτσι ώστε οι φτωχοί άνθρωποι στις πλούσιες χώρες να δίνουν χρήματα με αποτέλεσμα οι πλούσιοι στις φτωχές χώρες να γίνουν ακόμη πλουσιότεροι. Κι αυτό είναι λάθος. Γι' αυτό, λοιπόν, παρακαλώ για μια διόρθωση. Συμφωνείτε μαζί μου πως θα πρέπει να φροντίσουμε ώστε όλοι από κοινού να πετύχουμε οικονομική ανάπτυξη και κοινωνικές βελτιώσεις;

<SPEAKER ID=38 LANGUAGE="FR" NAME="Santer">
Κύριε Πρόεδρε, ακριβώς αυτός ήταν ο στόχος της ομάδας των 7, γενικό σύνθημα της οποίας ήταν η παγκοσμιοποίηση προς όφελος ολόκληρου του κόσμου και όχι μόνον ενός μέρους του. Κατ'αυτόν τον τρόπο πρέπει να ερμηνευθούν όλες οι διαβεβαιώσεις που διατύπωσα προ ολίγου. Τα οφέλη αυτής της παγκοσμιοποίησης των οικονομιών μας δεν πρέπει να ευνοήσουν μόνον ορισμένες χώρες, είτε πρόκειται για τις πλούσιες χώρες ή για τις φτωχές χώρες, και να αποβούν εις βάρος άλλων, είτε πρόκειται για τις πλούσιες χώρες είτε για τις φτωχές.
<P>
Πρέπει επίσης να ληφθεί υπόψη ότι στις πλούσιες χώρες, στις πιο ευημερούσες χώρες της Ευρωπαϊκής Ένωσης υπάρχουν πολλοί αποκλεισμένοι, πολλοί περιθωριοποιημένοι και αυτό το φαινόμενο θέλουμε να εξαλείψουμε. Στην Ευρωπαϊκή Ένωση υπάρχοουν δεκαοκτώ εκατομμύρια άνεργοι και πενήντα εκατομμύρια αποκλεισμένοι, οι οποίοι ζουν στο περιθώριο της κοινωνίας, στο όριο της φτώχιας. Πρέπει να σκεφτούμε και αυτούς. Το φαινόμενο αυτό δεν αφορά μόνο μία χώρα στο σύνολό της, αλλά διάφορα κοινωνικά στρώματα και διάφορες κοινωνικές ομάδες.
<P>
Κατά συνέπεια, η ομάδα των 7 τοποθέτησε ορθά το πρόβλημα, δηλώνοντας ότι τα οφέλη που απορρέουν από την παγκοσμιοποίηση πρέπει να κατανεμηθούν σε ολόκληρο τον κόσμο, στους πλούσιους, καθώς και στους φτωχούς.

<SPEAKER ID=39 NAME="Πρόεδρος">
Kηρύσσω τη λήξη του θέματος αυτού.

<CHAPTER ID=3>
Καλωσόρισμα
<SPEAKER ID=40 NAME="Πρόεδρος">
Πριν προχωρήσουμε στην ημερήσια διάταξη, έχω την χαρά να καλωσορίσω τον κ. Luciano Violante, Πρόεδρο της Ιταλικής Βουλής. Καλώς ορίσατε! Οι συνομιλίες που θα διεξάγετε κατά τη διάρκεια της επίσκεψής σας στο Σώμα μας, θα συμβάλουν ασφαλώς στην περαιτέρω ενίσχυση της συνεργασίας μεταξύ του Ιταλικού Κοινοβουλίου και του Σώματός μας.

<CHAPTER ID=4>
Ευρωπαϊκό Συμβούλιο στην Φλωρεντία - Εξάμηνο δραστηριοτήτων της ιταλικής Προεδρίας
<SPEAKER ID=41 NAME="Πρόεδρος">
H ημερήσια διάταξη προβλέπει την κοινή συζήτηση επί της έκθεσης του Συμβουλίου και της δήλωσης της Επιτροπής, σχετικά με τη συνεδρίαση του Ευρωπαϊκού Συμβουλίου στις 21 και 22 Ιουνίου στην Φλωρεντία, καθώς και επί της δήλωσης του Προέδρου του Συμβουλίου σχετικά με το εξάμηνο δραστηριοτήτων της ιταλικής Προεδρίας. Χαίρομαι που μπορούμε να χαιρετίσουμε τον κ. Prodi, Πρωθυπουργό της Ιταλίας και Πρόεδρο του Ευρωπαϊκού Συμβουλίου. Κύριε Prodi, έχετε το λόγο.

<SPEAKER ID=42 NAME="Prodi">
Κύριε Πρόεδρε, κύριοι βουλευτές, με μεγάλο σεβασμό έρχομαι εδώ σήμερα για να παρουσιάσω τα κύρια αποτελέσματα του Ευρωπαϊκού Συμβουλίου της Φλωρεντίας, που αποτέλεσε την κατάληξη του εξαμήνου της Ιταλικής Προεδρίας. Τα αισθήματά μου βαθειάς εκτίμησης απέναντί σας αυξάνουν και από το γεγονός ότι λόγω της συγκυρίας που χαρακτήρισε το εξάμηνο παρουσιάζομαι ενώπιόν σας μόνο στο τέλος της μεγάλης προσπάθειας που είχε αναλάβει η χώρα μου έναντι της Ευρώπης. Αλλά από όσα θα σας πω -είμαι βέβαιος- θα αντιληφθείτε ότι η προσπάθεια αυτή κατεβλήθη στα πλαίσια της συνέχειας, ότι η διεξαγωγή εκλογών και η κυβερνητική αλλαγή δεν άλλαξαν καθόλου τις προτεραιότητες της ιταλικής δράσης, επιβεβαιώνοντας πόσο ριζωμένη είναι η προσήλωση στα ιδεώδη της ευρωπαϊκής ολοκλήρωσης, στις κύριες πολιτικές, οικονομικές και κοινωνικές δυνάμεις της χώρας μου.
<P>
Η κυβέρνηση της οποίας έχω την τιμή να προεδρεύω ήταν από την αρχή πεπεισμένη για την ορθότητα του προγράμματος εργασίας που σας παρουσιάσθηκε τον περασμένο Ιανουάριο και που αποτέλεσε τον οδηγό των δράσεών μας κατά τη διάρκεια αυτού του εξαμήνου. Κινηθήκαμε, από την αρχή, με γνώμονα τη βούληση εξασφάλισης συνέπειας και συνέχειας κατά τη διεκπεραίωση των δραστηριοτήτων της Ένωσης στα πλαίσια του σεβασμού της θεσμικής ισορροπίας, και την απόφασή μας να εργασθούμε για την προώθηση των ευρωπαϊκών ιδεωδών προσέχοντας ιδιαίτερα τα προβλήματα που απσχολούν περισσότερο την κοινή γνώμη.
<P>
Δεν θέλω να μακρηγορήσω όσον αφορά τη λεπτότητα των στόχων που αναμένουν την Ευρωπαϊκή Ένωση. Οι διάφορες φάσεις της Ατζέντας 2000 -από την αναθεώρηση των Συνθηκών μέχρι την υιοθέτηση του ενιαίου νομίσματος, από τη δρομολόγηση των διαπραγματεύσεων για τις μελλοντικές διευρύνσεις μέχρι τη συνεπαγόμενη ανάγκη προσαρμογής ορισμένων κοινών πολιτικών και της δημοσιονομικής οργάνωσης- παρουσιάζουν όλες τεράστιες ευκαιρίες ανάπτυξης και εμβάθυνσης, αλλά συγχρόνους εγκυμονούν και τεράστιους κινδύνους ύφεσης και κατακερματισμού των κατακτήσεων που με κόπο έχουμε πραγματοποιήσει από την ίδρυση της Κοινότητας έως σήμερα.
<P>
Η επίγνωση και ο αποφασιστικός χαρακτήρας των προθεσμιών που μας περιμένουν, υπαγορεύουν σε κάθε προεδρία την οικοδόμηση των προγραμμάτων της βάσει του διαπραγματευτικού κληροδοτήματος της προηγούμενης προεδρίας, επιτρέποντας με αυτό τον τρόπο τη σταδιακή αλλά ασφαλή πρόοδο προς εκείνους τους στόχους που έχουμε ορίσει και που θα επιτρέψουν στην Ένωση να ολοκληρώσει το άλμα ποιότητας σε ένα επίπεδο ανώτερης και ανεπίστροφης ολοκλήρωσης. Με αυτή την προοπτική ένα σημαντικό τμήμα της εργασίας της Ιταλικής Προεδρίας αφιερώθηκε στην προετοιμασία της Διακυβερνητικής Διάσκεψης, ενόψει της επίσημης σύγκλησής της με την ευκαιρία του Ευρωπαϊκού Συμβουλίου του Τορίνου της 29ης Μαρτίου, σύμφωνα με τις αποφάσεις που είχαν ληφθεί στη Μαδρίτη τον περασμένο Δεκέμβριο.
<P>
Θέλω να επαναλάβω τις ευχαριστίες μου για την εξαίρετη συμβολή του Προέδρου Hδnsch, του κ. Brok και της κ. Guigou βάσει των κοινοβουλευτικών θέσεων, στις εργασίες της ίδιας της Διάσκεψης. Η τελευταία έφτασε σε μία φάση καμπής χάρη στην υπομονετική και αποδοτική εργασία των υπουργών των εξωτερικών και των εκπροσώπων τους. Η Ιταλική Προεδρία είναι υπερήφανη διότι ηγήθηκε κατά τη φάση της αντιπαράθεσης των εθνικών θέσεων, που έγινε μεταξύ Μαρτίου και Ιουνίου, με στόχο την εμβάθυνση των ειδικών θεμάτων και των ιδιαιτέρων λύσεων, αντιπαράθεσης που είναι αναγκαία πριν να περάσουμε στην ακόλουθη φάση της εξεύρεσης ισόρροπων λύσεων.
<P>
Σημειώνω ότι αυτή η εργασία αντικατοπτρίζεται στην έκθεση που παραδώσαμε στην Ιρλανδική Προεδρία. Το Ευρωπαϊκό Συμβούλιο της Φλωρεντίας ζήτησε με σαφήνεια να περάσουμε στη φάση των διαπραγματεύσεων όσον αφορά τα κείμενα των τροπολογιών της σημερινής Συνθήκης. Η εντολή που εδόθη στη Διάσκεψη να παρουσιάσει στο Ευρωπαϊκό Συμβούλιο του Δουβλίνου το γενικό πλαίσιο ενός αναθεωρητικού προγράμματος επιβεβαιώνει με αναμφισβήτητο τρόπο τη βούληση όλων μας να γίνει σεβαστή η προθεσμία του ενός έτους, που ορίσθηκε από το Ευρωπαϊκό Συμβούλιο του Τορίνου για την περάτωση των διαπραγματεύσεων. Η νέα Συνθήκη θα πρέπει συνεπώς να εγκριθεί εντός του πρώτου εξαμήνου του 1997, διότι αποτελεί μία λογική και χρονολογική προϋπόθεση της εξέλιξης των ακολούθων φάσεων που προβλέπει η Ατζέντα 2000.
<P>
Όποιος θα είχε την υπομονή να ξαναδιαβάσει τις εισαγωγικές δηλώσεις, στις οποίες προέβη η Ιταλική Προεδρία στην αρχή του εξαμήνου, θα διαπίστωνε ότι η απασχόληση αποτελεί το κεντρικό θέμα στο πλαίσιο του προγράμματός μας. Πρόκειται για το σταυρικό σημείο ενός δραματικού και καταλυτικού προβλήματος. Η ίδια η επιτυχία του σχεδίου οικοδόμησης μιας υπερεθνικής Ευρώπης, που μας έχει εξασφαλίσει -ας μη το ξεχνάμε ούτε τώρα- μία τεσσαρακονταετία ειρήνης, σταθερότητας και δημοκρατίας, καθιστά λιγότερο επείγουσες και διακριτές τις αιτίες που ενέπνευσαν τους πατέρες της Κοινότητας, οι οποίοι είχαν γνωρίσει την τραγωδία των ευρωπαϊκών διαιρέσεων και εμφυλίων πολέμων.
<P>
Η ανάκαμψη των ευρωπαϊκών ιδεωδών δεν μπορεί να είναι σήμερα μία ρητορική επιχείρηση. η επαναβεβαίωση των λόγων ύπαρξης της διαδικασίας ολοκλήρωσης που αποτελεί μία μεγάλη ανθρώπινη, πολιτική και πνευματική περιπέτεια θα καταστεί δυνατή μόνο εάν υποδειχθεί με εξαιρετική σαφήνεια σε ποιες ζώνες η κοινή δράση των χωρών μελών, μέσα σε ένα σταθερό νομικό και θεσμικό πλαίσιο, μπορεί να προσφέρει μία επιπρόσθετη αξία, συμβάλλοντας στην επίλυση των προβλημάτων και των ανησυχιών που όλο και οξύτερα βασανίζουν τους πολίτες των χωρών μας. Δεν υπάρχει αμφιβολία ότι η απασχόληση ανησυχεί περισσότερο από τα άλλα προβλήματα τους πολίτες των χωρών μας.
<P>
Έχουμε επίγνωση ότι δεν υπάρχουν θαυματουργές λύσεις και ότι το εθνικό επίπεδο εξακολουθεί να έχει τις αμεσότερες ευθύνες για την αντιμετώπιση του προβλήματος. Γνωρίζουμε όμως ότι οι σφαιρικές και παγκοσμιοποιημένες αγορές, οι ανάγκες δημοσιονομικής αυστηρότητας και εξυγίανσης της δημόσιας οικονομίας, η απεξάρτηση των παραγωγών από τον τοπικό παράγοντα αποτελούν προτεραιότητες που θα ήταν μάταιο να προσπαθούμε να αποφύγουμε. Η διαπίστωση όμως αυτή δεν θα πρέπει να δικαιολογεί την παραίτηση ή τη θρησκευτική εγκατάλειψη στις θεραπευτικές αρετές των αόρατων χεριών που θα μας οδηγούσαν σε νέες μακροπρόθεσμες ισορροπίες. Το ζήτημα της απασχόλησης δεν έχει μόνο οικονομικό περιεχόμενο, παρουσιάζει σήμερα, σε πολλές από τις χώρες μας, τα χαρακτηριστικά μιας συλλογικής τραγωδίας, δημιουργώντας βαθιά τραύματα και προκαλώντας διαρκώς αυξάνοντα φαινόμενα κοινωνικής περιθωριοποίησης. Το πρόβλημα της απασχόλησης έχει το καταστρεπτικό αποτέλεσμα να δημιουργεί σε ένα τμήμα του πληθυσμού το αίσθημα ότι αποτελεί ένα δυσβάστακτο πλεόνασμα, στην ουσία ξένο στην ίδια την έννοια της ιθαγένειας. Χωρίς τεράστειες προσπάθειες πολιτικού θάρους και πολιτικής φαντασίας όχι μόνο δεν θα καταστεί δυνατό να ανασκευασθεί η εσφαλμένη θεωρία σύμφωνα με την οποία το πρόγραμμα της οικονομικής και νομισματικής ένωσης είναι αντικοινωνικό, διότι απαιτεί θυσίες όσον αφορά τις θέσεις εργασίας, αλλά θα τεθεί και σε κίνδυνο η ίδια η δομή του ευρωπαϊκού πολιτισμού, που μεταξύ των συστατικών στοιχείων της περιλαμβάνει την αλληλεγγύη και τις διαβουλεύσεις.
<P>
Τα συμπεράσματα του Ευρωπαϊκού Συμβουλίου της Φλωρεντίας σχετικά με την απασχόληση, φάνηκαν σε ορισμένους παρατηρητές ανεπαρκή ή σε κάθε περίπτωση ακατάλληλα σε σχέση με τη σοβαρότητα του προβλήματος, που απαιτεί συγκεκριμένες κατευθύνσεις και κινητοποίηση των προσπαθειών παρά δηλώσεις προθέσεων ή αρχών. Δεν συμφωνώ με αυτή την ερμηνεία και θεωρώ ότι στη Φλωρεντία επετεύχθησαν ορισμένα προς τα εμπρός βήματα σε μία οδό που εξακολουθεί να είναι δύσκολη και εξαιτίας των διαφορετικών καταστάσεων που υπάρχουν στα κράτη μέλη. Η ιδέα μιας ολοκληρωμένης στρατηγικής για την απασχόληση και την ανάπτυξη κερδίζει συνεχώς τη συναίνεση στην Ευρώπη, χάρη και στην ακούραστη δράση της Επιτροπής, προς την οποία απευθύνω τις ειλικρινείς μου ευχαριστίες.
<P>
Η τριμερής Διάσκεψη για την Απασχόληση, που συγκαλέσαμε στη Ρώμη την παραμονή του Ευρωπαϊκού Συμβουλίου, υπήρξε η επιβεβαίωση του γεγονότος ότι, στο πλαίσιο βεβαίως μιας φυσιολογικής διαλεκτικής, οι κοινωνικοί εταίροι έχουν πλέον εντοπίσει κοινά στοιχεία για να δρομολογήσουν τις μεταρρυθμίσεις της αγοράς εργασίας και για να δημιουργήσουν ένα μακροοικονομικό πλαίσιο προς όφελος της απασχόλησης, χωρίς το οποίο δεν θα είναι δυνατόν να αντιμετωπίσουμε το κατεπείγον ζήτημα της απασχόλησης.
<P>
Η περικοπή των συμπερασμάτων του Ευρωπαϊκού Συμβουλίου που αναφέρεται στην οργάνωση της εργασίας και στο ωράριο εργασίας, αποτελεί ένα σημαντικό βήμα, που οι κοινωνικοί εταίροι με πλήρη αυτονομία θα μπορέσουν να αναπτύξουν, επιδιώκοντας νέες μορφές οργάνωσης της εργασίας που να συμβιβάζουν τη δημιουργία θέσεων εργασίας με τη διατήρηση ενός επιπέδου κοινωνικής προστασίας συμβατού με τις παραδόσεις μας και τον πολιτισμό μας.
<P>
Κύριε Πρόεδρε, κύριοι βουλευτές, το Ευρωπαϊκό Συμβούλιο της Μαδρίτης είχε επισήμως επαναβεβαιώσει τα κριτήρια και το χρονοδιάγραμμα για το πέρασμα στην τρίτη φάση της οικονομικής και νομισματικής ένωσης. κατά τη διάρκεια της Ιταλικής Προεδρίας πραγματοποιήθηκαν σημαντικά βήματα ως προς τον προσδιορισμό των μελλοντικών συναλλαγματικών ισοτιμιών μεταξύ του Euro και των νομισμάτων των χωρών μελών που δεν θα υιοθετήσουν το κοινό νόμισμα από την 1η Ιανουαρίου 1999. Ο νέος σχεδιαζόμενος μηχανισμός θα βασίζεται σε κεντρικά επιτόκια που θα συμφωνούνται από τα κράτη μέλη, τα οποία θα χρησιμοποιούνται για τον καθορισμό των επιτρεπομένων περιθωρίων διακυμάνσεων. πρόοδος έχει επίσης σημειωθεί -έχει εξάλλου τονισθεί η ανάγκη συνέχισης προς αυτή την κατεύθυνση- στην εξέταση των μεθόδων που θα επιτρέψουν την ενίσχυση της πειθαρχίας του προϋπολογισμού κατά την τρίτη φάση της οικονομικής και νομισματικής ένωσης, χρησιμοποιώντας γι αυτό το σκοπό τους μηχανισμούς που προβλέπει η Συνθήκη. Βάσει της επιτελεσθείσας προκαταρκτικής εργασίας, το Ευρωπαϊκό Συμβούλιο του Δουβλίνου θα μπορέσει να λάβει τις σχετικές αποφάσεις.
<P>
Η προετοιμασία για τη διάβαση στο ενιαίο νόμισμα θα απαιτήσει κατά τους προσεχείς μήνες μία αυξημένη προσπάθεια πειθούς και αποσαφήνισης. μόνο εάν τονίσουμε τα αντικειμενικά οφέλη που δημιουργούνται υπέρ του συνόλου της Ευρωπαϊκής Ένωσης, και συνεπώς υπέρ όλων των πολιτών, με την υιοθέτηση του Euro θα καταστεί δυνατόν να συσσωματωθούν οι πολιτικές και κοινωνικές ενέργειες που χρειάζονται για να γίνουν σεβαστές οι παράμετροι που ορίζει η Συνθήκη, παράμετροι οι οποίες ενδεχομένως φαίνονται αυστηρές αλλά που αποτελούν το μοναδικό μέσο για να εξασφαλίσουν στο μελλοντικό ενιαίο νόμισμα την απαραίτητη σταθερότητα και δύναμη που εγγυώνται την επιτυχία του στις διεθνείς οικονομικές αγορές. Το Ευρωπαϊκό Συμβούλιο της Φλωρεντίας απέδειξε ότι υπάρχει στο ανώτατο πολιτικό επίπεδο μία σταθερή αποφασιστικότητα να συνεχίσουμε αυτό το δρόμο, μη ενδίδοντας σε απατηλές μεσολαβήσεις μεταξύ μιας μειωμένης δημοσιονομικής αυστηρότητας και τεχνητών κινήτρων στην οικονομική ανάπτυξη.
<P>
Είχα την ευκαιρία να σας ανακοινώσω εκ των προτέρων τις εκτιμήσεις μου όσον αφορά τα προβλήματα της δικαιοσύνης και τις εσωτερικές υποθέσεις. Οι ρυθμιστικές λεπτολογίες όσον αφορά τη λήψη αποφάσεων που οι ισχύουσες διατάξεις της Συνθήκης επιβάλλουν στον τομέα αυτό θα ξεπερασθούν στο πλαίσιο της προεσεχούς Διακυβερνητικής Διάσκεψης. Εάν αυτό δεν συμβεί, η Ένωση μοιραία θα καταστεί ανίκανη να αντιμετωπίζει τα φαινόμενα που θίγουν την ελευθερία και την ασφάλεια των πολιτών για τους οποίους δεν υπάρχουν πλέον αποτελεσματικές απαντήσεις στο επίπεδο των κρατών μελών. Επιθυμώ ωστόσω να υπογραμμίσω με ικανοποίηση τη συμφωνία που επετεύχθη στη Φλωρεντία σχετικά με την ανάθεση στο Ευρωπαϊκό Δικαστήριο της αρμοδιότητας για τη Σύμβαση EUROPOL και τη σαφή υπόδειξη για την εξεύρεση αναλόγων λύσεων όσον αφορά τις συμβάσεις για το σύστημα ενημέρωσης και το τελωνειακό σύστημα και την προστασία των οικονομικών συμφερόντων της Ένωσης. Μεγάλης πολιτικής σημασίας είναι και η απόφαση, που έχουμε λάβει, για τη δημιουργία ενός παρατηρητηρίου του ρατσισμού και της ξενοφοβίας, μαρτυρία της κοινής βούλησης για την καταπολέμηση κάθε μορφής διακρίσεων, μεροληψίας και απόρριψης της διαφορετικότητας. Σε αυτό το πεδίο θα μετρηθεί μελλοντικά η ικανότητά μας να δρούμε από κοινού για την υπεράσπιση κοινών αξιών που αφορούν τους ίδιους τους λόγους ύπαρξης της διαδικασίας ολοκλήρωσης. Θα ήθελα, τέλος, να χαιρετίσω, τη συμφωνία που επετεύχθη ακριβώς με τη λήξη της Ιταλικής Προεδρίας, στο θέμα της έκδοσης των διωκομένων.
<P>
Κύριε Πρόεδρε, κύριοι βουλευτές, η ευταξία της εξέλιξης των δραστηριοτήτων της Ένωσης διαταράχθηκε, κατά το τελικό στάδιο της Ιταλικής Προεδρίας, από την υπόθεση της σπογγοειδούς εγκεφαλοπάθειας των βοοειδών. Δεν προτίθεμαι να αναλύσω τις διάφορες φάσεις αυτών των πολυσύνθετων ζητημάτων. Ο υπουργός των εξωτερικών και ο υπουργός γεωργίας είχαν την ευκαιρία να εκφράσουν τις απόψεις τους ενώπιόν σας σχετικά με αυτό το θέμα.
<P>
Θα περιορισθώ συνεπώς σε δύο παρατηρήσεις γενικού χαρακτήρα: πρώτο, εκφράζω τη μεγάλη ικανοποίησή μου για την υπέρβαση της κρίσης, που επετεύχθη στη Φλωρεντία σύμφωνα με μια λύση που θα επιτρέψει τη σταδιακή κατάργηση της απαγόρευσης των βρετανικών εξαγωγών βοείου κρέατος, βάσει συγκεκριμένων προϋποθέσεων: κατά κύριο λόγο των αναγκαίων γνωμοδοτήσεων των αρμοδίων επιστημονικών και τεχνικών οργάνων και της εξασφάλισης της απολύτου προστασίας της δημόσιας υγείας και της εμπιστοσύνης των καταναλωτών. δεύτερο, η λύση επετεύχθη χωρίς αμφιβολία χάρη στη βρετανική επίγνωση ότι η υιοθετηθείσα συμπεριφορά κινδύνευε να αποδειχθεί αναποτελεσματική διότι προκαλούσε αρνητική αντίδραση στις άλλες αντιπροσωπείες και την εντύπωση ότι επιδιωκόταν η επίλυση μέσω πολιτικών πιέσεων, ενώ πρόκειται για προβλήματα που θα πρέπει να αντιμετωπίζονται βάσει επιστημονικών εκτιμήσεων, των μοναδικών δηλαδή αξιόπιστων και κατάλληλων να κερδίσουν την εμπιστοσύνη της κοινής γνώμης.
<P>
Η Ένωση έδειξε σταθερότητα και σύμπνοια σε μία όχι εύκολη στιγμή για τη διατήρηση της ευρωπαϊκής αλληλεγγύης: η διαδικασία ολοκλήρωσης αποτελεί όντως τον καρπό κοινής συναίνεσης και επιβάλλει σε όλα τα κράτη υποχρεώσεις συνέπειας και νομιμοφροσύνης, όπως εξάλλου υποδεικνύει και το άρθρο 5 της Συνθήκης. Η ολοκλήρωση δεν θα άντεχε μία παρεμποδιστική χρήση των διαδικασιών που θα αποτελούσε τροχοπέδη στις δραστηριότητες της Ένωσης και σε περιοχές που δεν έχουν καμία σχέση με μία ειδική υπόθεση ιδιαίτερα αμφισβητούμενη: από τη μία πλευρά, συνεπώς, ενέργειες πολιτικής πρόληψης και αυτοπειθαρχίας των κυβερνήσεων των κρατών μελών θα πρέπει να εμποδίσουν την επανάληψη μορφών οριζοντίας καθυστέρησης της δραστηριότητας της Ένωσης. από την άλλη, η προσεχής Συνθήκη θα πρέπει να επιβεβαιώσει με ακόμη πιο μονοσήμαντο τρόπο τις υποχρεώσεις υπεύθυνσης συνεργασίας για την επίτευξη των στόχων της Ένωσης.
<P>
Κύριε Πρόεδρε, κύριοι βουλευτές, η στιγμή των τελικών απολογισμών ενέχει πάντοτε τον κίνδυνο της αυταρέσκειας και της υπερεκτίμησης των επιτευχθέντων αποτελεσμάτων. Ως Πρόεδρος του Ευρωπαϊκού Συμβουλίου και ως πρωθυπουργός της Ιταλίας, θεωρώ ότι η χώρα μου μπορεί να θεωρηθεί λογικά ικανοποιημένη για τον τρόπο με τον οποίο άσκησε την προεδρία της Ένωσης τους μήνες αυτούς. Μία σύγκριση του προγράμματος των προτεραιοτήτων μας, όπως παρουσιάσθηκε στο Στρασβούργο τον περασμένο Ιανουάριο, με τα πραγματικά αποτελέσματα που επετεύχθησαν και που θα παρουσιάσει λεπτομερέστερα ο υπουργός Dini, ως Πρόεδρος του Συμβουλίου της Ένωσης, αξίζει περισσότερο από οποιαδήποτε απολογητική ομιλία. βεβαίως η πραγματοποίηση πολλών από τα επιτεύγματα που υλοποιήσαμε θα ήταν αδύνατη χωρίς τα κίνητρα και τη συνεργασία των άλλων Θεσμικών Οργάνων της Ένωσης, ειδικότερα της Επιτροπής και του Κοινοβουλίου, χωρίς τη συνδρομή των κρατών μελών και τη λειτουργική υποστήριξη της Γενικής Γραμματείας του Συμβουλίου.
<P>
Στο τέλος κάθε περιπέτειας παραμένουν και κάποιες πικρίες. Παρά τις προσπάθειές μας, δεν κατέστη δυνατόν, όπως είχε γίνει με το TACIS, να πετύχουμε την υιοθέτηση του κανονισμού MEDA. Η Ιταλική Προεδρία κατόρθωσε να επιλύσει όλα τα τεχνικά προβλήματα που εξακολουθούσαν να υπάρχουν στο κείμενο αυτού του τόσο σημαντικού μέτρου. δυστυχώς, και σε αυτή την περίπτωση μία πολιτική επιφύλαξη γενικού χαρακτήρα παρεμπόδισε την υιοθέτηση μιας ρυθμιστικής πράξης που αφορά θεμελιώδη συμφέροντα τόσο της Ένωσης όσο και ορισμένων τρίτων χωρών. Για άλλη μία φορά αποκαλύφθηκε ότι οι σημερινοί μηχανισμοί δεν μας προφυλάσσουν από καταστάσεις όπου μία συγκεκριμένη και ώριμη για την υιοθέτησή της απόφαση γίνεται όμηρος αιτιών γενικού πολιτικού χαρακτήρα.
<P>
Ευχόμαστε, οι προσπάθειες που καταβάλαμε για να ξεπερασθούν τα εμπόδια υιοθέτησης του MEDA να συνεχισθούν με επιτυχία από την Ιρλανδική Προεδρία, ώστε να καταστεί εγκαίρως δυνατή η έναρξη ισχύος του κανονισμού από την 1η Ιανουαρίου 1997. Η συνάντηση που είχα στη Φλωρεντία με τα άλλα μέλη του Ευρωπαϊκού Συμβουλίου, μεταξύ των οποίων και με τον έλληνα εκπρόσωπο, μου επέτρεψε να επαναλάβω στον τούρκο πρωθυπουργό τη σημασία που αποδίδει η Ένωση σε μία εποικοδομητική σχέση με την Αγκυρα.
<P>
Με την περάτωση της Ιταλικής Προεδρίας κλείνει μία επίπονη αλλά και ενθουσιώδης φάση της συμμετοχής μας στην Ευρωπαϊκή Ένωση. Έχω πλήρη επίγνωση ότι η διαδικασία ολοκλήρωσης αποτελεί μία επιχείρηση που δεν είναι δυνατόν να γνωρίζει παύσεις. θα πρέπει να συνεχίσουμε με ανανεωμένη ενεργητικότητα τις εργασίες μας στο εσωτερικό πεδίο και στα πλαίσια των Θεσμικών Οργάνων της Ένωσης για να πραγματοποιήσουμε εκείνους τους στόχους που κατέχουν την πρώτη θέση στο πρόγραμμα της κυβέρνησής μου: τη δημοσιονομική εξυγίανση για να γίνουν σεβαστές οι παράμετροι του Μάαστριχτ, την επιστροφή της λιρέτας στο ΕΝΣ, την πλήρη ενσωμάτωση της Ιταλίας στους μηχανισμούς του Σένγκεν.
<P>
Η οικοδόμηση της Ευρώπης σαν απάντηση στις μεγάλες προκλήεις του προσεχούς αιώνα και σαν φράγμα στην αναβίωση των δαιμόνων του εθνικισμού παραμένει σήμερα, μετά το τέλος του ψυχρού πολέμου, το ίδιο αποφασιστικής σημασίας όπως υπήρξε και για τους πατέρες ιδρυτές μετά το τέλος της δεύτερης πολεμικής σύρραξης. Το ευρωπαϊκό ιδεώδες, που διαχέει όλες τις κύριες πολιτικές οικογένειες της Ιταλίας και για την υλοποίησή του οποίου αγωνίσθηκαν μερικές από τις μεγαλύτερες προσωπικότητες της χώρας μας -από τον Ντε Γκάσπερι ως τον Εϊνάουντι, τον Σπινέλι- θα συνεχίσει να είναι το κεντρικό στοιχείο της εσωτερικής και διεθνούς δραστηριότητας της Ιταλίας.
<P>
(Ζωηρά χειροκροτήματα)

<SPEAKER ID=43 NAME="Πρόεδρος">
Ευχαριστώ πολύ, κύριε Πρόεδρε του Ευρωπαϊκού Συμβουλίου. Τον λόγο έχει τώρα ο Πρόεδρος της Επιτροπής κ. Σαντέρ.

<SPEAKER ID=44 NAME="Santer">
Κύριε Πρόεδρε, κύριε Πρωθυπουργέ, κύριε Υπουργέ των Εξωτερικών, κυρίες και κύριοι βουλευτές, σας ευχαριστώ που μου δώσατε την ευκαιρία στο πλαίσιο της παρούσας συζήτησης να παρουσιάσω μία αξιολόγηση του Ευρωπαϊκού Συμβουλίου της Φλωρεντίας. Επιτρέψτε μου ωστόσο να απευθύνω τις ευχαριστίες μου στο πρωθυπουργό κ. Prodi και στην ομάδα του. Χάρη στη διπλωματία και τον επαγγελματισμό της ιταλικής προεδρίας κατορθώσαμε να αποφύγουμε τους σκοπέλους και να φθάσουμε σε αίσιο τέλος.
<P>
Στο σύνολό του, το Ευρωπαϊκό Συμβούλιο της Φλωρεντίας υπήρξε θετικό. Μας επέτρεψε να δούμε καθαρότερα τα βασικά προβλήματα της Ευρωπαϊκής Ένωσης, απομακρύνοντας ένα μείζον εμπόδιο, το θέμα της κρίσης των τρελών αγελάδων, για το οποίο συζητήσαμε προ ολίγου. Πρόκειται για αδιαμφισβήτητη επιτυχία. Επίσης, επιτεύχθηκε πρόοδος και σε άλλα θέματα που είχα χαρακτηρίσει θέματα προτεραιότητας στην ομιλία μου ενώπιόν σας, κ. Πρόεδρε, πριν από τη σύνοδο κορυφής της Φλωρεντίας. Η απασχόληση αποτέλεσε το επίκεντρο του Ευρωπαϊκού Συμβουλίου που ενέκρινε την πρότασή μας για το σύμφωνο εμπιστοσύνης. Δόθηκε νέα ώθηση στις εργασίες της διακυβερνητικής διάσκεψης. Ας μην υποτιμούμε επίσης τη σημασία της επαναβεβαίωσης της καθιέρωσης του νέου νομίσματος κατά την 1η Ιανουαρίου 1999 και την τόσο προσδοκώμενη άρση του αδιεξόδου στο οποίο είχε περιέλθει το θέμα της Europol.
<P>
Είναι γνωστό ότι το θέμα των τρελών αγελάδων δεν είχε εγγραφεί επίσημα στην ημερήσια διάταξη του Ευρωπαϊκού Συμβουλίου. Ωστόσο, η επίλυση της διαφοράς αυτής αποτελεί σημαντικό επίτευγμα της Φλωρεντίας. Τα θεσμικά όργανα μπορούν και πάλι να λειτουργήσουν κανονικά και γνωρίζετε την άποψή μου για την πολιτική μη συνεργασίας, την ανησυχία μου για τις ανασταλτικές της επιπτώσεις στην εργασία μας και την πόλωση που προκαλεί στην κοινή γνώμη εις βάρος της ευρωπαϊκής συνοχής. Καταλαβαίνετε λοιπόν την ανακούφισή μου για το γεγονός ότι αυτή η πολιτική, ή καλύτερα αυτή η μη πολιτική είναι σήμερα παρελθόν.
<P>
Αισθάνομαι ιδιαίτερη ικανοποίηση για το γεγονός ότι η επίτευξη συμφωνίας κατέστη δυνατή χάρη στις προτάσεις της Επιτροπής. Το βασικό είναι ότι διαθέτουμε σήμερα ένα εγκεκριμένο πλαίσιο για την εξάλειψη της ασθένειας των τρελών αγελάδων. Ναι, είναι βασικό, διότι η Επιτροπή δεν έπαψε να επιμένει στο σημείο αυτό. Τίποτε δεν θα ήταν δυνατό χωρίς το προκαταρκτικό αυτό πλαίσιο. Χωρίς αποφασιστικό αγώνα κατά της σπογγώδους εγκεφαλοπάθειας των βοοειδών δεν είναι δυνατή η αποκατάσταση της εμπιστοσύνης των καταναλωτών. Χωρίς την αποκατάσταστη αυτής της εμπιστοσύνης δεν είναι δυνατή η ανάκαμψη των αγορών. Και χωρίς την ανάκαμψη των αγορών δεν είναι δυνατή η ανακούφιση των παραγωγών, οι οποίοι σε ολόκληρη την Ένωση, δεν είναι ανάγκη να το επαναλαμβάνουμε συνέχεια, επλήγησαν ιδιαίτερα από τις συνέπειες της σπογγώδους εγκεφαλοπάθειας των βοοειδών.
<P>
Τώρα έχει συσταθεί το πλαίσιο. Πρέπει να επιτελεσθούν συγκεκριμένες ενέργειες - σφαγή, σήμανση, επιτήρηση κλπ.- που θα οδηγήσουν στην επάνοδο των συναλλαγών στον κανονικό τους ρυθμό στον τομέα του βοείου κρέατος. Τούτο θα επιτευχθεί σταδιακά.
<P>
Υπενθυμίζω ωστόσο αυτό που σας είχα πει κατά την προηγούμενη περίοδο συνόδου: θα προχωρήσουμε μόνο όταν έχουν επιστημονικές και τεχνικές διαβεβαιώσεις που θα πείσουν την Επιτροπή και τους εμπειρογνώμονες των κρατών μελών στις αρμόδιες επιτροπές. Ασφαλώς, για τούτο θα χρειαστεί χρόνος. Πιστεύω ωστόσο ότι στον τομέα της υγείας δεν επιτρέπονται βεβιασμένες ενέργειες.
<P>
Η ίδια πεποίθηση μας οδήγησε στη δημιουργία μίας νέας διεπιστημονικής επιτροπής από διακεκριμένους επιστήμονες. Θα ολοκληρώσει τις ήδη σημαντικές ειδικές γνώσεις σχετικά με τη σπογγώδη εγκεφαλοπάθεια των βοοειδών, που έχουν παρουσιαστεί στις μόνιμες κτηνιατρικές και επιστημονικές επιτροπές. Η ίδια πεποίθηση μας οδήγησε να προτείνουμε την υλοποίηση ενός προγράμματος εις βάθος έρευνας σχετικά με όλες τις πλευρές της σπογγώδους εγκεφαλοπάθειας και τις πιθανές της επιπτώσεις στον άνθρωπο.
<P>
Όλα τούτα κοστίζουν χρήματα. Η αλληλεγγύη με τους παραγωγούς κοστίζει πολλά χρήματα, περισσότερα από 1, 5 δισεκατομμύρια Ecu μόνο για το 1996. Πρέπει όμως να είμαστε πρόθυμοι να αναλάβουμε το κόστος της αλληλεγγύης - αποτελεί την ίδια την ουσία της Ευρωπαϊκής Ένωσης.
<P>
Δεν είμαστε όμως πρόθυμοι να αναλάβουμε το κόστος της ανευθυνότητας. Δημιουργήθηκε φόρτιση σχετικά με ένα εσωτερικό διοικητικό σημείωμα του 1990 - κατανοητή φόρτιση, διότι το έγγραφο αυτό θα μπορούσε να δημιουργήσει την εντύπωση ότι την εποχή εκείνη η Επιτροπή ήθελε να συγκαλύψει το θέμα της σπογγώδους εγκεφαλοπάθειας για να μην διαταραχθούν οι αγορές. Οι τότε πράξεις της Επιτροπής αρκούν για να αποδειχθεί το αντίθετο. Ωστόσο, θα ήθελα να επισημάνω ενώπιόν σας ότι στην υπόθεση της σπογγώδους εγκεφαλοπάθειας θα πρυτανεύσει η μέριμνα της Επιτροπής για την προστασία της υγείας. Η προστασία αυτή απαιτεί σαφήνεια, διαφάνεια και υπευθυνότητα. Κάθε άλλη στάση είναι για μένα αδιανόητη - δεν θα την ανεχτώ.
<P>
Κύριε Πρόεδρε, κυρίες και κύριοι βουλευτές, σε ό, τι αφορά την απασχόληση, είμαι ευτυχής για τη θετική αντίδραση των αρχηγών κρατών και κυβερνήσεων στην πρότασή μου για ένα σύμφωνο εμπιστοσύνης. Με την ευκαιρία αυτή θα ήθελα να ευχαριστήσω το Κοινοβούλιο και ιδιαίτερα εσάς, κύριε Πρόεδρε, για τη στήριξη που παρέσχετε στην πρωτοβουλία μας στη Φλωρεντία. Αναγνωρίσθηκε η ανάγκη νέας ώθησης στη στρατηγική δημιουργίας θέσεων εργασίας. Αναγνωρίσθηκε ότι πρέπει να προχωρήσουμε με βάση τους διάφορους άξονες που χαράχθηκαν στην πρόσφατη ανακοίνωση της Επιτροπής, δηλαδή την κινητοποίηση όλων των φορέων ώστε να αναλάβουν συγκεκριμένες δεσμεύσεις στον δικό τους τομέα ευθύνης, τη δημιουργία ενός μακροοικονομικού πλαισίου ευνοϊκού για την απασχόληση, τη μέγιστη αξιοποίηση του δυναμικού της εσωτερικής αγοράς, την επιτάχυνση των μεταρρυθμίσεων της αγοράς εργασίας, την καλύτερη χρησιμοποίηση των πολιτικών της Ένωσης, ιδιαίτερα των διαρθρωτικών πολιτικών, υπέρ της ανάπτυξης και της απασχόλησης.
<P>
Με την πολιτική επικύρωση του πλαισίου αυτού και με την τοποθέτηση της απασχόλησης στο επίκεντρο των εργασιών του, το Ευρωπαϊκό Συμβούλιο έστειλε ευοίωνα μηνύματα. Τούτο είναι απαραίτητο για την αποκατάσταση της εμπιστοσύνης, για την ανάπτυξη της βούλησης, σε όλα τα επίπεδα, καταπολέμησης της ανεργίας. Η τριμερής διάσκεψη, η οποία συγκέντρωσε τους κοινωνικούς εταίρους και τις κυβερνήσεις στη Ρώμη στα μέσα Ιουνίου, είχε πράξει το ίδιο.
<P>
Δεν πρέπει να υποτιμηθεί η αξία αυτών των μηνυμάτων. Έχουν πρώτιστη σημασία για την ανακίνηση αισθημάτων ευθύνης. Ως απόδειξη επικαλούμαι τη δήλωση των κοινωνικών εταίρων για τη συμμετοχή τους σε διαπραγματεύσεις σχετικά με το χρόνο εργασίας και την ασφάλεια των εργαζομένων. Ιδού μία ανάληψη ευθυνών στο πνεύμα του συμφώνου εμπιστοσύνης, όπως την επιθυμώ. Εκφράζω την ικανοποίησή μου, υπενθυμίζοντας ταυτόχρονα την αποφασιστική συνεισφορά των κοινωνικών εταίρων στην ευρωπαϊκή νομοθεσία σχετικά με τη γονική άδεια.
<P>
Σε καθέναν αντιστοιχεί ένας ρόλος, μία ευθύνη. Το ίδιο ισχύει και για τις δημόσιες αρχές και τα θεσμικά όργανα της Ένωσης. Για το λόγο αυτόν η Επιτροπή θα επιμείνει στην υλοποίηση των διαφόρων δράσεων που περιλαμβάνονται στο σύμφωνο εμπιστοσύνης. Για παράδειγμα, θα επιμείνει να υιοθετηθούν επιτέλους και ταχέως τα νομοθετικά μέτρα για την ολοκλήρωση της εσωτερικής αγοράς, να εγκρίνει επιτέλους το Συμβούλιο το νομικό καθεστώς της ευρωπαϊκής εταιρείας και το πρόγραμμα δράσεων υπέρ των μικρομεσαίων επιχειρήσεων και να προχωρήσει στη σύσταση του νομικού πλαισίου για τις βιοτεχνολογικές εφευρέσεις.
<P>
Με το ίδιο πνεύμα η Επιτροπή θα εξακολουθήσει τη δράση της, για παράδειγμα: υπέρ της βελτίωσης της ανταγωνιστικότητας, με τη βελτίωση της πρόσβασής μας στην παγκόσμια αγορά, με τη συνεισφορά στις μεταρρυθμίσεις των συστημάτων απασχόλησης και με την εύρεση νέων μέσων βελτίωσης της πρόσβασης στην απασχόληση χάρη στην εκπαίδευση και την κατάρτιση.
<P>
Κύριε Πρόεδρε, το σύμφωνο εμπιστοσύνης περιέχει μία πλειάδα στοιχείων. Είναι απαραίτητο και αναπόφευκτο. Δεν υπάρχει χάπι, μαγική συνταγή για την εξάλειψη της ανεργίας. Επιμένω στο σημείο αυτό διότι πολύ συχνά το σύμφωνο εμπιστοσύνης ταυτίζεται με μία συνισταμένη του, δηλαδή τα διευρωπαϊκά δίκτυα. Αρκεί να ρίξει κανείς μία ματιά στον κατάλογο των δράσεων που επισυνάπτεται στην τελευταία ανακοίνωση της Επιτροπής σχετικά με το σύμφωνο για να αντιληφθεί την πραγματικότητα.
<P>
Απορρίπτω λοιπόν την πεποίθηση ορισμένων ότι το σύμφωνο θα επιτύχει ή θα αποτύχει ανάλογα με το εάν εγκριθεί ή όχι η συμπληρωματική χρηματοδότηση των διευρωπαϊκών δικτύων. Η επιτυχία του συμφώνου θα εξαρτηθεί κατά πρώτο λόγο από την υλοποίηση διαφόρων δράσεων που μόλις υπαινίχθηκα και το συνδυαστικό τους αποτέλεσμα.
<P>
Ωστόσο, λυπούμαι για το γεγονός ότι το Ευρωπαϊκό Συμβούλιο δεν έλαβε απόφαση σχετικά με το θέμα της συμπληρωματικής χρηματοδότησης των διευρωπαϊκών δικτύων. Μία θετική απόφαση θα αποτελούσε ισχυρή ένδειξη πολιτικής βούλησης μετά από πολύ μακρά περίοδο αναμονής. Θα επιβεβαίωνε τη βούληση επένδυσης στις υποδομές του μέλλοντος. Κατ'αυτόν τον τρόπο θα αποτελούσε μία ακόμη πηγή εμπιστοσύνης. Θα επέτρεπε την προώθηση πολλών σχεδίων που βρίσκονται σε στασιμότητα. Κατ'αυτόν τον τρόπο θα ενθάρρυνε του δημόσιους και ιδιώτες επενδυτές και θα διευκόλυνε την παρέμβαση της Ευρωπαϊκής Τράπεζας Επενδύσεων σε ορισμένα σχέδια.
<P>
Το έχω πει και άλλοτε και το επαναλαμβάνω: κατανοώ τις ανησυχίες των Υπουργών Οικονομικών. Ήμουν στη θέση τους για πολύ καιρό ώστε να μπορώ να τους καταλάβω τη στιγμή που απαιτούνται μεγάλες προσπάθειες για την εξυγίανση των δημόσιων οικονομικών. Όμως, οι προτάσεις συμπληρωματικής χρηματοδότησης των διευρωπαϊκών δικτύων που υπέβαλε η Επιτροπή, κατόπιν ρητού αιτήματος, εξάλλου, του Ευρωπαϊκού Συμβουλίου -επιμένω στο σημείο αυτό- τηρούν την αναγκαία δημοσιονομική αυστηρότητα: δεν προβλέπονται επιβαρύνσεις του προϋπολογισμού πέραν των συμφωνηθέντων ορίων, ούτε πληρωμές κατά τα επόμενα έτη που είναι κρίσιμα για την επιλογή των χωρών που θα συμμετάσχουν στο ενιαίο νόμισμα. Όλα αυτά ισχύουν και για την εναλλακτική πρόταση που διατύπωσα στη Φλωρεντία.
<P>
Ελπίζω έντονα ότι, επ'αυτής της βάσης, με την αποφασιστικότητα της ιρλανδικής προεδρίας, που περιέλαβε το θέμα μεταξύ των προτεραιοτήτων της, καθώς και με τη στήριξη του Ευρωπαϊκού Κοινοβουλίου - γνωρίζω τη σημασία που αποδίδετε στην υλοποίηση των διευρωπαϊκών δικτύων- θα καταστεί δυνατή η λήψη ευνοϊκής απόφασης πριν από το τέλος του έτους. Τα πλεονεκτήματα των δικτύων για ολόκληρη την Ένωση και για κάθε κράτος μέλος χωριστά είναι αδιαμφισβήτητα. Υπερβαίνουν κατά πολύ την αξία των ενδεχόμενων μελλοντικών δημοσιονομικών αποζημιώσεων. Υπάρχει όμως και το θέμα της αξιοπιστίας προηγούμενων αποφάσεων του ίδιου του Ευρωπαϊκού Συμβουλίου.
<P>
Κύριε Πρόεδρε, σε ό, τι αφορά τη διακυβερνητική διάσκεψη, τρίτο θέμα προτεραιότητας, είχα εκφράσει ενώπιόν σας την ελπίδα ότι τα κράτη μέλη θα αντιληφθούν στη Φλωρεντία ότι οι εργασίες πρέπει να προχωρήσουν με ταχύτερο ρυθμό, ότι πρέπει να περάσουμε στην πραγματική διαπραγμάτευση και ότι αυτή η συνειδητοποίηση θα έχει ως αποτέλεσμα μία νέα ώθηση των εργασιών.
<P>
Τούτο και έπραξε το Ευρωπαϊκό Συμβούλιο, γεγονός για το οποίο εκφράζω την ικανοποίησή μου. Χαιρετίζω τη δήλωσή του με την οποία επιβεβαιώνεται η ολοκλήρωση της διακυβερνητικής διάσκεψης κατά το μέσον του 1997. Χαιρετίζω τη φιλοδοξία της ιρλανδικής προεδρίας να υποβάλει, ήδη κατά το Ευρωπαϊκό Συμβούλιο του Δουβλίνου τον επόμενο Δεκέμβριο, ένα γενικό πλαίσιο για τη νέα συνθήκη. Χαιρετίζω επίσης τις γενικές γραμμές του πλαισίου που περιλαμβάνονται στα συμπεράσματα της προεδρίας, όπου διατυπώνονται οι πραγματικές προτεραιότητες: εγγύτητα με τον πολίτη, ενίσχυση και διεύρυνση της της κοινής εξωτερικής πολιτικής και πολιτικής άμυνας, προετοιμασία της Ένωσης για τη διεύρυνση με παράλληλη διασφάλιση της εύρυθμης λειτουργίας της. Βρισκόμαστε λοιπόν σε καλό δρόμο. Όμως η διαπίστωση αυτή δεν αρκεί. Πρέπει να περάσουμε στη δράση και δεν έχουμε καιρό για χάσιμο.
<P>
Η Επιτροπή από την πλευρά της θα παραμείνει δραστήρια κατά τη διακυβερνητική διάσκεψη. Σήμερα το πρωί μάλιστα εξέδωσε έκθεση σχετικά με ένα θέμα μείζονος ενδιαφέροντος για εσάς, δηλαδή τη συναπόφαση. Η θέση μας εν συντομία είναι ότι πρέπει να επεκταθεί το πεδίο εφαρμογής της συναπόφασης σε όλες τις νομοθετικές δραστηριότητες. Η συμμετοχή του Ευρωπαϊκού Κοινοβουλίου στη νομοθετική εξουσία, συναποφασίζοντας με το Συμβούλιο, πρέπει να καταστεί ο κανόνας. Δεν υπάρχει πλέον λόγος να περιορίζεται ο ρόλος του Κοινοβουλίου στο νομοθετικό τομέα. Ως προς τον προσδιορισμό του νομοθετικού τομέα, πρέπει να οριστεί με βάση ορισμένα κριτήρια, τα οποία υποδεικνύουν μεταξύ άλλων την εσωτερική αγορά, την κοινωνική πολιτική, το περιβάλλον, την πολιτική μεταφορών και ορισμένα θεμελιώδη στοιχεία της κοινής αγροτικής πολιτικής, για να δώσω μόνο ορισμένα παραδείγματα.
<P>
Το θέμα είναι ιδιαίτερα σημαντικό και πολυσχιδές για να επιχειρήσω να το πραγματευθώ στο πλαίσιο της παρούσας παρέμβασης. Θα έχουμε την ευκαιρία να το πράξουμε κάποια άλλη στιγμή, βάσει της έκθεσης της Επιτροπής, η οποία, ασφαλώς, θα σας υποβληθεί στο σύνολό της. Γνωρίζω ότι η Επιτροπή και το Ευρωπαϊκό Κοινοβούλιο υποστηρίζουν σε μεγάλο βαθμό τους ίδιους στόχους σε ό, τι αφορά τις διαδικασίες λήψης αποφάσεων. Η συμφωνία μας έχει ήδη καταγραφεί ως προς την ανάγκη μείωσης των διαδικασιών σε τρεις: συναπόφαση για τους νομοθετικούς τομείς, σύμφωνη γνώμη για τους τομείς συνταγματικής τάξεως και τις διεθνείς συμφωνίες, απλή γνώμη για τις υπόλοιπες δράσεις.
<P>
Κύριε Πρόεδρε, κυρίες και κύριοι βουλευτές, αυτή είναι η αξιολόγησή μου για το Ευρωπαϊκό Συμβούλιο της Φλωρεντίας. Έχοντας στο ενεργητικό του την επίλυση μίας σοβαρής κρίσης, την επιτάχυνση του αγώνα κατά της ανεργίας, την ενδυνάμωση της διακυβερνητικής διάσκεψης, την άρση του αδιεξόδου στο θέμα της Europol και τη διατήρηση της πορείας προς το ενιαίο νόμισμα, η Φλωρεντία αξίζει πράγματι να βαθμολογηθεί με "καλώς». Συγχαίρω επ'αυτού την ιταλική προεδρία.
<P>
(Χειροκροτήματα)

<SPEAKER ID=45 NAME="Dini">
Κύριε Πρόεδρε, κύριοι βουλευτές, ο Πρόεδρος του Ευρωπαϊκού Συμβουλίου εξέθεσε τα κυριότερα επιτεύγματα που πραγματοποιήθηκαν στη Φλωρεντία. από την πλευρά μου, επιθυμώ να επιστήσω την προσοχή σας στα σημαντικότερα αποτελέσματα του εξαμήνου, αρχίζοντας από τις εντατικές δραστηριότητες στον τομέα της εξωτερικής πολιτικής.
<P>
Στην πρώην Γιουγκοσλαβία επιδιώξαμε να είναι υψηλού επιπέδου η συμμετοχή της Ένωσης στην υλοποίηση των συμφωνιών ειρήνης, θέτοντας ως βάση της παγίωσής τους μία ευρεία και συγκεκριμένη περιφερειακή προσέγγιση.
<P>
Η σταθερή, ουσιαστική υποστήριξη της Ευρωπαϊκής Διοίκησης στο Μόσταρ μας επέτρεψε εξάλλου να καταστήσουμε ορατή εκείνη που ακόμη και σήμερα αντιπροσωπεύει την πιο διαρθρωμένη και πολυσύνθετη κοινή δράση της Ένωσης στη γη της Γιουγκοσλαβίας και από την επιτυχία -ή την αποτυχία- της οποίας εξαρτάται η αξιοπιστία της Ευρώπης στα μάτια των τοπικών πληθυσμών. Σχετικά με τα δύο αυτά μέτωπα μπορούμε να κάνουμε έναν απολογισμό. Η Διάσκεψη της Ρώμης που διεξήχθη στις 17-18 Φεβρουαρίου επέτρεψε την απεμπλοκή της κρίσιμης κατάστασης, η οποία είχε δημιουργηθεί μετά τα επεισόδια αμφισβήτησης της Ευρωπαϊκής Διοίκησης στο Μόσταρ, εδραιώνοντας με αυτό τον τρόπο την προοπτική των εκλογών, που διεξήχθησαν κατόπιν στις 30 Ιουνίου με σημαντική προσέλευση των εκλογέων και σε ένα ήσυχο κλίμα που δημιουργεί ελπίδες για το μέλλον αυτής της πόλης κλειδί για τις εσωτερικές ισορροπίες της κροατοβοσνιακής ομοσπονδίας.
<P>
Η επαλήθευση στη μέση της πορείας της ειρηνευτικής διαδικασίας, που πραγματοποιήθηκε στη Φλωρεντία στις 13 και 14 Ιουνίου, αποτέλεσε την κατάλληλη ευκαιρία για να κληθούν όλες οι πλευρές να εφαρμόσουν τις υπογραφείσες συμφωνίες. Η σύνοδος της Φλωρεντίας χαρακτηρίστηκε από τη σημαντικότατη συμφωνία για τον έλεγχο μείωσης των εξοπλισμών, που λίγες μόλις ημέρες προηγουμένως δεν είχε σταθεί δυνατόν να επιτευχθεί στη Γενεύη. Κατά την εν λόγω συνεδρίαση επικυρώθηκε εξάλλου η ημερομηνία της 14ης Σεπτεμβρίου για τη διεξαγωγή εκλογών σε ολόκληρη τη Βοσνία.
<P>
Η Ένωση είχε καθήκον, προς τους πολίτες της και προς τους ενδιαφερόμενους πληθυσμούς, να καλύψει τις καθυστερήσεις και τις επιφυλάξεις που είχαν αλλοιώσει τη δραστηριότητά της στην αρχή της γιουγκοσλαβικής κρίσης: αυτός ήταν ο στόχος των ενεργειών μας και καταβάλαμε κάθε δυνατή προσπάθεια για να τον πετύχουμε. Η δήλωση που ενεκρίθη από το Ευρωπαϊκό Συμβούλιο της Φλωρεντίας αποτελεί αδιάψευστη μαρτυρία.
<P>
Η δραστηριότητα στο πλαίσιο της ειρηνευτικής διαδικασίας στη Μέση Ανατολή απετέλεσε ένα άλλο πεδίο προτεραιοτήτων. Τα κυριότερα γεγονότα σημάδεψαν τις διάφορες φάσεις: η Ένωση προσπάθησε να δώσει μία απάντηση σε κάθε ένα από αυτά.
<P>
Εξασφαλίσθηκε, πριν από όλα, ο συντονισμός και η ηλεκτρονική καταγραφή των παλαιστινιακών εκλογών, των οποίων η τελευταία φάση ακολούθησε λίγες ημέρες μετά την ανάληψη της Ιταλικής Προεδρίας.
<P>
Η ανεπίσημη συνεδρίαση των υπουργών των εξωτερικών στο Παλέρμο της 20ης Μαρτίου -που διεξήχθη σε μία περίοδο πλήρη εντάσεων μετά το κύμα των τρομοκρατικών αποπειρών στο Ισραήλ- κατέληξε στον προσδιορισμό μιας ισόρροπης προσέγγισης της Ένωσης, που κατόπιν υιοθετήθηκε ευρέως από τη Διάσκεψη Κορυφής των Οικοδόμων της Ειρήνης του Sharm και Sheik, αντικατοπτρίζεται και στη δήλωση της Ομάδας των 7 της Λυών και προωθήθηκε από τις διάφορες αποστολές της τρόικας που έγιναν σε πολιτικό επίπεδο στη μεσανατολική περιοχή.
<P>
Οι εκλογές στο Ισραήλ αποτέλεσαν την ευκαιρία για την Ένωση να επαναβεβαιώσει, με τη δήλωση της Φλωρεντίας, τις αρχές κλειδιά που αποτελούν τη βάση της ειρηνευτικής διαδικασίας στη Μέση Ανατολή, παρέχοντας στον αραβικό κόσμο μία σαφή άποψη των ευρωπαϊκών θέσεων, προς όφελος των θέσεων εκείνων που παραμένουν προσηλωμένες στην ειρηνευτική διαδικασία.
<P>
Και προς τη Ρωσία, η Ένωση υιοθέτησε τα κατάλληλα μέσα για την εφαρμογή μιας στρατηγικής με σαφή περιεχόμενα και ορατούς στόχους. Το σχέδιο δράσης που εγκρίθηκε στι 13 Μαϊου, επεδίωξε να είναι ένα μήνυμα εμπιστοσύνης προς την ικανότητα της ρωσικής ηγεσίας να προωθήσει τη διαδικασία εκδημοκρατισμού, δίδοντας συγχρόνως στην Ένωση τα ανάλογα μέσα για να συμβάλει, μαζί με εκείνα του κανονισμού TACIS, που επίσης εγκρίθηκε κατά την Ιταλική Προεδρία, στην παγίωση σταθερών πολιτικών και οικονομικών δομών στην εν λόγω χώρα. Το Ευρωπαϊκό Συμβούλιο της Φλωρεντίας επικύρωσε αυτή τη δράση με μία σημαντική δήλωση.
<P>
Και άλλα γεγονότα σηματοδότησαν σημαντικές στιγμές κατά τον προσδιορισμό της εξωτερικής πολιτικής της Ένωσης: αναφέρομαι ειδικότερα στην Ευρωασιατική Διάσκεψη Κορυφής της Μπανκόγκ και στα επακόλουθά της, που ανοίγουν νέες δυνατότητες συνεργασίας μεταξύ της Ευρώπης και της πιο δυναμικής οικονομικής ζώνης του κόσμου, σε μία προοπτική υπέρβασης του απλού εμπορικού ανταγωνισμού.
<P>
Η εμβάθυνση του διαλόγου που διαρθρώθηκε με τις υποψήφιες για ένταξη χώρες -στις οποίες προστέθηκε και η Σλοβενία, χάρη στην υπογραφή της ευρωπαϊκής συμφωνίας ένωσης, την παραμονή του Ευρωπαϊκού Συμβουλίου της Φλωρεντίας- και η ουσιαστική ενεργοποίηση των μηχανισμών που είχε προβλέψει η Ευρωμεσογειακή Διάσκεψη της Βαρκελώνης αντιπροσώπευσαν άλλα δύο κεντρικά θέματα της Ιταλικής Προεδρίας. Κατά το διάλογο με τις τρίτες μεσογειακές χώρες προσπαθήσαμε να αναπτύξουμε με ισόρροπο τρόπο όλες τις πλευρές της ευρωμεσογειακής εταιρικής συνεργασίας, αρχίζοντας από την πολιτική της διάσταση. Το σχέδιο δράσης, που συμφωνήσαμε και του οποίου το Ευρωπαϊκό Συμβούλιο μόλις επιβεβαίωσε τη σημασία, στοχεύει τη σταδιακή ανάπτυξη προληπτικών διπλωματικών πρωτοβουλιών που θα πρέπει να ανοίξουν το δρόμο σε μία περαιτέρω παγίωση μιας ζώνης σταθερότητας και ειρήνης στη Μεσόγειο. Οι υπουργικές συναντήσεις με θέμα την ενέργεια, τη βιομηχανική συνεργασία, τον ευρωμεσογειακό κοινωνικό χώρο, την κοινωνία της πληροφόρησης, το διάλογο για πολιτιστικά θέματα και θέματα παιδείας και τον τουρισμό, επέτρεψαν εξάλλου τον καλύτερο εντοπισμό ζωνών συνεργασίας και κοινών δράσεων. Ακόμη ευρύτερο υπήρξε το φάσμα πρωτοβουλιών σε τεχνικό και επιστημονικό επίπεδο με τη συμμετοχή πανεπιστημίων, μη κυβερνητικών οργανώσεων και δομών της ευρωπαϊκής και μεσογειακής κοινωνίας των πολιτών. Η Προεδρία προσπάθησε επίσης να υπογραμμίσει εκ νέου το ρόλο της Ένωσης στην επίλυση της κυπριακής κρίσης, με το διορισμό ενός εκπροσώπου της ad hoc .
<P>
Η ενίσχυση των διατλαντικών σχέσεων συνεχίσθηκε, παρά κάποιες ρυθμιστικές αμερικανικές πρωτοβουλίες στον εμπορικό τομέα, που έρχονται σε σοβαρή αντίθεση με την αντίληψη της πολυμερότητας και της απελευθέρωσης των συναλλαγών που από κοινού προσπαθήσαμε να ενθαρρύνουμε τα τελευταία χρόνια. Ο διάλογος με τις Ηνωμένες Πολιτείες αποδείχθηκε ουσιαστικής σημασίας, και οι προοπτικές της εμβάθυνσής του κατείχαν πρωταρχική θέση στη Διάσκεψη Κορυφής της 12ης Ιουνίου στην Ουάσιγκτων.
<P>
Οι διατλαντικές σχέσεις θα πρέπει το συντομότερο δυνατό να συμπεριλάβουν και επίσημες συμφωνίες με τον Καναδά. Βάσει των μέχρι σήμερα εργασιών ευχόμαστε οι προσεχείς προεδρίες να μπορέσουν να υλοποιήσουν το σχετικό σχέδιο δράσης και την κοινή δήλωση.
<P>
Στα συμπεράσματα του Ευρωπαϊκού Συμβουλίου υπάρχει μία σημαντική αναφορά σε ένα θέμα που φροντίσαμε ιδιαίτερα: την ανάπτυξη της διάστασης της ασφάλειας και της άμυνας κατά την άσκηση της κοινής εξωτερικής πολιτικής. Οι πρόσφατες αποφάσεις της υπουργικής συνεδρίασης του ΝΑΤΟ στο Βερολίνο σχετικά με τη χρησιμοποίηση εκ μέρους της Δυτικοευρωπαϊκής Ένωσης των μέσων της Συμμαχίας για τις δικές της επιχειρήσεις διατήρησης της ειρήνης είχαν ως αποτέλεσμα να καταστεί η εν λόγω διάσταση ένας στόχος με απόλυτη προτεραιότητα στα πλαίσια της Διακυβερνητικής Διάσκεψης, επιβεβαιώνοντας την παραπληρωματικότητα του διατλαντικού δεσμού στο πλαίσιο ενός συνεπούς σχεδίου σταθερότητας και ασφάλειας στην Ευρώπη.
<P>
Έντονες διπλωματικές δραστηριότητες και δραστηριότητες οικονομικής συνεργασίας με τις χώρες της Λατινικής Αμερικής κατέλαβαν ένα αξιόλογο μέρος των εξωτερικών σχέσεων της Ένωσης κατά το εξάμηνο, στη διάρκεια του οποίου συνεχίστηκαν οι ευρωπαϊκές ενέργειες συνεργασίας για την ανάπτυξη με την Αφρική και η πολιτική υποστήριξης της ειρήνευσης ορισμένων περιοχών αυτής της ηπείρου, με ιδιαίτερη αναφορά στην περιοχή των Μεγάλων Λιμνών, για την οποία διορίσθηκε ένας ειδικός απεσταλμένος της Ένωσης με εντολή να ενεργήσει σε στενή επαφή με τα Ηνωμένα Έθνη και την Οργάνωση για την Αφρικανική Ενότητα.
<P>
Η συνέπεια της εξωτερικής δράσης της Ένωσης εξακολουθεί να περιορίζεται από ρυθμιστικές προβλέψεις και λειτουργικές φόρμουλες που δεν ευρίσκονται στο ύψος των αυξημένων ευθηνών μας για την προστασία των κοινών μας συμφερόντων. Επιθυμώ συνεπώς να επαναλάβω την ευχή, στο πλαίσιο της Διακυβερνητικής Διάσκεψης, να μπορέσουν να ενταχθούν στη Συνθήκη εκείνες οι καινοτομίες που θα επιτρέψουν στην εξωτερική πολιτική και στην πολιτική κοινής ασφάλειας να προσλάβει μία διάσταση ανάλογη με εκείνη που χαράχθηκε με την πάροδο του χρόνου στον τομέα των εξωτερικών οικονομικών σχέσεων.
<P>
Κύριε Πρόεδρε, κύριοι βουλευτές, η Ιταλική Προεδρία είχε θέσει στο κέντρο του προγράμματός της πολιτικών προτεραιοτήτων το ζήτημα της προσέγγισης των πολιτών στη διαδικασία ολοκλήρωσης, θεωρώντας ότι σήμερα οι κοινές γνώμες διεκδικούν ένα αίτημα ασφάλειας και σταθερότητας στο οπποίο οι εθνικές κυβερνήσεις και τα Ευρωπαϊκά Θεσμικά Όργανα θα πρέπει να δώσουν μία απάντηση.
<P>
Θεωρώ ότι σεβαστήκαμε τις υποχρεώσεις μας και ότι είχαμε συγκεκριμένα αποτελέσματα, αν και λιγότερο ορατά στα όργανα ενημέρωσης, και ικανά να προσδιορίσουν σημαντικές εξελίξεις για το μέλλον της Ένωσης.
<P>
Μεταξύ των επιτυχιών θα πρέπει να απαριθμίσω την οδηγία για τις γονικές άδειες, πρώτη συγκεκριμένη εφαρμογή της συμφωνίας των Δεκατεσσάρων για την κοινωνική πολιτική. Ο προωθητικός ρόλος των κοινωνικών εταίρων σε ευρωπαϊκό επίπεδο επέτρεψε να επιτευχθεί μία συμφωνία σε αυτό το λεπτό τομέα, επιβεβαιώνοντας την ποιότητα και την αποτελεσματικότητα των συστημάτων διαβουλεύσεων. Και η έγκριση της κοινής θέσης για την οδηγία σχετικά με την απόσπαση των εργαζομένων που αδρανούσε εδώ και τέσσερα χρόνια, αποτελεί αιτία ικανοποίησης.
<P>
Τα διευρωπαϊκά δίκτυα και η αξιοποίηση της ενιαίας αγοράς αντιπροσωπεύουν τα άλλα στρατηγικά σημεία της δράσης της Ένωσης για την ανάκαμψη της ανάπτυξης, του ανταγωνισμού και της απασχόλησης. Η κινητοποίηση ευρύτερων οικονομικών πόρων για την πραγματοποίηση μεγάλων διαρθρωτικών προγραμμάτων εξαρτάται ακόμη από τις ανάγκες πειθαρχίας του προϋπολογισμού που πρέπει αναγκαστικά να επιβληθούν στην Ένωση αλλά και στα κράτη μέλη. Παρ' όλα αυτά, έχουν τεθεί οι προϋποθέσεις για την επιπρόσθετη χρηματοδότηση ύψους 1 εκατ. Ecu για τα μεγάλα δίκτυα. Στη Φλωρεντία συμφωνήθηκε επίσης να χρησιμοποιηθούν τα υπάρχοντα περιθώρια ελιγμών στα πλαίσια των Διαρθρωτικών Ταμείων υπέρ πολιτικών και δράσεων με στόχο τη δημιουργία θέσεων εργασίας: 13 περίπου εκατ. Ecu θα διατεθούν γι αυτό το σκοπό.
<P>
Στο κανονιστικό πεδίο και σε εκείνο των μελετών σημειώθηκαν, κατά το εξάμηνο, στον τομέα των διευρωπαϊκών δικτύων, πρόοδοι που υπερβαίνουν τους πλέον αισιόδοξους στόχους που είψαμε καθορίσει. Πράγματι, η συμφωνία σχετικά με τις διαδικασίες διαβουλεύσεων για τα διευρωπαϊκά δίκτυα στους τομείς των μεταφορών και της ενέργειας θέτουν τις προϋποθέσεις για μία συγκεκριμένη δρομολόγηση των ενδεδειγμένων προγραμμάτων και τη χρησιμοποίηση των υπαρχουσών πιστώσεων και εκείνων που θα καταστούων διαθέσιμες, ανοίγοντας ευνοϊκότερες προοπτικές στη συμμετοχή των ιδιωτικών κεφαλαίων κατά την εκτέλεση των εν λόγω έργων. Τα επιτευχθέντα αποτελέσματα διαψεύδουν επίσης τις όλο και συχνότερες κριτικές κατά της δισκίνητης διαδικασίας συναπόφασης και επιβεβαιώνουν, αντίθετα, ότι μία θετική νομοθετική συνεργασία μεταξύ Συμβουλίου και Ευρωπαϊκού Κοινοβουλίου μπορεί να ενισχύσει το δημοκρατικό χαρακτήρα των αποφάσεων της Ένωσης χωρίς να έχει επιπτώσεις στην έγκαιρη υλοποίηση των ενεργειών που θα πρέπει να προωθηθούν.
<P>
Οι διαδικασίες απελευθέρωσης στο εσωτερικό της ενιαίας αγοράς εντάσσονται στην προσπάθεια υπέρβασης των μονοπωλίων, των διαχωρισμών, των οικονομικών ανισοτήτων μεταξύ των χωρών μελών που βλάπτουν την ευρωπαϊκή ανταγωνιστικότητα και επιβραδύνουν τη δυνατότητα αναμέτρησης στη παγκόσμια σκηνή, χωρίς όμως να αγνοείται η αρχή -αρχή πολιτισμού- της καθολικής πρόσβασης σε ορισμένες κατηγορίες βασικών υπηρεσιών. Και σε αυτό το πεδίο έχουν επιτευχθεί πρόοδοι: οι συμφωνίες σχετικά με την οδηγία για την εσωτερική αγορά του ηλεκτρισμού και την οδηγία για τη διασύνδεση δημιουργούν τις προϋποθέσεις για τους ευρωπαϊκούς τομείς της ενέργειας και των τηλεπικοινωνιών να κινηθούν σε ένα πιο ανοικτό και σαφές κανονιστικό πλαίσιο.
<P>
Οι προσπάθειες, που κατέβαλε πολλές φορές η Ιταλική Προεδρία, και που υποστηρίχθηκαν πλήρως από την Επιτροπή και την πλειοψηφία των κρατών μελών, για την προώθηση πιο αποφασιστικών ενεργειών στήριξης υπέρ των μικρομεσαίων επιχειρήσεων, βρήκαν την έκφρασή τους στα βήματα που πραγματοποιήθηκαν για την υιοθέτηση ενός σχεδίου πολυετούς δράσης το οποίο θα επιτρέψει ειδικότερα τη βελτίωση της κανονιστικής, της διοικητικής και δημοσιονομικής αντίληψης των επιχειρήσεων και την ευκολότερη πρόσβαση στην καινοτομία και την έρευνα. Το Ευρωπαϊκό Συμβούλιο ενέθεσε την εντολή προσδιορισμού και έγκρισης του προγράμματος δράσης εντός του τρέχοντος έτους, καθορίζοντας την οικονομική επιχορήγηση.
<P>
Η μετατροπή του ευρωπαϊκού προγράμματος από κυρίως οικονομικό σε ένα δυνάμει πολυπεριεκτικό πρόγραμμα απαιτεί ιδιαίτερη προσοχή για τις πολιτικές που θίγουν αμεσότερα τους πολίτες. Τα μέτρα, που υιοθετήθηκαν σύμφωνα με τις αρχές της επικουρικότητας, όσον αφορά το περιβάλλον -αναφέρομαι ειδικότερα στις οδηγίες για τα βιοκτόνα και τα αποτελέσματα σχετικά με τις εκπομπές CO2 των ιδιωτικών οχημάτωντον υγειονομικό τομέα, και αναφέρομαι στο πρόγραμμα δράσης για την επίβλεψη της υγείας, και την προστασία των καταναλωτών, στα πλαίσια των οποίων ετέθησαν οι βάσεις για την υιοθέτηση της οδηγίας για την ένδειξη των τιμών των προϊόντων, θεωρούμε ότι δεν είναι μικρότερης σημασίας σε σχέση με τα μέτρα που υιοθετήθηκαν σε σφαίρες δραστηριότητας πιο ειδικού οικονομικού χαρακτήρα. Αλλά πιστεύω ότι κυρίως στον πολιτισμικό τομέα πραγματοποιήθηκε η πιο σημαντική πρόοδος με την υιοθέτηση ειδικών προγραμμάτων υποστήριξης του καλλιτεχνικού τομέα, της προώθησης του βιβλίου και της ανάγνωσης, προστασίας και ανάπτυξης της πνευματικής κληρονομίας. Η υιοθέτηση της κοινής θέσης όσον αφορά την οδηγία «Τηλεόραση χωρίς σύνορα», που παρουσιάζει λεπτότατες πλευρές σε πόλιτισμικό και βιομηχανικό επίπεδο, θα επιτρέψει στο Συμβούλιο να συνεχίσει την ανταλλαγή απόψεων με το Κοινοβούλιο στα πλαίσια της διαδικασίας συναπόφασης, με πλήρη σεβασμό των νομίμων ευαισθησιών και προσδοκιών που έχετε διαδηλώσει σε αυτό τον τομέα.
<P>
Εύχομαι να ενθυμούνται όλοι την Ιταλική Προεδρία κυρίως για την έγκριση αυτών των βασικών πράξεων για το μέλλον της Ένωσης και στις οποίες επικεντρώσαμε τη δραστηριότητά μας, γνωρίζοντας βεβαίως ότι δεν επρόκειτο για θέματα που δεν προσφέρονται για άμεση και επιτυχή δημοσιότητα. Οι υπουργοί και οι ανώτεροι υπάλληλοι που κατέβαλαν προσπάθειες για την υιοθέτησή τους δεν θα μνημονεύονται πιθανότατα ως μεγάλοι δημιουργοί στη διαδικασία της ολοκλήρωσης, αλλά θα πρέπει να τους αναγνωρίσουμε ότι συνέβαλαν στην προώθηση της Ευρώπης των αυθεντικών δυνάμεων και στην συμπλήρωση ενός σχεδίου που πρέπει να αποτελεί τον καρπό ενός υπομονετικού έργου καθημερινών διαμεσολαβήσεων.
<P>
Κύριε Πρόεδρε, κύριοι βουλευτές, οι παρεμβάσεις και οι ακροάσεις των μελών της ιταλικής κυβέρνησης στο Ευρωπαϊκό Κοινοβούλιο αποτέλεσαν ένα χρήσιμο δείκτη των κατευθύνσεων της Προεδρίας μας. Επιθυμώ να σας ευχαριστήσω γι αυτό, εγώ ο ίδιος προσωπικά και εξ ονόματος όλων εκείνων που έλαβαν μέρος στη δύσκολη αλλά σαγηνευτική κοινή επιχείρηση της Προεδρίας του Συμβουλίου της Ένωσης.
<P>
(Χειροκροτήματα)

<SPEAKER ID=46 LANGUAGE="EN" NAME="Green">
Κύριε Πρόεδρε, θα ήθελα να ευχαριστήσω τον Πρωθυπουργό Πρόντι, τον Πρόεδρο Santer και τον Προεδρεύοντα κ. Ντίνι για τις εκθέσεις τους. Παρακολούθησα με ιδιαίτερη προσοχή τις δύο εκθέσεις του κ. Πρόντι και του κ. Santer για την αξιολόγηση του Συμβουλίου Κορυφής της Φλωρεντίας. Θα πρέπει να ομολογήσω ότι η δική μου αξιολόγηση διαφέρει κάπως από τη δική τους. Με εξέπληξε κάπως η αισιόδοξη ανταπόκρισή τους κυρίως στο θέμα της απασχόλησης.
<P>
(Χειροκροτήματα) Το Συμβούλιο Κορυφής της Μαδρίτης πριν από έξι μήνες έγινε γνωστό ως το Συμβούλιο του ενιαίου νομίσματος. Το Συμβούλιο της Φλωρεντίας είχε αναγγελθεί ως το Συμβούλιο της απασχόλησης. Η πραγματικότητα ήταν ότι η Φλωρεντία βρισκόταν κάτω από τη μαύρη σκιά της σπογγώδους εγκεφαλοπάθειας των βοοειδών και της πολιτικής μη συνεργασίας την οποία εφήρμοσε η βρετανική κυβέρνηση. Πράγματι, η σκιά περιελάμβανε 100 ευρωπαϊκά νομοθετήματα τα οποία μπλοκάρισε η βρετανική κυβέρνηση.
<P>
Έτσι, τα σημάδια και τα μηνύματα που υπήρχαν πρίν από τη Φλωρεντία δεν ήταν ευνοϊκά. Επομένως, υποπτεύομαι ότι οι περισσότεροι πολίτες της Ευρωπαϊκής Ένωσης δεν εξεπλάγησαν ότι δεν προέκυψε απολύτως τίποτα από το Συμβούλιο αναφορικά με την απασχόληση, έχοντας κατά νουν το χάος που υφίσταται αυτή τη στιγμή στην Ένωση και στις διαδικασίες της λήψεως αποφάσεων. Ίσως να ήταν αφελείς και εξωπραγματικές οι δικές μας ελπίδες ως πολιτικών που ασχολούμεθα με το θέμα. Περιμέναμε, πράγματι, να προκύψει κάτι σχετικά με την απασχόληση από το Συμβούλιο της Φλωρεντίας.
<P>
Κάποιοι μίλησαν για την επίλυση του προβλήματος της μη συνεργασίας και την επίλυση της κρίσεως της ΣΕΒ. Το Συμβούλιο Κορυφής της Φλωρεντίας δεν επέλυσε το πρόβλημα της μη συνεργασίας. Αυτό που επέλυσε ήταν η θεσμική και πολιτική κρίση που δημιούργησε η κυβέρνηση της Μ. Βρετανίας. Το Συμβούλιο Κορυφής της Φλωρεντίας δεν επέλυσε την κρίση της ΣΕΒ. Ασφαλώς δεχόμαστε με ικανοποίηση το πλαίσιο συμφωνίας για την εξέταση της κρίσεως, αλλά θα ήθελα να υπενθυμίσω στο Συμβούλιο τη σταθερή αποφασιστικότητα του Σώματος και της ομάδας μου για πραγματική δράση υπέρ της προστασίας της υγείας και της ασφάλειας των ευρωπαίων καταναλωτών ως την υπέρτατη αρχή στην κρίση της ΣΕΒ. Το πρόβλημα αυτό δεν έχει επιλυθεί και δεν έχει εξαφανιστεί.
<P>
(Χειροκροτήματα) Σχετικά με την απασχόληση ακούσαμε ευχολόγια, και πάλι ευχολόγια και ξανά ευχολόγια. Σε πάνω από δύο χρόνια συζητήσεων σε συμβούλια κορυφής οι πραγματικές δράσεις για την απασχόληση ήταν ελάχιστες. Τα λόγια είναι ωραία μόνο όταν ακολουθούνται από δράσεις. Στην εισαγωγή του ο κ. Πρόντι αναφέρθηκε στη σταθερή αποφασιστικότητα του Συμβουλίου της Φλωρεντίας για την ΟΝΕ. Τι κρίμα που δεν υπήρξε η ίδια σταθερή αποφασιστικότητα και για την απασχόληση! Για την απασχόληση υπήρξε πλήρης αδράνεια. Κανένας πόρος, κανένας καλύτερος συντονισμός, καμιά προσαρμογή των γενικών οικονομικών κατευθύνσεων και του εντός αυτών μίγματος πολιτικών για το οποίο προτρέψαμε τα Συμβούλιο μόλις λίγες εβδομάδες πριν.
<P>
Ένα παράδειγμα: τα διευρωπαϊκά δίκτυα. Υπήρχαν μεγάλες ελπίδες ότι τελικά, ύστερα από τόσον καιρό, το Συμβούλιο της Φλωρεντίας θα χρηματοδοτούσε τα ΔΕΔ. Τώρα γνωρίζουμε ότι κάτι τέτοιο δεν πρόκειται να γίνει, δεν πρόκειται να υπάρξει. Όχι μόνο δεν πρόκειται να υπάρξουν πιστώσεις για τα ΔΕΔ, αλλά επιτρέψτε μου να θυμίσω σε όλους στο Σώμα και στο Συμβούλιο ότι τέσσερεις ημέρες πριν από το Συμβούλιο της Φλωρεντίας, ύστερα από μήνες κοπιωδών διαπραγματεύσεων μεταξύ Συμβουλίου και Κοινοβουλίου, ύστερα από συσκέψεις που δεν κρατούσαν μόνο ολόκληρη την ημέρα αλλά και τη νύχτα, υπήρξε τελικά συμφωνία συνδιαλλαγής για τα ΔΕΔ. Τέσσερεις μόνο ημέρες μετά από αυτή τη συμφωνία, στην Φλωρεντία, το Συμβούλιο απεφάσισε μονομερώς να αλλάξει τη συνδιαλλαγή για τα ΔΕΔ. Θα ήθελα να δηλώσω εδώ και τώρα στο Συμβούλιο ότι εάν πρόκειται να αναλάβει μονομερή δράση αυτής της μορφής, ελπίζω ότι παρουσιαστεί στο Κοινοβούλιο. Ελπίζω ότι ο κ. Πρόντι θα μπορέσει να μας πει πως το Συμβούλιο προτίθεται να φέρει στο Κοινοβούλιο την αλλαγή αυτής της συμφωνίας που έγινε μόλις τέσσερεις ημέρες πριν με το Κοινοβούλιο, έτσι ώστε να μπορέσουμε να αποτελέσουμε μέρος της συμφωνίας για τα ΔΕΔ - όπως δικαιούμεθα να είμαστε.
<P>
(Χειροκροτήματα) Ας μην υπάρχει καμια αμφιβολία ότι εάν αυτό το Σώμα προέβαινε μονομερώς σε αλλαγή της συμφωνίας συνδιαλλαγής το Συμβούλιο θα γινόταν έξαλλο μαζί μας και επομένως έχουμε το δικαίωμα να είμαστε έξαλλοι μαζί του. Ακούγομαι αγανακτισμένη διότι είμαι αγανακτισμένη. Οι πολίτες της Ευρωπαϊκής Ένωσης μας κατηγορούν όλους για την απάθεια στο θέμα της ανεργίας. Δεν κάνουν διάκριση μεταξύ του Συμβουλίου, της Επιτροπής και του Κοινοβουλίου. Κατηγορούν συλλήβδην την Ευρωπαϊκή Ένωση και η ομάδα μου δεν έχει καμία όρεξη να φαίνεται ότι συμμετέχει σ' αυτή την αποτυχία για την απασχόληση. Η απασχόληση αποτελεί κορυφαίο θέμα για τους πολίτες μας και θέλουμε οι πολίτες μας να βλέπουν ότι ενδιαφερόμαστε, όπως έχουμε κάνει εμείς σ' αυτό εδώ το Κοινοβούλιο, για το θέμα τους και ότι ενδιαφερόμαστε για την απασχόληση. Τώρα πρέπει να περιμένουμε το Συμβούλιο Κορυφής του Δουβλίνου. Θα το κάνουμε βέβαια αλλά, σας παρακαλώ, ας μην υπερεκτιμούμε τα συμπεράσματα της Φλωρεντίας. Για τους περισσότερους από τους πολίτες μας, και για μας, υπήρξαν μια μεγάλη απογοήτευση.
<P>
(Χειροκροτήματα)
<SPEAKER ID=47 LANGUAGE="IT" NAME="Castagnetti">
Κύριε Πρόεδρε, η πορεία της Ευρώπης κατά τα τελευταία έτη δεν υπήρξε πάντοτε ευθεία, αντίθετα, πολλές φορές ήταν επίπονη: και όμως πάντοτε σημείωσε πρόοδο. Το εξάμηνο που μόλις περατώθηκε επισκιάσθηκε από το «κλίμα παραμονής» που ζούμε: βρισκόμαστε στην παραμονή μιας νέας Συνθήκης, στην παραμονή της διεύρυνσης, στην παραμονή της αναδιάρθρωσης των συστημάτων welfare σε όλες τις χώρες της Ένωσης. Νομίζω - και ο τόνος μου θα είναι διαφορετικός από εκείνον της συναδέλφου Green- ότι θα πρέπει να αναγνωρίσουμε πως η Ιταλική Προεδρία διαχειρίστηκε αυτή τη δύσκολη περίοδο εμπνεόμενη από μία σαφή ευρωπαϊστική πίστη: διαχειρίστηκε με ρεαλισμό αυτή τη μεταβατική περίοδο αποφεύγοντας τις οπισθοδρομήσεις και δημιουργώντας αποφασιστικά κίνητρα για τη συνέχιση της πορείας. Θα πρέπει να αναγνωρίσουμε ότι η Ιταλική Προεδρία κατόρθωσε να διευθετήσει την κρίση με τη Μεγάλη Βρετανία μετά την εμφάνιση της ΣΕΒ, από κοινού με την Επιτροπή και με την αποφασιστική παρέμβαση του προέδρου Santer. Αναμφίβολα η πολιτική έχει καθήκον, συνάδελφε Green, να εκφράζει εκτιμήσεις, να ασκεί κριτική, αλλά το κύριο καθήκον της είναι να επιλύει τα προβλήματα, να διευθετεί τις κρίσεις. Πράγμα το οποίο συνέβη και συνεπώς θα πρέπει να ληφθεί υπόψη.
<P>
Θα πρέπει να αναγνωρίσουμε ότι, κάτω από δύσκολες συνθήκες, η Ιταλική Προεδρία, κατά την άποψή μας, μπόρεσε να ανοίξει τους ορίζοντες της Ευρώπης στο μέλλον. Δεν συνεκλήθη μονο η Διακυβερνητική Διάσκεψη αλλά επιπλέον χαράχθηκε η πορεία της με τη σημαντική συμβολή της επιτροπής μελέτης, όπως υπενθύμισαν ο πρόεδρος Prodi και ο πρόεδρος Dini. δημιουργήθηκαν οι προϋποθέσεις εργασίας για την τροποποίηση των μεθόδων λήψης αποφάσεων και δράσης της Ευρωπαϊκής Ένωσης. σχεδιάσθηκε η φάση διεύρυνσης: όπως ελέχθη, όσον αφορά τη Σλοβενία, άρχισε επιτέλους η πορεία σύναψης συμφωνίας με αυτή τη χώρα.
<P>
Κανείς δεν θα μπορούσε να αξιώσει, τρεις μήνες από τη σύγκληση, ότι θα ήταν δυνατόν να διατυπωθεί έστω και ένα προσχέδιο της νέας Συνθήκης. Θα αποτελέσει καθήκον της Ιρλανδικής Προεδρίας. Με αυτό το πνεύμα αντιμετώπισης του μέλλοντος, βλέπω και την επιτυχία του ανεπισήμου Συμβουλίου των Υπουργών Οικονομικών στη Βερόνα, όπου επιβεβαιώθηκε ο στόχος της νομισματικής ένωσης και επιτέλους προσδιορίσθηκε με ικανοποιητικό τρόπο η σχέση μεταξύ των χωρών που θα συμμετάσχουν και των χωρών που βρίσκονται στο προστάδιο της συμμετοχής. Με το ίδιο πνεύμα αντιμετώπισης του μέλλοντος, αξιολογώ και τη Διάσκεψη της Μπανκόγκ: επιτέλους, για πρώτη φορά, δημιουργήθηκαν σχέσεις μεταξύ των χωρών της Ευρώπης και των χωρών εκείνης της ζώνης του Ειρηνικού, και προσεγγίσθηκε η δυνατότητα μιας συνεργασίας που στο μέλλον -θα πρέπει αυτό να προβλεφθεί- θα είναι όλο και πιο δύσκολη, όλο και πιο σκληρή, γιατί περισσότερο από συνεργασία θα είναι ανταγωνισμός. Επιτέλους αντιμετωπίσθηκε η ανάγκη συνεννόησης και καθορισμού των κανόνων αυτού του ανταγωνισμού.
<P>
Έρχομαι τέλος στο τελευταίο ζήτημα, την απασχόληση: ζήτημα οδυνηρό και πρωταρχικής σημασίας για την ομάδα του Λαϊκού Κόμματος. Θα πρέπει να αναγνωρίσουμε ότι η Ιταλική Προεδρία -και νομίζω ότι αυτό συμβαίνει για πρώτη φορά στα τελευταία εξάμηνα- έθεσε με σαφήνεια στο κέντρο των προτεραιοτήτων αυτό το στόχο. Και εμείς δεν είμαστε ικανοποιημένοι από τα συμπεράσματα του Ευρωπαϊκού Συμβουλίου της Φλωρεντίας. και εμείς ανησυχούμε διότι προβάλλονται ορισμένα αισθήματα που θα μπορούσαμε να ονομάσουμε «ευρωεγωϊσμού». Έχουμε επίγνωση ότι πρόκειται για ένα πρόβλημα που θα πρέπει να αντιμετωπισθεί κυρίως σε εθνικό επίπεδο, εντούτοις, Πρόεδρε του Συμβουλίου, Πρόεδρε της Επιτροπής, είμαστε πεπεισμένοι ότι υπάρχουν μεγάλα περιθώρια, πολύ εργασία που πρέπει να γίνει σε ευρωπαϊκό επίπεδο: οι επενδύσεις στα διευρωπαϊκά δίκτυα δεν αποτελούν μόνο μία ευκαιρία για να αυξηθούν οι θέσεις εργασίας, αλλά επίσης και μία ευκαιρία εκσυγχρονισμού του διοργανικού συστήματος της Ευρώπης. η υποστήριξη των μικρομεσαίων επιχειρήσεων δεν αποτελεί μόνο την ένδειξη για την προώθηση ενός επιχειρησιακού προτύπου που μπορεί να διευρύνει την απασχόληση, αλλά και την πρόταση ενός προτύπου σύγχρονης επιχείρησης.
<P>
Θεωρούμε ότι θα πρέπει να προχωρήσουμε και στην εναρμόνιση των φορολογικών πολιτικών σε ευρωπαϊκό επίπεδο, των πολιτικών πρόνοιας, των πολιτικών εργασίας, διότι με αυτό τον τρόπο ευνοείται η διεύρυνση των επιπέδων απασχόλησης αλλά και η μετατροπή των συστημάτων του welfare . Θα πρέπει να αναγνωρίσουμε ότι η Ιταλική Προεδρία -όντως θα πρέπει να το αναγνωρίσουμε- έθεσε το πρόβλημα και ότι θεσμοποίησε για πρώτη φορά το θέμα της εργασίας και της απασχόλησης στα πλαίσια των Ευρωπαϊκών Οργάνων, ότι πρότεινε και επέβαλε στους δεκαπέντε ευρωπαίους εταίρους...
<P>
(Ο ομιλητής διακόπτεται από τον Πρόεδρο)

<SPEAKER ID=48 LANGUAGE="IT" NAME="Ligabue">
Κύριε Πρόεδρε, κύριοι συνάδελφοι, η Ιταλική Προεδρία είχε μία δύσκολη αποστολή: να δρομολογήσει τις διαπραγματεύσεις της Διακυβερνητικής Διάσκεψης σε μία πολύ λεπτή στιγμή για την οικοδόμηση της Ενωμένης Ευρώπης. να εξαγάγει συμπεράσματα και να αποφασίσει σχετικά με τα πιο αμφιλεγόμενα ζητήματα που δεν είχαν προωθήσει τα τρέχοντα συμβούλια υπουργών και συγχρόνως να διαχειρισθεί τις εσωτερικές προθεσμίες.
<P>
Πιστεύουμε ότι τα γεγονότα και οι προσανατολισμοί που εκθέσατε στην ομιλία σας, κύριε Πρόεδρε, προσφέρουν ένα πολύ ενδιαφέρον πλαίσιο για τη συμβολή της Ιταλικής Προεδρίας στην υπέρβαση των προβλημάτων που παρεμποδίζουν τη διαδικασία ολοκλήρωσης. Παρά την ιδιαίτερη και λεπτή πολιτική φάση που διήλθε η χώρα μας κατά το τελευταίο εξάμηνο και τη μερική ασυνέχεια που υπήρξε στα κορυφαία κυβερνητικά όργανα, κατέστη δυνατή η αξιοπρεπής συνέχιση των εργασιών και, αντιθέτως, σε ορισμένους τομείς, η επίτευξη σημαντικών προόδων. Οι παρεμβάσεις και οι αποφάσεις που έλαβε την τελευταία περίοδο η Ένωση στα θέματα της πρώην Γιουγκοσλαβίας, της ειρηνευτικής διαδικασίας στη Μέση Ανατολή, των ευρωασιατικών σχέσεων, κυρίως η πολιτική συμφωνία για τη Σύμβαση της EUROPOL, θα πρέπει να υπογραμμισθούν σαν σταθμοί της κοινής υποχρέωσης που η Ιταλία εκπροσώπησε τόσο καλά.
<P>
Αλλά, κύριε Πρόεδρε, θα ήταν ανεύθυνη η αποσιώπηση της μη επιτυχίας, ας την ονομάσουμε μη επιτυχία, του Ευρωπαϊκού Συμβουλίου της Φλωρεντίας.
<P>
(Χειροκροτήματα) Παρευρεθήκαμε για πρώτη φορά σε ένα Ευρωπαϊκό Συμβούλιο που είχε προσβληθεί από το «σύνδρομο της αναβολής». Δυστυχώς απρόοπτα γεγονότα, όπως εκείνο της «τρελής αγελάδας», προκάλεσαν στην Ένωση έντονα στοιχεία δυσαρέσκειας και απέσπασαν ένα μεγάλο μέρος της προσοχής και της ενεργητικότητας των Ευρωπαϊκών Οργάνων σε ένα σημαντικό θέμα, αλλά περιθωριακό όσον φορά την ευρωπαϊκή προοπτική: ο σημαντικός κανονισμός MEDA, θεμελιώδης λίθος μιας πιο αποτελεσματικής πολιτικής εταιρικών σχέσεων στη Λεκάνη της Μεσογείου, παραμένει ανενεργός δεσμεύοντας 3, 5 εκατ. Ecu. ανάβλήθηκε επίσης η χρηματοδότηση των 14 στρατηγικών προγραμμάτων στον τομέα της υποδομής των μεταφορών. αναβλήθηκε ακόμη το «σχέδιο Santer» που στόχευε την ανάκαμψη της απασχόλησης με την χρηματοδότηση των μεγάλων ευρωπαϊκών έργων.
<P>
Τι έγιναν τα εννέα προγράμματα επιστημονικής έρευνας και τεχνολογίας; Τι έγιναν οι παρεμβάσεις υπέρ των μικρομεσαίων επιχειρήσεων, οι παρεμβάσει απελευθέρωσης της εσωτερικής αγοράς, του ηλεκτρισμού και των τηλεπικοινωνιών;
<P>
Καμία από αυτές τις προτάσεις, ορισμένες από τις οποίες οφείλονται σε πρωτοβουλίες της Επιτροπής και υποστηρίζονται από την εκάστοτε προεδρία, δεν είδε το φως του ήλιου. Τα πάντα αναβλήθηκαν για την έκτακτη σύνοδο του Ευρωπαϊκού Συμβουλίου του Οκτωβρίου. Είναι αναγκαία η υπογράμμιση αυτών των θεμάτων για να προβληθεί εκείνο το στοιχείο που όλοι οι σχολιαστές σημείωσαν: εξακολουθούν να είναι εύθραυστες οι κοινές αξίες που συχνά δεν κατορθώνουν να συμβιβσθούν με τα εθνικά συμφέροντα. Από την άλλη πλευρά, στο εσωτερικό επίπεδο, οι πολίτες απαιτούν ανάπτυξη της οικονομίας, μία νομισματική πολιτική, ελεύθερη διακίνηση, μία σαφή απάντηση στις μεγάλες θεματικές της απασχόλησης, της μετανάστευσης, της προστασίας του περιβάλλοντος και, τέλος, της καταπολέμησης των μεγάλων ασθενειών του αιώνα μας.
<P>
Αυτοί είναι οι πρωταρχικοί στόχοι, αλλά είναι επίσης αναγκαία και η ανάπτυξη του στοχασμού σχετικά με τη θεσμική οργάνωση της Ευρώπης. Η απάντηση που θα δοθεί θα πρέπει βεβαίως να λαμβάνει υπόψη τους αριθμούς και τη δυνατότητα εφαρμογής των προτεινομένων μεταρρυθμίσεων, αλλά συγχρόνως δεν θα πρέπει να αγνοηθούν οι βασικές αρχές του κράτους δικαίου: ο σεβασμός του ατόμου, η ισορροπία μεταξύ των εξουσιών, η αποτελεσματικότητα των διαδικασιών, η εξασφάλιση του ελέγχου των δραστηριοτήτων και της αλλαγής στην κορυφή της εξουσίας.
<P>
Η θεσμική οργάνωση όπως λέγεται, ο ρόλος του Ευρωπαϊκού Κοινοβουλίου και του Συμβουλίου στις κανονιστικές διαδικασίες, η επανοργάνωση του Κολεγίου των Επιτρόπων, ο ρόλος των νέων Θεσμικών Οργάνων -πρώτο από όλα η Επιτροπή Περιφερειών- είναι όλες λύσεις τεχνικού χαρακτήρα, των οποίων δεν θα πρέπει να υποτιμηθούν οι επιπτώσεις, αλλά που θα πρέπει να αποτελέσουν εργαλειακές λύσεις για την επίτευξη του στόχου που μας ενώνει: την ευρωπαϊκή ολοκλήρωση και τη μελλοντική διεύρυνση. Αυτό το πεπρωμένο, κύριε Πρόεδρε, μας ενώνει όλους, διότι οι εξωτερικές προκλήσεις και οι πολιτικές μονόδρομοι μας αναγκάζουν να αναλάβουμε ένα ρόλο οδηγού στη διεθνή σκηνή, στην εξωτερική πολιτική και στην πολιτική ασφάλειας, στην οικονομία και για να εξευρεθεί διέξοδος στην ανεξάντλητη φαντασία των λαών της ηπείρου μας. Μας ζητείται στην ουσία μία Ευρώπη σε θέση να αναλάβει τις δικές της ευθύνες εθνικής ταυτότητας, χωρίς να πρέπει υποχρεωτικά να μετατραπεί σε υπερκράτος.
<P>
Με πραγματική πικρία διαπιστώνουμε ότι η κοινοτική Ευρώπη, στη δοκάνη μεγάλων κοινωνικών προβλημάτων, δεν κατορθώνει να ξεφύγει από το τέλμα των εγγράφων, που δεν αλλάζουν τίποτε και αυξάνουν την απογοήτευση των πολιτών. Οι πολίτες βλέπουν να τίθεται σε σοβαρό κίνδυνο η λεπτή ισορροπία του κοινωνικού κράτους και ακόμη και σήμερα ματαίως επιδιώκουν σε ευρωπαϊκή διάσταση εκείνες τις λύσεις που οι χώρες τους δεν μπορούν να προτείνουν. Η Ιταλική Προεδρία δεν είναι βεβαίως η μόνη υπεύθυνη αυτής της κατάστασης. Η σημερινή δύσκολη κατάσταση ιστορικά ανήκει σε όλες τις ευρωπαϊκές χώρες, σε όλους τους πολίτες, σε όλες τις πολιτικές δυνάμεις, αλλά δεν υπάρχει πλέον περιθώριο για τυπικές αισιοδοξίες και πολύ λιγότερο για ανώφελες αντεγκλήσεις: πρέπει να βγούμε από το αδιέξοδο στο οποίο βρισκόμαστε εάν θέλουμε να διασώσουμε, μαζί με την οικονομία μας και την κοινωνία μας, το αγαθό των δημοκρατικών ελευθεριών.
<P>
Τέλος, κύριε Πρόεδρε, δεν πιστεύουμε ότι μόνες οι δημοσιονομικές παρεμβάσεις μπορούν να δημιουργήσουν νέα απασχόληση. η απασχόληση μπορεί να προωθηθεί -το ξέρετε πολύ καλά- με το δημόσιο χρήμα, αλλά θέσεις εργασίας δημιουργεί η αυθόρμητη ατομική πρωτοβουλία, κυρίως των μικρομεσαίων επιχειρήσεων που αναπτύσσονται μόνο σε ένα πλούσιο, οικονομικά και κοινωνικά, έδαφος.
<P>
Μας λυπεί που η χώρα μας δεν φέρει το απτό σημάδι αυτής της έγκυρης εμπειρίας της, διότι στο τέλος κατέληξε να υποστεί την ταπείνωση της πολιτικής της αναβολής. Η Ιταλία, ας το ενθυμούμεθα, είναι μία από τις χώρες πρωτεργάτες αυτής της ευρωπαϊκής περιπέτειας και έχει σαφή καθήκοντα. Η μεταβατική φάση στην οποία βρίσκεται δεν μπορεί να την οδηγήσει σε υποβάθμιση: είμαστε βέβαιοι ότι η χώρα μας είναι σε θέση να ανταποκριθεί στις εκκλήσεις των εταίρων της και θα είναι ικανή να αναλάβει σύντομα ένα ρόλο πρωταγωνιστικό.
<P>
Σας εύχομαι, κύριε Πρόεδρε, να επιμείνετε, κατά την περίοδο της συμμετοχής σας στην τρόικα, ώστε να υπάρξει συνέχεια των συγκλίσεων και να οδηγήσετε την Ιταλία στις μεγάλες αφετηρίες της Ευρώπης την παραμονή της τρίτης χιλιετηρίδας.
<P>
(Χειροκροτήματα)
<SPEAKER ID=49 LANGUAGE="FR" NAME="Spaak">
Κύριε Πρόεδρε, κύριε Πρόεδρε του Συμβουλίου, κύριε Υπουργέ των Εξωτερικών, κύριε Πρόεδρε της Επιτροπής, αφού κάθε κράτος μέλος υπενθύμισε τη θέση του και διευθετήθηκε το πολιτικό σκέλος της κρίσης των τρελών αγελάδων, είναι καιρός να αφιερωθούν πλέον οι εργασίες της διακυβερνητικής διάσκεψης στο λόγο ύπαρξής της, δηλαδή στην προσαρμογή των ευρωπαϊκών θεσμικών οργάνων στις προκλήσεις του παρόντος και ενός πολύ εγγύς μέλλοντος.
<P>
Η ανάπτυξη μίας επί της ουσίας συζήτησης μεταξύ των δεκαπέντε κυβερνήσεων της Ένωσης σχετικά με τους στόχους που πρέπει να θέσουμε για τη φύση της οικοδόμησης της Ευρώπης της τρίτης χιλιετίας δεν αποτελεί άραγε προτεραιότητα; Τι είδους κοινωνία επιθυμούμε; Σε ποιες θεμελιώδεις αρχές πρέπει να βασίζεται; Από τη στιγμή που θα προσδιορισθούν τα θέματα αυτά, ποια είναι η απαραίτητη θεσμική οργάνωση για την εφαρμογή αυτών των σχεδίων;
<P>
Τα δεκαπέντε κράτη μέλη πρέπει να συμμετάσχουν στη διαδικασία. Η κρίση από την οποία βγαίνουμε έριξε άπλετο φως στην απόκλιση των υπαρχουσών αντιλήψεων. Η προβλεπόμενη διεύρυνση καθιστά απαραίτητη την εξάλειψή της. Οι χώρες που φιλοδοξούν να ενταχθούν στην Ένωση πρέπει να γνωρίζουν, πριν από την έναρξη των διαπραγματεύσεων, σε τι είδους πολιτικό σχέδιο θα προσχωρήσουν, ποια είναι τα πλεονεκτήματά του, ποιες είναι οι υποχρεώσεις που απορρέουν. Η απογοήτευση των ευρωπαίων πολιτών σχετικά με την ευρωπαϊκή οικοδόμηση είναι ανησυχητική. Μία πρόσφατη δημοσκόπηση στο Βέλγιο, μία από τις ιδρυτικές χώρες της ΕΕ, όπως η δική σας, κ. Πρωθυπουργέ, είναι αποκαλυπτική αυτής της στάσης. Πρέπει να καταγγελθεί η ευθύνη των εθνικών κυβερνήσεων, οι οποίες πολύ συχνά έχουν την τάση να μεταθέτουν στην Ένωση τη δική τους έλλειψη θάρρους και την έλλειψη πολιτικής βούλησης για την επίλυση προβλημάτων που εμπίπτουν στη δική τους δικαιοδοσία. Η αναβολή της χρηματοδότησης των διευρωπαϊκών δικτύων, στην οποία αναφερθήκαμε όλοι μέχρι τώρα, και η δημιουργία θέσεων εργασίας που αναμένεται να προκύψει, αποτελεί ένα θλιβερό σχετικό παράδειγμα. Είναι επίσης μία αποτυχία της συνόδου της Φλωρεντίας.
<P>
Δεν αρκεί, όπως έκαναν οι αρχηγοί κυβερνήσεων στη Φλωρεντία, να καταγραφεί η αναθεωρημένη διατύπωση που υπέβαλε ο πρόεδρος Santer. Υπάρχει μία ακτίνα ελπίδας στο γεγονός ότι η Επιτροπή διαπιστώνει ότι η πλειονότητα των κρατών μελών είναι διατεθειμένη να δεχτεί το σχέδιο στις γενικές γραμμές του; Σε κάθε περίπτωση, και αυτή είναι η σχεδόν ομόφωνη αίσθηση του Κοινοβουλίου, επείγει να ληφθούν επιτέλους αποφάσεις σε επίπεδο εκτέλεσης. Δεν είναι δημαγωγικό να υπενθυμίσω ότι τα 17, 5 εκατ. άνεργοι αξίζουν κάτι περισσότερο από διακηρύξεις προθέσεων. Ο πόλεμος στην πρώην Γιουγκοσλαβία, η ανικανότητα της Ευρώπης να διαδραματίσει κάποιο ρόλο επηρέασε δραστικά τους πολίτες.
<P>
Το Ευρωπαϊκό Κοινοβούλιο στο κοινό ψήφισμα που εξέδωσε μετά τη σύνοδο της Φλωρεντίας επιμένει στην ευθύνη των Ευρωπαίων σε ό, τι αφορά μία ολόκληρη σειρά προβλημάτων εντός και εκτός της Ευρώπης. Εκφράζει τη βούλησή του για τη σύσταση των θεσμών και των διαδικασιών που παρέχουν τα απαραίτητα μέσα για την εφαρμογή μίας πραγματικής εξωτερικής πολιτικής. Εύχομαι η ιρλανδική προεδρία, ενισχυμένη από την ιταλική προεδρία και με τη συνεργασία της Επιτροπής να ανοίξει το δρόμο, μετά από μία περίοδο κρίσης, στην τόσο αναμενόμενη ευρωπαϊκή ανάκαμψη.
<P>
(Χειροκροτήματα)

<SPEAKER ID=50 LANGUAGE="IT" NAME="Pettinari">
 Κύριε Πρόεδρε, κύριε Πρόεδρε του Συμβουλίου, κύριε υπουργέ των εξωτερικών, νομίζω ότι είναι σωστό στο τέλος της Ιταλικής Προεδρίας, να κριθούν οι έξι μήνες εργασίας με ήρεμο και σαφή τρόπο. Κρίνω ως συνολικά θετική τη Ιταλική Προεδρία διότι αυτοί οι μήνες σηματοδοτήθηκαν από πολλαπλές πρωτοβουλίες προς όφελος της Ευρωπαϊκής Ένωσης, πολλές από τις οποίες υπενθύμισε πριν από λίγο ο πρόεδρος Dini. Θέλω να διευκρινίσω ότι η κρίση μου -θετική, επαναλαμβάνω- δεν προδικάζεται από το ότι ανήκω σε ένα κίνημα, το κίνημα των Ενωτικών Κομμουνιστών, που στην Ιταλία συμμετέχει στην κυβέρνηση του πρωθυπουργού κ. Prodi. Νομίζω ότι, αντικειμενικά, η Ιταλική Προεδρία, με τις δύο κυβερνήσεις που διαδέχθηκαν η μία την άλλη, εργάσθηκε καλά, διότι εργάσθηκε κάτω από λεπτές συνθήκες, σε μία ιδιαίτερα λεπτή φάση της ζωής της Ευρωπαϊκής Ένωσης, αντιμετωπίζοντας αρκετά σοβαρές κρίσεις, όπως εκείνη με την αγγλική κυβέρνηση.
<P>
Θεωρώ εντούτοις, για να είμαστε σαφείς, ότι, τη στιγμή που η Ιταλία είναι έτοιμη να εγκαταλείψει την Προεδρία της Ένωσης, θα πρέπει να εκτεθούν με σαφή λόγια οι αντιμετωπισθείσες δυσκολίες, με περισσότερο σαφή λόγια από αυτά που άκουσα. Θα πρέπει να είμαστε σαφείς όσον αφορά τη Διάσκεψη Κορυφής της Φλωρεντίας: καλά, πολύ καλά, ξεπεράσθηκε η κρίση με την αγγλική κυβέρνηση. καλά, όσον αφορά τη μείωση των εξοπλισμών, αλλά άσχημα, πολύ ασχημα αντιμετωπίσθηκε το πρόβλημα που περισσότερο από κάθε άλλο πλήττει τις χώρες μέλη, δηλαδή η ανεργία. Πρόεδρε Prodi, γνωρίζετε πολύ καλά ότι όσον αφορά την απασχόληση, η Διάσκεψη Κορυφής της Φλωρεντίας δεν ήταν μία καλή διάσκεψη και το γνωρίζετε και εσείς, Πρόεδρε Santer, που είδατε να μην γίνονται δεκτές οι προτάσεις σας για τη συμφωνία εμπιστοσύνης. Στο πεδίο αυτό, για να είμστε τίμιοι, θα πρέπει να ομολογήσουμε ότι η Διάσκεψη Κορυφής απέτυχε. Και γιατί συνέβη αυτό; Κατά τη γνώμη μου, διότι, αντί να κατευθύνουμε τις προσπάθειες όλων μας -πολιτικές και οικονομικές προσπάθειες- για να κλείσει αυτή η φοβερή πληγή της ανεργίας, συνεχίσαμε με τη λογική, και μόνο με αυτή τη λογική, του πώς κάθε χώρα θα μπορέσει να ανταποκριθεί, έστω και πληρώνοντας ακριβό τίμημα σε κοινωνικό επίπεδο, στις παραμέτρους, τις προθεσμίες και τις συμβατότητες του Μάαστριχτ.
<P>
Κύριε Πρόεδρε, όλοι γνωρίζουν ότι ορισμένες χώρες δεν θα μπορέσουν να σεβασθούν αυτές τις παραμέτρους, άλλες -μεταξύ των οποίων και η Ιταλία- θα το πετύχουν πλήττοντας, ακόμη περισσότερο, τις κοινωνικές άμυνες. Ζητώ να αποτραπεί αυτό, και θεωρώ ότι είναι λάθος ορισμένοι επίτροποι να αντιμετωπίζουν το οικονομικό πρόβλημα της χώρας μου, της Ιταλίας, σαν να μην επρόκειτο για οικογένειες, για άνδρες και γυναίκες, σαν τα κράτη μέλη να αποτελούνταν από ηλεκτρονικούς υπολογιστές και μηχανές. Αρκεί να περικοπούν οι μισθοί και οι συντάξεις και ιδού, πετυχαίνουμε εκείνο το 3 % του δημόσιου χρέους, που απαιτούν οι Συνθήκες. Αλλά τι είδους Ευρώπη θα δημιουργηθεί με αυτό τον τρόπο; Μία Ευρώπη όπου θα μπορούσαν να αντέξουν μόνο τα ισχυρά κράτη ενώ τα λιγότερο ισχυρά θα συντριβούν. Γιατί δεν υιοθετούμε μία άλλη παράμετρο για το ενιαίο νόμισμα, ένα ελάχιστο όριο ανεργίας, πέρα από το οποίο δεν μπορεί να υπάρξει ενιαίο νόμισμα; Ας εργασθεί η Επιτροπή προς αυτή την κατεύθυνση! Και ο επίτροπος Monti, που απέδειξε ότι ξέρει να λογαριάζει, θα πρέπει να λάβει υπόψη του και τον αριθμό των ανέργων: θα έπρεπε να περικοπούν και οι άνεργοι!
<P>
Οι ακαμψίες του Μάαστριχτ, με τον τρόπο που έχουν αποφασισθεί, μπορούν να αναθεωρηθούν από τη Διακυβερνητική Διάσκεψη. Γι αυτό το λόγο, η ομάδα μου -η ομάδα της Ενωτικής Αριστεράς- ζητά οι προθεσμίες και η υλοποίηση του ενιαίου νομίσματος να συνδεθούν με το πρόβλημα της απασχόλησης, να αναθεωρηθούν συνεπώς για να οικοδομηθεί όντως η Ενωμένη Ευρώπη! Ενωμένη πολιτικά και οικονομικά, με όλα τα κράτη μέλη της.
<P>
Πιστεύω ότι εάν η Ιταλική Προεδρία αποστείλει αυτό το μήνυμα διαθεσιμότητας και ευελιξίας, θα έχει επιτελέσει ένα σημαντικό έργο και θα έχει θέσει φιλόδοξους και θετικούς στόχους για το μέλλον της Διακυβερνητικής Διάσκεψης.

<SPEAKER ID=51 LANGUAGE="DE" NAME="Roth">
Κύριε Πρόεδρε, αγαπητοί κυρίες και κύριοι συνάδελφοι, θα 'πρεπε λοιπόν, στην Φλωρεντία, η σύνοδος κορυφής να είναι αφιερωμένη στην απασχόληση. Θα 'πρεπε η σύνοδος κορυφής να είναι εκείνη που θα έδινε ώθηση στην πανευρωπαϊκή ανάπτυξη και τον εκδημοκρατισμό. Αυτό που απομένει τώρα είναι μια πικρή γεύση από το ότι δε δόθηκε καμιά λύση στα βασικά θέματα της απασχόλησης, της προστασίας της υγείας και της δημοκρατικής εξέλιξης της Ένωσης. Έχω δυστυχώς την πεποίθηση ότι το παρουσιασθέν θεατρικό έργο του εκβιασμού, του παζαριού και της απόκρυψης γύρω από το veto μπλοκαρίσματος της βρετανικής κυβέρνησης, δεν μπορεί να αποτελέσει τη βάση για να είναι μεγαλύτερη η αποδοχή και περισσότερη η εμπιστοσύνη των πολιτών της ευρωπαϊκής ολοκλήρωσης. Αντίθετα, ο σκεπτικισμός και η δυσπιστία θα αυξηθούν, ύστερα απ' αυτή τη σύνοδο κορυφής. Και δικαιολογημένα, διότι, όπως και παλιά, εξακολουθούν οι λέξεις διαφάνεια και δημοσιότητα να είναι άγνωστες, ενώ η απαιτούμενη συμβιβαστική λύση για την BSE ουδόλως εγγυάται την ασφάλεια και την υγεία των πολιτών. Αυτός θα έπρεπε να είναι ο μοναδικός θεμελιώδης κανόνας δράσης.
<P>
Σ' αυτόν θα συγκαταλεγόταν κι ένα εκτεταμένο πρόγραμμα της ΕΕ για την καταπολέμηση και τον έλεγχο της επιδημίας. Η χαλάρωση έγινε χωρίς κανέναν όρο και συνεπώς καλείται τώρα η Επιτροπή να δράσει. Κυρίως όμως έπρεπε να γίνει μια ριζική στροφή από μια αποτυχημένη, αδιάκριτα βιομηχανοποιημένη αγροτική πολιτική. Η άμεση εγκατάλειψη της συντονισμένης ανευθυνότητας, εκ μέρους της βιομηχανίας και της πολιτικής, που οδηγεί τα ζώα και τους ανθρώπους στην τρέλα, θα ήταν μια κατάλληλη απάντηση. Διότι η σπογγώδης εγκεφαλοπάθεια των βοοειδών είναι αποτέλεσμα και έκφραση μιας ανάπτυξης και μιας ανθρώπινης ύβρης, που κατοχυρώνει δι' ευρεσιτεχνίας τα ζώντα όντα και αρνείται την προστασία του ατόμου. Το ότι δεν απαγορεύονται οι εξαγωγές βοδινού κρέατος σε χώρες του τρίτου κόσμου, δείχνει το διφορούμενο μιας κυνικής πολιτικής, που θέτει σε υψηλότερη μοίρα το κέρδος, παρά το αβλαβές των ανθρώπων.
<P>
Η μοναδική απόφαση που πάρθηκε πραγματικά - όσον αφορά την Europol - αποτελεί, με τη μορφή που πάρθηκε, ήττα για τα πολιτικά δικαιώματα και για τη νομική ασφάλεια στην Ευρωπαϊκή Ένωση. Καμιά εγγύηση για τον δημοκρατικό έλεγχο, καμιά δεσμευτική αρμοδιότητα του Ευρωπαϊκού Δικαστηρίου για όλα τα κράτη μέλη και, όπως και παλιά, καμιά εγγυημένη προστασία των προσωπικών στοιχείων.
<P>
Όσον αφορά τον αγώνα κατά της μαζικής ανεργίας, εξακολουθούμε να παραμένουμε στα παλιά γνωστά λόγια του αέρα. Από το προτεινόμενο σύμφωνο εμπιστοσύνης θα έπρεπε να είχε αναπτυχθεί ένα πραγματικό σύμφωνο για την απασχόληση και το περιβάλλον. Αντ' αυτού, επανέλαβαν οι 15 αρχηγοί κυβερνήσεων τη νεοφιλελεύθερη ομολογία της πίστης τους, ότι η καταπολέμηση του πληθωρισμού και η αυστηρή εμμονή στα κριτήρια του Μάαστριχτ, σε εποχές ύφεσης, θα συνέβαλε στην επίλυση των προβλημάτων απασχόλησης. Credo auia absurdum! Ολοένα και περισσότερο έχω την πεποίθηση πως οι αρχηγοί των κυβερνήσεων, με την ευρωπαϊκή πολιτική τους, παίζουν με τη φωτιά, και ότι αργά αλλά σταθερά θα γίνουν αυτοί πραγματική απειλή για την Ευρώπη.
<P>
Aυτή εδώ η συζήτηση αποτελεί για μένα παράδειγμα ενός τελείως ανεστραμμένου κόσμου. Οι χαρακτηριζόμενες ως επιτυχίες από τους κ.κ. Prodi, Santer και Dini, δεν είναι - λυπάμαι που το λέω - τίποτε άλλο παρά εξωραϊσμοί ή κλασικό παράδειγμα των χωριών Ποτέμκιν.
<P>
(Χειροκροτήματα)

<SPEAKER ID=52 LANGUAGE="IT" NAME="Dell'Alba">
Κύριε Πρόεδρε, κύριε Πρόεδρε του Ευρωπαϊκού Συμβουλίου, κύριε Πρόεδρε του Συμβουλίου, κύριοι συνάδελφοι, πριν από όλα θα ήθελα ειλικρινά να αναγνωρίσω ότι ο Πρόεδρος Prodi σηματοδότησε την κυβέρνησή του με την ευρωπαϊκή σφραγίδα και προσπάθησε να περατώσει με τον καλύτερο δυνατό τρόπο το δύσκολο εξάμηνο της Ιταλικής Προεδρίας.
<P>
Η Ιταλική Προεδρία μπορεί να καυχάται ότι προώθησε το συνεχή διάλογο με το Ευρωπαϊκό Κοινοβούλιο και ότι έδειξε τον μέγιστο σεβασμό, με μία μόνη ίσως πρόσφατη εξαίρεση, στην ανεξαρτησία και στον ειδικό ρόλο κάθε Θεσμικού Οργάνου και στα μέλη του.
<P>
Μετά από αυτές τις εκτιμήσεις, και η Ομάδα της Ευρωπαϊκής Ριζοσπαστικής Συμμαχίας δεν μπορεί να μην συμφωνήσει με την πλειοψηφία των συναδέλφων που παρενέβησαν σχετικά με τον μη ικανοποιητικό απολογισμό της Διάσκεψης Κορυφής της Φλωρεντίας και, γενικότερα, με την αποτυχία της Ιταλικής Προεδρίας όσον αφορά ορισμένους σημαντικού στόχους. Βεβαίως, στη Φώρεντία το Ευρωπαϊκό Συμβούλιο επέλυσε το πολιτικό πρόβλημα - όχι όμως το υγειονομικό και το οικονομικό- της υπόθεσης της «τρελής αγελάδας», αλλά με ποιο όμως τίμημα;
<P>
Εσείς, Πρόεδρε Prodi, αναφερθήκατε στο πρόγραμμα εργασίας της Προεδρίας και ο Πρόεδρος Dini ανέλυσε ευρέως ορισμένες προτεραιότητες. Εγώ είχα την υπομονή -όπως λέγατε- να διαβάσω και να ξαναδιαβάσω το πρόγραμμα και τις προτεραιότητες. Το πρόγραμμα έθετε σε πρώτη θέση το ζήτημα της απασχόλησης. αλλά όλοι, όπως μου φαίνεται, συμφωνούν ότι στη Φλωρεντία, η συμφωνία εμπιστοσύνης του Προέδρου Santer, και συνεπώς η ιδέα κινητοποίησης νέων ευρωπαϊκών πόρων και ενεργειών στο πεδίο αυτό έχει προς το παρόν παραμερισθεί. Όλοι ουσιαστικά γνωρίζουμε τι σημαίνει στην πολιτική η ανάθεση της εμβάθυνσης του θέματος στην Επιτροπή.
<P>
Σχετικά με τις επιπρόσθετες χρηματοδοτήσεις που η Προεδρία και εμείς οι ίδιοι ευχόμασταν ειδικότερα των μεγάλων δικτύων, σχετικά με το τέταρτο πρόγραμμα πλαίσιο για την έρευνα, σχετικά με τις μικρομεσαίες επιχειρήσεις: και σε αυτή την περίπτωση τίποτε το συγκεκριμένο, εκτός από μία απλή λογιστική δράση. Στο θέμα της Διακυβερνητικής Διάσκεψης, καμάρι της Ιταλικής Προεδρίας, δεν έγιναν πολλά προς τα εμπρός βήματα και είναι το λιγότερο που μπορούμε να πούμε, αν και ευχή της Προεδρίας ήταν να προωθηθούν ορισμένοι τομείς κλειδιά. Όσον αφορά την εσωτερική αγορά, πολλοί φάκελοι δεν προχώρησαν, από αυτόν για την ελεύθερη διακίνηση των προσώπων μέχρι εκείνους για το καθεστώς της ευρωπαϊκής εταιρείας, της φορολόγησης, του τραπεζικού και ασφαλιστικού τομέα. Σε άλλες εσωτερικές πολιτικές, ορισμένα σημαντικά προς τα εμπρός βήματα συνοδεύτηκαν από αποτυχίες, εξίσου σημαντικές: στον κοινωνικό τομέα, στις τηλεπικοινωνίες. Στον αγροτικό τομέα δεν κατορθώθηκε ο καθορισμός των τιμών για το προσεχές οικονομικό έτος και, προ παντός, δεν σημείωσαν πρόοδο οι μεταρρυθμίσεις στους τομείς του οίνου, του ελαίου, των οπωροκηπευτικών. Όσον αφορά τον τρίτο πυλώνα, εάν θα πρέπει να αναγνωρισθεί ότι η Ιτραλική Προεδρία έφερε σε αίσιο τέλος την υπόθεση της EUROPOL και τη σύμβαση για την έκδοση των διωκομένων, άλλα σημεία που εθεωρούντο πρωταρχικά για την Προεδρία -τα εξωτερικά σύνορα, η καταπολέμηση της τρομοκρατίας, το παρατηρητήριο για το ρατσισμό- δεν επετέλεσαν σημαντικά προς τα εμπρός βήματα. Και τέλος από την εξωτερική πολιτική και από τις εξωτερικές σχέσεις της Ένωσης προήλθαν ίσως οι μεγαλύτερες απογοητεύσεις, με τη μη σημείωση προόδου στο πρόγραμμα MEDA.
<P>
Αλήθεια δεν ήταν δυνατόν να γίνει κάτι περισσότερο γαι να ξεπερασθεί η σημερινή κατάσταση μπλοκαρίσματος και δεν μπορούσαν να καταλήξουν εκείνες οι αναγκαίες διμερείς συμφωνίες που είναι ουσιώδεις για την ανάπτυξη του ευρωμεσογειακού διαλόγου;
<P>
Η άσκηση της Προεδρίας της Ένωσης και η επιτυχής πραγματοποίηση των Ευρωπαϊκών Διασκέψεων Κορυφής δεν είναι βεβαίως μία εύκολη αποστολή, και βεβαίως δεν έπρεπε να υπήρξε εύκολο το εξάμηνο που μόλις έκλεισε. Αλλά να περιγράφετε ως θετικά επιτεύγματα, Πρόεδρε Prodi, Πρόεδρε Dini -όπως συνέβη- τη Διάσκεψη Κορυφής της Φλωρεντίας και ένα αποτελματωμένο σε μεγάλο βθμό εξάμηνο, στη διάρκεια του οποίου πολλοί στόχοι απέτυχαν, δεν μου φαίνεται ούτε σωστό, ούτε χρήσιμο.

<SPEAKER ID=53 LANGUAGE="NL" NAME="Van der Waal">
Κύριε Πρόεδρε, πάνω από το άρθρο μιας ολλανδικής εφημερίδας σχετικά με το Ευρωπαϊκό Συμβούλιο της Φλωρεντίας υπήρχε ο τίτλος: καμία κρίση, αλλά και καμία ευφορία. Ο τίτλος αυτό χαρακτηρίζει ορθά, κατά τη γνώμη μου, το Ευρωπαϊκό Συμβούλιο. Η απειλούμενη κρίση με αφορμή την ασθένεια των τρελλών αγελάδων αποσοβήθηκε. Όμως, οι μεγάλες προσδοκίες σχετικά με το ονομαζόμενο «σύμφωνο εμπιστοσύνης» του Προέδρου της Επιτροπής Santer, δεν υλοποιήθηκαν.
<P>
Κατά πόσο το πρόβλημα της ΣΕΒ εξαφανίστηκε οριστικά από την πολιτική ημερήσια διάταξη, είναι κάτι το οποίο θα το δείξει ο χρόνος. Με τη συμφωνία για σταδιακά μέτρα, τα οποία θα βασίζονται σε επιστημονικά κριτήρια, φαίνεται ότι έχει επιτευχθεί προσωρινά μια αντικειμενική λύση. Όμως εξακολουθεί να υφίσταται το ερώτημα εάν κατά την εφαρμογή του εν λόγω σχεδίου, με βάση αποφάσεις οι οποίες θα βασίζονται σε επιστημονικά ή κτηνιατρικά κριτήρια, θα μπορέσει να επιτευχθεί ευθυγράμμιση των πολιτικών απόψεων ή των διαφορών όσον αφορά την ερμηνεία. Είναι κάτι που θα το διαπιστώσουμε μετά από έτη. Εν πάση περιπτώσει δεν υπάρχει τώρα κρίση.
<P>
Όμως ούτε ευφορία. Κυρίως αυτό σχετίζεται με το σχέδιο για την απασχόληση. Κατά την πορεία προς αυτή τη συνάντηση κορυφής, φαίνονταν ότι το αντικείμενο αυτό θα αποτελούσε το κύριο θέμα, όμως, μολονότι η προσέγγιση εκ μέρους των ηγετών των κυβερνήσεων ήταν θετική, δεν έλαβαν καμία απόφαση σχετικά με το 1 δισεκατομμύριο Ecu, το οποίο είχε ζητηθεί για τη δημιουργία των διευρωπαϊκών δικτύων. Κατανοούμε πλήρως τη θέση των ηγετών των κυβερνήσεων να εξετάσουν εάν τα προγράμματα αυτά θα μπορούσαν να χρηματοδοτηθούν με ένα άλλο τρόπο από το πλεόνασμα του γεωργικού προϋπολογισμού. Όμως δεν πρέπει, ταυτόχρονα, να συμπεράνουμε επίσης ότι το Ευρωπαϊκό Συμβούλιο θεωρεί λιγότερο σημαντικό απ' ότι η Επιτροπή τον αντίκτυπο των δικτύων αυτών για την απασχόληση;
<P>
Τα δίκτυα αυτά δρομολογήθηκαν στο Ευρωπαϊκό Συμβούλιο του Εδιμβούργου, στο τέλος του 1992, προκειμένου να ενισχυθεί η εσωτερική αγορά και να προωθηθεί το θέμα της απασχόλησης. Όμως η βραδύτητα της εφαρμογής των εν λόγω σχεδίων και η δυσχερής διαδικασία συνδιαλλαγής μεταξύ Συμβουλίου και Κοινοβουλίου, δημιουργούν την εντύπωση ότι τα σχέδια αυτά δεν συνδέονται στενά με τη σοβαρότητα του θέματος της απασχόλησης. Γι' αυτό το λόγο δεν θα ήταν καλύτερο, άραγε, να μην δημιουργούνται τόσες μεγάλες προσδοκίες στον πολίτη όσον αφορά τον αντίκτυπο των δικτύων; Με τα δισεκατομμύρια από τα διαρθρωτικά ταμεία θα μπορούσε ενδεχομένως να επιτευχθεί καλύτερα ο στόχος της απασχόλησης σε ευρωπαϊκό επίπεδο, όταν μάλιστα ληφθεί υπόψη το γεγονός ότι η πολιτική απασχόλησης εμπίπτει πρωτίστως στην αρμοδιότητα των κρατών μελών.
<P>
Πενιχρά ήταν επίσης τα αποτελέσματα του Ευρωπαϊκού Συμβουλίου και όσον αφορά τη Διακυβερνητική Διάσκεψη. Η εκτεταμένη έκθεση σχετικά με την πρόοδο που εκπόνησε η Ιταλική Προεδρία, συνίσταται κυρίως από μία ανακεφαλαίωση των διαφόρων θέσεων των κρατών μελών, όμως η κατεύθυνση είναι σαφής. Διεύρυνση των αρμοδιοτήτων των Ευρωπαϊκών Οργάνων και περαιτέρω ανάπτυξη των κοινοτικών αρμοδιοτήτων. Κατά τη γνώμη μας αυτή δεν είναι η ορθή κατεύθυνση επειδή, συν τοις άλλοις, αναμφισβήτητα κύριο ρόλο θα διαδραματίσει εν προκειμένω η διεύρυνση των τομέων στους οποίους θα εφαρμοσθεί το σύστημα της ειδικής πλειοψηφίας.
<P>
Η παρεμπόδιση της λήψεως αποφάσεων σε ευρωπαϊκό επίπεδο εκ μέρους του Ηνωμένου Βασιλείου, χρησιμοποιήθηκε από πολλά μέρη ως επιχείρημα για την κατάργηση του δικαιώματος της αρνησικυρίας. Στο γεγονός αυτό θα μπορούσε να προστεθεί και η παρεμπόδιση της εφαρμογής του κανονισμού MEDA, σχετικά με την περιοχή της Μεσογείου θάλασσας, εκ μέρους της Ελλάδας. Όμως ας μην θέλουμε να κάνουμε τα πράγματα εύκολα για μας. Το θέμα αυτό δεν είναι μόνο ένα τεχνικό θέμα ή ένα θέμα διαδικασίας. Κατά τη διαδικασία λήψεως αποφάσεων τίθεται η θεμελιώδης ερώτηση σε ποιούς τομείς και σε ποιό βαθμό οι χώρες της Ευρώπης επιθυμούν να συνεργαστούν μεταξύ τους. Πόσο μακριά μπορεί να πάει κανείς ώστε με το σύστημα της ειδικής πλειοψηφίας να τίθενται στο περιθώριο οι χώρες εκείνες που έχουν διαφορετική γνώμη. Τί θα σημαίνει αυτό, από δημοκρατική άποψη, για τις χώρες εκείνες οι οποίες θα αποτελούν μειοψηφία;
<P>
Κατά την εφαρμογή της Συνθήκης του Μάαστριχτ, φαίνεται ήδη ότι υπάρχουν όρια στην ολοκλήρωση. Δύο κράτη μέλη διατύπωσαν επιφύλαξη σχετικά με ορισμένα σημαντικά θέματα. Μεταξύ των πολιτών επίσης των κρατών μελών φαίνεται να υπάρχει ισχυρή αντίσταση για περαιτέρω συγκέντρωση της εξουσίας. Σε μια Ένωση η οποία θα αριθμεί 20 ή περισσότερα κράτη, η λήψη περισσοτέρων αποφάσεων με το σύστημα της ειδικής πλειοψηφίας θα αυξήσει αυτό το φαινόμενο. Οι πολιτιστικές διαφορές αρχίζουν να διαδραματίζουν ολοένα και μεγαλύτερο ρόλο. Κατά την αναθεώρηση των Συνθηκών, θα πρέπει να ληφθούν σοβαρά υπόψη οι επιθυμίες των πολιτών. Θα πρέπει να πάψει να είναι αυτονόητο το γεγονός ότι τα προβλήματα μπορούν να επιλυθούν με την ενίσχυση των αρμοδιοτήτων σε ευρωπαϊκό επίπεδο, εις βάρος της αυτονομίας των κρατών μελών.

<SPEAKER ID=54 LANGUAGE="IT" NAME="Muscardini">
Κύριε Πρόεδρε, μιλήσατε για την αναθέρμανση των ευρωπαϊκών ιδεωδών στην κοινή γνώμη. Πράγμα που σημαίνει ότι η κυβέρνησή σας, η οποία θα είναι μέλος της τρόικας, θα κάνει ό, τι είναι δυνατόν ώστε ο τύπος στην Ιταλία να μιλήσει επιτέλους για την Ευρώπη; Το ευχόμαστε! Για να ξεκινήσει όμως κανείς μία νέα πορεία θα πρέπει πρώτα να μιλήσει με σαφήνεια για το παρελθόν.
<P>
Στις 5 Δεκεμβρίου 1995, εμπρός στις δύο Βουλές και κατόπιν σε ένα κοινό που αποτελούνταν από τους ευρωπαίους πρωθυπουργούς, ενώπιον των Ευρωπαϊκών Θεσμικών Οργάνων, η κυβέρνηση Dini παρουσίαζε το πρόγραμμα της Ιταλικής Προεδρίας. Με το πρόγραμμα ανελάμβανε συγκεκριμένες υποχρεώσεις, προαναγγέλλοντας τη σταθερή βούληση της προώθησης της ευρωπαϊκής υπόθεσης σε όλα τα πεδία, αρχίζοντας από τις προτεραιότητες της απασχόλησης και της εσωτερικής και εξωτερικής ασφάλειας. Η Διάσκεψη Κορυφής όμως της Φλωρεντίας περατώθηκε χωρίς να υπάρξει συναίνεση περί του πρακτέου στο άμεσο παρόν και στο μέλλον και το μόνο που πέτυχε ήταν να αναβάλει για το Δουβλίνο τις αποφάσεις που είχαν ήδη αναβληθεί για τη Φλωρεντία.
<P>
Η νέα σύγκληση της Διάσκεψης Κορυφής τον Οκτώβριο, στο Δουβλίνο, κινδυνεύει να βρει τους ευρωπαίους εταίρους να έχουν ακόμη πολύ διαφορετικές μεταξύ τους θέσεις, τόσο στο θέμα της πολιτικής ένωσης όσο και στα θέματα της διεύρυνσης και της οικονομικής ένωσης. αποσιωπάται, μάλιστα, με ποιο τρόπο θα πραγματοποιηθεί η πολιτική ένωση, χωρίς να έχει ορισθεί ένα σοβαρό χρονοδιάγραμμα για την εξωτερική πολιτική και την κοινή άμυνα.
<P>
Πώς είναι δυνατόν, Πρόεδρε, να εφαρμόσουμε την επιλογή της διεύρυνσης χωρίς να έχουμε πρώτα πραγματοποιήσει μία συμπαγή πολιτική ένωση; Πώς μπορεί να ανθέξει η οικονομική ένωση προς το συμφέρον του κόσμου, και όχι μόνο των πλουσίων χωρών ή των μεγάλων πολυεθνικών, εάν η οικονομική ένωση δεν είναι ο καρπός της πολιτικής ένωσης;
<P>
Το ερώτημα στο οποίο όλοι μας περιμένουμε μία απάντηση είναι: ανεργία, πώς μπορεί να βρεθεί μία λύση στο φοβερό δράμα 20 εκατ. ανέργων; Και επ' αυτού δεν κατάλαβα εάν υπήρξε μία απάντηση και, εάν υπήρξε, ποια ήταν και τι σήμαινε. Η Διάσκεψη Κορυφής της Φλωρεντίας, αντί να προχωρήσει στις αναγκαίες χρηματοδοτήσεις, που ζητούσε η Επιτροπή, συμβούλευσε τον πρόεδρο Santer να συνεχίσει τη μελέτη προτάσεων, λέγοντας au revoir , θα ξαναϊδωθούμε στο Δουβλίνο, προτάσεων για τις οποίες εξάλλου δεν υπάρχει η βούληση κοινής χρηματοδότησης: η ανεργία, δηλαδή, παραμένει ένα εθνικό και όχι ένα ευρωπαϊκό πολιτικό πρόβλημα, αποδεικνύοντας ότι, στην πραγματικότητα, η πολιτική ένωση δεν αποτελεί ένα στόχο για πολλές κυβερνήσεις και πολλές δυνάμεις. Αποτελεί το στόχο του Santer, αποτελεί το στόχο του Ευρωπαϊκού Κοινοβουλίου, δεν αποτελεί όμως το στόχο ορισμένων δυνάμεων.
<P>
Πώς είναι δυνατόν, συνεπώς, να σκεπτόμαστε ότι μπορούμε να αναχαιτίσουμε την ανεργία και τη νέα φτώχεια που προβάλλει στις δεκαπέντε χώρες, από τη μία πλευρά, απορρίπτοντας το κοινωνικό κράτος, το οποίο εξάλλου ποτέ δεν είχε πραγματοποιηθεί γιατί πάντοτε είχαμε να κάνουμε με πολιτικές αρωγών και όχι με κοινωνικές πολιτικές και, από την άλλη, θέλοντας να διευρύνουμε σε λίγα χρόνια την Ευρώπη σε χώρες όπου η οικονομική κατάσταση είναι δύσκολη και η ανεργία υψηλότερη από εκείνη των Δεκαπέντε; Δεν είναι δυνατόν να πιστεύουμε ότι προσθέτοντας τη φτώχεια στη φτώχεια, την ανεργία στην ανεργία, μπορούμε να δημιουργησούμε την ελάχιστη και απαραίτητη απαιτούμενη ευημερία.
<P>
Η Ιταλική Προεδρία, για τα θέματα αυτά, δεν παρουσίασε καμία πρόταση, ενώ συγχρόνως δεν υλοποιήθηκε τίποτε από όσα ήταν γραμένα στην ατζέντα για την εσωτερική αγορά, στον τραπεζικό τομέα, στο φορολογικό τομέα, στον τομέα του τουρισμού, της προστασίας του πληθυσμού, της εναρμόνισης της ταχυδρομικής υπηρεσίας, της εκπαίδευσης, της νεολαίας, για να μην αναφερθούμε στις μεταφορές, στη βιομηχανία, στον αγροτικό τομέα, στη βιοτεχνία, στα εξωτερικά σύνορα και στη μετανάστευση κτλ. κτλ. κτλ.: φαίνεται ένας τεράστιος κατάλογος και είναι, δυστυχώς, ένας τεράστιος κατάλογος.
<P>
Η Ιταλική Προεδρία θα έπρεπε να είχε ενεργήσει για να υιοθετηθεί ο κανονισμός εφαρμογής των χρηματοδοτήσεων και να είχε προωθήσει τις διαπραγματεύσεις των συμφωνιών, σύμφωνα με όσα είχαν προεργασθεί η Γαλλική και η Ισπανική Προεδρία για τον ευρωμεσογειακό διάλογο: αντίθετα όλα αυτά τα μέτρα παραμένουν ανενεργά.
<P>
Καταλήγοντας, η όλη υπόθεση μου θυμίζει τα λόγια του Spinelli για το «Γέρο και τη θάλασσα» του Χέμινγουέι, όπου ο ψαράς, ενώ πλησίαζε στην ακτή σιγά-σιγα έβλεπε την τεράστια λεία του να μειώνεται συνεχώς γιατί την καταβρόχθιζαν οι καρχαρίες. Αφήνω στην κρίση σας, αγαπητοί συνάδελφοι, ποιοι είναι οι σημερινοί καρχαρίες. Για την Εθνική Συμμαχία οι καρχαρίες είναι όσοι μιλούν για την Ευρώπη αλλά τίποτε δεν κάνουν για να οικοδομήσουν την πολιτική ένωση ή, ακόμη καλύτερα, μας γυρίζουν πίσω από τα λίγα βήματα που είχαν γίνει τα τελευταία χρόνια. Ας έχουμε το θάρρος να το παραδεχθούμε: η πολιτική ένωση δεν αποτελεί πλέον το στόχο ούτε ορισμένων δυνάμεων, ούτε ορισμένων πολιτικών ή οικονομικών δυνάμεων. Καλούμε την τρόικα να φωτίσει αυτό το σκάνδαλο!

<SPEAKER ID=55 NAME="Πρόεδρος">
Ανακοινώνω ότι έχω λάβει επτά προτάσεις ψηφίσματος, σύμφωνα με το άρθρο 37, παράγραφος 2, του Κανονισμού.

<SPEAKER ID=56 NAME="Prodi">
Ευχαριστώ από καρδιάς όλους όσους παρενέβησαν σε αυτή τη σύντομη αλλά έντονη συζήτηση. Θα απαντήσω με συντομία σε ορισμένα βασικά ζητήματα και κατόπιν ο Πρόεδρος Dini, στο τέλος της συζήτησης, θα συμπληρώσει τις παρατηρήσεις μου.
<P>
Θα ήθελα πριν από όλα να πω ότι τη συζήτηση χαρακτήρισε μία μεγάλη ένταση σχετικά με την ευρωπαϊκή προβληματική, μία μεγάλη προσπάθεια, που ξεπερνά όμως σε μεγάλο βαθμό τα όρια των έξι μηνών της Προεδρίας. Θα προτιμούσα η συζήτηση να είχε επικεντρωθεί στη στρατηγική και στις δυνατότητες που προσφέρονται σε μία περίοδο έξι μηνών. Από αυτή την άποψη θα ήθελα να τονίσω ότι η Ιταλική Προεδρία κατόρθωσε να επιλύσει μία από τις σοβαρότερες κρίσεις που άποτελούσε τροχοπέδη στη ζωή της Ευρώπης και που θα μπορούσε να διακόψει τη συνέχεια και την πορεία της Ευρωπαϊκής Ένωσης προς τα εμπρός. Εμείς τώρα μπορούμε με κάθε άνεση να υποτιμάμε το πρόβλημα ΣΕΒ, διότι το πρόβλημα έχει επιλυθεί. μπορούμε με κάθε άνεση να κρίνουμε ότι, όπως είπε η κ. Green, δόθηκε μία λύση πολιτικοθεσμικού χαρακτήρα. Βεβαίως, άξιότιμη κυρία, δόθηκε μόνο μία πολιτικοθεσμική λύση στα πλαίσια του απολύτου σεβασμού της υγείας του καταναλωτή, στα πλαίσια του σεβασμού των δικαιωμάτων των ευρωπαϊκών χωρών να μην υποκύπτουν σε βέτο που είχαν διαφορετικούς σκοπούς από εκείνους που απαιτούσε η επίλυση του ειδικού προβλήματος στο οποίο αναφέρονταν, και επομένως ξεπεράσθηκε μία κρίση που θα μπορούσε να έχει καταστρεπτικές επιπτώσεις στην Ευρώπη. Πρόκειται, κατά την άποψή μου, για σημαντικά επιτεύγματα και είμαι πεπεισμένος ότι κρίσεις όπως αυτή θα επαναλαμβάνονται όλο και λιγότερο συχνά στην Ευρώπη, διότι με την Ιταλική Προεδρία ευρέθη μία λύση που δεν ικανοποίησε όσους έθεταν βέτο, όσους χρησιμοποιούσαν αυτή τη διαφορά για άλλους στόχους, και βεβαίως υπογραμμίσθηκε -πράγμα που δεν αποτελεί πρόβλημα του ιταλικού εξαμήνου- ότι χωρίς τις μεγάλες θεσμικές μεταρρυθμίσεις, χωρίς ένα μεγάλο προς τα εμπρός άλμα των Ευρωπαϊκών Θεσμικών Οργάνων, πολύ δύσκολα θα υπάρξει συνέχεια στην πολιτική της Ευρώπης. Στα όρια, συνεπώς, των θεσμικών πλευρών, στα όρια του πλαισίου εντός του οποίου κινούμασταν, συμβάλαμε αποφασιστικά στην υπέρβαση ενός δυσκολοτάτου προβλήματος.
<P>
Θα ήθελα επίσης να υπογραμμίσω πως δεν μπορεί να αγνοηθεί ότι επετεύχθησαν ορισμένες λύσεις κατά τη διάρκεια του τρέχοντος εξαμήνου: η EUROPOL, οι αποφάσεις για την έκδοση των διωκομένων και το ρατσισμό, οι αποφάσεις για τη διεύρυνση, η περίπτωση της Σλοβενίας. μία ολόκληρη σειρά λύσεων που εξευρέθησαν ενώ κανείς δεν το έλπιζε. Βεβαίως, υπάρχουν δύο σημεία, όπως τονίσθηκε, που δεν μπόρεσαν να επιλυθούν και που θα πρέπει να αντιμετωπισθούν στο μέλλον: το πρώτο είναι το πρόβλημα της Μεσογείου. Πιστεύω ότι η διαφορά μεταξύ Ελλάδας και Τουρκίας, που παρακωλύει την υπογραφή του σχεδίου MEDA, αποτελεί ένα σοβαρότατο γεγονός, σοβαρότατο διότι δεν μπορεί να υπάρξει μία ασφαλής Ευρώπη χωρίς μία ασφαλή Μεσόγειο. Θα πρέπει επίσης να πω ότι στα περιθώρια της Διάσκεψης Κορυφής της Φώρεντίας συγκαλέσαμε τους εκπροσώπους του τούρκου πρωθυπουργού και τους εκπροσώπους όλων των ευρωπαϊκών χωρών, συμπεριλαμβανομένων και των ελλήνων εκπροσώπων και αρχίσαμε μία σοβαρή εργασία εμβάθυνσης του προβλήματος, για την επίλυση της διαφοράς. Με αυτό το στόχο, θα πάω προσεχώς να εμβαθύνω το πρόβλημα αναπτύσσοντας τις σχέσεις και με τις δύο πλευρές, πράγμα που αποτελεί βασική προϋπόθεση. Δεν θα πρέπει να νομίζουμε ότι αυτή η κατάσταση δεσμεύει μόνο τη χρηματοδότηση προς την Τουρκία: μία ολόκληρη πολιτική έναντι της νότιας Μεσογείου -συμπεριλαμβανομένου και του παλεστινιακού προβλήματος, του προβλήματος των σχέσεων με τις πτωχότερες χώρες της Μεσογείου- αυτή τη στιγμή έχει μπλοκαρισθεί. Εμείς θα πρέπει να συνεχίσουμε προς αυτή την κατεύθυνση, θα έλεγα όμως ότι η προσπάθεια της Ιταλικής Προεδρίας προχώρησε, από αυτή την άποψη, πολύ περισσότερο από τα θεσμικά όρια που διαθέταμε.
<P>
Το δεύτερο μεγάλο πρόβλημα είναι εκείνο της απασχόλησης. Είμαι απόλυτα σύμφωνος ότι δεν θα πρέπει να μας ικανοποιούν οι λύσεις που δίνονται σε αυτό το πρόβλημα. Συμφωνώ όμως επίσης ότι η επίλυση του προβλήματος απαιτεί την οικοδόμηση θεσμικών οργάνων που να καθιστούν εφικτή μία οικονομική πολιτική σε ευρωπαϊκό επίπεδο. Δεν μπορούμε να απομονώνουμε την ανεργία από όλες τις άλλες αποφάσεις. Ξέρω πολύ καλά ότι πρόκειται για το πιο δραματικό πρόβλημα. Προσωπικά, πιστεύω ότι θα έπρεπε, και εντός των σημερινών ορίων, να γίνουν δεκτές οι προτάσεις του Προέδρου Santer, που είχαν ήδη αρχίσει να κάνουν μερικά βήματα. Όλοι γνωρίζαμε ότι επρόκειτο για μικρές προτάσεις - 1 δισεκατ. Ecu, για τα δημόσια έργα σε ευρωπαϊκό επίπεδο, δεν αποτελεί βεβαίως ένα στοιχείο επίλυσης του προβλήματος- αλλά ακολουθούσαν τη σωστή κατεύθυνση. Ο Πρόεδρος γνωρίζει ότι προσπαθήσαμε να ενισχύσουμε τη θέση του, όχι μόνο από σεβασμό προς το πρόσωπό του αλλά γιατί είμαστε πραγματικά πεπεισμένοι ότι αυτός είναι ο νέος δρόμος που θα πρέπει να ακολουθήσουμε.
<P>
Νομίζω όμως ότι δεν θα πρέπει να σταματήσουμε, διότι εμπρός μας έχουμε τα 13, 5 δισεκατ. Ecu των Διαρθρωτικών Ταμείων που ανακουφίζουν τα προβλήματα της ανεργίας. υπάρχει η δέσμευση ανακούφισης των προβλημάτων των πιο μειονεκτικών περιοχών. Μία κοινοτική δράση αρχίζει να δρομολογείται στο θέμα αυτό, αλλά δεν μπορεί να είναι οργανική διότι δεν υπάρχουν οι θεσμικές προϋποθέσεις. Θα πρέπει να προχωρήσουμε με αυτή την εναλλαγή καλής θέλησης και συνοχής της Ευρωπαϊκής Ένωσης για να μεταφέρουμε προς τα εμπρός τον πυρσό της Ευρώπης. Νομίζω ότι εμείς παραδώσαμε στην Ιρλανδία πολλές λύσεις αλλά και μισολύσεις, που σε αυτή την περίπτωση δεν οφείλονται σε παραίτηση: μισολύσεις σημαίνει προσέγγιση των προβλημάτων για το μέλλον. Είμαι πεπεισμένος ότι οι συναντήσεις που θα έχουμε στο Δουβλίνο στα μέσα του προσεχούς εξαμήνου, θα μας δείξουν τους καρπούς των σπόρων που σπείραμε στη διάρκεια του δικού μας εξαμήνου. Επαναλαμβάνω: η εργασία της Ευρωπαϊκής Ένωσης είναι μία εργασία συνέχειας, που δεν μπορεί να αξιολογείται με αποσπασματικό τρόπο, αλλά σύμφωνα με τους μακροπρόθεσμους στόχους που θέτουμε. Η Ιτάλια δεν έχασε, κατά το εξάμηνό της το μπούσουλα, ούτε έχασε τον προσανατολισμό της πορείας που έπρεπε να ακολουθήσει: τον ακολούθησε με πείσμα, τον ακολούθησε αποφασιστικά. επέτυχε κολακευτικά αποτελέσματα όσον αφορά το ενδεχόμενο κατάρρευσης της ευρωπαϊκής αλληλεγγύης. έσπειρε, αντίθετα, όσον αφορά το ενεργό μέρος της οικονομικής πολιτικής που θα πρέπει να ακολουθηθεί.
<P>
Θα συνεχίσουμε προς αυτή την κατεύθυνση: ως μέλη της τρόικας θα παρασταθούμε στην Ιρλανδία για να αντιμετωπίσει το πρόβλημα της Μεσογείου και το πρόβλημα απασχόληση. Πιστεύω ότι θα έχουμε καρπούς μόνο όταν η Διακυβερνητική Διάσκεψη θα έχει ολοκληρώσει τις εγασίες της, διότι μόνο τότε θα μπορέσουμε να πούμε ότι έχουμε Θεσμικά Όργανα που θα μας επιτρέψουν μακροπρόθεσμες δράσεις. Στα όρια που είχαμε θέσει, πιστεύω ότι επιτελέσαμε μία καλή εργασία, παρ' όλο που κατανοώ απόλυτα την απογοήτευση εκείνων που πίστευαν ότι θα μπορούσαμε να τρέξουμε γρηγορότερα προς μία ευρεία υλοποίηση της ευρωπαϊκής ενότητας και οικονομικές στρατηγικές που να χρησιμοποιούμε όλοι μαζί.
<P>
(Χειροκροτήματα)

<SPEAKER ID=57 NAME="Santer">
Κύριε Πρόεδρε, θα ήθελα να ευχαριστήσω με τη σειρά μου όλους εκείνους που παρενέβησαν στην παρούσα συζήτηση και ιδιαίτερα όσους συνεισέφεραν άμεσα στη δράση της Ευρωπαϊκής Επιτροπής υπέρ της απασχόλησης και ειδικότερα στο σύμφωνο εμπιστοσύνης που είχα την ευκαιρία να αναπτύξω ενώπιόν σας.
<P>
Κατανοώ κατά κάποιον τρόπο την απογοήτευση ή τη μη ικανοποίηση ορισμένων έναντι των σοβαρών προβλημάτων που συζητήσαμε στη Φλωρεντία και θα μπορούσα να είμαι ο πρώτος που θα απογοητευόταν από την έκβασή της. Θέλω όμως να σας πω για ποιον λόγο το Ευρωπαϊκό Συμβούλιο της Φλωρεντίας οδήγησε ωστόσο σε ορισμένους προσανατολισμούς στην ορθή κατεύθυνση και ιδιαίτερα σε σχέση με το σύμφωνο εμπιστοσύνης για την απασχόληση. Δήλωσα ενώπιόν σας, κατά την τελευταία περίοδο συνόδου πριν από τη Φλωρεντία ότι επιθυμία μου ήταν να γίνει η Φλωρεντία ό, τι η Μαδρίτη για το ενιαίο νόμισμα. Για πρώτη φορά από το 1993, όταν εγκρίθηκε η Λευκή Βίβλος για την ανάπτυξη, την ανταγωνιστικότητα και την απασχόληση, πραγματοποιήθηκε στη Φλωρεντία εις βάθος συζήτηση για την απασχόληση και το σύνολο των δράσεων που πρέπει να αναλάβουμε. Και δεν είναι μόνο αυτό το κέρδος του Ευρωπαϊκού Συμβουλίου της Φλωρεντίας, διότι πρέπει επίσης να λάβουμε υπόψη τις αποφάσεις του σχετικά με τους προσανατολισμούς για την απασχόληση.
<P>
Το σύμφωνο εμπιστοσύνης που ανέπτυξα ενώπιόν σας δεν συνίσταται μόνο στη συμπληρωματική χρηματοδότηση των διευρωπαϊκών δικτύων. Πρόκειται για μία σειρά μέτρων που αποσκοπούν στην προώθηση της απασχόλησης στο σύνολό της μέσω διαφόρων δράσεων. Εάν ξαναδιαβάσετε τα συμπεράσματα του Ευρωπαϊκού Συμβουλίου, θα διαπιστώσετε ότι η ουσία, τα κεντρικά σημεία του συμφώνου εμπιστοσύνης διατηρήθηκαν και επαναβεβαιώθηκαν στη Φλωρεντία. Αποστολή του Ευρωπαϊκού Συμβουλίου δεν είναι να λαμβάνει αποφάσεις επί συγκεκριμένων θεμάτων, αλλά να δίνει προσανατολισμούς στο Συμβούλιο Υπουργών, το οποίο πρέπει στη συνέχεια να τους εφαρμόσει.
<P>
Στα συμπεράσματα της προεδρίας το Συμβούλιο Υπουργών καλείται "να επιταχύνει τις εργασίες για την έγκριση του νομικού καθεστώτος της ευρωπαϊκής εταιρείας και του νομικού πλαισίου για τις βιοτεχνολογικές εφευρέσεις». Αυτό είχα ζητήσει στο σύμφωνο εμπιστοσύνης και αυτό επιβεβαιώνεται. Στη συνέχεια, το Ευρωπαϊκό Συμβούλιο καλεί το Συμβούλιο Υπουργών "να εγκρίνει το νέο πρόγραμμα δράσης για τις μικρομεσαίες επιχειρήσεις πριν από το 1996». Ακριβώς αυτό είχα διεκδικήσει, δηλαδή την έγκριση του προγράμματος δράσης πριν από το 1996.
<P>
Στη συνέχεια αναφέρεται ότι "το Συμβούλιο εγκρίνει τις προτεραιότητες χρησιμοποίησης των διαθέσιμων περιθωρίων για τη στήριξη των διαρθρωτικών πολιτικών, για τη στήριξη των μικρομεσαίων επιχειρήσεων, σε εταιρική σχέση με την Ευρωπαϊκή Τράπεζα Επενδύσεων και για τη στήριξη των τοπικών πρωτοβουλιών στον τομέα της απασχόλησης». Αυτό ακριβώς είχα ζητήσει. Τα διαθέσιμα περιθώρια, στα οποία αναφέρθηκε προ ολίγου ο Υπουργός κ. Dini, δηλαδή 13, 5 δισ., θα χρησιμοποιηθούν για τις διαρθρωτικές δράσεις, μέσω των διαρθρωτικών ταμείων, με σκοπό τη δημιουργία θέσεων εργασίας, καθώς και για τη στήριξη τοπικών πρωτοβουλιών.
<P>
Στη συνέχεια το Ευρωπαϊκό Συμβούλιο καλεί κάθε κράτος μέλος να επιλέξει τις περιφέρειες και τις πόλεις που θα είναι υποψήφιες να συμμετάσχουν στα πρότυπα σχέδια σχετικά με περιφερειακά και τοπικά TAC για την απασχόληση. Αυτό ακριβώς περιέχεται στο σύμφωνο εμπιστοσύνης, αυτό ζητήσαμε και αυτό επιβεβαίωσε το Ευρωπαϊκό Συμβούλιο της Φλωρεντίας. Πρέπει λοιπόν να υιοθετούμε μία συνολική θεώρηση και όχι να απομονώνουμε επί μέρους δράσεις. Το Ευρωπαϊκό Συμβούλιο της Φλωρεντίας έδωσε πολύ συγκεκριμένους προσανατολισμούς. Η στήριξη όλων των δράσεων της ανακοίνωσης της Επιτροπής δεν είναι το ελάχιστο που έχει να επιδείξει η ιταλική προεδρία.
<P>
Το αποτέλεσμα αυτό πρέπει να αξιολογηθεί στο σύνολό του και όχι στα επί μέρους σημεία του. Κατ'αυτόν τον τρόπο διαπιστώνεται ότι το Ευρωπαϊκό Συμβούλιο της Φλωρεντίας σημείωσε πρόοδο στην πορεία μας προς τη μείωση της ανεργίας, τη δημιουργία θέσεων εργασίας, για τη στήριξη της ανάπτυξης, για τη διατήρηση της πορείας προς την οικονομική και νομισματική ένωση.
<P>
Λυπούμαι μόνο, όπως και όλος ο κόσμος, ο πρόεδρος κ. Prodi εξάλλου σας μετέφερε προ ολίγου τον απόηχο αυτής της λύπης, για το γεγονός ότι δεν λήφθηκαν αποφάσεις για τη συμπληρωματική χρηματοδότηση των διευρωπαϊκών δικτύων. Προχωρήσαμε όμως στη συζήτηση και είμαι πολύ ευτυχής που ο πρόεδρος κ. Prodi συμπεριέλαβε στα συμπεράσματά του τις προτάσεις που υπέβαλα για το θέμα. Νομίζω ότι είμαι σε θέση να δηλώσω ότι η πλειονότητα των αρχηγών κρατών και κυβερνήσεων που εξέφρασαν την άποψή τους συμφώνησαν με τις εν λόγω προτάσεις. Ίσως δεν υπήρχε αρκετός καιρός για να αναπτυχθούν σε βάθος, αλλά θέλω να υπογραμμίσω τη δέσμευση που ανέλαβε η ιρλανδική προερία, στο πλαίσιο του Ευρωπαϊκού Συμβουλίου της Φλωρεντίας, για τη στήριξη των προτάσεων αυτών.
<P>
Θα έχετε την ευκαιρία να συζητήσετε σχετικά με το πρόγραμμα της ιρλανδικής προεδρίας, αλλά μπορώ να σας διαβεβαιώσω, εφόσον ήμουν χθες στην Ιρλανδία, ότι η ιρλανδική προεδρία έχει την πολύ σθεναρή βούληση να ολοκληρωθούν οι συζητήσεις στο πλαίσιο του Συμβουλίου Υπουργών Οικονομικών, ώστε να διευθετηθεί οριστικά το πρόγραμμα χρηματοδότησης των δεκατεσσάρων δικτύων προτεραιότητας εντός ολίγου υπό την ιρλανδική προεδρία. Συνεπώς, ακόμη και εάν δεν είναι όλοι απόλυτα ικανοποιημένοι σε όλα τα σημεία που περιλαμβάνονταν στην ημερήσια διάταξη του Ευρωπαϊκού Συμβουλίου, πρέπει ωστόσο να παραδεχθούμε ότι η σύνοδος κορυφής της Φλωρεντίας συνέχισε μία πορεία και τούτο είναι ουσιώδες.
<P>
Στην πολιτική μερικές φορές οι προβληματισμοί μας πρέπει να βασίζονται στις εναλλακτικές επιλογές. Ποια θα ήταν η εναλλακτική επιλογή εάν δεν είχε επιλυθεί η κρίση των τρελών αγελάδων; Ποια θα ήταν η εναλλακτική επιλογή εάν δεν είχαν ληφθεί οι βασικές αποφάσεις στο θέμα του συμφώνου για την απασχόληση; Το Συμβούλιο έδωσε έναν καθοριστικό προσανατολισμό για το μέλλον. Σε μας εναπόκειται τώρα να εργασθούμε βάσει των αποφάσεων και των προσανατολισμών που χαράχθηκαν και που δεν είναι ήσσονος σημασίας, εάν ξαναδιαβάσετε τα συμπεράσματα της προεδρίας. Σε όλους όσοι είναι απογοητευμένοι ή μη ικανοποιημένοι, θα έλεγα ότι στην πολιτική πρέπει να ανταποκρινόμαστε στις προκλήσεις, να μη σηκώνουμε τα χέρια ψηλά, αλλά διατηρούμε μία συνέπεια που θα μας επιτρέψει να προχωρήσουμε.
<P>
Πράγματι, γνωρίζουμε ότι το πρόβλημα της ανεργίας, ως έχει, δεν λύθηκε με μία απόφαση του Ευρωπαϊκού Συμβουλίου της Φλωρεντίας και, ασφαλώς, λυπούμαστε γι'αυτό, δεδομένου ότι εξακολουθεί να είναι η πρώτη προτεραιότητά μας. Πρέπει να ξεκινήσει μία πορεία στην κατεύθυνση αυτή, στην οποία καλούνται όλοι να συμμετάσχουν. Σε κάθε περίπτωση, μπορώ να σας διαβεβαιώσω, ως πρόεδρος της Επιτροπής, ότι η Επιτροπή θα εξακολουθήσει να αγωνίζεται για την επίτευξη των στόχων που στηρίξατε. Περιμένω από όλους εσάς ότι δεν θα σηκώσετε τα χέρια ψηλά και θα μας στηρίξετε στις προσπάθειες που οφείλουμε, ενώπιον των πολιτών, αλλά και των κυβερνήσεων, να καταβάλουμε.
<P>
Σε τελευταία ανάλυση, διακρίνεται κάποια πρόοδος στο τέλος της πορείας μας. Σε κάθε περίπτωση, το Ευρωπαϊκό Συμβούλιο της Φλωρεντίας μπόρεσε, και τούτο δεν είναι το μικρότερο εύσημο της ιταλικής προεδρίας, να διατηρήσει την πορεία αυτή ορθά και με αποφασιστικότητα και, ως πρόεδρος της Επιτροπής, χαίρομαι για τούτο.
<P>
(Χειροκροτήματα)

<SPEAKER ID=58 LANGUAGE="IT" NAME="Colajanni">
Κύριε Πρόεδρε του Συμβουλίου, κύριε Πρόεδρε της Επιτροπής, η συζήτηση έχει πάρει μία παράξενη τροπή: φαίνεται ότι θα πρέπει όλοι μας να κρίνουμε το έργο της Ιταλικής Προεδρίας, εάν ενήργησε λίγο περισσότερο καλά, λίγο λιγότερο καλά. Δεν είναι αυτή η έδρα, δεν είναι αυτό το ζήτημα, δεν είναι το βασικό θέμα. Εδώ η συζήτηση αφορά τα ζητήματα που στην Ένωση προχωρούν ή δεν προχωρούν, και κάθε Διάσκεψη Κορυφής καταγράφει διάφορους βαθμούς προόδου. Υπενθυμίζω δύο πολύ πρόσφατες προεδρίες, χωρών με κύρος, τις οποίες κανένας δεν θυμάται διότι δεν έκαναν σχεδόν τίποτε. Αυτό είναι το ζήτημα! Το ζήτημα είναι ότι θα πρέπει να αξιολογήσουμε σε ποια συγκυρία δρούμε όλοι μας. Έχω την εντύπωση ότι δρούμε σε μία συγκυρία σοβαρής κρίσης στην Ένωση, που μας εμποδίζει να προχωρούμε με την απαιτούμενη ταχύτητα όσον αφορά τα προβλήματα που σχετίζονται με τη Διακυβερνητική Διάσκεψη και εμποδίζει επίσης τη λήψη αποφάσεων σε σημαντικά θέματα, που βρίσκονται στην ημερήσια διάταξη όχι ένα μήνα πριν από τη Διάσκεψη της Φλωρεντίας αλλά από τρία ή τέσσερα χρόνια. Πράγματι, εδώ και τρία τέσσερα χρόνια συζητάμε για την απασχόληση, και έχουν γίνει πολλές προσπάθειες. Θα ήθελα να υπενθυμίσω ότι ο Πρόεδρος Delors είχε μάλιστα κάνει μία σημαντική εργασία σχετικά με αυτό το θέμα, την οποία έχει συζητήσει πολλές φορές το Κοινοβούλιο. εδώ και έξι και επτά Ευρωπαϊκά Συμβούλια το θέμα είναι επάνω στο τραπέζι και δεν αντιμετωπίζεται.
<P>
Ας μιλήσουμε λοιπόν γι αυτό: γιατί; Γιατί συμβαίνει αυτό; Νομίζω ότι δεν ευθύνεται η Ιταλική Προεδρία, που συγκάλεσε στη Ρώμη ένα διάλογο μεταξύ τριών πλευρών με ενδιαφέροντα αποτελέσματα. Εάν η Διάσκεψη Κορυφής δεν είχε μεγάλα αποτελέσματα στο θέμα της απασχόλησης, είναι ένα ζήτημα που θα πρέπει να μας απασχολεί ιδιαίτερα. Εξάλλου, και ο Πρόεδρος Dini, πριν από μερικούς μήνες στο Στρασβούργο, είχε ευχηθεί - και εμείς τον πιστέψαμε, γιατί δεν αμφιβάλλουμε για τη θέλησή του- να μπορέσει η Διάσκεψη Κορυφής να δώσει μία ώθηση. Προφανώς υπήρξαν εμπόδια. Ας μου επιτραπεί να πω ότι στο Ευρωπαϊκό Κοινοβούλιο είναι πάντοτε καλύτερα όταν δεν υπάρχει συμφωνία μεταξύ των κυβερνήσεων σε ζητήματα τόσο σημαντικά. Θα πρέπει μόνο να λέγεται, δεν είναι κακό: και ίσως να έρθει κάποτε μία ημέρα που να μάθουμε στο Κοινοβούλιο γιατί δεν υπάρχει συμφωνία, ποιοι είναι οι λόγοι. ποιος και ποιες αιτιολογίες, ίσως και εύλογες, υιοθετεί για να μην πάρει ένα δρόμο ή για να πάρει κάποιον άλλο. Μέχρις ότου δεν θα κάνουμε μία τέτοιου είδους συζήτηση, δεν θα επιλύσουμε μεγάλα πράγματα. Κι ας αφήσουμε χώρο και για κάποια δημαγωγική επίδειξη και απλοποίηση που εμφανίζεται και στο Ευρωπαϊκό Κοινοβούλιο με ευκαιρίες αυτού του είδους.
<P>
Γιατί λοιπόν δεν προχωρεί αυτό το θέμα εργασίας; Προσωπικά πιστεύω ότι υπερισχύουν ακόμη, στο Συμβούλιο, οι κυβερνήσεις και οι δυνάμεις που πιστεύουν ότι η Ένωση δεν είναι αρμόδια να παρεμβαίνει στην οικονομία, επί της ουσίας. Πρόκειται για ένα βασικό πολιτικό πρόβλημα: ή ξεπερνάμε αυτό το πρόβλημα ή συνεχίζουμε τις συζητήσεις αυτού του είδους, οποιαδηποτε κι αν είναι η προεδρία. Αυτά είναι τα σοβαρά ερωτήματα που θα πρέπει να μας απασχολούν! Η αντίληψη ότι θα επιλύσει το πρόβλημα η αγορά - αντίθετα η αγορά δεν επιλύει αυτή τη στιγμή τίποτε- θα πρέπει να παραμερισθεί, και για να το πετύχουμε χρειάζεται μία πολιτική μάχη.
<P>
Είναι αναγκαία η δημιουργία των δικτύων, και όχι βεβαίως μετά από είκοσι χρόνια. είναι αναγκαία η επιτάχυνση της διάδοσης της κοινωνίας της πληροφόρησης, όπως προέβλεπε η Λευκή Βίβλος του Delors, η αναθεώρηση της οργάνωσης εργασίας, η χρηματοδότηση της κοινής έρευνας, η υποστήριξη των μικρομεσαίων επιχειρήσεων, η συγκεκριμένη στήριξη της συμφωνίας εμπιστοσύνης που έχει προτείνει η Επιτροπή: όλες όμως αυτές οι δράσεις δεν προωθούνται, ούτε καθ' ολοκληρίαν ούτε εν μέρει. Πράγμα που σημαίνει ότι δεν πρέπει να προωθηθούν, αφού τις συζητούμε τόσο πολύ. Ας προσέξουμε όμως διότι η νέα Συνθήκη θα πρέπει να εγκριθεί από τους πολίτες και δεν αρκεί η συμφωνία των κυβερνήσεων και των διοικητών των κεντρικών τραπεζών. μπορεί να δημιουργηθεί μία αντίδραση απόρριψης εάν τα πράγματα συνεχίζουν προς αυτή την κατεύθυνση.
<P>
Καταλήγοντας θέλω να πω ότι εκτιμώ και υποστηρίζω την προσπάθεια εξυγίανσης της ιταλικής κυβέρνησης: 50 000 δισεκατ. δεν είναι λίγα, αποτελούν μία σημαντική και δεσμευτική προσπάθεια, αλλά πολύ σωστά η κυβέρνηση επιδιώκει η εξυγίανση να συμβαδίσει με την προοπτική ανάπτυξης. Είναι αυτό που δεν κάνει η Ευρώπη. Και εάν η Ευρώπη συνεχίσει με αυτό τον τρόπο θα είναι και για την Ιταλία δύσκολο να προωθήσει το δικό της πολιτικό πρόγραμμα.

<SPEAKER ID=59 LANGUAGE="ES" NAME="Mιndez de Vigo">
Κύριε Πρόεδρε, συμφωνώ με τα τελευταία λόγια του Προεδρεύοντος του Συμβουλίου, κ. Πρόντι, ο οποίος είπε πόσο σημαντική ήταν για την ιταλική Προεδρία η επίλυση του ζητήματος του βρετανικού «παγώματος». Θεωρώ ότι δεν πρέπει να υποτιμάται η σημασία του, και πιστεύω ότι η Κυβέρνηση του κ. Πρόντι ενήργησε με λεπτότητα, με αυτό που οι Ιταλοί λένε finezza . Γι' αυτό και η Ομάδα μου, η Ομάδα του Ευρωπαϊκού Λαϊκού Κόμματος, τον συγχαίρει και, κατ' αυτήν την έννοια, πρόκειται να παρουσιάσουμε μια τροπολογία στην πρόταση κοινού ψηφίσματος. Διότι πιστεύω ότι, στη λύση που εξευρέθη, δεν παραβλέπεται το ουσιώδες. Έχω ένα φίλο που λέει ότι αυτό που διαχωρίζει τα έξυπνα άτομα από τα μη έξυπνα, είναι ότι μπορούν να ξεχωρίσουν το κύριο από το δευτερεύον. Και η ιταλική Προεδρία ξεχώρισε το κύριο από το δευτερεύον. Το κύριο είναι η υγεία των Ευρωπαίων καταναλωτών -που βρισκόταν σε κίνδυνο- και θα εξακολουθήσουμε να την υπερασπίζουμε. Γι' αυτό, η Ομάδα μου υποστηρίζει θερμά την πρόταση της Επιτροπής που συνίσταται στο να χορηγηθεί έκτακτη ενίσχυση στους παραγωγούς που επλήγησαν από την κρίση των «τρελών αγελάδων». Πιστεύω ότι είναι μια θετική πολιτική απάντηση, διότι αποδεικνύει επίσης την αλληλεγγύη της Ευρώπης. Και ελπίζω ότι θα το κατανοήσουν επίσης και οι φίλοι μου οι Βρετανοί καθώς και οι συμπολίτες τους γενικώς.
<P>
Συγχρόνως, θα ήθελα να σταματήσει και ένα άλλο ζήτημα, ένα venticello , που έχει επίσης διαδοθεί στις Βρυξέλλες, και συνίσταται στο να υποστηρίζεται ότι αυτήν την αλληλεγγύη απέναντι στην κρίση των «τρελών αγελάδων», το να αποζημιωθούν οι παραγωγοί που υπέστησαν ζημίες, θα την πληρώσουν οι κοινές οργανώσεις της αγοράς, και ιδίως εκείνες των χωρών του Νότου. Νομίζω ότι πρόκειται για έναν κίνδυνο που πρέπει να αποφευχθεί, και χαίρομαι που βρίσκεται εδώ ο Πρόεδρος Σαντέρ, διότι είμαι βέβαιος ότι θα χρησιμοποιήσει το κύρος του ώστε οι προτάσεις του Επιτρόπου Γεωργίας να είναι αμερόληπτες, διότι αυτό απαιτεί τόσο η αλληλεγγύη με όλους όσο και η συνοχή.
<P>
Πιστεύω επίσης ότι από αυτήν την απαράδεκτη κρίση του «παγώματος» από πλευράς της βρετανικής Κυβέρνησης πρέπει να εξαχθεί ένα θετικό συμπέρασμα, και κυρίως πρέπει να το εξάγουν οι Κυβερνήσεις. Το θετικό συμπέρασμα είναι ότι δε μπορούμε να συνεχίσουμε σε μια Ευρώπη των 15 με την πιθανότητα αδιεξόδων, μόνιμων βέτο απέναντι στη «δέσμευση του Λουξεμβούργου». Δεν είναι δυνατόν διότι έτσι δεν θα καταφέρουμε να προχωρήσουμε στην ευρωπαϊκή οικοδόμηση. Ας αναλογιστούμε αυτήν την κατάσταση των 15 και ας φανταστούμε πώς μπορεί να είναι η κατάσταση αυτή σε μια Ευρώπη των 20 ή των 25. Γι' αυτό, η Διακυβερνητική Διάσκεψη πρέπει να αποφασίσει σχετικά με αυτό το θέμα. Και γι' αυτό επίσης εφιστώ την προσοχή της Προεδρίας επί των ψηφισμάτων του Ευρωπαϊκού Κοινοβουλίου, τα οποία πιστεύω ότι, σε αυτό το θέμα, δίνουν μια ισόρροπη λύση.
<P>
Όμως αυτήν τη finezza , την οποία όπως προείπα επέδειξε η ιταλική Προεδρία, δεν τη χρησιμοποίησε σε κάποιο άλλο θέμα. Θα επιθυμούσα να το πω στον κ. Πρόντι προσωπικά, αλλά, εφόσον απουσιάζει, το λέω σε εσάς για να του το διαβιβάσετε. Νομίζω ότι ο κ. Πρόντι αναφέρθηκε τελειώνοντας την παρέμβασή του στον De Gasperi και τον Spinelli. Πιστεύω λοιπόν ότι ο De Gasperi και ο Spinelli, οι οποίοι υπήρξαν δύο μεγάλοι Ιταλοί και δύο μεγάλοι Ευρωπαίοι, θα είχαν αποδοκιμάσει όλην αυτή τη διαμάχη μεταξύ του κ. Πρόντι και του Επιτρόπου Monti. Διότι πιστεύω ότι πρόκειται για μια κακή διαμάχη, που αγνοεί την ίδια την ουσία της Ευρωπαϊκής Επιτροπής, η οποία αποτελείται από ανεξάρτητους Επιτρόπους που οφείλουν μόνο να επαγρυπνούν για το συμφέρον της Κοινότητας.
<P>
Τέλος πάντων όμως, υπάρχει ακόμη χρόνος για επανόρθωση. Και επιτρέψτε μου να τελειώσω λέγοντας κάτι άλλο. Οι διαπραγματεύσεις για τη διεύρυνση είναι σημαντικές, τις υποστηρίζουμε και υποστηρίζουμε και το τελικό ανακοινωθέν. Αλλά το τελικό ανακοινωθέν λέει επίσης «διεύρυνση ναι, αν η Διακυβερνητική Διάσκεψη έχει θετικά αποτελέσματα». Αν δεν έχει θετικά αποτελέσματα, το να πραγματοποιηθεί οποιουδήποτε είδους διεύρυνση θα είναι τρέλα.

<SPEAKER ID=60 LANGUAGE="IT" NAME="Garosci">
Κύρει Πρόεδρε, από σήμερα αφήνουμε πίσω μας το εξάμηνο της Ιταλικής Προεδρίας. αφήνουμε πίσω μας τη Φλωρεντία και τις μη αποφάσεις της, ή μάλλον την απόφασή της να μην αποφασίσει, να αναβάλει τα πάντα για το Δουβλίνο, τον Οκτώβριο. Αλλά εκείνη την ημερομηνία δεν θα είναι η Ιταλία στην ηγεσία της Ευρώπης. η Ιταλία για επτάμισι χρόνια δεν θα έχει την Προεδρία της Ευρωπαϊκής Ένωσης και θα πρέπει να αφήσει στην Ιρλανδία και το Λουξεμβούργο, προσεχείς προεδρίες, την επίλυση των μεσογειακών προβλημάτων: γεωργία, απασχόληση, μικρομεσαίες επιχειρήσεις, τουρισμό. Εφόσον όμως οι αντιλήωεις μας θα πρέπει να είναι ευρωπαϊκές και όχι μόνο εθνικές, αναγνωρίζουμε ότι η Ιταλική Προεδρία επέτυχε ορισμένα σημαντικά αποτελέσματα: την EUROPOL, μέτρα για την καταπολέμηση του ρατσισμού και της ξενοφοβίας και, κυρίως, την επίλυση της κρίσης της λεγόμενης «τρελής αγελάδας» για την οποία -επιτρέψτε μου να το πω- η εργασία του Ευρωπαϊκού Κοινοβουλίου ήταν αποφασιστική και είχε ένα αναμφίβολο και σημαντικό, συγκεκριμένο αποτέλεσμα.
<P>
Σήμερα έχουμε κυρίως εστραμμένη την προσοχή μας στο Τορίνο, σε δηλαδή εκείνη την ευκαιρία που επέτρεψε να συγκληθεί η Διακυβερνητική Διάσκεψη, να δρομολογηθεί η αναθεώρηση της Συνθήκης που λόγω του χρόνου και των κοινοτικών συνθηκών έχει μερικώς ξεπερασθεί. Έχουμε ετραμμένη την προσοχή μας κυρίως στον υπουργό κ. Dini που βλέπουμε σαν το μοναδικό άξιο των περιστάσεων εκπρόσωπο των δύο κυβερνήσεων που υπήρξαν η γέφυρα των ιταλικών βουλευτικών εκλογών, εκλογών οι οποίες διεξήχθησαν στα μέσα της Ιταλικής Προεδρίας, προδικάζοντας έντονα τις εργασίες της. Από τον υπουργό κ. Dini, σημερινό υπουργό των εξωτερικών, ζητάμε να υπάρξει συνέχεια κατά την εξεύρεση των ευρωπαϊκών στόχων, οπωσδήποτε σωστών, που είχε θέσει η Ιταλική Προεδρία.
<P>
Στους φίλους μας του Ιρλανδούς παραδίδουμε συνεπώς με εμπιστοσύνη το χρονοδιάγραμμα της πορείας. Η Ιρλανδία δεν θα πρέπει να ασχοληθεί με τις τρελές αγελάδες -διότι το ιρλανδικό κρέας είναι εξίσου καλό όσο τουλάχιστον και το ιταλικό- και συνεπώς θα διαθέτει μεγαλύτερη ενεργητικότητα για την οικοδόμηση του κοινού ευρωπαϊκού σπιτιού. Στην Ιταλία και στη σημερινή κυβέρνησή της ίσως μένει η πικρία του ότι έχασε για άλλη μία φορά μερικές ευκαιρίες, ευκαιρίες που μπορεί να ξανακερδίσει κατά κάποιο τρόπο με μία έντιμη συνεργασία με τον Πρόεδρο Santer και κατά την προσεχή Προεδρία.

<SPEAKER ID=61 LANGUAGE="IT" NAME="La Malfa">
Κύριε Πρόεδρε, φαίνονται κάπως επαναλαμβανόμενες αυτές οι εξαμηνιαίες συζητήσεις μας. Θα πρέπει να πούμε ότι, όντως, η Ιταλία έφερε καλά σε πέρας το εξάμηνο, παρά την αδυναμία εξαιτίας της διεξαγωγής των βουλευτικών εκλογών, όπως εξάλλου είχε συμβεί προηγουμένως στη Γερμανία και τη Γαλλία με τις ανάλογες επιπτώσεις. Στην πραγματικότητα, με αυτή τη διαχείριση των τρεχουσών υποθέσεων της Ευρώπης, η ίδια η Ευρώπη φαίνεται να σβήνει. Θα πρέπει να πετύχουμε να κάνουμε ένα προς τα εμπρός βήμα κατά την πολιτική αντιμετώπιση των ζητημάτων της ευρωπαϊκής ολοκλήρωσης: το ενιαίο νόμισμα θα απαιτούσε μία υπερεθνική ομοσπονδιακή εξουσία στο πεδίο της οικονομικής πολιτικής, διότι τα προβλήματα της ανεργίας είναι εξίσου σημαντικά με εκείνα της νομισματικής σταθερότητας. η εξωτερική πολιτική της Ευρώπης δεν υπάρχει, το έχουμε διαπιστώσει στη Βοσνία όπως επίσης το έχουμε διαπιστώσει στην Ανατολική Ευρώπη. τα προβλήματα της διεύρυνσης και του ΝΑΤΟ είναι προβλήματα που απαιτούν πολιτικές αποφάσεις πρώτων διαστάσεων, στη λήψη των οποίων όμως εμείς, θα λέγαμε, ακολουθούμε τις Ηνωμένες Πολιτείες και δεν κατορθώνουμε να εκφράσουμε μία ευρωπαϊκή βούληση. Με λίγα λόγια, θα χρειαζόμασταν μία υπερεθνική εξουσία που στην Ευρώπη δεν υπάρχει: οι κυβερνήσεις ασκούν το ρόλο τους αλλά η κάθε μια τους δεν κατορθώνει να προχωρήσει ένα προς τα εμπρός βήμα προς αυτή την κατεύθυνση, και φοβούμαι ότι η Διακυβερνητική Διάσκεψη θα είναι μεταξύ των πιο απογοητευτικών από εκείνες που προηγήθηκαν.
<P>
Ίσως -θα πρέπει όμως να συζητηθεί μία ημέρα- έγινε ένα σφάλμα κατά τη διεύρυνση επειδή δεν υπήρχαν οι πολιτικές προϋποθέσεις για την υλοποίησή της. Σήμερα, κατά βάθος, παραμένουμε σε μία αντίληψη στενά οικονομική και εμπορική που είναι πολύ περιορισμένη για να καλυφθούν τα προβλήματα της Ευρώπης. Θα ήταν ίσως καλύτερα σε ένα ορισμένο σημείο να πούμε: προτιμότερο μια Ευρώπη πιο περιορισμένη αλλά πιο ευρωπαϊκή, πιο υπερεθνική, παρά μια υπέρμετρα μεγάλη Ευρώπη που δεν πετυχαίνει να αντιμετωπίσει κανένα από τα μεγάλα εσωτερικά και εξωτερικά προβλήματα που έχει εμπρός της.

<SPEAKER ID=62 LANGUAGE="IT" NAME="Bertinotti">
Κύριοι Πρόεδροι, ανησυχούμε πολύ διότι μας φαίνεται ότι αυτή η Ευρώπη, αυτή η ευρωπαϊκή ολοκλήρωση, έτσι όπως παρουσιάζεται, εξακολουθεί να μένει πολύ μακριά από τα προβλήματα που τίθενται και από τη σοβαρότητα μιας κρίσης που πλήττει την Ευρώπη, μίας πολιτικής και μίας κοινωνικής κρίσης. Πώς είναι δυνατόν, Πρόεδρε Prodi, να μιλάμε γι αυτή την ευρωπαϊκή ολοκλήρωση σαν να είναι μια ανθρώπινη, μια πολιτική και πνευματική περιπέτεια; Εάν κοιτάξουμε συγκεκριμένα αυτή την ευρωπαϊκή ολοκλήρωση, αυτή τη συγκεκριμένη πορεία προς τη νομισματική ένωση, θα διαπιστώσουμε ότι έχει πραγματοποιηθεί χωρίς δημοκρατία και ότι σήμερα αυτή η οικονομική ολοκλήρωση συμβαδίζει όλο και περισσότερο με μία κρίση που είναι η κρίση της ίδιας της κοινωνικής συνοχής, σε πολλές χώρες της Ευρώπης και στην Ευρώπη συνολικά.
<P>
Οι ομιλίες που ακούγονται υποτιμούν αυτό το θέμα. Όταν ο Πρόεδρος Prodi φαίνεται να επιβεβαιώνει τη σοβαρότητα αυτής της κρίσης, λέγοντας ότι η ανεργία θέτει σε κίνδυνο τον ευρωπαϊκό πολιτισμό, προβαίνει σε μία σημαντική και δεσμευτική δήλωση. Αλλά, Πρόεδρε, ποιος είναι αυτός ο κίνδυνος; Προέρχεται από μια κακοτυχία, από φυσικά αίτια; Γνωρίζω πολύ καλά ότι οι διαδικασίες παγκοσμιοποίησης της οικονομίας προτείνουν δύσκολα προβλήματα όσον αφορά την απασχόληση στην Ευρώπη, αλλά προκύπτει μια αναπόφευκτη ερώτηση: ποια σχέση αιτιατού υπάρχει μεταξύ αυτής της ευρωπαϊκής ολοκλήρωσης και της πορείας της ανεργίας;
<P>
Πώς είναι δυνατόν, Πρόεδρε, να καυχάται κανείς για τη συνέχεια με τις προηγούμενες προεδρίες και να περιμένει μία μελλοντική συνέχεια με τις νέες προεδρίες, όταν υπάρχουν 18 εκατ. φανεροί άνεργοι και 10 εκατ. κρυφοί, όταν υποχρεωτικά θα πρέπει να αναρωτιόμαστε εάν υπάρχει μία σχέση μεταξύ του Μάαστριχτ και αυτού του επιπέδου ανεργίας, εάν υπάρχει μία σχέση μεταξύ των εθνικών πολιτικών που θεωρούν ως μόνο απόλυτο πρόβλημα εκείνο της εξυγίανσης του προϋπολογισμού και αυτού του επιπέδου ανεργίας;
<P>
Πώς είναι δυνατόν να μιλάμε θετικά για τη Φλωρεντία, ενάντια στη σχεδόν ομόφωνη άποψη -κριτική άποψη- των παρατηρητών; Πώς είναι δυνατόν να μιλάμε θετικά για τη Φλωρεντία, αμφισβητώντας εκτιμήσεις όπως αυτές που ακούσατε από τις κκ. Green και Roth, που ειλικρινά μου φαίνονται αναμφισβήτητες εκτιμήσεις.
<P>
Μιλούν τα γεγονότα, Πρόεδρε Santer! Ούτε καν η χλωμή προσπάθεια πρότασης μιας συμφωνίας εμπιστοσύνης στην ουσία δεν έγινε δεκτή, ούτε καν η χρηματοδότηση των διευρωπαϊκών δικτύων υιοθετήθηκε: εδώ ο Πρόεδρος Dini είπε, με μεγάλη πνευματική εντιμότητα, ότι οι ανάγκες εξυγίανσης του προϋπολογισμού παρεμπόδισαν την υιοθέτησή της.
<P>
Επομένως, δεν γίνονται ούτε ενέργειες αντικυκλικής οικονομικής πολιτικής, ενώ εμφανίζεται ο κίνδυνος ύφεσης, που θα έχει σαν αποτέλεσμα τη δραματική επιδείνωση της ανεργίας. Και πώς είναι δυνατόν να μη βλέπουμε ότι το πρόβλημα τίθεται με τρόπο δραματικό και άλυτο; Δεν υπάρχει μία αντικυκλική πολιτική και πολύ λιγότερο δεν υπάρχει το πεδίο παρέμβασης όσον αφορά την ανανέωση του μοντέλου ανάπτυξης. δεν γίνεται καν λόγος για το πρόβλημα μείωσης του ωραρίου εργασίας: αναφέρεται δειλά σε αυτό το θέμα η έκθεση Rocard, αλλά το πρόβλημα θα έπρεπε να τεθεί κατεπειγόντως και με απόλυτα δραματικό τρόπο. δεν γίνεται λόγος για τα περιβαλλοντικά προγράμματα, όταν διαπιστώνεται ότι πλέον η ανάπτυξη δεν είναι σε θέση να δώσει μία απάντηση στα προβλήματα της απασχόλησης που, αντιθέτως, η ύφεση επιδεινώνει με τρόπο δραματικό.
<P>
Τα προβλήματα της συνοχής είναι πλέον ενώπιόν μας και δεν μπορούμε να τα αποφύγουμε. Η συναίνεση των λαών, στο σύνολο των χωρών και σε κάθε χώρα, βρίσκεται σε κατάσταση συναγερμού. Και εσείς, Πρόεδρε Prodi, ακούτε τη μεγαλύτερη συνδικαλιστική οργάνωση της χώρας σας να κρούει τον κώδωνα του κινδύνου για τις οικονομικές πολιτικές. Οι συνδικαλιστικές οργανώσεις ολόκληρης της Ευρώπης, που βεβαίως δεν είναι εξτρεμιστικές οργανώσεις, θέτουν κριτικά ερωτήματα σχετικά με αυτή τη διαδικασία ολοκλήρωσης της Ευρώπης. Θα πρέπει να αλλάξουμε πορεία, αλλά εμείς δεν ακούσαμε να γίνεται αυτή η επιλογή ούτε και στις σημερινές ομιλίες.

<SPEAKER ID=63 LANGUAGE="IT" NAME="Ripa di Meana">
Κύριε Πρόεδρε, μία κυβέρνηση όπως αυτή του Προέδρου Prodi, φορέας μία γενικής ανανέωσης, θα μπορούσε να είχε εγκαταλείψει την τετριμένη παράδοση αισιοδοξίας των συμπερασματικών δηλώσεων που γίνονται στο τελος των εξαμήνων της προεδρίας. Εκφράζουμε ενώπιον της Ολομέλειας την μη ικανοποίησή μας όσον αφορά τον απολογισμό των εργασιών του Ευρωπαϊκού Συμβουλίου της Φλωρεντίας και, γενικότερα, του εξάμηνου που μόλις περατώθηκε.
<P>
Πρώτο: η κρίση της απασχόλησης, που το Συμβούλιο της Φλωρεντίας άφησε στην ίδια κατάσταση, δεν είναι βεβαίως πρόσφατη: εδώ και περισσότερα από είκοσι χρόνια, από την πρώτη πετρελαϊκή κρίση, η Ευρωπαϊκή Ένωση αντιμετωπίζει το δίλημα του πώς μπορεί να επιλυθεί το πρόβλημα της διαρθρωτικής ανεργίας και συγχρόνως και εκείνο της ποιότητας της ζωής. Από έξι Ευρωπαϊκά Συμβούλια αναγγέλλονται στην κοινή γνώμη μεγάλες λύσεις: μία πραγματική κοροϊδία που το Ευρωπαϊκό Συμβούλιο της Φλωρεντίας ξεφορτώνεται στα χέρια εκείνων που φέρουν την ευθύνη της από έξι χρόνια δέσμευσης των αποφάσεων της ECOFIN.
<P>
Δεύτερο: στη Φλωρεντία η Ιταλική Προεδρία παρουσιάσθηκε για τη Διακυβερνητική Διάσκεψη με μία πρόταση που έχει ένα περιεχόμενο και χρονοδιάγραμμα χαμηλών τόνων και η οποία είναι αντίθετη με την πρόταση επιτάχυνσης των Γάλλων και των Γερμανών. Ελπίζουμε ότι τώρα η ιταλική κυβέρνηση, ελεύθερη από τα περιττά στολίδια και τους εφιάλτες της Προεδρίας, θα αναλάβει έναν προωθητικό ρόλο ζητώντας και τη συμμετοχή επιτέλους της κοινής γνώμης.
<P>
Τέλος, μία ερώτηση: ο Πρόεδρος Prodi μπορεί να επιβεβαιώσει σήμερα την επίσημη δέσμευση που είχε αναλάβει προ καιρού η υπουργός Susanna Agnelli, ότι η Ιταλία θα εξαρτήσει το δικό της «ναι» στα συμπεράσματα της Διακυβερνητικής Διάσκεψης, μόνο στην περίπτωση που θα εγκριθούν από το Ευρωπαϊκό Κοινοβούλιο; Ζητώ, Πρόεδρε Prodi, μία σαφή απάντηση στο θέμα αυτό.

<SPEAKER ID=64 LANGUAGE="FR" NAME="Sainjon">
Κύριε Πρόεδρε, παρόλο που αναγνωρίζω την αξία των πρωτοβουλιών της ιταλικής προεδρίας, πρέπει να σας πω ότι δεν είμαι πολύ αισιόδοξος. Θα πω απλώς ότι η Φλωρεντία είναι πολύ απογοητευτική στον κοινωνικό τομέα. Εκείνοι που απορρίπτουν στην ουσία του το σύμφωνο εμπιστοσύνης για την απασχόληση υποστηρίζουν ότι η Ευρωπαϊκή Ένωση δεν αποτελεί το καλύτερο πλαίσιο για την αποτελεσματική καταπολέμηση της ανεργίας. Ταυτόχρονα όμως, εάν το θέμα της απασχόλησης εμπίπτει αποκλειστικά στην ευθύνη των κρατών, βλέπουμε ποιος είναι ο απολογισμός της δράσης τους. Κατά τη γνώμη μου, πρέπει να συνδυασθούν αποτελεσματικά οι προσπάθειες.
<P>
Λέγεται εξάλλου ότι οι θαυμαστές δυνατότητες που παρέχει η κοινωνία της πληροφορίας θα επιτρέψουν την επίλυση σε μεγάλο βαθμό του προβλήματος της ανεργίας. Η κοινωνία της πληροφορίας καθίσταται καθολική πανάκεια. Ωστόσο, γνωρίζουμε πολύ καλά ότι στην κοινωνία αυτή δεν θα υπάρχει θέση για τα είκοσι εκατομμύρια ανέργων της Ένωσης. Οι άνεργοι του τομέα της κλωστοϋφαντουργίας, της σιδηρουργίας, των ναυπηγείων, της αυτοκινητοβιομηχανίας, των δομικών και δημόσιων έργων και άλλων κλάδων θα κριθούν μη απορροφήσιμοι.
<P>
Στη μάχη που διεξάγεται γύρω από την παγκοσμιοποίηση θα υπάρχουν νικητές και ηττημένοι. Σήμερα η Ευρώπη τείνει να χάσει θέσεις εργασίας, αύριο ίσως την ψυχή και τον πολιτισμό της. Η Ευρώπη μπορεί να γνωρίσει γρήγορα μία μορφή επικίνδυνης παρακμής. Γνωρίζω ότι τα περιθώρια ελιγμού του προέδρου Santer είναι ανίσχυρα και περιορισμένα, όμως τον καλώ να επιμείνει στις προσπάθειές του ώστε να καταστήσει σαφές στις κυβερνήσεις των χωρών της Ένωσης ότι δεν αρκεί να συνεδριάζουν για να διαπιστώσουν το δράμα της ανεργίας για εκατομμύρια ευρωπαίων πολιτών, αλλά πρέπει να δράσουν και μάλιστα γρήγορα. Τούτο θα μπορούσε να είχε πει σήμερα, τη στιγμή που τα μεγάλα έργα που προβλέπονται στη Λευκή Βίβλο έχουν εγκαταλειφθεί.
<P>
Ωστόσο, η Ευρώπη έχει ισχυρά πλεονεκτήματα και μπορεί να αποκαταστήσει την εμπιστοσύνη των λαών που αμφιβάλλουν. Μπορούν να γίνουν πολλά ακόμη στον τομέα της απασχόλησης και πιστεύω ότι υπάρχουν τουλάχιστον τρεις τομείς στους οποίους πρέπει να καταβληθούν προσπάθειες. Κατ'αρχάς, στην έρευνα και την την τεχνολογική καινοτομία. Το σχετικό πρόγραμμα πρέπει, συνεπώς, να αφορά όλους του κλάδους της βιομηχανίας, τις ΜΜΕ, τις ΡΜΙ και ιδιαίτερα όσες πλήττονται από τη μετεγκατάσταση παραγωγικών μονάδων. Δεύτερον, η βιομηχανική πολιτική δεν πρέπει σε καμία περίπτωση να στρέφεται προς τη διαχείριση της παρακμής, αλλά προς μία στρατηγική προόδου και απασχόλησης. Στο πλαίσιο αυτό, οι πόροι των διαρθρωτικών ταμείων πρέπει να κατανεμηθούν διαφορετικά. Τέλος, το ενιαίο νόμισμα πρέπει να τεθεί στην υπηρεσία της απασχόλησης και όχι στην υπηρεσία των αγορών.

<SPEAKER ID=65 LANGUAGE="DE" NAME="Nuίbaumer">
Kύριε Πρόεδρε, η έκθεση του Συμβουλίου και η δήλωση της Επιτροπής, σχετικά με τη σύνοδο της Φλωρεντίας, καθώς και με τα θέματα της απασχόλησης και της ανάπτυξης, είναι, απλά, ελάχιστα συγκεκριμένες. Οι εξαγγελίες δε γίνονται πράξεις; αν δει κανείς επακριβώς, αυτό το σύμπλεγμα θεμάτων, δεν ήταν αντικείμενο καινούργιων αποφάσεων. Εξακολουθούν συνεπώς να παραμένουν τα αιτήματα του Συμβουλίου προς τα κράτη μέλη, και αν κανείς τα εξετάσει μεμονωμένα, τότε όλες οι προτάσεις δεν είναι κατάλληλες για την αύξηση της απασχόλησης. Έχω υπόψη μου μόνο το αίτημα του Συμβουλίου προς τα κράτη μέλη, για την εφαρμογή των οδηγιών για τις δημόσιες προμήθειες και συμβάσεις. Η εφαρμογή δεν αποφέρει καμιά καινούργια απασχόληση, παρά μετατοπίζει το πολύ-πολύ, περιφερειακά, τους αριθμούς των ανέργων.
<P>
Το κυρίως πρόβλημα, το να ανακάμψουμε δηλαδή την αυξανόμενη ανεργία, συνεπεία της φθίνουσας ανταγωνιστικότητας της ευρωπαϊκής οικονομίας έναντι των ΗΠΑ και του ασιατικού οικονομικού χώρου, με τη δημιουργία συνθηκών πλαίσιο στα κράτη μέλη που προωθούν τον ανταγωνισμό, δεν συζητήθηκε στη Φλωρεντία και πολύ περισσότερο δεν αποφασίστηκαν μέτρα επ' αυτού. Ούτε καν η δημιουργία ενός κατάλληλου χρηματοδοτικού πλαισίου, για το τρίτο πολυετές πρόγραμμα υπέρ των μικρομεσαίων επιχειρήσεων, δεν αποφασίσθηκε.
<P>
Έτσι καλούνται τα διάφορα εθνικά κράτη να πάρουν μέτρα, όπως το ζητήσατε κι εσείς, κύριε Πρόεδρε του Συμβουλίου. Αλλά το Συμβούλιο είναι το σύνολο των εθνικών κρατών. Εδώ τίθεται το θέμα της ανάληψης των αναγκαίων πρωτοβουλιών, διότι όσο τα κράτη μέλη δεν θέλουν ή δεν μπορούν να δημιουργήσουν τις οικονομικές συνθήκες πλαίσιο που θα προτρέψουν τους καινοτόμους ανθρώπους να ιδρύσουν εταιρίες, και να δημιουργήσουν τις προϋποθέσεις για να μπορέσουν οι υφιστάμενες επιχειρήσεις να βελτιώσουν τη διεθνή ανταγωνιστικότητά τους, όλα τα μέτρα που παίρνονται σε ευρωπαϊκό επίπεδο, δε θα δημιουργούν απασχόληση, αλλά θα έχουν, το πολύ-πολύ, σαν αποτέλεσμα μετατοπίσεις θέσεων εργασίας μέσα στην ΕΕ.

<SPEAKER ID=66 LANGUAGE="ES" NAME="Medina Ortega">
Κύριε Πρόεδρε, εδώ που έχει φθάσει η συζήτηση, φοβάμαι μήπως η ιταλική Προεδρία θεωρήσει ότι την τιμωρούμε άδικα. Δεν είναι έτσι. Πιστεύω ότι η παρέμβαση του κ. Colajanni ήταν πολύ σαφής. Η ιταλική Προεδρία κατέβαλε τεράστια προσπάθεια μέσα σε πολύ δύσκολες συνθήκες. Εγώ όμως θα έλεγα ότι έτυχε στην ιταλική Προεδρία, στην προκειμένη περίπτωση, »να χορέψει με την πιο άσχημη». Της έτυχε να «χορέψει» με μια παράφρονη Κυβέρνηση, η οποία δημιουργεί μια κρίση, αφήνει μια επιδημία να εξαπλωθεί, δέχεται ότι η επιδημία αυτή μπορεί να πλήξει τους ανθρώπους και, αφού δέχεται ότι μπορεί να πλήξει τους ανθρώπους, καταλήγει ότι το φταίξιμο είναι των άλλων 14 Κρατών της Ευρωπαϊκής Κοινότητας. Και αυτό είχε ως συνέπεια η ιταλική Κυβέρνηση να πρέπει να επικεντρωθεί σε αυτό το πρόβλημα, που είναι ένα πρόβλημα υπαρκτό, και από το οποίο εξαρτήθηκαν τα αποτελέσματα του Ευρωπαϊκού Συμβουλίου.
<P>
Κατά συνέπεια όλων αυτών, το Ευρωπαϊκό Συμβούλιο της Φλωρεντίας, δυστυχώς, δεν έφτασε σε ένα καλό αποτέλεσμα. Υπάρχει ένα μόνο σημείο όπου το Συμβούλιο της Φλωρεντίας σημείωσε πρόοδο, και αυτό είναι ο τρίτος πυλώνας. Και συγχαίρω την Προεδρία του Συμβουλίου για αυτό το αποτέλεσμα, και συγκεκριμένα για την ευρωπαϊκή Σύμβαση σχετικά με τις εκδόσεις, που πρόκειται να επιτρέψει την αποτελεσματική καταπολέμηση της τρομοκρατίας. Πρόκειται για μια μεγάλη επιτυχία και συγχαίρω την ιταλική Προεδρία γι' αυτό. Θα πρέπει επίσης να τη συγχαρούμε διότι πέτυχε την απεμπλοκή της Σύμβασης σχετικά με την Europol, αν και εκφράζουμε τη λύπη μας διότι, επίσης συνεπεία της αδιάλλακτης στάσης μιας μόνο Κυβέρνησης, δεν επιλύθηκε το πρόβλημα της δικαιοδοσίας, γι' αυτό και μπορεί να συναντήσουμε δυσκολίες. Και, σε ένα πεδίο πολύ παρόμοιο με αυτό, θα πρέπει επίσης να εκφράσουμε την ικανοποίησή μας για τη δημιουργία του Παρατηρητηρίου για το ρατσισμό, που θα αποτελέσει ένα σημαντικό στοιχείο στην καταπολέμηση του ρατσισμού.
<P>
Όσον αφορά όμως τα υπόλοιπα, δυστυχώς το Ευρωπαϊκό Συμβούλιο της Φλωρεντίας πρόκειται να ταυτιστεί με αποτυχίες: στην πρόοδο της Διακυβερνητικής Διάσκεψης· στην πρόοδο της Λευκής βίβλου Ντελόρ για την ανάπτυξη, την ανταγωνιστικότητα και την απασχόληση· στο σύμφωνο εμπιστοσύνης του Προέδρου Σαντέρ, ο οποίος κατέβαλε επίσης μεγάλες προσπάθειες που πρέπει να του αναγνωρισθούν εδώ· στα διευρωπαϊκά δίκτυα μεταφορών, με την τροποποίηση μιας συμφωνίας συμβιβασμού η οποία είχε επιτευχθεί· στα πολυετή προγράμματα για την ανάπτυξη των ΜΜΕ· στα πολυετή προγράμματα ενίσχυσης στην έρευνα· στις δημοσιονομικές προοπτικές και στο πρόγραμμα MEDA.
<P>
Εν κατακλείδι, κύριε Πρόεδρε, θα ήθελα να ευχαριστήσω, εξ' ονόματος της Σοσιαλιστικής Ομάδας, την ιταλική Προεδρία για το μεγάλο έργο που επιτέλεσε μέσα σε τόσο περιορισμένο χρόνο και αντιμετωπίζοντας τεράστιες δυσκολίες. Όμως, όσον αφορά το Κοινοβούλιο, θα έλεγα ότι το κοινό αίσθημα είναι ότι το Ευρωπαϊκό Συμβούλιο της Φλωρεντίας δε σηματοδότησε ένα βήμα μπροστά αλλά ένα πισωγύρισμα, ή τουλάχιστον, ένα στάδιο παράλυσης που εκφράζει μια κρίση στην Ένωση. Και αν δεν βγούμε από αυτήν την κρίση, η Ευρωπαϊκή Ένωση, εν κατακλείδι, δεν θα προχωρήσει εμπρός στο πολιτικό πεδίο.

<SPEAKER ID=67 LANGUAGE="DE" NAME="Brok">
Kύριε Πρόεδρε, θα ήθελα, εν συντομία, να συμφωνήσω με μερικές παρατηρήσεις του προλαλήσαντος και συγκεκριμένα μ' εκείνες που έχουν σχέση με την αξιολόγησή του για την ιταλική προεδρία. Ασφαλώς στο παρελθόν, μέσα στο Σώμα αυτό, κάναμε μερικές κριτικές παρατηρήσεις. Όταν όμως τώρα, ύστερα από έξι μήνες, βγάζοντας το ρεζουμέ, διαπιστώνουμε ξαφνικά ότι μερικές σημαντικές οδηγίες, που στο παρελθόν μας δημιούργησαν μεγάλα προβλήματα, εγκρίθηκαν ή τουλάχιστον επετεύχθη μια κοινή θέση κατά τη διάρκεια της ιταλικής προεδρίας, τότε μερικά σημεία της κριτικής μας θα πρέπει να τα αναθεωρήσουμε και να παραδεχθούμε ότι η κυβέρνηση Dini και Prodi έκανε σωστή προετοιμασία και απέδειξε μεγάλη ικανότητα επιβολής σε μια σειρά πραγμάτων. Μερικές φορές είμαστε άδικοι σ' αυτόν τον εξαμηνιαίο καταμερισμό των προεδριών. Μια προεδρία μπορεί να είναι επιτυχής μόνον όταν δεχθεί ψηλές και μακρινές μπαλιές; αν δεν τις δεχθεί, τότε είναι πολύ δύσκολο να πετύχει τέρμα. Πιστεύω πως κι αυτό θα πρέπει να λεχθεί σε μια πραγματική αξιολόγηση.
<P>
Θεωρώ ιδιαίτερα καλό το ότι αποφασίσθηκε, στη σύνοδο κορυφής της Φλωρεντίας, να πολιτικοποιηθεί η διακυβερνητική διάσκεψη. Υπήρχε βεβαίως ο κίνδυνος να γίνει η διακυβερνητική διάσκεψη ένα τεχνοκρατικό συμβάν. Υπό την προεδρία του Προέδρου Prodi αποφασίσθηκε να γίνει στο Δουβλίνο μια έκτακτη σύνοδος κορυφής. Eκεί, οι αρχηγοί των κρατών και των κυβερνήσεων των κρατών μελών, θα ασχοληθούν με το θέμα αυτό σε τριμηνιαίο ρυθμό, δηλαδή τον Οκτώβριο και το Δεκέμβριο. H αναγκαία αυτή πίεση οδηγεί τα πράγματα στο να θιγούν πολιτικά, σε επίπεδο διαπραγματεύσεων των Υπουργών Εξωτερικών και των εντεταλμένων, και να μην χαθεί κανείς σε τεχνικές μόνο λεπτομέρειες. Aσκείται δηλαδή πίεση ώστε να γίνουν προετοιμασίες γι' αυτή τη σύνοδο κορυφής κι έχω την άποψη πως αυτό δεν μπορούμε να το εκτιμήσουμε δεόντως. Το βασικό είναι ότι, με την απόφαση αυτή, η διακυβερνητική διάσκεψη θα πολιτικοποιηθεί.
<P>
Θα ήθελα, σχετικά με το θέμα αυτό, να ευχαριστήσω την Επιτροπή και τον Πρόεδρο Σαντέρ. Αυτά που είπε σήμερα εδώ, όσον αφορά τη θέση της Επιτροπής για το θέμα της συναπόφασης του Ευρωπαϊκού Κοινοβουλίου, συμφωνούν, σε βασικά σημεία, με τη θέση που παρουσιάσαμε, γραπτώς και προφορικώς, στη διακυβερνητική διάσκεψη, η κ. Guigou κι εγώ. Υπάρχουν λεπτομέρειες, όπως λ.χ. στον τομέα του άρθρου 129 παράγραφος 1, και σε μερικούς άλλους, όπως στο άρθρο 103 παράγραφος 5, όπου υπάρχουν ακόμη διαφορές. Επ' αυτών θα μπορέσουμε να μιλήσουμε αργότερα. Αλλά νομίζω πως η Επιτροπή έκανε μια έξυπνη διάκριση σ' ένα σωρό τομείς, όπως λ.χ. στον τομέα της αγροτικής πολιτικής, ανάμεσα σ' αυτό που είναι κλασική νομοθεσία, όπου το Κοινοβούλιο θα πρέπει να έχει την αρμοδιότητα, και σ' αυτά που είναι εκτελεστικά και διοικητικά καθήκοντα, όπου το Κοινοβούλιο δεν καλείται να δράσει σαν συμμέτοχος στη λήψη των αποφάσεων. Και χρειαζόμαστε μια τέτοια διάκριση. Θα ήθελα, στο σημείο αυτό, να πω και πάλι, τόσο στην προεδρία όσο και στην Επιτροπή, το εξής: Το Ευρωπαϊκό Κοινοβούλιο θα ήθελε να έχει το δικαίωμα της συναπόφασης εκεί όπου έχουμε να κάνουμε με κλασική νομοθεσία. Εδώ το Συμβούλιο θα πρέπει να συνειδητοποιήσει ότι στις δραστηριότητές του θα κάνει διάκριση μεταξύ των εκτελεστικών και των νομοθετικών καθηκόντων, ώστε να είναι δυνατή και μια τέτοια συνεργασία με το Κοινοβούλιο. Έχω τη γνώμη πως εδώ η Επιτροπή έκανε μια λογική πρόταση, βάσει της οποίας, τους επόμενους μήνες, θα μπορέσουμε να διεξάγουμε λογικές διαπραγματεύσεις.
<P>
Μια φράση που είπατε εδώ, Πρόεδρε κύριε Σαντέρ, έχει αποφασιστική σημασία. Η συναπόφαση θα πρέπει να είναι ο κανόνας. Aφήστε μας να μιλήσουμε για μερικές εξαιρέσεις. Δεν θα θέλαμε βεβαίως να κάνουμε την κατά περίπτωση-approach , όπως δυστυχώς έγινε, μερικές φορές τον τελευταίο καιρό, από ορισμένες κυβερνήσεις κρατών μελών.
<P>
Επιτρέψτε μου να πω ορισμένα πράγματα, σχετικά και με τα άλλα θέματα της συνόδου κορυφής. Νομίζω πως η κρίση της BSE ήταν μια εξαιρετική ευκαιρία, από τη σκοπιά της διακυβερνητικής διάσκεψης, διότι κατέστησε σαφές στον καθένα στην Ευρώπη ότι θα πρέπει να επεξεργασθούμε μια Συνθήκη που να λειτουργεί, ακόμη κι αν υπάρχει ένας μη συνεργάσιμος εταίρος. Οι Συνθήκες δεν υπάρχουν για να ρυθμίζουν τα πράγματα σε περιόδους καλοκαιρίας, αλλά τις χρειαζόμαστε για να είμαστε λειτουργικοί, όταν υπάρχουν προβλήματα και όταν κάποιος δεν είναι συνεργάσιμος. Γι' αυτό το λόγο και η βρετανική κυβέρνηση, με την κρίση της BSE, βοήθησε ιδιαίτερα στην επιτυχία της διακυβερνητικής διάσκεψης κι επ' αυτής μπορούμε να στηριχθούμε ανάλογα.
<P>
Νομίζω ακόμη πως θα πρέπει να καταστήσουμε σαφείς τις πραγματικές τάξεις μεγέθους. Θα επιδοκίμαζα ιδιαίτερα αν, στη σύνοδο κορυφής, υλοποιούνταν οι προτάσεις του Προέδρου Σαντέρ, όσον αφορά τα ΔΕΔ. Ωστόσο, δεν θα έπρεπε στο Ευρωπαϊκό Κοινοβούλιο να δημιουργούμε την εντύπωση ότι τα ΔΕΔ θα ήταν ταυτόχρονα και η λύση του προβλήματος της ανεργίας των 20 εκατομμυρίων ανθρώπων. Τα ΔΕΔ είναι σημαντικά μέτρα υποδομής που, μεσοπρόθεσμα και μακροπρόθεσμα, μέσω της βελτίωσης της υποδομής, θα αποφέρουν μεγαλύτερη ανταγωνιστικότητα. Θα έχουν επιπτώσεις περιορισμένης έκτασης στην αγορά εργασίας. Θα πρέπει επίσης να πούμε ότι το 97-98 % των πιστώσεων για τα ΔΕΔ, θα πρέπει να διατεθεί σε εθνικό επίπεδο. Θα πρέπει τώρα να εστιάσουμε την προσοχή μας στο να εξαλειφθούν τα εμπόδια σχεδιασμού και να διατεθούν οι δημοσιονομικοί πόροι του εθνικού επιπέδου. Και στη συνέχεια ας φροντίσουμε να μην μας ξανααφαιρέσει, για δεύτερη φορά, ένα σκάνδαλο BSE τους πόρους, προκειμένου να δώσουμε το ευρωπαϊκό ποσοστό για το σκοπό αυτό. Θα 'πρεπε επίσης να μην κάνουμε σαν το 1 δισεκατομμύριο Ecu να σήμαινε ότι τα ΔΕΔ δεν μπορούν να κατασκευαστούν. Τώρα καλούνται τα κράτη μέλη να εκτελέσουν τα καθήκοντά τους, ώστε η Ευρωπαϊκή Ένωση να μπορεί να προσφέρει την αναγκαία της συμβολή. Θα πρέπει επίσης, όσο οι αρμοδιότητες στον τομέα της απασχόλησης βρίσκονται στα κράτη μέλη, να μην αφήνουμε να αποδίδουν σε μας το φταίξιμο για το ότι η ανεργία έφτασε στο σημείο αυτό.

<SPEAKER ID=68 LANGUAGE="EN" NAME="Collins, Gerard">
Κύριε Πρόεδρε, καταρχάς θα ήθελα να εκφράσω τις ευχαριστίες μου και την εκτίμησή μου στον Προεδρεύοντα της ιταλικής προεδρίας σε μια πολύ δύσκολη περίοδο, στην πραγματικότητα μια περίοδο θεσμικής κρίσης στην Ευρωπαϊκή Ένωση. Θα ήθελα να εκφράσω τις ευχαριστίες μου και την εκτίμησή μου στον Πρόεδρο της Επιτροπής, τον κ. Santer, για τη σημερινή του δήλωση η οποία υπήρξε πολύ ικανοποιητική εξ αιτίας της αισιοδοξίας της και της ενθάρρυνσής της και η οποία εκφράζει φανερά την αποφασιστικότητά του.
<P>
Λυπούμαι πολύ διότι το Ευρωπαϊκό Συμβούλιο, το οποίο υποστηρίζει πολιτικά την πρόταση του Προέδρου Santer για ένα σύμφωνο εμπιστοσύνης σχετικά με την απασχόληση, δεν μπόρεσε να συμφωνήσει επί του κορυφαίου προβλήματος της χρηματοδότησης των μέτρων που πρότεινε ο Πρόεδρος της Επιτροπής, θέτοντας έτσι στο περιθώριο τα 18 εκατομμύρια των ευρωπαίων πολιτών που είχαν οδηγηθεί να εναποθέσουν τις ελπίδες τους και την εμπιστοσύνη τους στα αποτελέσματα του Συμβουλίου της Φλωρεντίας. Πιστεύω ότι τώρα η ιρλανδική προεδρία θα πρέπει να δώσει προτεραιότητα για να πείσει τα κράτη μέλη να συμφωνήσουν σε ένα πακέτο χρηματοδότησης για τα διευρωπαϊκά δίκτυα ούτως ώστε να διασφαλιστεί η ταχύτατη έναρξή τους.
<P>
Είναι σημαντικό να κατανοηθεί ότι η θεσμοθέτηση ενός ευρωπαϊκού προϋπολογισμού για την κατασκευή των δικτύων αυτών δεν θα πρέπει να γίνει εις βάρος είτε των διαρθρωτικών ταμείων είτε της κοινής αγροτικής πολιτικής. Έχει αποδειχθεί ότι τα διαρθρωτικά ταμεία αποτελούν ένα επιτυχημένο όχημα για τη δημιουργία οικονομικής προόδου στις μειονεκτικές περιφέρειες της Ένωσης.
<P>
Η ανάγκη ενίσχυσης των αγροτών που υπέστησαν τα αποτελέσματα της κρίσης της ΣΕΒ απέδειξε για μια ακόμη φορά τη σημασία που έχει η διατήρηση του προϋπολογισμού της ΚΑΠ σε επίπεδο το οποίο να μπορεί να χρηματοδοτήσει τα τρέχοντα αγροτικά προγράμματα ενώ, ταυτόχρονα, να είναι σε θέση να ανταποκριθεί σε επείγουσες καταστάσεις όπως η κρίση του βοείου κρέατος, η ανάκτηση της εμπιστοσύνης των καταναλωτών στο υγιές βόειο και το άνοιγμα όλων των εσωτερικών ευρωπαϊκών αγορών στο ελεύθερο ασθενειών βόειο κρέας άλλων κρατών μελών της Ευρωπαϊκής Ένωσης.
<P>
Η ιρλανδική προεδρία θα πρέπει να λάβει τα μέτρα της κατά τυχόν βραχυπρόθεσμων λύσεων του προβλήματος της χρηματοδότησης των διευρωπαϊκών δικτύων με την εκτροπή πιστώσεων είτε από την ΚΑΠ είτε από τα διαρθρωτικά ταμεία, αμφότερα τα οποία δέον να διατηρηθούν στα σημερινά επίπεδα.
<P>
Τέλος, η Φλωρεντία θα πρέπει να παραμείνει στη μνήμη μας για τις επιτυχείς προσπάθειες του Προέδρου της Επιτροπής και της ιταλικής προεδρίας να πείσουν το Ηνωμένο Βασίλειο να άρει το βέτο του στις δημοκρατικές διαδικασίες λήψεως αποφάσεων των θεσμικών οργάνων της Ένωσης. Θα παραμείνει επίσης στη μνήμη μας για την αποδοχή της Europol ως του κύριου όπλου στην αποφασιστικότητά μας για συνεργασία στη μάχη κατά του οργανωμένου εγκλήματος και, συναφώς, όλοι καλωσορίζουμε την Ευρωπαϊκή Σύμβαση Έκδοσης Καταζητούμενων.

<SPEAKER ID=69 LANGUAGE="IT" NAME="Moretti">
Κύριε Πρόεδρε, αναρωτιέμαι τι θα θυμάται κανείς σε έξι μήνες μετά από το Ευρωπαϊκό Συμβούλιο της Φλωρεντίας: πιθανόν κυρίως το κλείσιμο, ας ελπίσουμε όχι προσωρινό, της κρίσης των «τρελών αγελάδων», μίας κρίσης που απογύμνωσε τη σημερινή Ευρωπαϊκή Ένωση και έδειξε ότι είναι ανίκανη να ενεργήσει στοχεύοντας το κοινό συμφέρον. Εάν σε νομικό επίπεδο το Ευρωπαϊκό Δικαστήριο θα αποφασίσει για την εγκυρότητα ή όχι του εμπάργκο, σε πολιτικό επίπεδο αυτή η κρίση απέδειξε, για άλλη μια φορά, την ανικανότητα της Ένωσης να λαμβάνει αποφάσεις, ανικανότητα που γνωρίσαμε και σε άλλες στιγμές και για σοβαρότερα ζητήματα, όπως η κρίση της πρώην Γιουγκοσλαβία.
<P>
Αλλά η απογοήτευση της Φλωρεντίας δεν σταματά εδώ, δεδομένου ότι πολύ λίγα ειπώθηκαν για το πρόβλημα της ανεργίας και, όσον αφορά τις εργασίες της Διακυβερνητικής Διάσκεψης, τα ελάχιστα αποτελέσματα φαίνονται μόνο και από την ανάγνωση των αποτελεσμάτων που διανεμήθηκαν στον τύπο. Ευτυχώς, σχετικά με ορισμένα ζητήματα όπως η EUROPOL και η σύμβαση για τη διάβαση των συνόρων, φαίνεται να βγαίνουμε από το τούνελ. Όσον αφορά την οικονομική και νομισματική ένωση, στη Φλωρεντία επιβεβαιώθηκε η ημερομηνία της 1ης Ιανουαρίου 1999, που προβλέπεται από τη Συνθήκη και ήδη έχει επικυρωθεί από τη Μαδρίτη. Μας δημιουργεί αμηχανία η φράση στην οποία λέγεται ότι, στο τέλος της εφετινής χρονιάς, δεν θα προχωρήσουμε στην εκτίμηση των συνθηκών για το πέρασμα στην τρίτη φάση, σαν να είχε το Ευρωπαϊκό Συμβούλιο το δικαίωμα να μπορεί να τροποποιεί μία υποχρέωση που προβλέπεται από τη Συνθήκη και που αφορά, τι σύμπτωση, το Ευρωπαϊκό Κοινοβούλιο. Αντιλαμβάνομαι ότι η εν λόγω αξιολόγηση θα μπορούσε να προκαλέσει αμηχανία σε πολλά κράτη μέλη, αλλά δεν νομίζουμε ότι αυτός είναι ένας σοβαρός λόγος για να εμποδισθεί το Ευρωπαϊκό Κοινοβούλιο να ασκήσει το λειτούργημά του σε ένα κεφάλαιο, όπως εκείνο της οικονομικής και νομισματικής ένωσης, όπου παίζει το ρόλο σχεδόν ενός κομπάρσου.
<P>
Θα αποτελούσε έλλειψη γεναιοδωρίας να αποδίδονται αυτές οι ανεπάρκειες μόνο στην Ιταλική Προεδρία, όταν, στην πραγματικότηατα, οι ελλείψεις αυτές είναι μάρτυρες ενός διαρθρωτικού ελαττώματος της Ευρωπαϊκής Ένωσης. Ελπίζουμε να έρθει η στιγμή που θα μπορέσουμε να απελευθερωθούμε από τη διφορούμενη στάση και την κακή θέληση όσων εκμεταλλεύονται την Ευρώπη και δεν κάνουν τίποτε για την οικοδόμησή της.

<SPEAKER ID=70 NAME="Θεωνάς">
Κύριε Πρόεδρε, παρά την προσπάθεια των κκ. Πρόντι και Σαντέρ, μία ακόμη Σύνοδος Κορυφής προκάλεσε την έντονη ανησυχία, αλλά και αγανάκτηση των εργαζομένων. Για μία ακόμη φορά, περίσσεψαν οι διακηρύξεις και τα ευχολόγια για την ανεργία. Περίσσεψε, θα έλεγα, η υποκρισία. Ουσιαστικά, απορρίφθηκε κάθε συγκεκριμένο μέτρο αντιμετώπισης. Δεν διατίθεται ούτε ένα ECU για αυτόν τον σκοπό, με την εμμονή στην πολιτική της λιτότητας και στην πλήρη ανατροπή των εργασιακών και κοινωνικών δικαιωμάτων των εργαζομένων.
<P>
Για τις «τρελλές αγελάδες», σε πείσμα αντίθετων ισχυρισμών, υπήρξε πολιτικός συμβιβασμός, που αγνοεί προκλητικά την ανάγκη προστασίας της υγείας των πολιτών με επιστημονικά κριτήρια.
<P>
Η Σύνοδος Κορυφής, κύριε Πρόεδρε, επανέλαβε τον στόχο της ενίσχυσης των σχέσεων με την Τουρκία. Δεν φαίνεται να βγάζει κανένα συμπέρασμα από την επιθετικότητα της Τουρκίας, που εντάθηκε ιδιαίτερα μετά την έγκριση της Τελωνειακής 'Ενωσης. Οι συνεχείς προκλήσεις στο Αιγαίο και η συνεχής αμφισβήτηση της εδαφικής ακεραιότητας της Ελλάδας αποδεικνύουν το είδος της κοινοτικής αλληλεγγύης που εγγυάται η Κοινή Εξωτερική Πολιτική και η επικείμενη θεσμοθέτησή της από την Διακυβερνητική Διάσκεψη. Νομίζω ότι η ανησυχία είναι δικαιολογημένη, κύριε Πρόεδρε, και πρέπει να απασχολήσει τα όργανα της Ευρωπαϊκής 'Ενωσης.

<SPEAKER ID=71 LANGUAGE="IT" NAME="Cellai">
Κύριοι Πρόεδροι, εάν θα έπρεπε να προσδιορίσω με απόλυτα συνοπτικό τρόπο τη Διάσκεψη Κορυφής, που διεξήχθη στην πόλη μου, τη Φλωρεντία, δεν θα μπορούσα παρά να πω: Φλωρεντία, δύο βήματα πίσω, και όχι βεβαίως, Πρόεδρε Santer, μία καλή διάσκεψη κορυφής. Η απίστευτα μπερδεμένη συμφωνία για την υπόθεση της «τρελής αγελάδας», ικανοποιητική ίσως για τον John Major αλλά που δεν μπορεί να θεωρηθεί σαν σοβαρή συμφωνία και προσφέρει την εικόνα, αυτή είναι η εικόνα που προέκυψε, μιας επιλογής η οποία επιτρέπει την εξαγωγή εκτός Ευρωπαϊκής Ένωσης του προβλήματος και δεν ικανοποιεί, αντιθέτως, αγρότες και κτηνοτρόφους, που πλήττονται σοβαρότατα από τις επιπτώσεις του ζητήματος στην κοινή γνώμη, κυρίως σε επίπεδο κατανάλωσης, αποτελεί την πρώτη πλευρά.
<P>
Αλλά εάν τα μη ευτυχή αποτελέσματα σχετικά με την τρελή αγελάδα, που κινδυνεύουν εξάλλου να δημιουργήσουν ένα σημαντικό προηγούμενο ή να παράσχουν ένα άλλοθι σε εκβιαστικές πολιτικές και σε πολιτικές μη συνεργασίας, δεν είχαν ήδη προσφέρει μία μη θετική εικόνα της φλωρεντινής συνάντησης, η μη λήψη αποφάσεων σχετικά με το δράμα της απασχόλησης στην Ευρώπη, που ο Πρόεδρος Prodi χαρακτήρισε σαν «συλλογική τραγωδία», απέδειξε ότι στην ουσία η Διάσκεψη Κορυφής ήταν άχρηστη και αποτυχημένη και έδειξε για άλλη μία φορά -και αυτή ήταν η πιο αρνητική πλευρά- μια περισσότερο από απογοητευτική εικόνα της Ευρώπης.
<P>
Από αυτή την άποψη, ιδιαίτερα ειδικές φαίνονται οι ευθύνες της Ιταλικής Προεδρίας που, ενώ με τις προεδρίες Prodi και Dini έδινε την αίσθηση ότι επεδίωκε να καταστήσει αυτό το χρονίζον πρόβλημα το ισχυρό χαρτί της πολιτικής της, ακολούθως απογοήτευσε εκατομμύρια ενδιαφερομένων στην Ιταλία και αλλού.
<P>
Αντίθετα ήταν αρκετή μία μόνο παρέμβαση, βεβαίως με κύρος, για να γίνει χωρίς αντίσταση δεκτή η θέση ότι η απασχόληση δεν μπορεί και δεν πρέπει να επιλυθεί σε κοινοτικό επίπεδο αλλά σε απλά εθνικό, και λίγο χρησίμευσε η θλιβερή υπεράσπιση των θέσεών του κατά τη συνέντευξη τύπου, εκ μέρους του Προέδρου Santer. Εάν αληθεύει ότι δεν υπάρχει το χάπι και το μαγικό ραβδί για την επίλυση του προβλήματος της απασχόλησης, αληθεύει εξίσου ότι η Διάσκεψη Κορυφής της Φλωρεντίας έχασε μία μεγάλη ευκαιρία για να φέρει την Ευρώπη κοντά στους πολίτες.

<SPEAKER ID=72 LANGUAGE="FI" NAME="Iivari">
Αξιότιμε κύριε Πρόεδρε, από τα θετικά στοιχεία της Διάσκεψης Κορυφής της Φλωρεντίας ήταν το γεγονός ότι δόθηκε για πρώτη φορά η δυνατότητα στην Σλοβενία να συμμετάσχει, από κοινού με άλλες χώρες οι οποίες έχουν συνάψει ευρωπαϊκές συμφωνίες, σε μία τέτοια διάσκεψη. Μετά από μακρά διαδικασία, η συμφωνία σύνδεσης μεταξύ Σλοβενίας και ΕΕ υπεγράφη, τελικά, στις 10 Ιουνίου. Με την συμφωνία αυτή η Σλοβενία είναι, πλέον, σε θέση να αρχίσει να καλύπτει πολιτικά τη διαφορά που την χωρίζει από άλλες χώρες της Κεντροανατολικής Ευρώπης που προηγούνται αυτής σε ό, τι αφορά τις σχέσεις τους με την Ευρωπαϊκή Ένωση. Σ' αυτό το σημείο θα ήθελα να υπογραμμίσω ότι η Σλοβενία είναι η πλέον ανεπτυγμένη από τις νέες δημοκρατίες της Κεντροανατολικής Ευρώπης και, ως εκ τούτου, θα πρέπει, στο εξής, να συμπεριλαμβάνεται στην πρώτη ομάδα των υποψηφίων προς ένταξη χωρών σε ό, τι αφορά τον προγραμματισμό. Παρ' όλ' αυτά, όμως φαίνεται ότι τα αποτελέσματα της διάσκεψης κορυφής ήταν ιδιαιτέρως φτωχά. Θετικό, βεβαίως, ήταν ότι διευθετήθηκε η διαφορά μεταξύ Μεγάλης Βρετανίας και ΕΕ εν σχέσει με την ασθένεια των «τρελών αγελάδων». Θα ήθελα, πάντως, να τονίσω ότι το θέμα αυτό, παρά την σοβαρότητά του, έλαβε υπερβολικά μεγάλες διαστάσεις. Δεδομένου ότι η Μεγάλη Βρετανία επέτυχε, με τη στάση της, να αποτρέψει τη λήψη αποφάσεων για ένα τόσο σοβαρό θέμα, πιστεύω ότι αυξήθηκε, κατά πολύ ο αριθμός εκείνων οι οποίοι επιθυμούν να λαμβάνονται οι αποφάσεις βάσει ειδικής πλειοψηφίας. Ο νέος κανονισμός ο οποίος διέπει τη λειτουργία του προγράμματος TACIS, για την εκπόνηση του οποίου χρειάσθηκε να καταβληθούν τεράστιες προσπάθειες, αποτελεί ένα από τα θύματα της βρετανικής πολιτικής. Ευτυχώς, όμως, ο κανονισμός αυτός εγκρίθηκε από το Συμβούλιο Υπουργών Γεωργίας την προηγούμενη εβδομάδα, και πρόκειται να τεθεί, επιτέλους, σε ισχύ. Κατά γενική ομολογία αναγκαζόμαστε να αγωνιούμε σήμερα για τα αποτελέσματα των προεδρικών εκλογών στην Ρωσία, γεγονός το οποίο υπογραμμίζει, και αυτό, την ανάγκη για βελτίωση της συνεργασίας μας με τη Ρωσία. Δεν πρέπει να λησμονούμε ότι ο αποτελεσματικότερος τρόπος για να επιτευχθεί μία βιώσιμη ειρήνη, είναι να συσφιχθούν οι σχέσεις σε τομείς όπως ο οικονομικός, ο πολιτιστικός και ο πολιτικός. Η δυσπιστία και η επικίνδυνη πολιτική η οποία χαράσσεται βάσει αυτής, θα εκλείψουν μόνον εάν βελτιωθεί η επικοινωνία όσον αφορά την πληροφόρηση και αυξηθούν τα κοινά ενδιαφέροντα. Το πρόγραμμα TACIS θεωρείται ως ένα από τα βασικότερα μέσα για την εντατικοποίηση της συνεργασίας αυτής. Δεδομένου ότι οι Ευρωπαίοι πολίτες ανέμεναν ότι στη Διάσκεψη Κορυφής της Φλωρεντίας θα λαμβάνοντο συγκεκριμένες αποφάσεις για την εξάλειψη της ανεργίας, τα αποτελέσματά της θεωρούνται απογοητευτικά. Όλοι γνωρίζουμε ότι για τη βελτίωση της απασχόλησης απαιτείται να καταβληθούν τεράστιες προσπάθειες. Η λήψη ορισμένων μεμονωμένων μέτρων δεν αρκεί. Αλλά, δεδομένης και της επικρατούσας σήμερα κατάστασης, η απραξία των ηγετών προκαλεί γενική απογοήτευση η οποία έχει ως αποτέλεσμα να αντιμετωπίζουν οι πολίτες τα κοινοτικά θέματα με μεγαλύτερο κυνισμό. Οι δηλώσεις, και μόνο, των ιθυνόντων, δεν αρκούν για να βελτιωθεί η επικρατούσα κατάσταση. Με τον καιρό η ολοένα αυξανομένη αυτή απογοήτευση θα αποτελεί τεράστιο εμπόδιο για την οικοδόμηση της ενιαίας Ευρώπης και για την καταπολέμηση της ανεργίας.

<SPEAKER ID=73 LANGUAGE="NL" NAME="Pronk">
Πρόεδρε, η Ρωμαίοι έλεγαν concordia parvae res crescunt , δηλαδή η σύμπνοια μας κάνει ισχυρούς. Αντιθέτως, η έλλειψη σύμπνοιας δημιουργεί αδυναμία και αυτό ακριβώς ήταν εκείνο το οποίο αντιμετώπισαν ο κ. Prodi και ολόκληρη η Ιταλική κυβέρνηση. Η Ένωση ήταν πλήρως αδύνατη να πράξει οτιδήποτε λόγω έλλειψης σύμπνοιας. Γι' αυτό το λόγο, φυσικά, δεν είναι περίεργο να αξίζει κανείς συγχαρητήρια, αντί για επίπληξη, όπως, παρόλα αυτά, το άκουσα να συμβαίνει εδώ τώρα, εάν επιτύχει να επιλύσει αυτό το πρόβλημα και να δημιουργήσει οπωσδήποτε σύμπνοια. Συνεπώς, επ' αυτού του θέματος συγχαίρω την Ιταλική Προεδρία.
<P>
Ένα δεύτερο σημείο το οποίο με εξέπληξε κάπως, είναι όσα ανέφερε η κα Green. Δήλωσε ότι ήταν ιδιαίτερα απογοητευμένη. Φυσικά, όλοι μας είμαστε απογοητευμένοι από τα αποτελέσματα, και θα επανέλθω αργότερα σε αυτή την απογοήτευση, όμως προκαλεί κάπως έκπληξη το γεγονός ότι ένα κόμμα το οποίο εκπροσωπείται σε 11 από τις 15 κυβερνήσεις, και 7 από τους 15 παρόντες είναι μέλοι της Σοσιαλιστικής Ομάδας, να ασθάνεται τόσο απογοητευμένο εδώ στο Κοινοβούλιό μας. Φρονώ ότι θα πρέπει να δοθεί κάποια εξήγηση εν προκειμένω.
<P>
Όσον αφορά την απασχόληση, τώρα. Το πρόβλημα της απασχόλησης δεν λύθηκε ικανοποιητικά. Νομίζω ότι όλοι μας συμφωνούμε σε αυτό. Είμαι ικανοποιημένος από το γεγονός ότι ο κ. Santer ανακάλυψε ορισμένα θετικά σημεία, όμως δεν υπήρξε μία ικανοποιητική λύση του προβλήματος. Πού οφείλεται αυτό; Νομίζω ότι κατά κάποιο τρόπο κοροϊδεύουμε ο ένας τον άλλο, χρησιμοποιώντας πομπώδεις εκφράσεις στις οποίες περιλαμβάνουμε όλους και όλα, πιστεύοντας ότι κατ' αυτό τον τρόπο θα μπορούσαμε να επιλύσουμε το πρόβλημα της απασχόλησης. Το πρόβλημα αυτό θα επιλυθεί εάν όλοι μας συνεργαστούμε εν προκειμένω.
<P>
Οφείλουμε να παραδεχθούμε ότι σε επίπεδο Ένωσης μπορούν να συμβούν λίγα μόνο πράγματα σχετικώς, σε εθνικό επίπεδο κάπως περισσότερα και σε τοπικά επίπεδο ίσως ακόμη περισσότερα. Εάν έχουμε αυτό υπόψη και κατανέμουμε τις αρμοδιότητες και μετά εξετάσουμε ποιά χώρα ενήργησε σωστά, ποιά περιφέρεια ενήργησε σωστά, ποιά πόλη ενήργησε σωστά, τότε, πιστεύω, ότι θα επιτύχουμε πολλά περισσότερα απ' ότι αυτή τη στιγμή. Μπορεί να θεωρηθεί ακόμη και επικίνδυνο το να πιστεύει κανείς ότι η Ένωση μπορεί να φέρει αυτό το βάρος, δηλαδή η Ένωση η οποία είναι τόσο διαιρημένη, όπως αναφέραμε προ ολίγου, να μπορέσει να αντιμετωπίσει πλήρως μόνη της το βάρος αυτό των 18 εκατομμυρίων ανέργων. Τούτο δεν σημαίνει ότι δεν μπορούμε να συμβάλλουμε και εμείς σε σημαντικό βαθμό εν προκειμένω.
<P>
Είμαι επίσης ικανοποιημένος από το γεγονός ότι η Επιτροπή το πράττει αυτό με διάφορους τρόπους, ιδίως φέροντας σε επαφή μεταξύ τους τους κοινωνικούς εταίρους, με ένα τέτοιο θετικό τρόπο. Αυτό είναι κάτι το οποίο πρέπει πάντοτε να έχουμε υπόψη. Αυτός είναι επίσης και ο στόχος του Ευρωπαϊκού Λαϊκού Κόμματος.
<P>
Στη συνέχεια υπάρχει ένας μεγάλος κίνδυνος ο οποίος έγκειται στο γεγονός ότι θα πρέπει να λάβουμε ορισμένα μέτρα, μεταξύ των οποίων και τα διευρωπαϊκά δίκτυα, για τα οποία υποστηρίζουμε ότι θα πρέπει να διατεθούν χρήματα, τα οποία ουσιαστικά όμως δεν υπάρχουν. Γνωρίζουμε ότι ο παρών κοινοτικός προϋπολογισμός δεν διαθέτει επαρκείς πόρους για τη χρηματοδότηση ενός τόσο φιλόδοξου προγράμματος όπως τα διευρωπαϊκά δίκτυα. Δεν υποστηρίζω, κατ' αυτό τον τρόπο, ότι τα διευρωπαϊκά δίκτυα δεν είναι σημαντικά. Φρονώ ότι είναι ιδιαίτερα σημαντικά. Όμως εάν επιθυμούμε την εκτέλεση των διευρωπαϊκών δικτύων τότε θα πρέπει κατά τον ένα ή τον άλλο τρόπο να εξευρεθούν νέοι πόροι, είτε υπό μορφή δανείων είτε υπό μορφή ενός ειδικού φόρου. Είχαμε προτείνει κάποτε ένα φόρο για τη χρησιμοποίηση του οδικού δικτύου ή κάτι παρόμοιο, όμως αυτό δεν μπορεί να πραγματοποιηθεί από τους πόρους που περιλαμβάνονται στην παρούσα κατηγορία 3. Ο μεγαλύτερος φόβος μου ήταν ότι αυτό τελικά θα συνέβαινε, δηλαδή θα υποστηρίζονταν ότι εάν δεν υπάρχουν αρκετοί πόροι τότε ας εξετάσουμε τί υπάρχει στην παρούσα κατηγορία 3. Τότε δεν θα μπορούσαν να χρηματοδοτηθούν όλα τα λοιπά ωφέλιμα έργα, τα οποία δεν θα μπορούσαν να συνεχιστούν, αλλά θα μπορούσε να χρηματοδοτηθεί μόνο ένα μικρό, ένα ιδιαίτερα μικρό μέρος των διευρωπαϊκών δικτύων.
<P>
Είμαι ικανοποιημένος επειδή ο κίνδυνος αυτός αποσοβήθηκε. Είμαι επίσης ικανοποιημένος από το γεγονός ότι επήλθε μια κάποια διεύρυνση, όχι όμως μια πραγματική διεύρυνση στην κατηγορία 3, όμως αυτό δεν είναι επαρκές και δεν πρέπει να υποστηρίζουμε ψευδώς ότι αυτό είναι όντως έτσι. Αυτή είναι η μόνη σοβαρή αντίρρηση την οποία μπορούμε να διατυπώσουμε, δηλαδή να υποστηρίζεται ότι υπάρχει μια λύση. Δεν υπάρχει. Αυτή δεν υπάρχει ακόμη, πρέπει να συνεχίσουμε έχοντας αυτό ως αφετηρία, αλλά εύχομαι στην Επιτροπή, στο Συμβούλιο και στον εαυτό μας καλή επιτυχία προκειμένου να μπορέσουμε να εξεύρουμε μια λύση.

<SPEAKER ID=74 LANGUAGE="FR" NAME="Cabrol">
Κύριε Πρόεδρε, αγαπητοί συνάδελφοι, η σύνοδος κορυφής της Φλωρεντίας επιβεβαίωσε μεν ότι η διακυβερνητική διάσκεψη θα ολοκληρωθεί εντός του 1997, κατέδειξε όμως ταυτόχρονα ότι οι προπαρασκευαστικές εργασίες της διάσκεψης κάθε άλλο παρά έχουν προχωρήσει και πρέπει να επιταχυνθούν, εκφράζοντας τη βούληση μίας αληθινά ισχυρής πολιτικής των κρατών της Ένωσης για μία καλύτερη προπαρασκευή της προσεχούς συνόδου κορυφής στο Δουβλίνο. Πρέπει να επιλυθούν ορισμένα θέματα που τέθηκαν στη σύνοδο κορυφής της Φλωρεντίας, όπως εξάλλου ανέφερε και ο πρόεδρος Santer. Θα επιμείνω σε δύο από αυτά τα θέματα.
<P>
Κατ'αρχάς, το θέμα της υλοποίησης του προγράμματος MEDA. Όπως υπενθύμισε ο πρόεδρός μας, Jacques Chirac, η Γαλλία ήταν ο πρωτεργάτης της δημιουργίας μίας Μεσογείου ενωμένης και σταθερής. Ασφαλώς δεν μας διαφεύγει η διαφορά μεταξύ της Ελλάδας και της Τουρκίας, η οποία εξάλλου οδηγεί την Ελλάδα να αναστέλλει την εφαρμογή του προγράμματος MEDA. Ας μην γελιόμαστε όμως. Η αναστολή αυτή αποβαίνει εις βάρος όλων των χωρών της Ένωσης και ιδιαίτερα όσων δεν έχουν καμία σχέση με τη διαφορά αυτή. Επιβάλλεται λοιπόν να βρεθεί μία λύση.
<P>
Το άλλο θέμα που πρέπει να επιλυθεί είναι η απαραίτητη χρηματοδότηση των μικρομεσαίων επιχειρήσεων και μίας πολιτικής μεγάλων έργων, όπως τα διευρωπαϊκά δίκτυα που θα επέτρεπε τη δημιουργία θέσεων εργασίας, άλλο σημαντικό σημείο του θέματος "ανάπτυξη και απασχόληση» που συζήτησε το Συμβούλιο. Ευχόμαστε ότι η αντίσταση ορισμένων χωρών, της Γερμανίας, του Ηνωμένου Βασιλείου, της Σουηδίας, των Κάτω Χωρών, δεν θα διαρκέσει, ώστε η ιρλανδική προεδρία να μπορέσει να μελετήσει αποφάσεις και μία μεγαλύτερη χρηματοδότηση.
<P>
Ωστόσο, υπάρχουν ορισμένα θετικά σημεία και θα ολοκληρώσω με το θέμα των τρελών αγελάδων, η επικαιρότητα του οποίου βρέθηκε στο κέντρο της συνόδου κορυφής και επέτρεψε να υπομνησθεί η ευρωπαϊκή μέριμνα για την υγεία και να δειχθεί η αντίδραση της Ένωσης έναντι της επιδημίας αυτής, καθώς και η στήριξή της στους παραγωγούς που επλήγησαν σοβαρά από την πτώση της κατανάλωσης βοείου κρέατος.
<P>
Τέλος, δεν μπορούμε παρά να συγχαρούμε το Συμβούλιο για την εφαρμογή της τρίτης φάσης της ευρωπαϊκής νομισματικής ένωσης, για την οποία πρέπει να του είμαστε ευγνώμονες.

<SPEAKER ID=75 LANGUAGE="EN" NAME="Watson">
Κύριε Πρόεδρε, εκπροσωπώ μισό εκατομμύριο πολιτών της νοτιοδυτικής πλευράς της Αγγλίας. Σπάνια έχουμε παρακολουθήσει διάσκεψη Ευρωπαϊκού Συμβουλίου Κορυφής με τόσο ενδιαφέρον όσο το Συμβούλιο της Φλωρεντίας. Αισθάνομαι την ανάγκη να συγχαρώ τους συμμετέχοντες για τη συμφωνία σχετικά με τη ΣΕΒ. Δεν έχουμε βγει βέβαια ακόμη από το τούνελ αλλά, παρόλα αυτά, το πρόγραμμα εκρίζωσης της ασθένειας που συμφωνήθηκε στη Φλωρεντία προκάλεσε ανακούφιση στα βοοτροφικά κέντρα της Μ. Βρετανίας.
<P>
Λυπούμαι, ωστόσο, βαθύτατα για την αισχρή αποτυχία των ευρωπαίων ηγετών να συμφωνήσουν σε δράσεις για τη δημιουργία θέσεων εργασίας. Είναι σημαντικό να τακτοποιήσουμε τα διαρθρωτικά προβλήματα των οικονομιών μας αλλά αυτό θα πάρει χρόνο. Είναι περισσότερο σημαντικό να δράσουμε τώρα ούτως ώστε να αποκομίσουμε τα οφέλη που προσδιορίζονται στις εκθέσεις Delors και Ceccini μέσω της δυναμικής της ευρωπαϊκής οικονομικής ολοκλήρωσης. Την εβδομάδα αυτή περίπου 1.400 θέσεις εργασίας χάθηκαν στη βιομηχανία υποδημάτων της Αγγλίας υπέρ παραγωγών του εξωτερικού με χαμηλότερο κόστος παραγωγής.
<P>
Εκτός από την κρίση της ΣΕΒ, το ηθικό στην εκλογική μου περιφέρεια είναι σχεδόν καταβαραθρωμένο και το ίδιο συμβαίνει και στις άλλες αγροτικές περιφέρειες σε ολόκληρη την Ευρώπη. Ο Πρόεδρος Santer περιέγραψε την πρόκληση της ανεργίας ως πρόβλημα αξιοπιστίας του ιδίου του Συμβουλίου. Είναι όμως κάτι περισσότερο απ' αυτό. Εξελίσσεται σε πρόβλημα εμπιστοσύνης της κοινής γνώμης στη δημοκρατία της Δυτικής Ευρώπης. Όταν, την επόμενη εβδομάδα, θα συναντηθούν οι ευρωπαίοι Υπουργοί Οικονομικών θα πρέπει να αναλάβουν δράση για τη δημιουργία θέσεων εργασίας. Απέτυχαν στη Φλωρεντία, δεν έχουν το δικαίωμα να αποτύχουν ξανά.

<SPEAKER ID=76 LANGUAGE="FR" NAME="Martinez">
Κύριε Πρόεδρε, κύριε Πρόεδρε της Επιτροπής, κύριοι εναπομείναντες της ιταλικής κυβέρνησης, η σύνοδος κορυφής της Φλωρεντίας είναι ένα σύμβολο. Εν συνόψει, η Φλωρεντία είναι ο Μακιαβέλι και η κυβέρνηση του ψεύδους. Ψεύδος της έκθεσης Cechini που υποσχέθηκε πέντε εκατομμύρια θέσεις εργασίας και δημιούργησε είκοσι πέντε εκατομμύρια ανέργους. Ψεύδος της αντιμετώπισης της ασθένειας των τρελών αγελάδων. Η Φλωρεντία όμως είναι και οι Μέδικοι, το δηλητήριο. Το δηλητήριο των μολυσμένων αλεύρων. Είναι επίσης ο Λορέντσο ο Μεγαλοπρεπής. Στην προκειμένη περίπτωση είναι περισσότερο η δυσοίωνη Ευρώπη. Δυσοίωνη στον τομέα της απασχόλησης. Βεβαίως, αφιερώνετε τέσσερις από τις έντεκα σελίδες των συμπερασμάτων σας στο πρόβλημα της απασχόλησης. Επαναλαμβάνετε συνεχώς το ίδιο τροπάριο περί απασχόλησης, ανάπτυξης, ανταγωνιστικότητας, αλλά δεν κάνετε τίποτα. Μας λέτε μόνο ότι αναζητείτε το σωστό μονοπάτι, λες και μία σύνοδος κορυφής είναι τζάμπορι προσκόπων του Baden-Powell που παίζουν το κυνήγι του θησαυρού.
<P>
Η ανεργία όμως δεν είναι προσκοπικό παιχνίδι. Πρέπει να αντιμετωπιστούν τα αίτια που την προκαλούν και αυτά τα αίτια σχηματίζουν ένα τραγικό τετράγωνο τεσσάρων σφαλμάτων. Το πρώτο σφάλμα σχετίζεται με τη μετανάστευση. Εσείς βεβαίως εννοείτε την ξενοφοβία και το ρατσισμό. Δεν μιλώ γι'αυτά. Σφάλμα σχετικά με το ελεύθερο εμπόριο, την ελεύθερη κυκλοφορία των αλεύρων - αναλογιστείτε πόσες θέσεις εργασίας κατήργησε στον τομέα του βοείου κρέατος, χιλιάδες θέσεις εργασίας. Σφάλμα σχετικά με την επιβολή υπερβολικών φόρων. Ένα παράδειγμα: τα γαλλικά φάρμακα φορολογούνταν με 2, 1 %. Μας υποχρεώσατε να επιβάλουμε φόρο ύψους 5, 5 %. Πόσα εργαστήρια θα καταστρέψετε;
<P>
Αφησα να εννοηθεί, κ. Santer, από το ίδιο αυτό βήμα, και χαμογελάσατε, ότι θα λύσετε τα φορολογικά προβλήματα μόνο εάν, πρώτον, θέτατε ένα ανώτατο όριο υποχρεωτικών εισφορών, όχι υψηλότερο του 40 % του ΑΕΠ και, δεύτερον, εάν - εσείς που είστε ευρωπαϊστής, σε αντίθεση με εμένα που δεν είμαι υπέρ μίας ευρωπαϊκής ομοσπονδίαςεκτείνοντας τη λογική σας μέχρι τα άκρα, δίνατε τη δυνατότητα ελεύθερης επιλογής της φορολογικής οδού που επιβάλλει τα χαμηλότερα φορολογικά βάρη. Όταν ο σύζυγος φορολογείται στη Γαλλία, ενώ δεν φορολογείται στην Ιρλανδία, όταν το όριο απαλλαγής από το φόρο κληρονομίας είναι 300.000 φράγκα στη Γαλλία και 1.300.000 στη Γερμανία, υπάρχει κάποιο πρόβλημα. Όλα τούτα πρέπει να εξισωθούν, επιλέγοντας τη φορολογική οδό που επιβάλλει τα χαμηλότερα φορολογικά βάρη. Αλλο ένα σφάλμα, κύριε Πρόεδρε, της δημοσιονομικής πολιτικής σας. Το άρθρο 104Γ της Συνθήκης του Μάαστριχτ είναι μία ελληνική τραγωδία. Όσο περισσότερο ο κ. Aznar, ο κ. Juppι, ο κ. Dehaene προσπαθούν να κλείσουν το λάκκο, τόσο βαθύτερα τον σκάβουν. Πρόκειται για ελληνική τραγωδία.
<P>
Η δυσοίωνη Ευρώπη στη νομισματική πολιτική. Μας λέτε ότι το ενιαίο νόμισμα αποτελεί τη λύση του προβλήματος των ανταγωνιστικών υποτιμήσεων. Ναι, αλλά η Ιταλία και η Ισπανία δεν θα συμμετάσχουν στο ενιαίο νόμισμα και αυτές ακριβώς οι χώρες προβαίνουν σε ανταγωνιστικές υποτιμήσεις. Μας λέτε ότι θα αποτελέσουμε μία δύναμη, αλλά για να αποτελέσουμε δύναμη πρέπει να έχουμε την ικανότητα να αντισταθούμε, για παράδειγμα στο νόμο Helms-Burton που κάνει την Κούβα να ασφυκτιά, να αντισταθούμε στον εμπορικό αποκλεισμό που κάνει το Ιράκ να ασφυκτιά, αλλά η αντίσταση δεν είναι ίδιόν σας.
<P>
Τέλος, η δυσοίωνη Ευρώπη στη γεωργία, όπως στην υπόθεση των τρελών αγελάδων. Από το 1990, από το ίδιο αυτό βήμα, είχα καταγγείλει τη μόλυνση. Εσείς επικαλείστε την "αλληλεγγύη», ενώ θα έπρεπε να κάνετε λόγο για "ευθύνη». Ποινική ευθύνη των αδελφών De Mulder στο Doncaster, στο Yorkshire που κατασκεύασαν τα μολυσμένα άλευρα. Ποινική ευθύνη της επιχείρησης Glon στη Γαλλία που τα εισήγαγε. Πολιτική ευθύνη υμών των ιδίων, ως Επιτροπής. Γνωρίζω καλά ότι τότε Πρόεδρος της Επιτροπής ήταν ο χριστιανός Delors, αλλά ο χριστιανός Delors ενώ γνώριζε δεν παρενέβη και επέτρεψε να εξαπλωθεί η μόλυνση, να εξαπλωθεί η ασθένεια. Φιλοσοφική ευθύνη της ίδιας της λογικής της Ευρωπαϊκής Επιτροπής, η οποία, μέσω της ελεύθερης κυκλοφορίας, καταργεί τους τελωνειακούς φραγμούς και, ταυτόχρονα, ανατρέπει το διαχωρισμό των ειδών.
<P>
Ένα μόνο καλό νέο, κύριε Πρόεδρε, και ολοκληρώνω. Δημιουργήσατε ένα παρατηρητήριο για το ρατσισμό και την ξενοφοβία. Ξεχάσατε εξάλλου τον αντισημιτισμό. Ελπίζω ότι θα μπορέσετε να χρησιμοποιήσετε στο παρατηρητήριο αυτό τα είκοσι εκατομμύρια ανέργους. Έστω και μία φορά θα έχετε χρησιμεύσει σε κάτι.

<SPEAKER ID=77 LANGUAGE="DE" NAME="Bφsch">
Kύριε Πρόεδρε, πιστεύω πως ειδικά η προηγούμενη ομιλία δείχνει πόσο υποχρεωμένη είναι, αν όχι αναθεματισμένη, να πετύχει αυτή η Ευρωπαϊκή Ένωση, κυρίως στον τομέα της καταπολέμησης της ανεργίας, μια και η εναλλακτική λύση είναι εθνικισμός. Ένας μεγάλος γάλλος πρόεδρος, άλλωστε, μας είπε εδώ, πριν από λίγους μήνες, πως εθνικισμός σημαίνει πόλεμος.
<P>
Επί του θέματος αυτού, ως αυστριακός σοσιαλδημοκράτης, δεν μπορώ να συμφωνήσω απόλυτα με τα ευμενή σχόλια που, εν μέρει, ακούστηκαν εδώ για τη σύνοδο κορυφής της Φλωρεντίας. Από τη μια μεριά ήταν ασφαλώς μια επιτυχία της προεδρίας το να βγάλει από τη μέση του δρόμου το όλο θέμα της βρετανικής σπογγώδους εγκεφαλοπάθειας των βοοειδών, και σίγουρα αυτό δεν ήταν απλό. Στο κάτω-κάτω και ο βρετανός πρωθυπουργός έπρεπε να καταλάβει ότι η κωλυσιεργητική του πολιτική οδήγησε τη χώρα του στο περιθώριο και ότι, με τα πολιτικά μέσα του παρελθόντος, δεν μπορεί κανείς να κτίσει το μέλλον της Ευρώπης ούτε και το μέλλον της χώρας του.
<P>
Γι' αυτό και η ταχεία και από αλληλεγγύη χαρακτηριζόμενη απόφαση της συνόδου κορυφής να βοηθήσει και με άλλα 200 εκατ. Ecu τους πληγέντες από την BSE αγρότες, ήταν σωστή και άξια επιδοκιμασίας. Από την άλλη μεριά, η σύνοδος κορυφής της Φλωρεντίας απέτυχε οικτρά στο θέμα της πολιτικής για την απασχόληση και στον αγώνα κατά της ανεργίας στην ΕΕ. Και είναι ακόμη χειρότερο αυτό, αφού η αντιμετώπιση αυτού του προβλήματος εξελίσσεται ολοένα και περισσότερο σε απόδειξη επιτυχίας της ολοκλήρωσής μας στην Ευρώπη. Τι νόημα έχουν όλες αυτές οι σημαντικές αποφάσεις για την αυξανόμενη καταπολέμηση της εγκληματικότητας, αν δεν είμαστε σε θέση να προσφέρουμε μια δουλειά και μια προοπτική για το μέλλον σε εκατομμύρια νεαρούς στην Ευρωπαϊκή Ένωση;
<P>
Αυτή η Ευρωπαϊκή Ένωση και οι κυβερνήσεις της έβαλαν σαν στόχο τους, πριν από μερικά χρόνια και μέσα σε πανηγυρική ατμόσφαιρα, να μειώσουν στο ήμισυ την ανεργία, μέχρι τα τέλη της δεκαετίας. Δεν άκουσα τίποτε γι' αυτό στη Φλωρεντία. Σήμερα οι ίδιες κυβερνήσεις δεν είναι καν σε θέση να δώσουν ένα μέρος των χρημάτων, που ήδη βρίσκονται στον κοινοτικό προϋπολογισμό, από τον αγροτικό τομέα στους τομείς των διευρωπαϊκών δικτύων, των μικρομεσαίων επιχειρήσεων και της έρευνας, προκειμένου να δημιουργηθούν πρόσθετες θέσεις εργασίας, και πασάρουν καλύτερα το ανεπιθύμητο αυτό μπαλάκι στους Υπουργούς Οικονομικών τους.
<P>
Ας σκεφθούμε την τακτική δημοσιονομική διαδικασία. Εδώ οι πανηγυρικές αυτές δηλώσεις γίνονται πολύ συγκεκριμένες: Διαρκώς περισσότερες περικοπές από την Επιτροπή και το Συμβούλιο στον τομέα των μικρών ακόμη κοινωνικών θέσεων, περικοπές στον τομέα των θέσεων για τις εταιρικές σχέσεις. Εδώ γίνεται λόγος για σύμφωνο εμπιστοσύνης. Χρειαζόμαστε την υλοποίηση αυτών των δηλώσεων στην ετήσια διαδικασία επί του προϋπολογισμού, Πρόεδρε κύριε Σαντέρ.
<P>
Θα περίμενα ότι η σύνοδος κορυφής της Φλωρεντίας θα ενεργούσε το ίδιο γρήγορα με την υποστήριξη των αγροτών που επλήγησαν από την επιδημία της BSE, υπέρ της δημιουργίας νέων θέσεων εργασίας στην Ευρώπη, στην αναθεώρηση των δημοσιονομικών προοπτικών. Καλώ τα κράτη μέλη να καλύψουν το χαμένο έδαφος μέχρι τη λήψη των αποφάσεων για τον προϋπολογισμό 1997 και να στείλουν έτσι στους συμπολίτες μας ένα σωστό και σημαντικό μήνυμα προς την κατεύθυνση της Ένωσης για την απασχόληση.

<SPEAKER ID=78 LANGUAGE="ES" NAME="Palacio Vallelersundi (PPE).">
Κύριε Πρόεδρε, σε αυτό το σημείο της συζήτησης θα ήταν αυταπάτη να επιχειρήσουμε να είμαστε ακριβείς και συγχρόνως πρωτότυποι. Υπάρχουν αντίθετα ορισμένοι που περιορίζονται να καταφύγουν στην απλή και καθαρή πρόκληση και λένε σχεδόν ό, τι να 'ναι. Εμείς, στο Λαϊκό Κόμμα, δεν είμαστε «ευρωαρχάγγελοι» ούτε και ευρωφανατικοί, και βεβαίως, ποτέ δε θα αντιλαμβανόμασταν την Ευρώπη ως επιβλαβή. Θεωρούμε ότι είμαστε ρεαλιστές στα ευρωπαϊκά ζητήματα, και για το λόγο αυτόν, καθώς και διότι αντιτιθέμεθα σε κάτι που ειπώθηκε προηγουμένως, δεν πιστεύουμε ότι υπάρχει κανένα μοιραίο ζήτημα σχετικά με κάποιο Κράτος ώστε να μην εκπληρώσει τους όρους που έχουν τεθεί από τη Συνθήκη του Μάαστριχτ σχετικά με την εισδοχή στο τρίτο στάδιο της Νομισματικής Ένωσης.
<P>
Κύριε Πρόεδρε, είναι αδύνατο να καταλήξουμε αυτήν την αρχική στιγμή. Θα προσπαθήσω να συνεισφέρω σε αυτήν τη συζήτηση, και γι' αυτό, πρόκειται να επαναλάβω δύο λέξεις που συχνά προβάλλει ο Πρόεδρος της Επιτροπής, κ. Σαντέρ, και οι οποίες αναφέρθηκαν και από τον κ. Πρόντι: ελευθερία και ασφάλεια.
<P>
Πρόκειται να επικεντρωθώ στα επιτεύγματα της Φλωρεντίας σε αυτό το πραγματικά οριακό σημείο όπου η Ευρωπαϊκή Ένωση επενδύει τα πάντα, όπου αποφασίζεται τι θα γίνει η Ευρωπαϊκή Ένωση. Διότι, αναμφισβήτητα, μεταξύ των συμφωνιών που εγκρίθηκαν στο Ευρωπαϊκό Συμβούλιο της Φλωρεντίας ξεχωρίζουν, από την άποψη του Ευρωπαίου πολίτη τον οποίο αντιπροσωπεύει αυτό το Σώμα, εκείνες που επετεύχθησαν στον τομέα του τρίτου πυλώνα: το Παρατηρητήριο για το ρατσισμό και την ξενοφοβία, η συνεργασία εναντίον των ναρκωτικών και της εγκληματικότητας, και, όλως ιδιαιτέρως, εναντίον της τρομοκρατίας, της οποίας την κορύφωση απετέλεσε η πρόσφατη υπογραφή της σύμβασης σχετικά με τις εκδόσεις, και τέλος, η Europol.
<P>
Χωρίς να μειώνεται η σημασία της Συνθήκης σε θέματα απασχόλησης, ενιαίου νομίσματος και επικουρικότητας, δεν πρέπει να παραβλέπουμε ότι ο πραγματισμός των πολιτών αξιολογεί με ιδιαίτερο τρόπο την εγγύτητα των μέτρων τα οποία, όπως και τα προαναφερθέντα, επηρεάζουν άμεσα την ελευθερία και την ασφάλεια. Εμείς οι Ισπανοί, για παράδειγμα, αντιληφθήκαμε σαφώς το Ευρωπαϊκό Συμβούλιο της Φλωρεντίας, δεδομένου ότι η προώθηση του ζητήματος των εκδόσεων αποτελεί βασικό παράγοντα στον αγώνα για την εξάλειψη της τρομοκρατίας της ΕΤΑ.
<P>
Ελευθερία και ασφάλεια, κύριε Πρόεδρε. Στη Φλωρεντία έγινε πρόοδος. Και θα πρέπει να πω με ικανοποίηση ότι η ιρλανδική Προεδρία πήρε τη σκυτάλη. Απομένει όμως πολλή δουλειά να γίνει. Είναι αναγκαίο να καθοριστούν ορισμένοι κοινοί όροι εισόδου, παραμονής, νομικού καθεστώτος στην Ένωση για τους υπηκόους τρίτων χωρών, να καταστεί δυνατή η αμοιβαία αναγνώριση της δικαιοδοσίας που θα εξοπλίσει με πλήρη αποτελεσματικότητα τις αποφάσεις που εκδίδουν τα δικαστήρια του κάθε Κράτους, και να καταπολεμηθεί η τρομοκρατία, η απάτη και οι άλλες μορφές οργανωμένης εγκληματικότητας. Είναι επίσης απαραίτητη μια ομοιογένεια, μια πιο ενεργός κοινοτική συνεργασία, τόσο στα δικαστικά όσο και στα αστυνομικά ζητήματα, έως ότου ωριμάσει η Ένωση.
<P>
Συμμεριζόμαστε επίσης τα συμπεράσματα του Ευρωπαϊκού Συμβουλίου της Φλωρεντίας σχετικά με την ακαταλληλότητα των εργαλείων του τρίτου πυλώνα, και ιδίως της κοινής θέσης και των συμβάσεων. Διότι αν δεν είμαστε ικανοί να δίνουμε κοινές λύσεις σε καυτά προβλήματα, όπως η εισροή μεταναστών ή τα ναρκωτικά, δε θα πρέπει να παραξενευόμαστε με την απάθεια που καθρεφτίζουν οι σφυγμομετρήσεις της κοινής γνώμης σχετικά με τη διαδικασία ολοκλήρωσης. Είναι δύσκολο να ενθουσιαστούν οι πολίτες με αφηρημένες ιδέες και με κάποιο αόριστο μέλλον.
<P>
Και καταλήγω, κύριε Πρόεδρε. Σχετικά με τις τεχνικές και τυπικές παρατηρήσεις, είναι απαραίτητο να υπερισχύσει η συνειδητοποίηση του κοινού νομικού κεκτημένου. Η Ευρώπη θα προχωρήσει με μεγάλες δυσκολίες αν οι κανόνες, οι στόχοι, οι μέθοδοι, ακόμη και η δημόσια συμπεριφορά δεν κατευθύνονται από τις γενικές αρχές που αποτελούν το θεμέλιο των νομικών μας διατάξεων. Διότι όπως λέει και ο Οκτάβιο Πας στο έργο του La llama doble , »γνωρίζοντας ότι διατυπώνουμε κάτι παράδοξο, μπορούμε να πούμε ότι η ελευθερία είναι μια διάσταση της ανάγκης».
<P>
Η ασφάλεια, κύριε Πρόεδρε, είναι αναμφισβήτητα η άλλη διάσταση της ανάγκης. Και ο συνδυασμός της ασφάλειας και της ελευθερίας του πολίτη αποτελεί την πρόκληση του τρίτου πυλώνα.

<SPEAKER ID=79 LANGUAGE="EN" NAME="Malone">
Κύριε Πρόεδρε, θα ήθελα να επαινέσω εκείνους που βρίσκονται ακόμη εδώ ύστερα από αυτή τη μακροσκελέστατη συζήτηση και ιδιαίτερα τον κ. Ντίνι και τον κ. Santer. Είναι καλό να βλέπουμε πως, μολονότι η Αίθουσα έχει σχεδόν αδειάσει, ακόμη παρακολουθούν και κρατούν σημειώσεις.
<P>
Θα ήθελα να αποτίσω φόρο τιμής στην ιταλική προεδρία. Παρόλες τις αρχικές επιφυλάξεις που είχαμε εξ αιτίας της εσωτερικής πολιτικής κατάστασης στην Ιταλία, υπήρξαν ορισμένα σημαντικά επιτεύγματα συμπεριλαμβανομένων: του τερματισμού της κρίσεως της ΣΕΒ, του συμφώνου σύνδεσης με τη Σλοβενία, των δύο συσκέψεων για τη Βοσνία προς ενίσχυση των συμφωνιών του Νταίυτον και, βεβαίως, την έναρξη της Διακυβερνητικής Διάσκεψης. Θα ήθελα να τονίσω ιδιαίτερα την επιτυχή σύνοδο κορυφής της ASEM στη Μπανγκόκ. Προηγήθηκε η σύσκεψη των ΜΚΟ στην οποία είχα την τιμή να εκπροσωπήσω το Κοινοβούλιο. Πολύ σημαντικός υπήρξε επίσης και ο διορισμός ειδικού απεσταλμένου στην περιοχή των Μεγάλων Λιμνών.
<P>
Η επιτυχία, ωστόσο, του Συμβουλίου Κορυφής της περασμένης εβδομάδας στη Φλωρεντία, θα κριθεί από την πλειοψηφία των εκλογέων μας σε σχέση με εκείνα που επέτυχε για τους ίδιους. Θα εξετάσουν την ανεργία - και ξέρω ότι όλοι μιλούν γι' αυτή. Έγινε άραγε καμια πρόοδος; Θα πρέπει να διαφωνήσω με τον κ. Santer. Δεν πιστεύω ότι έγινε. Απλά και μόνο ζητήθηκε από τους Υπουργούς Οικονομικών να προετοιμάσουν ακόμη μία έκθεση για την προσαρμογή του φορολογικού συστήματος. Έχουν περάσει τρία χρόνια από τη Λευκή Βίβλο Delors και το μόνο που έχουμε ακόμη είναι λόγια και καθόλου έργα. Δεν έχει καμια αξία να μας λέει ο κ. Santer ότι η Φλωρεντία υπεστήριξε το σύμφωνο εμπιστοσύνης. Αυτό που χρειαζόμαστε είναι έργα.
<P>
Είναι αλήθεια ότι επετεύχθη συμφωνία για την αύξηση της χρηματοδότησης των διευρωπαϊκών δικτύων αλλά απετέλεσε μεγάλη απογοήτευση για πολλούς από εμάς το γεγονός ότι οι πιστώσεις θα πρέπει να εξευρεθούν από υφιστάμενους πόρους. Το γεγονός αυτό θα προκαλέσει καθυστερήσεις σε πολλά, απόλυτα αναγκαία, προγράμματα σε ολόκληρη την Ευρώπη και στη χώρα μου, την Ιρλανδία. Δέχομαι με ικανοποίηση τη συμβιβαστική συμφωνία για τη Σύμβαση της Europol η οποία, από κοινού με τη σύμβαση έκδοσης των καταζητουμένων, ελπίζω ότι θα υλοποιηθεί το συντομότερο δυνατό από όλα τα κράτη μέλη. Το οργανωμένο έγκλημα αναδύεται ως ένα από τα κύρια προβλήματα πολλών χωρών. Όπως έχει ήδη αναφερθεί, μόλις την περασμένη εβδομάδα γίναμε μάρτυρες της αποτρόπαιας δολοφονίας μιας από τις κορυφαίες δημοσιογράφους έρευνας της Ιρλανδίας, της Βερόνικα Γκερέν. Δολοφονήθηκε εξ αιτίας των ρεπορτάζ της για τον υπόκοσμο των ναρκωτικών και όλοι στην Ιρλανδία μείναμε με ανοιχτό το στόμα μπροστά σ' αυτή τη φρικτή πράξη. Θα σας υπενθυμίσω ότι κατά τα εικοσιπέντε σκοτεινά χρόνια των βιαιοτήτων στη Βόρεια Ιρλανδία δεν σημειώθηκε ποτέ επίθεση κατά, ή δολοφονία δημοσιογράφου. Το γεγονός αυτό αποτελεί ένα νέο κατρακύλισμα και είμαι βεβαία ότι ομιλώ εξ ονόματος όλων των Μελών όταν καταδικάζω αυτή την ακρότητα. Η δολοφονία της δημοσιογράφου ακολουθήθηκε χθες από τις απειλές κατά βουλευτού στο Δουβλίνο ο οποίος επίσης καταδίκαζε τους βαρώνους των ναρκωτικών. Είναι απόλυτα αναγκαίο όπως τα μέτρα που συζητήσαμε σχετικά με την αποφυγή νομιμοποίησης των εσόδων από παράνομες δραστηριότητες και τα συναφή θέματα να εναρμονιστούν, όπως επίσης να γίνει εκσυγχρονισμός του ευρωπαϊκού δικαίου. Επαναλαμβάνω την πρόσκληση ότι δεν θα πρέπει να επιτραπεί στους νονούς να παραμένουν πέραν των ορίων του ευρωπαϊκού δικαίου.

<SPEAKER ID=80 LANGUAGE="DE" NAME="Mombaur">
Kύριε Πρόεδρε, αξιότιμοι Πρόεδροι κύριοι Dini και Santer, η εκάστοτε προεδρία της Ένωσης μόλις και μετά βίας μπορεί να αναδειχθεί επίτροπος των κοινών πρωτοβουλιών και, βεβαίως, ως αρχηγός του παιχνιδιού, να είναι καλύτερη από την όλη ομάδα. Για μένα, εν πάση περιπτώσει, στα ευχάριστα ευρωπαϊκά υπέρ περιλαμβάνεται και το ότι, παρά τους εσωτερικούς εκνευρισμούς, τις εκλογές και τις αλλαγές των κυβερνήσεων, μάλιστα, οι τελευταίες τρεις προεδρίες και τώρα η Ιταλία, κατέβαλαν σημαντικές προσπάθειες για την κοινή ευρωπαϊκή υπόθεση, τόσον ως αρχηγοί του παιχνιδιού όσον και ως επίτροποι. Αυτό δείχνει ότι η συναίσθηση πως είσαι επίτροπος κινητοποιεί τις δυνάμεις.
<P>
Θα ήθελα, Πρόεδρε κύριε Dini, να κάνω σε σας μια φιλοφρόνηση και να εκφράσω τις ευχαριστίες μου, ιδιαίτερα για τους ιταλούς Υπουργούς Ενέργειας, οι οποίοι με ενεργητικότητα προώθησαν σημαντικά ένα τμήμα της εσωτερικής αγοράς. Αυτή δεν έχει ακόμη ολοκληρωθεί σε τέσσερα σημεία, και συγκεκριμένα στους εσωτερικούς ελέγχους, στους φόρους, στο νόμισμα και στην αγορά ενέργειας. Δεν έχουμε εδώ μια αγορά, ούτε ένα ενιαίο καθεστώς. Κι εδώ ακριβώς σημειώθηκε σημαντική πρόοδος. Τα δικαιώματα των καταναλωτών υπάρχουν στις Συνθήκες, βέβαια, εδώ και 39 χρόνια, αλλά εδώ και 39 χρόνια περιφρονούνται. Εδώ και οκτώ χρόνια μιλάμε για το πώς μπορεί κανείς να τα εκφράσει σε χρήμα, και τις παραμονές της συνόδου κορυφής της Φλωρεντίας σημειώθηκε σημαντική πρόοδος από τους Υπουργούς Ενέργειας. Βεβαίως δεν προβλέπονται τώρα, μέσα σε μια μορφή ενέργειας, όλες οι ελευθερίες επιλογής του αγοραστή, γι' αυτό και ο αριθμός των καταναλωτών με δικαιώματα είναι διαφορετικός στα κράτη μέλη. H κατεύθυνση όμως είναι σωστή και οι έξυπνοι διευθυντές των επιχειρήσεων προσαρμόσθηκαν κρυφά, εδώ και καιρό, σ' αυτήν την κατάσταση.
<P>
Το ποσοστό του ανοίγματος της αγοράς, στις επιμέρους αγορές της Ευρώπης, θα είναι το ίδιο. Κανένας δεν εμποδίζει τον άλλο να ανοίξει την αγορά του περισσότερο. Θα είναι τότε σίγουρος ότι δε θα δει να γίνεται κατάχρηση του ανοίγματος αυτού, μονομερώς, με μια προστατευτική ρήτρα. Είναι επίσης σημαντικό το ότι επιτρέπεται η παροχή υπηρεσιών κοινού οικονομικού ενδιαφέροντος και το ότι περιλαμβάνονται και οι διανομείς στον ανταγωνισμό, εφόσον περιλαμβάνονται και οι πελάτες τους. Συνολικά οι καταναλωτές αποκτούν περισσότερα δικαιώματα, κι αυτό είναι κάτι που θα πρέπει να πούμε στους πολίτες σαν καταναλωτές. Οι δεκαπέντε επιμέρους αγορές μπορούν να αναπτυχθούν μαζί, και σας δίνω δίκιο, κύριε Dini, για το εξής: Είπατε πως η Ένωση θα γίνει πιο ανταγωνιστική.
<P>
Υπό το πρίσμα αυτό, η 1.1.1999 θα έχει διπλή σημασία. Ελπίζω την ημέρα εκείνη να αρχίσει να ισχύει όχι μόνον η Νομισματική Ένωση, αλλά να τεθεί σε ισχύ και η αποφασισθείσα ενεργειακή αγορά στα σημεία που ανέφερα, και σιγά-σιγά να προκύψει μια Ένωση των καταναλωτών στον ενεργειακό τομέα.

<SPEAKER ID=81 LANGUAGE="NL" NAME="van Velzen, Wim">
Κύριε Πρόεδρε, εκτιμώ την επιμονή του Προέδρου της Επιτροπής κ. Santer, όμως, κατά τη γνώμη μου, υπάρχει ένα πρόβλημα και αυτό είναι η αξιοπιστία. Οι αντιλήψεις του σχετικά με την απασχόληση αποκλίνουν πολύ από εκείνες του Ευρωπαϊκού Κοινοβουλίου καθώς και του κ. Prodi, εάν τον εννόησα καλά. Κατανοώ αυτό που πράττει ο κ. Santer. Εκμεταλλεύεται κάθε θετικό σημείο επειδή αυτό αποτελεί αφ' εαυτού ένα βήμα προς τα εμπρός και κατ' αυτό τον τρόπο η διαδικασία προχωρεί πέραν από το σημείο στο οποίο βρισκόμαστε τώρα. Ουσιαστικά επιθυμώ να υποστηρίξω αυτό το πράγμα. Όμως εάν η αισιοδοξία αυτή απομακρύνεται πολύ από εκείνα τα οποία όλοι μας βλέπουμε και εκείνα τα οποία διαβάζουν οι αναγνώστες στις εφημερίδες, τότε δημιουργείται ένα είδος έλλειψης εμπιστοσύνης η οποία, κατά τη γνώμη μου, στην Ευρώπη είναι ήδη αρκετά μεγάλη.
<P>
Κατά τη γνώμη μου, αυτή τη στιγμή δεν υπάρχουν συγκεκριμένες αποφάσεις οι οποίες θα έδιναν π.χ. σάρκα και οστά στο σύμφωνο εμπιστοσύνης του κ. Santer. Δεν πρόκειται να αναφερθώ εκτεταμένα στα δύο σημεία, αλλά τα διευρωπαϊκά δίκτυα και η ενίσχυση των μικρομεσαίων επιχειρήσεων, αποτελούσαν σημαντικά μέρη της πρότασης.
<P>
Λυπούμαι για το γεγονός ότι στη συνέχεια το Συμβούλιο ανέθεσε τη λήψη ορισμένων σημαντικών αποφάσεων στην ECOFIN, χωρίς να δώσει, στο μέτρο στο οποίο αντιλαμβάνομαι αυτές τις αποφάσεις, καμία απολύτως κατεύθυνση μολονότι ακριβώς το Συμβούλιο ECOFIN ποτέ δεν εξεδήλωσε την παραμικρή συμπάθεια για τη χορήγηση σημαντικής βοήθειας προς τα διευρωπαϊκά δίκτυα και άλλα μεγάλα έργα. Θεωρώ επικίνδυνη τη μεταβίβαση της αρμοδιότητας λήψης αποφάσεως στο Συμβούλιο ECOFIN και ουσιαστικά είναι αντίθετη με όσα συμφωνήθηκαν μετά από το Ευρωπαϊκό Συμβούλιο του Έσσεν, δηλαδή να δοθεί η αρμοδιότητα για θέματα τα οποία αφορούσαν την απασχόληση τόσο στο Συμβούλιο ECOFIN όσο και στο Συμβούλιο Κοινωνικών Υποθέσεων.
<P>
Σε όλες τις αναλύσεις υπογραμμίζεται η σημασία της εμπιστοσύνης που θα πρέπει να έχουν οι επενδυτές στους επιχειρηματίες, στο πλαίσιο της ευρωπαϊκής οικονομίας. Φρονώ ότι αυτή τη στιγμή υφίσταται επιτακτική ανάγκη για τη λήψη συγκεκριμένων αποφάσεων, για συγκεκριμένα μηνήματα εκ μέρους των ηγετών της Ευρώπης, ότι δηλαδή οι ίδιοι έχουν εμπιστοσύνη στην ευρωπαϊκή αγορά. Η εμπιστοσύνη αυτή δεν μπορεί να δημιουργηθεί όταν η ανικανότητα για τη λήψη αποφάσεων παρουσιάζεται προς τα έξω ως ικανότητα λήψεως αποφάσεων, αλλά με το να θέσουμε τα χέρια μας στις πληγές και φρονώ ότι αυτό είναι μία αρμοδιότητα επίσης της Επιτροπής.

<SPEAKER ID=82 NAME="Σαρλής">
Κύριε Πρόεδρε, κατ'αρχάς θα ευχαριστήσω κι'εγώ την ιταλική Προεδρία για τον αποτελεσματικό τρόπο ενέργειας και το τελικό αποτέλεσμα. Συγχαρητήρια!
<P>
Λυπάμαι όμως διότι το Συμβούλιο Κορυφής της Προεδρίας απέρριψε την πρόταση του Προέδρου κ. Σαντέρ να αυξηθούν τα κονδύλια των διαρθρωτικών ταμείων για τα τα διευρωπαϊκά δίκτυα. Πώς θα καταπολεμηθεί η ανεργία και πώς θα ανακάμψουν οι ευρωπαϊκές οικονομίες; Δεν αρκούν μόνον οι πολιτικές λιτότητας και τα δημοσιονομικά μέτρα.
<P>
Λυπάμαι ακόμη διότι το Συμβούλιο Κορυφής ανέτρεψε τον πίνακα προτεραιοτήτων των μεγάλων έργων των διευρωπαϊκών δικτύων μεταφορών, που το ίδιο αυτό το Συμβούλιο είχε εγκρίνει και επικυρώσει πανηγυρικά τον Δεκέμβριο του 1994, με το να μεταβάλει το έργο αριθ. 8 του καταλόγου του 'Εσσεν. Η μονομερής αυτή μεταβολή των προτεραιοτήτων των μεγάλων έργων, χωρίς την συναίνεση του Ευρωπαϊκού Κοινοβουλίου, είναι αντίθετη προς το γράμμα και το πνεύμα των διατάξεων του 'Αρθρου 129 της Συνθήκης του Μάαστριχτ, που ρητά επιβάλλουν την συναπόφαση Συμβουλίου και Κοινοβουλίου, προκειμένου να μεταβληθούν οι προτεραιότητες των μεγάλων έργων. Δυστυχώς, η στάση αυτή του Συμβουλίου Κορυφής είναι σε πλήρη αρμονία με την κοινή θέση που υιοθέτησε το Συμβούλιο Υπουργών για τις κατευθυντήριες γραμμές του διευρωπαϊκού δικτύου μεταφορών, όπου το Συμβούλιο, παρά τις ρητές διατάξεις της Συνθήκης που ανέφερα, αρνήθηκε και αρνείται να αναγνωρίσει στο Ευρωπαϊκό Κοινοβούλιο το δικαίωμα της συναπόφασης στον καθορισμό της προτεραιότητας των έργων του δικτύου. Βέβαια, η κοινή αυτή θέση έρχεται σύντομα ενώπιον της Ολομελείας του Κοινοβουλίου και θα κληθείτε εσείς, κύριοι συνάδελφοι, να αποφασίσετε κατά συνείδηση και να αναλάβετε τις ευθύνες έγκρισης ή απόρριψης της κοινής θέσης, αναλογιζόμενοι ότι η Ευρωπαϊκή 'Ενωση δεν πρέπει να μετατραπεί σε μία διακρατική συμμαχία οικονομικών συμφερόντων, όπου η φωνή του Κοινοβουλίου, που εκφράζει τις προσδοκίες και τα συμφέροντα των ευρωπαϊκών λαών, καταπνίγεται από την αλαζονία των εκάστοτε κυβερνώντων στις χώρες μας.
<P>
Τέλος, δύο λέξεις για τον Κανονισμό MEDA. Γιατί, κύριε Πρόεδρε, το Συμβούλιο Υπουργών δεν αποδέχεται την τροπολογία του Ευρωπαϊκού Κοινοβουλίου να περιληφθεί από τώρα στον Κανονισμό MEDA καταμερισμός των κονδυλίων κατά μεσογειακή χώρα;

<SPEAKER ID=83 LANGUAGE="IT" NAME="De Giovanni">
Κύριε Πρόεδρε, κύριε Πρόεδρε του Συμβουλίου, πιστεύω ότι έχουν δίκιο όσοι τόνισαν το γεγονός ότι υπάρχει μία βαθιά κρίση προοπτικών στο ευρωπαϊκό πρόγραμμα, πέρα από τα ζητήματα που αφορούν κάθε προεδρία. Αυτή η κρίση προοπτικών αφορά τα θέματα εργασίας, την αίσθηση δηλαδή όλο και μιας πιο μακρινής Ευρώπης, και αφορά επίσης τα πολιτικοθεσμικά θέματα, όπως επιβεβαίωσε κατά κάποιο τρόπο και η αρχική αίσθηση αδιεξόδου που δημιουργήθηκε κατά την έναρξη και την εξέλιξη της Διακυβερνητικής Διάσκεψης και των διαπραγματεύσεών της.
<P>
Η αλήθεια είναι ότι θα πρέπει να επανακατακτήσουμε μία στρατηγική, ότι θα πρέπει να επανακατακτήσουμε ένα γενικό στόχο, ότι θα πρέπει να αρχίσουμε να εργαζόμαστε εκ νέου γύρω από το ερώτημα: ποια Ευρώπη θέλουμε; Και εμείς που θα παραμείνουμε στην ευρωπαϊκή τρόικα πιστεύω ότι μπορούμε να συμβάλουμε σημαντικά στην εξεύρεση απάντησης αυτού του ερωτήματος. Τα θεσμικά ζητήματα βρίσκονται στο κέντρο αυτού του ερωτήματος και συνεπώς θα ήθελα να θίξω με μεγάλη συντομία το ζήτημα που έθεσε πριν από λίγο ο κ. Σαρλής: εμείς έχουμε ζητήσει την απλοποίηση της διαδικασίας διεύρυνσης της συναπόφασης, αλλά γνωρίζουμε ότι, και σε σχέση με τη λειτουργία της ισχύουσας Συνθήκης, είναι πολύ δύσκολο να τεθεί πράγματι σε λειτουργία αυτή η βασική διαδικασία για την ευρωπαϊκή δημοκρατία. Αντιμετωπίζουμε εξαιρετικές αντιστάσεις στο Συμβούλιο. Αποδείχτηκε ότι το Συμβούλιο στη Φλωρεντία άλλαξε μια ουσιαστική επιλογή που είχε γίνει σχετικά με τα διευρωπαϊκά προγράμματα. Αναρωτιέμαι εάν για το Ευρωπαϊκό Κοινοβούλιο θα υπάρξουν εκείνες οι συνθήκες που θα του επιτρέψουν να εγκρίνει την κοινή θέση, διότι το πρόβλημα που δημιουργήθηκε είναι μεγάλο.
<P>
Εξακολουθεί επίσης να υπάρχει το πρόβλημα της έντονης αντίστασης στο θέμα της λήψης αποφάσεων κατά πλειοψηφία. Ορισμένοι είπαν ότι θα πρέπει να ευχαριστήσουμε το Ηνωμένο Βασίλειο διότι μας έκανε να καταλάβουμε ότι είναι απόλυτα αναγκαίο να εγκαταλείψουμε την ομοφωνία. Είναι αλήθεια, κύριε Πρόεδρε, θα πρέπει να αγωνισθούμε για μια νέα ταυτότητα. Αυτό είναι το θέμα, αυτή είναι η απάντηση: πολιτική ένωση και υπερεθνικότητα. Αυτή είναι η κατεύθυνση, διότι διαφορετικά το μεγάλο αρχικό σχέδιο της Ευρώπης θα εισέλθει αναγκαστικά σε μία κρίση που θα σημάνει το τέλος του.

<SPEAKER ID=84 LANGUAGE="IT" NAME="Bontempi">
Κύριε Πρόεδρε, πιστεύω ότι η ευρωπαϊκή ταυτότητα μετριέται, εκτός σύμφωνα με το πρότυπο κοινωνικής προστασίας, σύμφωνα με την ικανότητα καθορισμού ισορροπίας μεταξύ ελευθερίας και ασφάλειας, ή καλύτερα, με την ικανότητα πραγματοποίησης των πλήρων προϋποθέσεων συμβίωσης σε ένα κράτος δικαίου. Από αυτή την άποψη συνεπώς τα σημαντικά αποτελέσματα που επετεύχθησαν στο εξάμηνο της Ιταλικής Προεδρίας σε ζητήματα διακιοσύνης και εσωτερικών υποθέσεων, θα πρέπει απολύτως να υπογραμμισθούν, λαμβάνοντας κυρίως υπόψη πόσο είναι δύσκολη η οικοδόμηση αυτού του περίφημου τρίτου πυλώνα.
<P>
Αποτελέσματα -άλλοι συνάδελφοι τα υπενθύμισαν προηγουμένως- υπήρξαν: η EUROPOL, η συμφωνία για την έκδοση διωκομένων, η συμφωνία σχετικά με το πρωτόκολο για τη διαφθορά και τα κίνητρα για την καταπολέμηση του ρατσισμού. Νομίζω ότι πρόκειται για πολύ σημαντικά θέματα. Θα πρέπει όμως να πω ότι μαζί με όλα αυτά υπάρχει και η μέθοδος που υιοθέτησε η Ιταλική Προεδρία και που αναγνώρισαν όλοι οι βουλευτές, η μέθοδος δυναδή της ανοικτής συνεργασίας με το Ευρωπαϊκό Κοινοβούλιο, της βούλησης ενημέρωσης και του θάρρους που επεδείχθη και κατά την πρόταση διαβουλεύσεων σχετικά με πράξεις που σε άλλες εποχές δεν γνωστοποιούνταν στο Σώμα.
<P>
Πρόκειται για ένα ζήτημα κλειδί -και θέλω να το τονίσω ενώ ετοιμάζομαι να αναφερθώ συντόμως σε θέματα ανοικτά ή που επιδέχονται κριτική- ακριβώς επειδή η προϋπόθεση για την ολοκλήρωση αυτού του στοιχείου του κράτους δικαίου είναι η εξασφάλιση της διαφάνειας, συνεπώς του κοινωνικού ελέγχου, του κοινοβουλευτικού ελέγχου και του νομικού ελέγχου σε όλους αυτούς τους τομείς. Και τότε, βάσει όσων έχουν γίνει, πιστεύω ότι όλα αυτά τα πολλά που θα πρέπει ακόμη να γίνουν σε αυτό τον τομέα θα πρέπει να καταλήξουν, με την ευκαιρία της Διακυβερνητικής Διάσκεψης, στη θαρραλέα απόφαση να θεωρήσουμε ότι ορισμένα θέματα είναι πλέον κοινοτικής δικαιοδοσίας: η μετανάστευση και το δικαίωμα ασύλου και, κυρίως, μία νομική βάση για τις απάτες. Βρισκόμαστε, όσον αφορά τις κοινοτικές απάτες, εμπρός σε μία αντίφαση: έχουμε οπισθοδρομήσει αυτά τα δεκαπέντε χρόνια. από τότε που υπάρχει η γεφυρούλα, εμείς την περνούμε ανάποδα. Με τη Διακυβερνητική, αντίθετα, θα πρέπει να επιβεβαιώσουμε την πλήρη κοινοτική αρμοδιότητα στον τομέα αυτό, διότι οι συμβάσεις δεν λειτουργούν επαρκώς.

<SPEAKER ID=85 LANGUAGE="EN" NAME="Wynn">
Κύριε Πρόεδρε, απηχώ την απογοήτευση που εξέφρασε η Pauline Green όταν μίλησε εξ ονόματος της Ομάδας του Ευρωπαϊκού Σοσιαλιστικού Κόμματος κατά την έναρξη αυτής της συζήτησης. Εγώ θα ήθελα να αναφερθώ σε θέματα του προϋπολογισμού.
<P>
Στα συμπεράσματα της προεδρίας και στα σχόλια αναφορικά με την δημιουργία απασχόλησης και ανταγωνιστικότητας, το μόνο που αναφέρεται είναι ότι το Συμβούλιο θα λάβει υπό σημείωση τις προτάσεις της Επιτροπής για τα θέματα του προϋπολογισμού. Είναι λυπηρό το γεγονός ότι η δήλωση αυτή δεν ήταν πιο αναλυτική. Στην πραγματικότητα, οι προτάσεις του Προέδρου Santer δεν απετέλεσαν παρά σκιά μόνον όλων εκείνων που είχε προβλέψει αρχικά η Επιτροπή, διότι η Επιτροπή γνώριζε τι μπορούσε να επιτευχθεί. Τώρα δεν είμαι τόσο βέβαιος ότι η Επιτροπή, υπό το φως των όσων λέει το Συμβούλιο, θα επιτύχει ακόμη και αυτές τις περιορισμένες φιλοδοξίες της.
<P>
Οι ανησυχίες μου αφορούν τα διευρωπαϊκά δίκτυα, ανεξάρτητα με το τι αναφέρεται στα συμπεράσματα. Οι ανησυχίες μου αφορούν τα κονδύλια που μας είχαν υποσχεθεί για τον προϋπολογισμό έρευνας για τα οποία δεν γίνεται καμία αναφορά. Οι ανησυχίες μου αφορούν τα κίνητρα για τις μικρές και μεσαίες επιχειρήσεις για τις οποίες το έγγραφο αυτό κάνει μόνο μια επιφανειακή αναφορά. Οι ανησυχίες μου αφορούν επίσης το γεγονός ότι το Συμβούλιο λέει ότι θα εξετάσει τις σχετικές προτάσεις. Είναι κρίμα που δεν είναι περισσότερο σαφές και είναι κρίμα που δεν μπόρεσε να μας παράσχει περισσότερες λεπτομέρειες. Ομιλεί, για παράδειγμα, σχετικά με την αύξηση της οροφής των δεσμεύσεων στην κατηγορία 3 αλλά ότι οι πληρωμές θα διενεργηθούν μέσα στα σημερινά όρια της συνολικής οροφής. Τι σημαίνει αυτό; Είμαι βέβαιος ότι η Επιτροπή γνωρίζει τι σημαίνει, αλλά γνωρίζει άραγε και το Συμβούλιο; Εάν γνωρίζει τότε ένας πολύ απλός άνθρωπος, όπως εγώ, θα ήθελε πολύ να πληροφορηθεί τι εννοεί μ' αυτό.
<P>
Η πρόταση είναι να εξευρεθούν οι επιπλέον 200.000 Εcu μέσα στα όρια της κατηγορίας 3 με «αναδιάταξη των διαθέσιμων πιστώσεων». Τι σημαίνει άραγε αυτό; Δεν υπάρχουν κίνητρα για τις προτάσεις δημιουργίας απασχόλησης τα οποία πράγματι επιζητούσαν η Επιτροπή και το Κοινοβούλιο. Αυτό που θα μπορούσε ασφαλώς να είχε δηλώσει το Συμβούλιο είναι ότι δεν έχει καμία πρόθεση να αυξήσει τον προϋπολογισμό της Ευρωπαϊκής Ένωσης και ότι, στην πραγματικότητα, ζητάει χρήματα πίσω. Κάτι τέτοιο όμως δεν θα μπορούσε να διατυπωθεί με τη λεπτότητα της διπλωματικής γλώσσας που χρησιμοποιήθηκε στη διατύπωση αυτών των συμπερασμάτων.

<SPEAKER ID=86 LANGUAGE="EN" NAME="Hendrick">
Κύριε Πρόεδρε, θα ήθελα να αρχίσω συμφωνώντας με τις ανησυχίες του συναδέλφου μου, κ. Wynn, για την απουσία σαφών μέτρων σχετικά με την ανεργία. Είμαι ιδιαίτερα ανήσυχος από την έλλειψη κάθε δέσμευσης για τα διευρωπαϊκά δίκτυα και ειδικότερα για τη χρηματοδότηση των επιχειρησιακών ομάδων έρευνας και την ανάπτυξη πολλών στρατηγικών βιομηχανικών τομέων οι οποίοι θα μπορούσαν να ενισχύσουν την ανταγωνιστικότητα, την επιτυχία και την ευημερία της Ευρωπαϊκής Ένωσης κατά τον επόμενο αιώνα.
<P>
Η αεροδιαστημική βιομηχανία και το λογισμικό εκπαίδευσης και τα πολυμέσα αποτελούν τις τεχνολογίες-κλειδί για τον επόμενο αιώνα. Η ευημερία πάρα πολλών ανθρώπων θα εξαρτηθεί από μία από τις δύο αυτές βιομηχανίες. Πρώτον, εξ αιτίας της ανάπτυξης των αερομεταφορών και δεύτερον εξ αιτίας της ανάπτυξης της κοινωνίας της πληροφόρησης. Τα συμπεράσματα του Συμβουλίου Κορυφής της Φλωρεντίας δεν συμβάλλουν στη δημιουργία κλίματος εμπιστοσύνης στις επιχειρήσεις και τους εργαζόμενους της Ευρωπαϊκής Ένωσης και ιδιαίτερα σε μια εκλογική περιφέρεια όπως η δική μου, στο βορειοδυτικό τμήμα της Αγγλίας, η οποία στηρίζεται σε πολύ μεγάλο βαθμό στις δύο αυτές βιομηχανίες για την ευημερία και την πρόοδό της.

<SPEAKER ID=87 LANGUAGE="IT" NAME="Manzella">
Κύριε Πρόεδρε, το θέμα που πάντοτε ανησυχεί το Ευρωπαϊκό Κοινοβούλιο είναι το έλλειμα δημοκρατίας κατά την κοινοτική διαδικασία λήψης αποφάσεων, η προστασία δηλαδή των δικαιωμάτων εκπροσώπησής του. Σήμερα όμως ο μεταρρυθμιστικός μας ορίζοντας έχει διευρυνθεί και συμπεριλαμβάνει πλέον την υπέρβαση αυτού του θεσμικού ελλείματος που πλήττει ορισμένες κοινοτικές πολιτικές σε σχέση με άλλες. Τώρα, ο κύριος καρπός του εξαμήνου που πέρασε ήταν η άμβλυνση αυτής της θεσμικής διαφοράς, η εξεύρεση νέων εσωτερικών ισορροπιών μεταξύ των πολιτικών της Ένωσης. Από αυτή την άποψη η Ευρώπη δεν χαρακτηρίζεται από τη νομισματική «μονοκαλλιέργεια» που κυριαρχούσε πριν από έξι μήνες, και αυτό είναι ένα σημαντικό αποτέλεσμα.
<P>
Στη Ρώμη, στη τριμερή διάσκεψη με τους κοινωνικούς εταίρους, στη Φλωρεντία, κατεγράφησαν τα πρώτα θεσμικά σημεία μιας κοινοτικής πολιτικής της απασχόλησης. Η απασχόληση δεν δημιουργείται μονο από τις επενδύσεις στα διευρωπαϊκά δίκτυα -asfaltar no es gobernar - δημιουργείται κυρίως από τη θεσμική ικανότητά μας να δώσουμε μία στροφή στην κοινοτική μηχανή προς την προστιθέμενη αξία της εργασίας και της κοινωνικής συνοχής.
<P>
Αυτή η θεσμική στροφή άρχισε: θα πρέπει τώρα να επικεντρώσουμε τις προσπάθειές μας για να εδραιώσουμε αυτή τη θεσμική διαδικασία της πολιτικής της εργασίας και των άλλων πολιτικών ευρωπαϊκής ιθαγένειας, συγχρόνως ενώ εργάζονται οι μηχανισμοί της νομισματικής ενοποίησης. Να μην κατορθώνουμε να βλέπουμε όλα τα στοιχεία που είναι παρόντα σε μία πραγματική διαδικασία αποτελεί πολιτική αμαρτία που δεν είναι μικρότερη από την προκατάληψη.

<SPEAKER ID=88 LANGUAGE="PT" NAME="Barros Moura">
Κύριε Πρόεδρε, ας μου επιτραπεί να χαιρετίσω στο πρόσωπο του Προέδρου του Συμβουλίου κ. Romano Prodi την πολιτική αλλαγή στην Ιταλία και τις βάσιμες προσδοκίες που δημιουργεί αυτή για μία ενίσχυση της δέσμευσης της ιταλικής κυβέρνησης στη δημοκρατική πολιτική οικοδόμηση της Ευρώπης.
<P>
Ωστόσο, λυπάμαι που η ιταλική Προεδρία, μπροστά στη σοβαρότητα της υπάρχουσας κρίσης, δε μπόρεσε να δώσει την απαραίτητη πολιτική ώθηση για να αρχίσει μία αληθινή πολιτική διαπραγμάτευση στη Διακυβερνητική Διάσκεψη. Επιθυμούμε η διαπραγμάτευση αυτή να μην περιοριστεί στον ελάχιστο κοινό παρονομαστή, αλλά όσο το δυνατό συντομότερα να αντιμετωπίσει μετωπικά, με νέες αρμοδιότητες και μέσα της 'Ενωσης, τα πραγματικά προβλήματα όπως είναι η απασχόληση, και επίσης να εμβαθύνει την πολιτική και κοινωνική ένωση σε μία στιγμή κατά την οποία προετοιμάζεται η μετάβαση στο ενιαίο νόμισμα. Εάν η Ευρωπαϊκή 'Ενωση δεν αποκτήσει την ικανότητα οικονομικής και κοινωνικής ρύθμισης που θα είναι σε θέση να υπερβεί τον υπερφιλελευθερισμό της ενιαίας αγοράς, μπορεί έως και να διακυβευθεί η ίδια η δημοκρατική νομιμοποίησή της και να χαθεί η λαϊκή υποστήριξη που της είναι απαραίτητη.
<P>
Κύριε Πρόεδρε, θα ήθελα να σημειωθεί εδώ ότι το Συμβούλιο της Φλωρεντίας στάθηκε ικανό να λάβει διάφορες θετικές αποφάσεις όπως εκείνες που ήδη αναφέρθηκαν εδώ σχετικά με τον τρίτο πυλώνα.
<P>
Θα ήθελα ακόμη να επισημάνω, ως πορτογάλος βουλευτής, τη δεκτικότητα που εκδήλωσε το Συμβούλιο σχετικά με τη συμφωνία μεταξύ των κυβερνήσεων της Πορτογαλίας και της Ισπανίας σχετικά με τα νέα σχέδια διασυνοριακών συνδέσεων, βελτιώνοντας τις υφιστάμενες δυνατότητες για τις δύο αυτές χώρες στο πεδίο των διευρωπαϊκών δικτύων.
<P>
Αλλά λυπάμαι που το Συμβούλιο δεν στάθηκε ικανό να δώσει απάντηση στο βασικό ζήτημα που απασχολεί τους πολίτες, και που είναι η καταπολέμηση της ανεργίας. Και λυπάμαι που το Συμβούλιο αρνήθηκε τα μέσα για την προώθηση της ανάπτυξης και της απασχόλησης. Θα ήθελα ακόμη να υποστηρίξω τη διάθεση των απαραίτητων μέσων για τη χρηματοδότηση των προτάσεων της Επιτροπής. Και θα ήθελα, τέλος, να επιμείνω στην ιδέα ότι τα μέτρα που πρόκειται να εγκρίνει η Επιτροπή στο πεδίο του συμφώνου εμπιστοσύνης και προώθησης της απασχόλησης δεν πρέπει να είναι ασυμβίβαστα ούτε πρέπει να βλάπτουν την πολιτική της οικονομικής και κοινωνικής συνοχής, που είναι ένα κοινοτικό acquis .
<P>
Με αυτή την έννοια, η Σοσιαλιστική Ομάδα υπέβαλε μία πρόταση τροπολογίας - την οποία ενέπνευσα εγώ προσωπικά - για την κοινή πρόταση ψηφίσματος που θα ψηφίσουμε αύριο, και θα ήθελα να λάβω από τον Πρόεδρο της Επιτροπής κ. Jacques Santer τη διευκρίνηση ότι κατά κανένα τρόπο οι δεσμεύσεις της Κοινότητας σε θέματα οικονομικής και κοινωνικής συνοχής δεν είναι αντιφατικές και ότι κατά κανένα τρόπο δε μπορούν να πληγούν από την επιδίωξη των ορθότατων στόχων του για την προώθηση της απασχόλησης.

<SPEAKER ID=89 LANGUAGE="DE" NAME="Piecyk">
Kύριε Πρόεδρε του Συμβουλίου, είμαι εισηγητής για τα διευρωπαϊκά δίκτυα στον τομέα των μεταφορών και θα ήθελα, ως προς το θέμα αυτό, να εκφράσω τις ευχαριστίες μου και το σεβασμό μου στην ιταλική προεδρία, για τις προσπάθειες που κατέβαλε στη διαδικασία συνδιαλλαγής. Κυρίως όμως θα ήθελα να ευχαριστήσω τον Υπουργό Μεταφορών Burlando, καθώς και τον Επίτροπο Kinnock, για το ότι μπορέσαμε να πετύχουμε ένα αποτέλεσμα, να καταλήξουμε σε μια συμβιβαστική λύση σ' αυτή τη διαδικασία.
<P>
Τέσσερις ημέρες πριν από την Φλωρεντία, είχαμε τη συμβιβαστική αυτή λύση. Σ' αυτήν περιλαμβάνονται και τα δεκατέσσερα έργα του Έσσεν, τα οποία συμπεριλάβαμε σ' έναν κατάλογο. Ακόμη μεγαλύτερη έκπληξη φυσικά αισθανθήκαμε, όταν διαβάσαμε στα συμπεράσματα της Φλωρεντίας, ότι το Ευρωπαϊκό Συμβούλιο λαμβάνει γνώση του ότι δύο κράτη μέλη θέλουν να κάνουν τροποποιήσεις σ' ένα σημαντικό έργο αυτού του καταλόγου. Γι' αυτό και σας ερωτώ τώρα, επειδή τα συμπεράσματα είναι κάπως δυσνόητα - και σας παρακαλώ να μας δώσετε μια πολύ συγκεκριμένη απάντηση, εφόσον μπορείτε, κύριε Πρόεδρε του Συμβουλίου: Πώς σκέπτεται να αντιμετωπίσει το Συμβούλιο αυτή την πρόταση της συνόδου κορυφής της Φλωρεντίας, και μάλιστα στα πλαίσια της συναπόφασης με το Ευρωπαϊκό Κοινοβούλιο κι ενόψει του ότι εμείς, τον Ιούλιο στο Στρασβούργο, θα πρέπει να ψηφίσουμε γι' αυτό το αποτέλεσμα συνδιαλλαγής; Γι' αυτό και απευθύνω και πάλι την παράκληση για μια πολύ συγκεκριμένη απάντηση, επειδή για πολλούς βουλευτές του Κοινοβουλίου μας, αλλά και για μένα, έχει πολύ μεγάλη σημασία μια απάντησή σας επί του θέματος αυτού.

<SPEAKER ID=90 NAME="Dini">
Κύριε Πρόεδρε, οι κκ. βουλευτές εξέφρασαν εκτιμήσεις εν μέρει αντιφατικές σχετικά με το έργο που η Επιτροπή και το Συμβούλιο μπόρεσαν να επιτελέσουν κατά το πρώτο εξάμηνο του τρέχοντος έτους. Οι εκτιμήσεις σας, η κριτική σας θα αποτελέσουν κίνητρο για τις εργασίες της Επιτροπής και του Συμβουλίου κατά το προσεχές εξάμηνο και για το άμεσο μέλλον.
<P>
Θα ήθελα εντούτοις να υπογραμμίσω, με δύναμη, ότι δεν έλλειψαν οι ωθήσεις, που δόθηκαν με τη μέγιστη αποφασιστικότητα, για την υλοποίηση του προγράμματος της Προεδρίας και των κυρίων φακέλων που προώθησε η Επιτροπή. Οι αποφάσεις όμως του Ευρωπαϊκού Κοινοβουλίου απαιτούν τη συναίνεση των κυβερμήσεων των κρατών μελών. Έγινε ό, τι ήταν δυνατόν. Απογοήτευση εξέφρασαν οι κκ. βουλευτές ειδικά όσον αφορά τη μη λήψη ευρωπαϊκών αποφάσεων στο θέμα της απασχόλησης, που αναμφισβήτητα είναι το πρωτεύον και πιο δραματικό πρόβλημα που αντιμετωπίζουν οι χώρες μας, και εκείνο των διευρωπαϊκών δικτύων, για τη μη επίτευξη συμφωνίας σχετικά με τη χρησιμοποίηση κοινοτικών πόρων γι αυτό το σκοπό. Η σχετική απόφαση θα έπρεπε να ληφθεί ακριβώς τη στιγμή που τα κυριότερα κράτη μέλη καταβάλλουν προσπάθειες να μειώσουν τη δημόσια δαπάνη και το έλλειμα των δημόσιων προϋπολογισμών και να αναπλάσουν το κοινωνικό κράτος, προβληματικές που απαιτούν δύσκολες πολιτικές αποφάσεις στο εσωτερικό πεδίο.
<P>
Εδώ έγκειται, όπως πιστεύω, η κύρια αιτία της μη λήψης νέων αποφάσεων δαπανών σε ευρωπαϊκό επίπεδο, εκτός από την παποίθηση, που πολλοί συμμερίζονται, ότι οι πιο σημαντικές αποφάσεις σχετικά με την καταπολέμηση της ανεργίας θα πρέπει να λαμβάνονται σε εθνικό επίπεδο, με βάση τις κατευθυντήριες γραμμές της πολιτικής της απασχόλησης, που έχουν με σαφήνεια προσδιορισθεί σε κοινοτικό επίπεδο και που οι χώρες μέλη καλούνται να συμπληρώσουν. Συμφωνώ συνεπώς με όσα είπε επ' αυτού ο κ. Pronk. είναι εντούτοις ανάγκη να ληφθούν απολύτως υπόψη οι εκτιμήσεις που εξετέθησαν σήμερα ενώπιον της Ολομέλειας.
<P>
Πέρα από τις γενικές σκέψεις, θα ήθελα να προσπαθήσω να απαντήσω σε ορισμένες παρατηρήσεις στις οποίες προέβη πρώτα η κ. Green και που κατόπιν επανέλαβε και ο κ. Σαρλής, ο κ. De Giovanni και ο τελευταίος βουλευτής που παρενέβη, όπως επίσης θα ήθελα να απαντήσω και στο θέμα που ανακίνησε ο κ. Ripa di Meana.
<P>
Στην κ. Green και στους άλλους βουλευτές θα ήθελα να παρατηρήσω ότι δεν ανταποκρίνεται στην πραγματικότητα ότι στη Φλωρεντία άλλαξε μονομερώς η συμφωνία συμβιβασμού με το Ευρωπαϊκό Κοινοβούλιο σχετικά με τα διαρθρωτικά προγράμματα. Το Ευρωπαϊκό Συμβούλιο έλαβε μοναχά υπόψη του την αίτηση τροπολογίας στη συμφωνία που κατέθεσαν η Ισπανία και η Πορτογαλία: κάθε αλλαγή θα απαιτούσε, φυσικά, σε κάθε περίπτωση, μία νέα συναπόφαση με το Ευρωπαϊκό Κοινοβούλιο.
<P>
Στον κ. Ripa di Meana επιβεβαιώνω τη δέσμευση που είχε αναλάβει η υπουργός κ. Agnelli, ότι δηλαδή τα αποτελέσματα της Διακυβερνητικής Διάσκεψης θα εγκριθούν από το ιταλικό κοινοβούλιο μόνο εάν υπάρξει θετική γνωμοδότηση του Ευρωπαϊκού Κοινοβουλίου. Η ιταλική κυβέρνηση, τόσο όσον αφορά την Ενιαία Πράξη όσο και τη Συνθήκη του Μάαστριχτ, είχε περιμείνει τη γνωμοδότηση του Ευρωπαϊκού Κοινοβουλίου. επιπλέον, το ιταλικό κοινοβούλιο έχει δεσμευθεί από το δημοψήφισμα του 1989, που εξαρτά τις εθνικές αποφάσεις από τις υπερεθνικές.
<P>
Σχετικά με τον κανονισμό MEDA -θέμα που έθιξε ο κ. Σαρλής- και με τον καταμερισμό των κονδυλίων κατά μεσογειακή χώρα, όπως υπέδειξε το Ευρωπαϊκό Κοινοβούλιο, το Συμβούλιο θεώρησε σημαντική την επιδίωξη εξεύρεσης λύσης το ταχύτερο δυνατό στη διαφορά Ελλάδας και Τουρκίας, όπως είπε και ο Πρόεδρος Prodi, ώστε να καταλήξουμε στη γενική εφαρμογή του κανονισμού MEDA σε όλες τις ενδιαφερόμενες χώρες, συμπεριλαμβανομένης και της Τουρκίας, κατ' εφαρμογήν και της τελωνειακής ένωσης μεταξύ της Ευρωπαϊκής Ένωσης και της ίδιας της Τουρκίας. Επιπλέον, ο κανονισμός δεν προβλέπει κανένα καταμερισμό κονδυλίων μεταξύ των μεσογειακών χωρών, και ευλόγως: πρόκειται όντως για χρηματοδοτήσεις προγραμμάτων που θα μπορούσαν να εξασφαλίσουν την ανάπτυξη των μεσογειακών χωρών επιλέγοντας τα καλύτερα προγράμματα.
<P>
Ευχαριστώ, τέλος, τους κκ. βουλευτές που αναγνώρισαν και υπογράμμισαν την πρόοδο που σημειώθηκε σχετικά, μεταξύ άλλων, με την πρώην Γιουγκοσλαβία, την EUROPOL, τα προγράμματα ενέργειας και τη Διακυβερνητική Διάσκεψη, εκτός από την επίλυση της πολιτκής διαφοράς με το Ηνωμένο Βασίλειο όσον αφορά τις ενέργειες της Ευρωπαϊκής Ένωσης που συνδέονται με την κρίση της ΣΕΒ.
<P>
(Χειροκροτήματα)

<SPEAKER ID=91 NAME="Πρόεδρος">
Ευχαριστώ πολύ, κύριε Υπουργέ Lamberto Dini.
<P>
(Η συνεδρίαση, διακοπείσα στις 19.45, επαναλαμβάνεται στις 21.00)

<CHAPTER ID=5>
Μεταβατικές περίοδοι στις Συνθήκες ένταξης
<SPEAKER ID=92 NAME="Πρόεδρος">
H ημερήσια διάταξη προβλέπει την κοινή συζήτηση των ακόλουθων οκτώ προφορικών ερωτήσεων προς την Επιτροπή:
<P>
Β4-0673/96 των βουλευτών Hautala και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την τετραετή μεταβατική περίοδο που παραχωρήθηκε στα τρία νέα κράτη μέλη (Αυστρία, Σουηδία και Φιλανδία), όσον αφορά ορισμένες κοινοτικές διατάξεις σχετικά με το περιβάλλον;-Β4-0674/96 των βουλευτών Myller και Graenitz, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την τετραετή μεταβατική περίοδο που παραχωρήθηκε στα τρία νέα κράτη μέλη (Αυστρία, Σουηδία και Φιλανδία), όσον αφορά ορισμένες κοινοτικές διατάξεις σχετικά με το περιβάλλον;-Β4-0675/96 των βουλευτών Rόbig και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη διαδικασία αναθεώρησης που προβλέπεται από τις συνθήκες προσχώρησης στην Ευρωπαϊκή Ένωση των τριών νέων κρατών μελών, Αυστρίας, Σουηδίας και Φιλανδίας;-Β4-0676/96 των βουλευτών Ryynδnen και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τη διαδικασία αναθεώρησης των κοινοτικών μέτρων για το περιβάλλον, στο πλαίσιο της μεταβατικής περιόδου που παραχωρήθηκε στα τρία νέα μέλη;-Β4-0677/96 των βουλευτών Sjφstedt και άλλων, εξ ονόματος της Συνομοσπονδιακής Όμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, σχετικά με τη μεταβατική περίοδο που παραχωρήθηκε στα τρία νέα κράτη μέλη (Σουηδία, Φιλανδία και Αυστρία), όσον αφορά ορισμένες αυστηρότερες διατάξεις τους για το περιβάλλον;-Β4-0678/96 του κ. Mamθre, εξ ονόματος της Ευρωπαϊκής Ριζοσπαστικής Συμμαχίας, για τις μεταβατικές περιόδους που προβλέπονται στις συνθήκες προσχώρησης της Αυστρίας, Φιλανδίας και Σουηδίας;-Β4-0679/96-0-0157/96 της κ. Sandbζk, εξ ονόματος της Ομάδας Ευρώπη των Εθνών, για τη μεταβατική περίοδο που δόθηκε στα τρία νέα κράτη μέλη (Αυστρία, Σουηδία, Φιλανδία), όσον αφορά ορισμένες διατάξεις στον τομέα του περιβάλλοντος;-Β4-0680/96-0-0158/96 των βουλευτών Pasty και άλλων, εξ ονόματος της Ομάδας Ένωση για την Ευρώπη, για τη διαδικασία αναθεώρησης των κοινοτικών μέτρων που αφορούν το περιβάλλον, ύστερα από την προσχώρηση της Αυστρίας, της Φιλανδίας και της Σουηδίας στην ΕΕ.
<SPEAKER ID=93 LANGUAGE="FI" NAME="Hautala">
Αξιότιμη κυρία Πρόεδρε, στην Φινλανδία, την Σουηδία και την Αυστρία δόθηκε το δικαίωμα να διατηρήσουν, επί τέσσερα ακόμη έτη, τις κάπως αυστηρότερες προδιαγραφές ασφαλείας τους σε ό, τι αφορά την ρύπανση του περιβάλλοντος. Προκειμένου να μην χρειασθεί τα νέα κράτη μέλη να μειώσουν το επίπεδο των οριακών τους τιμών στις αρχές του 1999, κατά τη μεταβατική αυτή περίοδο πρόκειται να αξιολογηθούν, εκ νέου, οι αντίστοιχες διατάξεις της Ένωσης. Παρ' όλο ότι πλησιάζουμε στα μέσα, ήδη, της μεταβατικής περιόδου, δεν έχει, ουσιαστικά, επιτευχθεί τίποτα. Η αρμόδια για θέματα περιβάλλοντος Επίτροπος δήλωσε κατά την ανάληψη των καθηκόντων της, ότι μία από τις βασικότερες επιδιώξεις της κατά τη διάρκεια της θητείας της θα είναι η εκ νέου αξιολόγηση των διατάξεων αυτών. Παρ' όλο ότι σήμερα μας παρουσιάζετι η ευκαιρία να αυξήσουμε το επίπεδο της προστασίας του περιβάλλοντος και της υγείας σε ολόκληρη την Ένωση, μας έχει, δικαιολογημένα, γεννηθεί η εντύπωση ότι η Επιτροπή επιδιώκει απλώς να επιτύχει έναν ανεπαρκή συμβιβασμό. Αξιότιμη κυρία Επίτροπε, πρέπει να εκπληρώσετε τις υποχρεώσεις για τις οποίες έχετε δεσμευθεί και να πείσετε τους υπολοίπους συναδέλφους σας ότι μία υψηλού επιπέδου προστασία του περιβάλλοντος έχει ιδιαίτερη σημασία για ολόκληρη την Κοινότητα, και ότι κανένας συμβιβασμός δεν θεωρείται επαρκής για την εκπλήρωση του στόχου αυτού. Η Επιτροπή και το Συμβούλιο οφείλουν, μέχρι τις αρχές Απριλίου του προσεχούς έτους, να προβούν σε λεπτομερή απολογισμό σε ό, τι αφορά την πρόοδο στο υπό συζήτηση θέμα.

<SPEAKER ID=94 LANGUAGE="DE" NAME="Graenitz">
Kυρία Πρόεδρε, η πρώτη-πρώτη παρέμβαση που είχα κάνει εδώ στο Κοινοβούλιό μας, στις αρχές Ιανουαρίου του 1995, ήταν μια ερώτηση προς εσάς, αξιότιμη κυρία Επίτροπε. Ήθελα να μάθω τι γνώμη έχετε για το χρονικό διάστημα μέσα στο οποίο θα έπρεπε να αξιολογηθούν τα υψηλότερα περιβαλλοντικά στάνταρτ των τριών νέων κρατών μελών, της Αυστρίας, της Φιλανδίας και της Σουηδίας, των οποίων επίκειτο η επανεξέταση στην Ένωση. Μου απαντήσατε τότε, πως θεωρείτε σαν ένα από τα πιο σημαντικά σας καθήκοντα το να αναβαθμίσετε τα περιβαλλοντικά στάνταρτ των κρατών μελών. Τα νέα κράτη μέλη δεν θα έπρεπε να μειώσουν τα στάνταρτ τους αλλά, λόγω των νέων κρατών, τα κοινοτικά στάνταρτ θα έπρεπε να γίνουν καλύτερα.
<P>
Όλοι μας γνωρίζουμε πως η περιβαλλοντική πολιτική είναι αδύνατη μονάχα σε εθνικό επίπεδο και ότι κάθε βελτίωση αποβαίνει προς όφελος όλων των πολιτών, όταν υπάρχουν λιγότερες επικίνδυνες ουσίες, λιγότερη ατμοσφαιρική ρύπανση και λιγότερες περιβαλλοντικές ζημιές. Από την απάντηση αυτή, που έγινε πολύ θετικά αποδεκτή τόσο από μένα και τη χώρα μου, όσο και από τα υπόλοιπα νέα κράτη μέλη, πέρασαν 18 μήνες ακριβώς, κατά τους οποίους δεν μπόρεσα να παρατηρήσω ποια μέτρα πήρατε κι αν πήρατε καν κάποια μέτρα. Γι' αυτό και υποβάλαμε αυτήν την προφορική ερώτηση, από έγνοια για το κοινοτικό περιβάλλον, για την υγεία των ανθρώπων στην Ευρωπαϊκή Ένωση, αλλά και κατ' εντολήν των πολιτών, για το συμφέρον των ανθρώπων αυτών, μια και θα πρέπει να τους δώσουμε να καταλάβουν ότι τα συμφέροντά τους προηγούνται εκείνων της οικονομίας, που σίγουρα είναι βραχυπρόθεσμα και βραχυχρόνια μόνον, και ότι στο κάτω-κάτω, η αειφόρος ανάπτυξη της Ευρωπαϊκής μας Ένωσης απαιτεί και την ανάλογη περιβαλλοντική νομοθεσία.
<P>
Γι' αυτό και βιαζόμαστε, κάπως, να υποβληθεί ένα σχέδιο για το πώς, με ποια μέτρα και σε ποια χρονικά πλαίσια θα μπορέσουν να γίνουν αυτές οι προσαρμογές. Πιστεύω πως δεν επιτρέπεται να χάσουμε άλλο χρόνο, διότι δυόμισι χρόνια για τη νομοθεσία σ' αυτό το Σώμα, είναι σχετικά μικρό χρονικό διάστημα, ακόμη και αν όλα πάνε καλά μεταξύ όλων των οργάνων που πρέπει να συμμετάσχουν.
<P>
Διάφορα νομοσχέδια που ήδη διαβιβάσθηκαν στο Κοινοβούλιο, όπως για παράδειγμα οι οδηγίες για τις ποιότητες των καυσίμων και τις εκπομπές των οχημάτων με κινητήρα, θα μπορούσαν ήδη να περιέχουν στοιχεία απ' αυτά τα υψηλότερα περιβαλλοντικά στάνταρτ. Αναρωτιέμαι γιατί δε συμβαίνει κάτι τέτοιο. Θα περίμενα ακόμη, κατά την αναθεώρηση του πέμπτου προγράμματος πλαισίου, να αναφέρονταν τα τρία νέα κράτη μέλη. Διότι μια αναθεώρηση θα πρέπει να λαμβάνει υπόψη τις καινούριες συνθήκες, και η διεύρυνση της Ένωσης, με τόσο μεγάλους και από περιβαλλοντική άποψη πολύ ευαίσθητους τομείς, είναι ασφαλώς ένα νέο γεγονός που θα πρέπει να ληφθεί υπόψη.
<P>
Γι' αυτό, κυρία Επίτροπε, ελπίζω να μπορέσετε να απαντήσετε στις ερωτήσεις που σας υποβάλουμε, τόσο θετικά όσο και τότε, στις αρχές Ιανουαρίου 1995, όταν αναλάβατε τα καθήκοντά σας. Ελπίζω ακόμη πως θα καταφέρουμε να αναβαθμίσουμε, μέχρι το τέλος της δεκαετίας αυτής, τα περιβαλλοντικά στάνταρτ στην Ευρωπαϊκή Ένωση σ' ένα πολύ καλό επίπεδο, τόσο για τους ανθρώπους όσο και για το περιβάλλον.

<SPEAKER ID=95 LANGUAGE="DE" NAME="Rόbig">
Κυρία Πρόεδρε, αξιότιμη κυρία Επίτροπε, κυρίες και κύριοι, η λέξη Συνθήκη (Vertrag) προέρχεται από το ρήμα ανέχομαι (vertragen) και οι Συνθήκες θα πρέπει να τηρούν αυτό που υπόσχονται. Ειδικά στην οριζόντια λύση, στην περιβαλλοντική νομοθεσία, το θέμα είναι ότι πριν από την ένταξη είπαμε Ναι, με συντριπτική πλειοψηφία. Δύο τρίτα των Αυστριακών συνηγόρησαν υπέρ της Ευρωπαϊκής Ένωσης, πριν από 500 ημέρες περίπου, και ο αυστριακός πληθυσμός έδειξε, προκαταβολικά, μεγάλη εμπιστοσύνη στην Ένωση.
<P>
Εναπόκειται τώρα στην Ένωση να μην απογοητεύσει για την εμπιστοσύνη που της έδειξαν. Σε μας γίνονται εκλογές στις 13 Οκτωβρίου, και θα αποτελέσουν και πάλι κριτήριο για το κατά πόσον η αποδοτικότητα, σε ευρωπαϊκό επίπεδο, είναι έτσι όπως την είχαμε φανταστεί. Στην πράξη προσχώρησης, η Ευρωπαϊκή Ένωση ανέλαβε την υποχρέωση, μέσα σε μια μεταβατική περίοδο τεσσάρων ετών, να αναβαθμίσει τα ευρωπαϊκά περιβαλλοντικά στάνταρτ που αναφέρονται στα παραρτήματα τη Συνθήκης προσχώρησης, στα υψηλότερα επίπεδα προστασίας των τριών νέων κρατών μελών, της Φιλανδίας, της Σουηδίας και της Αυστρίας. Πρόκειται εδώ για τον εκσυγχρονισμό, κυρίως, των ήδη υπαρχόντων νομοθετικών κειμένων για την ταξινόμηση, τη συσκευασία και την επισήμανση των επικινδύνων ουσιών, για τα μέσα καταπολέμησης των παρασίτων και τα μέσα φυτοπροστασίας, για τις μπαταρίες και για την περιεκτικότητα της βενζίνης σε μόλυβδο.
<P>
Προκειμένου να αυξηθεί σε βάθος η αποδοχή που δείχνουν στην ΕΕ οι πολίτες των κρατών μελών, είναι σημαντικό να εκμεταλλευθούμε την ευκαιρία που προσφέρεται, στα πλαίσια της διαδικασίας αναθεώρησης, για την επίτευξη του κοινού μας στόχου, της δημιουργίας ενιαίων περιβαλλοντικών στάνταρτ σε υψηλά επίπεδα. Για το λόγο αυτό εναποθέτουμε μεγάλες προσδοκίες στις προτάσεις της Ευρωπαϊκής Επιτροπής, την οποία καλώ να ανταποκριθεί αποφασιστικά στις υποχρεώσεις της που απορρέουν από την πράξη προσχώρησης.
<P>
Πολύ δύσκολα μπορώ να κατανοήσω, τόσο εγώ όσο και οι πολίτες της Ευρωπαϊκής Ένωσης, τον πολύ αργό ρυθμό της μέχρι τώρα πορείας των εργασιών. Εκτός τούτου, θέλουμε να καλέσουμε και τα κράτη μέλη της Ευρωπαϊκής Ένωσης να συμπεριφερθούν ανάλογα με τις αναληφθείσες υποχρεώσεις τους έναντι των νέων κρατών μελών, στα πλαίσια των διαπραγματεύσεων ένταξής τους, και να επιδείξουν την αναγκαία υποστήριξη προς τις προτάσεις που επεξεργάσθηκε η Επιτροπή.
<P>
Η εσωτερική αγορά μπορεί να λειτουργήσει μόνον αν υπάρχουν ενιαία στάνταρτ. Γι' αυτό και θα πρέπει να είναι προς το συμφέρον όλων μας, το να επιδιώξουμε από κοινού τον καθορισμό ενιαίων περιβαλλοντικών στάνταρτ σε υψηλό επίπεδο κι έτσι να παρεμποδίσουμε μια απειλούμενη άμβλυνση της αρχής της εσωτερικής αγοράς, λόγω διαφορετικών στάνταρτ. Ως εκπρόσωπος της οικονομίας στο Ευρωπαϊκό Κοινοβούλιο αποδίδω ύψιστη σημασία στο να ισχύσουν υψηλότερα περιβαλλοντικά στάνταρτ σ' ολόκληρη την Ευρωπαϊκή Κοινότητα.

<SPEAKER ID=96 LANGUAGE="FI" NAME="Ryynδnen">
Αξιότιμη κυρία Πρόεδρε, αξιότιμη κυρία Επίτροπε, οι πολίτες των κρατών μελών της Ευρωπαϊκής Ένωσης αναμένουν την λήψη συγκεκριμένων μέτρων που θα αποδεικνύει ότι η Κοινότητα ενεργεί πραγματικά με γνώμονα την προστασία τους και τη διασφάλιση γι' αυτούς ενός βιώσιμου μέλλοντος. Γι' αυτό και είναι ιδιαιτέρως βασικό να αντιμετωπισθούν, σε κοινοτικό επίπεδο, αποτελεσματικότερα τα περιβαλλοντικά προβλήματα χωρίς σύνορα. Δεν μπορεί να αναμένουμε από τους πολίτες των νέων κρατών μελών να αποδεχθούν το γεγονός ότι η Ένωση σκοπεύει να αναγκάσει τις χώρες τους να μειώσουν το επίπεδο της περιβαλλοντικής τους νομοθεσίας. Αντιθέτως, θα ήταν λογικό, κατά τη γνώμη μας, να επιδιώξει η Ευρωπαϊκή Ένωση, καταβάλλοντας προσπάθειες από κοινού με τα κράτη μέλη της, να βελτιώσει γενικά το επίπεδο της κοινοτικής περιβαλλοντικής πολιτικής. Η βελτίωση της κατάστασης του περιβάλλοντος πρέπει να αποτελεί, στο εξής, έναν από τους βασικότερους δεσμευτικούς στόχους για τη διεθνή συνεργασία. Αναμένουμε από την Επιτροπή να εκπληρώσει την υπόσχεσή της για βελτίωση της σχετικής κοινοτικής νομοθεσίας εντός μιας μεταβατικής περιόδου διαρκείας τεσσάρων ετών, κατά τρόπο τέτοιο ώστε οι ισχύουσες στα νέα κράτη μέλη αυστηρότερες οριακές τιμές να ισχύουν, μετά την πάροδο της μεταβατικής αυτής περιόδου, και στα υπόλοιπα κράτη μέλη της Κοινότητας. Έχει, πλέον, φθάσει η στιγμή να πληροφορηθούμε από την Επιτροπή ποιά μέτρα προτίθεται αυτή να λάβει και ποιό είναι το πρόγραμμά της, καθώς και το χρονοδιάγραμμα για την ολοκλήρωσή του, για να εκπληρώσει τις υποσχέσεις της. Ερωτάται, δηλαδή, η Επιτροπή πώς σκοπεύει να βελτιώσει την νομοθεσία βάσει τόσο των Συνθηκών όσο και του πέμπτου προγράμματος δράσης για το περιβάλλον; Ποιά είναι η θέση της Επιτροπής εν σχέσει με την τροποποίηση του άρθρου 104 βάσει της οποίας τα κράτη μέλη θα δύνανται, στο εξής, όχι μόνο να διατηρήσουν τις υψηλότερες ανώτατες επιτρεπτές τους τιμές εν σχέσει με το περιβάλλον, αλλά και να θεσπίσουν νέες διατάξεις οι οποίες θα αποβλέπουν στην περαιτέρω βελτίωση της κατάστασης του περιβάλλοντος. Θα ήθελα, ακόμη, να υπογραμμίσω ότι μία ενδεχόμενη εκπλήρωση των υποσχέσεων της Επιτροπής, θα είχε ως αποτέλεσμα να βελτιωθεί η αξιοπιστία της ΕΕ. Έχουμε, επίσης, το δικαίωμα να απαιτούμε την ενημέρωσή μας σε ό, τι αφορά τις μεταβατικές διατάξεις που αφορούν τα νέα κράτη μέλη. Οι μεμονωμένες εξαιρέσεις, οι οποίες έχουν συμφωνηθεί με τα νέα κράτη μέλη, αποτελούν, αυτές καθ' αυτές, ένα ιδιαίτερα θετικό βήμα. Η Φινλανδία, επί παραδείγματι, επιθυμεί να διατηρήσει το δικαίωμά της να περιορίζει την περιεκτικότητα των λιπασμάτων σε κάδμιο, δεδομένου ότι αυτό, δεν εξαφανίζεται με τον καιρό αλλά συσσωρεύεται στη φύση συμβάλλοντας έτσι στην επιδείνωση των επιπτώσεων για το περιβάλλον. Ακόμη, για να μειωθούν οι επιπτώσεις από την όξινη βροχή, πρέπει, οπωσδήποτε, να περιορισθεί η περιεκτικότητα των υγρών καυσίμων σε θείο.

<SPEAKER ID=97 LANGUAGE="SV" NAME="Sjφstedt">
Κυρία Πρόεδρε, στις διαπραγματεύσεις ενόψη της ένταξης στην ΕΕ εδόθη στην Σουηδία, Αυστρία και Φινλανδία μιά τετραετής μεταβατική περίοδος για τμήματα της νομοθεσίας τους στον τομέα του περιβάλλοντος. Ταυτόχρονα η ΕΕ υποσχέθηκε να επανεξετάσει τις διατάξεις της. Αυτή η συμφωνία με την ΕΕ προεβλήθη στην Σουηδία ως μιά πλήρης εγγύηση ότι η Σουηδία δεν θα χρειαζόταν να μειώσει τις περιβαλλοντικές απαιτήσεις. Οι ιθύνοντες υπουργοί επισήμαναν μεταξύ άλλων ότι η Σουηδία με την βοήθεια του άρθρου 100α.4, θα μπορούσε να διατηρήσει αυστηρότερες περιβαλλοντικές απαιτήσεις, αν η δνωση δεν τα κατάφερνε να ανυψωθεί στο δικό μας επίπεδο. Μετά από αυτό δεν έχουν συμβεί αρκετά πράγματα.
<P>
Εξακολουθεί να μην υπάρχει ένα συγκεκριμένο χρονοδιάγραμμα για το πώς θα προσεγγίσει η ΕΕ αυτούς τους στόχους. Αν η δνωση δεν καταφέρει να αυξήσει τις περιβαλλοντικές της απαιτήσεις όπως υποσχέθηκε, ή ίσως εξαναγκάσει, ακόμη, τις νέες χώρες μέλη να μειώσουν τις δικές τους περιβαλλοντικές απαιτήσεις, αυτό θα ήταν πολύ μεγάλη απογοήτευση. Αυτό θα εδραίωνε περαιτέρω την συμπαγή κριτική πρός την ΕΕ που σήμερα η πλειοψηφία του σουηδικού λαού συμμερίζεται. Με αυτήν την αφορμή θέλω να θέσω τέσσερεις συγκεκριμένες ερωτήσεις στην Επίτροπο κ. Bjerregaard.
<P>
1.Η ερώτηση αφορά την νομοθεσία περί χημικών ουσιών. Είναι απαραίτητο να υποβάλλει η Επιτροπή, το συντομότερο δυνατόν, μιά πρόταση για τροποποίηση της οδηγίας περί σκευασμάτων, που θα μπορούσε να λύσει κάποια θέματα σχετικά με την τέταρτη κατηγορία επικινδυνότητας της σουηδικής νομοθεσίας περί χημικών. Πότε θα υποβάλλει η Επιτροπή αυτήν την πρόταση; 2.Απαιτούνται χρονοδιαγράμματα για την αξιολόγηση της επικινδυνότητας και τροπολογία της οδηγίας περί περιορισμών των επικίνδυνων υλικών. Εδώ αφορά τους σουηδικούς κανονισμούς για το κάδμιο, οργανικές ενώσεις κασσίτερου, αρσενικό και πενταχλωροφενόλη. Πότε θα διασαφηνίσει η Επιτροπή επακριβώς πώς θα ολοκληρωθεί αυτό το έργο; 3.Ποιές πρωτοβουλίες σκέφτεται η Επιτροπή να πάρει όσον αφορά το κάδμιο στα λιπάσματα του εμπορίου; Η μακροπρόθεσμη μόλυνση καλλιεργήσιμου εδάφους είναι ένα μεγάλο πρόβλημα και υπάρχουν ήδη τεχνικές λύσεις για τον καθαρισμό του φωσφορικού οξέος από το κάδμιο. 4. Μπορεί η Σουηδία, αν η ΕΕ δεν έχει αυξήσει τις περιβαλλοντικές της απαιτήσεις κατά την μεταβατική περίοδο, να παραπέμψει στο άρθρο 100α.4, παρ' ότι δεν συμμετείχε στις ψηφοφορίες του Συμβουλίου όταν εγκρίθηκε η εν λόγω οδηγία; Ολόκληρη αυτή η προβληματική δείχνει την παράλογη προτεραιότητα της ΕΕ στον κανονισμό, όπου η ελεύθερη διακίνηση των προϊόντων βρίσκεται ψηλότερα από την μέριμνα για το περιβάλλον. Γι' αυτό πρέπει να εισαχθεί μιά πραγματική περιβαλλοντική εγγύηση κατά την Διακυβερνητική Διάσκεψη. Μιά περιβαλλοντική εγγύηση που εγγυάται τα δικαίωμα να διατηρηθούν και επιβληθούν αυστηρότερες απαιτήσεις στα προϊόντα για λόγους περιβάλλοντος και υγείας.

<SPEAKER ID=98 NAME="Bjerregaard">
Κυρία Πρόεδρε, οι εργασίες της Επιτροπής σχετικά με τη ρήτρα αναθεώρησης στην Πράξη Προσχώρησης της Αυστρίας, της Φινλανδίας και της Σουηδίας προχωρούν με ικανοποιητικό ρυθμό, παρά ορισμένες από τις παρατηρήσεις που διατυπώθηκαν απόψε στην αίθουσα αυτή. Η Επιτροπή αναλαμβάνει πλήρως τις υποχρεώσεις της να αναθεωρήσει τις σχετικές διατάξεις των νομοθετικών πράξεων της Κοινότητας, που δεν ισχύουν για τα τρία νέα κράτη μέλη επί χρονικό διάστημα τεσσάρων ετών. Η αναθεώρηση, όπου είναι αναγκαία, θα αποσκοπεί στην αναβάθμιση των υφιστάμενων κοινοτικών προτύπων στους υπό εξέταση τομείς.
<P>
Θα ήθελα καταρχάς να αποσαφηνίσω ότι, στον τομέα για τον οποίο είμαι αρμόδια, δηλαδή το περιβάλλον, η πολιτική μου θέση είναι - και ήταν πάντα - ότι κανένα από τα νέα κράτη μέλη δεν πρέπει να φθάσει στο σημείο να υποχρεωθεί, μετά από τη λήξη της μεταβατικής περιόδου το 1998, να υποβαθμίσει τα πρότυπά του στους τομείς του περιβάλλοντος και της υγείας, επειδή θα πρέπει τότε να εφαρμόσει τους σχετικούς νομοθετικούς κανόνες της ΕΕ. Μπορώ λοιπόν να επιβεβαιώσω πλήρως την απάντηση που έδωσα στην κα. Graenitz πριν από ένα και πλέον έτος. Ταυτόχρονα, πρέπει φυσικά να αναφέρω επίσης ότι το αποτέλεσμα δεν εξαρτάται μόνο από τις προσπάθειες της Επιτροπής, αλλά και από τις προσπάθειες που τα κράτη μέλη και, ειδικότερα, τα νέα κράτη μέλη είναι πρόθυμα να καταβάλουν. Για παράδειγμα, οι δυνατότητες της Επιτροπής να επιτύχει ένα ικανοποιητικό, από πολλές απόψεις, αποτέλεσμα εξαρτώνται από τις πληροφορίες που λαμβάνουμε από τα κράτη μέλη, π.χ. για την ταξινόμηση των επικίνδυνων ουσιών σε μία χώρα.
<P>
Για να εντατικοποιηθεί ο διάλογος μεταξύ των νέων κρατών μελών και της Επιτροπής σχετικά με το θέμα αυτό, είχα ζητήσει να πραγματοποιηθεί τον Ιούνιο του 1996 μια πρώτη συνεδρίαση συντονισμού σε ανώτατο επίπεδο, στην οποία να συμμετάσχουν η Επιτροπή και εκπρόσωποι της Αυστρίας, της Φινλανδίας και της Σουηδίας. Κατά τη διάρκεια της συνεδρίασης αυτής συζητήθηκε η επιτευχθείσα πρόοδος, τα προβλήματα που προέκυψαν, η περαιτέρω στρατηγική και το χρονοδιάγραμμα όσον αφορά τη διαδικασία αναθεώρησης. Η συνεδρίαση αυτή και οι ανάλογες τακτικές συνεδριάσεις που έχουν προγραμματιστεί για το μέλλον, θα δημιουργήσουν - νομίζω και ελπίζω - μια στέρεα βάση για τη συνέχιση της διαδικασίας αναθεώρησης. Η συνεργασία αυτή είναι σημαντική για να επιτευχθεί ο πολιτικός στόχος της θέσπισης περιβαλλοντικών και υγειονομικών προτύπων υψηλού επιπέδου, εφόσον η Επιτροπή, όπως προαναφέρθηκε, εξαρτάται από τις πληροφορίες εκ μέρους των νέων κρατών μελών. Φρόντισα επίσης ώστε οι υπηρεσίες μου, σε συνεργασία με άλλες σχετικές υπηρεσίες, να λάβουν μέτρα ώστε όλες οι ουσίες και τα παρασκευάσματα που θα επανεξετασθούν, να εγγραφούν στην ημερήσια διάταξη των συζητήσεων που θα πραγματοποιηθούν με τους αρμόδιους εμπειρογνώμονες. Στις περιπτώσεις κατά τις οποίες οι ισχύουσες οδηγίες τελούν υπό αναθεώρηση, η Επιτροπή προσπαθεί να λάβει υπόψη τα νόμιμα συμφέροντα των νέων κρατών μελών. Προς το παρόν διεξάγονται εργασίες και συζητήσεις σε όλα τα επίπεδα για την περάτωση της διαδικασίας πριν από την παρέλευση της μεταβατικής περιόδου, ενώ ταυτόχρονα καταβάλλονται προσπάθειες για την εξεύρεση λύσεων που να είναι αποδεκτές από όλα τα μέρη.
<P>
Θα ήθελα τώρα να αναφερθώ στα όσα συμβαίνουν ή συνέβησαν με ορισμένες οδηγίες, που καλύπτονται από τη ρήτρα αναθεώρησης και οι οποίες περιέχουν υγειονομικές και περιβαλλοντικές πτυχές. Στο θέμα αυτό αναφέρθηκαν άλλωστε πολλοί ομιλητές. Πρέπει ίσως να σημειωθεί ότι τις οδηγίες διαχειρίζονται διάφορες υπηρεσίες και, για το λόγο αυτό, οι εν λόγω οδηγίες υπάγονται στις αρμοδιότητες διάφορων Επιτρόπων. Θα αναφερθώ καταρχάς στην οδηγία 67/548 σχετικά με τις επικίνδυνες ουσίες. Όσον αφορά τις διάφορες απαιτήσεις ταξινόμησης και επισήμανσης των 100 περίπου ουσιών, για τις οποίες η Αυστρία και η Σουηδία έχουν, για τον ένα ή τον άλλο λόγο, διαφορετική ρύθμιση, η Επιτροπή θα μεριμνήσει ώστε όλες οι ουσίες να εγγραφούν στην ημερήσια διάταξη των συζητήσεων των εμπειρογνωμόνων στο Ευρωπαϊκό Γραφείο Χημικών Ουσιών του Ispra. Τα πορίσματα των συναντήσεων αυτών εγκρίνονται ως προσαρμογές στην τεχνική εξέλιξη βάσει μιας διαδικασίας επιτροπής που ορίζεται στη οδηγία. Έχουν ήδη προκύψει τα πρώτα αποτελέσματα. Η 22η προσαρμογή της οδηγίας στην τεχνική εξέλιξη, που καλύπτει το 20 % περίπου των ουσιών οι οποίες πρέπει να εξεταστούν - 13 για την Αυστρία και 11 για τη Σουηδία - θα εγκριθεί σύντομα με τη μορφή οδηγίας της Επιτροπής. Εάν τα νέα κράτη μέλη παρέχουν έγκαιρα τα απαιτούμενα επιστημονικά στοιχεία, οι προοπτικές να ολοκληρωθεί η διαδικασία πριν από το τέλος του 1998, είναι καλές.
<P>
Όσον αφορά τα διάφορα κριτήρια ταξινόμησης των καρκινογόνων ουσιών στη Σουηδία και τη γνωστή ως «τέταρτη κατηγορία κινδύνου» στη χώρα αυτή, πρέπει οπωσδήποτε να ληφθεί υπόψη η εναρμόνιση που έχει αρχίσει υπό την αιγίδα του ΟΟΣΑ. Τόσο η Επιτροπή όσο και η Σουηδία θα διαδραματίσουν ενεργό ρόλο στη διαδικασία αυτή, ώστε να εξασφαλιστεί η επίτευξη αποδεκτών αποτελεσμάτων πριν από τη λήξη της μεταβατικής περιόδου. Η Αυστρία θα υποβάλει μια έρευνα σχετικά με τις επιδράσεις που έχουν στη στάση των καταναλωτών οι περαιτέρω απαιτήσεις της χώρας όσον αφορά την επισήμανση. Θα διεξαχθούν περαιτέρω συζητήσεις με βάση την έρευνα αυτή και την πρόταση της Επιτροπής για τη λήψη μέτρων σε περίπτωση ατυχήματος.
<P>
Ας έλθουμε τώρα στην οδηγία 88/379 σχετικά με τα επικίνδυνα παρασκευάσματα. Τα προβλήματα όσον αφορά την ταξινόμηση, τη συσκευασία και την επισήμανση των επικίνδυνων παρασκευασμάτων συνδέονται στενά με τα προβλήματα που θίγονται στην εν λόγω οδηγία. Συνεπώς, η λύση για τα επικίνδυνα παρασκευάσματα θα εντάσσεται σε γενικές γραμμές στα πλαίσια των κατευθύνσεων που υποδείχτηκαν σχετικά. Όσον αφορά τα μη επικίνδυνα παρασκευάσματα, προτείνεται μια λύση των προβλημάτων στα πλαίσια της προγραμματιζόμενης αναθεώρησης της οδηγίας 88/739. Η πρόταση της Επιτροπής για νέα οδηγία του Ευρωπαϊκού Κοινοβουλίου και του Συμβουλίου προβλέπεται να εγκριθεί τον Ιούλιο του 1996.
<P>
Ακολουθεί η οδηγία 78/631 σχετικά με τα φυτοφάρμακα. Η οδηγία αυτή θα καταργηθεί. Η ταξινόμηση, η συσκευασία και η επισήμανση των φυτοφαρμάκων θα υπαχθεί στο πεδίο εφαρμογής της αναθεωρημένης οδηγίας σχετικά με τα επικίνδυνα παρασκευάσματα. Η πρόταση για νέα οδηγία του Ευρωπαϊκού Κοινοβουλίου και του Συμβουλίου ελπίζεται να εγκριθεί από την Επιτροπή τον Ιούλιο του 1996.
<P>
Η οδηγία 91/414 αφορά τη διάθεση στην αγορά φυτοπροστατευτικών προϊόντων. Παράλληλα με την πρόταση της Επιτροπής για τροποποίηση της οδηγίας 78/631 σχετικά με τα φυτοφάρμακα, θα καταρτισθεί ένα σχέδιο πρότασης, που καλύπτει την ταξινόμηση, τη συσκευασία και των επισήμανση φυτοπροστατευτικών προϊόντων, όπου η Αυστρία και η Φινλανδία έχουν διαφορετικές απαιτήσεις.
<P>
Υπάρχει επίσης η οδηγία 76/769 σχετικά με τον περιορισμό της εμπορίας και της χρησιμοποίησης ορισμένων επικίνδυνων ουσιών και παρασκευασμάτων. Τα νέα κράτη μέλη έχουν αυστηρότερη νομοθεσία, όπως τονίσθηκε άλλωστε σήμερα στην αίθουσα αυτή, όσον αφορά την εμπορία και τη χρησιμοποίηση της φαινκυκλιδίνης, του καδμίου, των οργανικών ενώσεων κασσιτέρου και του αρσενικού. Κατά τις μέχρι σήμερα συζητήσεις έχει καταστεί σαφές ότι οι αυστηρότερες διατάξεις του είδους αυτού, που επιθυμούν τα νέα κράτη μέλη, δεν μπορούν να θεσπιστούν χωρίς να επιτευχθεί συμφωνία σχετικά με τις λεπτομερείς αξιολογήσεις των κινδύνων με επίκεντρο τα σενάρια έκθεσης. Στο πλαίσιο αυτό, είναι επίσης αναγκαίο να συμπεριληφθούν τα χημικά υποκατάστατα των εν λόγω ουσιών. Συνεπώς, οι ουσίες αυτές θα περιληφθούν στον τρίτο κατάλογο προτεραιότητας του κανονισμού του Συμβουλίου αριθ. 793/93 σχετικά με την αξιολόγηση και τον έλεγχο των κινδύνων από τις υπάρχουσες ουσίες, υπό την προϋπόθεση ότι θα ορισθούν τα ακριβή χημικά χαρακτηριστικά των εν λόγω ουσιών και θα είναι γνωστές οι παραγόμενες και εισαγόμενες ποσότητές τους. Οι εν λόγω αξιολογήσεις των κινδύνων, που θα πρέπει να ολοκληρωθούν το αργότερο στις αρχές του 1998, σε συνδυασμό με περαιτέρω πληροφορίες τεχνικού και οικονομικού χαρακτήρα, θα αποτελέσουν τη βάση των συζητήσεων στη σχετική ομάδα εργασίας. Η οδηγία μπορεί να τροποποιηθεί βάσει μιας διαδικασίας επιτροπής. Η Επιτροπή θα διενεργήσει ειδικές έρευνες μετά από τις θερινές διακοπές και θα ληφθούν δεόντως υπόψη οι έρευνες της Αυστρίας για τα υποκατάστατα προϊόντα της φαινκυκλιδίνης. Η Αυστρία θα υποβάλει επίσης έρευνες σχετικά με τη σταδιακή κατάργηση της χρησιμοποίησης καδμίου.
<P>
Η τελευταία οδηγία στην οποία θα αναφερθώ είναι η υπ' αριθ. 76/116 σχετικά με τα λιπάσματα. Η οδηγία αυτή μπορεί να τροποποιηθεί με μια διαδικασία επιτροπής. Βάσει μιας αξιολόγησης των κινδύνων και μιας οικονομικής έρευνας σχετικά με την περιεκτικότητα των λιπασμάτων σε κάδμιο, που αποτελεί πρόβλημα για όλα τα νέα κράτη μέλη, θα καταστεί δυνατή η υποβολή μιας πρότασης στην επιτροπή.
<P>
Συγγνώμη για την κάπως εκτενή παρέμβαση, κα Πρόεδρε, αλλά νομίζω ότι όφειλα στο Κοινοβούλιο μια διεξοδική ανάλυση της κατάστασης.

<SPEAKER ID=99 LANGUAGE="FI" NAME="Myller">
Αξιότιμη κυρία Πρόεδρε, συγχαίρω την Επίτροπο κυρία Ριτ Μπγέρεγκααρντ για τη διαπίστωσή της ότι η βελτίωση του επιπέδου της κοινοτικής νομοθεσίας είναι επιβεβλημένη, ιδίως μετά την απαίτηση των νέων κρατών μελών. Πρέπει να υπογραμμισθεί ότι ο διαθέσιμος για την βελτίωση αυτή χρόνος είναι ολίγος. Ήδη έχει παρέλθει ενάμισυ τουλάχιστον έτος από την έναρξη της μεταβατικής περιόδου η οποία είναι συνολικά τετραετής. Γνωρίζοντας την βραδύτητα η οποία χαρακτηρίζει τις ενέργειες της Κοινότητας σε θέματα νομοθεσίας, είμαστε ιδιαίτερα απαισιόδοξοι. Η κυρία Επίτροπος έχει δηλώσει ότι η πρόταση τροποποίησης σχετικά με την ταξινόμηση των εντομοκτόνων, την συσκευασία και την αναγραφή στοιχείων επί της συσκευασίας θα κατατεθεί μέχρι τον Ιούλιο του 1996. Ήδη βρισκώμεθα στις αρχές του Ιουλίου. Είναι, βεβαίως, ωφέλιμο, ότι οι τακτικές συζητήσεις με τα νέα κράτη μέλη θα αρχίσουν τον Ιούλιο. Αναρωτιέμαι όμως εάν θα έπρεπε να είχαμε αρχίσει τις συζητήσεις αυτές προ ενός έτους προκειμένου να ήταν δυνατή η τήρηση του προκαθορισθέντος χρονοδιαγράμματος. Οι ισχυρισμοί, επίσης, της Επιτροπής ότι τα νέα κράτη μέλη δεν έχουν παράσχει επαρκείς πληροφορίες, δεν είναι απόλυτα βάσιμοι δεδομένου ότι υπάρχουν στοιχεία, συγκεντρωμένα από παλαιότερα, βάσει των οποίων θα ήταν δυνατή και χωρίς αυτά η θέσπιση και εφαρμογή αυστηρότερων προδιαγραφών. Ακόμη, το πρόβλημα με το κάδμιο δεν είναι τεχνικής φύσης. Η ήδη υφισταμένη τεχνολογία καθιστά δυνατή την επίλυση του προβλήματος αυτού. Στο σημείο αυτό πρέπει να υπογραμμισθεί, για άλλη μια φορά, ότι το κάδμιο αποτελεί ιδιαίτερα σοβαρό πρόβλημα όσον αφορά την υγεία των πολιτών ιδίως σε χώρες όπως, π.χ., η Φινλανδία όπου το περιβάλλον είναι πιο ευπρόσβλητο στη ρύπανση από ό, τι είναι σε άλλες περιοχές της Κοινότητας. Τα νέα κράτη μέλη είναι, επίσης, ιδιαίτερα δυσαρεστημένα για το γεγονός ότι, παρά τις υποσχέσεις, τα υπό συζήτηση θέματα δεν έχουν ληφθεί επαρκώς υπόψη κατά τη φάση της μεταρρύθμισης της κοινοτικής νομοθεσίας μετά την προσχώρηση στην Κοινότητα των τριών νέων κρατών μελών. Ενδεικτικά αναφέρω ότι οι προτάσεις όσον αφορά την περιεκτικότητα των καυσίμων σε θείο δεν έχουν συμπεριληφθεί στο πρόγραμμα σχετικά με τα λιπαντικά έλαια των αυτοκινήτων, ενώ ούτε και το πέμπτο πρόγραμμα δράσης για το περιβάλλον θεωρείται επαρκές για την επίλυση του προβλήματος αυτού.
<P>
Η κοινή γνώμη στα νέα κράτη μέλη είναι ιδιαιτέρως ευαίσθητη σε ό, τι αφορά τόσο τον τρόπο με τον οποίον η Ευρωπαϊκή Ένωση χειρίζεται τα περιβαλλοντικά προβλήματα, όσο και ιδίως την εκπλήρωση των δεσμεύσεων τις οποίες έχει λάβει η Κοινότητα στην συμφωνία ένταξης. Και στα τρία κράτη διεξήχθη δημοψήφισμα για την ένταξη. Προ των δημοψηφισμάτων αυτών, οι υποστηρικτές της προσχώρησης στην Ένωση προσπαθούσαν να πείσουν εμάς, τους πολίτες, ότι η ΕΕ δεν θα απαιτήσει ποτέ, προκειμένου να μας δεχθεί στους κόλπους της, να καταστήσουμε τις νομοθεσίες μας ελαστικότερες. Το ίδιο υποστήριξε και στην αγόρευσή της η κ. Επίτροπος. Οι απαιτήσεις της νομοθεσίας εν σχέσει με τις οριακές τιμές δεν πρέπει να μειωθούν στα νέα κράτη μέλη. Θα επιθυμούσα, όμως, οι σχετικές μεταρρυθμίσεις να είναι μόνιμες και να ολοκληρωθούν εντός ενός συγκεκριμένου χρονικού διαστήματος. Επ' ευκαιρία θα ήταν ωφέλιμο να διασφαλισθεί σήμερα ότι θα δίδεται, στο εξής, τόσο στα νέα όσο και στα παλαιότερα κράτη μέλη η δυνατότητα να διατηρούν ή και να θεσπίζουν αυστηρότερες διατάξεις εν σχέσει με την προστασία του περιβάλλοντος όχι μόνο όταν το επιβάλλουν οι εκάστοτε επικρατούσες συνθήκες αλλά και όταν κάποιο κράτος μέλος επιθυμεί απλώς και μόνο να λάβει προληπτικά μέτρα κατά της ρύπανσης. Η διατήρηση, δηλαδή, και η θέσπιση αυστηρών διατάξεων όσον αφορά την προστασία του περιβάλλοντος, πρέπει να αποτελεί αναφαίρετο δικαίωμα όλων των κρατών μελών της ΕΕ. Γι' αυτό και πρέπει να διασαφηνισθεί το κείμενο του άρθρου 104α. Πρέπει, δηλαδή, να διασφαλισθεί οπωσδήποτε η δυνατότητα στα κράτη για θέσπιση αυστηρότερης νομοθεσίας.

<SPEAKER ID=100 LANGUAGE="SV" NAME="Carlsson">
Κυρία Πρόεδρε, κυρία Επίτροπε και αγαπητοί συνάδελφοι, σε συνάφεια με τις διαπραγματεύσεις ένταξης εδόθησαν στην Σουηδία τετραετείς μεταβατικές διατάξεις σε τμήματα της νομοθεσίας στον τομέα του περιβάλλοντος. Ο στόχος ήταν να προσεγγίσει η ΕΕ, κατά την διάρκεια αυτής της περιόδου, τις αυστηρότερες διατάξεις μας. Δεν μπορούμε φυσικά να εγκρίνουμε εξαιρέσεις και ιδιαίτερες διατάξεις στην κοινή αγορά επ' αόριστον και ως εκ τούτου να δημιουργούμε διαφορές που επηρρεάζουν τις ροές εμπορευμάτων και υπηρεσιών καθώς και τον ελεύθερο ανταγωνισμό. Είχαμε κάθε λόγο να προϋποθέτουμε ότι αυτές οι εξαιρέσεις θα μπορούσαν να αποτελέσουν κοινά ελάχιστα επίπεδα για την δνωση κατά την τετραετή περίοδο και ότι εμείς, ως χώρα, ωποσδήποτε δεν θα χρειαζόμαστε να μειώσουμε τις περιβαλλοντικές μας απαιτήσεις. Τα ποτάμια, η θάλασσα, ο αέρας είναι κοινά για όλους μας και πρέπει να χρησιμοποιήσουμε την δνωση για να μπορέσουμε να δημιουργήσουμε τους ίδιους κανόνες. Μιά βιώσιμη περιβαλλοντική πολιτική είναι το σημαντικότερο καθήκον της δνωσης.
<P>
Δεν γίνεται να λύσουμε αυτά σοβαρά προβλήματα που έχουμε σήμερα, που υπερβαίνουν τα σύνορα, μόνο σε εθνικό επίπεδο. Πέραν των άλλων, το περιβάλλον απαιτεί να έχουμε μιά ισχυρή ευρωπαϊκή συνεργασία και η περιβαλλοντική πολιτική επηρρεάζει σήμερα την αξιοπιστία της ΕΕ, αν, πέραν των άλλων, αναλογιστούμε τις προσδοκίες της νέας γενιάς. Γι' αυτό είναι δυό φορές σημαντικό να έχουμε τώρα αποτέλεσμα.
<P>
Είμαστε τώρα μέλος λίγο περισσότερο από ενάμισυ χρόνο. Σύμφωνα με την κα. Επίτροπο το έργο προχωρά. Θα ήθελα να είχαμε λίγο πιό συγκεκριμένες αποδείξεις ότι πράγματι το έργο έχει προτεραιότητα εντός της Επιτροπής, αλλά αισθάνομαι κάποια εμπιστοσύνη έπειτα από αυτά που ακούσαμε σήμερα. Θα ήθελα εν τούτοις να μάθω λίγο περισσότερα πώς είναι το συνολικό χρονοδιάγραμμα και πώς οργανώνεται η συνεργασία μεταξύ των διαφόρων διευθυντηρίων. δχουμε καλές εμπειρίες που δείχνουν ότι δεν χρειάζεται να υπάρχουν αντιθέσεις μεταξύ βιομηχανίας και περιβάλλοντος, κάθε άλλο. Η τεχνολογία, τα προϊόντα και οι οριακές τιμές είναι εν λειτουργεία σήμερα στην δνωση. Εκμεταλλευτείτε το αυτό και δημιουργήστε την μακροπρόθεσμη περιβαλλοντική πολιτική που χρειάζεται για να αποκτήσουμε προνοητικότητα και σύγχρονες λύσεις.
<P>
Όσον αφορά το έργο της αξιολόγησης, δεν φάνηκε τόσο καθαρά αν έχει ξεκινήσει ή όχι. Η ευθύνη για να οργανωθεί και να δομηθεί αυτό, βρίσκεται de facto στην Επιτροπή. Είμαι πεπεισμένος ότι καμμία χώρα δεν αποσιωπά τις απαραίτητες πληροφορίες που χρειάζονται. Οι αξιολογήσεις πρέπει να επηρρεαστούν αμέσως για να αποκτήσουμε το υπόβαθρο για την λήψη αποφάσεων και ως εκ τούτου να δημιουργήσουμε αξιοπιστία ώστε οι κανόνες μας να μεταφερθούν σε επίπεδο δνωσης το 1999, και όχι αργότερα.

<SPEAKER ID=101 LANGUAGE="DE" NAME="Gredler">
Κυρία Πρόεδρε, οι δηλώσεις σας, κυρία Επίτροπε, ήταν πολύ ενδιαφέρουσες. Βεβαίως, δεν πήρατε θέση στο πιο βασικό θέμα. Πώς ερμηνεύει η Επιτροπή το άρθρο 100Α, παράγραφος 4; Αυτό είναι ένα πολύ σοβαρό θέμα, αν θέλουμε να μάθουμε κατά πόσον η Αυστρία, η Φιλανδία και η Σουηδία μπορούν να έχουν εθνικές διατάξεις στον τομέα της προστασίας του περιβάλλοντος και του περιβάλλοντος εργασίας. Αυτό σημαίνει πως δεν θα κατηγορήσετε στη συνέχεια τις χώρες αυτές, ότι, με τα μέσα που θέλουν να εφαρμόσουν, θα κάνουν αυθαίρετες διακρίσεις κι έναν κρυφό περιορισμό του εμπορίου. Δεν είναι αυτό το πνεύμα των τριών νέων χωρών. Σκοπός τους είναι η διατήρηση και η περαιτέρω επέκταση των υψηλών περιβαλλοντικών στάνταρτ στην Ευρώπη. Αυτήν την προτεραιότητα έχει και ο απλός ευρωπαίος πολίτης.
<P>
Κυρία Επίτροπε, στο άρθρο ένταξης υπ' αριθ. 69 αναφέρεται το εξής: Όι ειδικές διατάξεις επιτρέπεται να διατηρηθούν, και θα επανεξετασθούν μέχρι το 1998. Στη συνέχεια αναφέρεται: Mε την επιφύλαξη των αποτελεσμάτων της επανένταξης αυτής, μετά το τέλος της μεταβατικής περιόδου, θα ισχύει το κοινοτικό κεκτημένο. Αυτό, δηλαδή, είναι το κρυφό αδύνατο σημείο. Ευχαρίστως θα ήθελα να μάθω από σας το εξής: Τι γίνεται παρακάτω, εκεί όπου δεν μπορούμε να συμφωνήσουμε; Θα ισχύουν ακόμη αυτά που μας υποσχέθηκαν το 1994, εφόσον υπάρχουν προβλήματα στην εναρμόνιση της Ευρώπης; Αυτά είναι σοβαρά θέματα, που έχουν μείνει σε εκκρεμότητα.
<P>
Δε θέλουμε να έχουμε ειδικές διατάξεις, αλλά ευχόμαστε ολόκληρη η Ευρώπη να μας ακολουθήσει και να θεσπίσει τις ίδιες διατάξεις που αποτελούν ήδη νόμους στις τρεις χώρες μας. Αυτό είναι το θέμα σήμερα και όχι τα διάφορα προβλήματα σχετικά με το κάδμιο, τις μπαταρίες αλκαλίου-μαγγανίου κ.λπ.

<SPEAKER ID=102 LANGUAGE="FI" NAME="Stenius-Kaukonen">
Αξιότιμη κυρία Πρόεδρε, παρά την δέσμευση της κυρίας Μπγέρεγκααρντ, οι ενέργειες της Επιτροπής κατά την διάρκεια του τελευταίου ενάμισυ έτους δεν πείθουν τους πολίτες για τις προθέσεις της Επιτροπής να λάβει ουσιαστικά μέτρα βάσει της συμφωνίας ένταξης που έχει συναφθεί με τα νέα κράτη μέλη. Ενδεικτικά αναφέρω ότι στο πρόγραμμα σχετικά με τα λιπαντικά έλαια των αυτοκινήτων, το οποίοι ενέκρινε η Επιτροπή προ μερικών εβδομάδων, προτείνεται να ισχύει ως ανώτατο επιτρεπτό όριο το 2 % όσον αφορά την περιεκτικότητα της βενζίνης σε βενζόλιο. Το υφιστάμενο, όμως ανώτατο επιτρεπτό όριο περιεκτικότητας σε βενζόλιο είναι σε πολλά από τα κράτη μέλη 1 %. Εάν η Επιτροπή επιθυμούσε, σοβαρά, να καταστήσει αυστηρότερες, και όμοιες με αυτές που ισχύουν στα νέα κράτη μέλη, τις διατάξεις σχετικά με την προστασία του περιβάλλοντος, θα έπρεπε, ασφαλώς, να προτείνει για ανώτατο επιτρεπτό όριο για την περιεκτικότητα της βενζίνης σε βενζόλιο το 1 %. Η αναβολή της ατυχούς αυτής πρότασης αποτελεί ένα από τα χαρακτηριστικότερα δείγματα λανθασμένου χειρισμού μέσω των οποίων δύναται να καταρρακωθεί το κύρος της Επιτροπής. Το γεγονός αυ'το έχει, εξάλλου, επανειλημμένως υπογραμμισθεί και στο Κοινοβούλιο. Γι' αυτό και η Επιτροπή οφείλει, το συντομότερο δυνατό, να καταρτίσει πρόγραμμα για την υλοποίηση των υποσχέσεών της.

<SPEAKER ID=103 LANGUAGE="FI" NAME="Hautala">
Αξιότιμη κυρία Πρόεδρε, μετά την απάντηση της κυρίας Επιτρόπου αναγκαζόμαστε, πραγματικά, να αναρωτηθούμε τί θα συμβεί στις αρχές του 1999 εάν αποτύχει η εκ νέου αυτή αξιολόγηση. Πρέπει να αναλογισθούμε τί θα συμβεί εάν τότε υποβάλλουν στην Επιτροπή διαμαρτυρία οι εκπρόσωποι, π.χ., της βιομηχανίας λιπασμάτων της Γαλλίας για τους περιορισμούς που έχει επιβάλλει η Φινλανδία εν σχέσει με το κάδμιο, και εάν τελικά το Δικαστήριο των Ευρωπαϊκών Κοινοτήτων αποφανθεί ότι η Φινλανδία εμποδίζει, με τις ενέργειές της, τον ελεύθερο ανταγωνισμό και, ως εκ τούτου, υποχρεώσει την χώρα να καταστήσει ελαστικότερες τις διατάξεις της σχετικά με την προστασία του περιβάλλοντος. Και όλοι, ασφαλώς, αντιληφθήκαμε κατά την προηγούμενη συζήτηση την σημασία που έχουν οι διατάξεις αυτές. Εάν θέλουμε να αποφύγουμε την επαναλαμβανόμενη έκδοση δικαστικών αποφάσεων οι οποίες συμβάλλουν στη μείωση της αποτελεσματικότητας της προστασίας του περιβάλλοντος στα νέα κράτη μέλη, πρέπει να αναθεωρήσουμε κατά την διακυβερνητική διάσκεψη, όπως υπογραμμίσθηκε και προηγουμένως, την σχέση μεταξύ ελεύθερης κυκλοφορίας και προστασίας του περιβάλλοντος. Αλλά, εσείς κυρία Επίτροπε, δεν έχετε ακόμη απαντήσει στις ερωτήσεις που σας υπεβλήθησαν εδώ. Ποιά είναι, επιτέλους, η θέση της Επιτροπής; Πιστεύετε ότι κατά την διακυβερνητική διάσκεψη θα επιτευχθεί συμφωνία, ακόμη και εις βάρος του ελεύθερου εμπορίου, όσον αφορά την εντατικοποίηση της προστασίας του περιβάλλοντος, με αποτέλεσμα να ωφεληθεί, τελικά, από την λόγω συμφωνία το περιβάλλον; Δεν νομίζω, επίσης, ότι ενδείκνυται να επικαλείσθε συνεχώς τις απόψεις του Συμβουλίου. Όπως πολύ καλά γνωρίζετε, ως αρμόδια Επίτροπος, οφείλετε να επιδείξετε πρωτοβουλία προκειμένου να βρεθεί λύση για το υπό συζήτησιν θέμα. Ευτυχώς πρόκειται για υπόθεση περί της οποίας η απόφαση λαμβάνεται μέσω της διαδικασίας συναπόφασης. Συνεπώς, το Ευρωπαϊκό Κοινοβούλιο οφείλει να καταβάλλει ιδιαίτερες προσπάθειες εν σχέσει με το θέμα αυτό, να σας υποβάλλει συνεχώς ερωτήσεις περί αυτού και να προσπαθεί διαρκώς να τροποποιεί, προς το αυστηρότερο, υπερβολικά ελαστικές προτάσεις οι οποίες αναμένεται, οπωσδήποτε, να του υποβληθούν, στην συνέχεια.

<SPEAKER ID=104 LANGUAGE="SV" NAME="Hulthιn">
Κυρία Πρόεδε και κυρία Επίτροπε, δεν αρκεί η προσπάθεια για να λύσουμε τα περιβαλλοντικά προβλήματα που έχουμε. Ούτε αρκεί επίσης η προσπάθεια για να βρούμε μιά λύση στους μεταβατικούς κανόνες που έχουν η Αυστρία, η Σουηδία και η Φινλανδία. Ο στόχος πρέπει να μπεί ψηλότερα. Ο στόχος πρέπει να είναι να έχουμε συγκεκριμένες προτάσεις για το τι θα κάνουμε για να αποφύγουμε να μειώσουμε τις υψηλότερες περιβαλλοντικές απαιτήσεις μας. Αυτή είναι στην πραγματικότητα η μοναδική απάντηση που θέλουμε. Δεν αρκεί η φιλοδοξία ότι θα πασχίσουμε πρός κάποια κατεύθυνση. Ως εκ τούτου δεν αρκούν οι απαντήσεις που δίνει η κα. Επίτροπος. Ναι μεν είναι θετικό ότι θα έχουμε κάτι τον Ιούλιο όσον αφορά την οδηγία περί σκευασμάτων, αλλά θέλουμε να ξέρουμε τι θα έχουμε. Ούτε αρκεί επίσης ότι ενδεχομένως θα έχουμε κάτι όσον αφορά το κάδμιο στα λιπάσματα του εμπορίου. Θέλουμε να ξέρουμε τι θα συμβεί.
<P>
Δεν πιστεύω ότι χρειαζόμαστε περαιτέρω αποδείξεις για το τι κανει στην φύση το κάδμιο των λιπασμάτων του εμπορίου. &#x221E;δη σήμερα υπάρχουν αποδείξεις παντού στην Ευρώπη. Πρέπει να μάθουμε τι σχεδιάζει αλήθεια η Επιτροπή. Το ίδιο ισχύει επίσης για τα χρονοδιαγράμματα των οδηγιών 76/769 για τους περιορισμούς των επικίνδυνων υλικών.
<P>
Κάποιος είπε ότι δεν έχει και τόση σημασία ο ακριβής προσδιορισμός των επικίνδυνων υλικών για τα οποία νιώθουμε κάποια ανησυχία. Αλλά εγώ νομίζω ότι πραγματικά αυτό χρειάζεται. Η κα. Επίτροπος έκανε λόγο για μιά ακριβή αξιολόγηση των κινδύνων. Αλλά τι περισσότερο χρειάζεται να γνωρίζουμε για το κάδμιο, τους οργανικούς ρύπους του κασσίτερου, το αρσενικό και το PCB. Δεν πιστεύω ότι χρειάζεται να αποδείξουμε ακόμη περισσότερο τι σημαίνουν.
<P>
Νομίζω ότι η περιβαλλοντική κατάσταση παντού τριγύρω στην Ευρώπη είναι αρκετή απόδειξη ότι το πρόβλημα υπάρχει, και που μπορούμε να βρούμε τις αιτίες αυτού του προβλήματος. Για εμένα υπάρχουν στην πραγματικότητα μόνον δύο λύσεις σ' αυτό το πρόβλημα:
<P>
1.Να παρουσιάσει η Επιτροπή μαζί με τις αντίστοιχες κυβερνήσεις συγκεκριμένα χρονοδιαγράμματα και μέτρα για το πώς θα λύσουμε το πρόβλημα και να μας δωθεί τότε εξαίρεση σύμφωνα με την περιβαλλοντική εγγύηση του άρθρου 100α.4.2.Να αναγνωρίσει απλούστατα η Επιτροπή την αποτυχία της και να παρατείνει την μεταβατική περίοδο.Όπως είπε κάποιος νωρίτερα δεν πρόκειται μόνον για τα θέματα του περιβάλλοντος. Πρόκειται επίσης για την εμπιστοσύνη του κόσμου πρός την ΕΕ. Είχαμε τα δημοψηφίσματά μας. Γνωρίζουμε ότι ίσως διεξαχθούν περισσότερα δημοψηφίσματα και το περιβαλλοντικό θέμα είναι απολύτως αποφασιστικής σημασίας για το πώς θα εκλάβουν οι άνθρωποι την ΕΕ και την αποφασιστικότητα της Γι' αυτό πρέπει να δείξουμε περισσότερη αποφασιστικότητα απ' όσο έχουμε δείξει ως τώρα σ' αυτό το θέμα.

<SPEAKER ID=105 LANGUAGE="SV" NAME="Gahrton">
Κυρία Πρόεδρε, αυτή είναι πραγματικά μιά δοκιμαστική περίπτωση για την ΕΕ, καθώς όλες οι σουηδικές περιβαλλοντικές οργανώσεις κατέκριναν, για περιβαλλοντικούς λόγους, πριν το δημοψήφισμα, την ένταξη της Σουηδίας στην ΕΕ. Η υπόσχεση που δίνει η Επίτροπος κα. Bjerregaard, ότι καμμία νέα χώρα μέλος δεν θα χρειαστεί να μειώσει το επίπεδο της, είναι πάρα πολύ προχωρημένη. Το θέμα είναι μόνο πως συμβαδίζει αυτό με την διακοίνωση της Επιτροπής, της 10ης Απριλίου, όπου αναφέρεται - στα αγγλικά: »The most realistic approach would be to go for a level of protection which constitutes a compromise between the least stringent standard among the new Member states and the existing Community standard». Ένας τέτοιος συμβιβασμός πρέπει να οδηγήσει σε μιά μείωση στα νέα κράτη μέλη.
<P>
Σε μιά άλλη ανακοίνωση της Επιτροπής της 18ης Ιουνίου, δηλαδή πριν μερικές εβδομάδες μόνον, αναφέρεται ότι όσον αφορά την οδηγία για τα σκευάσματα και την οδηγία για τα εντομοκτόνα, δεν πιστεύουν ότι η τετραετής μεταβατική περίοδος είναι αρκετή. Η υπόσχεση που έδωσε η Επίτροπος κα. Bjerregaard είναι πάρα πολύ προχωρημένη. Σημαίνει αυτό ότι η Επίτροπος θεωρεί ότι αυτά τα έγγραφα της Επιτροπής, όπου είναι πολύ πιό απαισιόδοξοι όσον αφορά την δυνατότητα εκπλήρωσης αυτών των υποσχέσεων, δεν ισχύουν και ότι η Επίτροπος υποθηκεύει την πολιτική της θέση με το ότι εμείς στην Σουηδία, την Αυστρία και την Φινλανδία δεν θα χρειαστεί να μειώσουμε ούτε μία στάθμη για τις εκατοντάδες συγκεκριμένων περιπτώσεων για τις οποίες αυτό ισχύει. Αν μπορείτε να είστε συνεπής ως πρός αυτήν την υπόσχεση αυτό είναι θαυμάσιο. Ευχαρίστως θα ήθελα να το επαναλάβετε αυτό.

<SPEAKER ID=106 NAME="Bjerregaard">
Κυρία Πρόεδρε, ορισμένες παρεμβάσεις με έκαναν σχεδόν να πιστέψω ότι δεν είχα παρέμβη προηγουμένως. Στην ουσία, αναφέρθηκα διεξοδικά στις συνεδριάσεις που πραγματοποιήθηκαν, μεταξύ άλλων σε υψηλό επίπεδο, περιέγραψα μια σειρά πολύ συγκεκριμένων θεμάτων, στα οποία είχαν αναφερθεί οι πρώτοι ομιλητές, και διευκρίνισα ποιό είναι το χρονοδιάγραμμα και ποιά είναι η διαδικασία που ακολουθεί η Επιτροπή. Δήλωσα επίσης ποιές είναι οι πολιτικές μου επιδιώξεις.
<P>
Νομίζω ότι όλοι στην αίθουσα αυτή γνωρίζουν ότι καμία χώρα δεν έχει λάβει εγγυήσεις εκ των προτέρων. Δόθηκε σε όλες τις χώρες η υπόσχεση ότι θα καταβληθούν προσπάθειες να επιτευχθεί όσο το δυνατόν υψηλότερο επίπεδο, πράγμα το οποίο, όπως έχω δηλώσει, αποτελεί και δικό μου πολιτικό στόχο, για τον οποίο καταβάλω προσπάθειες. Είναι σαφές ότι ορισμένες από τις προτάσεις αυτές υπόκεινται σε μια δημοκρατική διαδικασία. Όμως, οι χώρες που συμμετέχουν στην Κοινότητα μεγαλύτερο χρονικό διάστημα έχουν επίσης υποβληθεί σε μια δημοκρατική διαδικασία στα πλαίσια των προτάσεων που έχουν εγκρίνει. Συνεπώς, οι χώρες αυτές δεν μπορούν φυσικά να αποδεχθούν τον παραγκωνισμό τους από τη διαδικασία τροποποίησης ορισμένων κανόνων. Είμαστε υποχρεωμένοι να τηρήσουμε τους ισχύοντες κανόνες παιγχνιδιού. Στο διάστημα αυτό ήταν πράγματι μερικές φορές δύσκολο να λάβουμε από τα κράτη μέλη τις πληροφορίες που χρειαζόμασταν, κατάσταση η οποία βελτιώθηκε σημαντικά κατά την τελευταία συνεδρίαση υψηλού επιπέδου, στην οποία αναφέρθηκα κατά την πρώτη παρέμβασή μου. Στη συνεδρίαση αυτή δόθηκαν εγγυήσεις για την παροχή των πληροφοριών που είναι αναγκαίες προκειμένου να επέλθουν οι απαραίτητες αλλαγές.
<P>
Όσον αφορά τη συζήτηση για το τί πρόκειται να συμβεί, θα ήθελα να αναφέρω ότι, εάν δεν είναι δυνατό να ικανοποιηθούν οι απαιτήσεις που ορίζονται, θα επιθυμούσα να δοθεί πολιτική λύση στο θέμα. Αυτός είναι ο στόχος που επιδιώκω και φρονώ άλλωστε ότι είναι εφικτός. Νομίζω ότι έχω την υποστήριξη του Κοινοβουλίου. Αυτό είναι το πρόβλημα που πρέπει να λυθεί, οφείλουμε δε να πράξουμε από κοινού ό, τι μπορούμε για να το επιτύχουμε.

<SPEAKER ID=107 NAME="Πρόεδρος">
Ευχαριστώ πολύ, κυρία Επίτροπε.
<P>
Σας ανακοινώνω ότι, σύμφωνα με το άρθρο 40 παράγραφος 5 του Kανονισμού, έλαβα επτά προτάσεις ψηφίσματος.
<P>
H κοινή συζήτηση έληξε.
<P>
H ψηφοφορία θα διεξαχθεί αύριο στις 11.00 π.μ.

<CHAPTER ID=6>
Νομοθετική και διοικητική απλούστευση
<SPEAKER ID=108 NAME="Πρόεδρος.">
H ημερήσια διάταξη προβλέπει τη συζήτηση της έκθεσης της κ. Mosiek-Urbahn, εξ ονόματος τη Επιτροπής Νομικών Θεμάτων και Δικαιωμάτων των Πολιτών (Α4-0201/96), σχετικά με την έκθεση ομάδας ανεξάρτητων εμπειρογνωμόνων για τη νομοθετική και διοικητική απλούστευση.

<SPEAKER ID=109 NAME="Murphy">
Κυρία Πρόεδρε, η έκθεση της Ομάδας Μόλιτορ δεν είναι ικανοποιητική. Παρουσιάζει ασυμμετρίες, είναι ατελής και προκατειλημμένη. Επιπλέον, η Ομάδα Μόλιτορ δεν εξετέλεσε τους όρους της εντολής της. Υπό το φως των παραπάνω είναι ίσως πρέπον το γεγονός ότι το Κοινοβούλιο συζητά τώρα την έκθεση Μόλιτορ, αρκετούς μήνες μετά την κατάθεσή της και αφού πιθανώς πετάχθηκε στο καλάθι από την Επιτροπή.
<P>
Για να γίνει πραγματικότητα η νομοθετική και διοικητική απλούστευση θα πρέπει να απορρίψουμε την ιδέα της απορρύθμισης. Η ιδέα αυτή μεταφράζεται σε χαμηλότερες προδιαγραφές υγείας και ασφάλειας στους χώρους εργασίας, σε ήσσονα προστασία του καταναλωτή και σε μειωμένο βαθμό προστασίας του περιβάλλοντος. Αυτό είναι το είδος της απορρύθμισης που προωθεί η Ομάδα Μόλιτορ. Επιπλέον, η Ομάδα προσανατολίζεται περισσότερο προς τις ανάγκες των μεγάλων επιχειρήσεων παρά των ΜΜΕ που είναι οι πραγματικοί δημιουργοί θέσεων εργασίας.
<P>
Η Επιτροπή και το Κοινοβούλιο έχουν προχωρήσει. Η εκπόνηση καλύτερης νομοθεσίας και η σύντομη, απλουστευμένη νομοθεσία για τις πρωτοβουλίες σχετικά με την εσωτερική αγορά είναι καλοδεχούμενα. Μπορούμε να συμφωνήσουμε για σχέδια απλούστευσης του δικαίου της Ευρωπαϊκής Ένωσης, για τον καλύτερο προσδιορισμό και την σύνοψη της συγγενούς νομοθεσίας σε ενιαία και προσβάσιμα κείμενα. Επιπλέον, θα πρέπει να γίνει πρόοδος προς την κατεύθυνση της εξασφάλισης ότι οι εθνικές δημόσιες υπηρεσίες δεν θα θεοποιούν την ευρωπαϊκή νομοθεσία κάνοντάς την περισσότερο επιβαρυντική απ' όσο έχει την πρόθεση να είναι. Ομοίως, δεν θα πρέπει να επιτραπεί στην επιτροπή για την επιτροπολογία να «ρυπαίνει» τις οδηγίες ενώ οι κυβερνήσεις θα πρέπει να καταβάλλουν περισσότερες προσπάθειες για να διασφαλίσουν την ομοιόμορφη εφαρμογή του δικαίου σε ολόκληρη την Ένωση και παράλληλα, εκεί που είναι αναγκαίο, θα πρέπει να ενισχυθούν οι εξουσίες επιβολής της Επιτροπής.
<P>
Η απλοποίηση του δικαίου αποτελεί το κλειδί για την ευρωπαϊκή ανταγωνιστικότητα αλλά πρέπει να υλοποιηθεί με την πλήρη συμμετοχή και διαβούλευση με το κοινό και να αφιερώσει ιδιαίτερη προσοχή στις ανάγκες των ΜΜΕ. Αποτελεί ντροπή το γεγονός ότι η Ομάδα Μόλιτορ δεν αντιμετώπισε τις προκλήσεις αυτές και αποτελεί ντροπή το γεγονός ότι συζητούμε νυχτιάτικα αυτή την έκθεση ενώ η συζήτηση και οι δραστηριότητές μας θα έπρεπε να αφορούν μεγαλύτερα και καλύτερα πράγματα.

<SPEAKER ID=110 NAME="Mosiek-Urbahn">
Kυρία Πρόεδρε, κυρίες και κύριοι, δεν έχει νόημα να πυροβολούμε τον πιανίστα όταν το πιάνο είναι ξεκούρδιστο, λέει μια παροιμία. Υπάρχει απόλυτη συμφωνία ότι το «πληκτρολόγιο» της ευρωπαϊκής νομοθεσίας έχει γίνει υπερβολικά πολύπλοκο με ακατανόητα, από πολλές απόψεις, κείμενα κανονισμού και οδηγιών, και γι' αυτό τυγχάνει ολοένα και μικρότερης αποδοχής. Γι' αυτό και το να σταματήσουμε τη διαδικασία της ευρωπαϊκής ενοποίησης, θα σήμαινε να πυροβολήσουμε τον πιανίστα. Θα πρέπει να πιάσουμε το κακό από τη ρίζα του; θα πρέπει να βάλουμε τα δυνατά μας να βελτιωθεί και να απλουστευθεί η κοινοτική νομοθεσία.
<P>
Έτσι είδε το θέμα και η Επιτροπή. Γι' αυτό και συγκάλεσε την ομάδα ανεξάρτητων εμπειρογνωμόνων υπό την προεδρία του Bernhard Molitor. Ενόψει της πανευρωπαϊκά αυξανόμενης ανεργίας και του διαρκώς εντονότερου ανταγωνισμού από τις ΗΠΑ και την Ιαπωνία, όφειλε η ομάδα, και τώρα διαβάζω κατά λέξη, »να αξιολογήσει τις επιπτώσεις των κοινοτικών και εθνικών διατάξεων, στον τομέα της απασχόλησης και του ανταγωνισμού, με στόχο να μειωθούν και να απλοποιηθούν οι διατάξεις αυτές». Το αποτέλεσμα είναι η έκθεση Molitor, επί της οποίας σήμερα γίνεται η διαβούλευση.
<P>
Στο σημείο αυτό θα ήθελα κατ' αρχήν να ευχαριστήσω θερμά τους εισηγητές των συγγνωμοδοτουσών επιτροπών για τη συνεργασία. Λόγω της διαδικασίας που έπρεπε να εφαρμοστεί, ήταν πολύ δύσκολο από τις τέσσερις γνωμοδοτήσεις να κάνουμε μία, όπου βεβαίως θα πρέπει να πω ότι εγώ προσωπικά θα ευχόμουν να έβγαινε στο τέλος ένα ακόμη συντομότερο, αυστηρότερο και πιο συγκεντρωμένο κείμενο.
<P>
Η έκθεση Molitor θίγει διάφορες πτυχές. Ως εισηγήτρια της αρμόδιας επί της ουσίας επιτροπής, θα ήθελα να αναφερθώ σε έξι σημεία. Σημείο πρώτο: Η Ομάδα Molitor τοποθετεί το επίκεντρο των εργασιών της στην πτυχή της απορύθμισης. Η απορύθμιση όμως των κοινοτικών προδιαγραφών είναι μια επιμέρους μόνο πτυχή της νομοθετικής απλούστευσης. Νομοθετική απλούστευση σημαίνει πρώτ' απ' όλα, ότι η κοινοτική νομοθεσία θα καταστεί προσιτή στον ευρωπαίο πολίτη; η σαφήνεια και η αναγνωσιμότητα των κοινοτικών προδιαγραφών θα βρίσκονται στο προσκήνιο. Ένα πρώτο βήμα προς την κατεύθυνση αυτή, αποτελεί το αίτημα που προβάλλει η Όμάδα Molitor για επιτάχυνση της κωδικοποίησης της κοινοτικής νομοθεσίας; αυτό σημαίνει συστηματική σύμπτυξη της νομοθετικής πράξης, που αφορά ένα ίδιο θέμα, και την μετέπειτα τροποποίησή της σ' ένα ενιαίο κείμενο. Η κωδικοποίηση είναι η πιο απλή μορφή νομοθετικής απλούστευσης, εξοικονομεί πολλές δαπάνες και ενισχύει την εμπιστοσύνη των πολιτών.
<P>
Δεύτερο σημείο: Σημαντική είναι η πρόταση στην έκθεση Molitor, σύμφωνα με την οποία οι κοινοτικές νομοθετικές διατάξεις θα πρέπει να στηρίζονται σ' έναν ευρύτερο κατά το δυνατόν διάλογο. Θα πρέπει να γίνονται διαβουλεύσεις με τα ενδιαφερόμενα μέρη, σε κάθε στάδιο σύλληψης της νομοθετικής διαδικασίας, οπωσδήποτε όμως πριν από την επεξεργασία του πρώτου νομοσχεδίου. Αυτό επιτρέπει μια προσανατολισμένη στην πράξη νομοθεσία και μια καλύτερη αξιολόγηση των πτυχών της επικουρικότητας και της αναλογικότητας.
<P>
Τρίτο σημείο: Στην έκθεση δεν απαντάται μια αντικειμενική ανάλυση των επιπτώσεων της κοινοτικής και εθνικής νομοθεσίας στην ανταγωνιστικότητα και την απασχόληση. Αυτή θα ήταν ιδιαίτερα σημαντική, επειδή ακριβώς η εξέταση και η αξιολόγηση αυτής της σχέσης ήταν σαφώς το αντικείμενο της εντολής που δόθηκε στην ομάδα από την Επιτροπή.
<P>
Τέταρτο σημείο: Η Όμάδα Molitor είδε τις νομοθετικές διατάξεις, σε κοινοτικό επίπεδο, αποκλειστικά κάτω από καθαρά οικονομικές πτυχές. Δεν εξετάζει καθόλου το ότι οι κοινοτικές προδιαγραφές αποτελούν ένα πολιτικό πλαίσιο προσανατολισμού, το οποίο, μεταξύ άλλων, θα πρέπει να λαμβάνει υπόψη, κατά τρόπον ισορροπημένο, και τα δικαιώματα του απλού ευρωπαίου πολίτη, καθώς, για παράδειγμα, και τα μελήματα της προστασίας του περιβάλλοντος και της υγείας.
<P>
Πέμπτο σημείο: Η Όμάδα Molitor δεν υπεισήλθε επαρκώς στη σχέση μεταξύ της νομοθετικής απλούστευσης, σε κοινοτικό επίπεδο, και της νομοθετικής απλούστευσης σε επίπεδο κρατών μελών. Η νομοθετική απλούστευση σε κοινοτικό επίπεδο, επουδενί συνεπάγεται, αυτομάτως, νομοθετική απλούστευση και στα μεμονωμένα κράτη μέλη. Έκτο σημείο: Για να εκδοθεί μια απλούστερη νομοθεσία, είναι απαραίτητο να προχωρήσουμε συστηματικά, σύμφωνα με έναν κατάλογο ελέγχου, που πρέπει να γίνει υποχρεωτικό στοιχείο της προετοιμασίας ενός καινούργιου νομοσχεδίου, αλλά και του ελέγχου των ήδη υφισταμένων νόμων. Η σταδιακή ανάληψη δράσης, σύμφωνα μ' έναν ισορροπημένο κατάλογο ελέγχου, βοηθάει στο να καταστήσει έγκαιρα σαφείς τις τάσεις υπερβολικής ρύθμισης και να προειδοποιήσει ανάλογα τον νομοθέτη.
<P>
Από την έκθεση Molitor λείπει ένας τέτοιος κατάλογος ελέγχου. Έχω ωστόσο την άποψη, ότι το Ευρωπαϊκό Κοινοβούλιο θα 'πρεπε να ασκήσει ενεργά την επιρροή του στη διαδικασία της νομοθετικής απλούστευσης, και γι' αυτό προτείνω έναν κατάλογο ελέγχου που, με χαρακτηριστικές λέξεις, θα περιλαμβάνει τα ακόλουθα σημεία: Πρώτον, τη διερεύνηση της ανάγκης δράσης, λαμβάνοντας υπόψη τους μηχανισμούς αυτορύθμισης, να εξεταστεί δηλαδή κατά πόσον, γενικώς, είναι αναγκαία μια κρατική ενέργεια. Δεύτερον, την εξέταση των διαφόρων δυνατοτήτων δράσης, του τρόπου δηλαδή της κρατικής παρέμβασης, και επί του θέματος αυτού παίζει κάποιο ρόλο και η αρχή της επικουρικότητας. Τρίτον, τις εναλλακτικές λύσεις στην έκδοση ενός νόμου, δηλαδή τις άτυπες ενέργειες του νομοθέτη, για παράδειγμα, ή τα μέτρα που πρέπει να ληφθούν με ίδια ευθύνη των ενδιαφερομένων μερών. Τέταρτον, την κατάλληλη χρονική στιγμή για την ανάληψη νομοθετικής δράσης, ή ακριβέστερα τον καθορισμό μιας προθεσμίας, στη συνέχεια, τη σύνταξη οικονομοτεχνικής μελέτης κόστους-οφέλους και τέλος την αξιολόγηση, κατά πόσον δηλαδή το μέτρο είναι αναγκαίο.
<P>
Επιτρέψτε μου, τελειώνοντας, να εκφράσω και δύο βασικές σκέψεις. Οι νόμοι δεν θα πρέπει να αποτρέπουν, αλλά να ενθαρρύνουν την ανάληψη πρωτοβουλιών. (χαρακτηριστική λέξη: κουλτούρα της αυτονομίας). Η υπερβολική ρύθμιση εκφράζει πάντα φόβο και ανασφάλεια, είναι έκφραση έλλειψης εμπιστοσύνης. Θα πρέπει να ισχύει: άρση των ρυθμίσεων και ανάκτηση του οφέλους ώστε να υπάρχει συμφωνία.

<SPEAKER ID=111 NAME="Andersson">
Κυρία Πρόεδρε, θέλω να αρχίσω ευχαριστώντας τον εισηγητή διότι έλαβε κατά πολύ υπόψη του τις απόψεις που εμείς, της Επιτροπής Κοινωνικών Υποθέσεων είχαμε. Η έκθεση είναι μιά αντίδραση στην πρόταση της ομάδας Molitor. Θα περιοριστώ στους τομείς που ανήκουν στην Επιτροπή Κοινωνικών Υποθέσεων, τα θέματα εργατικού δικαίου και εργασιακού χώρου καθώς και μερικά θέματα αρχών.
<P>
Η πρόταση της ομάδας Molitor έχει επικριθεί έντονα. Αφ' ενός μέσα στην ομάδα όπου υπήρχαν αποκλίνουσες απόψεις. Αφ' ετέρου από την Επιτροπή και τώρα επίσης στην έκθεση του Κοινοβουλίου. Ας μου επιτραπεί να αναφερθώ σε μερικά σημεία.
<P>
1.Η ομάδα Molitor λέει ότι πρέπει να γίνει διαχωρισμός μεταξύ απλοποίησης και απελευθέρωσης. Αλλά αυτό δεν το κάνει αργότερα στην έκθεση της. Φυσικά υπάρχει μιά καθοριστική διαφορά. Γιατί ποιός είναι ενάντια σε όσο το δυνατόν απλούστερους νόμους; Αλλά αυτό δεν σημαίνει πάντοτε απελευθέρωση. Π. χ. στον τομέα υγεία, ασφάλεια και εργατικό δίκαιο εγώ υποστηρίζω ότι εφόσον έχουμε απελευθέρωση όσον αφορά την αγορά εμπορευμάτων και υπηρεσιών, μπορεί, όπως εγώ πιστεύω, να χρειαζόμαστε περαιτέρω ρυθμίσεις όσον αφορά την υγεία και ασφάλεια στον εργασιακό χώρο και όσον αφορά το εργατικό δίκαιο. Χρειαζόμαστε ρυθμίσεις για να αποκτήσουμε καλύτερη υγεία και ασφάλεια για τους εργαζόμενους. Αλλά επίσης και για να παρεμποσίσουμε τον κοινωνικό αποκλεισμό.2.Η ομάδα Molitor έχει ως αφετηρία την θέση ότι η απελευθέρωση ευνοεί την ανάπτυξη και την απασχόληση, αλλά δεν υπάρχει τέτοια αποδεδειγμένη σχέση. Π. χ. η Ιαπωνία έχει υψηλή απασχόληση, υψηλή ανάπτυξη και έχουν μιά πολύ ρυθμισμένη αγορά εργασίας. Κατά την δεκαετία του 1980 δημιουργήθηκαν στην Ευρώπη αρκετές νέες θέσεις εργασίας αλλά αυτό δεν οφείλονταν σε κάποια απελευθέρωση. Αλλά όταν η Ευρώπη είχε την πιό εκτεταμένη απελευθέρωση κατά την δεκαετία του 1990, τότε χάσαμε θέσεις εργασίας. Δεν υπάρχει καμία σχέση μεταξύ απελευθέρωσης και ανάπτυξης καθώς και αυξημένης απασχόλησης.Η ομάδα Molitor είχε επίσης ως καθήκον να επανεξετάσει την εθνική νομοθεσία. Αυτό δεν το έκανε, κάτι το οποίο καθιστά ολόκληρη την έκθεση λίγο - πολύ άχρηστη. Διότι όσον αφορά την υγεία, την ασφάλεια και το εργατικό δίκαιο έχουμε, σε επίπεδο δνωσης μιά πάρα πολύ περιορισμένη νομοθεσία, αλλά όμως, σε κάθε χώρα ξεχωριστά, πάρα πολύ εκτεταμένη νομοθεσία. Μπορεί να φτάσει μέχρι σημείου όπου αν ίσως αποκτήσουμε μιά περισσότερο εκτεταμένη νομοθεσία σε επίπεδο δνωσης να μειωνόταν η ανάγκη νομοθεσίας σε εθνικό επίπεδο, και αυτό θα ήταν μιά απλοποίηση. Εκτός αυτού, η ομάδα Molitor δεν αναφέρεται αρκετά στο πρόβλημα έλειψης εφαρμογής. Παρ' ότι, όπως είπα νωρίτερα, δεν έχουμε μιά ιδιαίτερα εκτεταμένη νομοθεσία σε επίπεδο δνωσης, ένα μεγάλο μέρος των νόμων στο τομέα υγείας και ασφάλειας δεν έχουν εφαρμοστεί στις χώρες μέλη.. Το να έχουμε τότε, όπως λέει η ομάδα Molitor, ακόμη λιγότερη νομοθεσία σε επίπεδο δνωσης ενώ ταυτόχρονα η υπάρχουσα νομοθεσία δεν έχει εφαρμοστεί σε αρκετό βαθμό, είναι πάρα πολύ αντιφατικό. Αντίθετα η απαίτηση έπρεπε να είναι να εφαρμοστεί η υπάρχουσα νομθεσία. Χρησιμοποιήστε το άρθρο 171 για να εφαρμοστεί και η υπάρχουσα νομοθεσία.
<P>
Η ομάδα Molitor είναι διστακτική ως πρός το άρθρο 118α το οποίο αναφέρει ότι θα πρέπει να εργαστούμε με ελάχιστους κανόνες και ότι είναι σωστό για καθε χώρα ξεχωριστά να διατηρήσει μια αυστηρότερη νομοθεσία και να προχωρήσει. Η ομάδα Molitor λέει ότι αρκεί το άρθρο 100α. Δεν είναι έτσι. Το άρθρο 100α ρυθμίζει, είναι κανονιστικό για την εσωτερική αγορά. Το άρθρο 118α αντίθετα προστατεύει το κάθε άτομο ξεχωριστά. Στην δκθεση σταθμίζονται το κόστος έναντι του όφελους - είναι αυτονόητο. Αλλά ποιό κόστος; Το βραχυπρόθεσμο ή το μακροπρόθεσμο κόστος; Θα συνεκτιμήσουμε το κόστος όλων των τραυματισμών και των θανάτων που λαμβάνουν χώρα στον εργασιακό χώρο; Το 1992 αντιστοιχούσαν στο 7 % του συνόλου των κοινωνικών δαπανών στην ΕΕ. Είναι περίπου 27 εκατ. Ecu. Φυσικά θα συνεκτιμηθούν. Και το κόστος των 8000 που ετησίως πεθαίνουν στους χώρους εργασίας. Τι κοστίζουν αυτοί; Φυσικά πρέπει να συνεκτιμηθούν τέτοιες πτυχές σε μιά ανάλυση κόστους και οφέλους.
<P>
Θα τελειώσω λέγοντας και κάτι θετικό για την έκθεση Molitor. Προτείνουν έναν αριθμό θεμελιωδών κοινωνικών δικαιωμάτων στην συνθήκη - θεωρούμε ότι αυτό είναι καλό.

<SPEAKER ID=112 NAME="Pollack">
Κυρία Πρόεδρε, η επιτροπή μας στηρίζει την ιδέα απλούστευσης και διασάφησης του ευρωπαϊκού δικαίου, αλλά θα θέλαμε να τονίσουμε ότι δεν δεχόμαστε συζήτηση για οποιαδήποτε υποβάθμιση των προδιαγραφών προστασίας του περιβάλλοντος, της δημόσιας υγείας και των καταναλωτών στην Ευρώπη.
<P>
Έχουμε την άποψη ότι μόνο μέσω περιβαλλοντικά ορθών ρυθμίσεων και εναρμόνισης μπορούν να επιτευχθούν υψηλές προδιαγραφές προστασίας. Απορρίπτουμε το συμπέρασμα της έκθεσης ότι η κατά το παρελθόν ευρωπαϊκή περιβαλλοντική πολιτική υπήρξε ανεπαρκής και αναποτελεσματική. Στην πραγματικότητα, η πολιτική αυτή έπαιξε ένα σημαντικό ρόλο στην απορρύπανση του περιβάλλοντος της Ευρώπης. Καταδικάζουμε την πλήρη απουσία από την έκθεση Μόλιτορ μιας σαφούς δήλωσης υπέρ της προστασίας του περιβάλλοντος. Υπενθυμίζουμε στην Επιτροπή ότι το Κοινοβούλιο πρέπει να εκφράσει τη σύμφωνη γνώμη του για οποιαδήποτε ακύρωση νόμου και ότι οι ακυρωθέντες νόμοι θα πρέπει να αντικαθίστανται. Αυτό ισχύει τόσο για τη νομοθεσία σχετικά με τα τρόφιμα όσο και με τη νομοθεσία σχετικά με το περιβάλλον. Θέλουμε απλούστευση αλλά δεν θέλουμε απορρύθμιση.
<P>
Οποιεσδήποτε ενέργειες προέλθουν από την Ομάδα Μόλιτορ θα πρέπει να διέπονται από ορισμένες βασικές αρχές. Πρώτον δεν θα πρέπει να μειωθούν τα υφιστάμενα επίπεδα προδιαγραφών για την προστασία του περιβάλλοντος και των καταναλωτών. Στην πραγματικότητα, υπάρχουν μεγάλα περιθώρια αύξησης των περιβαλλοντικών προδιαγραφών, όπως έχουμε ήδη συζητήσει. Δεύτερον, η νομοθεσία της Ευρωπαϊκής Ένωσης πρέπει να είναι διαυγής, συνεκτική και διαφανής. Τρίτον, πρέπει να είμαστε βέβαιοι ότι θα διασφαλιστεί η ενιαία εφαρμογή και επιβολή της.
<P>
Είναι λυπηρό το γεγονός ότι στην Ομάδα Μόλιτορ δεν υπήρχε κανείς ειδικός του δικαίου των τροφίμων ή του περιβάλλοντος. Αυτό που προέκυψε θα πρέπει να αντιμετωπιστεί με πολύ μεγάλες επιφυλάξεις και η Επιτροπή Περιβάλλοντος επιμένει ότι δεν θα πρέπει να ακολουθήσουμε τον δρόμο της απορρύθμισης αλλά να διατηρήσουμε τις υψηλές μας προδιαγραφές στην Ευρώπη επιτυγχάνοντας, ωστόσο, σαφήνεια και απλότητα όπου είναι αναγκαίο.

<SPEAKER ID=113 LANGUAGE="DE" NAME="Hlavac">
Kυρία Πρόεδρε, κυρίες και κύριοι, τα αποτελέσματα της Ομάδας Molitor είναι μάλλον απογοητευτικά. Δεν μπορεί να αρνηθεί κανείς ότι πολλές νομοθετικές διατάξεις είναι υπερβολικά πολύπλοκες και απρόσιτες στον νομικά αδαή, επειδή είναι ακατανόητες. Η κατάσταση αυτή δεν είναι καθόλου ικανοποιητική, γι' αυτό και πρέπει να αναζητηθούν δυνατότητες για την εξάλειψη αυτού του κακού. Όπως διαπιστώνεται στην έκθεση της κ. Mosiek-Urbahn, η σαφήνεια και η αναγνωσιμότητα, και συνεπώς η καλύτερη κατανόηση των νομοθετικών διατάξεων, αποτελεί βασικό παράγοντα αποδοχής τους από τον πολίτη.
<P>
Ωστόσο, συχνά στην πολιτική συζήτηση, η προσπάθεια να επιτευχθεί απλούστευση των νομοθετικών διατάξεων, χρησιμοποιείται καταχρηστικά, ώστε να τεθούν υπό αμφισβήτηση επιτεύγματα που αφορούν την προστασία των εργαζομένων, των καταναλωτών και του περιβάλλοντος. Έτσι, στην έκθεση της ομάδας εργασίας, διατυπώνεται ο ισχυρισμός ότι μεταξύ της νομοθετικής απλούστευσης και της αύξησης της ανάπτυξης και της δημιουργίας θέσεων εργασίας, υπάρχει αμοιβαία σχέση. Σαφώς και η ομάδα εργασίας οφείλει να αποδείξει την ορθότητα αυτού του ισχυρισμού.
<P>
Αναμφισβήτητα μια απλούστευση των νομοθετικών διατάξεων, αλλά κυρίως πολλών διαδικασιών, έχει μεγάλη σημασία και αξίζει να επιδιώκεται, ιδιαίτερα για τις μικρομεσαίες επιχειρήσεις. Ένα τακτικό αραίωμα των διατάξεων σε πολλούς τομείς - για παράδειγμα σε οικοδομικούς κανονισμούς, εγκαταστάσεις επιχειρήσεων, άδειες λειτουργίας - θα βοηθούσε πάρα πολύ. Αποτελεί ωστόσο επικίνδυνη πλάνη να πιστεύουμε ότι, με κοινωνικό ντάμπινγκ και με κατάργηση της προστασίας των εργαζομένων και της υγείας, μπορεί να βελτιωθεί η κατάσταση στον ανταγωνισμό. Γι' αυτό και θα πρέπει να συμφωνήσουμε απόλυτα με την έκθεση της Επιτροπής Νομικών Θεμάτων και Δικαιωμάτων των Πολιτών, όταν τονίζεταιι σ' αυτήν ότι οι προτάσεις απορύθμισης στον κοινωνικό τομέα δεν μπορούν να γίνουν αποδεκτές, ενώ δεν μπορούμε να ανεχθούμε τις προτάσεις στον τομέα της εργατικής νομοθεσίας που αποσκοπούν σε μείωση του επιπέδου προστασίας των εργαζομένων.
<P>
Θα πρέπει επίσης να απορριφθεί η αξίωση ότι ρυθμίσεις της εσωτερικής αγοράς θα πρέπει να γίνονται μόνον εκεί όπου αυτές αποφέρουν σοβαρά πλεονεκτήματα για την εσωτερική αγορά. Θα πρέπει να τεθεί το ερώτημα: Πλεονεκτήματα για ποιον, αφού εύκολα μπορεί να αποδειχθεί για τους επιχειρηματίες ότι η εσωτερική αγορά έδωσε πολλές καινούργιες ευκαιρίες και απέφερε πλεονεκτήματα;
<P>
Γι' αυτό και κλείνοντας, θα ήθελα να πω το εξής: Επουδενί είμαστε αντίθετοι σε μια μεταρρύθμιση. Ειδικά εμείς οι βουλευτές, οι οποίοι είμαστε υποχρεωμένοι να εκπροσωπούμε τα συμφέροντα των πολιτών μας, τασσόμαστε υπέρ της απλούστευσης των διαδικασιών. Γνωρίζουμε ότι κι εμείς έχουμε μερίδιο ευθύνης όταν φτιάχνουμε νόμους κατανοητούς μόνον από τους ειδικούς, και ότι η έκκληση για περισσότερη σαφήνεια και απλότητα θα πρέπει να απευθυνθεί και σε μας τους ίδιους. Εκτός τούτου, υποστηρίζουμε την πρόταση να επιταχυνθεί η κωδικοποίηση της κοινοτικής νομοθεσίας. Στην θαυμάσια έκθεση της κ. Mosiek-Urbahn, περιέχονται και προτάσεις για το πώς είναι δυνατόν να αντιμετωπισθούν τα προβλήματα αυτά. Δεν μπορούμε όμως να ανεχθούμε, με το πρόσχημα της απλούστευσης, να γίνεται επίθεση κατά του εργαζόμενου καταναλωτή και της προστασίας του περιβάλλοντος.

<SPEAKER ID=114 NAME="Palacio Vallelersundi">
Κυρία Πρόεδρε, εξ' ονόματος της Ομάδας του Ευρωπαϊκού Λαϊκού Κόμματος, και απέχοντας από κάθε είδους ρητορική, εκπληρώνοντας δηλαδή ένα καθήκον αυστηρής δικαιοσύνης, οφείλω να ξεκινήσω υπογραμμίζοντας την ποιότητα της έκθεσης που παρουσίασε η κ. Mosiek-Urbahn, εξ' ονόματος της Επιτροπής Νομικών Θεμάτων. Η ακρίβεια των εννοιών, το μέτρο στη δίκαιη κριτική και η σαφήνεια στην έκθεση, που φέρουν την προσωπική σφραγίδα της εισηγήτριας, έρχονται -ακόμη περισσότερο, αν είναι δυνατόν- σε αντίθεση με την έκθεση Molitor, η οποία, για οποιονδήποτε δε διαθέτει τη γερμανική του gravitas , δίνει εύκολα λαβές για επιφανειακή υποτίμηση. Η Ομάδα του ΕΛΚ προσυπογράφει την έκθεση σε όλα της τα σημεία και δεν αμφιβάλλουμε ότι αυτή θα τύχει αύριο της υποστήριξης της πλειοψηφίας του Σώματος.
<P>
Μετά τη λαμπρή έκθεση της εισηγήτριας, λίγα μπορούν να προστεθούν σχετικά με τις θετικές και τις αρνητικές πλευρές της έκθεσης Molitor. Γι' αυτό, κυρία Πρόεδρε, επιτρέψτε μου να επικεντρώσω την παρέμβασή μου στην ίδια τη βάση της έκθεσης, στην εντολή που παρείχε η Επιτροπή στην ομάδα εμπειρογνωμόνων η οποία- κατά λέξη- της αναθέτει «να αξιολογήσει τις επιπτώσεις των κοινοτικών και εθνικών διατάξεων επί της απασχόλησης και του ανταγωνισμού, με στόχο ενδεχομένως τον περιορισμό και την απλούστευσή τους».
<P>
Μιλάμε για κανόνες, κυρία Πρόεδρε, δηλαδή για νομοθετικές διατάξεις. Όμως οι κανόνες, οι διατάξεις, κερδίζουν τη δύναμή τους να υποχρεώνουν, αντλούν την ικανότητά τους για κοινωνική ενοποίηση από το γεγονός ότι είναι Δίκαιο. Ή είναι Δίκαιο, ή δεν είναι τίποτα. Και υπάρχει κάτι στην εντολή αυτή που προκαλεί βαθιά απέχθεια σε οποιονδήποτε έχει συνείδηση του Δικαίου, διότι αυτό δε μπορεί να μετρηθεί, να εξεταστεί, με βάση την απασχόληση και τον ανταγωνισμό, όσο καίρια και αν είναι και τα δύο αυτά ζητήματα.
<P>
Το Δίκαιο -το οποίο συμπίπτει με τους κανόνες μόνον όταν αυτοί είναι απλοί, είναι σαφείς, είναι συνεκτικοί και αντανακλούν τις βασικές αρχές της κοινωνίας- αποτελεί το στήριγμα, το συνδετικό κρίκο αυτού του πολιτιστικού και πολιτικού σχεδίου που είναι η Ευρωπαϊκή Ένωση και συνεπώς, αυτή η συνεκτικότητα και αυτή η αλληλουχία, αυτή η ποιότητα, τέλος, των κανόνων αποτελεί ένα σκοπό άρρηκτα συνδεδεμένο -τολμώ να πω ακόμη και με κίνδυνο να φανώ μεγαλορρήμων- με την ίδια την ευρωπαϊκή οικοδόμηση.
<P>
Και αυτό είναι βέβαιο, κυρία Πρόεδρε. Το ιδεώδες του ευρωπαϊκού Δικαίου έρχεται σε αντίθεση, ιδίως σε ορισμένους τομείς, με το περίπλοκο πανόραμα των κοινοτικών κανόνων οι οποίοι, ερχόμενοι σε επαφή με τους εθνικούς, καταλήγουν, συχνότερα από όσο θα επιθυμούσαμε, σε πραγματικές ασυναρτησίες.
<P>
Γι' αυτό, είναι επείγον να μεταβληθεί το παραποιημένο κοινοτικό κεκτημένο σε πραγματικό ευρωπαϊκό Δίκαιο, όπου να μπορεί να διαμορφωθεί το νομικό κριτήριο, όπου να εξευρεθεί ένας σίγουρος οδηγός που να προσανατολίζει και να κατευθύνει τους Ευρωπαίους πολίτες, στο τέλος αυτού του αιώνα, μέσα στον αξεδιάλυτο δαίδαλο των ζητημάτων που θέτει η οικονομική και κοινωνική πολυπλοκότητα των ημερών μας. Η απλούστευση, η κωδικοποίηση, η τεχνική βελτίωση της δημιουργίας των κανόνων αποτελεί άρα ένα επείγον, αμετάθετο καθήκον. Το Δίκαιο όμως δε βρίσκεται στην υπηρεσία της απασχόλησης και του ανταγωνισμού, ούτε καν στην υπηρεσία των αξιών που αποτελούν το θεμέλιο του πολιτισμού μας, εφόσον το Δίκαιο αποτελεί την ίδια την ενσάρκωση αυτών των αξιών της κοινωνίας.
<P>
Καταλήγω, κυρία Πρόεδρε, και προς τιμήν της εισηγήτριας, θα λάβω το θάρρος να αναφέρω κατά λέξη τη φράση με την οποία αρχίζει ο Koschaker τον θεμελιώδη συλλογισμό του σχετικά με το Ρωμαϊκό Δίκαιο, και θα την αναφέρω στα ισπανικά, διότι τα γερμανικά μου είναι πολύ άσχημα. Λέει ο Koschaker: »Δεν υπάρχει κλάδος της επιστήμης που να έχει τόσο ευρωπαϊκό χαρακτήρα όσο ο κλάδος του Ιδιωτικού Δικαίου, και αυτό διότι, από τότε που αυτό ξεκίνησε να καλλιεργείται, πριν από 850 χρόνια περίπου στη σχολή των σχολιαστών της Μπολόνια, αποτέλεσε πάντοτε τον ακρογωνιαίο λίθο του οικοδομήματος που λέγεται Ευρώπη».

<SPEAKER ID=115 LANGUAGE="NL" NAME="Wijsenbeek">
Κυρία Πρόεδρε, η έκθεση της Επιτροπής Νομικών Θεμάτων είναι ορθή μόνο στο βαθμό στον οποίο αυτή πραγματοποιεί ορισμένες παρατηρήσεις σχετικά με το έργο της επιτροπής Molitor, οι οποίες όμως ασφαλώς δεν είναι τόσες όσες θα όφειλε να περιέχει η παρούσα έκθεση.
<P>
Η επιτροπή Molitor έκανε ένα θεμελιώδες λάθος ακολουθώντας μία πορεία σύμφωνα με τη θεωρία του καζουϊσμού και, γενικώς, ακολουθώντας κατά κάποιο τρόπο την θέση και την επιθυμία των εργοδοτών οι οποίοι ως γνωστόν θέλουν όσο το δυνατό λιγότερες νομοθετικές ρυθμίσεις. Μπορεί μεν να είναι ορθό, όπως αναφέρεται στην έκθεση της κας Mosiek, ότι κυρίως οι μικρομεσαίες επιχειρήσεις είναι εκείνες οι οποίες πλήττονται από την υπερβολικά λεπτομερή νομοθεσία, όμως αυτό το πράγμα δεν δηλώνει ότι η νομοθεσία, κατ' αρχήν, είναι κάτι κακό.
<P>
Ωστόσο, σύμφωνα με τη δική μου αντίληψη, τόσο η επιτροπή Molitor όσο και το Κοινοβούλιο θα έπρεπε να είχαν επιλέξει μια εντελώς διαφορετική προσέγγιση. Ελπίζω ότι τουλάχιστον η Ευρωπαϊκή Επιτροπή θα δώσει προσοχή στην πρότασή μου. Ζητώ, παρατηρώντας ότι ο Επίτροπος Monti δεν θεώρησε άξιο να παρευρεθεί εδώ και τώρα παρευρίσκεται εδώ η κα Bjerregaard, να μου απαντήσουν τουλάχιστον ή να μου απαντήσουν γραπτώς ή προφορικώς, εάν η Επιτροπή σχεδιάζει να εκδόσει τις Συνθήκες υπό μια περισσότερο συνοπτική και επίτομη μορφή και στη συνέχεια, όπως έπραξε και με τη θαυμάσια επίτομη έκδοση της τελωνειακής νομοθεσίας, να συμπεριλάβει και άλλα θέματα σε ένα εύχρηστο επίτομο βιβλίο, ούτως ώστε τελικά η ευρωπαϊκή νομοθεσία να μπορεί να τηρείται και στο πλαίσιο της καθημερινής πρακτικής. Γεμάτοι ελπίδες αναμένουμε τα αποτελέσματα του προγράμματος SLIM της Επιτροπής, και σε περίπτωση που αυτά θα είναι θετικά το SLIM θα μπορέσει να εφαρμοστεί σε περισσότερα σχέδια.
<P>
Η Επιτροπή οφείλει ωστόσο να αναγνωρίσει ότι η πρόσβαση στο δίκτυο CELEX δεν είναι πάντοτε εύκολη ιδίως στο γεωργικό τομέα. Mutatis mutandis η ίδια αντίρρηση ισχύει και από την πλευρά του Ευρωπαϊκού Κοινοβουλίου. Επανειλημμένα, κάθε φορά που λαμβάνουμε μια τροποποίηση μιας παλαιάς οδηγίας, πρέπει να βρούμε μόνοι μας πως η τροποποίηση αυτή θα μπορέσει να ταιριάξει με την παλαιά οδηγία. Κατ' αυτό τον τρόπο δεν μπορούμε, συνεπώς, να θεσπίσουμε νομοθεσία που θα τη διακρίνει υψηλός βαθμός συνάφειας. Έχω ήδη επιστήσει την προσοχή της Επιτροπής επ' αυτού του θέματος. Έλαβα απάντηση από την Επιτροπή, αλλά βλέπουμε λίγα μόνο αποτελέσματα.
<P>
Εκείνο το οποίο με ενοχλεί στην έκθεση της κας Mosiek, στην οποία παρ' όλα αυτά εύχομαι καλή επιτυχία, είναι το γεγονός ότι ορισμένοι αξιόλογοι στόχοι όπως το περιβάλλον και, θα πρόσθετα, η νομοθεσία στον κοινωνικό τομέα, είναι «τραβηγμένοι από τα μαλλιά». Συνεπώς, η Ομάδα μου θα καταψηφίσει ορισμένα εδάφια της έκθεσης, αλλά θα υποστηρίξει την έκθεση σε γενικές γραμμές.

<SPEAKER ID=116 LANGUAGE="ES" NAME="Sierra Gonzαlez">
Κυρία Πρόεδρε, η πρώτη σκέψη που μπορεί να κάνει κανείς σχετικά με την έκθεση της Ομάδας Molitor είναι απαισιόδοξη. Αποσιωπούνται βασικά ζητήματα και διατυπώνονται προτάσεις που συνεπάγονται ανησυχίες και διαψεύδουν τις ελπίδες που είχαμε εναποθέσει στην εργασία της Ομάδας Molitor. Αν αυτό που φιλοδοξείται είναι να καταστεί προσιτό στους πολίτες το ισχύον κοινοτικό Δίκαιο μέσω της νομοθετικής και διοικητικής απλούστευσης, δε βλέπουμε πώς μπορεί να επιτευχθεί αυτή η φιλοδοξία χωρίς να προσεγγιστεί σχολαστικά η υπάρχουσα σχέση μεταξύ της νομοθετικής απλούστευσης σε κοινοτική κλίμακα και των Κρατών μελών.
<P>
Αφενός, υπάρχουν ειδικοί τομείς που δεν εξετάσθηκαν από την Ομάδα Molitor και οι οποίοι επηρεάζουν τους πολίτες, όπως είναι η νομοθεσία σε θέματα περιβάλλοντος. Και αφετέρου, υπάρχουν ορισμένοι άλλοι τομείς που εξετάσθηκαν μόνο με βάση οικονομικά κριτήρια. Έτσι, οι προτάσεις που υποτίθεται ότι αποσκοπούν σε μια νομοθετική απλούστευση οδηγούν μόνο σε μια απορύθμιση στον κοινωνικό τομέα και στη μείωση της προστασίας των εργαζομένων σε ευρωπαϊκό επίπεδο, χωρίς να υπεισέρχονται στην ανάλυση των επιπτώσεων της κοινοτικής νομοθεσίας και των εθνικών νομοθεσιών επί της ανταγωνιστικότητας και της απασχόλησης. Αυτό είναι απαράδεκτο. Οι διευκρινίσεις που διατύπωσε η εισηγήτρια είναι πολύ εύστοχες, όπως και οι συστάσεις της.
<P>
Τέλος, θα ήθελα να επισημάνω ότι η απλούστευση και ο περιορισμός των νομοθετικών κειμένων δε μπορεί να οδηγεί στον συγκαλυμμένο καταναγκαστικό χαρακτήρα των δικαιωμάτων.

<SPEAKER ID=117 LANGUAGE="DE" NAME="Ullmann">
Kυρία Πρόεδρε, οι νομοθετικές και διοικητικές διατάξεις θα πρέπει να είναι κατά το δυνατόν σαφείς και απλές, μόνο και μόνο λόγω της αναγκαιότητας της σαφήνειας των διατάξεων, που αποτελεί βασική απαίτηση κάθε νομοθεσίας. Λόγω της πραγματικής κατάστασης της νομοθεσίας μας, δεν αποτελεί έκπληξη που η Επιτροπή ανέθεσε σε μια ομάδα εμπειρογνωμόνων να επεξεργαστεί προτάσεις για απλούστευση των νομοθετικών και διοικητικών διατάξεων της Κοινότητας. Αλλά διαβάζοντας κανείς την ομόφωνη κριτική που ασκούν όλες οι γνωμοδοτούσες επιτροπές του Κοινοβουλίου στο αποτέλεσμα της Ομάδας Molitor, διερωτάται κατά πόσον το αποτέλεσμα αυτό δεν οφείλεται και στον κατ' αποκοπήν χαρακτήρα της ανάθεσης εκ μέρους της Επιτροπής.
<P>
Εν πάση περιπτώσει, αυτός ο κατ' αποκοπήν χαρακτήρας επέτρεψε στην ομάδα εργασίας να συνεχίσει να δουλεύει με την υπόθεση ότι η απλούστευση είναι το ίδιο πράγμα με την απορύθμιση. Συνεπώς, η λέξη αυτή γίνεται κατευθυντήριος άξονας, ο οποίος όχι μόνον έχει ήδη παλιώσει, αλλά και σαν πρόγραμμα οδήγησε την οικονομία μας ακριβώς εκεί που βρισκόμαστε, δηλαδή στην κρίση της γενικής οικονομικής κατάστασης και την κοινωνική κρίση της μαζικής ανεργίας. Το Κοινοβούλιο θα εκτελέσει το χρέος του, μόνον αν αρνηθεί τη συγκατάθεσή του σ' αυτή τη γενική ιδέα και συμφωνήσει με τις επιτροπές που του το ζητούν. Οι τροπολογίες που υπέβαλε η ομάδα μου θέλουν να το συγκεκριμενοποιήσουν αυτό, στη γραμμή που χάραξε η κυρία εισηγήτρια, μόνο σε δύο θέματα, στο θέμα των περιβαλλοντικών και κοινωνικών στάνταρτ και στην πρόθεση να υπάρχει αντίδραση στην τάση να γίνεται εναρμόνιση στο χαμηλότερο επίπεδο.
<P>
Η καλύτερη απλούστευση των νομοθετικών και διοικητικών διατάξεων προκύπτει από τη σαφήνεια των νομικών βάσεων, αλλά δυστυχώς, στις προκείμενες περιπτώσεις, μόνον στα άρθρα 130Α και 130T υπάρχει δεσμευτική κοινοτική νομοθεσία. Το κοινωνικό πρωτόκολλο για παράδειγμα δεν υπάρχει, αλλά ωστόσο σύντομα θα πρέπει να γίνει, και το Κοινοβούλιο δεν θα πρέπει να πάψει να το ζητάει.

<SPEAKER ID=118 LANGUAGE="FR" NAME="Nordmann">
Κυρία Πρόεδρε, η απλοποίηση μπορεί να είναι πολύ πολύπλοκη. Ο τρόπος με τον οποίο προσέγγισε το θέμα η ομάδα Molitor, ταυτίζοντας στην πραγματικότητα την απλοποίηση και την άρση των ρυθμίσεων, δεν απλοποίησε την αντιμετώπιση του προβλήματος της απλοποίησης. Διότι το αποτέλεσμα είναι ότι καθένας ζητά να μην θιγεί το κοινοτικό του κεκτημένο και η νομοθεσία του. Το πρόβλημα όμως σήμερα είναι να ανακτήσει ο νόμος την περίοπτη θέση του. Διότι στις περισσότερες περιπτώσεις το λεγόμενο δημοκρατικό έλλειμμα δεν είναι στην πραγματικότητα τίποτα άλλο από έλλειμμα κατανόησης. Η μεθοδολογία που προτείνει η κ. Mosiek-Urbahn στο θέμα αυτό είναι εξαίρετη από κάθε άποψη.
<P>
Θα ήθελα να προσθέσω δύο παρατηρήσεις. Η πρώτη αφορά τη διαβούλευση. Είναι αληθές ότι η διαβούλευση είναι απαραίτητη στη νομοθετική διαδικασία, διερωτώμεθα όμως μήπως η Επιτροπή, που διαβουλεύεται πολύ, έχει την τάση, ούτως ειπείν, να εσωτερικεύει τη συζήτηση, αφήνοντας στην κοινοβουλευτική συζήτηση λίγα μόνο στοιχεία.
<P>
Η δεύτερη παρατήρησή μου, με την οποία ολοκληρώνω, κυρία Πρόεδρε, είναι ότι η συζήτηση αυτή είναι αλληλένδετη με την ιεραρχία των κανόνων δικαίου. Για να πραγματοποιηθεί η απλοποίηση πρέπει να διακριθεί το νομοθετικό από το κανονιστικό. Η διακυβερνητική διάσκεψη πρέπει να ασχοληθεί με το θέμα. Σήμερα μπορούμε να ευχαριστήσουμε την κ. Mosiek-Urbahn που έθεσε το πρόβλημα με τόση επιδεξιότητα.

<SPEAKER ID=119 LANGUAGE="NL" NAME="Peijs">
Πρόεδρε, η Ομάδα μου διάκειται θετικά όσον αφορά την απλούστευση της ευρωπαϊκής νομοθεσίας. Θεωρούμε την έκθεση Molitor απλώς ως ένα βήμα. Περιμένουμε, όπως και το Ευρωπαϊκό Συμβούλιο της Φλωρεντίας, από την Επιτροπή να υποβάλει τα πρώτα αποτελέσματα του προγράμματος SLIM. δηλαδή του προγράμματος simple ligislation for the internal market , εντός του τρέχοντος έτους στο Συμβούλιο και στο, υπογραμμίζω με έμφαση, Κοινοβούλιο.
<P>
Οι ευρωπαϊκοί επιχειρηματικοί κύκλοι πάντοτε ζητούσαν τη δημιουργία μιας εσωτερικής αγοράς. Μιας αγοράς στο πλαίσιο της οποίας ένας μεγάλος αριθμός εθνικών νόμων θα συνοψίζονταν σε μια ομοιόμορφη κοινοτική νομοθεσία. Μόνο που για την ομοιομορφία αυτή θα πρέπει να δοθούν εγγυήσεις. Τα κράτη μέλη και η Επιτροπή θα πρέπει από κοινού να μεριμνήσουν ώστε η νομοθεσία αυτή να θεσπισθεί έγκαιρα και με ικανοποιητικό τρόπο. Αμφότερα τα μέρη θα πρέπει επίσης να ελέγχουν κατά πόσο και με ποιό τρόπο τηρείται η νομοθεσία αυτή. Υπονομεύουμε τα θεμέλια του κράτους δικαίου εάν θεσπίζουμε νόμους οι οποίοι στη συνέχεια δεν τηρούνται.
<P>
Όσον αφορά τον έλεγχο της θέσπισης έγκαιρης και ικανοποιητικής νομοθεσίας εννοώ ότι θα πρέπει να επαγρυπνούμε ώστε να μην δημιουργούνται αδικαιολόγητες περιπλοκές κατά την ενσωμάτωση της κοινοτικής νομοθεσίας στην εθνική. Πρόκειται για ένα τομέα τον οποίο κακώς δεν έθιξε ουδόλως η επιτροπή Molitor. Γι' αυτό το λόγο επιθυμώ να απευθύνω έκκλιση για ένα κοινό πρόγραμμα δράσης της Ευρωπαϊκής Επιτροπής και των κρατών μελών προκειμένου να επιτύχουμε βελτίωση της ποιότητας κατά την ενσωμάτωση της κοινοτικής νομοθεσίας σε εθνικό επίπεδο. Ο έλεγχος πρέπει να συνοδεύεται από έναν κατάλληλο μηχανισμό επιβολής κυρώσεων. Κατά προτίμηση μέσω μιας διαδικασίας υποβολής παραπόνων στην Επιτροπή, η οποία θα βοηθεί τις επιχειρήσεις να ξεπερνούν τα εμπόδια και να υποβάλλουν παράπονα σε οποιοδήποτε τομέα, αντί να απειλεί τις επιχειρήσεις οι οποίες τολμούν να υποβάλλουν κάποιο παράπονο. Στη συνέχεια, τα παράπονα αυτά πρέπει να λαμβάνονται σοβαρά υπόψη και πρέπει να τίθενται χρονικά περιθώρια στη διαδικασία υποβολής παραπόνων.
<P>
Επιθυμώ να τερματίσω δηλώνοντας ότι λυπούμαι ιδιαίτερα για το γεγονός ότι δεν παρευρίσκεται εδώ ο Επίτροπος Monti, διότι σήμερα γιορτάζουμε γενέθλια, όχι βέβαια του Επιτρόπου, αλλά για το γεγονός ότι πριν από ένα ακριβώς έτος από τότε που ο Επίτροπος, κατά τη διάρκεια μιας συνεδρίασης της επιτροπής, απήντησε σε μια ερώτησή μου λέγοντας ότι θα αποκτήσουμε αμέσως ένα τέτοιο δικαίωμα υποβολής παραπόνων. Θα επιθυμούσα σήμερα να του προσφέρω μια τούρτα, εάν αυτός ήταν εδώ, για να εορτάσουμε αυτό το γεγονός.

<SPEAKER ID=120 NAME="Bjerregaard">
Κυρία Πρόεδρε, θα ήθελα να ευχαριστήσω την εισηγήτρια κα Mosiek-Urbahn, για την έκθεσή της, που μπορεί να συμβάλει στις κοινές προσπάθειές μας για την απλούστευση των νομοθετικών και διοικητικών διαδικασιών. Όπως γνωρίζει το Κοινοβούλιο, η Επιτροπή ασχολείται επί πολλά χρόνια με μια διαδικασία απλούστευσης, έχει δε λάβει ήδη μια ολόκληρη σειρά σχετικών πρωτοβουλιών σε διάφορους τομείς, όπως δείχνουν οι εκθέσεις στο Συμβούλιο και το Κοινοβούλιο. Η απλούστευση των νομοθετικών και διοικητικών διαδικασιών στις οποίες υπόκεινται οι επιχειρήσεις, αποτελεί σημαντικό στοιχείο της γενικής στρατηγικής για την ανάπτυξη, την ανταγωνιστικότητα και την απασχόληση. Η Επιτροπή έκρινε ότι ήταν αναγκαίο να έχει την άποψη μια ομάδας ανεξάρτητων εμπειρογνωμόνων στον τομέα αυτό. Κατά συνέπεια, τον Σεπτέμβριο του 1994 συνέστησε μια ομάδα ανεξάρτητων εμπειρογνωμόνων, υπό την Προεδρία του κ. Bernhard Molitor, που έπρεπε να εκτιμήσει τις επιδράσεις της κοινοτικής νομοθεσίας και των εθνικών νομοθεσιών στην απασχόληση και την ανταγωνιστικότητα, με στόχο την υποβολή προτάσεων για απλουστεύσεις.
<P>
Η θέση της Επιτροπής για την έκθεση που υπέβαλε η ομάδα Molitor, είναι γνωστή, δεδομένου ότι έχει εκφέρει γνώμη για κάθε συγκεκριμένη πρόταση που περιέχεται στην έκθεση. Επομένως, όπως και το Κοινοβούλιο, η Επιτροπή κρίνει ότι η έκθεση Molitor και οι γενικές κατευθυντήριες γραμμές της Επιτροπής για τις νομοθετικές πολιτικές δείχνουν ότι χρειάζεται να χαραχθούν νομοθετικά πλαίσια στην Κοινότητα που να είναι ακριβή, σαφή και υψηλού επιπέδου, να επισπευθεί η κωδικοποίηση του κοινοτικού δικαίου, να βελτιωθεί και να καταστεί αποτελεσματική η εφαρμογή του σε εθνικό επίπεδο, να χρησιμοποιηθούν κατάλογοι νομοθετικών πράξεων, να διενεργηθούν έρευνες σε τομείς ιδιαίτερου ενδιαφέροντος, να πραγματοποιηθούν διαβουλεύσεις με τα ενδιαφερόμενα μέρη, να εκτιμηθούν τα αποτελέσματα των νομοθετικών εργασιών και να διενεργηθούν έρευνες όσον αφορά τις επιπτώσεις στις μικρομεσαίες επιχειρήσεις, όπως ανέφεραν σήμερα πολλοί ομιλητές.
<P>
Αντίθετα, η Επιτροπή, όπως και το Ευρωπαϊκό Κοινοβούλιο, θα επιθυμούσε να είχε αποδειχθεί στην έκθεση Molitor η σχέση που υποτίθεται ότι υπάρχει μεταξύ των προτεινόμενων απλουστεύσεων, αφενός, και της ανταγωνιστικότητας και της απασχόλησης, αφετέρου. Η Επιτροπή θα επιθυμούσε επίσης να είχε ασχοληθεί περισσότερο η ομάδα αυτή με την ανάλυση και την εκτίμηση των επιπτώσεων των εθνικών νομοθεσιών, όπως τόνισαν άλλωστε σήμερα πολλοί ομιλητές. Η Επιτροπή κρίνει συγκεκριμένα, όπως και το Κοινοβούλιο, ότι η υποστήριξη και η ενθάρρυνση των απλουστεύσεων δεν είναι συνώνυμες με την απορρύθμιση. Στόχος είναι να βελτιωθεί η νομοθεσία, δηλαδή να καταστεί το κοινοτικό δίκαιο πιό συνεκτικό, ευπρόσιτο και εύχρηστο από όλες τις επιχειρήσεις, τους πολίτες και τις αρχές, χωρίς να παραγκωνιστούν τα όσα έχουν ήδη επιτευχθεί στην Κοινότητα. Εννοώ συγκεκριμένα την υλοποίηση της εσωτερικής αγοράς και τη διατήρηση ενός υψηλού επιπέδου προστασίας στους τομείς της υγείας, της ασφάλειας και της προστασίας του περιβάλλοντος και των καταναλωτών, όπως προβλέπει η Συνθήκη.
<P>
Παρά τις επιφυλάξεις αυτές έναντι της έκθεσης Molitor, η τελευταία αποτελεί μία χρήσιμη συμβολή στη συζήτηση για τις θέσεις - θα ήθελα δε να τονίσω τη λέξη μία χρήσιμη συμβολή. Εναπόκειται φυσικά στην Επιτροπή να αναλάβει τις απαιτούμενες πρωτοβουλίες, όπως, σε τελική ανάλυση, εναπόκειται στους νομοθέτες να λάβουν θέση έναντι των πρωτοβουλιών αυτών. Οι πρόσφατες πρωτοβουλίες των κοινοτικών οργάνων στον τομέα αυτό, π.χ. το πρόγραμμα SLIM, δείχνουν ότι η διαδικασία έχει προοδεύσει. Μπορείτε να είστε βέβαιοι ότι η απόφαση που πρόκειται να λάβει αύριο το Κοινοβούλιο σχετικά με την έκθεση της κας Mosiek-Urbahn, θα αποτελέσει πηγή έμπνευσης για την Επιτροπή.

<SPEAKER ID=121 LANGUAGE="DE" NAME="Wijsenbeek">
Υπέβαλα στην Επιτροπή μια πολύ σαφή και άμεση ερώτηση. Τώρα, μπορεί βέβαια η κ. Bjerregaard να διαβάζει μόνο το κείμενο που της έδωσαν, αλλά ας μας πει τουλάχιστον στη συνέχεια ότι θα πάρουμε μια γραπτή απάντηση.

<SPEAKER ID=122 NAME="Bjerregaard">
Στις αρχικές παρατηρήσεις είχε ήδη ζητηθεί η λήψη γραπτών απαντήσεων στις ερωτήσεις που έχουν τεθεί. Αυτό φυσικά θα συμβεί.

<SPEAKER ID=123 NAME="Πρόεδρος">
Ευχαριστώ πολύ, κυρία Επίτροπε.
<P>
H συζήτηση έληξε. H ψηφοφορία θα διεξαχθεί αύριο στις 11.00 π.μ.

<CHAPTER ID=7>
Προώθηση των ανανεώσιμων πηγών ενέργειας
<SPEAKER ID=124 NAME="Πρόεδρος.">
H ημερήσια διάταξη προβλέπει τη συζήτηση της έκθεσης του κ. Mombaur, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας (Α4-0188/96), σχετικά με σχέδιο δράσης της Κοινότητας για τις ανανεώσιμες πηγές ενέργειας.

<SPEAKER ID=125 NAME="Mombaur">
Kυρία Πρόεδρε, κυρίες και κύριοι, αγαπητοί κυρίες και κύριοι συνάδελφοι, στις πιο επιτακτικές προκλήσεις της Επιτροπής συγκαταλέγονται οι προκλήσεις στην αγορά εργασίας και η προστασία της γήινης ατμόσφαιρας, λόγω της περιορισμένης ικανότητάς της να δέχεται αέρια από την κατανάλωση άνθρακος, πετρελαίου και αερίου. Και στις δύο προκλήσεις, το σχέδιο δράσης της Κοινότητας για ανανεώσιμες πηγές ενέργειας συμβάλλει σημαντικά. Πρόκειται για την παγκόσμια αγορά ενεργειακής τεχνολογίας, η οποία θα αναπτυχθεί, λόγω της ενεργειακής πείνας του κόσμου, για λύσεις σε νησιά, κυρίως, για τα τρία, σε λίγο, δισεκατομμύρια ανθρώπους. Ζητούνται καινοτόμες τεχνολογίες που θα συνδυάζουν την αξιοποίηση πολλών ανανεώσιμων μορφών ενέργειας.
<P>
Στην τεχνολογία αξιοποίησης αυτών των μορφών ενέργειας, η Ένωση εξακολουθεί να έχει ακόμη το προβάδισμα. Θέλουμε κι εδώ να παραβλέψουμε τις εξελίξεις, όπως κάναμε ήδη και σε μερικούς άλλους τομείς; Θέλουμε να παραβλέψουμε τις ευκαιρίες; Εγώ με την Επιτροπή Έρευνας, Τεχνολογικής Ανάπτυξης και Ενέργειας λέω Όχι. Θα πρέπει να ενεργήσουμε γρήγορα, διότι διαφορετικά η παραγωγή θα φύγει από την Ευρώπη. Ο Ζακ Σαντέρ είπε: »Της Ευρώπης δεν της λείπουν τα ατού, αλλά μια στρατηγική για να τα αξιοποιήσει». Ο Ζακ Ντελόρ είπε: »Στον στίβο του παγκόσμιου ανταγωνισμού η Κοινότητα πάσχει από ανεπαρκή παρουσία σε μελλοντικές αγορές». Πόσο αλήθεια και πόσο δίκιο έχουν και οι δύο. Λοιπόν, ας καταστρώσουμε τη στρατηγική και ας την εφαρμόσουμε. Σήμερα δίνεται η εκκίνηση.
<P>
Δεν θα μπορούσε να είναι ευνοϊκότερη η χρονική στιγμή διεξαγωγής της συζήτησης, στις αρχές Ιουλίου του 1996. Η ιρλανδική προεδρία εξήγγειλε πως προτεραιότητά της είναι η προώθηση αυτών των μορφών ενέργειας. Η UNESCΌ διοργανώνει, το Σεπτέμβριο, την ηλιακή σύνοδο κορυφής, επ' ευκαιρία της δεκαετίας της ηλιακής ενέργειας. Τον Ιούλιο γίνεται στην Γενεύη η διάσκεψη για το κλίμα. Στην Τεργέστη, οι Υπουργοί Ενέργειας της ΕΕ και των χωρών της Μεσογείου, συγκάλεσαν ένα φόρουμ για τις ανανεώσιμες μορφές ενέργειας. Η Επιτροπή, στις αρχές του χρόνου - θα πρέπει να το υπενθυμίσω αυτό - έδωσε μια ιδιαίτερα ατυχή εντύπωση στη διάθεση των πιστώσεων για την έρευνα για τις ανανεώσιμες πηγές ενέργειας. Έχει τώρα την ευκαιρία να το επανορθώσει.
<P>
Ποια είναι η στρατηγική μας; Όποιος πιστεύει πως θα μπορούσε να επιβάλει τις τεχνολογίες των ανανεώσιμων πηγών ενέργειας με χρήματα των φορολογουμένων, πλανάται οικτρά. Όχι! Η συνταγή μπορεί να είναι μόνον ο εντυπωσιασμός των αγορών, να πετύχουμε δηλαδή διαρκή ζήτηση και όχι μόνο μια στιγμιαία αναλαμπή. Οικοδομώντας πάνω σ' αυτήν, θα πρέπει να επιτρέψουμε στους παραγωγούς της τεχνολογίας αυτής νέες φάσεις παραγωγής, δηλαδή και μειώσεις κόστους ακόμη. Σ' αυτό περιλαμβάνεται, στο επίπεδο της Ένωσης, ο συντονισμός προγραμμάτων της Ένωσης, των κρατών μελών και τρίτων χωρών, με μια κατανομή της υπεραξίας σε όλους τους εμπλεκόμενους, ιδιαίτερα μάλιστα στις νότια της Μεσογείου ευρισκόμενες χώρες Μαγκρέμπ, οι οποίες όλες, ως γνωστόν, ξεκίνησαν προγράμματα ηλεκτροδότησης άκρως απόκεντρων νησιών.
<P>
Εδώ ανήκει ακόμη και ο συντονισμός επιτέλους των πολλών πολιτικών των διαφόρων Γενικών Διευθύνσεων, ώστε ο καθένας να έχει μια έποψη εδώ για το τι ακριβώς γίνεται. Εδώ ανήκει και η αναζωογόνηση των αγορών με στάνταρτ για εμπορεύσιμα αγαθά. Εδώ ανήκει η αύξηση των δημοσιονομικών πιστώσεων για την έρευνα, μια και αυτός είναι ένας από τους πιο σημαντικούς τομείς έρευνας. Εδώ ανήκει και η ακόμη καλύτερη, απ' ότι μέχρι τώρα, συνεργασία της Ένωσης, εκπροσωπούμενης από την Επιτροπή, με την Παγκόσμια Τράπεζα. Οι διαβουλεύσεις έφεραν στο φως ελλείμματα.
<P>
Νομίζουμε ακόμη πως με μια επιχειρησιακή έρευνα θα 'πρεπε να γίνει ανάλυση, ως προς την απόδοσή τους, όλων των μέτρων που πήραμε μέχρι τώρα, και σας υπενθυμίζω ακόμη την ανάγκη να θεσπιστεί, σε ευρωπαϊκή βάση, ένας ενεργειακός φόρος CΌ2 . Υποστηρίζω το συνάδελφό μου Spencer: Ο προσεχής τυφώνας θα 'πρεπε να ονομασθεί με το όνομα μιας εταιρίας πετρελαιοειδών. Πώς θα σας φαινόταν το όνομα Mobil;
<P>
Σε επίπεδο κρατών μελών, η ενημέρωση είναι απαραίτητη, καθώς και η εκπαίδευση των αρχιτεκτόνων. Πώς πιστεύουμε άραγε ότι θα προωθήσουμε αυτήν την τεχνολογία; Αν οι ιδιώτες κατασκευαστές απευθύνονται σε αρχιτέκτονες που δεν έχουν ιδέα για την τεχνολογία αυτή, δεν θα προχωρήσει απολύτως τίποτα. Χρειαζόμαστε τεχνίτες στην οικοδομή. Θα πρέπει να τροποποιηθεί η νομοθεσία οικοδομικών μελετών στα κράτη μέλη. Θα πρέπει να έχουμε κανόνες για την παροχή ηλεκτρικού ρεύματος σε δίκτυα από ανανεώσιμες πηγές ενέργειας, και θα πρέπει φυσικά να σπάσουμε επιτέλους τα μονοπώλια στην ενεργειακή αγορά, ώστε να υπάρξει γενικώς ενδιαφέρον για την προώθηση των εξελίξεων αυτών προς όφελος των πολιτών και των καταναλωτών.
<P>
Τα μέτρα αυτά που ανέφερα κάνουν σαφές το εξής: Η Ευρωπαϊκή Ένωση δεν μπορεί να προωθήσει μόνη της την εξέλιξη αυτή. Είμαστε εδώ μια υπερεθνική κοινότητα. Χρειαζόμαστε τη συμμετοχή των κρατών μελών, κι εδώ βρισκόμαστε σε κακά χάλια. Γιατί η Ελλάδα έχει σαφώς καλύτερες τιμές από την Ιταλία; Γιατί υπάρχουν μεγάλες διαφορές μεταξύ Γαλλίας και Γερμανίας, ακραίες μάλιστα στην αιολική ενέργεια; Γιατί υπάρχουν διαφορές μεταξύ Δανίας και Ιρλανδίας; Όλα είναι ανεξήγητα. Όλα σημαίνουν ελλείμματα. Είναι σαφές πως αν κάποιος μπλοκάρει, αυτό τους φρενάρει όλους.
<P>
Θα πρέπει λοιπόν, κύριε Επίτροπε, να αποφασιστεί τι θα κάνει η Ένωση και τι θα κάνουν τα κράτη μέλη. Γενικές διαπιστώσεις δεν μας ωφελούν πλέον σε τίποτε. Γι' αυτό και η συζήτηση στο Συμβούλιο είναι στρατηγικής σημασίας - θέλω να το τονίσω ιδιαίτερα αυτό - διότι το Συμβούλιο, ως σύνοψη των κυβερνήσεων των κρατών μελών, θα πρέπει να αποφασίσει κατά πόσον, ως συννομοθέτης, θα καταστήσει εδώ υπεύθυνη την Ένωση, ή θα πει «η Ένωση δεν είναι υποχρεωμένη να δράσει εδώ και γι' αυτό θα καλέσουμε τα κράτη μέλη να δράσουν στο σπίτι τους.» Γι' αυτό και η συζήτηση είναι στρατηγικής σημασίας.
<P>
Κύριε Επίτροπε, σας ευχαριστώ που είστε παρών εδώ, αυτή την προχωρημένη ώρα. Σας προτείνω, εξ ονόματος της επιτροπής μας κι ελπίζω και εξ ονόματος της ολομέλειας, να μην χάσετε καθόλου καιρό. Εκμεταλλευθείτε τη μεγάλη υποστήριξη που σας παρέχει το Σώμα. Διαβιβάστε σύντομα την ήδη εγκεκριμένη ανακοίνωση στο Συμβούλιο και το Ευρωπαϊκό Κοινοβούλιο, ώστε μετά τη σημερινή εκκίνηση να ακολουθήσει σύντομα ο επιτυχημένος αγώνας δρόμου.

<SPEAKER ID=126 LANGUAGE="EN" NAME="McNally">
Κυρία Πρόεδρε, θα ήθελα καταρχάς να συγχαρώ τον κ. Mombaur. Η έκφραση αυτή είναι παραδοσιακή μεν, αλλά σήμερα την εννοώ πλήρως. Τον συγχαίρω για τρία πράγματα. Για την εκπόνηση όχι μόνο μιας εκθέσεως σχολιασμού αλλά και ενός προσεκτικά διαμορφωμένου σχεδίου δράσεως, για τη διοργάνωση δημόσιας ακρόασης για λογαριασμό της Επιτροπής Έρευνας, Τεχνολογικής Ανάπτυξης και Ενέργειας κατά τη διάρκεια της οποίας ενημερωθήκαμε πλήρως για το μέλλον και, βεβαίως, για την επίτευξη ομοφωνίας στην επιτροπή.
<P>
Το Ευρωπαϊκό Κοινοβούλιο έχει από μακρού δεσμευτεί για τις ανανεώσιμες πηγές ενέργειας. Αυτό το έχει αποδείξει με τα ψηφίσματά του αλλά πιο πρακτικά το έχει αποδείξει με την ενίσχυση του προϋπολογισμού γι' αυτές τις μορφές ενέργειας. Είμαι ευτυχής που ο κ. Mombaur αποδέχεται το ποσοστό του 15 % στην πρωτογενή ενέργεια κατά το έτος 2010, στόχο ο οποίος τέθηκε τόσο στο Συμβούλιο της Μαδρίτης όσο και στο πρόγραμμα δράσης της συνέχειας που δόθηκε σ' αυτό το Συμβούλιο και το οποίο πρόσφατα συνεχίστηκε στο Μιλάνο.
<P>
Εάν εξετάσουμε επομένως την παρούσα κατάσταση διαπιστώνουμε ότι είναι απογοητευτική: δεν βρισκόμαστε κατά κανένα τρόπο πλησίον του 15 %, βρισκόμαστε στο 5 %. Υπάρχει ένα ολόκληρο φάσμα φραγμών - τεχνικών, οικονομικών, ρυθμιστικών - μεγάλη άγνοια και ένα σημαντικό μέγεθος αδράνειας στα κράτη μέλη. Έχουμε ανταγωνιστές που δεν δείχνουν αυτή την αδράνεια. Οι Ηνωμένες Πολιτείες και η Ιαπωνία εισέρχονται δυναμικά στις αγορές: πρόσφατα υπεγράφησαν στην Κίνα και την Ινδία από αμερικανικές εταιρείες τεράστιες συμβάσεις για την προμήθεια και εγκατάσταση φωτοβολταϊκών συστοιχιών. Εμείς δεν χρησιμοποιούμε ούτε καν τις διαθέσιμες στην Ευρωπαϊκή Ένωση πιστώσεις όσο αποτελεσματικά θα έπρεπε. Θα μπορούσαμε να χρησιμοποιήσουμε τα διαρθρωτικά ταμεία για να υποστηρίξουμε περιφερειακά προγράμματα ανανεώσιμων πηγών ενέργειας. Θα μπορούσαμε να χρησιμοποιήσουμε το πρόγραμμα MEDA ακόμη περισσότερο. Θα μπορούσαμε να χρησιμοποιήσουμε τα προγράμματα PHARE και TACIS. Τα προγράμματα αυτά χρησιμοποιούνται κατά πολύ μεγάλο ποσοστό σε πυρηνικά προγράμματα όπου δεν είναι πάντα τα καταλληλότερα.
<P>
Το Συμβούλιο των Υπουργών έχει δείξει επανειλημμένα μια στάση παρεμβολής εμποδίων και η λυπητερή ιστορία του THERMIE II αποτελεί απόδειξη του τρόπου με τον οποίο δεν εκμεταλλεύτηκε την ευκαιρία για να προωθήσει τις ανανεώσιμες πηγές ενέργειας. Είναι σημαντικό όπως στις συζητήσεις της ΔΔ γίνουν κινήσεις προς την κατεύθυνση εκχώρησης σε μας αρμοδιοτήτων σχετικά με τις ανανεώσιμες πηγές ενέργειας παράλληλα με εκείνες που έχουμε ήδη, κάπως αναχρονιστικά, για την πυρηνική ενέργεια μέσω της Συνθήκης της Euratom. Χρειαζόμαστε μια συνθήκη αντίστοιχη της Euratom για τις ανανεώσιμες μορφές ενέργειας.
<P>
Επί τη ευκαιρία, θα ήταν καλή ιδέα εάν κάναμε κάτι σχετικά με τις ανανεώσιμες μορφές ενέργειας στα νέα μας κτίρια. Εξ όσων μπορώ να γνωρίζω δεν υπάρχει απολύτως κανένα σχετικό σχέδιο, γεγονός το οποίο είναι εξευτελιστικό. Έχει σημασία άραγε αυτό; Ναι, έχει σημασία διότι στη διάσκεψη του Ρίο είχαμε υποσχεθεί ότι θα υλοποιούσαμε τις δεσμεύσεις μας σχετικά με τη μείωση των εκπομπών CO2 , υπόσχεση την οποία δεν κρατήσαμε. Ούτε την κρατήσαμε και ούτε πρόκειται να την κρατήσουμε εάν δεν αλλάξουμε πορεία. Έχει σημασία διότι σε ορισμένα μέρη του κόσμου - στην Αφρική, την Ινδία και την Κίνα - οι άνθρωποι ζουν υποβαθμισμένη ζωή διότι δεν έχουν πρόσβαση σε ηλεκτρική ενέργεια. Κοντά τους δεν υπάρχει κανένα δίκτυο και μόνο οι ανανεώσιμες ενέργειες μπορούν να τους προσφέρουν την πρόσβαση στον ηλεκτρισμό και στο είδος διαβίωσης που εμείς θεωρούμε ως δεδομένο. Έχει σημασία λόγω του υφισταμένου δυναμικού τόσο στη δική μας Ευρωπαϊκή Ένωση όσο και στις χώρες της Κεντρικής και Ανατολικής Ευρώπης. Έχει σημασία διότι εκμηδενίζουμε τις δυνατότητες δημιουργίας απασχόλησης. Ισχυριζόμαστε ότι η υπ' αριθ. 1 προτεραιότητά μας είναι η δημιουργία απασχόλησης, εν τούτοις όμως δεν λαμβάνουμε ούτε ένα μέτρο υπέρ των ανανεώσιμων μορφών ενέργειας οι οποίες με βεβαιότητα θα δημιουργούσαν απασχόληση.
<P>
Επομένως, τι πρέπει να κάνουμε; Πρώτον, το σχέδιο δράσης στην έκθεση του κ. Mombaur. Ελπίζω ότι οι συνάδελφοι θα το εξετάσουν με λεπτομέρεια. Αναφέρει όχι μόνο εκείνα που θα πρέπει να γίνουν αλλά και ποιός πρέπει να τα κάνει. Θα πρέπει να ελέγχουμε την πρόοδο του σχεδίου αυτού τουλάχιστον κάθε έξι μήνες. Η Ευρωπαϊκή Ένωση διαθέτει προϋπολογισμό για τον σκοπό αυτό. Η Επιτροπή θα μπορούσε να κάνει πολύ καλύτερο συντονισμό των δράσεων όλων των διαφορετικών γενικών διευθύνσεων που ασχολούνται με τις ανανεώσιμες μορφές ενέργειας.
<P>
Θα μπορούσαμε να θεσμοθετήσουμε ένα βραβείο. Θα ήθελα να προτείνω να ονομαστεί Βραβείο Φοίβος, προς χάριν του θεού του ηλίου. Τα κράτη μέλη μας - εκεί μπορούμε να έχουμε κάποια επιρροή - θα πρέπει να αρχίσουν να απομακρύνουν τα εμπόδια. Είμαι ευτυχής να σας πληροφορήσω ότι η βιομηχανία που ασχολείται με την ανανεώσιμη ενέργεια έκανε σήμερα το λογικό βήμα να συγκροτήσει το Ευρωπαϊκό Συμβούλιο Εξαγωγών Ανανεώσιμης Ενέργειας. Πέντε διαφορετικές ενεργειακές μορφές έχουν συμμετάσχει σε ένα εξαγωγικό συμβούλιο γεγονός το οποίο αποτελεί ένα τεράστιο βήμα προς τα εμπρός. Χρειαζόμαστε βιομηχανία για να βγούμε έξω και να πουλήσουμε ανανεώσιμη ενέργεια.
<P>
Στον Επίτροπο Παπουτσή λέγω ότι όλοι γνωρίζουμε την επίμονη και ειλικρινή του δέσμευση στην ανανεώσιμη ενέργεια. Όπως είπε ο κ. Mombaur, προσβλέπουμε στη συνεργασία μαζί του κατά τα επόμενα χρόνια ούτως ώστε να διασφαλίσουμε ότι κάτι το οποίο έπρεπε να είχε γίνει από καιρό, θα γίνει τουλάχιστον τώρα.
<P>
(Χειροκροτήματα)

<SPEAKER ID=127 LANGUAGE="ES" NAME="Robles Piquer">
Κυρία Πρόεδρε, κύριε Επίτροπε, θα ξεκινήσω λέγοντας ότι συμμερίζομαι πλήρως τα όσα εξέφρασε μόλις προηγουμένως η αξιότιμη συνάδελφος κ. McNally. Πιστεύω ότι το να δηλώνεται ανεπιφύλακτα κάτι τέτοιο αποτελεί προφανή απόδειξη ότι οι πολιτικές Ομάδες, τουλάχιστον οι δύο μεγαλύτερες πολιτικές Ομάδες σε αυτό το Σώμα, δεν είμαστε διαιρεμένες στη μάχη που σχετίζεται με τις ανανεώσιμες πηγές ενέργειας, αλλά απολύτως ενωμένες για την υπεράσπιση και την προώθησή τους.
<P>
Και για ένα βουλευτή που είχε την τιμή να εργαστεί για περισσότερα από 10 χρόνια στην κοινοβουλευτική επιτροπή η οποία ως την τρέχουσα κοινοβουλευτική περίοδο έφερε ως πρώτο όνομα την Ενέργεια, αποτελεί πηγή βαθιάς ικανοποίησης η ανάγνωση με την απαιτούμενη προσοχή και περισυλλογή της εξαίρετης έκθεσης του συναγωνιστή μου στην Ομάδα και αγαπητού μου συναδέλφου δόκτορα Mombaur, διότι στην έκθεση αυτή περιλαμβάνονται πολλές ελπίδες και πολλές επιδιώξεις για τις οποίες εργαστήκαμε ορισμένοι από εμάς, αφού πειστήκαμε σιγά-σιγά για την αναγκαιότητα να υποστηριχθούν τέτοιου είδους πηγές ενέργειας.
<P>
Προσωπικά είχα την τιμή -και ο κ. Mombaur είχε την ευγένεια να το αναφέρει- να προεδρεύσω της Διάσκεψης της Μαδρίτης, στην οποία αναφέρθηκε και η κ. McNally, και να παρουσιάσω μερικούς μήνες αργότερα, το Οκτώβριο του 1994, μια πρόταση ψηφίσματος ώστε το Κοινοβούλιο να αποφανθεί σχετικά και να ζητήσει από την Επιτροπή να το πράξει επίσης. Ήταν απαραίτητο να αναζητηθεί μια διαδικασία σχετικά με αυτό διότι η Επιτροπή, που είχε αναλάβει υπό την αιγίδα της με μεγάλη γενναιοδωρία και κατανόηση τη Διάσκεψη της Μαδρίτης, έπρεπε να βρει έναν τρόπο να στείλει επισήμως ένα έγγραφο που δεν ήταν δικό της στο Κοινοβούλιο ώστε αυτό να μπορέσει να το εξετάσει. Όταν όμως υπάρχει πολιτική βούληση, αυτά τα διοικητικά προβλήματα λύνονται, όπως λύθηκε και αυτό. Είναι λίγο περισσότερο από ένας χρόνος που ανατέθηκε στον δόκτορα Mombaur η εκπόνηση αυτής της έκθεσης και, όπως προείπε και η κ. McNally -και το επαναλαμβάνω για μιαν ακόμα φορά- εργάστηκε σκληρά σε εκείνη την ακρόαση που μας επέτρεψε να φέρουμε σε αντιπαράθεση τόσες γνώμες.
<P>
Θα ήθελα να προσθέσω δύο πράγματα. Το πρώτο είναι ότι, σε κάθε στιγμή, είχαμε επίγνωση ότι η Ευρωπαϊκή Επιτροπή μάς υποστήριζε, πολύ περισσότερο από την πλειοψηφία των Κρατών μελών και από το ίδιο το Συμβούλιο. Προσωπικά το έζησα αυτό μέσω των κ.κ. Επιτρόπων που ασχολούνται με θέματα ενέργειας και με τους οποίους είχα επαφή, τους κ.κ. Cardoso Cunha, Matutes, Oreja και πρόσφατα τον κ. Παπουτσή, και θέλω να τους ευχαριστήσω όλους για την κατανόησή τους.
<P>
Θα ήθελα επίσης να προσθέσω ότι, στην έκθεση του κ. Mombaur, δεν αξίζει μόνο να σταθούμε στα συμπεράσματα, που είναι σαφή και ξεκάθαρα, και συνίστανται, κύριε Επίτροπε, στο να σας ζητήσουμε, να ζητήσουμε από την Επιτροπή, αυτά τα έγγραφα, αυτές οι ιδέες, αυτές οι πρωτοβουλίες να μεταβληθούν πραγματικά σε ένα πρόγραμμα δράσης, αλλά θα πρέπει επίσης να αποδώσουμε κάποια προσοχή -και καλώ τους κ. συναδέλφους να το πράξουν- στην αιτιολογική έκθεση. Μερικές φορές, το έγγραφο αυτό δεν παρουσιάζει ενδιαφέρον ή αποτελεί απλό συμπλήρωμα του μέρους που αφορά το ψήφισμα. Σε αυτήν την περίπτωση δεν ισχύει. Ο κ. Mombaur, συγκέντρωσε προσεκτικά σε αυτό το κείμενο μια σειρά συλλογισμών τεράστιας εμβέλειας και σημασίας, οι οποίοι χρησιμεύουν για να αντικαθρεφτίσουν ότι, τελικά, στους ευρωπαϊκούς πολιτικούς κύκλους, που είναι σημαντικοί για να υπερνικηθούν οι αντιστάσεις που αναφέρθηκαν, υπάρχει μια αυξανόμενη πεποίθηση ότι οι ανανεώσιμες πηγές ενέργειας μπορούν να συμβάλουν ουσιαστικά στο ευρωπαϊκό πανόραμα της ενέργειας. Και όχι μόνον αυτό, αλλά μπορεί, όπως ειπώθηκε σε δύο διασκέψεις στην Αθήνα, να αποσταλεί ένα μήνυμα και μια χρησιμότατη βοήθεια στις χώρες που μας περιβάλλουν, και αναφέρομαι ιδιαιτέρως στις χώρες του Νότου και της Μεσογείου.
<P>
(Χειροκροτήματα)

<SPEAKER ID=128 LANGUAGE="PT" NAME="Vieira">
Κυρία Πρόεδρε, κύριοι βουλευτές, κύριε Επίτροπε, η έκθεση Mombaur αντικατοπτρίζει την ανάγκη της Ευρωπαϊκής 'Ενωσης για εμβάθυνση και ενδυνάμωση μίας πολιτικής για το περιβάλλον και την ενέργεια σε παγκόσμιο επίπεδο, η οποία καθίσταται όλο και πιο επείγουσα μπροστά στα σοβαρότατα προβλήματα που αυξάνονται και βλάπτουν το κλίμα και την ισορροπία του πλανήτη.
<P>
Δεν μπορούμε πλέον να παραμένουμε αδιάφοροι για όσα συμβαίνουν στη Γη, και η Ευρωπαϊκή 'Ενωση πρέπει να πάρει το προβάδισμα για τον καθορισμό των κατάλληλων μέτρων ώστε να μην επιδεινωθούν - και, αντίθετα, σιγά-σιγά να μειώνονται - κυρίως τα αποκαλούμενα «αποτελέσματα θερμοκηπίου» και η «τρύπα του όζοντος».
<P>
Εάν συνεχισθεί η χρησιμοποίηση των ορυκτών καυσίμων για την παραγωγή ενέργειας, είναι προφανές ότι η εκπομπή ρυπογόνων αερίων θα συνεχισθεί επίσης, με τις γνωστές ολέθριες επιπτώσεις για το κλίμα. Είναι λοιπόν επείγον να προχωρήσουμε αποφασιστικά προς τη χρησιμοποίηση των ανανεώσιμων ενεργειών που, παράλληλα με μία σοβαρή πολιτική εξοικονόμησης ενέργειας και αύξησης της ενεργειακής αποτελεσματικότητας, αποτελεί το βασικό μοχλό για την υπέρβαση των προαναφερθέντων προβλημάτων. Τα πλεονεκτήματα των ανανεώσιμων ενεργειών είναι αναρίθμητα και γνωστά σχεδόν σε όλους, αλλά το γεγονός ότι είναι σχεδόν ανεξάντλητες, δεν ρυπαίνουν, είναι αυτόχθονες, μπορούμε να τις εκμεταλλευτούμε εκτός δικτύων και δεν απαιτούν δαπάνες σε καύσιμα, τις καθιστά ιδιαίτερα ελκυστικές.
<P>
Για όλους αυτούς τους λόγους, υποστηρίζουμε την έκθεση και συγχαίρουμε το συνάδελφο κ. Peter Mombaur, διατυπώνοντας σχετικά πέντε παρατηρήσεις τις οποίες κρίνουμε σημαντικές:
<P>
η πρώτη είναι ότι, όποια κι αν είναι τα κοινοτικά προγράμματα σχετικά με τις ανανεώσιμες ενέργειες, τα κονδύλια πρέπει να είναι σημαντικά και κατάλληλα όχι μόνο για την έντονη προώθηση των αντίστοιχων πηγών και την πραγματοποίηση πολύ μεγάλων επενδύσεων, κυρίως στις απομακρυσμένες, τις ιδιαίτερα απομακρυσμένες και τις νησιωτικές περιοχές της Ευρωπαϊκής 'Ενωσης, αλλά επίσης για ένα ευρύ πρόγραμμα επαγγελματικής εκπαίδευσης και εφαρμοσμένης έρευνας, ανάπτυξης και επίδειξης σχετικά με τη διευρεύνηση των δυνατοτήτων και την εκμετάλλευση αυτών των ενεργειών·-η δεύτερη είναι ότι τα κράτη μέλη θα πρέπει να λάβουν κίνητρα για τη δημιουργία περιφερειακών οργανισμών ενέργειας και περιβάλλοντος, κυρίως για την αναγκαία μελέτη και ενημέρωση των ενεργειακών σχεδίων στο πλαίσιο των περιφερειών, καθώς και για το συντονισμό και την παρακολούθηση των μέτρων και δράσεων που θα αναπτυχθούν και θα υλοποιηθούν· και επίσης προκειμένου να συμμετάσχουν σε περιφερειακά και τοπικά δίκτυα που θα δημιουργηθούν μεταξύ των κρατών μελών και/ή των διοικητιών υπηρεσιών τους ή των οργανισμών τους, πράγμα που είναι ένας από τους καλύτερους τρόπους για την ενίσχυση της διάδοσης των ανανεώσιμων ενεργειών·-τρίτο, είναι σημαντικό η Ευρωπαϊκή 'Ενωση και τα κράτη μέλη, στο ενεργειακό πεδίο, να αρχίσουν να δίνουν πρακτικά παραδείγματα των ενδιαφέροντός τους και της επιθυμίας τους, όπως στην περίπτωση των κτιρίων των θεσμικών οργάνων τους και των δημόσιων οργανισμών τους, στα οποία η αντίστοιχη αρχιτεκτονική θα έπρεπε να λειτουργεί ως πρότυπο όσον αφορά κυρίως την εκμετάλλευση της ηλιακής ενέργειας· όσον αφορά την εκμετάλλευση της βιομάζας, πρέπει τα κράτη μέλη να ενισχύσουν όχι μόνο τις μελέτες στο πεδίο αυτό, ιδιαίτερου ενδιαφέροντος πέρα από την απλή χρήση του ξύλου ως καύσιμου, αλλά επίσης σημαντικότερες και πιο έξυπνες εργασίες αναδάσωσης που θα προκαλέσουν μεγάλο ενδιαφέρον για το γεωργικό τομέα και μία συνακόλουθη αύξηση της παραγωγής βιομάζας·-τέλος, ως προς τη δημιουργία νέων φόρων με στόχο την τιμωρία της παραγωγής συμβατικής ενέργειας, είναι ανάγκη αυτό να μην βλάψει την οικονομική δραστηριότητα της Ευρωπαϊκής 'Ενωσης· οι ενεργειακοί φόροι, κυρίως λόγω του αντίκτυπού τους σε όλο το βιομηχανικό τομέα, πρέπει να καθοριστούν μόνο σε παγκόσμιο επίπεδο ώστε να μην προκύψει ένα επιπλέον ντάμπιγκ , οικολογικής φύσης αυτή τη φορά, με ολέθρια αποτελέσματα, για άλλη μια φορά, στην Ευρωπαϊκή 'Ενωση και στα κράτη μέλη της.
<SPEAKER ID=129 LANGUAGE="NL" NAME="Plooij-Van Gorsel">
Πρόεδρε, συνάδελφοι, Επίτροπε, η έκθεση του κ. Mombaur περιέχει μια ιδιαίτερα ρεαλιστική ανάλυση των δυνατοτήτων και των μέτρων στον τομέα των ανανεώσιμων πηγών ενέργειας. Είναι κάτι από το οποίο μπορεί να ωφεληθεί η Ευρώπη. Η Ομάδα των Φιλελεύθερων συμμερίζεται αυτή την άποψη και φρονεί ότι στο μέλλον θα πρέπει να ελευθερωθούν γι' αυτό το θέμα πόροι από τον προϋπολογισμό. Όμως σε επίπεδο Συμβουλίου, παίζεται αυτή τη στιγμή ένα ιδιαίτερα βρώμικο παιγνίδι. Επανειλημμένα παρεμποδίζονται από το Συμβούλιο προγράμματα τα οποία θα πρέπει να οδηγήσουν σε εξοικονόμηση ενέργειας, μείωση των εκπομπών διοξειδίου του άνθρακα και μεταβίβαση των γνώσεων στον τομέα της τεχνολογίας της ενέργειας από και προς την Ευρώπη. Πρώτα συνέβη αυτό στο πρόγραμμα THERMIE το 1994 και τώρα μπορούμε να προσθέσουμε σ' αυτό το πρόγραμμα SAVE II. Είναι αξιοπερίεργο το γεγονός ότι το Συμβούλιο ποτέ δεν πραγματοποιεί περικοπές σε προγράμματα στον τομέα της πυρηνικής ενέργειας ή της πυρηνικής σύντηξης. Γι' αυτά τα προγράμματα ο προϋπολογισμός αυξάνεται χωρίς καμία συζήτηση. Είναι επίσης αξιοπερίεργο το γεγονός ότι ιδίως τα μεγάλα κράτη μέλη που έχουν σημαντικά συμφέροντα στον τομέα της πυρηνικής ενέργειας όπως η Γαλλία, η Γερμανία και η Μεγάλη Βρετανία, παρεμποδίζουν στο Συμβούλιο το πρόγραμμα SAVE II. Είναι καιρός να ενημερώσουμε τους πολίτες της Ευρώπης και της Γερμανίας για τα παιγνίδια τα οποία παίζει η κυβέρνησή τους. Αντί για νέες τεχνολογίες εξάγουν παλαιές πυρηνικές τεχνολογίες, οι οποίες είναι πλέον άχρηστες στη χώρα τους, στις χώρες της Κεντρικής και Ανατολικής Ευρώπης, όπως η Ουκρανία.
<P>
Ορισμένες χώρες της Δυτικής Ευρώπης, μεταξύ των οποίων και οι Κάτω Χώρες, έχουν ένα τεράστιο πλεόνασμα ηλεκτρικής ενέργειας. Οι σταθμοί οι οποίοι παράγουν αυτή την ηλεκτρική ενέργεια είναι, εν συγκρίσει, πολύ καθαρότεροι από τους σταθμούς που λειτουργούν σε χώρες όπως η Ουκρανία. Όμως οι σταθμοί αυτοί λειτουργούν εδώ για το τίποτα. Πρόκειται για πλήρη σταθμούς. Η Ομάδα μου ερωτά την Επιτροπή και το Συμβούλιο για ποιό λόγο δεν εξάγουν αυτούς τους υπερπλήρεις σταθμούς παραγωγής ηλεκτρικής ενέργειας με τη χρησιμοποίηση άνθρακα στην Ουκρανία όπου θα μπορούν να παράγουν ταχέως ενέργεια.
<P>
Τερματίζοντας, θα επιθυμούσα να ζητήσω, εξ ονόματος της Ομάδας μου, τη θέσπιση μιας ευρωπαϊκής πολιτικής στον τομέα της ενέργειας, διότι χωρίς αυτή δεν μπορεί να γίνεται λόγος για μια ευρωπαϊκή πολιτική στον τομέα του περιβάλλοντος.

<SPEAKER ID=130 LANGUAGE="EN" NAME="Ahern">
Κυρία Πρόεδρε, θα ήθελα να ευχαριστήσω τον κ. Mombaur για την εξαίρετη έκθεσή του. Είναι ασύνηθες να δεχόμαστε τόσο ανεπιφύλακτα την έκθεση ενός συναδέλφου αλλά γνωρίζω ότι αυτή είναι η περίπτωση σήμερα. Η έκθεση αυτή αποτελεί έναν πραγματικά πρακτικό τρόπο για να κάνουμε πρόοδο σε σχέση με τις ανανεώσιμες μορφές ενέργειας.
<P>
Οι ανανεώσιμες ενέργειες μας θέτουν ένα παράδοξο. Αποτελούν τις αρχαιότερες από όλες τις ενεργειακές πηγές αλλά σήμερα η σύγχρονη τεχνολογία μας επιτρέπει να τις χρησιμοποιήσουμε αποτελεσματικά ενώ δημιουργούν ένα ολόκληρο φάσμα νέων δυνατοτήτων. Προσφέρουν άφθονα οφέλη χωρίς να ρυπαίνουν τη βιόσφαιρα. Είναι ιδιαίτερα σημαντικό όπως το άνω του 50 % του παγκοσμίου πληθυσμού το οποίο στερείται υποδομών, ηλεκτρισμού και ενέργειας για ανάπτυξη, εφοδιαστεί με αποκεντρωμένες υποδομές με ένα κατάλληλο και σίγουρο τρόπο. Τα παραπάνω θα πρέπει να θεωρηθούν ως έχοντα απόλυτη προτεραιότητα.
<P>
Η τοπική παραγωγή ενέργειας σε κτίρια με φωτοβολταϊκές συστοιχίες κάνουν την ανανεώσιμη ενέργεια πολύ ανταγωνιστική. Η ενέργεια αυτή διασφαλίζει θέσεις εργασίας και συνεργασία με τον τρίτο κόσμο και ιδιαιτέρως με τη Μεσόγειο. Μέσα σ' αυτό το πλαίσιο θα ήθελα να δω μεγαλύτερη χρήση ανανεώσιμων πηγών ενέργειας στα δημόσια κτίρια στις Βρυξέλλες και σε άλλα μέρη της Ευρωπαϊκής Ένωσης.
<P>
Γνωρίζω ότι ο εισηγητής προσπάθησε να παραμείνει μέσα στα πλαίσια του ρεαλισμού καθορίζοντας στόχο από 15 %. Υπό το φως της τρέχουσας πρακτικής, η οποία είναι στάσιμη, αυτό αποτελεί μια χρήσιμη κίνηση προς τα εμπρός. Εγώ πιστεύω ότι εάν προσπαθήσουμε πραγματικά μπορούμε να ξεπεράσουμε τον στόχο αυτό και να πάμε για το 20 %. Θα ήθελα επίσης να συμφωνήσω με τους συναδέλφους που λένε ότι θα πρέπει να διαμορφώσουμε μια πραγματική ενεργειακή πολιτική στην Ευρωπαϊκή Ένωση. Γιατί άραγε εμείς στο Κοινοβούλιο να παρέχουμε τη συμφωνία μας για χρηματοδότηση οιουδήποτε πυρηνικού προϋπολογισμού μέσα στα πλαίσια του προϋπολογισμού της Euratom όταν το Κοινοβούλιο όχι μόνο δεν εγκρίνει αυτές τις πολιτικές αλλά και όταν αυτές δεν αποτελούν μέρος των συνθηκών της Ευρωπαϊκής Ένωσης; Έχει έρθει η ώρα για μια πραγματική ενεργειακή και μια πραγματική περιβαλλοντική πολιτική της Ευρωπαϊκής Ένωσης, οι οποίες να στηρίζονται σε μια αρμόζουσα νομική βάση.

<SPEAKER ID=131 LANGUAGE="DE" NAME="Lukas">
Kυρία Πρόεδρε, ο εισηγητής, τον οποίο θα ήθελα κι εγώ να συγχαρώ για την πρώτης τάξεως έκθεσή του, αιτιολογεί ξεκάθαρα ότι η εκπόνηση ενός γενικού σχεδίου δράσης, εκ μέρους της Επιτροπής, είναι επιτακτική κι αναγκαία. Φυσικά η ΕΕ δεν μπορεί, λόγω της αρχής της επικουρικότητας, παρά μόνο να ενισχύσει και να ευνοήσει μια αλλαγή τάσης. Την τελική ευθύνη τη φέρουν τα κράτη μέλη.
<P>
Εκτός από τους κύριους λόγους που συνηγορούν υπέρ του σχεδίου δράσης, θα ήθελα να επισημάνω και τις θετικές επιπτώσεις στους κατοίκους της υπαίθρου - ακόμη και όσον αφορά την απασχόληση. Με την προώθηση περιφερειακών προτάσεων κι ενεργειών, μπορούν να δημιουργηθούν καινούριες θέσεις εργασίας. Η αγορά της τεχνολογίας για την αξιοποίηση των ανανεώσιμων πηγών ενέργειας είναι, ειδικά λόγω αυτών των προϋποθέσεων, μια σκληρά διεκδικούμενη μελλοντική αγορά. Ένα τέτοιο σχέδιο δράσης για την προώθηση των ανανεώσιμων πηγών ενέργειας, θα πρέπει να περιλαμβάνει τους ακόλουθους βασικούς άξονες: Θα πρέπει να γίνουν καθοριστικές, σαφείς και πιστευτές δηλώσεις προθέσεων σε ανώτατο πολιτικό επίπεδο, οι οποίες θα πρέπει να περιληφθούν από τους ευρωπαίους και τους εθνικούς νομοθέτες σ' ένα νομικά δεσμευτικό πλαίσιο. Σαν στόχος θα πρέπει να τεθεί η αύξηση του ποσοστού των ανανεώσιμων πηγών ενέργειας στην πρωτογενή ενεργειακή κατανάλωση από 5, 2 %, που είναι σήμερα, στο 15 % το έτος 2010, και πιστεύω πως αυτός ο φιλόδοξος στόχος μπορεί να είναι ρεαλιστικός.
<P>
Οι δημόσιοι φορείς θα πρέπει να προχωρήσουν, κατά τρόπον υποδειγματικό, στα επενδυτικά τους προγράμματα, κι αυτό ισχύει και για το δημόσιο οικοδόμημα της Ευρωπαϊκής Ένωσης. Από οργανωτική άποψη, θα 'πρεπε η Ευρωπαϊκή Ένωση να διαμορφώσει, από τις πολλές μεμονωμένες αρμοδιότητες των Γενικών Διευθύνσεων της Επιτροπής, μια ενιαία πολιτική για την προώθηση των ανανεώσιμων πηγών ενέργειας. Υφιστάμενες ήδη τεχνολογίες θα πρέπει να ενδυναμωθούν με ευρωπαϊκές επενδύσεις σε τρίτες χώρες, για να μην αφήσουμε στον ανταγωνισμό μερίδια της αγοράς σ' αυτόν το μελλοντικό τομέα.
<P>
Τα δημοσιονομικά μέσα γι' αυτόν τον τομέα, ο οποίος θα καθορίζει αποφασιστικά το μέλλον της Ευρώπης, θα πρέπει να βρίσκεται σε λογική σχέση με τα ποσά εκείνα που επενδύθηκαν μέχρι τώρα στα πλαίσια της έρευνας της Ευρατόμ από τη μια μεριά, και στην προστασία από τα πυρηνικά εργοστάσια που έχρηζαν εξυγίανσης, από την άλλη.

<SPEAKER ID=132 LANGUAGE="DE" NAME="Gredler">
Kυρία Πρόεδρε, κατέθεσα δύο τροπολογίες, επειδή για μένα το θέμα ήταν πολύ καυτό. Γιατί; Επειδή το πρόγραμμα SAVE ΙΙ, για το οποίο προτάθηκε το ποσόν των 150 εκατ. Ecu, περικόπηκε στο Συμβούλιο σε 45 εκατ. Ecu. Φαντασθείτε: Η Γερμανία επικαλείται την επικουρικότητά της και η Αυστρία μάλιστα ήταν υπέρ του να περικοπεί στα 35 εκατ. Ecu. Απίστευτο. Είμαστε η χώρα πρότυπο της Ευρώπης, όσον αφορά τις περιβαλλοντικές διατάξεις, και από την άλλη μεριά περικόπτουμε ειδικά τα προγράμματα εκείνα που μας βοηθούν να τις επιβάλουμε αυτές. Είναι πράγματι αδιανόητο αυτό που έκανε το Συμβούλιο εδώ.
<P>
Γι' αυτό και θεωρώ σημαντικό το να κάνουμε το θέμα αυτό επίκαιρο και να πούμε πως δεν πάει άλλο έτσι. Δεν το θέλει αυτό το Ευρωπαϊκό Κοινοβούλιο. Θέλουμε να υποστηρίζουμε καλά προγράμματα που θα μας βοηθήσουν να εξοικονομήσουμε ενέργεια, και γι' αυτό θα 'πρεπε το πρόγραμμα SAVE II να χρηματοδοτηθεί τουλάχιστον με 150 εκατ. Ecu, ώστε να είναι ανταγωνιστικό.

<SPEAKER ID=133 NAME="Παπουτσής">
Κυρία Πρόεδρε, κυρίες και κύριοι βουλευτές, θα ήθελα κατ'αρχάς να συγχαρώ τον εισηγητή κ. Μόμπαουρ για την θαυμάσια έκθεσή του.
<P>
Θεωρώ ιδιαίτερα σημαντική αυτήν την έκθεση, για πάρα πολλούς λόγους. Πρώτα από όλα, γιατί παρουσιάζεται σε μία εποχή όπου χρειάζεται να τονισθεί η ανάγκη της κοινοτικής παρουσίας στον ενεργειακό τομέα. Δεύτερον, διότι προτείνει για την προώθηση των ανανεώσιμων πηγών ενέργειας μία ισόρροπη και λογική προσέγγιση. Τέλος, διότι προτείνει μία σφαιρική πολιτική για τον τομέα των ανανεώσιμων πηγών ενέργειας, σε μία κρίσιμη στιγμή για την μελλοντική ανάπτυξη αυτών των ενεργειακών πηγών.
<P>
Δεν θα επανέλθω στα οφέλη που θα αποφέρει μία εντατικοποιημένη ανάπτυξη των ανανεώσιμων πηγών ενέργειας, ούτε στην ανάγκη της προώθησής τους. Το θέμα αυτό αναπτύχθηκε αναλυτικά, τόσο από τον εισηγητή, όσο και από τους διάφορους ομιλητές που προηγήθηκαν. Θα ήθελα όμως να υπενθυμίσω ότι στην Λευκή Βίβλο της Επιτροπής για την ενεργειακή πολιτική αναφέρεται ότι η παγκόσμια ζήτηση ενέργειας προβλέπεται να ανέλθει κατά τα επόμενα έτη, τις επόμενες δεκαετίες. Παρά την βελτίωση της ενεργειακής αποδοτικότητας, προβλέπεται ότι, με τις σημερινές τάσεις, η ανάλωση των ορυκτών πηγών θα αυξηθεί προκειμένου να ικανοποιηθούν οι ενεργειακές μας απαιτήσεις.
<P>
Τα αποθέματα τα ορυκτών πηγών και του ουρανίου είναι περιορισμένα και υπάρχουν ολοένα και σαφέστερες ενδείξεις ότι τα ορυκτά καύσιμα βλάπτουν το περιβάλλον μέσω της εκπομπής των θερμοκηπιακών αερίων, αλλά και των άλλων ρύπων. Είναι προφανές ότι απαιτούνται εναλλακτικές λύσεις. Αλλά, πέραν τούτου, η ασφάλεια του εφοδιασμού είναι ένα από τα βασικότερα θέματα που απασχολούν την Ευρωπαϊκή 'Ενωση για το οποίο πρέπει να αναληφθεί κοινοτική δράση κατά προτεραιότητα. Η προώθηση των ανανεώσιμων πηγών ενέργειας θα πρέπει να είναι μία βασική συνιστώσα αυτών των εναλλακτικών λύσεων.
<P>
Συμφωνούμε λοιπόν απόλυτα με τις βασικές επιδιώξεις του κ. Μόμπαουρ, όπως εκφράζονται στην έκθεσή του. 'Οπως έχουμε ήδη ανακοινώσει και στην Λευκή Βίβλο, και σύμφωνα με τις δικές σας υποδείξεις, η Επιτροπή θα καταρτίσει μία συνολική στρατηγική και ένα σχέδιο δράσης για την προώθηση των ανανεώσιμων πηγών ενέργειας.
<P>
Πρόθεσή μου είναι να παρουσιάσω το κείμενο αυτό πριν το τέλος του χρόνου με την μορφή ανακοίνωσης προς το Κοινοβούλιο και τα άλλα θεσμικά όργανα, με ένα πρόγραμμα δράσης που θα προτείνει νέα μέτρα. Φυσικά, όλα αυτά θα γίνουν μετά από διαβουλεύσεις με όλους τους ενδιαφερόμενους φορείς. Στο πλαίσιο αυτό, θα αναλύσουμε φυσικά τις δράσεις που είχε αναλάβει ήδη η Επιτροπή στον συγκεκριμένο τομέα. Οι δράσεις έρευνας και επίδειξης, που διεκπεραίωσε η Επιτροπή, διαδραμάτισαν πρωταρχικό ρόλο στην βελτίωση της ποιότητας των ενεργειακών υπηρεσιών που παρέχουν οι ανανεώσιμες πηγές ενέργειας, καθώς επίσης και στην μείωση του κόστους των συνιστωσών και των συστημάτων.
<P>
Σ'αυτήν ακριβώς την προοπτική αυξήθηκαν οι πόροι του τετάρτου προγράμματος-πλαισίου που αφορούν τις ανανεώσιμες πηγές ενέργειας κατά 50 % έναντι της προηγούμενης περιόδου 1990-1994, φθάνοντας το 45 % του συνόλου των μεγεθών του προγράμματος JOULE-THERMIE. Στο πλαίσιο εξ άλλου του προγράμματος ALTENER, που καλύπτει τα έτη 1993 έως 1997, χρηματοδοτήθηκαν περισσότερα από 220 έργα. Ειδικότερα για φέτος έχει προγραμματισθεί η στήριξη ακόμη 60 περίπου έργων. Επίσης, έχουμε καταβάλει σημαντικές προσπάθειες για την διάδοση των πληροφοριών στο πλαίσιο αυτής της δράσης. Στα τέλη του τρέχοντος έτους, η Επιτροπή θα υποβάλει στο Κοινοβούλιο και στο Συμβούλιο μία πρόταση για την επέκταση του προγράμματος ALTENER πέραν του 1997. Και θέλω να σας διαβεβαιώσω ότι η Επιτροπή θα λάβει υπ'όψη της, στο μέτρο του δυνατού, όλες τις υποδείξεις του Κοινοβουλίου. Και προσωπικά σας διαβεβαιώ ότι θα προωθήσω τον μεγαλύτερο δυνατό συντονισμό μεταξύ των διαφόρων υπηρεσιών της Επιτροπής, μέσω μιας συντονιστικής ομάδας υπό την αιγίδα μου, για την προετοιμασία της στρατηγικής μας. Ο συντονισμός αυτός θα πρέπει να ενισχυθεί ακόμη περισσότερο στο πλαίσιο της υλοποίησης της στρατηγικής μας.
<P>
'Οσον αφορά τώρα την προετοιμασία της επέκτασης του προγράμματος ALTENER και την αξιολόγηση των δράσεων που διεξάγονται σε αυτόν τον τομέα, κάτι το οποίο έχει ζητήσει ο κ. εισηγητής, μπορώ να σας ανακοινώσω ότι τώρα, στα τέλη του τρίτου έτους του προγράμματος ALTENER, η Επιτροπή προβαίνει σε αξιολόγηση των δράσεων που διεξήχθησαν μέχρι σήμερα και καταρτίζει προτάσεις για τον μελλοντικό προσανατολισμό του προγράμματος. Στα τέλη Νοεμβρίου, η Επιτροπή θα διοργανώσει στην Ισπανία μία διάσκεψη για όλους τους συμβαλλόμενους και συμμετέχοντες στο πρόγραμμα. Μαζί τους θα προσπαθήσουμε να διαμορφώσουμε τα συμπεράσματα από τις μέχρι σήμερα εμπειρίες και να καθορίσουμε κατευθυντήριες γραμμές για τον μελλοντικό μας προσανατολισμό.
<P>
Κλείνοντας, θα ήθελα να εκφράσω την ικανοποίησή μου γιατί στην έκθεση αυτή προτείνεται η ανάπτυξη των ανανεώσιμων πηγών ενέργειας στην περιοχή της Μεσογείου. 'Εχω αναλάβει προσωπικά την δέσμευση να προωθήσω στην περιοχή της Μεσογείου την συνεργασία στον τομέα της ενέργειας. Ελπίζω ότι οι εταίροι των άλλων μεσογειακών χωρών θα δώσουν και αυτοί την απαιτούμενη έμφαση στις ανανεώσιμες πηγές ενέργειας. Στην συνέχεια της Διάσκεψης της Βαρκελώνης, οι Υπουργοί Ενέργειας της Ευρωπαϊκής 'Ενωσης και οι αρμόδιοι Υπουργοί για θέματα συνεργασίας μεταξύ της Ευρωπαϊκής 'Ενωσης και των μεσογειακών χωρών συναντήθηκαν στην Τεργέστη από τις 7 έως τις 9 Ιουνίου και κήρυξαν επίσημα την έναρξη των πρωτοβουλιών συνεργασίας στον τομέα της ενέργειας, μεταξύ των οποίων περιλαμβάνεται και η προώθηση των ανανεώσιμων πηγών ενέργειας. Το πρόγραμμα MEDA θα αποτελέσει επίσης ένα σημαντικό μέσο συνεργασίας και θα εξετάσουμε πώς θα μπορούσε να χρησιμοποιηθεί καλύτερα για την προώθηση των κοινών ενεργειακών μας στόχων και, μεταξύ αυτών, την προώθηση των ανανεώσιμων πηγών ενέργειας.
<P>
Κυρία Πρόεδρε, καταλήγοντας, θα ήθελα να συγχαρώ άλλη μία φορά τον εισηγητή κ. Μόμπαουρ για την ποιότητα και την σπουδαιότητα της εργασίας του. Η έκθεσή του είναι μία έκθεση που ενισχύει και συμπληρώνει σε μεγάλο βαθμό τις προσπάθειες της Επιτροπής σε έναν τομέα που παρουσιάζει ζωτική σημασία για το μέλλον. Και, ταυτόχρονα, είναι μία έκθεση που μας δίνει πολύ υλικό για σκέψη για την προετοιμασία μιας νέας κοινοτικής στρατηγικής για την προώθηση των ανανεώσιμων πηγών ενέργειας στην Ευρωπαϊκή 'Ενωση, την οποία έτσι κι'αλλιώς θα έχουμε την ευκαιρία να συζητήσουμε ξανά, τόσο στα πλαίσια της Επιτροπής Ενέργειας του Κοινοβουλίου, όσο βεβαίως και στα πλαίσια της Ολομέλειας του Σώματος.

<SPEAKER ID=134 NAME="Πρόεδρος">
Ευχαριστώ πολύ, κύριε Επίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο στις 11.00 π.μ.

<CHAPTER ID=8>
Διεθνής Διάσκεψη του Καΐρου
<SPEAKER ID=135 NAME="Πρόεδρος">
H ημερήσια διάταξη προβλέπει τη συζήτηση της έκθεσης της κ. Fouque, εξ ονόματος της Επιτροπής για τα Δικαιώματα της Γυναίκας (Α4-0152/96), σχετικά με τη συνέχεια της Διεθνούς Διασκέψεως του Καΐρου για τον πληθυσμό και την ανάπτυξη.

<SPEAKER ID=136 NAME="Fouque">
Κυρία Πρόεδρε, η διάσκεψη του Καΐρου, πολλαπλό σταυροδρόμι χρονικό και θεματικό, φαίνεται σήμερα, δύο χρόνια μετά από την πραγματοποίησή του, ως σύνθεση των διασκέψεων που προηγήθηκαν και ως μήτρα όσων ακολούθησαν. Έρχεται ως συνέχεια των διασκέψεωντου Βουκουρεστίου και του Μεξικού, αλλά και του Ρίο και της Βιέννης. Στο Κάιρο έγινε κατανοητό ότι τα θέματα του πληθυσμού και της δημογραφίας συνδέονται τόσο με τη βιώσιμη ανάπτυξη και με την προστασία του περιβάλλοντος, όσο και με τον οικογενειακό προγραμματισμό. Συνειδητοποιήθηκε ότι τα θέματα του πληθυσμού, της φτώχιας, των τρόπων παραγωγής και κατανάλωσης, της ανάπτυξης, του περιβάλλοντος και των ανθρώπινων δικαιωμάτων είναι άρρηκτα συνδεδεμένα μεταξύ τους και ότι ο αρνητικός ή θετικός χαρακτήρας αυτής της αλληλεξάρτησης βασίζεται σε μεγάλο βαθμό στις γυναίκες και στην κατάσταση που επικρατεί όσον αφορά την υγεία, την εκπαίδευση και τη λήψη αποφάσεων από τις γυναίκες.
<P>
Εάν στην Κοπεγχάγη οι γυναίκες, αντιπροσωπεύοντας το 70 % των φτωχότερων ανθρώπων του κόσμου, επιβεβαίωσαν τη θλιβερή πρωτιά τους στις αποτυχίες της ανάπτυξης, στο Πεκίνο επαναβεβαιώθηκε η θέση τους ως πρωταγωνιστών της προόδου. Στην Κωνσταντινούπολη, τον Ιούνιο του 1996, η παγκόσμια κοινότητα έθεσε ως πρωταρχικό της στόχο την ενίσχυση της δυνατότητας δράσης των γυναικών σε όλους τους τομείς και σε όλα τα επίπεδα.
<P>
Όπως είναι φυσικό λοιπόν, η παρούσα έκθεση σχετικά με τη συνέχεια του Καΐρου ανατέθηκε στην Επιτροπή για τα δικαιώματα της γυναίκας και εμπλουτίσθηκε με τις γνωμοδοτήσεις της Επιτροπής ανάπτυξης και συνεργασίας και της Επιτροπής περιβάλλοντος, δημόσιας υγείας και προστασίας των καταναλωτών, προκειμένου να διαπιστωθεί εάν οι καθορισμένοι στόχοι μπορούν να επιτευχθούν, εάν βεβαίως χρηματοδοτηθούν.
<P>
Παρά την ύπαρξη σποραδικών θετικών στοιχείων στην έκθεσή μου, από την εξέταση της κατάστασης προκύπτει ότι δεν έχει πραγματοποιηθεί καμία σημαντική πρόοδος μετά τη διάσκεψη του Καΐρου και ότι οι βασικοί δείκτες είναι αρνητικοί.
<P>
Όσον αφορά τη γενετήσια υγεία, πράγματι, η πτώση της γονιμότητας, που παρατηρείται σε ολόκληρο σχεδόν τον κόσμο, επιταχύνεται, όμως η άνευ προηγουμένου αύξηση του παγκόσμιου πληθυσμού συνεχίζεται και ο αριθμός των 8 δισ., στον οποίο προβλέπεται ότι θα σταθεροποιηθεί ο πληθυσμός το 2050, παραμένει υπερβολικά μεγάλος. Πράγματι, ο οικογενειακός προγραμματισμός προοδεύει, σήμερα όμως 300 εκατ. γυναίκες εξακολουθούν να μην έχουν πρόσβαση στην αντισύλληψη και 500.000 γυναίκες σε όλο τον κόσμο πεθαίνουν από επιπλοκές της εγκυμοσύνης, ενώ, λόγω της ίδιας αιτίας, 150 εκατ. γυναίκες, το 94 % των οποίων βρίσκονται στις αναπτυσσόμενες χώρες, παραμένουν μόνιμα ανάπηρες. Η μόλυνση από τον ιό HIV προχωρά με αλματώδεις ρυθμούς στις γυναίκες και τις εφήβους λόγω της σεξουαλικής και οικονομικής τους υποταγής και της έλλειψης ενημέρωσης. Πράγματι, η απόκλιση του προσδοκώμενου επιβίωσης μεταξύ πλούσιων και φτωχών χωρών μειώνεται εν γένει, αλλά παρατηρούνται ανησυχητικές οπισθοδρομήσεις στη Ρωσία και τις χώρες της Αφρικής με μαύρο πληθυσμό.
<P>
Όσον αφορά την εκπαίδευση, τα δικαιώματα και την ανάπτυξη, πράγματι η βασική εκπαίδευση των γυναικών αποτελεί καθοριστικό παράγοντα για τη μείωση της γονιμότητας, αλλά τα δύο τρίτα των αναλφάβητων ενηλίκων είναι γυναίκες και τα τρία τέταρτα των παιδιών που δεν έχουν πρόσβαση στην πρωτοβάθμια εκπαίδευση είναι κορίτσια. Πράγματι, εν γένει, σε παγκόσμιο και εθνικό επίπεδο η αναγνώριση των δικαιωμάτων των γυναικών έχει προχωρήσει, αλλά η κατάστασή τους στο σύνολό της δεν έχει βελτιωθεί. Μάλιστα δε, έχει υποβαθμιστεί σοβαρά λόγω των θρησκευτικών φανατισμών, της οικονομικής παγκοσμιοποίησης και του πολλαπλασιασμού των γυναικών που είναι θύματα όχι μόνο της φτώχιας, αλλά και του αποκλεισμού, των διακρίσεων και των βιαιοτήτων. Τούτο σημαίνει ότι η βιώσιμη ανάπτυξη αναβάλλεται για καιρό, εφόσον δεν μπορεί να επιτευχθεί παρά χάρη στη συμβολή και συμμετοχή των γυναικών σε ίσο βαθμό με τους άνδρες. Η μαύρη Αφρική, την οποία η Ευρωπαϊκή Ένωση δεν μπορεί να αγνοήσει, εάν μεριμνά για τη δική της ισορροπία, είναι η περιοχή του κόσμου που έχει οπισθοδρομήσει περισσότερο και σε όλους τους τομείς κατά τη δεκαετία του 1990. Υποσιτισμός, AIDS, φτώχια, αναλφαβητισμός αποδεκατίζουν φυσικά και ψυχικά τους πληθυσμούς αυτούς. Ωστόσο, τα 17 δισ. που κρίθηκαν απαραίτητα για την εφαρμογή του προγράμματος δράσης του Καΐρου δεν συγκεντρώθηκαν λόγω μαζικής αποποίησης των δεσμεύσεων και δεσμεύσεων που δεν τηρήθηκαν ή τηρήθηκαν κατά ένα μικρό μέρος.
<P>
Πριν από λίγες ημέρες στη Λυών η ομάδα των 7 αποκάλυψε μία καταστροφική μείωση της κρατικής αναπτυξιακής βοήθειας. Το ύψος της είναι το χαμηλότερο των τελευταίων 25 ετών. Στις Ηνωμένες Πολιτείες, οι οποίες εισέφεραν το 17 % της παγκόσμιας βοήθειας για τον οικογενειακό προγραμματισμό στις αναπτυσσόμενες χώρες, το Κονγκρέσο μείωσε πρόσφατα αυτό το κονδύλι του προϋπολογισμού κατά 35 %. Οι μόνες χώρες που τηρούν τις δεσμεύσεις τους είναι η Δανία, η Σουηδία, η Νορβηγία και οι Κάτω Χώρες. Οι Κάτω Χώρες αξίζουν συγχαρητήρια. Με την πίεση των βουλευτών, το κοινοβούλιο ανέβασε στο 4 % τον προϋπολογισμό της εξωτερικής βοήθειας για τους σκοπούς της διάσκεψης του Καΐρου. Στη Γερμανία επίσης το κοινοβούλιο αποφάσισε να πραγματοποιηθεί στο Ανόβερο το 1999 η πρώτη σύσκεψη παρακολούθησης της διάσκεψης του Καΐρου ταυτόχρονα με την παγκόσμια έκθεση.
<P>
Όσο για την Ευρωπαϊκή Ένωση, αποδέσμευσε τους πόρους που είχε δεσμευθεί να διαθέσει το 1995: 50 εκατ. Ecu. Όμως η διοικητική δυσκινησία και η έλλειψη επαρκούς πολιτικής βούλησης εμπόδισαν τη χρησιμοποίησή τους από τους κύριους αποδέκτες. Η Ευρωπαϊκή Ένωση διαδραμάτισε καινοτόμο ρόλο σε όλες τις παγκόσμιες διασκέψεις. Προάσπισε τις αρχές της ελευθερίας και της ισότητας. Θέσπισε έναν ποιοτικό διάλογο με τις αναπτυσσόμενες χώρες και εργάστηκε για την αναγνώριση και της εφαρμογή των δικαιωμάτων των γυναικών.
<P>
Η Ευρωπαϊκή Ένωση, πρώτη εμπορική δύναμη παγκοσμίως, κύριος χορηγός βοήθειας στις αναπτυσσόμενες χώρες, για να τηρήσει καλύτερα τις δεσμεύσεις της πρέπει να επιδείξει αληθινή πολιτική βούληση, να ωθήσει τα κράτη μέλη να τηρήσουν τις οικονομικές τους υποσχέσεις, να δώσει μία νέα δυναμική στη δημιουργία δικτύων, νέων μορφών συνεργασίας μεταξύ Μη Κυβερνητικών Οργανώσεων, κυβερνήσεων, αιρετών, ενεχόμενων πληθυσμών, να ενσωματώσει το gender mainstreaming στη συνεργασία για την ανάπτυξη, να ευνοήσει την ισότητα μεταξύ ανδρών και γυναικών.
<P>
Οι γυναίκες, ας το ξαναπούμε, είναι συνήθως υπεύθυνες για μία τριπλή παραγωγή: παραγωγή εμβίων όντων, οικιακή παραγωγή, οικονομική παραγωγή. Αποτελούν την παλλόμενη καρδιά μίας τριπλής δυναμικής, κανένα από τα στοιχεία της οποίας δεν μπορεί να απομονωθεί από τα υπόλοιπα. Δημογραφία, ανάπτυξη, εκδημοκρατισμός, είναι οι τρεις ευθύνες τους και η τριπλή μας τύχη.

<SPEAKER ID=137 NAME="Eisma">
εισηγητής της γνωμοδότησηςτης Επιτροπής Περιβάλλοντος Δημόσιας Υγείας και Προστασίας των Καταναλωτών. (NL) Πρόεδρε, η εισηγήτρια το ανέφερε ήδη. Έχουν ήδη περάσει δύο έτη από τη Διάσκεψη του Καϊρου και ουσιαστικά μπορούμε να διαπιστώσουμε ότι πολλοί λίγα συνέβησαν ως συνέχεια της εν λόγω Διάσκεψης. Τόσο αυτά τα ίδια τα κράτη όσο και οι διεθνείς Οργανισμοί έδωσαν μικρή μόνο συνέχεια στις υποσχέσεις που πραγματοποίησαν εκεί. Το ίδιο ισχύει και για την Ένωση και το λέγω αυτό απευθυνόμενος προς τον Επίτροπο.
<P>
Κατά ένα σημαντικό μέρος τούτο οφείλεται στην έλλειψη πόρων, αλλά κυρίως στην έλλειψη προσωπρικού τόσο στις Βρυξέλλες, στην Επιτροπή, όσο και στις αντιπροσωπείες στο εξωτερικό. Τούτο έχει ως αποτέλεσμα αναίτιες καθυστερήσεις. Όμως η έλλειψη πόρων δεν είναι η σημαντικότερη αιτία, αλλά τα συναφή προγράμματα για την καταπολέμηση της φτώχειας, για μέτρα προστασίας του περιβάλλοντος και ελέγχου της αύξησης του πληθυσμού. Τα εν λόγω συναφή προγράμματα δεν μπορούν να δρομολογηθούν επειδή δεν υπάρχει επαρκές προσωπικό. Γι' αυτό το λόγο θεωρώ ιδιαίτερα σημαντική την αντίδραση εν προκειμένω του Επιτρόπου, δηλαδή με ποιό τρόπο αυτός θα αλλάξει την οργάνωση προκειμένου κατά τα προσεχή έτη να μπορέσουν να υλοποιηθούν καλύτερα παρόμοια προγράμματα.
<P>
Φυσικά είναι ιδιαίτερα σημαντικός ο συντονισμός των προϋπολογισμών. Υποβάλαμε μια τροπολογία με την οποία καθορίζουμε ποιές δημοσιονομικές θέσεις διαδραματίζουν ρόλο εν προκειμένω και δεδομένου ότι όλα αυτά τα κονδύλια δεν είναι συντονισμένα μεταξύ τους, θα ήταν ιδιαίτερα χρήσιμο εάν ο Επίτροπος θα ευθυγράμμιζε περισσότερο όλες αυτές τις δημοσιονομικές αρμοδιότητες.
<P>
Είναι σαφές ότι η Επιτροπή Περιβάλλοντος δεν ασχολείται μόνο με τη δημογραφική έκρηξη και την φτώχεια, αλλά εξετάζει επίσης τις επιπτώσεις που όλα αυτά προκαλούν στο περιβάλλον. Μία ορθή δημογραφική πολιτική μπορεί τότε μόνο να είναι αποτελεσματική όταν αποτελεί μέρος μιας ευρύτερης δέσμης μέτρων για την καταπολέμηση της φτώχειας και των κινδύνων οι οποίοι απειλούν το περιβάλλον. Πρόκειται φυσικά για σχέδια και προγράμματα που αφορούν τον οικογενειακό προγραμματισμό, τη φροντίδα μετά τη γέννηση των παιδιών και την πρόληψη του AIDS.
<P>
Τέλος, στο πλαίσιο αυτό, θα ήθελα να επιστήσω την προσοχή του Επιτρόπου σε κάτι ακόμη. Διάβασα σήμερα το πρωί σε μια ολλανδική εφημερίδα ότι το AIDS θα επηρεάσει κατά τα επόμενα έτη τη δημογραφική εξέλιξη 20 έως 30 αφρικανικών χωρών. Πρόκειται για μια δραματική εξέλιξη η οποία ασφαλώς δεν έχει καμία σχέση με τον τρόπο με τον οποίο θα επιθυμούσαμε να μειώσουμε τη δημογραφική αύξηση του πληθυσμού, και γι' αυτό το λόγο, Επίτροπε, προσπαθείστε να καταβάλετε περισσότερες προσπάθειες όσον αφορά τη συνοχή των προγραμμάτων στον εν λόγω τομέα, δηλαδή στον τομέα στον οποίο εμπίπτει και η καταπολέμηση του AIDS.

<SPEAKER ID=138 LANGUAGE="DE" NAME="Grφner">
Κυρία Πρόεδρε, κατ' αρχήν θερμές ευχαριστίες στη συνάδελφο κ. Fouque, η οποία με την παρούσα έκθεση, προσέφερε θαυμάσια βάση για περαιτέρω δραστηριότητες της Ένωσης στον τομέα της πολιτικής για τον πληθυσμό και την ανάπτυξη. Στην ICPD, στο Κάιρο, ξεκίνησε μια από τις σημαντικότερες στροφές στην ιστορία των διασκέψεων του ΟΗΕ για τον πληθυσμό. Το πρόγραμμα δράσης της ICPD παρουσιάζει, σε παγκόσμια κλίμακα, ευρύτατα οράματα, και επιτυγχάνει, παρόλ' αυτά, συμφωνία στα βασικά θέματα, σε θέματα ιδιαίτερης ευαισθησίας που αφορούν τους ανθρώπους στους πιο προσωπικούς τους τομείς. Στο Κάιρο, κάτω από πολύ δύσκολες περιστάσεις κι έντονες παρενοχλήσεις από θρησκευτικά φονταμενταλιστικά κράτη, από το Ιράν μέχρι το Βατικανό, δεν κατορθώθηκε, σε παγκόσμια κλίμακα, να παρεμποδιστεί η καινούρια ιδέα της αναπαραγωγικής υγείας, που καθορίστηκε στο Κάιρο. Ο όρος αυτός σηματοδοτεί μια ολοκληρωμένη απαίτηση, όσον αφορά την υγεία, τον οικογενειακό προγραμματισμό, την πρόληψη, το ασφαλές σεξ και την ασφαλή γέννηση.
<P>
H αποφασιστική κίνηση προς τα εμπρός, ύστερα από τριετείς διαπραγματεύσεις, παραδέχεται τη στενή αλληλοσυσχέτιση των θεμάτων της ανάπτυξης του πληθυσμού, της φτώχειας, της παιδείας, της συμπεριφοράς στην παραγωγή και την κατανάλωση και της περιβαλλοντικής πολιτικής. Για πρώτη φορά, σε επίπεδο ΟΗΕ, αναγνωρίστηκε στις γυναίκες ο αποφασιστικός ρόλος κλειδί για την περαιτέρω ανάπτυξη. Το μήνυμα του Καΐρου - οι γυναίκες είναι το κλειδί της ανάπτυξης - κυριάρχησε στη συνέχεια και στο σχέδιο δράσης, και τόνισε αναπόφευκτα το να γίνει η ισότητα των γυναικών απαίτηση όλων των πολιτικών και όλων των προγραμμάτων σε όλους τους τομείς.
<P>
Σημείο προσέγγισης ήταν να βάλουμε τον άνθρωπο στο επίκεντρο, και να συστήσουμε να γίνουν επενδύσεις που έχουν ως κέντρο τον άνθρωπο, για παράδειγμα στην παιδεία, την κατοικία, την υγεία, τη διατροφή, τη νομική ασφάλεια και την ισότητα, καθώς και στην εκπλήρωση των ατομικών αναγκών, ως βασικό στοιχείο μιας παγκόσμιας πολιτικής για τον πληθυσμό, και να μη θέσουμε εκ των προτέρων δημογραφικούς στόχους. Η αποτύπωση της υπάρχουσας κατάστασης και των προβλημάτων, έχουν καταγραφεί πολύ καλά στην έκθεση. Γι' αυτό και θέλω να περιοριστώ σε λίγες μόνον συμπληρώσεις. Σε όλες τις περιοχές του κόσμου, ο αριθμός των γεννήσεων έχει μειωθεί; μόνο στην Αφρική, νοτίως της Σαχάρας, εξακολουθεί να κυμαίνεται στις 6, 2 γεννήσεις ανά γυναίκα.
<P>
Στις χώρες του κατωφλίου, οι οποίες παρουσιάζουν διψήφιους εν μέρει ρυθμούς ανάπτυξης, τα ποσοστά των γεννήσεων πλησιάζουν τα ποσοστά των ευρωπαϊκών χωρών, παράλληλα με τις δυνατότητες μόρφωσης και επαγγελματικής απασχόλησης των γυναικών. Οι γυναίκες που πήγαν σχολείο, παντρεύονται κατά μέσον όρο πέντε χρόνια αργότερα απ' ότι τα κορίτσια χωρίς μόρφωση και αποκτούν το πρώτο τους παιδί τέσσερα χρόνια αργότερα, ενώ συνολικά γεννούν τρία παιδιά λιγότερα.
<P>
Εκείνοι που σπαταλούν πραγματικά το περιβάλλον και τους φυσικούς πόρους, είναι σαφώς οι ανεπτυγμένες βιομηχανικές χώρες. Γι' αυτό και τις δυο βασικές ιδέες του Καΐρου - από τη μια την αναπαραγωγική υγεία και από την άλλη το Empowerment των γυναικών - θα πρέπει να τις δούμε σε στενή μεταξύ τους σχέση και στην Παγκόσμια Διάσκεψη για τις Γυναίκες του Πεκίνου θα βρείτε μια συνεπή περαιτέρω εξέλιξη. Παρόλα αυτά, στο Πεκίνο διαπιστώθηκε μια έλλειψη στις διατεθείσες πιστώσεις και μια ευρεία επιδείνωση, όσον αφορά τη φτώχεια, τον αποκλεισμό, τις διακρίσεις και τη βία έναντι των γυναικών. Πού είναι ο στόχος του 0, 7 % του ακαθάριστου εγχωρίου προϊόντος για την αναπτυξιακή συνεργασία; Eρωτώ το Συμβούλιο, ερωτώ την Επιτροπή. Η χώρα μου, η Όμοσπονδιακή Kυβέρνηση, δαπανά λιγότερο από 0, 3 % για αυτό το σοβαρό καθήκον, παρόλο που υποσχέθηκε να αυξήσει τις προσπάθειες και τις δαπάνες.
<P>
Κάνω έκκληση στο συναίσθημα ευθύνης των κρατών μελών και της Επιτροπής, να προωθήσουν γρήγορα τα συνοδευτικά μέτρα και να αυξήσουν τις πιστώσεις. Παρακαλώ όλες τις κυρίες και τους κυρίους συναδέλφους να μην αρνηθούν την υποστήριξη του ισορροπημένου ψηφίσματος επί της έκθεσης Fouque.
<P>
Tο ένα τρίτο περίπου όλων των κυήσεων, σε παγκόσμια κλίμακα, είναι και παραμένουν μη ηθελημένες. Kάνω έκκληση εδώ στις κυρίες και στους κυρίους συναδέλφους μου να μην ξεκινήσουν τώρα, επί του θέματος της αντισύλληψης, μια διαμάχη στο Σώμα αυτό, αν αυτή η διαμάχη γινόνταν πάλι σε ευρωπαϊκό και θρησκευτικό επίπεδο. Επιτυχώς μπορούν να δράσουν όλα τα μέσα της αντισύλληψης, εάν χρησιμοποιούνται κατόπιν συμφωνίας με τους θιγόμενους, δηλαδή με τις γυναίκες. Αναγκαστικές στειρώσεις, όπως παραδείγματος χάρη γίνονται στην Κίνα σε γυναίκες, τις απορρίπτουμε κατηγορηματικά. Ωστόσο, αν οι γυναίκες αποφασίζουν ελεύθερα, η στείρωση είναι μια καλή μέθοδος. Αυτό σημαίνει ότι χρειαζόμαστε συντονισμένους τρόπους.
<P>
Εμείς οι Σοσιαλδημοκράτισσες απαιτούμε γι' αυτό μια συνεχή Follow up διαδικασία, για τη συνεπή εφαρμογή των προτάσεων του Καΐρου και του Πεκίνου, με τη συμμετοχή των εμπλεκομένων.

<SPEAKER ID=139 LANGUAGE="ES" NAME="Bennasar Tous">
Κυρία Πρόεδρε, κύριε Επίτροπε, εξ' ονόματος της Ομάδας μου θα ήθελα να συγχαρώ την κ. Fouque για την εξαίρετη έκθεσή της σχετικά με την παρακολούθηση της Διεθνούς Διάσκεψης του Καΐρου για τον πληθυσμό και την ανάπτυξη, της οποίας η πρώτη συνέχεια θα διεξαχθεί το 1999 στο Ανόβερο. Βρισκόμαστε λοιπόν στη μέση του δρόμου και είναι απαραίτητο να προβληματιστούμε. Θα ήθελα να υπενθυμίσω εν συντομία ότι η έκθεση προσεγγίζει το παγκόσμιο δημογραφικό πρόβλημα από ηθική και όχι μόνον από οικονομική άποψη. Εξετάζει τα προβλήματα που σχετίζονται με τον πληθυσμό, τη φτώχεια, τους τρόπους παραγωγής και κατανάλωσης, τις διαπλεκόμενες σχέσεις μεταξύ ανάπτυξης και περιβάλλοντος, καθώς και τον τρόπο με τον οποίο όλα αυτά τα θέματα συνδέονται με τις γυναίκες, κυρίως στον τομέα της υγείας και της εκπαίδευσης.
<P>
Η Διάσκεψη αυτή του Καΐρου υπογραμμίζει την αύξηση του παγκόσμιου πληθυσμού κατά 94 εκατομμύρια άτομα ετησίως. Το 90 % αυτής της αύξησης σημειώνεται στις φτωχότερες χώρες. Αν η δημογραφική αύξηση συνεχιστεί με αυτόν το ρυθμό, το έτος 2050 θα υπάρχουν στον κόσμο 10 δισεκατομμύρια άνθρωποι. Η Διάσκεψη του Καΐρου θέτει ορισμένους πολύ συγκεκριμένους στόχους: τη μείωση της μητρικής και παιδικής θνησιμότητας, την πρόσβαση στη γενετήσια υγεία, στον οικογενειακό προγραμματισμό και στην πρόληψη του AIDS, και την καθολική πρόσβαση στην πρωτοβάθμια εκπαίδευση. Και για να έρθουν σε πέρας χρειάζονται κάποιοι πόροι: 17 δισεκατομμύρια δολάρια ως το έτος 2000.
<P>
Οι πτυχές της παρακολούθησης της Διάσκεψης αυτής είναι: διεθνής πολιτική υποστήριξη σε ό, τι αναφέρεται στον πληθυσμό και την ανάπτυξη, αποδέσμευση των απαραίτητων πόρων, συντονισμός των δράσεων, διάδοση των δεδομένων και μια διαρκής έκκληση για εξεύρεση λύσεων.
<P>
Είναι γνωστές σε όλους οι ελπίδες που εναποθέτει ο κόσμος στην Ευρωπαϊκή Ένωση λόγω της πρωτοπόρας δράσης της στην προώθηση των δημοκρατικών ελευθεριών, των δικαιωμάτων της γυναίκας και της ισότητας των ευκαιριών. Ο διάλογος ποιότητας με τις αναπτυσσόμενες χώρες και η οικονομική μας συνεισφορά στη συνεργασία, μας τοποθετούν μπροστά από τις Ηνωμένες Πολιτείες. Οφείλουμε όμως να υπενθυμίσουμε ότι, στο Κάιρο, η Ευρωπαϊκή Ένωση δεσμεύτηκε να συνεισφέρει μια σημαντική οικονομική ενίσχυση και, δεδομένου ότι η κοινοτική δράση στον τομέα της συνεργασίας διαθέτει μια καλή νομική βάση στη Συνθήκη, και ότι υπάρχει η πολιτική βούληση πολλών από τα Κράτη μέλη για την εφαρμογή της, ζητάμε, άπαξ δια παντός, από την Επιτροπή και από τα Κράτη μέλη που επιδεικνύουν απροθυμία, να υλοποιήσουν όλες εκείνες τις δράσεις που αποσκοπούν στην κατάκτηση της αξιοπρέπειας, της ισότητας των γυναικών στον πολιτικό, οικονομικό και οικογενειακό βίο, σύμφωνα με τις δεσμεύσεις που ανελήφθησαν στο Πεκίνο και επαναλαμβάνονται στο 4ο πρόγραμμα για την ισότητα που ενέκρινε τον περασμένο Δεκέμβριο αυτό το Σώμα.
<P>
Η Ευρωπαϊκή Ένωση θα έπρεπε να είναι ένας καθρέφτης όπου να μπορούν να κοιτάζονται όλες οι χώρες. Οι άνδρες και οι γυναίκες της Ευρώπης οφείλουμε να φανούμε ικανοί να καινοτομήσουμε και να αλλάξουμε στάση. Οι δυσκολίες και η βραδύτητα στην υλοποίηση των στόχων του Καΐρου αντανακλούν μια αδράνεια που πρέπει να καταπολεμήσουμε προωθώντας δίκτυα, κέντρα ανάλυσης και ανταλλαγών, και κυρίως, νέες μορφές εταιρικής σχέσης και εργασίας μεταξύ ΜΚΟ, κυβερνήσεων, βουλευτών και ιδιωτικών εταίρων, προς όφελος αυτής της νέας κουλτούρας της αναπτυξιακής συνεργασίας.
<P>
Τελειώνοντας, κυρία Πρόεδρε, θα ήθελα να αναφέρω ότι, από ειρωνεία της ιστορίας, παρατηρείται το παράδοξο ενώ η δημογραφική κατάσταση στην Ευρώπη να είναι ανησυχητική λόγω της γήρανσης του πληθυσμού της και του χαμηλότατου δείκτη γεννητικότητας ορισμένων χωρών μελών, σε άλλα σημεία του κόσμου, και κυρίως στην Ασία, την Αφρική και τη Λατινική Αμερική, τα προβλήματα της δημογραφικής έκρηξης γίνονται αιτία τεράστιας αύξησης της φτώχειας και μεγάλης περιβαλλοντικής υποβάθμισης.
<P>
Εξ' ονόματος της Ομάδας μου, ζητώ λοιπόν από την Επιτροπή να εντείνει τις προσπάθειές της και να αξιοποιήσει τα σχέδια και τις δράσεις που δημιουργήθηκαν για να βοηθήσουν τις αναπτυξιακές πολιτικές και τα αναπτυξιακά προγράμματα σε δημογραφικά θέματα, στην υγεία και την εκπαίδευση, κυρίως των γυναικών, στις αναπτυσσόμενες χώρες, ώστε να μπορέσουμε έτσι να φτάσουμε στο έτος 2015 έχοντας εκπληρώσει τους στόχους της μείωσης της παιδικής και μητρικής θνησιμότητας, της επίτευξης της καθολικής πρόσβασης στη γενετήσια υγεία, τον οικογενειακό προγραμματισμό και την πρωτοβάθμια εκπαίδευση.
<P>
Αν γίνει έτσι, θα σημαίνει ότι ασκούμε προληπτική πολιτική, εφόσον σήμερα, και σε ιατρικούς όρους, ασκούμε μόνο θεραπευτική πολιτική.

<SPEAKER ID=140 LANGUAGE="EN" NAME="Andrews">
Κυρία Πρόεδρε, θα ήθελα να συγχαρώ την εισηγήτρια για την εξαίρετη, εις βάθος έκθεσή της σχετικά με την παρούσα κατάσταση της συνέχειας που δόθηκε στη Διεθνή Διάσκεψη του Καΐρου για τον πληθυσμό. Οι γυναίκες σε ολόκληρο τον αναπτυσσόμενο κόσμο βρίσκονται σε μια πολύ αβέβαιη θέση. Γινόμαστε μάρτυρες μιας τεράστιας πληθυσμιακής εκρήξεως η οποία συγκεντρώνεται στις φτωχώτερες χώρες του κόσμου.
<P>
Πολλές από τις χώρες αυτές έχουν περιορισμένους πόρους και δεν είναι σε θέση να αντιμετωπίσουν τις απαιτήσεις των διογκούμενων πληθυσμών τους. Όπως ήδη είπε η εισηγήτρια, οι γυναίκες βρίσκονται μεταξύ των κύριων θυμάτων του χρέους των αναπτυσσομένων χωρών. Η Παγκόσμια Τράπεζα θα μπορούσε, κατά τη γνώμη μου, να βοηθήσει στην επίλυση αυτού του προβλήματος με τη ρευστοποίηση ορισμένων περιουσιακών της στοιχείων, συμπεριλαμβανομένου του χρυσού της, αλλά η Παγκόσμια Τράπεζα, όντας Παγκόσμια Τράπεζα, πολύ λίγο ενδιαφέρεται για τη δυστυχία των εκατομμυρίων ανθρώπων που υποφέρουν εξ αιτίας των οφειλών τους.
<P>
Αντί να επιτύχουν τον στόχο της κατανομής του 0, 7 % του ΑΕγχΠ τους στην αναπτυξιακή αρωγή, η συνολική συμβολή των χορηγών χωρών στα αναπτυξιακά προγράμματα μειώθηκε από το 0, 34 % του ΑΕγχΠ το 1992 στο 0, 29 % το 1994. Για τις αναπτυσσόμενες χώρες θα πρέπει να γίνουν εξαιρέσεις. Αποτελεί σαφή καταδίκη των διεθνών πολιτικών το γεγονός ότι το 70 % του 1, 4 δισεκατομμυρίου ατόμων που ζουν κάτω από το όριο της φτώχειας είναι γυναίκες. Οι γυναίκες υφίστανται διακρίσεις εναντίον τους με πολλούς τρόπους, όχι μόνο πολιτικά και κοινωνικά αλλά και σε θέματα υγείας και εκπαίδευσης. Αποτελεί αντικείμενο μεγάλης ανησυχίας το γεγονός ότι ο αριθμός των γυναικών που ακόμα πεθαίνουν ως αποτέλεσμα πρόωρων ή συνεχών κυήσεων, επιπλοκών μετά τον τοκετό και παρανόμων εκτρώσεων ανέρχεται περίπου σε 500 εκατομμύρια.
<P>
Εκτός τούτου, άλλα 150 περίπου εκατομμύρια γυναικών υποφέρουν από μακροχρόνιες ασθένειες ή αναπηρίες εξ αιτίας των κυήσεων. Υπάρχουν διπλάσιες γυναίκες από άνδρες μεταξύ των νέων περιπτώσεων AIDS - γεγονός το οποίο αναφέρθηκε σήμερα εδώ. Περίπου 9 εκατομμύρια γυναικών είναι φορείς του ιού HIV. Οι καταγγελίες που περιέχονται στην έκθεση ότι στις αναπτυσσόμενες χώρες γυναίκες χρησιμοποιούνται ως πειραματόζωα για τις δοκιμές νέων προφυλακτικών μεθόδων με γεμίζουν αγανάκτηση. Καταδικάζω τις μεθόδους αυτές. Οποιαδήποτε εταιρεία το κάνει αυτό θα πρέπει να κλείσει και να υποχρεωθεί στην καταβολή μαζικών αποζημιώσεων. Θα ήθελα να ζητήσω από την Επιτροπή να εξετάσει το ζήτημα αυτό ως αντικείμενο απόλυτης προτεραιότητας.
<P>
Η αγραμματοσύνη παραμένει σοβαρότατο πρόβλημα. Αυτό αποδεικνύεται γενικά από το γεγονός ότι από τα 960 εκατομμύρια ενηλίκων αγραμμάτων στον κόσμο, τα δύο τρίτα είναι γυναίκες. Επιπλέον, από τα 130 εκατομμύρια ανηλίκων αγραμμάτων, τα 90 εκατομμύρια δεν έχουν καμία πρόσβαση στη στοιχειώδη εκπαίδευση. Αλλά ούτε και αυτοί οι αριθμοί αποκαλύπτουν την πλήρη εικόνα της καταστάσεως στην οποία βρίσκονται οι γυναίκες οι οποίες πολύ συχνά πρέπει να φέρουν το φορτίο της φτώχειας και των επιπτώσεων των πολιτικών κοινωνικού αποκλεισμού στις αναπτυσσόμενες χώρες.
<P>
Αναμένω την πρώτη αξιολόγηση της διασκέψεως του Καΐρου που θα γίνει στο Ανόβερο το 1999.

<SPEAKER ID=141 LANGUAGE="ES" NAME="Sornosa Martνnez">
Κυρία Πρόεδρε, κύριε Επίτροπε, αξιότιμοι κύριοι βουλευτές, το πρόγραμμα δράσης που καθορίστηκε στη Διάσκεψη του Καΐρου συνέδεσε τις αποτελεσματικές δημογραφικές πολιτικές με την ανθρώπινη αξιοπρέπεια και υπογράμμισε τον κεντρικό ρόλο της γυναίκας στην ανάπτυξη των λαών, στη δημογραφική σταθερότητα και στην προαγωγή της ειρήνης. Γι' αυτό, είναι απαραίτητο να εξασφαλίσουμε και να προωθήσουμε την εκπαίδευση της γυναίκας, την πρόσβασή της στην εργασία, την υγειονομική της κατάρτιση, την ενημέρωση σχετικά με τα δικαιώματά της για εθελούσια τεκνοποίηση, καθώς και την πρόσβαση στα προληπτικά μέσα.
<P>
Όμως η εξαίρετη έκθεση της κ. Fouque και οι παρεμβάσεις μας θα μείνουν δηλώσεις καλών προθέσεων να δεν υπάρχουν κανονισμοί και σχέδια που να μπορούν να εκτελεστούν και να βοηθήσουν τον Τρίτο Κόσμο να ξεπεράσει τη φτώχεια του και τη δημογραφική έκρηξη.
<P>
Το Ευρωπαϊκό Κοινοβούλιο, πριν και μετά τη Διάσκεψη του Καΐρου, εξέφρασε τη θέση του, και τώρα ζητάμε από την Επιτροπή να μας παρουσιάσει σε δύο χρόνια ένα έγγραφο ή μια έκθεση όπου να εξηγεί τι έχει κάνει προκειμένου να υλοποιήσει τις πολιτικές που αποφασίστηκαν στο Κάιρο· της ζητάμε επίσης να εγκρίνει αυτό το ψήφισμα.

<SPEAKER ID=142 LANGUAGE="NL" NAME="Van Dijk">
Πρόεδρε, αρχίζω με ένα διαφορετικό τρόπο. Κάθε παιδί το οποίο δεν γεννιέται στη Δύση, συμβάλλει πολύ περισσότερο στη εξοικονόμηση φυσικών πόρων σε σύγκριση με κάθε παιδί που δεν γεννιέται στις αναπτυσσόμενες χώρες. Ίσως αυτός να είναι ένας παράξενος τρόπος για να αρχίσει κανείς την ομιλία του, διότι κατ' αυτόν τον τρόπο δεν επιθυμώ να υποστηρίξω ότι δεν θα πρέπει να κάνουμε κάτι για τη αντιμετώπιση της δημογραφικής έκρηξης.Επιθυμώ απλώς να καταστήσω σαφές ότι οι ευθύνες δεν πρέπει μόνο να επιρρίπτονται στις πλάτες των ανθρώπων που ζουν στις αναπτυσσόμενες χώρες, αλλά φέρουμε και μεις μεγάλη ευθύνη εν προκειμένω επειδή ακριβώς οι χώρες που βρίσκονται βορείως του Ισημερινού, καταναλώνουν το μεγαλύτερο μέρος των φυσικών πόρων.
<P>
Είναι αλήθεια αυτό που αναφέρθηκε, δηλαδή ότι από τη Διάσκεψη του Καϊρου και μετέπειτα δεν συνέβησαν πολλά πράγματα. Θα ήθελα να ζητήσω επιτακτικά από την Ευρωπαϊκή Επιτροπή να μεριμνήσει το ταχύτερο δυνατό, σε συνεργασία με τα Ηνωμένα Έθνη, για την εκπόνηση συμφωνιών - πλαισίων προκειμένου να υλοποιηθούν το ταχύτερο δυνατό οι αποφάσεις που ελήφθησαν στο Κάϊρο. Στην παρούσα έκθεση, την οποία εκπόνησε με θαυμάσιο τρόπο η κα Fouque, καθίσταται επίσης ιδιαίτερα σαφές ότι η δημογραφική εξέλιξη μπορεί να αλλάξει πορεία μόνο εάν ληφθεί μέριμνα ώστε να βελτιωθεί η θέση των γυναικών τόσο από κοινωνική όσο και από οικονομική άποψη, με παράλληλη επίσης βελτίωση της εκπαίδευσης και της κατάρτισης των γυναικών και της πρόσβασής τους στους διάφορους τομείς της κοινωνικής μέριμνας όπως η μέριμνα στον τομέα της υγείας. Νομίζω ότι αυτό είναι αρκετά πιό σημαντικό από τις παλαιές, παραδοσιακές μεθόδους οικογενειακού προγραμματισμού, διότι αυτές, όπως έχει αποδειχθεί προ πολλού, δεν έχουν και τόσο ικανοποιητικά αποτελέσματα.

<SPEAKER ID=143 LANGUAGE="FR" NAME="Seillier">
Κυρία Πρόεδρε, κατ'αρχάς θα ήθελα να ευχαριστήσω την κ. Fouque για την αιτιολογική έκθεση της έκθεσής της και ιδιαίτερα για την πρώτη σελίδα αυτής της έκθεσης, τη σελίδα 11, και θα ήθελα αυτή η αιτιολογική έκθεση να διαβαστεί από όλους τους συναδέλφους και να αποτελέσει αφορμή προβληματισμού. Απλώς, επιτρέψτε μου να σας πω, κ. Fouque, ότι διαπιστώνω κάποια ασυνέπεια μεταξύ της αιτιολογικής έκθεσης και της συνέχειας της έκθεσής σας.
<P>
Σας ευχαριστώ ωστόσο διότι υπογραμμίσατε ότι ευτυχώς έχει σημειωθεί αλλαγή της νοοτροπίας και έχει παρέλθει η ιδεολογική άποψη ότι ο ίδιος ο υπερπληθυσμός είναι αιτία υπανάπτυξης. Ευτυχώς, όπως ανέφεραν πολλοί συνάδελφοι, έχουμε περάσει σε μία πολύ πιο ρεαλιστική άποψη, σύμφωνα με την οποία τα θέματα της ανάπτυξης και της οικονομίας, της αθλιότητας και της φτώχιας αποτελούν πηγές υπερπληθυσμού.
<P>
Η διαπίστωση αυτή μου επιτρέπει να πω ότι με την ευκαιρία ανάλογων διασκέψεων και θεμάτων πρέπει να οδηγούμαστε σε μία πραγματική αναθεώρηση της δικής μας οικονομικής ανάπτυξης, στις λεγόμενες πλούσιες χώρες μας. Πρέπει να αναδιοργανωθεί πλήρως το διεθνές εμπόριο, οι κανόνες του διεθνούς παιχνιδιού, ώστε στόχος των διεθνών συναλλαγών να μην είναι ο πλουτισμός των οικονομικά ισχυρών εις βάρος των διαφόρων λαών, τόσο στις ανεπτυγμένες όσο και στις αναπτυσσόμενες χώρες. Ολόκληρη η παγκόσμια οικονομική ανάπτυξη πρέπει να έχει ως άξονα την ικανοποίηση των στοιχειωδών και θεμελιωδών αναγκών της διατροφής, της στέγης και της υγειονομικής περίθαλψης στις διάφορες χώρες. Στο θέμα αυτό υπάρχει πραγματικά μία βαθιά δοκιμασία συνείδησης για εμάς - τολμώ να χρησιμοποιήσω τη λέξη αυτή, εφόσον χρησιμοποιήσατε τη λέξη ηθική, και σας ευχαριστώ- και η οποία πρέπει να μας προκαλεί όλους. Διότι τα δεινά συνδέονται: τα 18 εκατ. ανέργων και τα 50 εκατ. φτωχών και αποκλεισμένων στις χώρες μας και, από την άλλη πλευρά, τα προβλήματα που αντιμετωπίζουν οι αναπτυσσόμενες χώρες. Δεν είναι δύο ανεξάρτητες πραγματικότητες, είναι δύο αλληλένδετες πραγματικότητες. Από την άποψη αυτή, αν και δεν έχω αρκετό χρόνο, πιστεύω ότι είμαστε αρκετοί για να αποφασίσουμε να αλλάξουμε την ανάλυση που εφαρμόζεται στη διεθνή οικονομία.
<P>
Από την άλλη πλευρά, σας ευχαριστώ που επιμείνατε στο γεγονός ότι δεν είναι πλέον ανεκτό να επιβάλλονται μέτρα που δεν έχουν μελετηθεί αρκετά στο θέμα της δημογραφίας και, δόξα τω Θεώ, πολλοί συνάδελφοι συμφωνούν σε αυτό. Υπήρξε στο παρελθόν και εξακολουθεί να υπάρχει ένας ιμπεριαλισμός, ας μην φοβόμαστε τις λέξεις, και πρέπει τώρα να διασφαλίσουμε ότι οι πρακτικές αυτές, που καταδικάζουμε όλοι, θα παύσουν μία για πάντα.
<P>
Θα ήθελα τώρα να επιμείνω σε ένα σημείο. Στο ψήφισμα της 11ης Μαρτίου 1994, στη συνέχεια στο ψήφισμα με την ευκαιρία της Διάσκεψης του Καΐρου, του Διεθνούς Έτους Οικογένειας ψηφίσαμε στο Κοινοβούλιο υπέρ μία πραγματικής ελευθερίας, μίας ελεύθερης επιλογής των γυναικών στον τομέα του οικογενειακού προγραμματισμού. Πέρα από τις διάφορες μεθόδους αντισύλληψης, οι γυναίκες πρέπει να έχουν τη δυνατότητα να επιλέξουν έναν τρόπο ελέγχου των γεννήσεων βάσει της γνώσης του γυναικείου κύκλου, των μεθόδων Billings, συμπτωματοθερμικής κλπ., οι οποίες αποτέλεσαν αντικείμενο διεθνών ερευνών και σημαντικών επιστημονικών προόδων. Στην αυτοδιάθεση των γυναικών, που υπερασπίζουμε θερμά, υπάρχει κάτι που μας συγκλονίζει βαθιά.
<P>
Επιτρέψτε μου να πω επίσης ότι οι μέθοδοι αυτές έχουν το πλεονέκτημα ότι αντιμετωπίζουν επί ίσης βάσης τον άντρα και τη γυναίκα έναντι της ευθύνης της αναπαραγωγής.
<P>
Τέλος, η φτώχια πλήττει πολλές γυναίκες με παιδιά που ζουν μόνες. Πιστεύω ότι, από την άποψη αυτή, τόσο στις χώρες μας όσο και στις αναπτυσσόμενες χώρες, η κρίση της οικογένειας σε κάθε περίπτωση δεν αποβαίνει προς όφελος ούτε των παιδιών, ούτε της γυναίκας, η οποία αναλαμβάνει μόνη την ευθύνη των παιδιών που έχει φέρει στον κόσμο.

<SPEAKER ID=144 NAME="Κοκκόλα">
Κυρία Πρόεδρε, κύριε Επίτροπε, δεσμεύσεις υπογραφής συμφωνιών, διακηρύξεις για τα πολιτικά, τα κοινωνικά, τα οικονομικά δικαιώματα των πολιτών, ανδρών και γυναικών: ένας απολογισμός εάν γίνει, θα μπορέσουμε εύκολα να διαπιστώσουμε ότι, παρ'όλες τις συμφωνίες, τις διακηρύξεις, τα νομοθετήματα, ουσιαστικά βήματα δεν έχουν γίνει. Η βία συνεχώς αυξάνει και ο μη σεβασμός της ανθρώπινης ύπαρξης σε πολλές χώρες είναι καθημερινή πρακτική. Και στον βαθμό που αυτά τα δύο αυξάνονται, τόσο περισσότερο αυξάνονται τα θύματά τους, ιδιαίτερα οι γυναίκες και τα παιδιά. Γιατί η βία και οι διακρίσεις κατά των γυναικών δεν περιορίζονται μόνον στις χώρες εκείνες όπου διεξάγονται ένοπλες συγκρούσεις. Τις βρίσκει συχνά κανείς σε χώρες όπου οι παραδόσεις απαιτούν οι γυναίκες να πωλούνται στα σκλαβοπάζαρα ή να ακρωτηριάζονται σεξουαλικά, να πεθαίνουν επειδή φέρουν στα σπλάχνα τους ένα παιδί, να υποβάλλονται σε ψυχική δοκιμασία επειδή είναι αναγκασμένες σε υποχρεωτική αντισύλληψη και το αντίστροφο, επειδή η αντισύλληψη και ο προγραμματισμός της γέννησης ενός παιδιού θεωρούνται απαγορευμένα.
<P>
Πρέπει να καταβληθεί κάθε προσπάθεια ώστε παραδόσεις και συνήθειες που εξευτελίζουν την ανθρώπινη ύπαρξη να τεθούν κάτω από το πρίσμα της επανεξέτασης ή της αναθεώρησής τους. Βέβαια, σε πολλές χώρες οι παραδόσεις αυτές χάνονται στα βάθη των αιώνων. 'Ομως, δεν θα πρέπει αυτές οι παραδόσεις και οι συμπεριφορές να χρησιμοποιούνται συνεχώς σαν δικαιολογίες από ορισμένους παράγοντες της εξουσίας για την μη αλλαγή των πραγμάτων.
<P>
Η ανάγκη της πρόσβασης στην εκπαίδευση και στην ενημέρωση καθίσταται πλέον απαραίτητη, επιτακτική θα έλεγα. Στο κατώφλι του 2000, όπου οι χώρες της Ευρωπαϊκής 'Ενωσης και αυτές του ανεπτυγμένου κόσμου οργανώνουν εκστρατείες ενημέρωσης, καθιερώνουν την διανομή προφυλακτικών δωρεάν για την προστασία από το AIDS, σε άλλες χώρες αμφισβητείται ακόμη και η χρήση του προφυλακτικού. Αλλά έχουμε και τις διακρίσεις στην εκπαίδευση. Το μεγαλύτερο μέρος των αναλφάβητων είναι γυναίκες, επειδή δεν τους αναγνωρίζεται το δικαίωμα της πρόσβασης στην εκπαίδευση.
<P>
Ο ρόλος, λοιπόν, της Ευρωπαϊκής 'Ενωσης πρέπει να είναι καταλυτικός, όχι μόνον στην προσέγγιση του θέματος από την οικονομική πλευρά. Επικροτώ τον στόχο έως το 2000 το ποσό που διατίθεται από την Ευρωπαϊκή 'Ενωση να φθάσει τα 300 εκατομμύρια ECU. Μου δημιουργεί όμως ερωτηματικά η μη υποβολή αιτήσεων από χώρες της Μεσογείου. Και αν αιτία αυτού είναι η περίπλοκη διαδικασία, ίσως τότε θα πρέπει να αναθεωρήσουμε την διαδικασία αυτή. Επίσης, ίσως θα έπρεπε να διατεθεί ένα μέρος των χρημάτων αυτών για την ενημέρωση; να κυκλοφορήσουν δηλαδή ειδικά φυλλάδια τα οποία θα δίνουν πληροφορίες για το πώς μπορούν να γίνουν οι αιτήσεις, από ποιές χώρες και ποιές προϋποθέσεις πρέπει να πληρούν.
<P>
Η Ευρωπαϊκή 'Ενωση θα πρέπει επίσης να ενθαρρύνει εκστρατείες ενημέρωσης των πολιτών για τα δικαιώματά τους, προγράμματα κατάρτισης-ενημέρωσης, προγράμματα που αφορούν στην υγεία των γυναικών και των παιδιών. Επίσης, να ενθαρρύνει τις μη κυβερνητικές οργανώσεις να αναλάβουν πρωτοβουλίες, γιατί η συμβολή τους είναι άμεση και αποτελεσματική.
<P>
Ευχαριστώ την κ. Φουκ για την τόσο καλή δουλειά της και ελπίζω η Επιτροπή να ανταποκριθεί στο κάλεσμά μας.

<SPEAKER ID=145 NAME="Marνn">
Κυρία Πρόεδρε, κυρίες και κύριοι βουλευτές, θα ήθελα κατ' αρχήν να ευχαριστήσω την κ. Fouque για την εξαίρετη και ισόρροπη έκθεσή της. Η Επιτροπή συμμερίζεται φυσικά τη γνώμη της υπό την έννοια ότι η παρακολούθηση της Διάσκεψης του Καΐρου δεν πρέπει μόνο να σέβεται το σχέδιο δράσης που συμφωνήθηκε στο Κάιρο, αλλά και το καθεστώς των γυναικών, και να εξασφαλίζει ότι η συμβολή τους στην επίλυση των προβλημάτων σχετικά με την ανάπτυξη, τη φτώχεια και τον πληθυσμό θα αναγνωριστεί πλήρως.
<P>
Η Επιτροπή θεωρεί ότι η πολιτική που αναπτύσσει μετά τη Διάσκεψη του Καΐρου αντιπροσωπεύει μια πραγματική πρόοδο σε συγκεκριμένους όρους, αν και αναγνωρίζω, ευθύς εξαρχής, τη μετριοπάθεια της πολιτικής μας. Θα θυμούνται οι αξιότιμοι κύριοι βουλευτές ότι, με βάση το σχέδιο δράσης του Καΐρου και λαμβάνοντας υπόψη τόσο τα ψηφίσματα του Ευρωπαϊκού Κοινοβουλίου όσο και τις παρατηρήσεις του Συμβουλίου, η Επιτροπή παρουσίασε, το 1995, την πρόταση κανονισμού του Συμβουλίου σχετικά με τις δράσεις στις αναπτυσσόμενες χώρες στον τομέα της υποστήριξης των δημογραφικών προγραμμάτων και πολιτικών.
<P>
Ο νέος αυτός κανονισμός είναι ειδικά συνδεδεμένος με μια θέση του προϋπολογισμού που είναι ισχνή -7 εκατομμύρια Ecu το 1996- αν και η πραγματική της σημασία είναι πολύ μεγαλύτερη σε πολιτικούς όρους, λόγω των όσων θα επιχειρήσω να επισημάνω στη συνέχεια. Ο κανονισμός θα δώσει προτεραιότητα σε καινοτόμα πιλοτικά σχέδια, σε καταλυτικές δράσεις και εργασίες αποτελεσματικής έρευνας. Αν και τα κύρια μέτρα σχετικά με τον πληθυσμό θα εξακολουθήσουν να χρηματοδοτούνται από εθνικά προγράμματα με επιβάρυνση των αντίστοιχων αναπτυξιακών προϋπολογισμών, θα προσανατολίζονται βασικά από τις ιδέες που περιέχονται στον νέο κανονισμό και από τα αποτελέσματα που προκύπτουν από τις ιδέες που εφαρμόζονται στην πράξη μέσω της θέσης του προϋπολογισμού που προανέφερα.
<P>
Οι κύριες προτεραιότητες που επεσήμανε η Επιτροπή στην πρότασή της είναι πολύ σαφείς - μιλώ για τον κανονισμό: να επιτραπεί στις γυναίκες και τους άνδρες να επιλέγουν ελεύθερα τον αριθμό των παιδιών τους· να συμβάλουμε στη δημιουργία ενός κοινωνικοπολιτιστικού, οικονομικού και εκπαιδευτικού περιβάλλοντος που να καθιστά δυνατή την πλήρη άσκηση αυτού του δικαιώματος· να βοηθήσουμε την ανάπτυξη συστημάτων υγείας τα οποία, σε θέματα αναπαραγωγής, να περιορίζουν σημαντικά τους κινδύνους για τις μητέρες και τα παιδιά.
<P>
Προκειμένου να τηρηθούν αυτές οι προτεραιότητες, η Επιτροπή προτείνει η κοινοτική βοήθεια να επικεντρωθεί στα εξής:
<P>
στην ανάπτυξη υπηρεσιών οικογενειακού προγραμματισμού σύμφωνα με τις πολιτικές που ασκούν οι κυβερνήσεις, οι διεθνείς οργανώσεις και οι μη κυβερνητικές οργανώσεις, ιδιαίτερα προς όφελος περιθωριακών τομέων του πληθυσμού·-στην εκπαίδευση των γυναικών και στην υγειονομική εκπαίδευση, και ιδιαίτερα στην χάραξη, υλοποίηση και χρηματοδότηση ειδικών πολιτικών του τομέα·-στη βελτίωση των υγειονομικών υπηρεσιών αναπαραγωγής·-στην ενίσχυση των εκστρατειών για την ενημέρωση, την εκπαίδευση και τη συνειδητοποίηση, και-στην ανάπτυξη οργανώσεων βάσης και συνεργασίας Νότου-Νότου, μεταξύ των ίδιων των αναπτυσσομένων χωρών.Οι προσανατολισμοί αυτοί, μαζί με εκείνους που προκύπτουν από την επιλογή των σχεδίων στον τομέα της δημογραφικής συνεργασίας, συνθέτουν ένα επαρκώς ακριβές πλαίσιο ώστε να επιτραπεί ένας συνεκτικός σχεδιασμός των δραστηριοτήτων της Επιτροπής. Εξάλλου, η δημιουργία της ομάδας εμπειρογνωμόνων, με την υποστήριξη του Συμβουλίου, και η αναθεώρηση σημαντικών σχεδίων συνεργασίας από τις ίδιες τις επιτροπές του Συμβουλίου, θα πρέπει κατά κανόνα να συμβάλουν στην επίτευξη ενός αποδεκτού επιπέδου συντονισμού μεταξύ των δράσεων της Επιτροπής και των Κρατών μελών.
<P>
Όσον αφορά τη δέσμευση της Ευρωπαϊκής Ένωσης στο Κάιρο, που συνίσταται στην αύξηση των χορηγούμενων πόρων για τα προγράμματα σχετικά με τον πληθυσμό, τα νέα είναι κατ' αρχήν θετικά, φυσικά μέσα στα πλαίσια της μετριοπάθειας. Ο μέσος όρος των δεσμεύσεων για τα έτη 1991 έως 1994 -αναφέρομαι στις δημοσιονομικές δεσμεύσεις του κοινοτικού προϋπολογισμού- ανήλθε σε 20 εκατομμύρια Ecu ετησίως. Οι συνολικές δεσμεύσεις για το 1995 ανέρχονται κατά προσέγγιση στο ποσόν των 45 εκατομμυρίων Ecu. Για να το πούμε διαφορετικά, από το 1994 στο 1995, και για να υλοποιηθούν τα συμπεράσματα της Διάσκεψης του Καΐρου, ο κοινοτικός προϋπολογισμός διπλασιάστηκε. Όσον αφορά το 1996, το τρέχον δημοσιονομικό έτος, ελπίζουμε -αυτή είναι και η πρόταση της Επιτροπής- να μπορέσουμε να αυξήσουμε τις δεσμεύσεις μας απέναντι σε αυτές τις πολιτικές για τη δημογραφία και τη γυναίκα σε 90 περίπου εκατομμύρια Ecu.
<P>
Φυσικά, μπορεί κανείς να αποφανθεί σχετικά με το αν είναι επαρκής ή όχι για οποιοδήποτε προϋπολογισμό. Και για να απαντήσω στις ερωτήσεις που διατύπωσαν οι περισσότεροι από τους αξιότιμους κυρίους βουλευτές, θα πρέπει να σας πω και πάλι ότι, στην Ευρωπαϊκή Ένωση, υπάρχουν δύο Αρχές του προϋπολογισμού: η μία είναι το Συμβούλιο και η άλλη το Ευρωπαϊκό Κοινοβούλιο, δηλαδή εσείς. Κατά συνέπεια σας καλώ, αν θεωρήσετε ότι το ποσόν που προτείνει η Επιτροπή -γύρω στα 90 εκατομμύρια Ecu- δεν είναι επαρκές, ή αν, όπως επεσήμαναν ορισμένοι αγορητές, θεωρήσετε ότι ούτε και ο αριθμός των υπαλλήλων που ασχολούνται με αυτά τα θέματα είναι επαρκής, σας προτρέπω, τον Οκτώβριο, όταν θα συζητηθεί ο προϋπολογισμός στο Κοινοβούλιο, εσείς, με την ιδιότητά σας ως Αρχής του προϋπολογισμού, να αυξήσετε τις πιστώσεις υπέρ αυτών των προγραμμάτων, και επιπλέον, να μας προικοδοτήσετε με περισσότερες πιστώσεις ώστε να μπορέσουμε να προσλάβουμε περισσότερους υπαλλήλους. Πιστέψτε με ότι, ως Επίτροπος, θα ήμουν πολύ ευτυχής αν μπορούσα να υπολογίζω στη συνδρομή αυτού του Κοινοβουλίου το οποίο, όπως είπα, αποτελεί μέρος της Αρχής του προϋπολογισμού. Τι θα μπορούσε να με ευχαριστήσει περισσότερο από το να μπορώ να διαθέτω περισσότερα χρήματα και να έχω περισσότερους υπαλλήλους!
<P>
Η κ. Fouque ωστόσο, προβαίνει σε μια σειρά παρατηρήσεων σχετικά με τις οποίες θα ήθελα τουλάχιστον να κάνω κάποιες διευκρινίσεις, με τη συνεργασία του συναδέλφου Pinheiro, υπεύθυνου για τη Σύμβαση της Λομέ. Δεν είναι καθόλου βέβαιο ότι έχουν δαπανηθεί, όπως επισημαίνει η έκθεσή σας, μόνον 2, 8 εκατομμύρια Ecu στα πλαίσια της Σύμβασης της Λομέ. Φέτος, έχουν δαπανηθεί 20 εκατομμύρια Ecu σε σχέδια στην Κένια, το Μαλάουι, και κυρίως στη ζώνη της Καραϊβικής. Εν πάση περιπτώσει, η Επιτροπή καταβάλλει προσπάθεια να συμπεριλάβει σε όλα της τα προγράμματα για τον πληθυσμό τους στόχους που επισημαίνετε στην έκθεσή σας.
<P>
Η Επιτροπή φρονεί ότι η πρόταση ψηφίσματος είναι σαφής σχετικά με τη γραμμή που πρέπει να ακολουθήσουμε. Ωστόσο, πιστεύουμε ότι η αναγνώριση του ρόλου που πρέπει να διαδραματίσουν οι γυναίκες εκφράζεται με ακόμη μεγαλύτερη σαφήνεια στην τροποποιημένη πρόταση κανονισμού που η Επιτροπή θα αποστείλει προσεχώς στο Συμβούλιο και η οποία θα πρέπει να ακολουθήσει τη διαδικασία στο Ευρωπαϊκό Κοινοβούλιο.

<SPEAKER ID=146 NAME="Πρόεδρος">
H συζήτηση έληξε.
<P>
H ψηφοφορία θα διεξαχθεί αύριο στις 11.00 π.μ.

<CHAPTER ID=9>
Γυναίκες και Ολυμπιακοί Αγώνες της Ατλάντα
<SPEAKER ID=147 NAME="Πρόεδρος">
H ημερήσια διάταξη προβλέπει την προφορική ερώτηση της κ. Castellina, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, του κ. Kouchner, εξ ονόματος της Επιτροπής Ανάπτυξης και Συνεργασίας και της κ. van Dijk, εξ ονόματος της Επιτροπής για τα Δικαιώματα της Γυναίκας προς την Επιτροπή (Β4-0560/96 - O -0125/96), σχετικά με τη μη συμμετοχή γυναικών ορισμένων χωρών στους Ολυμπιακούς Αγώνες της Ατλάντα.

<SPEAKER ID=148 LANGUAGE="NL" NAME="Van Dijk">
Πρόεδρε, επιτρέψτε μου να αρχίσω ζητώντας συγγνώμη εκ μέρους της κας Castellina, Προέδρου της Επιτροπής Πολιτισμού. Δεν μπορεί δυστυχώς να παρευρίσκεται εδώ απόψε και, συνεπώς, θα λάβω το λόγο εδώ εξ ονόματός της και, κατά πάσα πιθανότητα, εξ ονόματος επίσης της Επιτροπής Πολιτισμού.
<P>
Καθώς βαδίζουμε προς τους Ολυμπιακούς Αγώνες της Ατλάντα, οι οποίοι θα αρχίσουν εντός ολίγων εβδομάδων, καθίσταται ολοένα και περισσότερο φανερό ότι εξακολουθούν να υπάρχουν ορισμένς χώρες οι οποίες αρνούνται να αποστείλουν γυναίκες στους Ολυμπιακούς Αγώνες. Οφείλω να δηλώσω ότι είχαμε μείνει έκπληκτοι όταν φάνηκε ότι στους Ολυμπιακούς Αγώνες της Βαρκελώνης, 33 χώρες είχαν αποφασίσει να μην επιτρέψουν στις γυναίκες να συμμετάσχουν στους Ολυμπιακούς Αγώνες. Αυτό φυσικά είναι εντελώς ανεπίτρεπτο και σε πλήρη αντίθεση με την ολυμπιακή ιδέα σύμφωνα με την οποία δεν επιτρέπονται οι διακρίσεις λόγω φύλου ή για άλλους λόγους ούτε επίσης οι φυλετικές διακρίσεις.
<P>
Στους Αγώνες επίσης της Ατλάντα, μολόντι αυτή τη στιγμή δεν μπορούμε να είμαστε 100 % σίγουροι, αναμένεται ένας μεγάλος αριθμός χωρών να αρνηθεί εκ νέου στις γυναίκες τη συμμετοχή τους στους αγώνες. Τηλεφώνησα σήμερα στην Επιτροπή Ολυμπιακών Αγώνων στη Λωζάνη και στην Ατλάντα, αλλά δεν μπορούσαν να μου δώσουν οριστικά στοιχεία επειδή υπάρχει ακόμη περιθώριο δύο ημερών για την οριστική συμμετοχή στους Ολυμπιακούς Αγώνες της Ατλάντα, δηλαδή όλες εκείνες οι χώρες οι οποίες ως τώρα έχουν δηλώσει ότι δεν επιθυμούν να επιτρέψουν τη συμμετοχή γυναικών, έχουν ακόμη περιθώριο δύο ημερών, το οποίο στο εν τω μεταξύ έχει γίνει περιθώριο μιάμισυ ημέρας, για να αλλάξουν τους καταλόγους των αθλητών που θα συμμετάσχουν και να επιτρέψουν τη συμμετοχή γυναικών.
<P>
Οφείλω να δηλώσω ότι δεν πρόκειται μόνο για ισλαμικές χώρες. Ας αφήσουμε τα παραμύθια, διότι αυτό υποστηρίζεται εύκολα, αλλά υπάρχουν και μη ισλαμικές χώρες οι οποίες εφαρμόζουν διακρίσεις λόγω φύλου. Υπάρχουν επίσης και άλλες χώρες όπως το Λάος, η Ουρουγουάη, οι Βρετανικές Παρθένες Νήσοι και οι Αμερικανικές Νήσοι Σαμόα. Αναφέρω απλώς ορισμένες χώρες οι οποίες δεν εμπίπτουν στην κατηγορία των ισλαμικών χωρών.
<P>
Δεν γνωρίζουμε πως θα είναι τα πράγματα αυτή τη φορά, αλλά στη Βαρκελώνη ήταν οδυνηρό να διαπιστώσουμε ότι από τους 9.368 συμμετέχοντες μόνο 2.108 ήταν γυναίκες. Η κατάσταση αυτή πρέπει κάποτε να αλλάξει.
<P>
Την ευθύνη φέρει φυσικά η Επιτροπή Ολυμπιακών Αγώνων η οποία θα έπρεπε απλώς να αρνηθεί τη συμμετοχή των εν λόγω χωρών στους Αγώνες, όμως η Επιτροπή Ολυμπιακών Αγώνων δεν είναι η μόνη η οποία φέρει ευθύνη εν προκειμένω. Ευθύνη φέρουν φυσικά και άλλες χώρες καθώς και π.χ. η Ευρωπαϊκή Ένωση, η οποία μέσω του Συμβουλίου Υπουργών θα μπορούσε να δηλώσει: όχι, δεν μπορούμε να αποδεχθούμε αυτό το πράγμα, θα αντιδράσουμε και δεν μπορούμε να επιτρέψουμε σε ορισμένες χώρες να προχωρήσουν τόσο μακριά ώστε να αρνηθούν τη συμμετοχή των γυναικών στους Ολυμπιακούς Αγώνες. Επιθυμώ να πληροφορηθώ από την Ευρωπαϊκή Επιτροπή, όπως η ερώτηση αυτή έχει διατυπωθεί επί χάρτου εάν αυτή όντως είναι διατεθειμένη να συμβάλει στην αντιμετώπιση παρομοίων παραβιάσεων των ανθρωπίνων δικαιωμάτων και να εξάγει τα συμπεράσματά της, διακόπτοντας τη χορήγηση βοήθειας στις χώρες εκείνες οι οποίες εφαρμόζουν παρόμοιες πρακτικές. Θα ήθελα επίσης να πληροφορηθώ από την Επιτροπή εάν αυτή μπορεί να δηλώσει επίσης σε ποιές από αυτές τις χώρες που είναι ένοχες διακρίσεων, χορηγεί βοήθεια.

<SPEAKER ID=149 LANGUAGE="EN" NAME="Van Putten">
Ομιλώ εξ ονόματος του κ. Kouchner, Προέδρου της Επιτροπής Ανάπτυξης και Συνεργασίας.
<P>
Η πολιτική έχει εισέλθει από μακρού στους Ολυμπιακούς Αγώνες. Υπενθυμίζω ότι το 1936 στη Γερμανία, αρνήθηκαν να δώσουν μετάλλιο σε ένα μαύρο Αμερικανό δρομέα. Το 1979, δυστυχώς πάλι στη Γερμανία, έγινε μια δολοφονική απόπειρα στο Μόναχο κατά της αποστολής του Ισραήλ εκ μέρος Παλαιστινίων τρομοκρατών, όπως ονομάζονταν τότε. Τώρα, το 1996, οι Παλαιστίνιοι συμμετέχουν οι ίδιοι με μία ομάδα. Αναφέρω πρώτα αυτά τα γεγονότα για να προχωρήσω τώρα στο θέμα των γυναικών. Φρονώ ότι είναι σαφές, όπως δήλωσε άλλωστε και η προηγούμενη ομιλήτρια, ότι τώρα αντιμετωπίζουμε το αδιανόητο φαινόμενο να αρνούνται ορισμένες χώρες τη συμμετοχή των γυναικών στην ομάδα τους. Αναφέρθηκε ήδη ότι στη Βαρκελώνη τούτο κατέστη σαφές όταν μια χώρα αρνήθηκε να συμμετάσχει στην παρέλαση επειδή έπρεπε να ακολουθήσει μια γυναίκα που κρατούσε ένα πίνακα με το όνομα της χώρας αυτής. Είναι σαφές ότι πολλές από αυτές τις χώρες, οι οποίες είναι 33 περίπου, ανήκουν στις ονομαζόμενες χώρες ΑΚΕ και στις κώρες ALA. Με αφορμή αυτό το γεγονός ετέθη στην Επιτροπή Ανάπτυξης και Συνεργασίας μία ερώτηση εκ μέρους του κ. Kouchner, στο πλαίσιο της Επιτροπής Ανάπτυξης, εάν αυτές οι χώρες λαμβάνουν ενίσχυση από την Ευρώπη για αθλητικές δραστηριότητες, δηλαδή οι χώρες ΑΚΕ και οι χώρες ALA. Αυτή είναι η πρώτη έρώτηση.
<P>
Η δεύτερη ερώτηση θίγει ουσιαστικά το θέμα κατά πόσον η Επιτροπή τολμά και έχει τη δυνατότητα να δηλώσει ότι δεν θα πρέπει να επιτρέπεται η συμμετοχή χωρών στους Ολυμπιακούς Αγώνες, οι οποίες δεν επιτρέπουν τη συμμετοχή γυναικών στην ομάδα τους. Εδώ μπορεί φυσικά να γίνει μια εξαίρεση για χώρες όπως οι Νήσοι Σολομώντος ή η Τόγκα οι οποίες ίσως στέλνουν ένα μόνο αθλητή. Όμως φρονώ ότι μπορεί κανείς να θέσει όριο στις ομάδες εκείνες που στέλνουν περισσότερους από 3 ή 4 αθλητές. Όταν είναι σαφές ότι συνειδητά δεν συμπεριλαμβάνονται γυναίκες στις εν λόγω ομάδες, τότε έχουμε μια ηθελημένη εξαίρεση των γυναικών και αυτό έρχεται σε πλήρη αντίθεση με τις αρχές των Ολυμπιακών Αγώνων. Σε αυτές τις δύο ερωτήσεις, την αρχική ερώτηση και την ερώτηση που προστέθηκε, ελπίζω ότι θα δώσει απάντηση ο κ. Marin.

<SPEAKER ID=150 NAME="Marνn">
Κυρία Πρόεδρε, θα ξεκινήσω λέγοντας ότι κατανοώ τέλεια το περιεχόμενο της ερώτησης ακριβώς όπως το εξέθεσε η κ. van Dijk και κατόπιν η κ. van Putten, αναρωτιέμαι όμως αν η Ευρωπαϊκή Επιτροπή είναι σε θέση να μπορεί να επιλύσει αυτό το ζήτημα για τον εξής λόγο: η Ευρωπαϊκή Ένωση δεν έχει κανενός είδους συμφωνία συνεργασίας σε θέματα αθλητισμού με καμία τρίτη χώρα. Δεν υπάρχει τέτοιου είδους συνεργασία σε θέματα αθλητισμού. Αρα, και λαμβανομένης υπόψη της αρμοδιότητας του Ευρωπαϊκού Κοινοβουλίου σε τέτοιου είδους ζητήματα, γιατί δεν καλείτε στο Ευρωπαϊκό Κοινοβούλιο τη Διεθνή Ολυμπιακή Επιτροπή προκειμένου να σας εξηγήσει εδώ το λόγο για τον οποίο υπάρχουν χώρες που εισάγουν διακρίσεις σε βάρος της γυναίκας, μη επιτρέποντας τη συμμετοχή της στους Ολυμπιακούς Αγώνες, γεγονός το οποίο έρχεται πράγματι σε αντίθεση με τον Ολυμπιακό Χάρτη, με τη Σύμβαση των Ηνωμένων Εθνών και με τη Σύμβαση για τα Ανθρώπινα Δικαιώματα, όπου επισημαίνεται ότι δε θα υπάρχουν διακρίσεις για λόγους φυλής, θρησκείας ή φύλου; Ίσως η Διεθνής Ολυμπιακή Επιτροπή να μπορέσει να σας εξηγήσει πολύ καλύτερα από εμένα γιατί, στα πλαίσια του διεθνούς ολυμπισμού, επιτρέπονται τέτοιου είδους καταστάσεις.
<P>
Προσωπικά, από πλευράς της Επιτροπής, συμμερίζομαι πλήρως αυτό το πρόβλημα, αλλά δεν έχουμε τη στιγμή αυτή στα χέρια μας κάποιο μέσον που θα μπορούσε να μας επιτρέψει να σας βοηθήσουμε στην επίλυση του ζητήματος, και ίσως εσείς θα έπρεπε να απευθυνθείτε, όπως σας επεσήμανα, στη Διεθνή Ολυμπιακή Επιτροπή προκειμένου να σας εξηγήσει γιατί δέχεται τέτοιου είδους καταστάσεις.

<SPEAKER ID=151 LANGUAGE="DE" NAME="Grφner">
Kυρία Πρόεδρε, στις 20 Ιουλίου θα γίνει η έναρξη των θερινών Ολυμπιακών Αγώνων στην Ατλάντα, αλλά, από σήμερα κιόλας, καθίσταται φανερό ότι το άρθρον 9 του Όλυμπιακού Χάρτη παραβιάζεται πάλι και περιφρονείται από πολυάριθμες χώρες. Το ακούσαμε ήδη, παρόλο που η διάκριση για λόγους φυλής, θρησκείας και πολιτικής, αλλά και ιδιαίτερα του φύλου, θεωρείται ότι δε συμβαδίζει με το ολυμπιακό πνεύμα.
<P>
Το 1992 λοιπόν, ξεκίνησαν στη Βαρκελώνη μια άμιλλα υψηλών επιδόσεων 169 έθνη, εκ των οποίων τα 35 ήταν καθαρά ανδρικές ομάδες, μεταξύ των οποίων περιλαμβάνονταν το Ιράν, το Κουβέιτ, το Πακιστάν; και άλλες χώρες αναφέρθηκαν εδώ στη συζήτηση. Σε μερικές ισλαμικές χώρες, ο αθλητισμός είναι κατά βάσιν απαγορευμένος για τις γυναίκες, ή με τις αυστηρές ενδυματολογικές διατάξεις καθίσταται αδύνατος. Mερικές μάλιστα αθλήτριες από τις χώρες αυτές, απειλούνται από φονταμενταλιστικές ομάδες.
<P>
Aνέκαθεν λοιπόν υπήρχαν στην ιστορία του αθλητισμού υψηλών επιδόσεων συζητήσεις για τα ανθρώπινα δικαιώματα κι αυτό είναι καλό. Ο αθλητισμός υψηλών επιδόσεων είναι η βιτρίνα των κοινωνιών, ενώ αποκαλύπτει ταυτόχρονα και τα αδύνατα και δυνατά σημεία των χωρών αυτών. Η Νότια Αφρική για παράδειγμα, ως κράτος του απαρτχάιντ επέλεγε μόνον λευκούς στις ομάδες, και οι φονταμενταλιστικές ισλαμικές χώρες επιλέγουν μόνον άνδρες για τις ολυμπιακές τους ομάδες. Γι' αυτό και το 1992 στη Βαρκελώνη, μετά τους αγώνες, ιδρύθηκε μια ομάδα - η Επιτροπή Atlanta Plus - από μια σειρά προσωπικοτήτων οι οποίοι μάχονται για τους σκοπούς αυτούς, ώστε να μη γίνονται πια διακρίσεις στον αθλητισμό.
<P>
Η Διεθνής Όλυμπιακή Eπιτροπή θα 'πρεπε λοιπόν, κατά συνέπεια, να αποκλείει τις αντιπροσωπείες αυτές που κάνουν διακρίσεις εις βάρος των γυναικών. Ας αφήσουμε τους αποκλεισμούς που ανέφερε εδώ η κ. van Putten, αν δηλαδή δεν πληρούνται οι προϋποθέσεις στις επιδόσεις. Αυτό είναι άλλο θέμα. Όπου όμως πρόκειται για σαφείς διακρίσεις σε βάρος των γυναικών, θα πρέπει οι χώρες αυτές να αποκλείονται. Η Atlanta Plus, αυτή η δράση, έγινε στο μεταξύ ένα κίνημα το οποίο υποστηρίζεται από πολλές προσωπικότητες του αθλητισμού και βρήκε μεγάλη πολιτική υποστήριξη. Ωστόσο, η Διεθνής Όλυμπιακή Eπιτροπή καθυστερεί, ενώ οι ευρωπαϊκές κυβερνήσεις σιωπούν.
<P>
Και για να σας θυμίσω ακόμη μια φορά τη Βαρκελώνη του 1992: Ενώ με μεγάλο ενθουσιασμό και συγκίνηση γιορτάζονταν οι επιτυχίες μιας από διαφορετικά χρώματα επιδερμίδας αποτελούμενης νοτιοαφρικανικής ομάδας, η νικήτρια του χρυσού μεταλλίου στο δρόμο των 1500m, η αλγερινή αθλήτρια Hassida Boulmerka, προέβη σε μια πολύ σημαντική διαμαρτυρία. Αντιμετώπιζε δυσφήμηση και απειλές από τους ισλαμιστές εξτρεμιστές, οι οποίοι θέλουν να εκτοπίσουν τελείως από τη δημόσια ζωή τις γυναίκες. Με τη γενναία της εμφάνιση ταρακουνήθηκε η παγκόσμια κοινή γνώμη. Περιφρόνηση των ανθρώπων και περιφρόνηση των γυναικών βρίσκονται πολύ κοντά η μια στην άλλη. Ο ρατσισμός και ο σεξισμός έχουν την ίδια ρίζα. Η Ευρώπη δεν επιτρέπεται να τηρεί εδώ παθητική στάση. Το Συμβούλιο θα πρέπει να ζητήσει τον αποκλεισμό των ομάδων στη ΔΟΕ που κάνουν διακρίσεις λόγω φύλων, και μπορούν και πρέπει να ακολουθήσουν κυρώσεις.
<P>
Δε θέλουμε μια καινούρια μορφή του απαρτχάιντ κατά των γυναικών, και υποστηρίζουμε ενεργά τους στόχους του κινήματος Atlanta Plus κατά του αποκλεισμού των γυναικών στον αθλητισμό.

<SPEAKER ID=152 NAME="Μούσχουρη">
Κυρία Πρόεδρε, κύριε Επίτροπε, κυρίες και κύριοι συνάδελφοι, δεν είναι δυνατόν να πείσει κανείς ορισμένες χώρες να δώσουν στις γυναίκες την ελευθερία να συμμετάσχουν ή όχι στους Ολυμπιακούς Αγώνες με την μέθοδο του αποκλεισμού ή της καταδίκης. 'Ισως είναι η ευθύνη των εθνικών και διεθνών επιτροπών να ανοίξουν τον διάλογο με τις χώρες αυτές, να προσπαθήσουν να τις κατανοήσουν και να τις διδάξουν το ολυμπιακό πνεύμα της ελευθερίας και της δημοκρατίας. Δεν έχει λοιπόν νόημα να απαιτήσουμε τα δικαιώματα των γυναικών, απειλώντας με τιμωρίες, αλλά αντιθέτως πρέπει να μυήσουμε τις ίδιες τις γυναίκες σε αυτούς τους αγώνες, να τις αφήσουμε να τους ανακαλύψουν και να ενδιαφερθούν για αυτούς χωρίς να έχουν τον φόβο ότι θα προδώσουν την θρησκεία τους, τον πολιτισμό τους, την παράδοσή τους.
<P>
Η λέξη «επικοινωνία» είναι γένους θηλυκού, και ίσως θα ήταν χρήσιμο για όλους να αρχίσουν οι κύριοι της Ολυμπιακής Επιτροπής να δέχονται λίγο περισσότερο τις γυναίκες στους κόλπους τους. Οι γυναίκες θα μπορούσαν να ανταποκριθούν σ'αυτόν τον διάλογο και έτσι να προωθήσουν τον γυναικείο αθλητισμό, καθώς επίσης και την συμμετοχή τους στους διεθνείς αγώνες.
<P>
'Ισως επίσης θα έπρεπε να ξεκινήσει μία νέα πολιτική στον τομέα του αθλητισμού, μία πολιτική που θα ταίριαζε καλύτερα στο πνεύμα των αγώνων αυτών, η οργάνωση των οποίων εξαρτάται συχνά υπέρ το δέον από επιλογές οικονομικής καθαρά φύσεως, γεγονός που μας οδήγησε σήμερα να εορτάζουμε τα 100 χρόνια των Ολυμπιακών Αγώνων μακρυά από την χώρα όπου πρωτοείδαν το φως, την χώρα όπου γεννήθηκαν, την χώρα που πρωτοάναψε την φλόγα τους. Μήπως είναι καιρός να επανέλθουμε στα αρχικά ιδανικά του ολυμπιακού πνεύματος, να τα προωθήσουμε και να τα εφαρμόσουμε χωρίς διακρίσεις φύλου, θρησκείας ή χρώματος, ώστε να μην βρεθούμε πάλι μπροστά σε παρόμοια οξυμένα προβλήματα αποκλεισμών, που θα έχουν εν τω μεταξύ επιδεινωθεί;
<P>
Μην χάνουμε λοιπόν καιρό. Το έτος 2000 είναι προ των πυλών, είναι ήδη αύριο. Πρέπει να θυμηθούμε ότι στην αρχαιότητα κάθε αρετή ήταν προσωποποιημένη: η δημοκρατία, η ελευθερία, η νίκη αναπαρίσταντο από γυναίκες, ενώ οι Ολυμπιακοί Αγώνες από έναν άνδρα. Ωστόσο, γυναίκες και άνδρες συγκατοικούσαν στον 'Ολυμπο με ομόνοια και αρμονία. Και αυτές οι αρετές γυναίκες ήταν, τις οποίες δυστυχώς ο σημερινός κόσμος δυσκολεύεται ή αρνείται να αναγνωρίσει και να σεβασθεί.

<SPEAKER ID=153 LANGUAGE="NL" NAME="Larive">
Πρόεδρε, στη Νότιο Αφρική είδαμε πόσες πολλές επιπτώσεις μπορεί να έχει σε μία χώρα ο αποκλεισμός της από τις αθλητικές δραστηριότητες. Ο αθλητισμός διαδραματίζει στην πράξη ένα σημαντικό ρόλο για την προώθηση των ανθρωπίνων δικαιωμάτων. Αυτό είναι κάτι το οποίο θα ήθελα να το επισημάνω και στην κα. Μούσχουρη. Παράλληλα θα ήθελα να καταστήσω σαφές ότι οι Φιλελεύθεροι δεν επιθυμούν γενικώς να αναμειγνύονται στην εσωτερική πολιτική μιας χώρας μέσω του αθλητισμού. Ο αθλητισμός δεν είναι το ενδεδειγμένο μέσω εν προκειμένω. Όμως εάν στο πλαίσιο αυτού του ίδιου του αθλητισμού παραβιάζονται τα ανθρώπινα δικαιώματα επειδή ορισμένες χώρες αποκλείουν συστηματικά τη συμμετοχή ορισμένων ομάδων του πληθυσμού, τότε φρονούμε ότι η ΕΕ, η οποία πάντοτε υπερασπίζεται τα δικαιώματα των γυναικών, θα πρέπει να αναλάβει ηγετικό ρόλο και να στείλει ένα σαφές μήνυμα. Στον Ολυμπιακό Χάρτη, αναφέρεται επίσης: είναι απαράδεκτη κάθε μορφή διάκρισης για φυλετικούς, θρησκευτικούς και πολιτικούς λόγους ή λόγου φύλου.
<P>
Το 1992, στη Βαρκελώνη, 34 χώρες απέκλεισαν συστηματικά τη συμμετοχή των γυναικών στους Αγώνες, γεγονός που αποτελεί παραβίαση των ανθρωπίνων δικαιωμάτων. Η Διεθνής Ολυμπιακή Επιτροπή σιώπησε και υπέκυψε μάλιστα στον εκβιασμό του Ιράν, που δεν ήθελε να μεταφέρει μία γυναίκα την πινακίδα με το όνομα της χώρας κατά την επίσημη τελετή έναρξης. Τώρα, όταν στις 19 Ιουλίου θα αρχίσουν οι Αγώνες της Ατλάντα, υπάρχουν, κα Van Dijk, 35 ισλαμικές κυρίως χώρες οι οποίες συστηματικά και συνειδητά δεν έχουν συμπεριλάβει γυναίκες στην ομάδα τους. Δεν ακούμε καμία αντίδραση εκ μέρους της IOC. Φρονούμε ότι αυτό είναι σκανδαλώδες. Για ποιό λόγο η IOC δεν σέβεται το δικό της Ολυμπιακό Χάρτη; Επίτροπε Marin, θα πρέπει πράγματι να προσκαλέσουμε εδώ την IOC. Tα μάτια όλου του κόσμου είναι στραμμένα στην Ατλάντα. Οι γυναίκες αθλητές έχουν ένα σημαντικό συμβολικό και παραδειγματικό ρόλο, ιδίως για τις παραδοσιακές μορφές συμβίωσης, αλλά και για μας και γι' αυτό το λόγο επιθυμούμε να απευθύνουμε με εποικοδομητικό τρόπο ένα σαφές πολιτικό μήνυμα. Αντιλαμβάνομαι ότι η Επιτροπή δεν διαθέτει καμία αρμοδιότητα εν προκειμένω, αλλά καλούμε το Συμβούλιο να ζητήσει κατά τους επόμενους Ολυμπιακούς Αγώνες τον αποκλεισμό των χωρών εκείνων οι οποίες παραβιάζουν τα ανθρώπινα δικαιώματα απαγορεύοντας συστηματικά τη συμμετοχή των γυναικών.
<P>
Δεύτερον, καλούμε την IOC και τις Διεθνείς Αθλητικές Ομοσπονδίες να αποκλείουν στο μέλλον τη συμμετοχή των χωρών εκείνων οι οποίες παραβιάζουν τον Ολυμπιακό Χάρτη. Ζητώ επίσης επιτακτικά να συμπεριλάβουμε επίσης ειδικές διατάξεις για τα ανθρώπινα δικαιώματα κατά τη σύναψη συμφωνιών συνεργασίας μεταξύ της ΕΕ και τρίτων χωρών. Ας μην ξεχνούμε και το Πεκίνο. Η ΕΕ, διακήρυξε επίσης με σαφή τρόπο εκεί: τα δικαιώματα των γυναικών είναι ανθρώπινα δικαιώματα.
<P>
Ο πυρήνας φυσικά του προβλήματος έγκειται στην περιφρόνηση που υπάρχει για τις γυναίκες σε ορισμένες χώρες όπως η Τουρκία, η Υεμένη, το Ιράκ, η Σαουηδική Αραβία, όμως και εκεί μπορούμε να διαδραματίσουμε ρόλο συμπεριλαμβάνοντας στις συμφωνίες με την ΕΕ και προγράμματα τα οποία προωθούν το ρόλο της γυναίκας. Τέλος, η IOC, η οποία άλλωστε συμπεριλαμβάνει στα μέλη της μία μόνο γυναίκα, δήλωσε ότι επιθυμεί να εξετάσει τη δυνατότητα του αποκλεισμού μόνον εφόσον υπάρξει μία διεθνής συζήτηση και καταδίκη εν προκειμένω. Λοιπόν, με το παρόν ψήφισμα εξυπηρετούμε τις επιθυμίες της. Μαζί με την IOC και τις Διεθνείς Ομοσπονδίες, ας δείξουμε στον κόσμο ότι λαμβάνουμε σοβαρά υπόψη τα ανθρώπινα δικαιώματα.

<SPEAKER ID=154 LANGUAGE="DE" NAME="Mann, Thomas">
Kυρία Πρόεδρε, κύριε Επίτροπε, αγαπητοί κυρίες και κύριοι συνάδελφοι, δεν έχει αλλάξει τίποτε. Όπως στη Βαρκελώνη το 1992, έτσι και φέτος στους Ολυμπιακούς Αγώνες της Ατλάντας, παρεμποδίζεται η συμμετοχή γυναικών. Όι ισλαμικές χώρες, κυρίως, τις απαγορεύουν, με δική τους ευθύνη, να κάνουν αθλητισμό. Tα κορίτσια δεν μπορούν να προετοιμαστούν και παρεμποδίζονται οι γυναίκες ακόμη και με ενδυματολογικές διατάξεις, συχνά δε απειλούνται από φονταμενταλιστικές ομάδες και φυσικά δεν επιλέγονται.
<P>
Όπως και στη Βαρκελώνη, έτσι και τώρα, θα πρέπει να είναι 35 τα κράτη που θα στείλουν στις ΗΠΑ μόνο ανδρικές ομάδες. Αυτή τη σαφή παραβίαση κατά του Ολυμπιακού Χάρτη, δεν μπορούμε να την ανεχθούμε. Tο ότι γίνονται διακρίσεις σε βάρος ανθρώπων για λόγους θρησκείας, πολιτικής ή φύλου δεν είναι σύμφωνο με το ολυμπιακό πνεύμα. Δεν αληθεύει η μομφή ότι ενεργήσαμε πολύ αργά. Η Lisi Grφner δικαιολογημένα το επεσήμανε. 500 ημέρες πριν από την Ατλάντα, στις αρχές ακόμη του Ιανουαρίου του 1995, γυναίκες αφοσιωμένες, ίδρυσαν στο Παρίσι την επιτροπή Atlanta Plus και απευθύνθηκαν σε διεθνείς αθλητικές αρχές, σε αθλήτριες και αθλητές, σε χορηγούς, με μερικές επιτυχίες. Ωστόσο, η απάντηση της Διεθνούς Ολυμπιακής Επιτροπής ΔΟΕ ήταν άσχημη. Κατέφυγε στην παρατήρηση ότι η αίτηση της Atlanta Plus είναι μια πολιτικά κινούμενη επίθεση εναντίον μιας θρησκείας. Ο περιορισμός των στοιχειωδών δικαιωμάτων των γυναικών στον αθλητισμό, στην παιδεία και στην υγεία, καθώς και στον επαγγελματικό τομέα, είναι απαράδεκτη. Επανειλημμένα ήταν αντικείμενο συζητήσεων και αποφάσεων, τόσο στην παγκόσμια διάσκεψη για τον πληθυσμό, στο Κάιρο το 1994, όσο στην Τέταρτη Παγκόσμια Διάσκεψη για τις Γυναίκες στο Πεκίνο, το 1995.
<P>
Ο αποκλεισμός των γυναικών από τους Ολυμπιακούς Αγώνες, αξίζει μια και μοναδική απάντηση: Κυρώσεις. Αυτό που αισθάνθηκε η Νότια Αφρική επί δεκαετίες, τον αποκλεισμό από το ολυμπιακό κίνημα λόγω της πολιτικής της με το απαρτχάιντ, θα πρέπει να ισχύει και για τις εθνικές Όλυμπιακές Eπιτροπές των κρατών εκείνων που ποδοπατούν τα δικαιώματα των γυναικών. Δεν επιτρέπεται πλέον να διαπιστευτούν. Θα πρέπει να τεθούν σε διαθεσιμότητα. Τα κράτη στα οποία παρεμποδίζεται η αυτοολοκλήρωση των κοριτσιών και των γυναικών, δεν μπορούν και δεν επιτρέπεται, υλικά και πολιτικά, να υποστηρίζονται από την Ευρωπαϊκή Ένωση. Θα πρέπει να συμμορφωθούν με την ανάγκη να αλλάξουν, χάριν της υλοποίησης των ανθρωπίνων δικαιωμάτων. Το παρόν ψήφισμα της Επιτροπής μας για τα δικαιώματα της γυναίκας, αξίζει τη συγκατάθεση του Ευρωπαϊκού Κοινοβουλίου, της Ευρωπαϊκής Επιτροπής και του Συμβουλίου.

<SPEAKER ID=155 LANGUAGE="FR" NAME="Fouque">
Κυρία Πρόεδρε, σας ευχαριστώ που μου δώσατε το λόγο τόσο αργά το απόγευμα και τόσο απρόσμενα.
<P>
Ασφαλώς, είμαι σύμφωνη με όσα είπαν όλοι οι συνάδελφοί μου, πολύ περισσότερο εφόσον ήμουν αυτή που υπέβαλε την πρώτη πρόταση ψηφίσματος. Νομίζω ότι ξεχάστηκε ένα σημείο, ότι δηλαδή ο αθλητισμός είναι παράγοντας βελτίωσης της υγείας των ανθρώπων και ειδικότερα των γυναικών και ότι οι χώρες που απαγορεύουν στις γυναίκες να συμμετάσχουν στους Ολυμπιακούς Αγώνες είναι αυτές με τη μεγαλύτερη μητρική και βρεφική θνησιμότητα, με τη μεγαλύτερη υπανάπτυξη και τις περισσότερες διακρίσεις εις βάρος των γυναικών. Πιστεύω ότι το σημείο αυτό έπρεπε να επαναληφθεί.

<SPEAKER ID=156 NAME="Πρόεδρος">
Σας ανακοινώνω ότι, σύμφωνα με το άρθρο 37 παράγραφος 2 του Kανονισμού, έλαβα μία πρόταση ψηφίσματος.
<P>
H συζήτηση έληξε.
<P>
H ψηφοφορία θα διεξαχθεί αύριο στις 11.00 π.μ.
<P>
(Η συνεδρίαση λήγει στις 0.20 π.μ.)

