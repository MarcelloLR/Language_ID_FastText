<CHAPTER ID=0>

<SPEAKER ID=1 LANGUAGE="IT" NAME="Dell'Alba">
Κύριε Πρόεδρε, όπως θυμάμαι, νομίζω ότι μετά από τηλεοπτικές εκπομπές, θα λέγαμε, μάλλον ανεύθυνες, το Προεδρείο αποφάσισε -μεταξύ άλλων μέτρων- να απαγορεύσει τις λήψεις κατά τη στιγμή της υπογραφής μας στον κατάλογο των παρόντων. Σας πληροφορώ ότι έξω από την Αίθουσα ένα συνεργείο της σουηδικής τηλεόρασης κινηματογραφεί ακριβώς την υπογραφή. Αναρωτιέμαι σε τι λοιπόν χρησιμεύει η απόφαση που έχει ληφθεί.

<SPEAKER ID=2 NAME="Πρόεδρος">
Παρακαλέσαμε τους δημοσιογράφους να μην κάνουν λήψεις με τηλεοπτικές κάμερες. H υπηρεσία θα εξετάσει το θέμα, κύριε Dell' Alba.

<SPEAKER ID=3 LANGUAGE="FR" NAME="Giansily">
Κύριε Πρόεδρε, εδώ και τρεις μέρες, μια έκθεση ζωγραφικής της οποίας ο τίτλος θα μπορούσε κάλλιστα να είναι «Όλα όσα πρέπει να ξέρετε για το «πουλί»», στην κυριολεξία «βγάζει τα μάτια» τους συναδέλφους που έχουν το γραφείο τους στην πτέρυγα IPE II και που υποχρεώνονται να περνούν πολλές φορές την ημέρα μπροστά απ' άυτό το συνονθύλευμα «φαλλών», το οποίο δεν αξίζει καν να χαρακτηριστεί ως πορνογραφία.
<P>
(Ανάμεικτες αντιδράσεις) Λένε ότι οι καλλιτέχνες πρέπει να εκφράζονται ελεύθερα. Έστω, ας το δεχθούμε. Αλλά στην προκειμένη περίπτωση, και για να χρησιμοποιήσω ένα κάπως ακατάλληλο λογοπαίγνιο, αναρωτιέμαι αν πρόκειται για τέχνη που ευφραίνει ή που βρωμάει... Αν όντως πιστεύουμε ότι οι χώροι του Κοινοβουλίου είναι το κατάλληλο μέρος για να εκφράζονται οι καταπιεσμένες σεξουαλικότητες, τότε ίσως δεν θα μας πείραζε να φέρουμε αυτούς τους πίνακες και μέσα σ' αυτή την Αίθουσα.

<SPEAKER ID=4 NAME="Πρόεδρος">
Kύριε συνάδελφε, αν είναι τέχνη, τότε δεν πρόκειται περί πορνογραφίας, και αν είναι πορνογραφία, τότε δεν πρόκειται περί τέχνης.

<SPEAKER ID=5 LANGUAGE="EN" NAME="Killilea">
Κύριε Πρόεδρε, προσπάθησα χθές να επανέλθω στα πρακτικά πριν προχωρήσετε. Ήμουν ο τελευταίος ομιλητής πριν από την έναρξη της ψηφοφορίας και γινόταν πανδαιμόνιο στο Σώμα από τα άτομα που εισέρχοντο και εξέρχοντο. Κατά την διάρκεια της ομιλίας μου έκανα πρόταση η οποία δεν κατεγράφη στα πρακτικά διότι δεν είχα αντιληφθεί ότι ο Αντιπρόεδρος ζήτησε να γίνει ησυχία και συνέχιζα την ομιλία μου. Θα επιθυμούσα αυτή η πρόταση να γραφτεί στα πρακτικά. Αφορά τις δύο τελευταίες παραγράφους. Λόγω του ότι είχα καταθέσει τροπολογία στην πρόταση ψηφίσματος της έκθεσης του κ. Fabra Vallιs ζητώντας την εκ περιτροπής μετακίνηση όλων των υπευθύνων υπαλλήλων Κατηγορίας Α στα γραφεία του Κοινοβουλίου που βρίσκονται στις πρωτεύουσες των κρατών, ζήτησα από τον Γενικό Γραμματέα, τον νέο Πρόεδρο και τον Αντιπρόεδρο να εξετάσουν την περίπτωση της εκ περιτροπής μετακίνησης του προσωπικού Κατηγορίας Α στις ευρωπαϊκές πόλεις ανά τετραετία. Τα παραπάνω αποτελούν σημαντικό μέρος της συμβολής μου αλλά λόγω του θορύβου δεν ακούστηκαν.
<P>
Τέλος, πιστεύω ότι οι κοσμήτορες σας ζήτησαν να πάρετε εκείνα τα φύλλα με τις υπογραφές μέσα στο Κοινοβούλιο αλλά αρνηθήκατε. Ίσως να μπορέσετε να το κάνετε ως την τελευταία πράξη σας πριν αποχωρήσετε από την προεδρία.
<P>
(Χειροκροτήματα)

<SPEAKER ID=6 NAME="Πρόεδρος">
Θα εξετάσουμε το θέμα που θίξατε. O Γενικός Γραμματέας εξετάζει ακόμη το θέμα; δεν έχει ληφθεί ακόμη απόφαση επ' αυτού. H ιδέα, βεβαίως, με τη μεταφορά των καταλόγων παρουσίας εντός του ημικυκλίου, δεν είναι καινούρια.

<SPEAKER ID=7 LANGUAGE="DE" NAME="Bloch von Blottnitz">
Kυρία Πρόεδρε, πρόκειται για ένα θέμα επί της διαδικασίας, με την ευρύτερη έννοια. Θα είχα ένα ακόμη αίτημα, κατά κάποιον τρόπο ως επιστέγασμα της πλούσιας δράσης σας εδώ. Θα μπορούσατε να μεριμνήσετε, ώστε σ' όλα τα κυλικεία μας να υπάρχει μια προθήκη για γεύματα, που έχουν παρασκευασθεί με προϊόντα από βιολογικές καλλιέργειες; Tα τρόφιμα αυτά είναι καλύτερα και πιο υγιεινά. Θα έκανε καλό και σε μας, αλλά και στους παραγωγούς των προϊόντων αυτών. Aυτή η πράξη θα ήταν πραγματικά μεγάλη.
<P>
(Χειροκροτήματα)

<SPEAKER ID=8 NAME="Πρόεδρος">
Kυρία συνάδελφε, επειδή βρισκόμαστε λίγο πριν από τα Xριστούγεννα, δέχομαι να συμπεριληφθεί το αίτημά σας στον κατάλογο των επιθυμιών. Kαι ο κ. Cornelissen έχει ένα αίτημα, ή είστε ευτυχής χωρίς καμιά επιθυμία;

<SPEAKER ID=9 LANGUAGE="NL" NAME="Cornelissen">
Πρόεδρε, χθες παραλάβαμε δύο έγγραφα πρακτικών. Ένα για τη συνεδρίαση της Δευτέρας, για το οποίο και επαινώ τους συντάκτες, και ένα για τη συνεδρίαση που πραγματοποιήθηκε στις Βρυξέλλες στις 27 Νοεμβρίου. Δηλαδή, Πρόεδρε, δώδεκα ημέρες μετά τη συνεδρίαση. Ερωτώντας πληροφορήθηκα ότι τα πρακτικά των συνεδριάσεων που πραγματοποιούνται στις Βρυξέλλες καθυστερούν σήμερα τουλάχιστον μία εβδομάδα. Πρόεδρε, θα ήθελα να σας ρωτήσω εάν θα μπορούσατε να εξετάσετε την κατάσταση και να λάβετε μέτρα ώστε τα πρακτικά των συνεδριάσεων που πραγματοποιούνται στις Βρυξέλλες να διατίθενται με την ίδια ταχύτητα όπως τα πρακτικά του Στρασβούργου.

<SPEAKER ID=10 NAME="Πρόεδρος">
Θα φροντίσουμε γι' αυτό. Έχετε δίκιο, κύριε συνάδελφε.

<SPEAKER ID=11 LANGUAGE="EN" NAME="Teverson">
Κύριε Πρόεδρε, επί διαδικαστικού για προηγούμενο θέμα. Ορισμένα Μέλη είχαν αντίρρηση για την κινηματογράφησή τους την ώρα της υπογραφής. Θέλω να πω ότι όσον αφορά εμένα και ορισμένα άλλα Μέλη δεν έχουμε καμία απολύτως αντίρρηση να κινηματογραφηθούμε κατά την διάρκεια της υπογραφής. Αυτή πρέπει να είναι μια ανοιχτή αίθουσα και επομένως δεν έχουμε καμία αντίρρηση.

<CHAPTER ID=1>
Συζήτηση επί Επικαίρων Θεμάτων (ενστάσεις)
<SPEAKER ID=12 NAME="Πρόεδρος">
H ημερήσια διάταξη προβλέπει την ψηφοφορία επί των ενστάσεων για τη συζήτηση επί επικαίρων, επειγόντων και σημαντικών θεμάτων.
<P>
Mετά την ψηφοφορία επί των ενστάσεων για το θέμα V «Πυρηνικά Όπλα»

<SPEAKER ID=13 LANGUAGE="SV" NAME="Theorin">
Κύριε Πρόεδρε, θέλω μόνο να εκφράσω την βαθειά λύπη μου για το ότι η πλειοψηφία αυτής της Βουλής δεν κατάλαβε πόσο σημαντικό ήταν να επιτρέψει το Ευρωκοινοβούλιο να ακουστεί η φωνή του πριν η Γενική Συνέλευση του ΟΗΕ λάβει, με μεγάλη πλειοψηφία, την απόφαση για την έναρξη των διαπραγματεύσεων για την κατάργηση των πυρηνικών όπλων. Νομίζω ότι είναι ντροπή που το Ευρωκοινοβούλιο δεν είχε το θάρρος να πεί ότι θέλουμε να ακουστεί και η φωνή μας.

<CHAPTER ID=2>
Ευρωπαϊκό Συμβούλιο στις 13/14 Δεκεμβρίου 1996στο Δουβλίνο και κατάσταση στη Σερβία
<SPEAKER ID=14 NAME="Πρόεδρος">
H ημερήσια διάταξη προβλέπει τις δηλώσεις του Συμβουλίου και της Eπιτροπής, σχετικά με τις εργασίες προετοιμασίας της συνεδρίασης του Eυρωπαϊκού Συμβουλίου στις 13 και 14 Δεκεμβρίου 1996, στο Δουβλίνο, συμπεριλαμβανομένης και της κατάστασης στη Σερβία.

<SPEAKER ID=15 NAME="Spring">
Κύριε Πρόεδρε, σε δύο ημέρες το Ευρωπαϊκό Συμβούλιο θα συναντηθεί στο Δουβλίνο για δεύτερη φορά μέσα σε έξι μήνες. Αυτοί είναι ασφαλώς οι έξι μήνες της ιρλανδικής προεδρίας του Συμβουλίου των Υπουργών, έξι μήνες γεμάτοι με γεγονότα και εξελίξεις. Ταυτόχρονα, όλοι οι ιρλανδοί Υπουργοί που συμμετείχαν στο Συμβούλιο των Υπουργών, όπως εγώ, είχαμε να παρακολουθήσουμε και τις εσωτερικές μας ευθύνες. Αυτές οι εσωτερικές ευθύνες σημαίνουν ότι θα πρέπει να αρχίσω τη σημερινή μου ομιλία ζητώντας μια συγγνώμη. Λόγω πιεστικών κυβερνητικών αναγκών στην Ιρλανδία στις οποίες συμπεριλαμβάνεται και η βοήθεια για την προετοιμασία του Ευρωπαϊκού Συμβουλίου, θα πρέπει δυστυχώς να αποχωρήσω από την Αίθουσα αμέσως μετά την παρέμβασή μου. Ωστόσο, ο συνάδελφός μου Υπουργός Gay Mitchell θα παραμείνει μέχρι τέλους της συζητήσεως.
<P>
Στην ομιλία μου προς το Σώμα τον περασμένο Ιούλιο περιέγραψα τις προτεραιότητες που είχε θέσει η ιρλανδική προεδρία. Οι προτεραιότητες αυτές περιελάμβαναν την οικονομική και νομισματική ένωση, την απασχόληση, τη Διακυβερνητική Διάσκεψη, την εσωτερική ασφάλεια και τη διαχείριση του προγράμματος της Ένωσης για τις εξωτερικές σχέσεις. Αυτά θα είναι τα κύρια θέματα για το Ευρωπαϊκό Συμβούλιο. Αλλά είχαμε επίσης και μια άλλη προτεραιότητα. Αυτή ήταν να είμαστε αποτελεσματικοί και αποδοτικοί στην εκ μέρους μας διαχείριση των υποθέσεων της Ένωσης. Η τελική και πιο σημαντική δοκιμή αυτής της προτεραιότητας θα αρχίσει στις 10 π.μ. την Παρασκευή με την έναρξη του Ευρωπαϊκού Συμβουλίου στο Δουβλίνο.
<P>
Καθ' όλη τη διάρκεια της ιρλανδικής προεδρίας διατηρήθηκε η κινητικότητα της πορείας προς την κατεύθυνση του τρίτου σταδίου της ΟΝΕ. Στόχος μας είναι να παρουσιάσουμε στο Ευρωπαϊκό Συμβούλιο ουσιαστικά συμπεράσματα σχετικά με τρία θέματα - το προτεινόμενο κοινωνικό σύμφωνο σταθερότητας, τον νέο μηχανισμό συναλλαγματικών ισοτιμιών και το εύρω - και ελπίζουμε πως η κατάληξη αυτή θα δημιουργήσει ακόμη μεγαλύτερη εμπιστοσύνη στο γεγονός ότι το τρίτο στάδιο της ΟΝΕ θα αρχίσει σύμφωνα με το χρονοδιάγραμμα. Υπάρχει τώρα ομοφωνία για το ότι τα κράτη μέλη θα έχουν την υποχρέωση να καταθέσουν προγράμματα είτε σταθερότητας είτε μετατροπής. Τα κράτη μέλη που θα συμμετάσχουν στην ΟΝΕ θα υποβάλουν προγράμματα σταθερότητας με πρόθεση να διασφαλίσουν ότι θα παραμείνουν εντός των ορίων των κριτηρίων ελλείμματος του Μάαστριχτ για ένα πλήρη οικονομικό κύκλο. Τα κράτη μέλη που δεν θα συμμετάσχουν στην ΟΝΕ θα υποβάλουν προγράμματα μετατροπής. Τα προγράμματα αυτά θα συντελέσουν στη διασφάλιση ότι θα υπάρξει καλύτερη σύγκλιση της οικονομικής πορείας εντός της ΕΕ και ότι οι τάσεις των συναλλαγματικών ισοτιμιών δεν θα προβάλουν εμπόδια στην οικονομική εξέλιξη. Στο θέμα αυτό έχει επιτευχθεί ουσιαστική πρόοδος αλλά, όπως γνωρίζετε, δεν έχουν διευθετηθεί ακόμη όλες οι λεπτομέρειες.
<P>
Οι Υπουργοί του Ecofin θα συναντηθούν στο Δουβλίνο αύριο για να εξετάσουν ξανά την πιθανότητα ολοκλήρωσης του πακέτου. Το Συμβούλιο του Ecofin αναφέρει ότι τα ουσιαστικά σημεία του νέου μηχανισμού συναλλαγματικών ισοτιμιών έχουν συμφωνηθεί, μολονότι η ολοκλήρωση της διαδικασίας θα πρέπει να αναμείνει την ίδρυση της Ευρωπαϊκής Κεντρικής Τράπεζας το 1998.
<P>
Όσον αφορά τη νομοθεσία για το εύρω, η πρόοδος που έχει επιτελέσει η προεδρία υπερβαίνει εκείνη που προβλεπόταν στο σενάριο της αλλαγής που είχε συμφωνηθεί στη Μαδρίτη. Αυτό αποτελεί σημαντικό θέμα διότι ο κόσμος επιζητεί διασφάλιση για ζητήματα όπως π.χ. η συνέχεια των συμβάσεων. Το Ευρωπαϊκό Συμβούλιο θα είναι σε θέση να αναφέρει την ουσιαστική ολοκλήρωση της εργασίας αυτής, έστω κι' αν η έγκριση των πραγματικών κανονισμών θα πρέπει να αναμείνει τη δημιουργία της Ευρωπαϊκής Κεντρικής Τράπεζας το 1998.
<P>
Όλοι μας συμμεριζόμεθα το ενδιαφέρον για τη δημιουργία απασχόλησης και το ενδιαφέρον αυτό απεικονίζεται στην προτεραιότητα που έχουν αποδόσει διαδοχικές προεδρίες και Ευρωπαϊκά Συμβούλια στο αντικείμενο. Αναγνωρίζεται τώρα ότι η δράση στο επίπεδο της Ένωσης θα πρέπει να συμπληρώνει τις δράσεις που αναλαμβάνονται στο εθνικό επίπεδο για την αντιμετώπιση των απαράδεκτα υψηλών επιπέδων ανεργίας στα κράτη μέλη.
<P>
Το Ευρωπαϊκό Συμβούλιο θα εξετάσει την πρόοδο που έχει κάνει η στρατηγική του Έσσεν, δηλ. το πακέτο των μέτρων αναδιάρθρωσης που έχουν σχεδιαστεί για να αυξηθεί η ικανότητα δημιουργίας απασχόλησης της ευρωπαϊκής οικονομίας, βάσει εκθέσεως για την απασχόληση που εκπονήθηκε από κοινού από το Ecofin, από το Συμβούλιο Κοινωνικών Υποθέσεων και από την Επιτροπή.
<P>
Το Ευρωπαϊκό Συμβούλιο θα έχει επίσης την ευκαιρία να εξετάσει τις εξελίξεις σχετικά με το κοινωνικό σύμφωνο για την απασχόληση που πρότεινε ο Πρόεδρος Santer. Όπως γνωρίζει το Σώμα ορισμένα στοιχεία του συμφώνου, ιδιαίτερα εκείνα που απαιτούν υψηλές πρόσθετες δαπάνες, δεν συνάντησαν ευνοϊκό κλίμα υπό το φως της τρέχουσας αναγκαιότητας για δημοσιονομική αυστηρότητα. Εν τούτοις, υπάρχει και ένας αριθμός στοιχείων στα οποία έχουν σημειωθεί εξελίξεις και τα στοιχεία αυτά είναι εκείνα που θα εξετάσει το Ευρωπαϊκό Συμβούλιο.
<P>
Μια σημαντική προτεραιότητα της ιρλανδικής προεδρίας υπήρξε η προεδρία της Διακυβερνητικής Διάσκεψης. Στη Φλωρεντία το Ευρωπαϊκό Συμβούλιο είχε δηλώσει ότι ανέμενε πως κατά τη συνάντησή του στο Δουβλίνο αυτόν τον μήνα θα σημείωνε αποφασιστική πρόοδο προς την κατεύθυνση ολοκλήρωσης της Διακυβερνητικής Διάσκεψης στα μέσα του 1997. Προς τον σκοπό αυτό εζήτησε από την προεδρία να προετοιμάσει ένα γενικό περίγραμμα σχεδίου αναθεώρησης των Συνθηκών. Έχουμε οργανώσει τις εργασίες της ΔΔ με προοπτική την εκπλήρωση αυτής της φιλόδοξης εντολής. Η Διάσκεψη συνεδρίαζε μηνιαίως σε επίπεδο Υπουργών Εξωτερικών η εργασία των οποίων προετοιμαζόταν από ομάδα εκπροσώπων τους οι οποίοι συνεδρίαζαν σχεδόν επί εβδομαδιαίας βάσεως από τον περασμένο Αύγουστο.
<P>
Θα ήθελα να επωφεληθώ της ευκαιρίας για να αποτίσω φόρο τιμής ακόμη μία φορά στην ουσιαστική και διαρκή συμβολή την οποία κάνει στη Διακυβερνητική Διάσκεψη το Ευρωπαϊκό Κοινοβούλιο. Το περίγραμμα σχεδίου συνθήκης, το οποίο έχει ετοιμασθεί με ευθύνη της προεδρίας, αντικατοπτρίζει αυτή τη συμβολή και τις φιλοδοξίες για την Ευρώπη τις οποίες θέλει να συμπεριλάβει στις διαπραγματεύσεις το Ευρωπαϊκό Κοινοβούλιο. Το περίγραμμα της Συνθήκης θα υποβληθεί στο Ευρωπαϊκό Συμβούλιο του Δουβλίνου αυτή την εβδομάδα. Το περίγραμμα αντικατοπτρίζει με εξισορροπημένο τρόπο τις συζητήσεις που έχουν γίνει μέχρι τώρα στη ΔΔ όπως επίσης και την αναγκαιότητα διατήρησης ενός επαρκούς επιπέδου φιλοδοξιών σε σχέση με τους στόχους τους οποίους έχει θέσει το Ευρωπαϊκό Συμβούλιο.
<P>
Μπορεί να λεχθεί ότι το σχέδιο το οποίο θα παρουσιάσει η προεδρία αντιμετωπίζει πέντε κύρια ζητήματα. Πρώτο, την εξέλιξη μιας Ένωσης όπου τα θεμελιώδη δικαιώματα των ατόμων θα γίνονται πλήρως σεβαστά και στην οποία θα μπορούν να ζήσουν χωρίς τον φόβο απειλών για την προσωπική τους ασφάλεια. Από αυτή την άποψη έχουμε προτείνει ενίσχυση σε σημαντικό βαθμό των μέσων που έχει στη διάθεσή της η Ένωση για τη μάχη κατά της διεθνούς εγκληματικότητας, συμπεριλαμβανομένης της τρομοκρατίας, της εμπορίας των ναρκωτικών και των εγκλημάτων κατά των παιδιών. Έχουμε επίσης προτείνει την εισαγωγή κοινοτικών μεθόδων ως των πλέον κατάλληλων στους τομείς της ελεύθερης διακίνησης, του ασύλου και της μετανάστευσης και έχουμε προτείνει ως τελική ημερομηνία ολοκλήρωσης της θέσπισης μιας περιοχής ελευθερίας, ασφάλειας και δικαιοσύνης στην οποία η ελεύθερη διακίνηση των προσώπων θα είναι εγγυημένη, την 1η Ιανουαρίου 2001.
<P>
Αναφορικά με τον σεβασμό των θεμελιωδών δικαιωμάτων, έχουμε προτείνει κείμενα τα οποία επιβεβαιώνουν για μια ακόμη φορά ότι η Ένωση στηρίζεται στις αρχές της ελευθερίας, της δημοκρατίας, του σεβασμού των ανθρωπίνων δικαιωμάτων και των θεμελιωδών ελευθεριών καθώς και του κράτους δικαίου. Έχουμε κάνει προτάσεις οι οποίες θα επιτρέψουν στο Συμβούλιο να αναλάβει δράσεις για την απαγόρευση των διακρίσεων λόγω φύλου, φυλής, ηλικίας ή αναπηρίας. Έχουμε επίσης προτείνει τη σημαντική ενίσχυση της Συνθήκης έχοντες υπόψη να διασφαλίσουμε τον σεβασμό στην αρχή της ισότητας μεταξύ ανδρών και γυναικών και έχουμε προτείνει την εισαγωγή στη Συνθήκη φρασεολογίας φυλετικά ουδέτερης.
<P>
Δεύτερο, έχουμε προτείνει σημαντικά ενισχυμένες διατάξεις επί αριθμού θεμάτων τα οποία επηρεάζουν τους πολίτες στην καθημερινή τους ζωή και στον τρόπο με τον οποίο αντιλαμβάνονται την Ένωση και τα θεσμικά της όργανα, συμπεριλαμβανομένης της απασχόλησης, του περιβάλλοντος, της προστασίας των καταναλωτών, της διαφάνειας και της επικουρικότητας.
<P>
Τρίτο, την ανάπτυξη μιας συνεκτικής, συνεπούς και αποτελεσματικής εξωτερικής πολιτικής της Ένωσης σε όλες τις πτυχές της δηλ. στην κοινή εξωτερική πολιτική και πολιτική ασφάλειας συμπεριλαμβανομένης της διάστασης ασφάλειας και άμυνα και στην ενίσχυση των δυνατοτήτων της Ένωσης να δρα αποτελεσματικά στον τομέα των εξωτερικών οικονομικών σχέσεων. Τέταρτο, την προαγωγή αποδοτικών και αποτελεσματικών θεσμικών οργάνων τα οποία θα είναι φανερά δημοκρατικά και σταθερά στηριγμένα στην αποδοχή του κοινού. Έχουμε προτείνει την ομαλοποίηση της διαδικασίας συναπόφασης και την ένταξη του Κοινοβουλίου ως ισότιμου εταίρου στη διαδικασία αυτή. Έχουμε υποστηρίξει τη διεύρυνση της διαδικασίας συναπόφασης με την αναφορά σε αποδεκτά κριτήρια όπως προτείνει η Επιτροπή και το ίδιο το Κοινοβούλιο. Πέμπτον, έχουμε εξετάσει τους τρόπους με τους οποίους θα πρέπει να τροποποιηθεί η Συνθήκη ούτως ώστε να επιτρέψει την περαιτέρω εξέλιξη αυτού που αποκλήθηκε ευελιξία ή βελτιωμένη συνεργασία και το οποίο αποτελεί ένα από τα πιο σημαντικά θέματα της ΔΔ.
<P>
Σχεδόν σε όλες τις περιπτώσεις οι προτάσεις μας είναι υπό τη μορφή σχεδίων κειμένου Συνθήκης, με την εξαίρεση των τομέων εκείνων για τους οποίους έχουμε αποδεχθεί τη γενική άποψη ότι στην παρούσα φάση θα ήταν προτιμότερο να μην προωθήσουμε σχέδια κειμένων. Σ' αυτές τις περιπτώσεις έχουμε τονίσει τη σημασία των θεμάτων και έχουμε ασχοληθεί λεπτομερειακά μ' αυτά συμπεριλαμβανομένης της παράθεσης εναλλακτικών λύσεων με σκοπό την περαιτέρω επεξεργασία τους από τη Διακυβερνητική.
<P>
Το περίγραμμα σχεδίου της νέας Συνθήκης είναι ένα κείμενο της προεδρίας. Οι αντιπροσωπείες δεν έχουν κληθεί να συνυπογράψουν την κάθε λεπτομέρειά του. Κατά την άποψη της προεδρίας εκπροσωπεύει μια καλή βάση για περαιτέρω επεξεργασία ενόψει της επίτευξης τελικής συμφωνίας υπό την ολλανδική προεδρία κατά τη διάρκεια του Ευρωπαϊκού Συμβουλίου του Αμστερνταμ σχετικά με μια Συνθήκη η οποία θα εξοπλίζει την Ένωση για να ανταποκριθεί τόσο στις προκλήσεις που ορθώνονται μπροστά της όσο και στις ελπίδες των πολιτών της. Η θετική αντίδραση του Κοινοβουλίου στο έγγραφό μας και οι φιλοδοξίες του για την Ευρώπη μας γεμίζουν θάρρος.
<P>
Η ασφάλεια των πολιτών και ειδικότερα η προσωπική τους ασφάλεια είναι ένα θέμα υψίστης σημασίας. Αυτό έγινε κατανοητό με δραματικό τρόπο όταν έγιναν γνωστά τα τρομακτικά συμβάντα του Βελγίου. Ορισμένες φορές χρειάζεται ίσως κάτι το πρωτοφανές για να προκληθεί ταχύτατη αντίδραση και εμείς ως προεδρία υπήρξαμε αποφασισμένοι να θεσπίσουμε διαδικασίες οι οποίες θα επιτρέπουν την αποτελεσματική συνεργασία μεταξύ των κρατών μελών αλλά και την ευρύτερη διεθνή συνεργασία για την παρεμπόδιση της εμπορίας προσώπων και οι οποίες θα στηρίξουν την καταπολέμηση της κακοποίησης των παιδιών. Οι Υπουργοί Δικαιοσύνης και Εσωτερικών Υποθέσεων ενήργησαν ταχύτατα και κατέληξαν σε συμφωνία επί ενός αριθμού κοινών δράσεων για την ενίσχυση της αστυνομικής και δικαστικής συνεργασίας προς αντιμετώπιση της οργανωμένης παιδεραστείας και της εμπορίας γυναικών για σεξουαλική εκμετάλλευση.
<P>
Η ιρλανδική προεδρία απέδωσε υψηλή προτεραιότητα στη μάχη κατά του εμπορίου ναρκωτικών και της τοξικομανίας. Το Ευρωπαϊκό Συμβούλιο θα είναι σε θέση να καταγράψει πολύ ουσιαστική πρόοδο στο πρόγραμμα δράσης κατά των ναρκωτικών συμπεριλαμβανομένων μέτρων για την προστασία των εξωτερικών συνόρων από τη λαθρεμπορία ναρκωτικών και υιοθέτησης του κοινοτικού προγράμματος κατά της τοξικομανίας. Η προεδρία επεζήτησε επίσης να δημιουργήσει μια αίσθηση κοινού αντικειμενικού σκοπού στη μάχη κατά των ναρκωτικών τόσο εντός της Ευρωπαϊκής Ένωσης όσο και μεταξύ των διεθνών εταίρων της. Είμαι πεπεισμένος ότι το Ευρωπαϊκό Συμβούλιο του Δουβλίνου θα αποδείξει με σθεναρότητα αυτή την κοινή βούληση.
<P>
Το Συμβούλιο θα συζητήσει επίσης την ενίσχυση της μάχης κατά του οργανωμένου εγκλήματος και θα επιζητήσει να δώσει ώθηση στη συνεργασία μεταξύ των κρατών μελών σ' αυτόν τον σημαντικό τομέα. Αναμένω επίσης ότι θα ζητήσει τη σύντομη κύρωση της Σύμβασης της Europol από τα κράτη μέλη μέχρι το τέλος του 1997 το αργότερο. Πλέον τούτων η κοινή πρόκληση για την καταπολέμηση του διεθνώς οργανωμένου εγκλήματος, ιδιαίτερα σε σχέση με την εμπορία ναρκωτικών και την εμπορία προσώπων, θα αποτελέσει το επίκεντρο των συζητήσεων με τις συνδεδεμένες χώρες της Κεντρικής και Ανατολικής Ευρώπης και με την Κύπρο κατά τη συνάντησή που θα έχουν οι χώρες αυτές με το Ευρωπαϊκό Συμβούλιο στις 14 Δεκεμβρίου.
<P>
Η κάθε προεδρία έχει να παίξει ένα ιδιαίτερο ρόλο στη διαχείριση των εξωτερικών σχέσεων της Ένωσης. Τα εξωτερικά προβλήματα και οι ευθύνες που πρέπει να αντιμετωπίσει η Ένωση έχουν γίνει προοδευτικά ολοένα και πιο πολύπλοκα και απαιτητικά και η κάθε προεδρία είναι υποχρεωμένη να ανταποκριθεί. Ο τομέας αυτός είναι επίσης ο πιο δύσκολος για προγραμματισμό. Μολονότι κατά τη διάρκεια της προεδρίας μας πολλά συναφή θέματα απετέλεσαν αντικείμενα δράσεων, οι συζητήσεις στο Ευρωπαϊκό Συμβούλιο θα επικεντρωθούν σε τρία συγκεκριμένα ζητήματα στα οποία στρέφομαι τώρα.
<P>
Το έκτακτο Ευρωπαϊκό Συμβούλιο του Δουβλίνου της 5ης Οκτωβρίου συζήτησε τους τρόπους με τους οποίους το Ευρωπαϊκό Συμβούλιο θα μπορούσε να ενισχύσει έτι περαιτέρω τον ρόλο του και την υποστήριξή του στην ειρηνευτική διαδικασία της Μέσης Ανατολής την ώρα της αύξησης των εντάσεων στην περιοχή. Στο μεσολαβήσαν χρονικό διάστημα η Ένωση ενέτεινε ουσιαστικά τις προσπάθειές της σχετικά με το αντικείμενο τούτο. Πήγα στην περιοχή αμέσως μετά τη σύσκεψη του Συμβουλίου στο Δουβλίνο τον Οκτώβριο και η επίσκεψη της τρόϊκα έλαβε χώρα από τις 10 έως τις 12 Νοεμβρίου. Ο Πρέσβυς Μορατίνος διορίσθηκε και έχει ήδη αναλάβει καθήκοντα ως ειδικός εκπρόσωπος της Ένωσης στην περιοχή με μια ευρεία εντολή να συνομιλήσει με όλα τα μέρη. Η προεδρία έχει επίσης φιλοξενήσει τον Πρόεδρο Αραφάτ και τον Πρωθυπουργό Νετανιάχου για συζητήσεις επί της προόδου της ειρηνευτικής διαδικασίας. Αυτή την εβδομάδα στο Δουβλίνο οι αρχηγοί κρατών και κυβερνήσεων θα έχουν την ευκαιρία να κάνουν επισκόπιση των τελευταίων εξελίξεων στην περιοχή και να συντηρήσουν το δυναμικό ενός εποικοδομητικού και ουσιαστικού ρόλου της Ένωσης στην προσπάθεια θεμελιώσης της ειρήνης στη Μέση Ανατολή.
<P>
Κατά τη διάρκεια της παρούσης προεδρίας η διεθνής κοινότητα αντιμετώπισε ακόμη μία κρίση στην περιοχή των Μεγάλων Λιμνών, αυτή τη φορά στο Ανατολικό Ζαΐρ. Η προοδευτική επιστροφή εκατοντάδων χιλιάδων προσφύγων από τη Ρουάντα στην πατρίδα τους προκάλεσε μια ριζική αλλαγή στη φύση της κρίσεως αλλά και στις παραμέτρους για τη διανομή της ανθρωπιστικής αρωγής με την κατάλληλη στρατιωτική υποστήριξη σύμφωνα με το από 15 Νοεμβρίου ψήφισμα αριθ. 1080 του Συμβουλίου Ασφαλείας των Ηνωμένων Εθνών. Η Ένωση συνέβαλε με την παρουσία της σε όλες τις φάσεις της κρίσεως και σε πλήρη συνεργασία με τον ΟΗΕ, τον ΟΑΕ, τους τοπικούς ηγέτες και με τα άλλα μέλη της διεθνούς κοινότητας. Καθώς μιλούμε αυτή τη στιγμή η κατάσταση συνεχίζει να εξελίσσεται. Η προσωρινή πολυεθνική στρατιωτική δύναμη (MNF) η οποία έχει σχηματιστεί κατόπιν του ψηφίσματος των ΗΕ με ηγέτη τον Καναδά οργανώνει αυτή τη στιγμή το αρχηγείο της στην Καμπάλα της Ουγκάντα. Οι συμμετέχουσες χώρες έχουν επεξεργαστεί και έχουν συμφωνήσει ένα σταδιακό, προοδευτικά εξελισόμενο και ευέλικτο σχέδιο ανάπτυξης της δύναμης. Σύμφωνα με το σχέδιο αυτό ο ρόλος της πολυεθνικής δύναμης θα διαμορφώνεται σύμφωνα με τις μεταβαλλόμενες καταστάσεις στο Ανατολικό Ζαΐρ και η ανάπτυξή της θα γίνει σταδιακά μέσα στο πλαίσιο του συνολικού στόχου διευκόλυνσης της διανομής της ανθρωπιστικής αρωγής και της τακτικής και εθελοντικής επιστροφής των προσφύγων και των εκτοπισμένων. Η MNF συνεργάζεται στενά με τις διεθνείς οργανώσεις ανθρωπιστικής αρωγής υπό την ηγεσία του συντονιστή των ΗΕ για ανθρωπιστικά θέματα ούτως ώστε να διασφαλίσει ότι παίζει πλήρως τον ρόλο της στην υποστήριξη των οργανώσεων αρωγής και της εργασίας τους στο Ανατολικό Ζαΐρ.
<P>
Η ουσιαστική πρόκληση που υπάρχει τώρα είναι η εξασφάλιση διανομής της υγειονομικής αρωγής με τον καλύτερο και πιο αποτελεσματικό δυνατό τρόπο σ' εκείνους που τη χρειάζονται στο Ανατολικό Ζαΐρ καθώς και η διευκόλυνση της εν τάξει και εθελοντικής επιστροφής των προσφύγων και των εκτοπισμένων. Υπό το φως των ταχύτατων επιτόπιων εξελίξεων είναι ορθό να επανεξετάζονται συνεχώς τα μέσα με τα οποία προσφέρεται αυτή η βοήθεια. Η Ευρωπαϊκή Ένωση θα επιζητήσει να παίξει τον πλήρη ρόλο της στα ανθρωπιστικά καθήκοντα που αναμένονται ακόμη, κυρίως μέσω της Υπηρεσίας Ανθρωπιστικής Βοήθειας της Ευρωπαϊκής Κοινότητας. Από αυτήν την πλευρά, θα σας ανέφερα την κοινή δράση σχετικά με τη συμβολή που θα μπορούσε να κάνει η ΕΕ στις προσπάθειες των Ηνωμένων Εθνών για την επίλυση της κρίσεως στην περιοχή καθώς και την απόφαση του Συμβουλίου να ζητήσει από τη ΔΕΕ επεξεργασία και υλοποίηση ορισμένων πτυχών αυτής της κοινής δράσης.
<P>
Στην περιοχή των Μεγάλων Λιμνών υπάρχουν και άλλα προβλήματα. Τα προβλήματα αυτά περιλαμβάνουν, μεταξύ άλλων, την επανένταξη των εκατοντάδων χιλιάδων προσφύγων της Ρουάντα που επιστρέφουν, την ανασυγκρότηση και την προώθηση της συμφιλίωσης στη χώρα αυτή, τη συνέχιση της διαδικασίας της δημοκρατικής μεταβολής στο Ζαΐρ, την ανάπτυξη ειρηνευτικής διαδικασίας στο Μπουρούντι και την ανασυγκρότηση εκείνων των περιοχών, όπως η Τανζανία, οι οποίες για τα δύο περασμένα χρόνια έχουν φιλοξενήσει τεράστιους αριθμούς προσφύγων.
<P>
Η Ευρωπαϊκή Ένωση θα παίξει τον δικό της ρόλο στην αντιμετώπιση αυτών των σοβαρών προβλημάτων. Από αυτή την πλευρά δέχομαι με ικανοποίηση την πρωτοβουλία της Επιτροπής στην ανάληψη σχεδίασης ενός στρατηγικού και ολοκληρωμένου σχεδίου δράσης για την παροχή υποστήριξης εκ μέρους της ΕΕ στην περιοχή των Μεγάλων Λιμνών, υποστήριξης η οποία θα καλύπτει ένα ευρύτατο φάσμα τομέων. Δέχομαι επίσης με ικανοποίηση και επαινώ την εργασία που κάνει στην περιοχή ο ειδικός απεσταλμένος μας κ. Αγιέλ, ο οποίος παίζει ένα σημαντικό ρόλο εκεί εξ ονόματος της Ένωσης, ιδιαίτερα σε όρους έκφρασης της υποστήριξής της για τις προσπάθειες της ίδιας της περιοχής να επιλύσει τα προβλήματά της.
<P>
Στο πλαίσιο του όλου προβλήματος της περιοχής των Μεγάλων Λιμνών αναγνωρίζεται ευρέως ότι η ανθρωπιστική αρωγή από μόνη της δεν αποτελεί λύση. Απαιτείται μια ολοκληρωμένη και ευρεία αντιμετώπιση. Αυτός είναι ο λόγος για τον οποίο ταυτόχρονα με τις προσπάθειες αντιμετώπισης των άμεσων ανθρωπιστικών αναγκών, η Ένωση υποστηρίζει την έγκαιρη συγκρότηση διεθνούς διασκέψεως υπό την κοινή αιγίδα του Οργανισμού Ηνωμένων Εθνών και του Οργανισμού Αφρικανικής Ενότητας η οποία μέσα από μια συνολική προσέγγιση θα μπορέσει να αντιμετωπίσει τις βαθύτερες αιτίες της κρίσης. Αυτός είναι ο σωστός τρόπος προσέγγισης στη διασφάλιση μιας σταθερής και μακροπρόθεσμης επίλυσης των προβλημάτων τα οποία επί τόσα χρόνια τώρα κατατρύχουν την περιοχή των Μεγάλων Λιμνών.
<P>
Το Ευρωπαϊκό Συμβούλιο του Δουβλίνου θα λάβει χώρα ένα ακριβώς χρόνο μετά την υπογραφή στο Παρίσι της ειρηνευτικής συμφωνίας για τη Βοσνία-Ερζεγοβίνη. Είναι πολύ επίκαιρο το γεγονός ότι σ' αυτή τη σημαντική επέτειο οι αρχηγοί κρατών και κυβερνήσεων θα εξετάσουν τις μέχρι σήμερα εξελίξεις. Έχει επιτευχθεί ουσιαστική πρόοδος προς την κατεύθυνση υλοποίησης της ειρηνευτικής συμφωνίας, μολονότι παραμένουν ακόμη σημαντικά προβλήματα. Η πρόσφατη συνεδρίαση της διάσκεψης για την εφαρμογή της ειρήνης στο Λονδίνο ανέπτυξε ένα λεπτομερές πρόγραμμα ενεργειών που στοχεύει ειδικότερα στην επιτάχυνση της διαδικασίας εφαρμογής σε τομείς όπου η πρόοδος καθυστερεί. Το Ευρωπαϊκό Συμβούλιο θα εξετάσει την τυχόν περαιτέρω συμβολή που μπορεί να κάνει σ' αυτή τη διαδικασία. Θα αποτελέσει επίσης ευκαιρία για τη συζήτηση της καταστάσεως και στις άλλες χώρες της περιοχής και ιδιαίτερα των ανησυχητικών εξελίξεων στην Ομοσπονδιακή Δημοκρατία της Γιουγκοσλαβίας.
<P>
Η δυναμική των σχέσεων της Ένωσης με τις αιτούσες χώρες της Κεντρικής και Ανατολικής Ευρώπης και με την Κύπρο έχει διατηρηθεί και έχει ενισχυθεί κατά τους περασμένους μήνες, τόσο σε πολυμερές όσο και σε διμερές επίπεδο. Το Ευρωπαϊκό Συμβούλιο του Δουβλίνου θα προσφέρει μιαν αξιόλογη ευκαιρία για την επισκόπιση της προόδου σε σχέση με τις εξελισσόμενες προετοιμασίες της Ένωσης για τη διεύρυνση.
<P>
Καθώς μιλούμε, η πρώτη υπουργική διάσκεψη του ΠΟΕ συνεχίζεται στη Σιγκαπούρη. Η συνάντηση αυτή αποτελεί ένα σημαντικό ορόσημο στην πορεία για την ολοένα και μεγαλύτερη παγκοσμιοποίηση του εμπορίου και αποδίδουμε μεγάλη σημασία στην επιτυχή της κατάληξη. Θα πρέπει να μνημονεύσω επίσης ότι στις 16 Δεκεμβρίου θα λάβει χώρα στη Ουάσινγκτον διάσκεψη κορυφής ΕΕ/ΗΠΑ. Αναμένεται ότι η διάσκεψη θα αξιολογήσει την πρόοδο για την εφαρμογή των κύριων προτεραιοτήτων του προγράμματος δράσεως ΕΕ/ΗΠΑ όπως και τις συνολικές εξελίξεις των σχέσεων ΕΕ/ΗΠΑ. Όταν απευθύνθηκα στο Σώμα τον περασμένο Ιούλιο είπα ότι η ιρλανδική προεδρία συμπίπτει με μιαν ώρα μεγάλων προκλήσεων για την Ευρωπαϊκή Ένωση. Οι προκλήσεις αυτές συνεχίζονται και το Ευρωπαϊκό Συμβούλιο της Παρασκευής στο Δουβλίνο θα αποτελέσει ένα βήμα προς την κατεύθυνση της αντιμετώπισής τους.
<P>
Τέλος, θα ήθελα να επωφεληθώ της ευκαιρίας για να ευχαριστήσω το Ευρωπαϊκό Κοινοβούλιο για την εποικοδομητική του συνεργασία με την ιρλανδική προεδρία του Συμβουλίου των Υπουργών κατά τη διάρκεια της θητείας μας. Είναι δίκαιο να πω ότι και τα δύο κύρια θεσμικά μας όργανα, το Συμβούλιο και το Κοινοβούλιο, ενδιαφέρονται για τον ίδιο στόχο. Ο στόχος αυτός, σύμφωνα με τη Συνθήκη, είναι να διασφαλίσουμε την όσο το δυνατόν περισσότερο στενή ένωση των λαών της Ευρώπης. Με την κοινή και εποικοδομητική συμμετοχή μας προωθήσαμε τον στόχο αυτόν. Αποτίω φόρο τιμής ιδιαίτερα προς εσάς κύριε Πρόεδρε που εξασφαλίσατε των εποικοδομητικό τρόπο διεξαγωγής της συνεργασίας μας.
<P>
Είπα προηγουμένως ότι στο πλαίσιο των συζητήσεων των Υπουργών Εξωτερικών κατά τη διάρκεια του Ευρωπαϊκού Συμβουλίου του Δουβλίνου προέβλεψα την ανταλλαγή απόψεων για την ανησυχητική κατάσταση στη Σερβία, την Ομοσπονδιακή Δημοκρατία της Γιουγκοσλαβίας. Είμαι ενήμερος του αιτήματος του Κοινοβουλίου για μια δήλωση επί του θέματος αυτού και ως ανταπόκριση θα ήθελα να πω ότι η προεδρία έχει εκδόσει εξ ονόματος της Ευρωπαϊκής Ένωσης τρεις διακηρύξεις για την κατάσταση εκεί, την πιο πρόσφατη στις 4 Δεκεμβρίου, με τις οποίες εκφράζονται οι ανησυχίες μας για την αντιδημοκρατική ακύρωση εκ μέρους των αρχών ορισμένων τοπικών εκλογικών αποτελεσμάτων, καταδικάζονται οι ενέργειες των αρχών για τη φίμωση των ανεξάρτητων μέσων ενημέρωσης, ζητείται όπως η Σερβία κάνει σεβαστά τα δικαιώματα του λαού να διαμαρτύρεται ειρηνικά και ζητείται η άσκηση αυτοσυγκράτησης. Στις 6 Δεκεμβρίου το Συμβούλιο Γενικών Υποθέσεων, υπό το φως των εξελίξεων στη χώρα αυτή, απεφάσισε την αναβολή της επέκτασης του αυτόνομου καθεστώτος εισαγωγών στην Ομοσπονδιακή Δημοκρατία της Γιουγκοσλαβίας. Το Συμβούλιο πιστεύει ακράδαντα ότι η ΟΔΓ θα πρέπει προοδευτικά να πάρει τη θέση της στη διεθνή κοινότητα χάριν της σταθερότητας και της ευημερίας της περιοχής αλλά αυτό δεν θα μπορέσει να υλοποιηθεί εάν η χώρα αυτή δεν τηρήσει τις βασικές προδιαγραφές της δημοκρατίας και των ανθρωπίνων δικαιωμάτων.
<P>
Θέλω να επαναλάβω για μια ακόμη φορά σήμερα ότι αποτελεί άποψη του Συμβουλίου των Υπουργών πως η στάση της ΟΔΓ έναντι των ανθρωπίνων δικαιωμάτων και των δικαιωμάτων των μειονοτήτων καθώς και η τήρηση των δημοκρατικών προτύπων θα αποτελέσουν ζωτικά κριτήρια στον καθορισμό των μελλοντικών σχέσεων της Ένωσης με τη χώρα αυτή.
<P>
(Ζωηρά χειροκροτήματα)

<SPEAKER ID=16 NAME="Santer">
. (FR) Κύριε Πρόεδρε, κυρίες και κύριοι βουλευτές, οι σύνοδοι του Ευρωπαϊκού Συμβουλίου συνιστούν εξ ορισμού στιγμές εξέχουσας σημασίας της ζωής της Ευρωπαϊκής Ένωσης.
<P>
Το Ευρωπαϊκό Συμβούλιο του Δουβλίνου αποτελεί ένα γεγονός ξεχωριστής σημασίας, και αυτό για πολλούς και διάφορους λόγους. Στην ημερήσια του διάταξη συμπεριλαμβάνονται θέματα όπως η απασχόληση, το ενιαίο νόμισμα, η αναμόρφωση της Ένωσης στο πλαίσιο της Διακυβερνητικής Διάσκεψης: με άλλα λόγια, μια σειρά από μεγάλα θέματα όπου καλούμαστε να αποσαφηνίσουμε τις προθέσεις μας σχετικά με τη μελλοντική πορεία της Ένωσής μας. Συνεπώς, οι προθέσεις που θα εκδηλωθούν επί τη ευκαιρία αυτή από μεριάς των αρχηγών κρατών και κυβερνήσεων αποκτούν πράγματι μέγιστη σημασία.
<P>
Από τη σύνοδο του Δουβλίνου θα πρέπει να σταλούν μηνύματα εμπιστοσύνης, μηνύματα ενθαρρυντικά. Έφθασε, πράγματι, η ώρα να γυρίσουμε την πλάτη σ' αυτή τη σκυθρωπότητα που, κατά τη γνώμη μου, παραήταν έκδηλη στο ευρωπαϊκό προσκήνιο στη διάρκεια της φετινής χρονιάς. Μια σκυθρωπότητα η οποία δεν θα έπρεπε να υπάρχει, εφόσον σε καμία περίπτωση δεν μπορεί να δικαιολογηθεί από τα οικονομικά και άλλα θεμελιώδη δεδομένα, και που βρίσκεται σε κραυγαλέα αντίθεση με τις επιτευχθείσες προόδους. Το Ευρωπαϊκό Συμβούλιο του Δουβλίνου μπορεί να σηματοδοτήσει μια στροφή και να μας οδηγήσει στην τελική ευθεία προς την περάτωση της Διακυβερνητικής Διάσκεψης και την οριστική εγκαθίδρυση του ενιαίου νομίσματος. Όσον αφορά την πάλη κατά της ανεργίας, το Ευρωπαϊκό Συμβούλιο οφείλει να δώσει μια νέα ώθηση.
<P>
Κύριε Πρόεδρε, στο Δουβλίνο θα πρέπει να τεθούν οι όροι ώστε να επιτευχθεί μια πολιτική συμφωνία σχετικά με τη δημιουργία όλων των αναγκαίων τεχνικών προϋποθέσεων για την εγκαθίδρυση του ενιαίου νομίσματος. Το Συμβούλιο ECOFIN έχει διευθετήσει σχεδόν όλα τα προβλήματα που αφορούν τη νομική υπόσταση του ευρώ και τις σχέσεις ανάμεσα στα ins και τα προ-ins ή τα outs . Όσο για το Σύμφωνο Σταθερότητας, θεωρώ πολύ πιθανή την επίτευξη μιας συμφωνίας, αύριο στο Δουβλίνο, στους κόλπους του Συμβουλίου ECOFIN. Οι εναπομείνουσες διαφορές εντοπίζονται σε ένα και μοναδικό βασικό σημείο: με ποια κριτήρια θα μπορούσε να θεωρηθεί ότι ένα κράτος μέλος διανύει μια περίοδο σοβαρής ύφεσης, και επομένως να μην υποστεί τις προβλεπόμενες κυρώσεις σε περίπτωση που παρουσιάσει έλλειμμα το οποίο υπερβαίνει το 3 % του ακαθάριστου εσωτερικού του προϊόντος.
<P>
Στην πρότασή της, η Επιτροπή είχε αφήσει ανοιχτό αυτό το ενδεχόμενο, δίχως να το αποκλείει σε περίπτωση που επιτυγχάνετο μια συνολική δέσμευση η οποία θα παρείχε εγγυήσεις για σταθερότητα κάτω από τις οιεσδήποτε συνθήκες. Μια τέτοια δέσμευση βρίσκεται πολύ κοντά στο να επιτευχθεί. Είναι μια ευκαιρία που δεν θα πρέπει να χαθεί. Μένει μονάχα να αποφασιστεί, στις αρχές του 1998, ποια κράτη μέλη θα συμμετάσχουν στο ενιαίο νόμισμα από την 1η Ιανουαρίου 1999.
<P>
Πιστεύω ατράνταχτα ότι η εγκαθίδρυση του ενιαίου νομίσματος θα μπορέσει να πραγματοποιηθεί σε αρκετά από τα κράτη μέλη, δεδομένου ότι οι οικονομικές προοπτικές σημείωσαν βελτίωση, τα θεμελιώδη δεδομένα παραμένουν σταθερά, η εμπιστοσύνη των επιχειρηματικών κύκλων έχει αυξηθεί, ενώ η πολιτική αποφασιστικότητα των κρατών μελών δεν υπήρξε ποτέ τόσο έκδηλη. Όχι, δεν εκφράζω εδώ καμία τυφλή αισιοδοξία: άλλωστε, αυτό που παρατηρούμε δεν είναι μια συνηθισμένη στάση από μεριάς των οικονομικών παραγόντων. Κοιτάξτε ποια είναι η αντίδρασή τους, κοιτάξτε την αντίδραση των αγορών και των εταίρων μας σε διεθνή κλίμακα! Οι τράπεζες και τα χρηματοπιστωτικά ιδρύματα άρχισαν ήδη να προετοιμάζονται. Οι οικονομικοί παράγοντες ετοιμάζονται να αξιοποιήσουν τα πλεονεκτήματα και τις νέες δυνατότητες διαφοροποίησης που προσφέρει η αγορά του ευρώ . Ήδη αναγγέλλονται τα πρώτα χρηματοοικονομικά προϊόντα που εκφράζονται σε ευρώ . Τα κράτη μέλη καθιερώνουν τα αντίστοιχα ratings -τις σταθερές συναλλαγματικές ισοτιμίες- σχετικά με το ευρώ , και ακόμη και στα κράτη μέλη που δεν υποχρεούνται βάσει Συνθήκης να υιοθετήσουν το ευρώ ο επιχειρηματικός κόσμος προσαρμόζεται ώστε να μη βρεθεί εκτός της επιρροής του ενιαίου νομίσματος. Οι Ηνωμένες Πολιτείες, η Ιαπωνία, τα Ιδρύματα του Bretton Woods, επίσης αναμένουν -και μάλιστα σοβαρά- την εισαγωγή του ευρώ στις διεθνείς χρηματιστικές αγορές. Το ενιαίο νόμισμα καλείται να διαδραματίσει έναν σπουδαίο ρόλο.
<P>
Ιδού, λοιπόν, κύριε Πρόεδρε, τόσοι και τόσοι λόγοι -που απορρέουν από την πραγματικότητα των αγορών- που μας κάνουν να ευελπιστούμε πως αυτό το Σαββατοκύριακο θα μπορέσουν να αρθούν και τα τελευταία τεχνικά εμπόδια. Και θα ήθελα να προσθέσω άλλον έναν: η καθιέρωση του ενιαίου νομίσματος δεν αποτελεί αυτοσκοπό. Δίχως το ενιαίο νόμισμα, δεν θα μπορούσε να αξιοποιηθεί το σύνολο των δυνατοτήτων που προσφέρει η ενιαία αγορά. Και αν η αγορά αυτή δεν λειτουργήσει υπό τις βέλτιστες συνθήκες, δεν θα είμαστε σε θέση να επωφεληθούμε από όλα τα πλεονεκτήματα που προσφέρει σε ό, τι αφορά την οικονομική άνοδο και τη δημιουργία θέσεων απασχόλησης. Με αυτό περνώ στο δεύτερο μεγάλο θέμα που θα συζητηθεί στο Δουβλίνο: το «Σύμφωνο εμπιστοσύνης για την απασχόληση».
<P>
Κύριε Πρόεδρε, κυρίες και κύριοι, η ανεργία συνεχίζει να κάνει θραύση, και αυτός είναι ο λόγος γιατί επέμεινα, απευθυνόμενος στους συμμετέχοντες στο Ευρωπαϊκό Συμβούλιο, ώστε το μήνυμα του Δουβλίνου να είναι σαφέστατο, δηλαδή πως η πάλη κατά της ανεργίας θα συνεχιστεί αδιάκοπα, με την ίδια ένταση. Το Ευρωπαϊκό Συμβούλιο της Φλωρεντίας είχε υιοθετήσει τις γενικές κατευθύνσεις του συμφώνου εμπιστοσύνης που είχα υποβάλει, και μου συνέστησε να καταρτίσω έναν πρώτο απολογισμό στο Δουβλίνο. Στον απολογισμό αυτό καταγράφονται αρκετά θετικά βήματα, αλλά επίσης και διάφορα μελανά σημεία.
<P>
Σε ό, τι αφορά το μακροοικονομικό επίπεδο -το πρώτο σκέλος του συμφώνου εμπιστοσύνης-, διαπιστώνω πως γίνονται αξιόλογες προσπάθειες εξυγίανσης σε όλα τα κράτη μέλη, όπως επίσης παρατηρείται μια ανάκαμψη της οικονομικής ανόδου. Όσον αφορά το δεύτερο σκέλος, δηλαδή την αξιοποίηση των δυνατοτήτων που προσφέρει η εσωτερική αγορά, θα μπορούσαμε επίσης να εκφράσουμε την ικανοποίησή μας για τις επιτευχθείσες προόδους. Έτσι, λοιπόν, στον τομέα της ηλεκτρικής ενέργειας και των τηλεπικοινωνιών, υποβάλαμε σχέδια δράσης που αφορούν την κοινωνία της πληροφόρησης και την εισαγωγή καινοτομιών. Σαν πρώτη εξαγωγική δύναμη στον κόσμο, η Ένωση διαθέτει ακόμη εν δυνάμει ένα τεράστιο απόθεμα, και η τράπεζα δεδομένων της Επιτροπής για την εξυπηρέτηση της πρόσβασης στις αγορές τρίτων χωρών γνωρίζει μια αλματώδη επιτυχία: αν και δημιουργήθηκε μόλις πριν από ένα μήνα, ήδη δέχεται 20.000 κλήσεις ημερησίως.
<P>
Αλλά θα μπορούσαμε να κάνουμε περισσότερα, και οφείλουμε να κάνουμε περισσότερα ώστε να επωφεληθούμε της συμβολής της ενιαίας αγοράς. Βεβαίως, η ανεργία κυμαίνεται ακόμη σε υπερβολικά υψηλά επίπεδα, αλλά σκεφθείτε πού θα βρισκόμασταν αν δεν υπήρχαν οι εκατοντάδες χιλιάδων θέσεις απασχόλησης που δημιουργήθηκαν χάρη στη συμβολή αυτής της αγοράς, της μεγαλύτερης στον κόσμο. Ας προχωρήσουμε λοιπόν τη λογική μας μέχρι το τέλος: ας καταλήξουμε στη διαμόρφωση της υπόστασης της ευρωπαϊκής εταιρείας, ας αφήσουμε να εκφραστούν οι δυνατότητες των βιοτεχνολογικών μας βιομηχανιών, ας κινητοποιήσουμε το τεράστιο δυναμικό μας στον τομέα της παροχής υπηρεσιών, ας κάνουμε βήματα σχετικά με τα φορολογικά ζητήματα και ας προχωρήσουμε παραπέρα στο θέμα της άρσης νομοθετικών ρυθμίσεων. Είμαι πεπεισμένος πως έχουμε το χρέος να χαράξουμε έναν νέο στόχο που θα επιφέρει περαιτέρω κινητοποίηση. Αυτός είναι ο λόγος γιατί σκοπεύω να υποβάλω στο Ευρωπαϊκό Συμβούλιο του Αμστερνταμ, που θα πραγματοποιηθεί τον Ιούνιο του 1997, συγκεκριμένες λεπτομερείς προτάσεις οι οποίες θα επιτρέψουν την ολοκλήρωση της εσωτερικής αγοράς, προτάσεις οι οποίες θα πρέπει να τεθούν σε ισχύ συγχρόνως με την καθιέρωση του ενιαίου νομίσματος, δηλαδή την 1η Ιανουαρίου 1999.
<P>
Στο πλαίσιο της ίδιας αυτής λογικής, γιατί θα πρέπει να συνεχίσουμε να μην απολαμβάνουμε όλες τις δυνατότητες που μπορεί να προσφέρει, όσον αφορά το δυναμισμό και τη δημιουργία θέσεων απασχόλησης, μια εσωτερική αγορά η οποία πράγματι θα λειτουργεί με όρους ολοκληρωμένης εσωτερικής αγοράς;
<P>
Σε ό, τι αφορά το τρίτο σκέλος του συμφώνου εμπιστοσύνης -την αναμόρφωση των εργασιακών καθεστώτων-, και εδώ έχουν σημειωθεί βελτιώσεις. Όλο και περισσότερο εμφανίζονται πρωτοβουλίες προς την κατεύθυνση της αύξησης της διοικητικής ευελιξίας και της περαιτέρω απλοποίησης της νομοθεσίας σε θέματα απασχόλησης. Η αντίληψη περί καταβολής κοινών και αλληλέγγυων προσπαθειών από μεριάς όλων των συμμετεχόντων σε αυτή τη διαδικασία ολοένα και περισσότερο κερδίζει έδαφος. Εκφράζω ειδικότερα την ικανοποίησή μου για την κοινή συνεισφορά των κοινωνικών εταίρων, της εργοδοσίας και των συνδικάτων, στο Ευρωπαϊκό Συμβούλιο. Οι κοινωνικοί εταίροι έχουν ήδη ξεκινήσει τις διαπραγματεύσεις με σκοπό την καθιέρωση ενός ευρωπαϊκού συμβατικού πλαισίου σε θέματα οργάνωσης της εργασίας και ευελιξίας. Πρόκειται για μια αξιόλογη συμβολή στην προσπάθεια υλοποίησης του συμφώνου εμπιστοσύνης.
<P>
Τέλος, το Ευρωπαϊκό Συμβούλιο αναμένεται να θέσει σε εφαρμογή καμιά εξηνταριά πιλοτικών σχεδίων που αφορούν περιφερειακά σύμφωνα για την απασχόληση, πράγμα που συνιστά ένα σημαντικό βήμα προς την υλοποίηση του τρίτου σκέλους του συμφώνου εμπιστοσύνης, δηλαδή την προώθηση των διαρθρωτικών πολιτικών της Ένωσης προς όφελος της απασχόλησης.
<P>
Όλα όσα προανέφερα, κύριε Πρόεδρε, δείχνουν πως το σύμφωνο εμπιστοσύνης άρχισε σταδιακά να υλοποιείται, και πως η πρόκληση της ανεργίας δεν μπορεί να αντιμετωπιστεί παρά μόνο μέσω της προώθησης μιας σειράς αλληλένδετων δράσεων. Διάφορες δράσεις έχουν ήδη αρχίσει να υλοποιούνται στα κράτη μέλη: η δράση της Ένωσης αρχίζει να αποκτά ουσιαστικό περιεχόμενο. Υπάρχουν στιγμές που εκπλήσσομαι με την ελάχιστη έμφαση που δίδεται στην αναγκαιότητα χάραξης μιας σφαιρικής στρατηγικής, μιας συνεκτικής και διαρκούς στρατηγικής η οποία δεν μπορεί να φέρει θετικά αποτελέσματα παρά μόνο σε κλίμακα όλης της Ένωσης. Απευθύνω έκκληση στο Ευρωπαϊκό Συμβούλιο να λάβει αυτό το μήνυμα, να το υιοθετήσει και να το τονίσει σαφώς προς πάσα κατεύθυνση, κινητοποιώντας έτσι όλες τις δυνάμεις στο πλαίσιο της δυναμικής διάστασης που προσφέρει η Ένωση.
<P>
Δεν προτίθεμαι να πείσω κανέναν, μιας και πιστεύω πως, σε θεωρητικό επίπεδο, όλοι συμμερίζονται αυτές τις ιδέες. Το μόνο που ζητώ είναι να υπάρξει πλήρης και ανεπιφύλακτη συνέπεια μεταξύ θεωρίας και πράξης.
<P>
Κύριε Πρόεδρε, ας μου επιτραπεί να εισέλθω τώρα στο τρίτο μεγάλο θέμα που εγγράφεται στην ημερήσια διάταξη των εργασιών του Ευρωπαϊκού Συμβουλίου: στη Διακυβερνητική Διάσκεψη. Το έγγραφο-πλαίσιο που υπέβαλε η προεδρία, σχετικά με την αναμόρφωση της Συνθήκης για την Ευρωπαϊκή Ένωση, είναι εξαιρετικά αξιόλογο. Χάρη στη σαφήνεια και τον ευανάγνωστο χαρακτήρα του, το έγγραφο αυτό μπορεί να συμβάλει στη διαφάνεια της συζήτησης. Παρουσιάζοντας μια σειρά από συγκεκριμένα κείμενα, επιτρέπει στους διαπραγματευτές να επικεντρώσουν την προσοχή τους στις ουσιαστικές πτυχές του ζητήματος και να επιτύχουν απτά και συγκεκριμένα βήματα. Εκτός αυτού, το εν λόγω έγγραφο προσδίδει μεγάλη σημασία στους πολίτες, υπογραμμίζοντας την ανάγκη να οικοδομηθεί μια Ένωση η οποία θα στέκεται πιο κοντά στην καθημερινότητά τους και θα ασχολείται περισσότερο με τις ανησυχίες τους. Θεμελιώδη δικαιώματα, εξάλειψη των διακρίσεων, ελεύθερη κυκλοφορία, ασφάλεια, απασχόληση, κοινωνικά δικαιώματα, περιβάλλον, κ.λπ. κ.λπ. Ιδού μια σειρά από τίτλους που υποδεικνύουν πως ο πολίτης τίθεται στο επίκεντρο αυτής της αναμόρφωσης της Συνθήκης. Το ίδιο ισχύει και για τα υπόλοιπα ζητήματα που θίγονται, και που προσβλέπουν στο να αναδείξουν περισσότερο την Ένωση, στο να την καταστήσουν περισσότερο κατανοητή, πιο αποτελεσματική, άρα περισσότερο αξιόπιστη, τόσο στο εσωτερικό της όσο και προς τα έξω.
<P>
Κατά την άποψη της Επιτροπής, το παραπάνω κείμενο αποτελεί την ενδεδειγμένη βάση για τη συνέχιση των διαπραγματεύσεων. Η Επιτροπή συναντά στο κείμενο αυτό πολλές από τις δικές της ιδέες, που αφορούν ιδίως κάποια λεπτά θέματα, όπως είναι η δικαιοσύνη και οι εσωτερικές υποθέσεις, η κοινή εξωτερική πολιτική και πολιτική ασφαλείας, η εκπροσώπηση της Ένωσης στον έξω κόσμο. Αραγε το κείμενο αυτό μάς δίνει πλήρη ικανοποίηση; Το ερώτημα αυτό είναι πρόωρο, δεδομένου ότι, κατά το τρέχον στάδιο, το κείμενο δεν μπορεί να εκληφθεί σαν μια συμφωνία μεταξύ των κρατών μελών. Αλλωστε, δεν είναι καν ολοκληρωμένο. Η προεδρία επέλεξε να μη θίξει μια σειρά από λεπτά ζητήματα, και ιδίως τα θεσμικά θέματα, αναβάλλοντας τη συζήτησή τους για αργότερα. Η συγκεκριμένη στρατηγική, την οποία βεβαίως μπορούμε να κατανοήσουμε, ερμηνεύεται αν λάβουμε υπόψη μας τη σημερινή κατάσταση των διαπραγματεύσεων και την επιθυμία των κρατών μελών να μεταθέσουν τα περισσότερο ακανθώδη ζητήματα στο τελευταίο στάδιο της διαπραγμάτευσης. Αλλά και μια τέτοια στρατηγική δεν παύει να παρουσιάζει κινδύνους!
<P>
Θέλω σήμερα να ξανατονίσω την ανυπομονησία που εξέφρασα ενώπιόν σας τον περασμένο Σεπτέμβριο. Θα πρέπει να δράσουμε γρήγορα και με σωστό τρόπο. Το Ευρωπαϊκό Συμβούλιο αποφάσισε ότι οι εργασίες της Διακυβερνητικής Διάσκεψης θα πρέπει να ολοκληρωθούν στο Αμστερνταμ, σε έξι μήνες. Ο χρόνος είναι λιγοστός για ένα καθήκον τόσο μεγάλης ολκής όπως είναι η θεσμική μεταρρύθμιση, που συνιστά ένα από τα πιο λεπτά θέματα που απασχολούν τη Διακυβερνητική Διάσκεψη. Αλλά θα πρέπει να τα καταφέρουμε, όχι μόνο για να διασφαλίσουμε την αποτελεσματική λειτουργία της Ένωσης και την αποδοχή της από τους πολίτες, αλλά επίσης για να μπορέσουμε να σταθούμε συνεπείς προς τις δεσμεύσεις μας έναντι των υποψηφίων χωρών. Ας μην ξεχνούμε πως ένας από τους βασικούς στόχους αυτής της Διακυβερνητικής Διάσκεψης είναι να προετοιμάσει την Ένωση για να δεχθεί νέες προσχωρήσεις, παρέχοντας ταυτόχρονα εγγυήσεις πως θα μπορεί να συνεχίσει να λειτουργεί όταν θα έχει είκοσι ή και περισσότερα κράτη μέλη στους κόλπους της.
<P>
Με την έννοια αυτή, αυτό που διαπιστώνω είναι ότι εκείνοι που μέχρι σήμερα έχουν περισσότερο πολεμήσει την ιδέα της θεσμικής μεταρρύθμισης υπήρξαν ταυτόχρονα και οι πιο ένθερμοι υποστηρικτές της διεύρυνσης. Πρόκειται για δύο στάσεις αντιφατικές. Όποιος αντιτίθεται στις μεταρρυθμίσεις, αναπόφευκτα προκαλεί και την καθυστέρηση της πορείας προς τις πρώτες προσχωρήσεις. Στη διάρκεια της ολλανδικής προεδρίας, επομένως, θα πρέπει να βρεθεί μια συμβιβαστική διέξοδος.
<P>
Ας αφήσουμε κατά μέρους τα εσφαλμένα επιχειρήματα, είτε αυτά προβάλλονται σκοπίμως είτε όχι, που θέλουν να φέρουν σε σύγκρουση τις Βρυξέλλες, από τη μια, και τη διαφύλαξη της εθνικής κυριαρχίας των κρατών, από την άλλη. Οι Βρυξέλλες συνιστούν το σύνολο των κρατών μελών που συνέρχονται στους κόλπους του Συμβουλίου Υπουργών, ενώ η διαφύλαξη της εθνικής κυριαρχίας προωθείται μέσω της γνήσιας και αποτελεσματικής υπεράσπισης των εθνικών συμφερόντων μέσα στο πλαίσιο της συνολικής προσπάθειας, η οποία αποτελεί μονόδρομο στον οικονομικό και στον πολιτικό τομέα.
<P>
Κανένα από τα κράτη μέλη της Ένωσης δεν είναι πλέον σε θέση να πορευθεί μόνο του. Από τη μεριά της, η Ένωση δεν έχει καταφέρει να δραστηριοποιηθεί ικανοποιητικά στηριζόμενη στη Συνθήκη έτσι όπως αυτή εμφανίζεται σήμερα, και όσοι πιστεύουν πως κάτι τέτοιο θα καθίστατο εφικτό με την επάνοδο σε παροχημένες ιδέες -όπως είναι η εγκαθίδρυση μιας ζώνης ελευθέρων συναλλαγών- έχουν μια αντίληψη τουλάχιστον περίεργη για τη σημερινή πραγματικότητα του πλανήτη. Δεν υπάρχει άλλη διέξοδος από μια τολμηρή αναμόρφωση της Συνθήκης. Η Ευρωπαϊκή Ένωση δεν στέκεται εχθρικά απέναντι στην εθνική κυριαρχία των κρατών. Αντιθέτως, όσοι προσδοκούν να υπερασπίσουν την εθνική τους κυριαρχία, στους κόλπους του σημερινού και του αυριανού κόσμου, δεν μπορούν να το πετύχουν παρά μόνο μέσω της οικοδόμησης μιας ισχυρής Ένωσης, μιας Ένωσης που είναι σε θέση να επηρεάσει τις εξελίξεις. Θα ήταν πρόωρο να αναμένουμε από το Ευρωπαϊκό Συμβούλιο να διεξάγει μια διεξοδική συζήτηση επί του κειμένου της προεδρίας. Πιστεύω, ωστόσο, πως θα ήταν ευχής έργον οι αρχηγοί κρατών και κυβερνήσεων να επαναβεβαιώσουν ανεπιφύλακτα το χρονοδιάγραμμα και, πάνω απ' όλα, τους στόχους που θέλει να επιτύχει η Διακυβερνητική Διάσκεψη. Είναι ένα μήνυμα το οποίο οφείλουν οι διαπραγματευτές να εκλάβουν σαν συγκεκριμένο καθήκον να καταλήξουν σε αποτελέσματα, ένα μήνυμα που θα αναπτερώσει τις ελπίδες των πολιτών και θα παράσχει ενδείξεις αξιοπιστίας στις υποψήφιες χώρες.
<P>
Κύριε Πρόεδρε, περιόρισα την παρέμβασή μου στα τρία μεγάλα θέματα που έχουν εγγραφεί στην ημερήσια διάταξη του Ευρωπαϊκού Συμβουλίου του Δουβλίνου. Για το καθένα απ' αυτά, εξέφρασα ορισμένες επιθυμίες τις οποίες θεωρώ βάσιμες και ρεαλιστικές αν ληφθούν υπόψη τα σημαντικότατα βήματα που έχουν επιτευχθεί χάρη στο έργο της ιρλανδικής προεδρίας.
<P>
Μόλις προ ολίγου, ο Προεδρεύων του Συμβουλίου Υπουργών πολύ σωστά εξήρε τα μεγάλα επιτεύγματα που η Ιρλανδία μπορεί να καταγράψει στο ενεργητικό της, όσον αφορά την πάλη κατά των ναρκωτικών και της εγκληματικότητας. Το Taoiseach και οι συν αυτώ συνεργάτες έχουν να επιδείξουν ένα εξαίρετο, επίμονο και ευφυές έργο, έχοντας χαράξει συγκεκριμένους στόχους. Η επικείμενη επιτυχία του επόμενου Ευρωπαϊκού Συμβουλίου θα οφείλεται σε μεγάλο βαθμό στην ποιότητα της θητείας της ιρλανδικής προεδρίας. Εξ ονόματος της Επιτροπής, θα ήθελα να την ευχαριστήσω.
<P>
(Ζωηρά χειροκροτήματα)

<SPEAKER ID=17 NAME="Πρόεδρος">
Eυχαριστώ πολύ, κύριε Σαντέρ.
<P>
Προχωρούμε τώρα στη συζήτηση. Tην αρχή κάνει η κ. Green, εξ ονόματος της Oμάδας του EΣK.

<SPEAKER ID=18 LANGUAGE="EN" NAME="Green">
Κύριε Πρόεδρε, εάν υπήρχε κανείς που αμφέβαλε ότι ένα μικρό κράτος μέλος της Ευρωπαϊκής Ένωσης θα μπορούσε να κάνει μια πρώτης τάξεως εργασία τότε η ιρλανδική προεδρία έχει διαλύσει αυτή την αμφιβολία. Η ιρλανδική προεδρία επέτυχε την πραγματοποίηση εκείνου που πάρα πολλοί νόμιζαν ότι ήταν αδύνατο να επιτευχθεί: έχει εκπονήσει ένα σχέδιο Συνθήκης εγκαίρως για την εξέτασή του από το Συμβούλιο Κορυφής Δουβλίνο ΙΙ αυτό το Σαββατοκύριακο. Όχι μόνο εκπόνησε το έγγραφο του σχεδίου αλλά το έγγραφο αυτό είναι κατανοητό και πειστικό και είναι σωστά διαμορφωμένο για να υποστηρίξει τη στενότερη ευρωπαϊκή ολοκλήρωση σε μια γλώσσα και έκφραση η οποία είναι κατανοητή και ανταποκρίνεται στους λαούς της Ευρωπαϊκής Ένωσης. Η ομάδα μου συγχαίρει την ιρλανδική προεδρία γι' αυτό το πολύ σημαντικό επίτευγμα.
<P>
Το Κοινοβούλιο θα πρέπει τώρα να διαθέσει κάποιο χρόνο για να εξετάσει και να αναλύσει τις 140 σελίδες που αποτελούν το σχέδιο της Συνθήκης το οποίο θα παρουσιαστεί επίσημα στους ηγέτες των κυβερνήσεών μας την Παρασκευή, λαμβάνοντας ασφαλώς υπόψη του τα συμπεράσματα του Συμβουλίου Κορυφής. Θα ήθελα να καταστήσω σαφές ότι η ανταπόκριση που θα κάνει σήμερα η ομάδα μου θα πρέπει να θεωρηθεί ως μια πρώτη πολιτική ανταπόκριση σ' αυτό το έγγραφο. Την ανταπόκριση αυτή την κάνω χωρίς κατά κανένα τρόπο να προκαταλαμβάνω τη λεπτομερή κριτική που θα ακολουθήσει κατά τις επόμενες εβδομάδες.
<P>
Έχοντας καλωσορίσει το έγγραφο του σχεδίου, θα ήθελα να συστήσω στις επόμενες προεδρίες να συνεχίσουν αυτή την ελκυστική μορφή με την οποία παρουσιάστηκε. Η ιρλανδική προεδρία έμαθε καθαρά τα μαθήματα από το φιάσκο της δημόσιας συζήτησης για τη Συνθήκη του Μάαστριχτ. Η κάθε προτεινόμενη μεταβολή της Συνθήκης συνοδεύεται από αιτιολογία με μορφή εισαγωγής και, πάνω απ' όλα, γραμμένη με ένα απλό και εύληπτο τρόπο. Η άκαμπτη, πομπώδης και νομικίστικη έκφραση του Μάαστριχτ ανήκει στο παρελθόν. Οι σοσιαλιστές καλωσορίζουν και χειροκροτούν το γεγονός αυτό το οποίο αναμφισβήτητα θα προάγει την κατανόηση εκ μέρους του κοινού των λόγων για τους οποίους είναι αναγκαίες και προτείνονται οι αλλαγές.
<P>
Η ομάδα μου θα ήθελε επίσης να καλωσορίσει τα θετικά στοιχεία του σχεδίου της πρότασης. Επισημαίνουμε ειδικά την συμπερίληψη στην Ευρωπαϊκή Συνθήκη ενός κεφαλαίου για την απασχόληση το οποίο έχει ως στόχο να αποδόσει στο πρόβλημα της δημιουργίας απασχόλησης την ίδια πολιτική προτεραιότητα που η Συνθήκη του Μάαστριχτ είχε αποδόσει στην ΟΝΕ και στο ενιαίο νόμισμα. Είναι βέβαιο ότι θα θελήσουμε να διασφαλίσουμε πως η αρμοδιότητα αυτή θα έχει πραγματική ισχύ και δεν θα παραμείνει ευχολόγιο. Από ευχολόγια έχουμε χορτάσει ήδη. Μας ενθαρρύνει όμως το γεγονός ότι η ιδέα ενός ξεχωριστού κεφαλαίου για την απασχόληση θεσπίζεται καθαρά και απολαμβάνει συντριπτικής υποστήριξης.
<P>
Δεχόμαστε με ιδιαίτερη ικανοποίηση τον περιεκτικό ορισμό της μη διακρίσεως. Ο ορισμός αυτός είναι όπως τον θέλαμε και αποτελεί μια ισχυρή δήλωση πρόθεσης ότι αυτή η Ευρωπαϊκή Ένωση δεν πρόκειται επ' ουδενί να ανεχθεί εκείνους που ακολουθούν την πολιτική του μίσους. Το Κοινοβούλιο τούτο έχει τεθεί επικεφαλής της εκστρατείας κατά του ρατσισμού και του αντισημιτισμού. Θα αποτελούσε ένα εξαιρετικά σημαντικό πρώτο θετικό μήνυμα μεταρρύθμισης της Συνθήκης εάν η Διάσκεψη Κορυφής Δουβλίνο ΙΙ συμφωνούσε άμεσα γι' αυτή τη νέα αρμοδιότητα η οποία σκοπεύει να αποδείξει ότι η Ευρώπη μας σέβεται όλους τους πολίτες ή τους κατοίκους της ανεξάρτητα από το εάν είναι λευκοί ή μαύροι, χριστιανοί, εβραίοι ή μουσουλμάνοι. Έχουμε μάθει τα μαθήματα της ιστορίας μας και πιστεύουμε ότι όλοι οι αξιοπρεπώς σκεπτόμενοι άνθρωποι στην Ευρώπη συμμερίζονται μαζί μας την επιθυμία για ανεκτικότητα.
<P>
Κύριε προεδρεύοντα, είμαι βεβαία ότι θα αναμένετε από εμάς στο Σώμα να διατυπώσουμε μια ισορροπημένη άποψη σχετικά με τις προτάσεις σας και δεν θα σας απογοητεύσω. Διατυπώνοντας ουσιαστική κριτική για όλα εκείνα που δεν περιέχονται στη Συνθήκη θα ήθελα να κάνω σαφές ότι δεν αποσκοπώ στην υποτίμηση της σημαντικής προσπάθειας που καταβάλατε ούτως ώστε να την κάνετε πραγματικότητα. Το κάνουμε μάλλον με λύπη μας αναγνωρίζοντας ότι, παρά τις προσπάθειες που επενδύθηκαν, οι ελλείψεις στο σχέδιο της Συνθήκης δείχνουν στην πραγματικότητα τις δυσχέρειες που αντιμετωπίζει η Ένωση.
<P>
Πρώτο και κύριο, η ομάδα μου λυπάται ειλικρινά διότι δεν γίνεται η παραμικρή μνεία της τόσο αναγκαίας ουσιαστικής θεσμικής μεταρρύθμισης που θα έκανε την Ένωση να εργάζεται πιο αποδοτικά και πιο αποτελεσματικά. Τι ήταν άραγε εκείνο που επέβαλε την ανάγκη διεξαγωγής της παρούσας Διακυβερνητικής Διάσκεψης; Δεν ήταν κάποια επιτακτική ανάγκη να ξεκινήσει η κάθε χώρα ακόμη μια λεπτομερή και αναλυτική συζήτηση για το που πηγαίνει η Ευρώπη, ούτε μια δουλική προσκόλληση στην άμυαλη τρεχάλα προς τον ευρωφεντεραλισμό όπως θα ήθελαν να μας κάνουν να πιστέψουμε οι ευρωσκεπτικιστές, αλλά η απόλυτη αναγκαιότητα να διευρυνθεί η Ένωση και να περιλάβει τις χώρες της Κεντρικής και Ανατολικής Ευρώπης, την Κύπρο και τελικά τις Βαλτικές χώρες. Δεν είναι τίποτα λιγότερο από το θεμελιώδες υπόβαθρο που στηρίζει τις ζωές εκατομμυρίων πολιτών μας δηλ. την ειρήνη και τη σταθερότητα στην ήπειρό μας. Εάν είμαστε σοβαροί τότε πρέπει να κάνουμε βέβαιο ότι η Ένωσή μας είναι έτοιμη για διεύρυνση. Αυτό σημαίνει ότι τα θεσμικά θέματα που αφορούν τις διαδικασίες λήψεως αποφάσεων στην Ένωση θα πρέπει να συντονιστούν και να είναι έτοιμα για μια μεγαλύτερη Ένωση σε ένα σχετικά μικρό χρονικό διάστημα.
<P>
Το γεγονός ότι το Συμβούλιο φαίνεται πως δεν μπόρεσε να επιτύχει κάποια σημαντική ομοφωνία επί του θέματος αυτού εννέα μήνες μετά την έναρξη της Διακυβερνητικής Διάσκεψης αποτελεί πηγή πολύ σοβαρών ανησυχιών.
<P>
Οι αναφορές σε θέματα που αφορούν την καθημερινή ζωή των πολιτών μας είναι στοιχειώδεις μόνο: περιβάλλον, υπηρεσίες προς το κοινό, γνήσια ανάπτυξη της ευρωπαϊκής ιθαγένειας και μεγαλύτερη διαφάνεια και ελεγξιμότητα. Υποπτευόμαστε ότι η ασάφεια η οποία μαστίζει τώρα τον δεύτερο και τον τρίτο πυλώνα σχετικά με τη δημοκρατική ελεγξιμότητα μάλλον θα αυξηθεί παρά θα μειωθεί με τις προτάσεις του σχεδίου. Όχι μόνο το σχέδιο δεν διευρύνει περισσότερο το δικαίωμα του δημοκρατικού ελέγχου το οποίο ασκείται από όλους τους κοινοβουλευτικούς σε ολόκληρο τον κόσμο αλλά φαίνεται ότι η λογική του αποδυναμώνει τα δικαιώματα του Κοινοβουλίου επί του προϋπολογισμού του δευτέρου πυλώνα σχετικά με την κοινή εξωτερική πολιτική και πολιτική ασφάλειας ενώ με τις προτάσεις του για μια μικτή κατάσταση στον τρίτο πυλώνα της δικαιοσύνης και των εσωτερικών υποθέσεων συσκοτίζει μάλλον παρά διαλευκάνει και απλοποιεί τις διαδικασίες λήψεως αποφάσεων.
<P>
Ελπίζουμε ότι στο Δουβλίνο οι κυβερνήσεις μας θα μπορέσουν να συνεννοηθούν και να επιζητήσουν ένα υψηλότερο επίπεδο φιλοδοξιών για την Ευρωπαϊκή Ένωση και το μέλλον της.
<P>
(Χειροκροτήματα)

<SPEAKER ID=19 LANGUAGE="EN" NAME="Cushnahan">
Κύριε Πρόεδρε, »Die Politik ist keine exakte Wissenschaft» . Συγχωρήστε μου σας παρακαλώ τη γερμανική μου προφορά αλλά δεν θα τολμούσα ποτέ να πω τα λόγια του Βίσμαρκ στα αγγλικά. Εάν η πολιτική ήταν μια συγκεκριμένη επιστήμη οι Ηνωμένες Πολιτείες της Ευρώπης θα υπήρχαν ήδη ως λογική συνέπεια των οραμάτων των ιδρυτών της Ευρωπαϊκής Ένωσης, προσφέροντας ασφάλεια και ευημερία στους πολίτες τους και ασκώντας μια καλοπροαίρετη αλλά ισχυρή επιρροή στην παγκόσμια σκηνή. Δυστυχώς όμως η πολιτική δεν είναι συγκεκριμένη επιστήμη και έτσι βρισκόμαστε σήμερα εδώ συζητώντας ένα μέτρο το οποίο χωρίς να είναι ιδανικό είναι πρακτικό.
<P>
Οι προτάσεις της ιρλανδικής προεδρίας που φέρουν τον τίτλο «Περίγραμμα σχεδίου αναθεώρησης των Συνθηκών» αποτελούν τη συνισταμένη των απόψεων και των γνωμών μυριάδων συζητήσεων, ανταλλαγών απόψεων και σεμιναρίων είτε σε πολιτικό είτε σε επίπεδο εμπειρογνωμόνων με ακαδημαϊκούς, ΜΚΟ και κοινωνικούς εταίρους, μια διαδικασία που έρχισε από την ιταλική προεδρία και επιταχύνθηκε κατά τους τελευταίους έξι μήνες. Το σχέδιο επομένως θα έπρεπε να επιφέρει ομοφωνία εάν πράγματι αποτελεί τη συνισταμένη όλων αυτών των απόψεων. Θεωρητικά κανείς δεν θα έπρεπε να διαφωνεί αλλά υποπτεύομαι ότι υπάρχουν πάρα πολλές διαφωνίες σε ορισμένους τομείς, ιδιαίτερα του τρίτου πυλώνα. Η ομοφωνία επομένως ίσως να είναι πολύ δύσκολο να επιτευχθεί.
<P>
Η αρχή της ομοφωνίας όμως ποτέ δεν θα πρέπει να σημαίνει υποχώρηση και επαινώ την προεδρία για την πίεση που ασκεί προς την κατεύθυνση επίτευξης πραγματικής προόδου σε τομείς όπως το καθεστώς της Συνθήκης για τη μάχη υπέρ της απασχόλησης και της ανάπτυξης, τη μάχη κατά της εμπορίας των ναρκωτικών με διεύρυνση της εντολής προς τη Europol, τα μέτρα για την καταπολέμηση των σοβαρών εγκλημάτων, την επέκταση της ΚΕΠΠΑ, την απλούστευση των διαδικασιών λήψεως αποφάσεων, τη διαφάνεια, τα θεμελιώδη δικαιώματα, την προστασία του περιβάλλοντος και την ελευθερία της μετακίνησης.
<P>
Η πρώτη προτεραιότητα του σχεδίου - η μάστιγα της ανεργίας - αποτελεί και δική μας επίσης προτεραιότητα. Το Ευρωπαϊκό Συμβούλιο θα πρέπει να εξετάσει και πάλι το θέμα αυτό στο Δουβλίνο. Ολόκληρες κοινότητες αφανίζονται στις χώρες μας εξ αιτίας της ανεργίας. Απαιτείται μια ομόθυμη προσπάθεια. Πιστεύω ότι το Δουβλίνο θα πρέπει να εκδόσει μια ξεχωριστή και εμπεριστατωμένη ανακοίνωση επί της στρατηγικής του Ευρωπαϊκού Συμβουλίου για την ενίσχυση της μάχης υπέρ της ανάπτυξης και της απασχόλησης.
<P>
Οι πολιτικοί μπορούν γενικά να χωριστούν σε ρεαλιστές και σε ιδεαλιστές. Ρεαλιστές είναι εκείνοι που γνωρίζουν το τι μπορεί να επιτευχθεί και υπομένουν την απογοήτευση όταν αυτά είναι λιγότερα από εκείνα που θα ήθελαν. Η ιρλανδική προεδρία και τα μέλη των κυβερνήσεων ανήκουν γενικά σ' αυτή την κατηγορία.
<P>
Δεν έχω καμία αμφιβολία ότι η ιρλανδική προεδρία γνωρίζει πάρα πολύ καλά ότι το έγγραφο του σχεδίου της είναι απελπιστικά αδύναμο στο πολύπλοκο πρόβλημα της αρνησικυρίας και της ειδικής πλειοψηφίας. Γνωρίζω ότι η προεδρία συμμερίζεται τις απόψεις του Κοινοβουλίου αλλά ότι βλέπει το σχέδιό της ως μια ρεαλιστική και πραγματιστική αναγνώριση του τι μπορεί να επιτευχθεί πολιτικά στο στάδιο αυτό.
<P>
Το πότε θα πρέπει να συζητηθεί ένα λεπτό θέμα - το πότε θα πρέπει να έρθει στην επιφάνεια - αποτελεί πάντα αντικείμενο εξέτασης για τους ρεαλιστές πολιτικούς αλλά οι πολιτικοί που έχουν την πολυτέλεια να είναι ιδεαλιστές - και υπάρχουν πολλοί στο Κοινοβούλιο που εντάσσονται σ' αυτή την κατηγορία - δεν έχουν τέτοιες αναστολές. Η δουλειά μας είναι πάντα να κυνηγούμε έναν απραγματοποίητο στόχο σέρνοντας μαζί μας προς τον στόχο αυτόν τους ρεαλιστές συναδέλφους μας όσο περισσότερο μπορούμε. Αυτός είναι ο λόγος για τον οποίο πρέπει να ζητήσουμε τον τερματισμό του δικαιώματος του βέτο. Το δικαίωμα του βέτο αποτελεί οδόφραγμα στον δρόμο της Ένωσης. Εάν δεν καταργηθεί, το μεγάλο μας κίνημα θα σταματήσει διότι το οποιοδήποτε κράτος μέλος θα μπορεί να πει: ως εδώ και μη παρέκει. Εάν συμβεί αυτό η Ευρώπη θα λιμνάσει και προοδευτικά θα διαλυθεί καθώς τα κράτη μέλη θα κυνηγούν τους δικούς τους ατομικούς στόχους έχοντας χάσει τα κοινά ιδανικά.
<P>
Πλησιάζουμε - εάν δεν έχουμε ήδη φτάσει - τη διαχωριστική γραμμή στην ιστορία της Ένωσης. Εκείνοι που δεν πιστεύουν στην ομόσπονδη Ευρώπη την οποία οραματίστηκαν οι ιδρυτές της θα πρέπει να διερωτηθούν εάν έχουν το δικαίωμα να σταματήσουν το κίνημα αυτό και τελικά να το διαλύσουν ή εάν αυτοί οι ίδιοι θα πρέπει να αποχωρήσουν. Είναι ίσως πολύ λυπηρό το γεγονός ότι το σχέδιο της ιρλανδικής προεδρίας δεν θέτει το ερώτημα αυτό διότι θα πρέπει να απαντηθεί, θα έλεγα, το συντομότερο δυνατό. Πιστεύω συνεπώς, μαζί με το Ευρωπαϊκό Κοινοβούλιο, ότι το δικαίωμα του βέτο θα πρέπει να καταργηθεί και να καταργηθείτο συντομότερο δυνατό.
<P>
Θα πρέπει να καταργηθεί επίσης και το δημοκρατικό έλλειμμα. Θα θέλαμε να δούμε τη διεύρυνση της διαδικασίας της συναπόφασης και έναν πιο δημοκρατικό και αποτελεσματικό τρίτο πυλώνα.
<P>
Υποστηρίζω επίσης τη διαδικασία της ψηφοφορίας ειδικής πλειοψηφίας για την υλοποίηση μιας αποτελεσματικής κοινής εξωτερικής πολιτικής και πολιτικής ασφάλειας καθώς και την ένταξη της ΔΕΕ στον τρίτο πυλώνα. Σ' εκείνους που θα πουν ότι αυτή είναι μια παράλογη τοποθέτηση - και θα υπάρξουν ορισμένοι - επιτρέψτε μου να χρησιμποιήσω τη σοφία ενός ιρλανδού συμπολίτη μου, του Τζώρτζ Μπέρναρ Σόου. «Ο λογικός άνθρωπος προσαρμόζει τον εαυτό του στον κόσμο: ο παράλογος επιμένει στο να προσαρμόσει τον κόσμο στον εαυτό του. Η κάθε πρόοδος επομένως στηρίζεται στους παράλογους». Θα ήθελα να πιστεύω ότι το Κοινοβούλιο τούτο βρίσκεται σταθερά στο πλευρό των παραλόγων.
<P>
Επιτρέψτε μου να καταλήξω ευχαριστώντας θερμά την ιρλανδική προεδρία για την τιμή που έκανε στις ομάδες του Κοινοβουλίου και στο Κοινοβούλιο το ίδιο να λάβει υπόψη της τα ενδιαφέροντά του. Ειλικρινά της εύχομαι κάθε επιτυχία στο Δουβλίνο καθώς και στην κατάληξη της προεδρίας της.
<P>
(Χειροκροτήματα)

<SPEAKER ID=20 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, λίγο πριν ξεκινήσουν οι εργασίες της Διάσκεψης Κορυφής του Δουβλίνου, η κατάσταση στην Ευρώπη εμφανίζεται λίγο πολύ παράδοξη. Από τη μια μεριά, η Ευρωπαϊκή Ένωση, η Ευρώπη των Δεκαπέντε, συνεχίζει να αποτελεί έναν ισχυρό πόλο έλξης για τους ευρωπαϊκούς λαούς που δεν είναι ακόμη στους κόλπους της και που οραματίζονται να ενταχθούν σ' αυτήν. Αγαπητοί συνάδελφοι, μήπως δεν είναι μεγάλης συμβολικής σημασίας το γεγονός ότι οι διαδηλωτές του Βελιγραδίου, που κατεβαίνουν σε μαζικές ειρηνικές και σιωπηλές πορείες μέσα στην παγωνιά και το χιόνι διεκδικώντας να γίνουν σεβαστές οι αξίες της δημοκρατίας, οι οποίες αποτελούν το λόγο ύπαρξης της Ένωσής μας, κραδαίνουν τη σημαία με τα δώδεκα χρυσά άστρα; Θα μπορέσουμε άραγε να ακούσουμε την έκκλησή τους και να ανταποκριθούμε γενναιόδωρα σ' αυτήν;
<P>
Από την άλλη μεριά, οι ευρωπαϊκοί λαοί που είναι ήδη μέλη της Ένωσης καταλαμβάνονται από αμφιβολίες. Όταν η μάστιγα της ανεργίας παίρνει όλο και μεγαλύτερες διαστάσεις, επιδεινώνοντας τις κοινωνικές εντάσεις που συνιστούν μια απειλή για τις κοινωνίες μας, όταν οι τρομοκρατικές ενέργειες συνεχίζουν να βάφουν στο αίμα τις πόλεις μας, στη Γαλλία, στην Ισπανία, στη Βόρεια Ιρλανδία, όταν οι έμποροι ναρκωτικών, τα κυκλώματα της παιδεραστίας, το οργανωμένο έγκλημα συνεχίζουν να πλέκουν το θανατηφόρο τους ιστό, ελλείψει επαρκούς συντονισμού μεταξύ των δικαστικών και των αστυνομικών μας υπηρεσιών, οι πολίτες της Ευρώπης των Δεκαπέντε αρχίζουν να αμφιβάλλουν για την ίδια την αξιοπιστία της Ένωσης.
<P>
Η Ευρώπη διαπερνάται από ένα είδος κρίσης αποχαύνωσης και κινδυνεύει να αναλωθεί σε συζητήσεις υπερβολικά τεχνικού περιεχομένου, όπως αυτές που αφορούν τις καλύτερες συναλλαγματικές ισοτιμίες ανάμεσα στο μελλοντικό ενιαίο νόμισμα και τις διάφορες συνιστώσες του, ή σε συζητήσεις ακόμη πιο κλειστού χαρακτήρα όπως είναι αυτή που αφορά το μελλοντικό σύμφωνο νομισματικής σταθερότητας.
<P>
Οι συμπολίτες μας έχουν πια κουραστεί να παρακολουθούν τέτοιου είδους καβγάδες εμπειρογνωμόνων, και αρχίζουν να υποψιάζονται ότι αυτές, στην πραγματικότητα, δεν χρησιμοποιούνται παρά μόνο σαν άλλοθι στην άρνηση να ειδωθεί η πραγματικότητα κατάματα, και ειδικότερα στην άρνηση να εκφραστεί μια αναγκαία αλληλεγγύη χωρίς την οποία η οποιαδήποτε ενοποίηση δεν αποτελεί παρά μια βιτρίνα. Οι συμπολίτες μας αναμένουν από τους αρχηγούς κρατών και κυβερνήσεων, που πρόκειται να συναντηθούν στο Δουβλίνο, απλώς και μόνο να ξαναδώσουν μια πνοή στην Ένωση.
<P>
Περισσότερο παρά ποτέ είναι αναγκαίο να διατρανωθούν εκ νέου οι θεμελιώδεις στόχοι, που δεν είναι άλλοι από την επίτευξη περισσότερης ευημερίας, περισσότερων θέσεων εργασίας, περισσότερης ασφάλειας, περισσότερης μέριμνας για τη διαφύλαξη του περιβάλλοντος και μεγαλύτερου βαθμού προστασίας των αξιών της ελευθερίας και της δημοκρατίας, οι οποίες αποτελούν το θεμέλιο της κοινωνίας μας.
<P>
Το Ευρωπαϊκό Συμβούλιο, όπως καλείται να πράξει από την κοινή επιστολή Κολ-Σιράκ, οφείλει να προσδιορίσει τα αναγκαία μέσα που θα επιτρέψουν την υλοποίηση των προαναφερόμενων στόχων και να αναλάβει συγκεκριμένες δεσμεύσεις, όπως άλλωστε έπραξε και κατά το παρελθόν, την περίοδο κατά την οποία χαράχθηκαν οι προοπτικές της πραγμάτωσης της μεγάλης αγοράς και της Οικονομικής και Νομισματικής Ένωσης, αλλά επίσης και οι προοπτικές της ενισχυμένης συνοχής, διχως την οποία δεν νοείται καν η ύπαρξη της Ένωσης.
<P>
Επί της ουσίας, αυτό που αναμένουμε από τους αρχηγούς κρατών και κυβερνήσεων, οι οποίοι συναπαρτίζουν το Ευρωπαϊκό Συμβούλιο, το θεσμικό αυτό όργανο που απολαμβάνει της ύπατης δημοκρατικής νομιμότητας στην Ευρώπη, είναι να χαράξουν τις προοπτικές που θα οδηγήσουν στην οικοδόμηση μιας δημοκρατικής, γενναιόδωρης και ευημερούσας Ευρώπης, μιας Ευρώπης που θα εγγυάται την εσωτερική ασφάλεια και την ειρήνη στον πλανήτη, μιας Ευρώπης η οποία θα ανταποκρίνεται στην εικόνα που σχηματίζουν γι' αυτήν οι λαοί που οραματίζονται να ενταχθούν στους κόλπους μας. Επειδή ακριβώς οι λαοί αυτοί για πολύ καιρό είχαν στερηθεί όλα εκείνα που αποτελούν σήμερα τα θεμέλια της ύπαρξής μας και των αξιών μας, έχουμε το καθήκον να διαφυλάξουμε και να ενδυναμώσουμε αυτό το κεκτημένο ώστε να είμαστε αύριο σε θέση να το μοιραστούμε μαζί τους.
<P>
(Χειροκροτήματα)

<SPEAKER ID=21 LANGUAGE="FR" NAME="Spaak">
Κύριε Πρόεδρε, κύριε Πρόεδρε της Επιτροπής, κύριε Υπουργέ, η ιρλανδική προεδρία επέτυχε έναν άθλο -και γι' αυτό οφείλουμε να τη συγχαρούμε ολόψυχα- καταρτίζοντας ένα κείμενο το οποίο είναι εξαιρετικά ορθό, για τον πρόσθετο λόγο ότι αντικατοπτρίζει μια μη ικανοποιητική κατάσταση.
<P>
Σπανίως διανύονται θετικά βήματα, και διαρκώς αναβάλλεται η επί της ουσίας εξέταση των σημαντικών ζητημάτων. Θα ήθελα να θίξω το θέμα των στόχων της κοινής εξωτερικής πολιτικής και πολιτικής ασφαλείας, καθώς και αυτών της ενισχυμένης συνεργασίας. Πώς μπορούμε να ελπίζουμε πως θα κερδίσουμε τους πολίτες της Ευρώπης σ' αυτή την υπόθεση, αν δεν τους υπενθυμίσουμε πως ο σκοπός της Διακυβερνητικής Διάσκεψης είναι να επιτευχθεί η σύνταξη μιας Συνθήκης η οποία θα αποτελεί τη νομική βάση των προσδοκώμενων στόχων; Σκοπός της Συνθήκης της Ρώμης ήταν να εγγυηθεί την ειρήνη, με τη δημιουργία μιας οικονομικής κοινότητας στους κόλπους της οποίας θα συσπειρώνονταν οι χθεσινοί νικητές και ηττημένοι. Η Ενιαία Πράξη επεδίωκε να εμβαθύνει παραπέρα τους θεσμούς και να οργανώσει την ενιαία αγορά. Η Συνθήκη του Μάαστριχτ, παρά τις όποιες αδυναμίες της, έθετε επί τάπητος τα στάδια προς την καθιέρωση του ενιαίου νομίσματος, ενώ ταυτόχρονα ζητούσε, στο άρθρο της το οποίο αναφέρεται στο άρθρο Β, να διαφυλαχθεί ακέραιο το κοινοτικό κεκτημένο, αλλά επίσης να αναπτυχθεί περαιτέρω.
<P>
Οι υπουργοί που εκπροσωπούν τα δεκαπέντε κράτη μέλη δεν μπορούν άραγε να καταλήξουν στην περιβόητη αυτή συναίνεση και να υπενθυμίσουν ότι η πορεία της ευρωπαϊκής οικοδόμησης βρίσκεται σε ένα σημαντικό σταυροδρόμι της ιστορίας της, ότι θα σταθεί στο ύψος των προσδοκιών και των ελπίδων που ακόμη γεννά στους κόλπους της κοινής γνώμης, επιτυγχάνοντας να οργανώσει μια δίκαιη, αλληλέγγυα και δημοκρατική κοινωνία, ότι στο όνομα ακριβώς αυτών των αρχών θα πρέπει να αγκαλιάσει τις χώρες που ζητούν την προσχώρησή τους, ότι τα αναγκαία μέσα για να επιτύχουμε αυτό το μεγάλο στόχο είναι η ύπαρξη αποτελεσματικών και δημοκρατικών θεσμικών οργάνων;
<P>
Πράγματι, δεν μπορεί να υπάρξει κοινή εξωτερική πολιτική και πολιτική ασφαλείας δίχως επαρκείς προσπάθειες χαλάρωσης του κανόνα της ομοφωνίας, με άλλα λόγια, δίχως την κατάργηση του βέτο. Αν αυτό δεν επιτευχθεί, θα συνεχίσουμε να συμβάλλουμε με τον πλέον γενναιόδωρο τρόπο στην προώθηση των διαφόρων υποθέσεων, αφήνοντας άλλους να αποκομίζουν τα πολιτικά οφέλη της δράσης τους. Υπό αυτές τις συνθήκες, τι είδους αποστολή ανάδειξης θα μπορεί να έχει ένας καθ' ύλην αρμόδιος -ή μία αρμοδία- για την ΚΕΠΠΑ;
<P>
Η ενισχυμένη συνεργασία -όπως το υπενθυμίζετε στο κείμενό σας, κύριε Υπουργέ- συνιστά ένα από τα σημαντικότερα θέματα της Διάσκεψης. Η πλειοψηφία του Ευρωπαϊκού Κοινοβουλίου συμμερίζεται αυτή την άποψη. Έχει σημασία, ωστόσο, να αποσαφηνιστούν οι όροι, ειδ' άλλως κινδυνεύουμε να έχουμε διφορούμενες ερμηνείες. Οι όροι αυτοί είναι -σας το αναφέρω επί λέξει- η διατήρηση της εσωτερικής και της εξωτερικής συνοχής στη δράση της Ένωσης, η διαφύλαξη όλου συνολικά του κοινοτικού κεκτημένου, η προσήλωση στους στόχους της Ένωσης και το άνοιγμά της, υπό τους ίδιους και αυτούς όρους, σε όλα τα κράτη μέλη που εκφράζουν αντίστοιχη βούληση.
<P>
Θα προσέθετα και άλλον έναν: η υλοποίηση της ενισχυμένης συνεργασίας δεν μπορεί να υποτάσσεται στον κανόνα της ομοφωνίας. Στον λίγο χρόνο που μου απομένει, κύριε Υπουργέ, θα ήθελα για άλλη μια φορά να σας ευχαριστήσω για την ποιότητα που επιδείξατε κατά την προεδρία σας έναντι των δυσκολιών που συναντήσατε, και να σας ευχηθώ καλή τύχη στη δράση που έχετε ακόμη να διεξάγετε κατά τη διάρκεια της επόμενης περιόδου.
<P>
(Χειροκροτήματα)

<SPEAKER ID=22 LANGUAGE="ES" NAME="Puerta">
Κύριε Πρόεδρε, η Ομάδα μας, που αποτελείται από βουλευτές αρκετά ρεαλιστές, εκφράζει τη μεγάλη της ανησυχία σχετικά με το επικείμενο Ευρωπαϊκό Συμβούλιο του Δουβλίνου. Αναγνωρίζουμε την προσπάθεια και το έργο της ιρλανδικής Προεδρίας κατά τη διάρκεια αυτού του εξαμήνου, απογοητευτήκαμε όμως από το εκτενές έγγραφο σχετικά με την αναθεώρηση της Συνθήκης που παρουσιάζεται στη Σύνοδο Κορυφής.
<P>
Χωρίς αμφιβολία, υπάρχουν τοποθετήσεις καινοτόμοι και θετικές, όπως η ενίσχυση της δικαστικής και αστυνομικής συνεργασίας, η καταπολέμηση του ρατσισμού και των διακρίσεων, οι νέες προϋποθέσεις προστασίας του περιβάλλοντος στις κοινοτικές πολιτικές και η αύξηση της διαφάνειας στο νομοθετικό έργο του Συμβουλίου.
<P>
Υπάρχουν όμως πολλές ελλείψεις και αποσιωπήσεις. Στην πρόταση δεν τίθεται ο στόχος της πλήρους απασχόλησης ούτε γίνεται αναφορά στα μέσα που είναι απαραίτητα για την εφαρμογή κοινών πολιτικών δημιουργίας θέσεων απασχόλησης. Επίσης, δεν αναφέρεται η προστασία των δημοσίων υπηρεσιών και, προς μεγάλη μας έκπληξη, δεν προτείνεται η εισαγωγή στη Συνθήκη του πρωτοκόλλου σχετικά με την κοινωνική πολιτική και η καθιέρωση του δικαιώματος στην ελεύθερη κυκλοφορία των προσώπων αναβάλλεται για το έτος 2001, χωρίς να αναφέρεται η επιθυμητή προσχώρηση της Ένωσης στην Ευρωπαϊκή Σύμβαση Ανθρωπίνων Δικαιωμάτων και Θεμελιωδών Ελευθεριών. Επιχειρείται να σημειωθεί πρόοδος στον τομέα της άμυνας και της στρατιωτικής ενοποίησης χωρίς παράλληλη πρόοδο στην εξωτερική πολιτική.
<P>
Πέραν όλων των προλεχθέντων, το πλέον ανησυχητικό είναι το πάγωμα των θεσμικών θεμάτων, με κίνδυνο οι αποφάσεις να ληφθούν την τελευταία στιγμή, χωρίς καμία διαφάνεια και χωρίς προηγούμενη ενημέρωση των πολιτών. Η ευρωπαϊκή κοινή γνώμη αντέδρασε αρνητικά μπροστά σε αυτήν την κατάσταση, η οποία δεν βελτιώνεται με τις κοινές αποφάσεις του Προέδρου της Γαλλικής Δημοκρατίας και του Γερμανού Καγκελαρίου. Πέρα από τις προτάσεις τους, εμφανίζεται η εικόνα ενός σκληρού και ηγεμονικού πυρήνα, ικανού μάλλον να επιβάλλει αποφάσεις παρά να προωθεί την ανάπτυξη της Διακυβερνητικής Διάσκεψης.
<P>
Σχετικά με τα υπόλοιπα σημεία της ατζέντας του Δουβλίνου, η Ομάδα μας υποστηρίζει την καταπολέμηση της εγκληματικότητας και του λαθρεμπορίου ναρκωτικών, απορρίπτει όμως αποφασιστικά την υιοθέτηση του «συμφώνου σταθερότητας», που πηγαίνει μακρύτερα από τις σημερινές απαιτήσεις της Οικονομικής και Νομισματικής Ένωσης, καθώς και το σύστημα πιθανών κυρώσεων για τα Κράτη μέλη που απορρέει από αυτό, τα οποία θα επιδείνωναν αναμφισβήτητα την οικονομική και κοινωνική κατάσταση των χωρών που αντιμετωπίζουν ήδη ουκ ολίγες δυσκολίες.
<P>
Επικρίνουμε επίσης την επιβεβαίωση του προτύπου και των προθεσμιών του ενιαίου νομίσματος και ζητάμε από το Ευρωπαϊκό Συμβούλιο να ανοίξει μια δημόσια συζήτηση με την αντιπαράθεση των διαφόρων θέσεων και ένας διάλογος σχετικά με αυτό το πρότυπο του ενιαίου νομίσματος και τις συνέπειές του, ιδιαίτερα επί της απασχόλησης. Ο ίδιος ο κ. Σαντέρ έκανε λόγο για την καταστροφική κατάσταση της απασχόλησης. Θα μπορούσαμε να ορίσουμε τις πολιτικές για την απασχόληση με εκείνο το παλιό ρητό που έλεγε «από πανωλεθρία σε πανωλεθρία ως την τελική νίκη». Επί του παρόντος, βρισκόμαστε στο στάδιο της πανωλεθρίας στις πολιτικές για την απασχόληση.
<P>
Κύριε Πρόεδρε, δεν είναι δυνατόν αυτές οι συζητήσεις να συνεχίσουν να διεξάγονται με επιλεκτικό τρόπο μεταξύ διευθυντών των Κεντρικών Τραπεζών, ή μέσω απόψεων στον τύπο πρώην Προέδρων Κυβερνήσεων ή πρώην Προέδρων της Επιτροπής. Είναι επιτακτικό να καθοριστούν οι απαραίτητες προϋποθέσεις για μια τακτική ενημέρωση των πολιτών και για τη συμμετοχή τους στο θεσμικό σύστημα.

<SPEAKER ID=23 LANGUAGE="DE" NAME="Roth">
Kύριε Πρόεδρε, αγαπητοί κυρίες και κύριοι συνάδελφοι, είναι Σαρακοστή Xριστουγέννων, εποχή που γράφονται τα γράμματα προς τον Xριστό που πρόκειται να γεννηθεί. Eίναι η κατάλληλη εποχή για να φαντασθούμε την ακόλουθη εικόνα: Bράδυ παραμονής Xριστουγέννων; κάτω από το στολισμένο έλατο βρίσκεται ένα μεγάλο πακέτο; φαίνεται ωραίο και ξυπνά μεγάλες προσδοκίες; είναι τόσο μεγάλο, που όλες μας οι επιθυμίες χωρούν μέσα. Στη συνέχεια, κάποιος αρχίζει ν' ανοίγει το πακέτο και να ξετυλίγει το χαρτί; ξετυλίγει κι άλλο χαρτί. Σ' ένα χαρτόνι βρίσκει το επόμενο χαρτόνι, κι απελπισμένα συνεχίζει ν' ανοίγει το πακέτο, κι ολοένα και περισσότερο γίνεται σαφές ότι το πακέτο είναι άδειο, δεν έχει τίποτε μέσα. Tο πακέτο αποτελείται μόνον από πολλά περιτυλίγματα. Aυτό είναι εφιάλτης για όλα τα παιδιά; ένας παρόμοιος εφιάλτης εξελίσσεται και στην αναθεώρηση της Συνθήκης του Mάαστριχτ.
<P>
Όταν διαβάζω τις προτάσεις του Συμβουλίου για τη διάσκεψη του Δουβλίνου, νοιώθω ακριβώς σαν το παιδί που ανέφερα λίγο παραπάνω. Tα σχέδια και τα έργα δεν εκπληρώνουν τις επιθυμίες μας. Στο σημείωμα με τις επιθυμίες μας, γράψαμε: Περισσότερη διαφάνεια, περισσότερη δημοκρατία, περισσότερα δικαιώματα για το Eυρωπαϊκό Kοινοβούλιο. Kαι τι γίνεται; Aκριβώς το αντίθετο, μια και τα έγγραφα του Δουβλίνου δεν περιέχουν περισσότερη, αλλά λιγότερη διαφάνεια, επειδή το Συμβούλιο εξακολουθεί να θέλει να θρονιαστεί αναμφισβήτητα πάνω στις απόλυτα κυριαρχικές και μυστικές του γνώσεις. Δεν περιέχουν περισσότερη, αλλά λιγότερη δημοκρατία, επειδή μειώνουν τα δικαιώματα των πολιτών για αιτήματα, κι επειδή, μιλούν βέβαια για εξάλειψη των διακρίσεων, αλλά βαθαίνουν την ιεράρχηση των προσώπων, επειδή για την ασφάλεια δεν υπάρχει ποτέ νομική βεβαιότητα. Διότι πώς αλλιώς θα μπορούσε η ελεύθερη κυκλοφορία να αναβληθεί για την επόμενη χιλιετηρίδα και η Europol, χωρίς έλεγχο, να εφοδιαστεί με λειτουργικές αρμοδιότητες; Δεν περιέχουν περισσότερα, αλλά λιγότερα δικαιώματα για το Kοινοβούλιο, διότι βαθαίνουν θεαματικά το χάσμα ανάμεσα στο τμήμα της εσωτερικής αγοράς και στον δεύτερο και τρίτο πυλώνα, διότι στην πρόταση για την εξωτερική πολιτική δεν αναφέρεται ούτε μία φορά το Eυρωπαϊκό Kοινοβούλιο, αλλά αντ' αυτού συχνότερα η ONE, και διότι από εμάς, το Eυρωπαϊκό Kοινοβούλιο, στην εσωτερική και την εξωτερική πολιτική, πρόκειται να αφαιρεθεί το δικαίωμα επί του προϋπολογισμού. Oι προτάσεις δεν περιέχουν περισσότερη, αλλά λιγότερη Eυρώπη. Tο πακέτο δεν είναι απλώς άδειο - κι αυτό είναι το ακόμη χειρότερο - αλλά περιέχει δυσάρεστα πράγματα. Σ' αυτό δεν φταίει η ιρλανδική προεδρία του Συμβουλίου. Eύχομαι σ' όλους Kαλά Xριστούγεννα κι, ελπίζω, έναν Kαλύτερο Kαινούριο Xρόνο.

<SPEAKER ID=24 LANGUAGE="FR" NAME="Saint-Pierre">
Κύριε Πρόεδρε, αγαπητοί συνάδελφοι, θα επιθυμούσα πρώτα απ' όλα να ευχαριστήσω την ιρλανδική προεδρία για το γεγονός ότι ανταποκρίθηκε, σε αρκετά εύλογο χρονικό διάστημα, στην εντολή που έλαβε κατά το άτυπο Ευρωπαϊκό Συμβούλιο της 5ης Οκτωβρίου, καταρτίζοντας ένα ευανάγνωστο και στρωτό κείμενο το οποίο καταγράφει την κατάσταση των διαπραγματεύσεων. Επωφελούμε, άλλωστε, της ευκαιρίας αυτής για να εκφράσω την αγανάκτησή μου για τον κυνισμό με τον οποίο αντέδρασαν κάποιοι υψηλά ιστάμενοι εκπρόσωποι ορισμένων κυβερνήσεων -και μάλιστα από τις πιο σημαντικές-, οι οποίοι άσκησαν δριμεία κριτική στο έγγραφο της ιρλανδικής προεδρίας, ενώ και οι ίδιοι είναι συνυπεύθυνοι για την αξιοθρήνητη κατάσταση στην οποία έχει περιέλθει η Διακυβερνητική Διάσκεψη.
<P>
Παρά ταύτα, το έγγραφο αυτό δεν παύει να είναι αρκετά ανεπαρκές, παρ' ότι η ιρλανδική προεδρία παρουσιάζει φιλόδοξες προτάσεις όσον αφορά θέματα απασχόλησης ή περιβάλλοντος, υποβάλλοντας μέχρι και την τολμηρή πρόταση να καταργηθεί η τρίτη ανάγνωση στο πλαίσιο της διαδικασίας συναπόφασης, πράγμα που θα οδηγούσε το Ευρωπαϊκό Κοινοβούλιο στο να αποκτήσει ίσες εξουσίες με αυτές του Συμβουλίου. Πρόκειται για μια εξαίρετη πρωτοβουλία. Όσον αφορά το θεσμικό πεδίο, καταρχάς, παρατηρείται μια πλήρης παράλυση, κάτι που δεν προμηνύει τίποτα το καλό σε ό, τι αφορά τη διαδικασία της διεύρυνσης. Δεν υπάρχει καμία συγκεκριμένη πρόταση σχετικά με την επέκταση των περιπτώσεων λήψης αποφάσεων κατά πλειοψηφία, ούτε σχετικά με την επέκταση της διαδικασίας συναπόφασης. Το ίδιο και όσον αφορά τη σύνθεση της Επιτροπής και την απόδοση διαφορετικού βάρους στις ψήφους στους κόλπους του Συμβουλίου. Δεν οδεύουμε άραγε προς την καταστροφή σε περίπτωση που η συζήτηση για το σημαντικότατο θεσμικό πακέτο, το οποίο θα δώσει στην Ένωση τη δυνατότητα να λαμβάνει αποφάσεις με αποτελεσματικό τρόπο και να συνεχίσει να λειτουργεί και μετά την επόμενη διεύρυνση, αναβληθεί για το τέλος των διαπραγματεύσεων, με όλους τους κινδύνους που καραδοκούν από ένα τέτοιο παζάρι της τελευταίας στιγμής;
<P>
Και μετά υπάρχει η ΚΕΠΠΑ, η καημένη μας η ΚΕΠΠΑ. Πιστεύουν ειλικρινά τα κράτη μέλη πως η Ένωση κερδίζει πόντους σε αξιοπιστία με το να καθιστά έναν υπάλληλο το επίκεντρο της εξωτερικής πολιτικής της Ευρωπαϊκής Ένωσης, όσο υψηλή θέση κι αν αυτός κατέχει; Οι προτάσεις με τις οποίες επιδιώκεται η ενίσχυση της θέσης του Γενικού Γραμματέα του Συμβουλίου είναι προφανώς απαράδεκτες, εκτός και αν επιθυμούμε, σε θέματα εξωτερικής εκπροσώπησης, να αντιμετωπίζουν οι εταίροι μας την Ένωση με παρόμοιο τρόπο, δηλαδή οι επίτροποί μας και τα μέλη της τρόικας να γίνονται δεκτοί από έναν υπάλληλο.
<P>
Πέραν τούτου, δεν είναι άραγε επίσης απαράδεκτο το γεγονός ότι εισάγεται μια νέα μορφή άσκησης του βέτο, που έχει να κάνει με λόγους εθνικής πολιτικής, σε τομείς όπου είναι ήδη δυνατή η λήψη αποφάσεων δια πλειοψηφίας; Είναι προφανές πως οι προτάσεις που αφορούν θέματα εξωτερικής πολιτικής εμφανίζουν μια σαφή οπισθοδρόμηση. Αυτό έρχεται σε αντίθεση με την ξεκάθαρα εκπεφρασμένη πολιτική βούληση να επιτύχουμε συγκεκριμένες προόδους στον τομέα της άμυνας, μια βούληση την οποία εμείς εκτιμούμε. Αλλά ας μου επιτραπεί να εκφράσω προβληματισμούς όσον αφορά τις επιπτώσεις που ενδέχεται να έχει μια ταχεία διαδικασία ολοκλήρωσης σε στρατιωτικά θέματα και σε θέματα ασφαλείας, δίχως ταυτόχρονα να επιτυγχάνονται ανάλογα βήματα σε θέματα εξωτερικής πολιτικής.
<P>
Συμπερασματικά, κύριε Πρόεδρε, εκφράζω προσωπική ικανοποίηση όταν διαπιστώνω -και στο σημείο αυτό συμφωνώ με τον Πρόεδρο Santer- ότι το θέμα της ενισχυμένης συνεργασίας έχει τεθεί στο εξής στο επίκεντρο των συζητήσεων της Διάσκεψης, κάτι που δεν συνέβαινε τότε που η Ομάδα μου είχε αρχίσει να αγωνίζεται για το συγκεκριμένο σκοπό, ήδη με την κατάθεση της έκθεσης του Martin Bourlanges. Συνεχίζω, ωστόσο, να έχω την πεποίθηση ότι το ενδεχόμενο ανάπτυξης της ενισχυμένης συνεργασίας θα πρέπει να παραμένει διαρκώς ανοιχτό, εφόσον συμβαδίζει με τους στόχους της Ένωσης και κινείται με βάση το σεβασμό του κοινοτικού κεκτημένου και του ενιαίου θεσμικού πλαισίου.
<P>
Κύριε Πρόεδρε, αγαπητοί συνάδελφοι, η εξάμηνη θητεία της ολλανδικής προεδρίας, που θα καταλήξει στη Διάσκεψη Κορυφής του Αμστερνταμ, αποκτά νευραλγική σημασία για την Ένωση. Στο χέρι των κυβερνήσεών μας είναι να αποφασίσουν αν θα προικίσουν την Ένωση με θεσμικά όργανα τα οποία θα επιτρέπουν τη λειτουργία μιας διευρυμένης κοινότητας ή, αντιθέτως, αν θα καταδικάσουν την Ένωση σε απραξία. Και το Κοινοβούλιο είναι το όργανο που οφείλει να υπενθυμίζει το παραπάνω στην προεδρία και στις κυβερνήσεις.

<SPEAKER ID=25 LANGUAGE="FR" NAME="Martinez">
Κύριε Πρόεδρε, δεν σκοπεύω να μιλήσω για ένα πρόβλημα ανεργίας το οποίο, όπως αντιλαμβάνομαι, δεν σας αφήνει να κοιμηθείτε τη νύχτα. Δεν πρόκειται επίσης να σας μιλήσω ούτε για τη Διακυβερνητική, ούτε για τη διεύρυνση προς ανατολάς, ούτε για την αναγκαιότητα του βέτο -μιας και προσωπικά είμαι πεπεισμένος για το αντίθετο-, ούτε για το δικαίωμα απόσχισης. Αυτό στο οποίο θέλω να αναφερθώ, είναι το σύμφωνο δημοσιονομικής ακαμψίας.
<P>
Το εν λόγω σύμφωνο προβλέπει τη λειτουργία μηχανισμών που θα αποσκοπούν στην επιβολή κυρώσεων στους λαούς για κακή δημοσιονομική συμπεριφορά. Έτσι, ένα κράτος όπως η Γαλλία θα ενδέχεται να πρέπει να καταβάλει ένα πρόστιμο ύψους 30 δισεκατομμυρίων φράγκων, ποσό με το οποίο θα μπορούσε, π.χ., να αυξήσει κατά 30 000 φράγκα τις αποδοχές του συνόλου των εκπαιδευτικών της λειτουργών. Δεν θα επεκταθώ στο ζήτημα του αν αυτός ο μηχανισμός είναι ή δεν είναι βάσιμος. Θα περιοριστώ απλώς στη διαπίστωση ότι, επί πενήντα συναπτά χρόνια, εσείς οι ίδιοι προκαλούσατε μετά χαράς κεϋνσιανά ελλείμματα. Θα μπορούσε, λοιπόν, κανείς να αναρωτηθεί για ποιο λόγο αλλάζετε στάση. Αυτό που είναι βέβαιο είναι ότι, με αυτό το σύμφωνο δημοσιονομικής ακαμψίας, βοηθάται να θεραπευθεί η γερμανική νεύρωση. Η Γερμανία, η οποία έχει γνωρίσει τη Δημοκρατία της Βαϊμάρης, απέκτησε μια φοβία για τον πληθωρισμό. Δεν υπάρχει όμως λόγος να στερήσουμε όλα τα παιδιά μιας οικογένειας από ζάχαρη επειδή η γιαγιά πάσχει από διαβήτη. Δεν νοείται να εφαρμόζουμε σε όλους μια θεραπεία η οποία στοχεύει στην καταπολέμηση της αρρώστιας ενός και μόνο ατόμου.
<P>
Με την προώθηση του συμφώνου δημοσιονομικής ακαμψίας, με το οποίο προσβλέπετε στην καθιέρωση ενός ενιαίου νομίσματος και στη χάραξη ενιαίας δημοσιονομικής πολιτικής, θα φθάσουμε σε μια κατάσταση όπου δεν θα μπορούμε πλέον να αντισταθμίζουμε τις οικονομικές ανισομετρίες μεταξύ των κρατών ούτε με δημοσιονομικές, αλλά ούτε και με νομισματικές ασφαλιστικές δικλείδες. Η μόνη διέξοδος που θα απομένει, πέρα από την ανεργία, θα είναι η φορολογική δικλείδα, που θα αναγκάζει τα κράτη να προβαίνουν σε φοροαπαλλαγές για λόγους ανταγωνιστικότητας, μια πρακτική άλλωστε την οποία ήδη εφαρμόζει το Λουξεμβούργο, σε ό, τι αφορά τα εισοδήματα από κινητές αξίες. Και κάτι τέτοιο ακριβώς ετοιμάζεται να κάνει και η Γερμανία, με την κατάργηση του φόρου επί του κεφαλαίου και με τη μείωση του παράλληλου συντελεστή του φόρου εισοδήματος.
<P>
Σας το έχω ήδη τονίσει, και σας το επαναλαμβάνω: ευθυγραμμιστείτε με τη Γερμανία. Έχουμε μια απόφαση του Δικαστηρίου της Καρλσρούης, με ημερομηνία Ιούνιο του 1995, η οποία επικαλείται την ελευθερία δράσης του φορολογούμενου για να αποφανθεί αν κάποιος συγκεκριμένος φόρος είναι υπερβολικά υψηλός. Μπορείτε, λοιπόν, να θεσμοσετήσετε το ενιαίο νόμισμα, την ενιαία δημοσιονομική πολιτική, μπορείτε να καθιερώσετε, στην αναπλασμένη συνθήκη σας του Μάαστριχτ, ένα ανώτατο όριο υποχρεωτικών φορολογικών εισφορών, όπως κάνει για τη Γερμανία το Δικαστήριο της Καρλσρούης. Με τον τρόπο αυτό, θα μπορούμε να λέμε ότι η Διακυβερνητική χρησιμεύει τουλάχιστον σε κάτι.

<SPEAKER ID=26 NAME="Πρόεδρος">
Έλαβα δεκατέσσερις προτάσεις ψηφίσματος, που υποβλήθηκαν με βάση το Αρθρο 37, παράγραφος 2 του Κανονισμού: επτά προτάσεις ψηφίσματος σχετικά με το Ευρωπαϊκό Συμβούλιο και άλλες επτά προτάσεις ψηφίσματος σχετικά με την πολιτική κατάσταση στη Σερβία.

<SPEAKER ID=27 NAME="Ρουμπάτης">
Κύριε Πρόεδρε, οι ευρωπαίοι πολίτες παρακολουθούν με έκπληξη το γεγονός ότι πολλές από τις ελπίδες τους δεν εκπληρώνονται. Πολλά από τα ερωτήματα που δημιουργήθηκαν από τη Συνθήκη του Μάαστριχτ δεν πήραν ποτέ απάντηση ποτέ και φτάσαμε σήμερα στο σημείο να υπάρχει στους ευρωπαίους πολίτες κρίση εμπιστοσύνης σε σχέση με το ίδιο το ευρωπαϊκό οικοδόμημα. Η δυσπιστία αυτή, αν δεν αναστραφεί το κλίμα, θα οδηγήσει σε γενικότερα προβλήματα που θα θέσουν σε κίνδυνο τα οράματα εκείνων που δημιούργησαν αυτό το πρωτόγνωρο πραγματικά πείραμα που αποκαλούμε Ευρωπαϊκή 'Ενωση. Η εντολή που έλαβε η ιρλανδική Προεδρία στη Φλωρεντία ήταν να υποβάλει στη Διακυβερνητική ένα πρώτο γενικό σχέδιο Συνθήκης. Πρέπει να υπογραμμίσουμε από την αρχή ότι οι Ιρλανδοί αυτό το έκαναν κατά τρόπο αποτελεσματικό και οφείλουμε όλοι εδώ στο Κοινοβούλιο να τους συγχαρούμε χωρίς μεμψιμοιρίες. Είναι φυσικό, όταν λάβει κανείς υπόψη του τον τρόπο και τις συνθήκες κάτω από τις οποίες εργάστηκαν οι Ιρλανδοί, να υπάρχουν ατέλειες και διαφωνίες. Βρισκόμαστε όμως στο μέσον της Διακυβερνητικής και έχουμε πολύ δρόμο έως τη Συνάντηση Κορυφής στο 'Αμστερνταμ. Βασικό στοιχείο για την επιτυχία της Διακυβερνητικής είναι η νέα Συνθήκη να γίνει αποδεκτή από τον ευρωπαίο πολίτη. Να διαλυθούν οι αμφιβολίες που δημιουργήθηκαν από τη Συνθήκη του Μάαστριχτ. Να δοθούν απαντήσεις στις προσδοκίες και τις ανησυχίες των λαών της Ευρώπης. Οι λαοί μας επιθυμούν την εμβάθυνση και ανάπτυξη της 'Ενωσης. Χρειαζόμαστε ένα πρότυπο που θα στηρίζεται στις αρχές της δημοκρατίας, της ισότητας για όλους και για όλες τις χώρες, μικρές και μεγάλες και θα επιδιώκει την καταπολέμηση της ανεργίας, του κοινωνικού αποκλεισμού, του ρατσισμού και της ξενοφοβίας. Μια Ευρώπη χωρίς διακρίσεις, χωρίς διαφορετικές ταχύτητες στην ανάπτυξη, θα είναι μια Ευρώπη που θα σέβεται τον ευρωπαίο πολίτη. Είναι αναγκαίο να πετύχουμε την ευρύτερη νομιμοποίηση του θεσμικού πλαισίου της 'Ενωσης. Η αναβάθμιση του Ευρωπαϊκού Κοινοβουλίου και η ενίσχυση του ρόλου του σε περισσότερους τομείς της κοινοτικής δραστηριότητας είναι στόχοι που θα διασφαλίσουν την αποτελεσματικότερη παρέμβαση του πολίτη στις εξελίξεις.
<P>
Θα πρέπει να προσέξουμε όμως το όποιο κόστος των θεσμικών μεταβολών να μην το αναλάβουν μόνον οι μικρές χώρες. Πριν τελειώσω θέλω να αναφερθώ στη σταδιακή ανάπτυξη της ευρωπαϊκής ταυτότητας άμυνας και ασφάλειας. Η διασφάλιση της εδαφικής ακεραιότητας και της προστασίας των εξωτερικών συνόρων θα δώσουν ώθηση στην ΚΕΠΠΑ και θα εμβαθύνουν τις αρχές της συνεργασίας στον τομέα αυτό. Δεν είναι δυνατόν όμως να προχωρήσουμε όλοι μαζί αν κάποιοι ευρωπαίοι πολίτες αισθάνονται ότι η 'Ενωση δεν θα είναι μαζί τους αν αντιμετωπίσουν κινδύνους.

<SPEAKER ID=28 LANGUAGE="DE" NAME="Brok">
Kύριε Πρόεδρε, αγαπητοί κυρίες και κύριοι συνάδελφοι, θα ήθελα να ευχαριστήσω τον Πρόεδρο κ. Σαντέρ και τον Προεδρεύοντα του Συμβουλίου, για τις ομιλίες τους, αλλά και γι' αυτά που έκαναν, για να προωθήσουν τη Διακυβερνητική Διάσκεψη, μέχρι αυτή τη φάση. Στην αξιολόγηση του ιρλανδικού εγγράφου, μπορούμε να είμαστε δίκαιοι μόνον αν δεν περιμένουμε να υποβληθεί κιόλας το αποτέλεσμα, αλλά να αντικατοπτρίζει κατά τρόπο ευφυή τις μέχρι τώρα διαπραγματεύσεις και θα πρέπει να πω, σε ορισμένα σημεία που είναι ιδιαιτέρου ενδιαφέροντος για το Eυρωπαϊκό Kοινοβούλιο, ίσως και κάτι παραπάνω απ' ότι έδειξαν μέχρι τώρα οι διαπραγματεύσεις. Iδιαίτερα, θεωρώ πολύ σημαντικό αυτό που είπε η ιρλανδική προεδρία του Συμβουλίου, όσον αφορά το θέμα της συναπόφασης του Eυρωπαϊκού Kοινοβουλίου. Στο έγγραφο αυτό αναφέρεται κατηγορηματικά ότι, στο μέλλον, θα υπάρχουν τρεις μόνο διαδικασίες στη λήψη αποφάσεων, και ότι η διαδικασία της συναπόφασης θα ισχύει ως γενικός κανόνας στο νομοθετικό έργο.
<P>
Tο ότι θα πρέπει να διευκρινιστούν προβλήματα ορισμών και οριοθετήσεων, στα πλαίσια των περαιτέρω διαπραγματεύσεων, αυτό είναι σαφές. Aλλά και στο πιο σημαντικό ίσως θέμα για το Eυρωπαϊκό Kοινοβούλιο δημιουργήθηκε μια βάση, πάνω στην οποία θα μπορέσουν να συνεχιστούν κάλλιστα οι διαπραγματεύσεις, κατά τη διάρκεια της ολλανδικής προεδρίας. Θίχθηκε ακόμη και η ανάγκη επέκτασης της πλειοψηφικής απόφασης, με ειδική πλειοψηφία. Xαίρομαι ιδιαίτερα που, στις επιστολές του Προέδρου Σιράκ και του Oμοσπονδιακού Kαγκελαρίου Kολ, αναφέρθηκε η πλειοψηφική απόφαση με ειδική πλειοψηφία στο Συμβούλιο, ως γενικός κανόνας, από τον οποίο μπορούν να υπάρξουν ορισμένες εξαιρέσεις, αλλά γενικός κανόνας θα είναι η πλειοψηφική απόφαση.
<P>
Aν θεωρήσουμε τους τομείς αυτούς ως βασικούς για περισσότερη δημοκρατία, διαφάνεια και λειτουργικότητα, καθώς και ως προετοιμασία για τη διεύρυνση, τότε, κατά τη γνώμη μου, με το συνδυασμό αυτό προέκυψε η δυνατότητα να έχουμε πράγματι στον τομέα αυτό μια ευκαιρία για να προχωρήσουμε περαιτέρω στη Διακυβερνητική Διάσκεψη. Bεβαίως, θα πρέπει εμείς, ως Kοινοβούλιο, να πούμε ακόμη ότι υπάρχει μια σειρά σημείων, όπου πραγματικά δεν μπορούμε να είμαστε ευχαριστημένοι, γενικώς. Θεωρώ πως όλος ο τομέας της εξωτερικής πολιτικής και της πολιτικής ασφαλείας, είναι μέχρι τώρα κάτι παραπάνω από αδύναμος, όπως επίσης και ο ρόλος της διαδικασίας λήψης αποφάσεων; η εποικοδομητική αποχή είναι μόνον ένα άλλοθι και δεν εξαλείφει τη δυνατότητα μπλοκαρίσματος από μια μη συνεργάσιμη χώρα. Mετά, είναι και το θέμα των διπλών μηχανισμών ψηφοφορίας: H γενική πολιτική αποφασίζεται με ομοφωνία και η εφαρμογή της με πλειοψηφία. Aυτό το είχαμε και στη Συνθήκη του Mάαστριχτ και δεν λειτούργησε. Aυτό σημαίνει ότι στη διαδικασία λήψης αποφάσεων, στην εξωτερική πολιτική και την πολιτική ασφαλείας, θα πρέπει να σκεφθούμε πολύ περισσότερα απ' ότι αναφέρονται στα μέχρι τώρα έγγραφα και στις μέχρι τώρα διαπραγματεύσεις.
<P>
Θα πρέπει όμως να πούμε επίσης πως θα ήταν απαράδεκτο για το Eυρωπαϊκό Kοινοβούλιο, αν νέοι τομείς, όπως αυτοί λ.χ. από τον τρίτο πυλώνα - Δόξα τω Θεώ, από τον τρίτο πυλώνα - μεταφερθούν στον πρώτο, και δεν μπορούν να πραγματευθούν από τα θεσμικά όργανα, κατά τον ίδιο απολύτως τρόπο με τους κλασικούς τομείς του πρώτου πυλώνα. Για το λόγο αυτό θα πρέπει να απορρίψουμε έναν πυλώνα 1B, ή όπως αλλιώς μπορεί να λέγεται, και να ζητήσουμε την πλήρη συμμετοχή της Eπιτροπής, του Kοινοβουλίου και του Eυρωπαϊκού Δικαστηρίου στο θέμα αυτό, προκειμένου να συμπεριλάβουμε εδώ τον δημοκρατικό έλεγχο ενός κράτους δικαίου.
<P>
Θεωρώ απαράδεκτο το ότι μέχρι τώρα δεν προχωρήσαμε περαιτέρω στον τομέα του προϋπολογισμού. Tο άμεσα εκλεγμένο Kοινοβούλιο δεν έχει άμεση επίδραση στο 50 % του προϋπολογισμού. Aν οι τομείς του δεύτερου και τρίτου πυλώνα χαρακτηριστούν ως υποχρεωτικές δαπάνες και αν, ενάντια σ' όλους τους κανόνες της λογικής, φθάσουν να περικόψουν τις δυνατότητες απόφασης του Eυρωπαϊκού Kοινοβουλίου ή να μην τις προβλέψουν καν, τότε αυτό θα είναι ένα σημείο για το οποίο θα έλεγα πως μια Διακυβερνητική Διάσκεψη που τελειώνει έτσι, δεν τελείωσε ικανοποιητικά για το Eυρωπαϊκό Kοινοβούλιο.
<P>
Στον τομέα της απασχόλησης, του εξωτερικού εμπορίου, της καθολικής δράσης της πολιτικής για τους καταναλωτές και της προστασίας του περιβάλλοντος, η ιρλανδική προεδρία έφερε εξαιρετικά νομοσχέδια. Θα 'πρεπε να παρακαλέσουμε τη σύνοδο κορυφής του Δουβλίνου να εφοδιάσει την ολλανδική προεδρία με ειδική εντολή, όσον αφορά την απλούστευση των Συνθηκών. H ιρλανδική προεδρία έδωσε μια καλή διαρθρωτική βάση για τις περαιτέρω διαπραγματεύσεις. Θα ήθελα να την ευχαριστήσω προσωπικά. Θα ήθελα να ευχαριστήσω τον Noel Dorr, που διηύθυνε την ομάδα των εντεταλμένων κατά έναν θαυμάσιο, επαγγελματικό και ανθρώπινο τρόπο. Θα ήθελα να μπορέσουμε να συνεχίσουμε ανάλογα σ' αυτή τη βάση, προκειμένου να βγάλουμε έτσι το καλύτερο αποτέλεσμα για την Ένωση.

<SPEAKER ID=29 LANGUAGE="EN" NAME="Collins, Gerard">
Κύριε Πρόεδρε, καταρχάς θα ήθελα να ευχαριστήσω τον προεδρεύοντα του Συμβουλίου και τον Πρόεδρο της Επιτροπής για τη συμβολή τους στη σημερινή συζήτηση. Θα ήθελα να υποβάλω τις ειλικρινέστατες ευχαριστίες μου στην προεδρία για το εξαίρετο έγγραφο του σχεδίου Συνθήκης για τη ΔΔ. Το έγγραφο αυτό θα αποτελέσει μια ισχυρή και πολύτιμη βάση για συνεχείς συζητήσεις στη ΔΔ που θα κλείσει τις εργασίες της στο Αμστερνταμ.
<P>
Το Συμβούλιο Κορυφής του Δουβλίνου αυτό το Σαββατοκύριακο θα πρέπει να αντιμετωπίσει τα θεμελιώδη προβλήματα που ορθώνονται αυτή τη στιγμή μπροστά στην Ένωση και να προσδιορίσει τις κατευθύνσεις για την εργασία που θα πρέπει να κάνουν τα θεσμικά όργανα κατά τη διάρκεια του 1997 αναφορικά με τα προβλήματα αυτά. Πρώτον και κύριον θα πρέπει να επιβεβαιώσει ξανά τις δεσμεύσεις για τη θέσπιση του ενιαίου νομίσματος το 1999 και για τα πλεονεκτήματα που αυτό θα φέρει στην πλειοψηφία των πολιτών της Ευρώπης.
<P>
Κατά τη διάρκεια του τρέχοντος έτους οι αντίπαλοι του ενιαίου νομίσματος σημείωσαν επιτυχίες κατορθώνοντας να δημιουργήσουν στη σκέψη πολλών ανθρώπων σοβαρές αμφιβολίες αναφορικά με τις επιπτώσεις του ενιαίου νομίσματος. Οι αρχηγοί κρατών και κυβερνήσεων θα πρέπει καταρχάς να εξουδετερώσουν τους φόβους που έχουν δημιουργηθεί και από την άποψη αυτή οι προσπάθειες ανάπτυξης ενός συμφώνου σταθερότητας είναι καλοδεχούμενες. Ελπίζω ότι το σύμφωνο θα καθησυχάσει όλους εκείνους που ανησυχούν για τις επιπτώσεις του ενιαίου νομίσματος στις δουλειές τους, στις επιχειρήσεις τους και στις οικονομίες τους. Οι ευρωπαίοι ηγέτες θα πρέπει να συνειδητοποιήσουν ότι η ανησυχία των ανθρώπων για τις πιθανές επιπτώσεις που θα έχει στην καθημερινή τους ζωή η εξαφάνιση από τις τσέπες τους των γνωστών τους νομισμάτων και η αντικατάστασή τους με ένα άγνωστο και ακόμη ανύπαρκτο εύρω είναι απόλυτα φυσιολογική.
<P>
Οι ανησυχίες αυτές θα πρέπει να αντιμετωπιστούν εμπεριστατωμένα κατά τη διάρκεια του 1997 διότι δεν πρόκειται να υπάρξει ενιαίο νόμισμα εάν δεν έχει τη λαϊκή υποστήριξη σε όλες εκείνες τις χώρες που οι κυβερνήσεις τους έχουν τη φιλοδοξία να ενταχθούν ευθύς εξ αρχής στη ζώνη του εύρω. Οι κυβερνήσεις δεν θα πρέπει να ξεχνούν το μήνυμα που προέκυψε από τη συζήτηση για την κύρωση της Συνθήκης του Μάαστριχτ ότι δηλ. το ευρύ κοινό είναι εκείνο το οποίο, λειτουργώντας μέσω της κάλπης, αποτελεί υπέρτατο κριτή για τον ρυθμό και την έκταση της ευρωπαϊκής ολοκλήρωσης σε όλους τους τομείς πολιτικής, συμπεριλαμβανομένης της νομισματικής πολιτικής.
<P>
Το εκλογικό σώμα σε όλες σχεδόν τις ευρωπαϊκές χώρες ανησυχεί ολοένα και περισσότερο για την προσωπική του ασφάλεια και οι περισσότερες από τις εγκληματικές ενέργειες για τις οποίες διαβάζουμε συνδέονται, ορθώς κατά την άποψή μου, με τα ναρκωτικά. Το εμπόριο των ναρκωτικών είναι, ως εκ της φύσεώς του, πολυεθνικό όπως είναι επίσης και η νομιμοποίηση των τεράστιων χρηματικών ποσών που προκύπτουν από αυτό αλλά δυστυχώς η αντίδραση της πολυεθνικής εκείνης οργάνωσης που είναι στην καλύτερη δυνατή θέση για να το αντιμετωπίσει, της Ευρωπαϊκής Ένωσης, φαίνεται να είναι ουσιαστικά ανύπαρκτη.
<P>
Η Συνθήκη του Μάαστριχτ προέβλεψε τη δημιουργία της Europol ως υπηρεσίας συγκέντρωσης πληροφοριών για το εμπόριο των ναρκωτικών. Η υπηρεσία αυτή θα πρέπει να είναι εξοπλισμένη με όλους τους αναγκαίους πόρους για να φέρει εις πέρας το έργο της. Η Διακυβερνητική Διάσκεψη εξετάζει προτάσεις για την κατάργηση των ελέγχων στα εσωτερικά σύνορα της Ένωσης. Εάν πρόκειται να υλοποιηθεί κάτι τέτοιο τότε θα πρέπει να συνοδευτεί από δέσμευση για την αύξηση των πόρων που θα διατεθούν για να περιφρουρηθούν τα εξωτερικά σύνορα από τις δραστηριότητες των λαθρεμπόρων ναρκωτικών. Η Ένωση θα πρέπει να προσανατολίσει τις δραστηριότητές της σε πρωτοβουλίες όπως αυτή εάν θέλει να ανταποκριθεί στις ανάγκες και στα θέματα που ενδιαφέρουν τους πολίτες της.
<P>
Η δημιουργία της εσωτερικής ευρωπαϊκής αγοράς έχει ήδη καταργήσει σε μεγάλο βαθμό τους περιορισμούς στην ελεύθερη κίνηση κεφαλαίων, αγαθών και υπηρεσιών σε ολόκληρη την Ένωση. Ωστόσο, αναφορικά με την ελεύθερη κίνηση των προσώπων δεν έχει σημειωθεί καμία ή έχει σημειωθεί πολύ μικρή πρόοδος στην απομάκρυνση των αντίστοιχων μεθοριακών εμποδίων.

<SPEAKER ID=30 LANGUAGE="FR" NAME="Herzog">
Κύριε Πρόεδρε, αγαπητοί συνάδελφοι, ο υπουργός Hervι de Charrette μίλησε για τη μετριότητα του ιρλανδικού σχεδίου. Νομίζω πως ο υπουργός θα έπρεπε πρώτα να κοιτάξει τα ίδια του τα χάλια: το γαλλογερμανικό σχέδιο δεν χαρακτηρίζεται ούτε και αυτό από φιλόδοξες προτάσεις.
<P>
Ειδικότερα, μπορεί ο καθένας να διαπιστώσει την παντελή έλλειψη ανταπόκρισης στις προσδοκίες της κοινωνίας, ιδίως σε ό, τι αφορά την απασχόληση και την κοινωνική συνοχή. Έτσι, οι διακηρύξεις του γαλλικού κράτους περί ευρωπαϊκού κοινωνικού προτύπου και περί προάσπισης των δημοσίων υπηρεσιών φαντάζουν λίγο πολύ σαν μεγαλοστομίες.
<P>
Στην πραγματικότητα, η ιρλανδική προεδρία έπραξε ό, τι περνούσε από το χέρι της μέσα στο πλαίσιο μιας ανέφικτης εντολής. Το γεγονός ότι η Διακυβερνητική Διάσκεψη δεν καταφέρνει να βρει λόγο ύπαρξης οφείλεται στο ότι δεν σκύβει πάνω από τους στόχους της κοινωνίας, δεν σκύβει πάνω από τους στόχους που θα δημιουργούσαν οράματα για την Ευρώπη στον κόσμο. Και η Διάσκεψη αυτή στερείται νοήματος επειδή ακριβώς οι κυβερνήσεις γραπώνονται στη θέση εξουσίας που κατέχουν, οχυρώνονται πίσω από το προνόμιό τους της εξουσίας και επιδιώκουν να συνεχίσουν να διαχειρίζονται την Ευρώπη χωρίς τη συμμετοχή των πολιτών. Υπό αυτές τις συνθήκες, οι θεσμικές μεταρρυθμίσεις υποβιβάζονται στο επίπεδο εισαγωγής απλών τροποποιήσεων στις διαδικασίες, στο επίπεδο αναδιοργάνωσης των προνομίων που απορρέουν από την εξουσία.
<P>
Η εκ νέου συνάντηση με τους πολίτες περνά μέσα από τις απαντήσεις στα προβλήματα της απασχόλησης, της ασφάλειας, της αλληλεγγύης. Βλέπουμε πως το κεφάλαιο απασχόληση κατέχει μια μηδαμινή θέση. Εκείνο που χρειαζόμαστε είναι η χάραξη πολιτικών με στόχο την επίτευξη αειφόρου αναπτύξεως, είναι ένα κοινό κέντρο οικονομικής εξουσίας στην Ευρωπαϊκή Ένωση. Όσο για τα θέματα ασφαλείας, θα πρέπει αυτά να περάσουν στην κοινοτική αρμοδιότητα, και συμμερίζομαι τις θέσεις που προβάλλει το ιρλανδικό κείμενο επί του θέματος αυτού. Αλλά για να μπορέσει αυτή η μεταβίβαση στην κοινοτική αρμοδιότητα να γίνει πράγματι αποτελεσματική, οφείλουμε να θέσουμε στην πρώτη γραμμή τα θεμελιώδη αστικά και κοινωνικά δικαιώματα, μέσα στους κόλπους αυτού του χώρου ελεύθερης κυκλοφορίας που διαμορφώνεται.
<P>
Τέλος, όσον αφορά τη συνοχή: η νομισματική ένωση στηριζόμενη σε έναν σκληρό πυρήνα διχάζει τους ευρωπαϊκούς λαούς. Όλες οι προσπάθειες για ενισχυμένη συνεργασία κινδυνεύουν να προωθηθούν με βάση την ίδια λογική. Επιθυμούμε να συμμετάσχουν η Ισπανία και η Ιταλία στην κοινότητα της νομισματικής ένωσης, και οι ενισχυμένες συνεργασίες θα πρέπει να αντανακλούν προσπάθειες συνεργασίας ανάμεσα σε όλους όσοι θέλουν να προχωρήσουν στο δρόμο της προόδου της κοινωνίας και του πολιτισμού, δίχως να παρεμποδίζονται από τους υπέρμαχους του πιο αδυσώπητου ανταγωνισμού και από εκείνους που περιφρονούν την αλληλεγγύη.

<SPEAKER ID=31 LANGUAGE="DE" NAME="Cohn-Bendit">
Kυρίες και κύριοι, θα μιλήσω για το θέμα της Σερβίας, το οποίο, ως γνωστόν, θα πραγματευθεί κι αυτό στα πλαίσια της παρούσας συζήτησης. Πιστεύω πως η Eυρωπαϊκή Ένωση - τόσο η Eπιτροπή όσο και το Συμβούλιο και το Kοινοβούλιο - μπορεί και πρέπει να παίξει αποφασιστικό ρόλο στον εκδημοκρατισμό της Σερβίας. Θα πρέπει να καταστήσουμε σαφές στην αντιπολίτευση και την κυβέρνηση της Σερβίας, ότι μόνο με μια διαδικασία εκδημοκρατισμού, που θα πρέπει να συνδυάζεται με μια συμφιλίωση, τόσο με τη Bοσνία όσο και με το Kοσσυφοπέδιο, υπάρχει δυνατότητα σύναψης συμφωνιών σύνδεσης με την Eυρωπαϊκή Ένωση.
<P>
Θα πρέπει να πάμε στο Bελιγράδι όλη την ισχύ του φωτός της ευρωπαϊκής ιδέας. Δεν υπάρχει κανένα δημοκρατικό μέλλον για τη Σερβία χωρίς συμφιλίωση με τη Bοσνία και την Kροατία, χωρίς δημοκρατικές πολιτικές δομές και χωρίς δικαιώματα για όλες τις μειονότητες στη Σερβία. Aν το καταλάβουν αυτό αντιπολίτευση και κυβέρνηση, θα υπάρξει μέλλον στην περιοχή αυτή που δεν θα σημαδεύεται από πολέμους και μίσος, αλλά από συνεργασία και αμοιβαίο σεβασμό. Kατ' αυτήν την έννοια, είναι σημαντικό όλα όσα ειπωθούν στο Δουβλίνο να είναι ξεκάθαρα, ώστε στην περιοχή αυτή, που έχει σημαδευτεί τόσο από τον πόλεμο, να μην μπορούν να υπάρξουν παρεξηγήσεις.

<SPEAKER ID=32 LANGUAGE="EN" NAME="Ewing">
Κύριε Πρόεδρε, σ' αυτό το εικοστό πρώτο έτος μου ως Μέλος του Ευρωπαϊκού Κοινοβουλίου, διακρίνω μια πολύ έντονη διάθεση αισιοδοξίας. Ειλικρινά, αυτό είναι κάτι το νέο και νομίζω ότι το οφείλουμε κατά μεγάλο μέρος στην ιρλανδική προεδρία. Εάν ποτέ κάποιος προσωποποίησε το ρητό «το μικρό είναι όμορφο» τότε αυτός θα πρέπει να είναι η ιρλανδική προεδρία.
<P>
Έδώ αναφερόμαστε στην πιο ισχυρή οικονομία της Ευρώπης με καταπληκτικούς δείκτες ανάπτυξης και κατά συνέπεια ήταν πολύ αρμόζον που η Ιρλανδία ήταν εκείνη που για έξι μήνες μας καθοδήγουσε στις συζητήσεις μας για την ΟΝΕ. Στο Ηνωμένο Βασίλειο - το κράτος στο οποίο με δισταγμό ανήκω - υπάρχει μια τρομερά αρνητική θέση. Η αρνητική αυτή θέση διογκώνεται, είναι επικίνδυνη και συνήθως δεν βασίζεται στη λογική. Σχετικά με την ΟΝΕ οι απαισιόδοξοι μιλούν για απώλειες θέσεων εργασίας χωρίς ποτέ να τις προσδιορίζουν. Εγώ πιστεύω ότι θα δημιουργηθούν θέσεις απασχόλησης.
<P>
Συγχαίρουμε τον κ. Spring για τις προσπάθειές του στην εξωτερική πολιτική, για τη συμπερίληψη της απασχόλησης στη Συνθήκη και για την μοναδική διαφάνεια αυτού του εγγράφου που κάνει ολόκληρη την Ευρώπη να γνωρίζει που πηγαίνουμε από εδώ και εμπρός.

<SPEAKER ID=33 LANGUAGE="IT" NAME="Amadeo">
Κύριε Πρόεδρε, μετά από τέσσερις εβδομάδες λαϊκών διαμαρτυριών, πορειών, sit-in , φοιτητικών και εργατικών απεργιών, μετά από τέσσερις εβδομάδες κινητοποίησης και διαμαρτυριών μιας ολόκληρης χώρας της οποίας οι πλατείες γέμισαν ασφυκτικά από κόσμο όλων των τάξεων και όλων των ηλικιών, φαίνεται πως ένα φάντασμα στριφογυρίζει και πετά επάνω από όλη τη Σερβία: το φάντασμα του κομουνισμού που φαινόταν ότι είχε οριστικά χαθεί, εάν πιστέψει κανείς τα δημοσιογραφικά και τηλεοπτικά χρονικά που με χαρά αλλά και λύπη διαβάζουμε και ακούμε, τουλάχιστον στην Ιταλία.
<P>
Θα νόμιζε κανείς ότι αυτές τις δυναμικές και μαζικές διαμαρτυρίες προκάλεσε μόνο η ακύρωση των δημοτικών εκλογών και ότι μόνο για να επικυρώσει αυτά τα εκλογικά αποτελέσματα ο σερβικός λαός έχει καταλάβει τους δρόμους. Και όλοι οι υπουργοί μας των εξωτερικών, οι πρωθυπουργοί και οι ηγέτες των κομμάτων του κέντρου και της αριστεράς μιλώντας για την κατάσταση στη Σερβία χρησιμοποιούν όλες τις λέξεις, όλους τους όρους, όλες τις περιφράσεις, όλες τις αναλογίες φτάνει να μην προφέρουν μία μόνο λέξη, εκείνη τη λέξη, έναν όρο, εκείνο τον όρο, έναν ορισμό, εκείνο τον ορισμό που θα καθιστούσε τα πράγματα πιο σαφή και προφανή σε όλους. Αυτή τη λεξούλα που δεν καταφέρνουν με τίποτε να προφέρουν, διότι προφανώς η γλώσσα μπερδεύεται και ο σίελος δεν επαρκεί για την άρθρωση της από τα χείλη, επιτρέψτε μου να την αποκαλύψω εγώ και ελπίζω να μη μου θυμώσουν όλοι οι υποκριτές και οι βυζαντινοί αυτού του κόσμου: κομουνισμός.
<P>
Κύριοι ευρωπαίοι βουλευτές, κύριε επίτροπε, κύριε Προεδρεύοντα του Συμβουλίου, θέλουμε να το πούμε ή όχι ότι οι Σέρβοι διαμαρτύρονται κατά του κομουνιστικού καθεστώτος, ότι επιθυμούν διακαώς να τους αδειάσει τη γωνιά ο κομουνιστής Μιλόσεβιτς, ότι εύχονται τις πιο στοιχειώδεις ελευθερίες που έχουν ποδοπατηθεί από το κομουνιστικό καθεστώς να μπορεί να τις χαίρεται όλος ο σερβικός λαός; Ή ίσως θεωρείτε άκομψο να κατηγορεί κανείς μία ιδεολογία που έχουν απορρίψει οι ίδιες οι ιστορικές διαδικασίες που, σύμφωνα με τη μαρξιστική επιστημοσύνη, θα έπρεπε να είχαν ομοιογενοποιήσει και κολεχτιβοποιήσει ολόκληρο τον κόσμο;
<P>
Κατά τη γνώμη της Εθνικής Συμμαχίας, θα ήταν χρήσιμο να ονομάζονται τα πράγματα με το όνομα και το επώνυμό τους, για να αποφεύγονται συγχύσεις και παρεξηγήσεις και για να δείξουμε στις νέες γενιές ότι ο όρος «ελευθερία» είναι ασυμβίβαστος με την κομουνιστική ιδεολογία, που από τη φύση της είναι ολοκληρωτική και καταπιέζει κάθε ατομικό στοιχείο που δεν μπορεί να εντάξει στο μοντέλο της. Μετά από αυτές τις διευκρινίσεις θέλω να τονίσω ότι η Ευρωπαϊκή Ένωση πρέπει να αποστείλει ένα σαφές και μη επιδεχόμενο παρερμηνείες μήνυμα στο κομουνιστικό καθεστώς του Βελιγραδίου, εξίσου σαφή με εκείνα που απεστάλησαν παλιότερα στη νοτιαφρικανική κυβέρνηση του απαρτχάιντ ή στο δικτατορικό καθεστώς της Χιλής. πρέπει να διακοπεί κάθε εμπορική σχέση, μέχρις ότου αναγνωρισθούν τα ιερά και απαραβίαστα δικαιώματα της αντιπολίτευσης και αποκατασταθούν οι βασικές δημοκρατικές ελευθερίες.

<SPEAKER ID=34 LANGUAGE="EN" NAME="Malone">
Κύριε Πρόεδρε, θα ήθελα να ευχαριστήσω τον Πρόεδρο Santer για τη σημερινή του ομιλία, καθώς και τον κ. Mitchell και τον κ. Spring.
<P>
Έχουμε διαπιστώσει από πρώτο χέρι την καλή και αποτελεσματική εργασία που έχει κάνει η ιρλανδική προεδρία και θα ήθελα να συμφωνήσω με τους άλλους ομιλητές που έχουν συγχαρεί - και δικαίως - την ιρλανδική προεδρία για την επίπονη εργασία της η οποία κατέληξε στο σχέδιο Συνθήκης που έχουμε μπροστά μας, ένα σχέδιο που εκπονήθηκε τηρώντας το αντίστοιχο χρονοδιάγραμμα. Υπάρχουν πάρα πολλά στο σχέδιο αυτό με τα οποία ασφαλώς συμφωνώ και γνωρίζω τις δυσκολίες που αντιμετώπισαν οι συντάκτες του, ιδιαίτερα στην αντιμετώπιση της πολιτικής συνεχούς παρεμβολής εμποδίων που ακολουθεί η σημερινή κυβέρνηση ενός κράτους μέλους.
<P>
Ωστόσο, το σχέδιο συμπεριλαμβάνει και ορισμένους τομείς για τους οποίους διατηρώ επιφυλάξεις. Είμαι ικανοποιημένη που διαπιστώνω τη συμπερίληψη στο σχέδιο κεφαλαίου για την απασχόληση αλλά είμαι πολύ απογοητευμένη διότι το σχέδιο αναφέρεται μόνο σε υψηλή και όχι σε πλήρη απασχόληση γεγονός το οποίο κατά την άποψή μου είναι εξαιρετικά σημαντικό. Πιστεύω ότι η ιδέα της πλήρους απασχόλησης, της εργασίας ή των ευκαιριών απασχόλησης που είναι διαθέσιμες σε όλους εκείνους που θέλουν να εργαστούν, θα πρέπει να παραμείνει στο κέντρο της ευρωπαϊκής πολιτικής.
<P>
Πράγματι, στην πρόσφατη έκθεσή της για τις παγκόσμιες τάσεις της απασχόλησης η Διεθνής Οργάνωση Εργασίας υποστηρίζει ότι η πλήρης απασχόληση αποτελεί ακόμη ένα επιτεύξιμο στόχο και επομένως δεν μπορώ να καταλάβω γιατί η φρασεολογία αυτή δεν χρησιμοποιήθηκε στο σχέδιο της Συνθήκης. Στην Ιρλανδία έχουμε δει τα οφέλη που προκύπτουν από την προσκόλληση στα κριτήρια του Μάαστριχτ όσον αφορά τον τομέα των δημοσιονομικών δαπανών μας. Ένα τέτοιο σύνολο κριτηρίων για την απασχόληση μόνο καλό θα μπορούσε να κάνει στην Ιρλανδία και στην Ευρώπη. Θα πρέπει να εργασθούμε για να διασφαλίσουμε ότι το κεφάλαιο περί απασχόλησης στη Συνθήκη θα έχει πραγματική ισχύ και θα φέρει πραγματικά αποτελέσματα.
<P>
Θα ήθελα επίσης να γνωρίζω - ίσως ο Υπουργός να μπορέσει να βοηθήσει κατά τη δευτερολογία του - γιατί ορισμένες κυβερνήσεις υπήρξαν τόσο διστακτικές στην ενθάρρυνση της ευρωπαϊκής συνεργασίας στη μάχη κατά του οργανωμένου εγκλήματος και των ναρκωτικών. Δεν αναγνωρίζουν ότι αυτός είναι ένας αγώνας που μπορεί να κερδηθεί μόνον όταν είμαστε ενωμένοι; Μπορούμε άραγε να περιμένουμε και να αφήσουμε τα ναρκωτικά και το έγκλημα να καταστρέψουν τον ιστό της ευρωπαϊκής κοινωνίας;
<P>
Διατηρώ επίσης επιφυλάξεις για τις σπάνιες αναφορές του εγγράφου στη φτώχεια και τον κοινωνικό αποκλεισμό. Για τον κοινωνικό αποκλεισμό βρήκα μία μόνον αναφορά στη σελίδα 46 του Κεφαλαίου 5. Πιστεύω ότι στο σχέδιο θα πρέπει να υπάρχει, και υπάρχει, επαρκής έμφαση σχετικά με την ασφάλεια των πολιτών αλλά χρειαζόμαστε επίσης και υγιείς κοινωνικές πολιτικές σε ευρωπαϊκό επίπεδο ούτως ώστε να αμβλύνουμε τη δυστυχία της καθημερινής ζωής πολλών από τους συμπολίτες μας.
<P>
Ο John Cushnahan αναφέρθηκε στον Βίσμαρκ. Εγώ θα μπορούσα να αναφερθώ σε ένα σύγχρονο ηγέτη ο οποίος λέγει: »Δεν θα πρέπει να είμαστε σκληροί μόνο με τους εγκληματίες αλλά και με τις αιτίες της εγκληματικότητας». Ας ελπίσουμε επομένως ότι στο τελικό σχέδιο - το οποίο παραδίδεται τώρα στην ολλανδική προεδρία - το μήνυμα του Δουβλίνου θα είναι, όπως εδήλωσε ότι θα πρέπει να είναι ο Πρόεδρος Santer: η μάχη κατά της ανεργίας, της κοινωνικής στέρησης και της φτώχειας θα πρέπει να συνεχιστεί και η τελική Συνθήκη θα πρέπει να το συμπεριλαμβάνει αυτό ως προτεραιότητα.

<SPEAKER ID=35 LANGUAGE="DE" NAME="Pack">
Kύριε Πρόεδρε, αξιότιμοι κυρίες και κύριοι συνάδελφοι, μιλώ για το θέμα της Σερβίας. Όλα τα άλλα τα είπαν ήδη οι συνάδελφοί μου. Bλέπουμε αυτόν τον καιρό πως ένας περιζήτητος συνομιλητής όλων των δυτικών κυβερνήσεων, χωρίς ντροπή, παίρνει θάρρος και ακυρώνει εκλογικά αποτελέσματα που δεν του αρέσουν. Aκόμη και οι δικαστές στη Σερβία βγάζουν αποφάσεις, σύμφωνα με τις επιθυμίες του κ. Mιλόσεβιτς. Tο ότι η Σερβία δεν είναι κράτος δικαίου, γίνεται σαφές στον καθένα, ύστερα από τη νοθεία αυτή. H φίμωση των μέσων ενημέρωσης και η συκοφάντηση των ειρηνικών διαδηλωτών, αποτελούν πρόσθετες αποδείξεις για το ότι η κομμουνιστική αυθαιρεσία αυτής της κυβέρνησης είναι ολοφάνερη. H Σερβία δεν επιτρέπεται να συνεχίσει να είναι η οικογενειακή επιχείρηση του Mιλόσεβιτς και του Mάρκοβιτς.
<P>
Tο Συμβούλιο, σε αντίθεση με τις HΠA, ήταν πολύ διστακτικό στις αντιδράσεις του. Γιατί φοβήθηκε να πάρει αμέσως θέση υπέρ της δημοκρατίας και των θεμελιωδών δικαιωμάτων, παρόλο που οι σημαίες μας κυματίζουν στις διαδηλώσεις αυτές; Στη Σερβία εκδικείται τώρα το ότι δεν υποχρεώθηκε να εκπληρώσει - όπως όλα τα άλλα διάδοχα κράτη - τα κριτήρια Badinter του 1991, για να τύχει αναγνώρισης. Eπιπλέον, θα έπρεπε να τεθεί ως προϋπόθεση η λύση του προβλήματος του Kοσσυφοπεδίου. Φυσικά και θα έπρεπε το θέμα αυτό να βρίσκεται στην ημερήσια διάταξη του Dayton. Tέτοιες απρόσεκτες παραλείψεις έχουν δυσάρεστες συνέπειες. H ηγεσία της Γιουγκοσλαβίας δεν δείχνει την παραμικρή διάθεση για δημοκρατικές μεταρρυθμίσεις. Oι άνθρωποι στη χώρα αυτή δεν αισθάνονται ελεύθεροι, αισθάνονται ότι εξαπατώνται ως προς τα θεμελιώδη δικαιώματά τους. Kατά τη διάρκεια της τελευταίας επίσκεψής μου στο Bελιγράδι, τον Iούνιο, πολλοί Σέρβοι μου έλεγαν το εξής: Nοιάζεστε για τα δικαιώματα των Aλβανών στο Kοσσυφοπέδιο. Kάντε το. Aλλά κι εμείς χρειαζόμαστε βοήθεια. Ποιος θα μας βοηθήσει να αποκτήσουμε τα πολιτικά μας δικαιώματα; Oι τρεις ηγέτες της αντιπολίτευσης Zάγεντνο βρίσκονταν, τέλη Oκτωβρίου, κατόπιν πρόσκλησής μου στις Bρυξέλλες, ενώπιον της αντιπροσωπείας για τις σχέσεις με τη Nοτιοανατολική Eυρώπη.
<P>
Φυσικά και οι πολιτικές ιδέες και δηλώσεις των κυρίων Nτράσκοβιτς και Tζίντζις, κατά τα τελευταία χρόνια, δεν ήταν τίποτε άλλο παρά μεγαλοσερβικές και εθνικιστικές. Aκόμη και ο Kάρατζιτς έβρισκε τη συγκατάθεσή τους, όταν ο Mιλόσεβιτς, κατόπιν πιέσεων της Δύσης, τον άφησε να πέσει. O συνασπισμός όμως με τη μοναδική, πραγματικά, δημοκρατική πολιτική δύναμη της Σερβίας, το κόμμα του Bεσνάπεσιτς, μάς κάνει να ελπίζουμε ότι η αντιπολίτευση θέλει την πρόοδο. Γι' αυτό και είναι καθήκον δικό μας, αλλά κυρίως των δυτικών συνομιλητών, να καταδικάσουμε την αντιδημοκρατική συμπεριφορά του Mιλόσεβιτς και να δείξουμε αλληλεγγύη προς τους ειρηνικούς αντικαθεστωτικούς διαδηλωτές. O συνασπισμός της αντιπολίτευσης είναι εύθραυστος και μια υποστήριξη των στόχων της από το εξωτερικό, θα μπορούσε να πείσει τον πληθυσμό ότι μια αλλαγή στην κυβέρνηση θα σήμαινε ένα παραπάνω βήμα προς τη δημοκρατία.
<P>
Περιμένουμε από την ηγεσία της Σερβίας, από την κυβέρνηση και την αντιπολίτευση, μια σύντομη λύση στο θέμα του Kοσσυφοπεδίου, χωρίς την οποία δεν είναι δυνατή καμιά ειρήνη στην περιοχή. Aκόμη και η δημοκρατία που πρέπει να δημιουργηθεί στη Bοσνία, εξαρτάται από τις δημοκρατικές συνθήκες του Bελιγραδίου.
<P>
Kαλώ το Συμβούλιο να παρακολουθήσει, με περισσότερη έμφαση και προσήλωση, τους ευρωπαϊκούς αυτούς στόχους και να στείλει επιτέλους από το Δουβλίνο ένα μήνυμα.

<SPEAKER ID=36 LANGUAGE="IT" NAME="Azzolini">
Κύριε Πρόεδρε, το Ευρωπαϊκό Συμβούλιο του Δουβλίνου αρχίζει σε ένα κλίμα μεγάλων προσδοκιών για το μέλλον της Ευρωπαϊκής Ένωσης.
<P>
Μόλις πριν από λίγο λάβαμε το προσχέδιο της Συνθήκης για την Ευρωπϊκή Ένωση που παρουσίασε η Ιρλανδική Προεδρία και ήδη οι εθνικές καγκελαρίες κινούνται για το επόμενο βήμα και προσπαθούν να πετύχουν την αναγκαία επιτάχυνση, που θα επιτρέψει να προκύψουν από τη Διάσκεψη Κορυφής συγκεκριμένα και πρακτικά αποτελέσματα, τα οποία θα λειτουργήσουν υπέρ της ευρωπαϊκής οικοδόμησης.
<P>
Συμφωνούμε όντως με τα συμπεράσματα της Γαλλογερμανικής Διάσκεψης Κορυφής της περασμένης Δευτέρας, που στην κοινή επιστολή, διαδήλωσε για άλλη μία φορά τη βούλησή της να δώσει μία αποφασιστική ώθηση στις εργασίες του Ευρωπαϊκού Συμβουλίου.
<P>
Τα θέματα που έχουμε να επιλύσουμε είναι ωστόσο πολλά και βασικά, αλλά επιθυμώ να υπενθυμίσω ότι θα πρέπει να συγκεντρώσουμε τις προσπάθειές μας στις θεσμικές μεταρρυθμίσεις και στην εσωτερική και εξωτερική ασφάλεια. Όχι όμως μόνο. Η Διάσκεψη Κορυφής πρέπει να αποδείξει ότι είναι ικανή να λάβει επιτέλους εκείνες τις αναγκαίες αποφάσεις που θα δώσουν νέα ώθηση στη δημιουργία κοινωνικών, πολιτικών και οικονομικών προϋποθέσεων κατάλληλων να προσεγγίσουν την Ευρωπαϊκή Ένωση στους πολίτες της, για πολλούς από τους οποίους θα πρέπει πρώτα να επιλυθεί το πρόβλημα της ανεργίας, αυτής της μεγάλης πληγής.
<P>
Εάν αληθεύει ότι η διεύρυνση της χαλαρής ολοκλήρωσης δεν μπορεί και δεν πρέπει να εμποδισθεί, αληθεύει εξίσου ότι, εάν βελτιωθεί ουσιαστικά η αποτελεσματικότητα της διαδικασίας για τη λήψη αποφάσεων, θα μπορέσουμε να δώσουμε μία εικόνα της Ένωσης πιο δυναμική και συνεπή προς τη λειτουργία της.
<P>
Υπογραμμίζουμε επίσης την ανάγκη υιοθέτησης, το ταχύτερο δυνατό, των αναγκαίων νομοθετικών διατάξεων για την κυκλοφορία του εύρω, και την έκδοση ενός κανονισμού που θα εξασφαλίζει στο εσωτερικό της ζώνης του ενιαίου νομίσματος την οικονομική σύγκλιση και τη νομισματική σταθερότητα, επιτρέποντας με αυτό τον τρόπο στην Ευρωπαϊκή Ένωση να εφαρμόσει μία συνεπή και σφαιρική οικονομική πολιτική.
<P>
Κύριε Πρόεδρε, το Δουβλίνο μπορεί και πρέπει να αντιπροσωπεύσει το κλειδί μιας στροφής στην οποία θα στηριχθεί η οριστική οικοδόμηση της ευρωπαϊκής αρχιτεκτονικής του 21ου αιώνα. Τότε, το μεγάλο σχέδιο του τέλους του αιώνα μας -το ενιαίο νόμισμα και η συνεργασία μεταξύ των ενωμένων πολιτών που ήταν τόσο προσφιλής στο Jean Monnet- θα μπορέσει επιτέλους να πραγματοποιηθεί. Για να συμβεί αυτό, θα πρέπει όλοι μας να επιταχύνουμε τα βήματά μας, όπως είπα και προηγουμένως, διότι μόνο έτσι θα πετύχουμε τη στερεή θεμελίωση της Ευρωπαϊκής Ένωσης.

<SPEAKER ID=37 LANGUAGE="PT" NAME="Ribeiro">
Κύριε Πρόεδρε, γιατί το Δουβλίνο αφού ήδη έγινε η Νυρεμβέργη; Για να βγάλουμε τη γελαστή φωτογραφία με τα 16 ή 17 πρόσωπα, εάν γίνει δεκτός εκεί ο Πρόεδρος του Κοινοβουλίου; Γιατί μία έκθεση της Προεδρίας μίας μικρής χώρας, αφού υπάρχει μία επιστολή δύο ισχυρών Προέδρων που κινούν τα πράγματα; Γιατί να συνεχίζουμε με υπουργούς, διπλωματία, συνεργασία, αν ο κύριος ΚΕΠΠΑ μπορεί να κάνει όλη τη δουλειά; Γιατί να επιβεβαιώνουμε διάφορα αρχικά, αφού το ΝΑΤΟ επιβιώνει και αυξάνεται; Γιατί να κτυπάμε τις αιτίες, αν ένας κοινός νομικός χώρος και μία μυώδης Europol φροντίζουν για τις συνέπειες; Γιατί τόσα λόγια για ονομαστική σύγκλιση, σύμφωνο, σταθερότητα, μεγαλύτερη ή μικρότερη ελαστικότητα κριτηρίων και κυρώσεων, εάν δεν αποκρύβεται αυτό που είναι το πραγματικό, αυτό που είναι το κοινωνικό, αυτό που είναι η ανεργία, αυτό που είναι η ζωή που δεν κλείνεται σε ενιαία νομίσματα και κεντρικές τράπεζες; Γιατί να σπαταλήσω ένα λεπτό, κύριε Πρόεδρε, αν αρκούν 51 δευτερόλεπτα για να τεθούν ερωτήματα που θα χρειαζόταν ώρες για να σχολιασθούν και να συζητηθούν;

<SPEAKER ID=38 LANGUAGE="EN" NAME="Ahern">
Κύριε Πρόεδρε, τη στιγμή αυτή της παρουσίασης του σχεδίου της Συνθήκης στη Διακυβερνητική Διάσκεψη θα διαπιστώσουμε άραγε για μια ακόμη φορά και παρά τις διαβεβαιώσεις περί δημοκρατίας και περί δικαιωμάτων του πολίτη που ακούσαμε σήμερα το πρωί, ότι η Συνθήκη της Euratom δεν έχει συμπεριληφθεί στην αναθεώρηση; Η Συνθήκη της Euratom είναι μία από τις ιδρυτικές Συνθήκης της Ένωσης μαζί με τη Συνθήκη της Ρώμης. Η αποτυχία αναθεώρησης και επικαιροποίησης της Συνθήκης της Euratom ούτως ώστε αντί να προωθεί την πυρηνική ενέργεια να προστατεύει καλύτερα τους πολίτες από τις επιπτώσεις της ραδιενέργειας, είναι κάτι το ανεξήγητο.
<P>
Σήμερα το πρωί μας μίλησαν θαυμαστές του Ζαν Μονέ - είμαι κι' εγώ θαυμάστρια του Ζαν Μονέ. Ο βιογράφος του είπε ότι σε σχέση με τη Συνθήκη της Euratom ο Μονέ πίστευε ότι η πυρηνική ισχύς είχε λαμπρό μέλλον και καθόλου παρελθόν, εκτιμήσεις από τις οποίες καμιά δεν απεδείχθη αληθής. Ωστόσο, στα πλαίσια της διαδικασίας αυτής έχουν κατατεθεί τροπολογίες για τη Συνθήκη της Euratom ενώ, σε σχέση με τη ΔΔ, θα προβεί άραγε η Διάσκεψη Κορυφής του Δουβλίνου σε δημόσια δήλωση σχετικά με την πυρηνική ασφάλεια ανταποκρινόμενη στο ευρύτατο ενδιαφέρον του κοινού; Ειδικότερα, έχουν άραγε συμφωνηθεί τροποποιήσεις στη Συνθήκη της Euratom οι οποίες θα εισάγουν διατάξεις για την αυστηρότατη εξέταση της ασφάλειας των πυρηνικών εγκαταστάσεων; Η Συνθήκη της Euratom δεν περιέχει καμία διάταξη για την υιοθέτηση ή επιβολή προδιαγραφών ασφαλείας σε σχέση με τη λειτουργία των πυρηνικών εγκαταστάσεων. Έχουν συμφωνηθεί άραγε διατάξεις αναφορικά με εκείνες τις πυρηνικές εγκαταστάσεις οι οποίες επηρεάζουν την επικράτεια ενός άλλου κράτους μέλους και πιο συγκεκριμένα αναφορικά με τα σωρευτικά αποτελέσματα των κινδύνων για την υγεία και το περιβάλλον των γειτονικών πληθυσμών; Θα προβεί άραγε το Συμβούλιο των Υπουργών σε συγκεκριμένη δήλωση ότι οι υφιστάμενοι πυρηνικοί αντιδραστήρες οι οποίοι δεν καλύπτουν τα πρότυπα ασφαλείας θα κλείσουν;

<SPEAKER ID=39 LANGUAGE="DE" NAME="Lukas">
Κύριε Πρόεδρε, έχοντας ένα μόνο λεπτό, δεν μου μένει καθόλου χρόνος για να συγχαρώ την ιρλανδική προεδρία, πράγμα όμως που ευχαρίστως θα έκανα. Oι έντονες προσπάθειες των κρατών μελών να εκπληρώσουν τα κριτήρια του Mάαστριχτ, εννοούν να οδηγήσουν σε δραστική αύξηση της ανεργίας και σε υπονόμευση των κοινωνικών στάνταρτ. H κατάσταση δυσχεραίνει από το γεγονός ότι ο βαθμός ενημέρωσης των πολιτών, στο θέμα της εφαρμογής του εύρω, είναι τελείως ανεπαρκής, επειδή η μέχρι τώρα εκστρατεία ενημέρωσης για την εφαρμογή του ενιαίου νομίσματος εξελίχθηκε μονομερώς.
<P>
Έτσι αποκρύφτηκαν μέχρι τώρα, οι κοινωνικές επιπτώσεις και οι επιπτώσεις στην πολιτική απασχόλησης - συνειδητά ή ασυνείδητα. Oι έντονες επιδράσεις της εφαρμογής του εύρω, σ' όλους τους τομείς της ζωής των ευρωπαίων πολιτών, απαιτούν να δοθεί στους πληθυσμούς των κρατών μελών η δυνατότητα της συναπόφασης. Kατ' αυτήν την έννοια, φαίνεται απαραίτητο, από άποψη δημοκρατικής πολιτικής, να ερωτηθεί, υπό μορφήν δημοψηφισμάτων, ο πληθυσμός στα κράτη μέλη, για την εισαγωγή της Nομισματικής Ένωσης. Mια Nομισματική Ένωση που εισάγεται παρά τη θέληση του πληθυσμού, παρά τη θέληση των πολιτών, είναι καταδικασμένη ασφαλώς σε αποτυχία.

<SPEAKER ID=40 LANGUAGE="NL" NAME="d'Ancona">
Πρόεδρε, όταν πριν από μερικές εβδομάδες ο Υπουργός Εξωτερικών της χώρας μας παρουσίασε το πρόγραμμα της ολλανδικής Προεδρίας αισθανθήκαμε μεγάλη απογοήτευση. Σεβόμενοι τη μετριοπάθεια και το ρεαλισμό, κρίνουμε ότι οι φιλοδοξίες της ολλανδικής Προεδρίας ήταν υπερβολικά περιορισμένες. Βλέποντας όμως τα αποτελέσματα της Συνόδου Κορυφής του Δουβλίνου κατανοούμε περισσότερο την ολλανδική θέση. Είναι αλήθεια ότι τα αποτελέσματα που έχει επιτύχει ο προκάτοχος καθορίζουν σε σημαντικό βαθμό αυτά που μπορεί να επιτύχει κανείς σε διάστημα έξι μηνών και δυστυχώς αυτά που προσφέρονται στην Ολλανδία είναι λίγα. Πρόκειται για μία κατάσταση για την οποία δεν μπορεί κανείς να θεωρήσει υπεύθυνη την ιρλανδική Προεδρία, δεδομένου ότι το τελικό αποτέλεσμα καθορίζεται από τη θέση όλων των κυβερνήσεων. Η αξιολόγηση αυτή έχει σχέση με το πλαίσιο αναφοράς του Ευρωπαϊκού Κοινοβουλίου. Πρόκειται για τις εκθέσεις Martin/Bourlanges και Dury/Maij-Weggen. Ενόψει αυτών δεν μπορούμε παρά να διαπιστώσουμε ότι υπάρχει ένα χάσμα μεταξύ των επιθυμιών του Κοινοβουλίου και των όσων έχουν επιτευχθεί μέχρι στιγμής. Πρόκειται, για να αναφέρω ορισμένα σημαντικά θέματα, για τη λήψη συγκεκριμένων μέτρων στο χώρο της απασχόλησης και της κοινωνικής πολιτικής. Δεν επαρκεί να δηλώνουμε ότι θεωρούμε σημαντικά τα θέματα αυτά. Αυτό που ενδιαφέρει είναι ποια μέσα προσφέρει κανείς για την υλοποίηση των δηλώσεων αυτών. Η υλοποίηση της ΟΝΕ καθιστά απαραίτητο να καταβληθούν πρόσθετες προσπάθειες στο χώρο της απασχόλησης. Πρόκειται για ένα συμπέρασμα το οποίο θεωρούμε αναπόφευκτο.
<P>
Έρχομαι τώρα στον τρίτο πυλώνα, τη συνεργασία στο χώρο της δικαιοσύνης και των εσωτερικών υποθέσεων. Στο χώρο αυτό παρατηρήθηκε μία κάποια κίνηση. Ωστόσο, η επιθυμία του Κοινοβουλίου για την κοινοτικοποίηση και τη συμμετοχή του στη λήψη αποφάσεων δεν εισακούστηκε. Αντιθέτως, επελέγη για άλλη μία φορά η μέθοδος της διακυβερνητικής συνεργασίας, την οποία έχουμε χαρακτηρίσει επανειλημμένα αντιδημοκρατική, δηλαδή ένα είδος ενδιάμεσου πυλώνα, τον οποίο θεωρούμε απαράδεκτο, συμφωνώντας με τον κ. Brok που αναφέρθηκε στο θέμα. Αυτό όμως δεν συμβαίνει μόνο σ'αυτό τον τομέα. Εξακολουθεί να μην σημειώνεται πρόοδος και όσον αφορά γενικότερα το αίτημά μας για την τροποποίηση της διαδικασίας λήψης αποφάσεων και ακόμη περισσότερο όσον αφορά το ρόλο που θα πρέπει να διαδραματίζουμε σ'αυτή εμείς, ως Ευρωπαϊκό Κοινοβούλιο. Αυτό δεν σημαίνει σε καμία περίπτωση ότι δεν εκτιμούμε τα όσα επέτυχε η ιρλανδική Προεδρία καταβάλλοντας σκληρούς κόπους. Έχει εξαιρετική σημασία το γεγονός ότι τα ανθρώπινα δικαιώματα και η ίση μεταχείριση θα ενταχθούν στη νέα Συνθήκη. Αυτό έχει σημασία για την υλοποίηση της Ευρώπης των Πολιτών και ο ρόλος μας, κύριε Πρόεδρε, είναι να φροντίσουμε να εμπνευσθεί η ολλανδική Προεδρία από τα όσα έχουν επιτευχθεί μέχρι στιγμής και να μειώσει το χάσμα μεταξύ των φιλοδοξιών μας και των όσων επιθυμεί να πραγματοποιήσει το Συμβούλιο.

<SPEAKER ID=41 LANGUAGE="DE" NAME="Stenzel">
Aξιότιμοι κύριοι Πρόεδροι, θα ήθελα, κατ' αρχήν, να εκφράσω στην ιρλανδική προεδρία αυτής της διάσκεψης το μεγάλο μου σεβασμό και να πω ότι η Aυστρία, η οποία ως γνωστόν θα αναλάβει την προεδρία το δεύτερο εξάμηνο του 1998, μόνο μαθήματα μπορεί να πάρει από τον τρόπο με τον οποίο χειρίσθηκε αυτό το δύσκολο καθήκον. Eλπίζω κι εμείς να μπορέσουμε να δουλέψουμε τόσο αποτελεσματικά όσο δούλεψε η Iρλανδική Δημοκρατία.
<P>
Oι στόχοι της Eυρωπαϊκής Ένωσης είναι φιλόδοξοι. Kοινό χρήμα, κοινή εξωτερική πολιτική, κοινό σπίτι με χώρο για περισσότερους ενοίκους, κατά το δυνατόν ασφαλές έναντι διαρρήξεων, με ανάλογη συμμετοχή και συναπόφαση των ενοίκων. Tο τελευταίο μάλιστα είναι επειγόντως απαραίτητο. Διότι η Eυρωπαϊκή Ένωση θα μπορέσει να πετύχει τους στόχους της, μόνον αν οι πολίτες, με τη βοήθεια του Eυρωπαϊκού Kοινοβουλίου καθώς και των εθνικών κοινοβουλίων, συμμετέχουν ανάλογα στις αποφάσεις, και μάλιστα με την έννοια της επικουρικότητας. Γι' αυτό κι εγώ - όπως και η Aυστρία γενικά - τάσσομαι υπέρ του να εγκριθεί στο Δουβλίνο ένα πρωτόκολλο Συνθήκης, για την εφαρμογή της αρχής της επικουρικότητας και την ενίσχυση της Eπιτροπής των Περιφερειών.
<P>
Yποστηρίζουμε, επίσης, όλες τις προσπάθειες για ενίσχυση της εσωτερικής και εξωτερικής ασφάλειας. Eιδικά η Aυστρία, που έχει να ασφαλίσει μεγάλου μήκους εξωτερικά σύνορα της EE, γνωρίζει πολύ καλά τη σημασία της Europol και του Schengen, και ζητεί κοινές ενέργειες στην πολιτική του ασύλου και της μετανάστευσης.
<P>
Bασικό είναι για μας το να αποκτήσει μορφή η KEΠΠA και να επιτρέπονται οι πλειοψηφικές αποφάσεις στον μη στρατιωτικό τομέα. Eιδικά η έλλειψη μιας κοινής εξωτερικής πολιτικής και πολιτικής ασφαλείας, επέδρασε αρνητικά στην πρώην Γιουγκοσλαβία. Γι' αυτό και θεωρώ επειγόντως απαραίτητο, το Eυρωπαϊκό Kοινοβούλιο να υψώσει τη φωνή του, για να ενισχύσει τη δημοκρατική αντιπολίτευση στη Σερβία. Yποστηρίζω ακόμη και την αυστριακή πρόταση, να παρθεί, στη Διάσκεψη του Δουβλίνου, μια ανάλογη θέση στο θέμα αυτό. Διότι μόνο μια εξασφάλιση δημοκρατικών δομών στην πρώην Γιουγκοσλαβία μπορεί να εγγυηθεί την εύθραυστη ειρήνη του Dayton.

<SPEAKER ID=42 LANGUAGE="NL" NAME="Van Bladel">
Ευχαριστώ τους Προέδρους του Συμβουλίου και της Επιτροπής. Συμφωνώ με πολλά από όσα ειπώθηκαν, εκτός άλλων, και με το σύμφωνο εμπιστοσύνης. Επιτέλους αποφασίστηκε η ανάληψη δράσης στην περιοχή των λιμνών και έγινε μία υπόδειξη στην ολλανδική Προεδρία όσον αφορά τη ρύθμιση του θέματος της κυριαρχίας. Δεν βλέπω όμως να έχουν ληφθεί συγκεκριμένα μέτρα όσον αφορά την ασφάλεια και την καταπολέμηση των ναρκωτικών. Εάν συμφωνούμε ότι πρέπει να καταπολεμηθούν η εγκληματικότητα και το εμπόριο ναρκωτικών, περιμένω να ληφθούν συγκεκριμένα μέτρα από τη Σύνοδο Κορυφής του Δουβλίνου. Τέλος, οι μεταφορές στην Ευρώπη έχουν παραλύσει τον τελευταίο καιρό λόγω κινητοποιήσεων. Αυτό συμβαίνει στη Γαλλία, τη Δανία και την Ελλάδα. Σε ποιες ενέργειες προτίθενται να προβούν η Επιτροπή και το Συμβούλιο για να διασφαλίσουν τις ελεύθερες μεταφορές; Η Διάσκεψη Κορυφής του Δουβλίνου πρέπει να αποδείξει ότι η Ευρωπαϊκή Ένωση ασχολείται με τις καθημερινές ανησυχίες των πολιτών. Παράλληλα δε πρέπει να υποστηρίξει σαφώς τα αιτήματα των Σέρβων για τον εκδημοκρατισμό της χώρας τους, όπως προτάθηκε με τόσο πάθος από τον κ. Cohn Bendit και την κ. Pack. Ευχαριστώ, Πρόεδρε, την ιρλανδική Προεδρία για τις προσπάθειες που κατέβαλε, οι οποίες προσφέρουν μία καλή βάση για την ενδεχόμενη κατάρτιση μίας Συνθήκης του Αμστερνταμ.

<SPEAKER ID=43 LANGUAGE="SV" NAME="Sjφstedt">
Κύριε Πρόεδρε, παρά το ότι κατά την Διακυβερνητική Διάσκεψη δεν έχουν γίνει διαπραγματεύσεις για τα θεσμικά ζητήματα εξουσίας, το προσχέδιο του νέου κειμένου της Συνθήκης από την Προεδρία δείχνει ότι θέλουν να μεταβιβάσουν περισσότερη εξουσία σε πολύ καθοριστικά σημεία από τα κράτη μέλη στην ΕΕ. Η πρόταση σημαίνει ότι θα υπάρχει περισσότερο κοινή αστυνομία, πολιτική για τους πρόσφυγες και συνοριακοί έλεγχοι. Θα υπάρχει περισσότερο κοινή εξωτερική πολιτική, και ο στόχος, μια κοινή αμυντική πολιτική, καθορίζεται σαφώς στο προσχέδιο. Η πρόταση αλλάζει τους όρους ένταξης κατά ένα τρόπο τόσο απαράδεκτο ώστε είναι φυσικό ότι οι προτάσεις που εκτείνονται σε τόσο βάθος να αποφασίζονται σε εθνικά δημοψηφίσματα.
<P>
Στον τομέα του περιβάλλοντος η πρόταση είναι μια απογοήτευση. Δεν έχει γίνει καμία πρόοδος όσον αφορά το δικαίωμα των κρατών μελών να διατηρήσουν και να επιβάλλουν αυστηρότερες περιβαλλοντκές προϋποθέσεις σε προϊόντα.
<P>
Το προτεινόμενο άρθρο για την διαφάνεια είναι ένα πολύ μικρό βήμα προς τα εμπρός. Δεν θα υπάρχουν ανοιχτές συνεδριάσεις του Συμβουλίου και κάθε θεσμικό όργανο θα διαμορφώσει μόνο του τους κανόνες του για πρόσβαση στα έγγραφα. Είναι απαράδεκτο.
<P>
Στον τομέα της απασχόλησης η προτεινόμενη επιτροπή και οι συστάσεις της θα έχει μικρό βάρος σε σύγκριση με την πολύ σκληρή πολιτική σύγκλισης η οποία σήμερα αυξάνει την ανεργία στην ΕΕ.

<SPEAKER ID=44 LANGUAGE="FR" NAME="Berthu">
Κύριε Πρόεδρε, η συνθήκη-πλαίσιο που υπεβλήθη στο Δουβλίνο, όπως άλλωστε και η κοινή γαλλογερμανική επιστολή, παρακάμπτουν τα πραγματικά προβλήματα και δεν κάνουν τίποτα άλλο από το να σπρώχνουν τη Διακυβερνητική σε έναν φεντεραλιστικό δρόμο που δεν θα οδηγήσει στη λύση κανενός προβλήματος, και τον οποίο εξάλλου οι πολίτες δεν επιθυμούν.
<P>
Καταρχήν, τα προαναφερόμενα κείμενα αποφεύγουν γι' άλλη μια φορά να επικαλεστούν τη μεταβλητή γεωμετρία, που ωστόσο είναι αναγκαία για τη διεύρυνση, διότι φοβούνται να θέσουν σε αμφισβήτηση τη θεσμική ενότητα. Αποφεύγουν να κάνουν λόγο για το ενιαίο νόμισμα, την ίδια στιγμή που το ζήτημα των αντίστοιχων θεσμικών προσαρμογών εμφανίζεται καθημερινά στα άρθρα των εφημερίδων. Θίγουν, βεβαίως, τα θέματα ασφαλείας και τον τρίτο πυλώνα, αλλά με απώτερο στόχο -που είναι εξαιρετικά στρεβλός βάσει της σημερινής κατάστασης- την ολοκληρωτική κατάργηση των ελέγχων στα εσωτερικά σύνορα.
<P>
Πάνω απ' όλα, όμως, τα εν λόγω κείμενα, με τις διάφορες διατάξεις που εμπεριέχουν, προσπαθούν να μεθοδεύσουν, στην κυριολεξία, την ευθανασία των εθνικών κοινοβουλίων. Μια ευθανασία η οποία θα επιτευχθεί μέσω της διεύρυνσης της διαδικασίας λήψης αποφάσεων με ειδική πλειοψηφία στους κόλπους του Συμβουλίου, που άρει κάθε εξουσία από τα εθνικά κοινοβούλια των μικρών χωρών. Μια ευθανασία διαμέσου της μεταβίβασης στον πρώτο πυλώνα συγκεκριμένων διακυβερνητικών αρμοδιοτήτων, κάτι που θα οδηγήσει σε αισθητή αποδυνάμωση των εθνικών κοινοβουλίων όσον αφορά τη λήψη αποφάσεων σχετικά με εξαιρετικά ευαίσθητα θέματα. Σαν αντάλλαγμα, τα εθνικά κοινοβούλια παίρνουν μονάχα ασήμαντα ψίχουλα. Εκτιμώ, κύριε Πρόεδρε του Συμβουλίου, πως τα εθνικά κοινοβούλια θα λάβουν υπόψη τους όλα τα παραπάνω τη στιγμή θα τους υποβάλετε προς κύρωση τη Συνθήκη.

<SPEAKER ID=45 LANGUAGE="FR" NAME="Guigou">
Κύριε Πρόεδρε, επιτρέψτε μου πρώτα απ' όλα να αποτίσω φόρο τιμής στην ιρλανδική προεδρία για το έργο που έφερε σε πέρας στο πλαίσιο της Διακυβερνητικής Διάσκεψης.
<P>
Το κείμενο που υποβάλλει στο Ευρωπαϊκό Συμβούλιο του Δουβλίνου δίδει τη δυνατότητα να τεθούν επί τάπητος τα υπάρχοντα προβλήματα, οι διαφορετικές απόψεις επί των προβλημάτων αυτών και οι δυνατές εναλλακτικές λύσεις. Το ιρλανδικό σχέδιο επιτρέπει ακόμη την επίτευξη κάποιων προόδων σε τομείς οι οποίοι μέχρι σήμερα δεν είχαν προσεγγιστεί. Ασπαζόμενο τις ευχές αυτού του Κοινοβουλίου, το κείμενο περιλαμβάνει ένα κεφάλαιο που αναφέρεται στην απασχόληση, υπογραμμίζοντας την αναγκαιότητα της πάλης κατά του κοινωνικού αποκλεισμού. Προτείνει την αναγνώριση της διεθνούς νομικής υπόστασης της Ένωσης, κάτι που θα επιτρέψει την απλοποίηση της Συνθήκης, ενώ ταυτόχρονα εκφράζει τη βούληση να περάσει ο τρίτος πυλώνας στην κοινοτική αρμοδιότητα. Διατρανώνεται η ανάγκη προάσπισης των θεμελιωδών δικαιωμάτων, και προβλέπεται, πολύ σωστά, μια ρήτρα επιβολής κυρώσεων σε περίπτωση καταπάτησης των παραπάνω δικαιωμάτων.
<P>
Ωστόσο, οι εργασίες της Διάσκεψης βαδίζουν με βήμα σημειωτόν, παρά τις προσπάθειες που καταβάλλει η προεδρία, στην οποία δεν μπορούμε να καταλογίσουμε ευθύνες γι' αυτό. Μέχρι στιγμής δεν έχει δοθεί καμία σημαντική πολιτική ώθηση, και στους κόλπους αυτού του Κοινοβουλίου θα πρέπει να συνειδητοποιούμε ότι οι εργασίες της Διακυβερνητικής Διάσκεψης δεν στέκονται στο ύψος των προκλήσεων. Το γεγονός αυτό οφείλεται καταρχήν σε ένα πρόβλημα μεθοδολογίας. Οι διαπραγματεύσεις δεν πρόκειται να προχωρήσουν εφόσον οι υπουργοί Εξωτερικών δεν εμπλακούν προσωπικά στη διαδικασία. Για τη λήψη αποφάσεων σε ακανθώδη ζητήματα, ώστε να σημειωθεί πρόοδος στις διαπραγματεύσεις, χρειάζεται χρόνος. Μια συζήτηση στρογγυλής τραπέζης διάρκειας δυόμιση ωρών, όπως αυτή που πραγματοποιήθηκε κατά τη σύνοδο της περασμένης Παρασκευής, όπου ο κάθε ομιλητής διέθετε μονάχα οκτώ λεπτά για να παρέμβει, πράγματι δεν επιτρέπει τη διεξαγωγή μιας ουσιαστικής ανταλλαγής απόψεων. Θα μπορούσε κανείς να προβάλει την ένσταση ότι καμία συζήτηση δεν μπορεί να καταλήξει πριν από τις βρετανικές εκλογές. Σίγουρα, όμως τίποτα δεν εμποδίζει τις υπόλοιπες κυβερνήσεις να προχωρήσουν, αναμένοντας τις εξελίξεις. Η αλήθεια είναι πως η βρετανική κυβέρνηση χρησιμοποιείται σαν πρόσχημα για να δικαιολογηθεί η αδράνεια των άλλων κυβερνήσεων, από τη στιγμή που η βρετανική κυβέρνηση δεν είναι σε θέση να παραλύσει καμία διαδικασία, μιας και όλα παραμένουν στάσιμα.
<P>
Και περνώ τώρα στην εξέταση των ζητημάτων ουσίας. Ο καγκελάριος Κολ και ο πρόεδρος Σιράκ όφειλαν να λάβουν μια πρωτοβουλία στο πλαίσιο αυτής της σημαντικότατης συζήτησης που αφορά το μέλλον της Ευρωπαϊκής Ένωσης. Κάτι τέτοιο ακριβώς έκαναν. Και αυτό είναι θετικό. Η κοινή τους επιστολή, την οποία μόλις διαβίβασαν στην ιρλανδική προεδρία, χαρακτηρίζεται από αξιέπαινες προθέσεις. Δυστυχώς, όμως, οι προσδοκίες αυτής της γαλλογερμανικής επιστολής δεν ανταποκρίνονται στο ύψος των προκλήσεων. Η επιστολή προβάλλει στόχους και καλές προθέσεις, αλλά παραμένει εξαιρετικά ασαφής όσον αφορά τα αναγκαία θεσμικά μέσα για την επίτευξη αυτών των στόχων. Η διατράνωση της βούλησης να σημειωθεί πρόοδος στον τομέα της κοινής εξωτερικής πολιτικής και πολιτικής ασφαλείας, όπως και στο επίπεδο της αστυνομικής και δικαστικής συνεργασίας, είναι βεβαίως κάτι το θετικό. Είναι, ωστόσο, ιδιαίτερα λυπηρό το γεγονός ότι η θεσμική μεταρρύθμιση δεν θίγεται παρά μόνον επιφανειακά και με εξαιρετικά ασαφή τρόπο, ενώ δεν γίνεται καθόλου λόγος για τα υπόλοιπα μεγάλα θέματα της Διακυβερνητικής Διάσκεψης. Έτσι, δεν υπάρχει τίποτα, ούτε μία λέξη, για το θέμα της απασχόλησης, αλλά ούτε για τη θεμελιώδη αυτή πρόκληση που συνιστά ο συντονισμός των οικονομικών πολιτικών με σκοπό την επίτευξη παραπέρα οικονομικής ανάπτυξης στην Ευρώπη, δημιουργώντας έτσι πιο στέρεες βάσεις για τη χάραξη των εθνικών πολιτικών στον τομέα της απασχόλησης.
<P>
Η επιστολή Σιράκ-Κολ εκφράζει τη βούληση να επεκταθούν οι περιπτώσεις λήψης αποφάσεων δια πλειοψηφίας, καθώς και η διαδικασία συναπόφασης με το Ευρωπαϊκό Κοινοβούλιο. Δεν διευκρινίζεται όμως απολύτως τίποτα αναφορικά με το πεδίο εφαρμογής των δύο αυτών μεταρρυθμίσεων και, ειδικότερα, εμφανίζεται μια τεράστια ασάφεια στο ζήτημα της συναπόφασης με το Ευρωπαϊκό Κοινοβούλιο.
<P>
Πέραν τούτου, μας σερβίρεται η ιδέα της συγκρότησης μιας κοινής επιτροπής των εθνικών κοινοβουλίων και του Ευρωπαϊκού Κοινοβουλίου, δίχως όμως να διευκρινίζεται ο πιθανός ρόλος της εν λόγω επιτροπής σε σχέση με την COSAC, και λιγότερο ακόμη ποιες θα ήταν οι αρμοδιότητές της. Μήπως η επιτροπή αυτή θα είχε αρμοδιότητες όσον αφορά το δημοκρατικό έλεγχο της Ένωσης, ή μήπως όχι, πράγμα που, κατ' εμάς, θα ήταν πολύ κακό; Δεν γνωρίζουμε τίποτα γι' αυτό.
<P>
Με δυο λόγια, η παραπάνω επιστολή δεν αρκεί, κατά τη γνώμη μας, για να βγάλει τη Διάσκεψη από το βάλτο, στα πρόθυρα της έναρξης της Συνόδου Κορυφής του Δουβλίνου. Παρ' ότι δεν παύει να είναι θετικό το ότι οι αρχηγοί κρατών και κυβερνήσεων αναλαμβάνουν προσωπικά τις εργασίες της Διάσκεψης, πολύ φοβούμαι πως οι ελπίδες που οι πολίτες εναποθέτουν στην Ευρώπη γι' ακόμη μια φορά θα πέσουν στο κενό. Φοβούμαι πως πάλι δεν θα καταφέρουμε να σημειώσουμε αξιόλογες προόδους και πως οι Δεκαπέντε θα αρκεστούν στο να καταγράψουν τις μέχρι τούδε πραγματοποιηθείσες εργασίες και στο να αποδεχθούν την έκθεση της προεδρίας.
<P>
Η ολλανδική προεδρία θα πάρει, λοιπόν, τη σκυτάλη τον Ιανουάριο για τη συνέχιση των εργασιών χωρίς πραγματική πολιτική εντολή. Και πολύ δύσκολα μπορούμε σήμερα να διανοηθούμε με τι τρόπο θα επιτύχει να τονώσει τις διαπραγματεύσεις και τις ωθήσει παραπέρα. Βεβαίως, δεν χάλασε ο κόσμος σε περίπτωση που οι διαπραγματεύσεις δεν μπορέσουν να καταλήξουν στο Αμστερνταμ. Θα ήταν μάλλον καλύτερο να προβλεφθούν κάποιες ακόμη εβδομάδες ή και κάποιοι μήνες μέχρις ότου φθάσουμε σε μια κατάληξη. Όμως σε περίπτωση που οι διαπραγματεύσεις δεν αποτελματωθούν κατά τη διάρκεια της ολλανδικής προεδρίας, υπάρχει ο ορατός κίνδυνος να συνφωνήσουμε τελικώς σε ένα ελάχιστο σχέδιο συνθήκης. Γνωρίζετε, όμως, πόσο σοβαρό είναι ένα τέτοιο ενδεχόμενο. Κυκλοφορεί, πράγματι, η αφελής σκέψη πως η καθιέρωση του ενιαίου νομίσματος αρκεί από μόνη της για να ξανατονώσει την πορεία της ευρωπαϊκής οικοδόμησης. Θεωρώ ότι η σκέψη αυτή είναι εσφαλμένη. Πιστεύω πως αν δεν βρεθεί τρόπος να μειωθεί το χάσμα ανάμεσα στο ενιαίο νόμισμα και τα δύο άλλα μεγάλα θέματα, που είναι η πάλη κατά της ανεργίας και η επίτευξη πολιτικών προόδων κατά τη Διακυβερνητική Διάσκεψη, αν δεν βρεθεί τρόπος να αποδειχθεί κατά πόσο όλα αυτά τα θέματα είναι αλληλένδετα, αν η Διάσκεψη -ας μην έχουμε αυταπάτες- δεν καταλήξει παρά μόνο σε ελάχιστα αποτελέσματα, αν δεν επιτύχουμε επαρκή βήματα προς την κατεύθυνση της πολιτικής ολοκλήρωσης, τότε η ίδια η επιτυχία του ενιαίου νομίσματος κινδυνεύει να υπονομευθεί.
<P>
Και επιτρέψτε μου να επαναλάβω εδώ αυτό που τονίζω επανειλημμένα: σε περίπτωση που ικανοποιηθούμε με την επίτευξη ενός ελάχιστου συμβιβασμού κατά τη λήξη αυτής της Διάσκεψης, επειδή θα θεωρούμε πως μας πιέζει ο χρόνος, επειδή οι διαπραγματεύσεις δεν θα μπορέσουν να βγουν από το τέλμα, στην περίπτωση αυτή έχω την άποψη πως μετά τη διεύρυνση θα κυλήσουμε οριστικά στην εγκατάσταση μιας ζώνης ελευθέρων συναλλαγών, σε αυτή τη μορφή της Ευρώπης την οποία ακριβώς οι πολίτες απορρίπτουν.

<SPEAKER ID=46 LANGUAGE="NL" NAME="Martens">
Κύριε Πρόεδρε, στα πλαίσια της συζήτησης αυτής θα ήθελα να υποβάλω μία συγκεκριμένη ερώτηση στον Πρόεδρο της Ευρωπαϊκής Επιτροπής. Στην αρχή της παρούσας νομοθετικής περιόδου συμφωνήθηκε ένας κώδικας συμπεριφοράς μεταξύ του Ευρωπαϊκού Κοινοβουλίου και της Επιτροπής. Ο κώδικας αυτός έχει ουσιαστική σημασία για την καλή συνεργασία των δύο Οργάνων. Τις τελευταίες ημέρες διενεργήθηκαν διαβουλεύσεις μεταξύ του Προέδρου της Επιτροπής και της Διάσκεψης των Προέδρων του Ευρωπαϊκού Κοινοβουλίου με αντικείμενο τη χρηματοδότηση του προγράμματος MEDA. Το ερώτημά μου είναι το εξής: προτίθεται η Επιτροπή να σεβαστεί και να εφαρμόσει το ψήφισμα του Ευρωπαϊκού Κοινοβουλίου, της 19ης Σεπτεμβρίου 1996, σχετικά με την πολιτική κατάσταση στην Τουρκία;

<SPEAKER ID=47 LANGUAGE="IT" NAME="De Giovanni">
Κύριε Πρόεδρε, ευχαριστούμε θερμά την Ιρλανδική Προεδρία για την προσπάθεια που κατέβαλε σε μία τόσο δύσκολη κατάσταση.
<P>
Πολλές θετικές διαπιστώσεις έχουν ήδη γίνει, αλλά θα πρέπει να πούμε με ειλικρίνεια ότι το γενικό αποτέλεσμα που έχουμε σήμερα στο τραπέζι δεν είναι ακόμη ικανοποιητικό. Μας ανησυχεί φυσικά αυτή η κατάσταση, μετά από τις εργασίες ενός σχεδόν έτους της Διακυβερνητικής Διάσκεψης. Μας δημιουργείται η αίσθηση -το έλεγε πριν από λίγο η συνάδελφος Guigou- ότι πρόκειται για μια ΔΔ που μπορεί να προχωρήσει μόνο σε μία ελάχιστη μεταρρύθμιση εν αναμονή της Νομισματικής Ένωσης. Νομίζω ότι αυτό είναι το πραγματικό πολιτικό ερώτημα: η Διακυβερνητική Διάσκεψη θα κατορθώσει να οικοδομήσει ένα πολιτικό αντίβαρο της Νομισματικής Ένωσης;
<P>
Η ευρωπαϊκή ολοκλήρωση αποτελεί ένα ανεπίστροφο γεγονός. Το πραγματικό πρόβλημα έγκειται στην αποφυγή της δημιουργίας μίας κατάστασης, όπου η νομισματική κυριαρχία θα μείνει, στην ουσία, στα χέρια της Κεντρικής Τράπεζας. Αυτό είναι το πραγματικό πρόβλημα.
<P>
Το ενιαίο νόμισμα αποτελεί τη μεγαλύτερη μετάθεση πολιτικής κυριαρχίας από την εποχή της ίδρυσης της Κοινότητας. Υπάρχει κίνδυνος η μεταφορά να γίνει από τα εθνικά κράτη προς όργανα ανεύθυνα από πολιτικής και δημοκρατικής σκοπιάς. Σε αυτή την περίπτωση η δημοκρατία στην Ευρώπη θα μειωθεί και δεν θα αναπτυχθεί.
<P>
Το πρόβλημα που έχουμε να αντιμετωπίσουμε είναι συνεπώς εάν το προσχέδιο Συνθήκης δίδει ή όχι την εντύπωση ότι αντιπροσωπεύει ένα ξεκίνημα προς αυτή την κατεύθυνση. Η αμηχανία μας αφορά κυρίως την ανεπάρκεια της πολιτικής ιθαγένειας, αν και φυσικά εκτιμούμε τις κυρώσεις για την παραβίαση των ανθρωπίνων δικαιωμάτων και την προσοχή που αποδίδεται στη διάσταση της ασφάλειας και της ελευθερίας. Περισσότερο όμως μας εκπλήσσει η καθυστέρηση που σημειώνει η συζήτηση για τα θεσμικά όργανα: το κείμενο αποσιωπά σχεδόν αυτό το θέμα, μας λέει ότι θα γίνει αργότερα. Πώς όμως, πότε, με ποια μορφή θα γίνει;
<P>
Είναι απολύτως αναγκαία μια θεσμική εξισορρόπηση για ένα νέο εκδημοκρατισμό, διότι φυσικά η μεταρρύθμιση των Θεσμικών Οργάνων σημαίνει επίσης ότι θα επιτευχθεί η οικοδόμηση της πολιτικής Ένωσης, η εξισορρόπηση μεταξύ των Θεσμικών Οργάνων και της Ένωσης, η διεύρυνση του ρόλου ελέγχου και του νομοθετικού ρόλου του Ευρωπαϊκού Κοινοβουλίου.
<P>
Τέλος, η ευελιξία, ένα πραγματικά κεντρικό θέμα. Όλοι γνωρίζουμε ότι η δημιουργία της Ευρώπης εξαρτάται από την ερμηνεία που θα δοθεί στη ευελιξία. Στο θέμα αυτό νομίζω ότι δεν υπάρχουν αμφιβολίες, και είναι σημαντικό να το αναφέρει το έγγραφο. Πρόκειται αναμφίβολα για ένα αποφασιστικό σημείο, όπως απέδειξε και το πρόσφατο γαλλογερμανικό έγγραφο. Θα πρέπει όμως να γνωρίζουμε ότι εάν η ευελιξία θα είναι συνταγματική ευελιξία, κανόνας και όχι εξαίρεση, δημιουργείται ο κίνδυνος ρωγμής κατά την υλική συγκρότηση της Ευρώπης.
<P>
Αυτά είναι τα προβλήματα που συνεχώς πυκνώνουν και, ευχαριστώντας για άλλη μία φορά την Προεδρία για την προσπάθειά της, εκφράζουμε την ανησυχία μας για την εξέλιξη της κατάστασης.

<SPEAKER ID=48 LANGUAGE="DE" NAME="Poettering">
Kύριε Πρόεδρε, αγαπητοί κυρίες και κύριοι συνάδελφοι, η σύνοδος κορυφής την Παρασκευή και το Σάββατο, στο Δουβλίνο, συμπίπτει με μια πολιτικά και ψυχολογικά δύσκολη εποχή για την Eυρωπαϊκή Ένωση. Γι' αυτό και χρειαζόμαστε στο Δουβλίνο ένα μήνυμα εμπιστοσύνης. Oι Πρόεδροι και οι Πρωθυπουργοί θα πρέπει να μεταδώσουν και πάλι στους πολίτες της Eυρωπαϊκής Ένωσης αισιοδοξία και εμπιστοσύνη, κι αυτό θα πρέπει να γίνει κυρίως σε δύο τομείς: Πρώτον, από το Δουβλίνο θα πρέπει να σταλεί ένα σαφές μήνυμα ότι η Eυρωπαϊκή Ένωση θέλει ριζικές μεταρρυθμίσεις. Xρειαζόμαστε την πλειοψηφική απόφαση στο Συμβούλιο. Aυτή είναι η προϋπόθεση για να μπορέσει να γίνει η πολιτικά, οικονομικά και ηθικά απαραίτητη διεύρυνση της Eυρωπαϊκής Ένωσης. Γι' αυτό και η επιστολή του Oμοσπονδιακού Kαγκελαρίου Kολ και του Γάλλου Προέδρου Σιράκ, είναι πολύ ενθαρρυντική. O δεύτερος όρος είναι, οι Πρόεδροι και οι Πρωθυπουργοί, προκαταρκτικά και, δια των Yπουργών των Oικονομικών, την Πέμπτη, να στείλουν ένα σαφές μήνυμα για την εισαγωγή ενός σταθερού ευρωπαϊκού νομίσματος από την 1η Iανουαρίου 1999, ώστε η Eυρώπη να μπορέσει να αντέξει στην ανά την υφήλιο διαπλεκόμενη παγκόσμια οικονομία. Aν σταλούν τα δύο αυτά μηνύματα, τότε η σύνοδος κορυφής του Δουβλίνου θα έχει επιτυχία.

<SPEAKER ID=49 LANGUAGE="IT" NAME="Secchi">
Κύριε Πρόεδρε, εάν σε δύο χρόνια η Ευρωπαϊκή Ένωση θα διαθέτει ένα ενιαίο νόμισμα, μία κοινή νομισματική πολιτική και μία υπερεθνική Κεντρική Τράπεζα, είναι βέβαιο, αντιθέτως, ότι η φορολογική πολιτική και ειδικότερα η δημοσιονομική συνισταμένη θα είναι πού λιγότερο συντονισμένες και πιθανόν σε μεγάλο βαθμό ακόμη ανομοιογενείς. Αυτή η κατάσταση θα προκαλέσει ιδιαίτερα σοβαρά προβλήματα: ανισορροπία σε πολιτικό επίπεδο και όσον αφορά την ισορροπία μεταξύ νομισματικής και φορολογικής πολιτικής, όπως εξάλλου έχουν υπογραμμίσει άλλοι συνάδελφοι. κινδύνους για την επιτυχία του ενιαίου νομίσματος και για την καλή λειτουργία της εσωτερικής αγοράς.. τη συνέχιση παράνομου φορολογικού ανταγωνισμού με αρνητικές επιπτώσεις στη ροή των αγαθών, των υπηρεσιών και των συντελεστών της παραγωγής. αρνητικές επιπτώσεις στην απασχόληση, δεδομένου ότι οι φορολογικές επιβαρύνσεις τείνουν να μετατοπίζονται από τους ασταθείς παράγοντες -το κεφάλαιο- προς λιγότερο ασταθείς παράγοντες, όπως η εργασία.
<P>
Συμφωνούμε συνεπώς πλήρως με τις πρόσφατες προσπάθειες και τους νέους προσανατολισμούς της Επιτροπής στα φορολογικά θέματα. Και εξ ονόματος της ομάδας μου θεωρώ ότι θα πρέπει να ζητήσουμε με αποφασιστικότητα από το Συμβούλιο να υποστηρίξει τις προσπάθειες, και ειδικότερα να διαδηλώσει ρητά ότι υποστηρίζει αυτή την προσέγγιση, να αξιοποιήσει και να προωθήσει τις εργασίες της ομάδας των ανωτάτων υπαλλήλων που εκπροσωπούν τους υπουργούς των οικονομικών για μία σφαιρική εξέταση των πολιτικών φορολόγησης, και σε σχέση με άλλες κοινοτικές πολιτικές.
<P>
Αν και ο άμεσος στόχος είναι η εξασφάλιση της καλής λειτουργίας της εσωτερικής αγοράς -απαραίτητης προϋπόθεσης για την επιτυχία του ενιαίου νομίσματος- και η μείωση των αρνητικών επιπτώσεων του παράνομου δημοσιονομικού ανταγωνισμού με νέα συντονιστικά μέσα όπως, παραδείγματος χάρη, ένας κώδικας καλής συμπεριφοράς, οι καιροί έχουν πλέον ωριμάσει για τη διεξαγωγή ενός ποιοτικού άλματος στην κατεύθυνση της υπέρβασης της αρχής της ομοφωνίας σε φορολογικά θέματα και της επιλογής πιο ευέλικτων μεθόδων για τη λήψη αποφάσεων.

<SPEAKER ID=50 LANGUAGE="NL" NAME="Maij-Weggen">
Είναι βέβαιο ότι στην Ολλανδία η προσεχής Σύνοδος Κορυφής του Δουβλίνου θα θεωρηθεί από την άποψη της διακυβερνητικής διάσκεψης και της κοινής δράσης σχετικά με το εμπόριο και τη χρήση ναρκωτικών. Θα ήθελα να εκφράσω την εκτίμησή μου για τον τρόπο με τον οποίο η ιρλανδική Προεδρία αντιμετώπισε το φάκελλο της διακυβερνητικής διάσκεψης. Το γεγονός ότι έχουμε ήδη τα πρώτα στοιχεία μίας νέας συνθήκης είναι, κατά τη γνώμη μου, ένα σημαντικό κατόρθωμα. Το γεγονός ότι έχω να κάνω ορισμένες παρατηρήσεις δεν σχετίζεται με τις επιδόσεις της ιρλανδικής Προεδρίας αλλά με το γεγονός ότι ορισμένα κράτη μέλη δεν ήθελαν ακόμη να προχωρήσουν έως το σημείο που ενδέχεται να ήθελε να προχωρήσει η Ιρλανδία.
<P>
Το πρώτο μέρος, τα δικαιώματα των πολιτών, διευθετήθηκε κατά τη γνώμη μου με πάρα πολύ καλό τρόπο. Ιδιαιτέρως το έξοχο άρθρο κατά των διακρίσεων αποτελεί μία καλή αρχή και του Ευρωπαϊκού Έτους κατά του ρατσισμού. Συγχαρητήρια. Το ίδιο ισχύει και για τις προτάσεις που αφορούν το άνοιγμα για τη διαφάνεια. Ένα από τα σημεία το οποίο εξακολουθεί να παρουσιάζει ελλείψεις αφορά τη διαφάνεια των εργασιών του Συμβουλίου. Πιστεύω ότι δεν επαρκεί η γνωστοποίηση δηλώσεων ψήφων και αποτελεσμάτων των ψηφοφοριών.
<P>
Ακόμη περισσότερο σοβαρή είναι η κατάσταση όσον αφορά τη μεταρρύθμιση των Οργάνων. Για το σκοπό αυτό υποβλήθηκαν στην ουσία πάρα πολύ λίγες προτάσεις και συμφωνώ απολύτως με τον κ. Brok, ο οποίος παρατήρησε ότι τα συμφέροντα του Κοινοβουλίου δεν εκπροσωπούνται καθόλου καλά. Ανησυχίες μας προξενεί επίσης το γεγονός ότι ο πυλώνας που αφορά την εσωτερική ασφάλεια μπορεί μεν να κοινοτικοποιείται, εξακολουθεί ωστόσο να διατηρεί το διακυβερνητικό του χαρακτήρα όσον αφορά τη λήψη αποφάσεων. Η κατάσταση αυτή ενδέχεται να αποβεί πολύ επικίνδυνη. Πολλά πρέπει επίσης να γίνουν και όσον αφορά την εξωτερική πολιτική.
<P>
Έρχομαι τώρα στην κοινή δράση κατά των ναρκωτικών. Θα ήθελα να τονίσω ότι εμείς οι χριστιανοδημοκράτες, συμπεριλαμβανομένων και των Ολλανδών, είμαστε ικανοποιημένοι με το έγγραφο που έχει υποβληθεί και ότι δεν αληθεύει ότι το έγγραφο αυτό καταδικάζεται σε όλη την Ολλανδία. Στη χώρα αυτή αυξάνουν οι αμφιβολίες όσον αφορά τη φιλελεύθερη πολιτική ανοχής που εφαρμόζει η σημερινή κυβέρνηση όσον αφορά τα ναρκωτικά. Θα ήθελα πολύ να ελπίζω ότι στο Δουβλίνο θα συμφωνηθεί η ανάληψη κοινής δράσης και κυρίως ότι θα χαραχθεί μία κοινή ευρωπαϊκή πολιτική για τον αγώνα ενάντια στα ναρκωτικά. Αυτό περιμένουμε όλοι, και στην Ολλανδία.

<SPEAKER ID=51 LANGUAGE="ES" NAME="Valverde Lσpez">
Κύριε Πρόεδρε, αυτές τις μέρες διαφαίνεται ότι η Ευρώπη είναι καταδικασμένη να εξακολουθήσει την ευρωπαϊκή της οικοδόμηση μέσα από το περίπλοκο αλλά τακτικό έργο που πραγματοποιούν τα θεσμικά όργανα. Και αυτό απέδειξε και η έκθεση του Συμβουλίου.
<P>
Συγχρόνως όμως διεξάγεται και μια μόνιμη σκανδαλοθηρική εκστρατεία, όπου ξεχωρίζουν αποκλειστικά -στα μέσα ενημέρωσης- οι αποτυχίες, τα χαριτωμένα στιγμιότυπα και οι αρνητικές πτυχές. Πιστεύω ότι όλα τα θεσμικά όργανα πρέπει να αντιδράσουν ενάντια σε αυτό. Πρέπει να αποσταλούν σαφή μηνύματα.
<P>
Η κοινή γνώμη πρέπει να κατανοήσει σαφώς ότι όλες οι προτάσεις που πηγαίνουν προς την κατεύθυνση της ενοποίησης είναι προτάσεις με τις οποίες σημειώνεται πρόοδος, σημειώνεται προαγωγή, ενώ όλες εκείνες που προσανατολίζονται στην απλή συνεργασία οδηγούν αποκλειστικά στην αναποτελεσματικότητα και την παράλυση.
<P>
Πιστεύω ότι σε αυτόν τον τομέα πρέπει επίσης να αντιδράσουμε ενάντια σε ορισμένες προτάσεις που τείνουν να αλλοιώσουν το θεσμικό πρότυπο. Και μεταξύ αυτών θα πρέπει να υπενθυμίσουμε εδώ, και με τρόπο αποφασιστικό, ότι αυτό το Κοινοβούλιο πάντοτε θα αντιτάσσεται στο να απωλέσει η Επιτροπή την ολοκληρωτική και απόλυτη εξουσία πρωτοβουλίας που διαθέτει. Αυτό αποτελεί θεμέλιο των θεσμικών μας οργάνων. Επίσης, οποιαδήποτε αλλοίωση των αντίστοιχων λειτουργιών του Ευρωπαϊκού Κοινοβουλίου και των εθνικών Κοινοβουλίων θα διέδιδε μιαν αρνητική εικόνα.
<P>
Και το τρίτο στοιχείο που θα ήθελα να υπογραμμίσω, κύριε Πρόεδρε, είναι ότι τις τελευταίες αυτές μέρες -αν όχι χρόνια- το Ευρωπαϊκό Συμβούλιο, που έχει να διαδραματίσει σημαντικότατο ρόλο, επιχειρεί να μειώσει ή και να εξουδετερώσει, κατά κάποιον τρόπο, το ρόλο του Συμβουλίου Υπουργών. Πιστεύω ότι αυτό είναι ένα ακόμη αρνητικό δείγμα απέναντι στο οποίο πρέπει να αντιδράσει αυτό το Κοινοβούλιο.

<SPEAKER ID=52 LANGUAGE="SV" NAME="Cederschiφld">
Κύριε Πρόεδρε, στον νομικό τομέα η Ιρλανδική Προεδρία αφήνει τα σαφή σημάδια της και αυτό είναι σημαντικό. Η πραγματικότητα είναι δύσκολη, είναι απειλητική. Η διεθνής εγκληματικότητα διακινεί ποσά δισεκατομμυρίων. Θνθρωποι πέφτουν θύματα εκμετάλλευσης, γίνονται εξαρτημένοι από ναρκωτικά.Παιδιά πέφτουν θύματα σεξουαλικής εκμετάλλευσης. Οι πρόσφυγες αντιμετωπίζονται σαν εμπορεύσιμα προϊόντα. εταν η εγκληματικότητα κάνει το βήμα να γίνει διεθνής και δεν γνωρίζει σύνορα, τότε πρέπει και η πολιτική να κάνει το ίδιο βήμα. δχουμε ευθύνη να δημιουργήσουμε τα νομικά εργαλεία που να μπορούν να αντιμετωπίσουν την διεθνή εγκληματικότητα η οποία πλήττει αλλιώς τους μεμονωμένους ανθρώπους στην καθημερινότητά τους, πολλές φορές κατά τρόπο τραγικό.
<P>
Ποιός θα έχει την ευθύνη αν εξακολουθήσουν να διατηρούνται οι τωρινές πολιτικές πολώσεις στην Ευρωπαϊκή νομική συνεργασία, και επιτρέπεται στο οργανωμένο έγκλημα να συνεχίζει να αλώνει νέα στρώματα; Η Ιρλανδική Προεδρία έχει καταβάλλει ιδιαίτερες προσπάθειες όσον αφορά τον αγώνα κατά του εμπορίου ναρκωτικών και κατά της εγκληματικότητας. Αυτό αιτιολογεί ένα εγκώμιο. Θα ήταν πιό συνετό αν η πρόταση ψηφίσματος του Κοινοβουλίου είχε, όπως η πρόταση ψηφίσματος του ΡΡΕ, ένα εδάφιο του τρίτου πυλώνα και περιείχε περισσότερα του ενός άρθρα στήριξης αυτού του αγώνα. Είναι ισχνό με ένα άρθρο από τα 28 για τα νομικά ζητήματα. Η ισορροπία ανατρέπεται, αλλά αντισταθμίζεται από το ότι το περιεχόμενο αυτού ακριβώς του άρθρου, έχει πολύ βαθύτερες συνέπειες από τα άλλα. Ας είναι τουλάχιστον μια καλή ένδειξη ότι τα ζητήματα εσωτερικής ασφάλειας θα είναι οι νικητές της Διακυβερνητικής Διάσκεψης.
<P>
Λυπάμαι που η πρόταση ψηφίσματος του ΡΡΕ όσον αφορά τον αγώνα κατά της εγκληματικότητας δεν επηρρέασε περισσότερο την πρόταση ψηφίσματος του Κοινοβουλίου ώστε να προωθήσει περισσότερο αποτελεσματικά εργαλεία, για την διασφάλιση της ασφάλειας, την επίβλεψη και τον δημοκρατικό έλεγχο των Ευρωπαίων πολιτών. Η ευθύνη βρίσκεται τώρα στις κυβερνήσεις των κρατών μελών.

<CHAPTER ID=3>
Καλοσώρισμα
<SPEAKER ID=53 NAME="Πρόεδρος">
Πριν δώσω το λόγο για λίγο στο Συμβούλιο και την Επιτροπή, έχω την ευχαρίστηση να χαιρετίσω την αντιπροσωπεία του Βασιλείου του Νεπάλ που βρίσκεται στα Θεωρεία των επισήμων, της οποίας προεδρεύει η Αυτού Εξοχότης κ. Ram Chandra Poudel, Πρόεδρος της Βουλής των Αντιπροσώπων. Η αντιπροσωπεία αυτή μας κάνει την τιμή να μας επισκεφθεί με την ευκαιρία της τέταρτης διακοινοβουλευτικής συνάντησης με την αρμόδια αντιπροσωπεία του Ευρωπαϊκού Κοινοβουλίου.
<P>
(Χειροκροτήματα) Οι σχέσεις μεταξύ του Νεπάλ και της Ευρωπαϊκής Ένωσης είναι εξαίρετες και οι επαφές που διεξάγουμε σε κοινοβουλευτικό επίπεδο αποδεικνύουν την κοινή βούληση να συνεργαστούμε σε πολυάριθμους τομείς. Εύχομαι η τέταρτη αυτή συνάντηση να σημειώσει ένα νέο στάδιο στην απαραίτητη προσέγγιση των χωρών και των λαών που εκπροσωπούμε και εύχομαι επίσης στην αντιπροσωπεία αυτή εποικοδομητική εργασία και καλή διαμονή στο Στρασβούργο.

<CHAPTER ID=4>
Ευρωπαϊκό Συμβούλιο στις 13/14 Δεκεμβρίου 1996 στο Δουβλίνο και κατάσταση στη Σερβία (συνέχεια)
<SPEAKER ID=54 NAME="Mitchell">
Θα είμαι σύντομος στην ανταπόκρισή μου στη συζήτηση. Καταρχάς θα ήθελα να ευχαριστήσω τα Μέλη για τις συνεισφορές τους και για τα ευγενικά τους σχόλια σχετικά με τη ιρλανδική προεδρία.
<P>
Εν σχέσει με την Διακυβερνητική Διάσκεψη θα ήθελα ιδιαίτερα να επαναλάβω ότι η ΔΔ μπορεί να προχωρήσει μόνο μέχρι του βαθμού εκείνου που τα 15 κράτη μέλη θα συμφωνήσουν ότι πρέπει να προχωρήσει. Πιστεύω όμως ότι θα πρέπει να είμαστε φιλόδοξοι. Δυστυχώς δεν ξεκινήσαμε, όπως ξεκίνησαν οι συνάδελφοι των ΗΠΑ, μ' ένα λευκό φύλλο χαρτί για να γράψουμε το σύνταγμά μας. Όντας φιλόδοξοι δεν θα πρέπει ποτέ να ξεχνάμε ότι ο, τιδήποτε και να συμβεί θα πρέπει να κυρωθεί από τα 15 κράτη μέλη, είτε μέσω των εθνικών τους κοινοβουλίων είτε μέσω δημοψηφισμάτων. Έτσι, δεν θα πρέπει να αγνοούμε την πραγματικότητα και όπως είπε ο συντάκτης της έκθεσης της ιρλανδικής προεδρίας, κ. Νοέλ Ντορρ, η έκθεση στοχεύει στο ανώτερω τμήμα της κλίμακας του ρεαλισμού και είναι, πιστεύω, και αρκετά φιλόδοξη.
<P>
Κατά την άποψή μου, η Ευρωπαϊκή Ένωση υποστηρίζει πλήρως την ειρήνη, τη σταθερότητα και την ευημερία που προέρχονται από την οικοδόμηση της συνεργασίας. Η Διακυβερνητική Διάσκεψη εξετάζει το πως θα διεξάγουμε αυτή τη συνεργασία στο μέλλον. Μέχρι τώρα η συνεργασία αυτή έχει δημιουργήσει συσσώρευση πρωτοφανούς υλικού οφέλους στα κράτη μέλη της Ένωσης. Εάν όμως είμαστε σοβαροί σχετικά με την ειρήνη και τη σταθερότητα στην Ένωση τότε θα πρέπει να διασφαλίσουμε ότι η ίδια αρχή ισχύει και εντός των κρατών μελών, εντός των αγροτικών περιφερειών, εντός των αστικών περιφερειών της Ένωσης. Συμφωνώ με τα Μέλη εκείνα που έθεσαν σήμερα το πρόβλημα του κοινωνικού αποκλεισμού και της ανεργίας. Δεν δέχομαι ότι κάνουμε όλα εκείνα που θα μπορούσαμε να κάνουμε ούτως ώστε να καταπολεμήσουμε την ανεργία. Μπορούμε να κάνουμε περισσότερα και να επιτύχουμε υψηλότερα επίπεδα απασχόλησης.
<P>
Θα ήθελα να μνημονεύσω ιδιαίτερα το ιρλανδικό πρόγραμμα για την τοπική ανάπτυξη, το μόνο το οποίο γνωρίζω εις βάθος. Είμαι βέβαιος ότι σε κάθε ένα κράτος μέλος υπάρχουν παραδείγματα από τα οποία όλοι θα μπορούσαμε να αντλήσουμε οφέλη έχοντας κάποια ευρωπαϊκή συνεργασία. Το ιρλανδικό όμως πρόγραμμα τοπικής ανάπτυξης, που παρουσιάστηκε σε μια πρόσφατη διάσκεψη την οποία εχαιρέτησαν ο Πρόεδρος Santer και ο Taoiseach κ. Bruton για να δείξουν το πόσο δεσμευμένοι είμαστε στην ιδέα αυτή, αντιμετωπίζει τις αιτίες δημιουργίας ανεργίας ως σύνολο προσπαθώντας να εισαγάγει συμπληρωματική εκπαίδευση - ιδιαίτερα στον τομέα της μακροχρόνιας ανεργίας.
<P>
Ποιοί είναι εκείνοι που γίνονται μακροχρόνια άνεργοι; Είναι εκείνοι που εγκαταλείπουν την εκπαίδευση χωρίς να έχουν αποκτήσει προσόντα και ικανότητες. Οι άνθρωποι αυτοί δεν μπορούν να κάνουν εμπόριο, δεν μπορούν να γίνουν επαγγελματίες, δεν μπορούν να πάνε στο πανεπιστήμιο. Συμπληρωματική εκπαίδευση για την υποστήριξη με προγραμματισμένο τρόπο ατόμων που ζουν σε κοινότητες οι οποίες υποφέρουν από μακροχρόνια ανεργία, συμπληρωματική κατάρτιση γι' αυτούς τους ανθρώπους, οικονομική ενίσχυση των επιχειρήσεων ενός έως πέντε ατόμων για τη δημιουργία απασχόλησης στις περιοχές αυτές, διαχείριση ακινήτων - λόγω των συνθηκών στέγασης των ατόμων αυτών συχνά σε δημοτικές πολυκατοικίες - και βελτίωση του περιβάλλοντος: όλα αυτά μοιάζουν με πέντε δάχτυλα σ' ένα γάντι.
<P>
Εάν ακολουθήσουμε αυτή την ολοκληρωμένη προσέγγιση στην αντιμετώπιση των αιτίων των προβλημάτων, μπορούμε να επηρεάσουμε τη μακροχρόνια ανεργία. Πιστεύω ότι τα παραπάνω είναι πολύ σημαντικά, ιδιαίτερα για όλους εμάς στο Σώμα τούτο, είτε είμαστε σοσιαλιστές, είτε χριστιανοδημοκράτες είτε ο, τιδήποτε άλλο στις πολιτικές μας πεποιθήσεις, που πιστεύουμε στην ενθάρρυνση της επιχειρηματικότητας αλλά και της κοινωνικής δικαιοσύνης. Δεν πιστεύω ότι έχει γίνει επαρκής αναφορά στην κοινωνική δικαιοσύνη. Θα πρέπει να ενθαρρύνουμε την επιχειρηματικότητα αλλά θα πρέπει επίσης να ενθαρρύνουμε και να δημιουργήσουμε ένα εντονότερο αίσθημα κοινωνικής δικαιοσύνης.
<P>
Αποσκοπούμε στη δημιουργία μεγαλύτερης αποτελεσματικότητας και μεγαλύτερης ουσιαστικής διαφάνειας στην Ένωση και αποσκοπούμε να διασφαλίσουμε ότι η Ένωση θα είναι πολύ πιο κοντά στα προβλήματα του πολίτη. Ποιός καλύτερος τρόπος υπάρχει άραγε γι' αυτό από τη συνεργασία στον τομέα της δικαιοσύνης και των εσωτερικών υποθέσεων; Οι πολίτες ανησυχούν για το θέμα των ναρκωτικών, ανησυχούν για το θέμα της εγκληματικότητας. Αυτό δεν είναι αντικείμενο αποκλειστικά και μόνο των κρατών μελών. Το έγκλημα δεν σταματά στα εθνικά σύνορα. Πράγματι η πηγή του προβλήματος των ναρκωτικών κείται στις χώρες εκείνες όπου παράγονται ναρκωτικά σε μεγάλες ποσότητες και ορισμένες χώρες παράγουν περισσότερα παράνομα ναρκωτικά για εισαγωγή στα κράτη μέλη μας απ' όσο είναι το σύνολο των νόμιμων προϊόντων τους.
<P>
(Χειροκροτήματα) Η απασχόληση είναι ένα θέμα τεράστιου ενδιαφέροντος. Όταν ήμουν μικρό παιδί - ίσως τώρα δεν είναι τόσο της μόδας να μιλούμε για τον διάβολο - η μητέρα μου μου έλεγε «ο διάβολος δουλειά δεν έχει και δουλειά βρίσκει». Είμαστε άραγε ρεαλιστές όταν ανησυχούμε για την εγκληματικότητα και τα ναρκωτικά τη στιγμή που έχουμε 18 εκατομμύρια ανέργους;
<P>
(Χειροκροτήματα) Εάν δεν αντιμετωπίσουμε το πρόβλημα της ανεργίας δεν πρόκειται να απαλλαγούμε ποτέ από το πρόβλημα των ναρκωτικών.
<P>
Η εγκληματικότητα και η ανεργία δεν είναι αντικείμενα μόνο για τα κράτη μέλη. Είναι ως να είμαστε στις Ηνωμένες Πολιτείες και να λέμε «Αυτό αφορά μόνο την Καλιφόρνια, ή μόνο τη Νέα Υόρκη». Είναι ομοσπονδιακό πρόβλημα. Τα θέματα αυτά είναι θέματα κυρίως για τα κράτη μέλη αλλά ένα ρόλο στην αντιμετώπισή τους έχει να παίξει και η Ευρωπαϊκή Ένωση. Θα πρέπει να επιτύχουμε την επί ευρωπαϊκού επιπέδου ενασχόληση με τα προβλήματα των πολιτών. Η προσπάθεια αυτή βρίσκεται στην καρδιά των συζητήσεων της ΔΔ.
<P>
Ας μην εξετάζουμε μόνο θεσμικά όργανα και συντάγματα, ας εξετάσουμε και τα θέματα που απασχολούν άμεσα τους πολίτες μας. Γι' αυτόν τον σκοπό έχετε εκλεγεί, γι' αυτόν τον σκοπό έχω εκλεγεί. Θα θεωρήσω ότι το Συμβούλιο Κορυφής Δουβλίνο ΙΙ θα έχει αποτελέσει επιτυχία εάν κάνει πρόοδο σε όλα αυτά τα θέματα.
<P>
(Χειροκροτήματα)
<SPEAKER ID=55 NAME="Santer">
Κύριε Πρόεδρε, δεν έχω ουδεμία πρόθεση να ξαναρχίσω τη συζήτηση, παρά το γεγονός ότι η Αίθουσα είναι πολύ πιο γεμάτη απ' ότι προηγουμένως, την ώρα που ο Προεδρεύων του Συμβουλίου παρουσίασε την έκθεσή του, παραθέτοντας το πρόγραμμα των εργασιών του Ευρωπαϊκού Συμβουλίου του Δουβλίνου.
<P>
Θα περιοριστώ απλώς στο να μιλήσω για δύο θέματα τα οποία σχετίζονται με τις διεθνείς σχέσεις, κάτι που σίγουρα θα αποτελέσει επίσης αντικείμενο συζήτησης στο Δουβλίνο, σε επίπεδο τόσο αρχηγών κρατών και κυβερνήσεων όσο και υπουργών Εξωτερικών.
<P>
Το πρώτο θέμα, στο οποίο διάφοροι ομιλητές αναφέρθηκαν προηγουμένως, αφορά τη Σερβία. Η Επιτροπή -και νομίζω πως δεν χρειάζεται να το υπογραμμίσω- εκφράζει έντονες ανησυχίες λόγω της επιδείνωσης της κατάστασης στη Σερβία μετά την ακύρωση των αποτελεσμάτων των τοπικών εκλογών σε πολλές μεγάλες σερβικές πόλεις. Με την έννοια αυτή, η Ευρωπαϊκή Ένωση θα πρέπει να συνεχίσει να ασκεί πιέσεις επί των σερβικών αρχών ώστε αυτές να συμμορφωθούν προς τις θεμελιώδεις δημοκρατικές αρχές. Η βελτίωση των διμερών σχέσεων μεταξύ της Ευρωπαϊκής Ένωσης και της συγκεκριμένης χώρας φαίνεται να αποκλείεται εφόσον δεν βρεθεί μια δίκαιη και δημοκρατική λύση για το πρόβλημα αυτό.
<P>
(Χειροκροτήματα) Υπό αυτές τις συνθήκες, είναι αυτονόητο ότι η Επιτροπή θα υποβάλει πρόταση στο Συμβούλιο για τη θέσπιση για το 1997 ενός αυτόνομου προτιμησιακού καθεστώτος εισαγωγών από τις χώρες της πρώην Γιουγκοσλαβίας, δίχως όμως να συμπεριλάβει σ' αυτό την Ομοσπονδιακή Δημοκρατία της Γιουγκοσλαβίας.
<P>
Οφείλω επίσης να πω ότι η Επιτροπή συνεχίζει να εκφράζει έντονες ανησυχίες για την απουσία πραγματικής προόδου όσον αφορά το πρόβλημα του Κοσσυφοπεδίου. Παρά την πρόσφατη συμφωνία ανάμεσα στο Βελιγράδι και τις αλβανικές αρχές του Κοσσυφοπεδίου, που αφορά την επανένταξη των αλβανών μαθητών στις δομές του εκπαιδευτικού συστήματος - μια συμφωνία που μέχρι στιγμής δεν άρχισε να υλοποιείται-, δεν διαφαίνεται καμία ένδειξη διαλλακτικότητας στη στάση των σερβικών αρχών. Το Βελιγράδι εμμένει στη θέση ότι πρόκειται για μια καθαρά εσωτερική υπόθεση και αρνείται κάθε προσπάθεια μεσολάβησης των διεθνών οργανισμών.
<P>
Η Ευρωπαϊκή Ένωση δεν έχει επίσης λάβει καμία θετική απάντηση στο αίτημά της να έχει παρουσία στο Κοσσυφοπέδιο, ένα δικαίωμα που εκχωρήθηκε φέτος στις Ηνωμένες Πολιτείες. Το πρόβλημα του Κοσσυφοπεδίου παραμένει, όμως, ένα από τα κεντρικά ζητήματα, και η πλήρης εξομάλυνση των διμερών σχέσεων ανάμεσα στην Ευρωπαϊκή Ένωση και την Ομοσπονδιακή Δημοκρατία της Γιουγκοσλαβίας δεν θα μπορέσει να επιτευχθεί εφόσον δεν διευθετηθεί το συγκεκριμένο πρόβλημα.
<P>
Αυτά ήταν, κυρίες και κύριοι, όσα είχα να πω σχετικά με τη Σερβία.
<P>
Μία άλλη ερώτηση τέθηκε από τον κ. Martens, η οποία αφορά το ψήφισμα της 19ης Σεπτεμβρίου σχετικά με την Τουρκία. Αναφορικά μ' αυτό, για να δώσω μια σύντομη απάντηση στον κ. Martens, θέλω απλώς να επισημάνω πως η Επιτροπή αισθάνεται προφανώς δεσμευμένη από τον κώδικα συμπεριφοράς που έχουμε αποφασίσει να τηρήσουμε με το Κοινοβούλιο. Προσωπικά είμαι προσηλωμένος σ' αυτό τον κώδικα, και πιστεύω πως και οι επίτροποι είναι εξίσου προσηλωμένοι.
<P>
Όσον αφορά το ψήφισμα της 19ης Σεπτεμβρίου 1995 σχετικά με την Τουρκία, αυτό θα γίνει σεβαστό από μεριάς της Επιτροπής, τόσο στο γράμμα του όσο και στην ουσία του. Αναλαμβάνω αυτή τη δέσμευση ενώπιον της Ολομέλειας, ενώπιόν σας. Δεν μπορεί, επομένως, να υπάρχει καμία ουσιαστική διαφοροποίηση όσον αφορά την ουσία αυτού του ζητήματος ανάμεσα στο Ευρωπαϊκό Κοινοβούλιο και την αντίστοιχη στάση της Επιτροπής.

<SPEAKER ID=56 LANGUAGE="EN" NAME="Green">
Κύριε Πρόεδρε, ο κ. Santer μόλις έκανε μια πολύ ενδιαφέρουσα δήλωση. Θέλω να είμαι απολύτως σαφής σχετικά με το τι εννοεί διότι θα υπάρξουν επιπτώσεις στην αυριανή ψηφοφορία για τον προϋπολογισμό. Αυτό το γνωρίζει και αυτός είναι ο λόγος για τον οποίο έκανε τη δήλωση. Θέλω να είναι σαφές στην ομάδα μου το τι εννοεί.
<P>
Μπορεί να μας πει ότι με αυτό που μόλις είπε εννοεί κατηγορηματικά ότι εάν τα Μέλη του Κοινοβουλίου διαφωνήσουν με τα σχέδια που παρουσίασε η Επιτροπή σχετικά με την Τουρκία, η Επιτροπή θα τα αποσύρει; »Ναι» ή «Όχι» - αυτό είναι που χρειάζεται να γνωρίζουμε.

<SPEAKER ID=57 LANGUAGE="FR" NAME="Santer">
Θα απαντήσω σχετικά μ΄ αυτό σαφέστατα ότι, όπως το δήλωσα και προηγουμένως, δεσμευόμαστε από έναν κώδικα συμπεριφοράς που αποτέλεσε αντικείμενο διαπραγματεύσεων και έγκρισης από το Κοινοβούλιο σας και την Επιτροπή. Είναι σεβαστός και από εμένα και από την Επιτροπή, δηλαδή παραμένουμε στον τομέα των αρμοδιοτήτων μας όπως άλλωστε το έχω δηλώσει -και υπήρξατε μάρτυρας κυρία Green- στη Διάσκεψη των Προέδρων των ομάδων. Δεν έχω παρά να επαναλάβω τη δέσμευση που ανέλαβα στη Διάσκεψη αυτή.

<SPEAKER ID=58 LANGUAGE="EN" NAME="Green">
Κύριε Πρόεδρε, ευχαριστώ πολύ τον κ. Santer για την επανάληψη των όσων είπε στη Διάσκεψη των Προέδρων. Θα γνωρίζει επίσης ότι ο συνάδελφός του Επίτροπος κ. Van den Broek έκανε κατηγορηματικά σαφές ότι δεν θα αποσύρει τις προτάσεις εάν το Κοινοβούλιο διαφωνήσει. Να γιατί χρειαζόμαστε σαφήνεια και αυτός είναι ο λόγος που το ζητώ από τον κ. Santer.

<SPEAKER ID=59 LANGUAGE="DE" NAME="Roth">
Kύριε Πρόεδρε, θα ήθελα να παρακαλέσω και πάλι τον κ. Σαντέρ για μια διευκρίνιση. Aπό την απάντησή σας, δεν κατάλαβα καλά τι εννοείται. Tο θέμα ήταν ότι το Eυρωπαϊκό Kοινοβούλιο, στην τελευταία του σύνοδο, αποφάσισε να συζητούνται τα μεμονωμένα έργα. Στην επιστολή αναφέρεται ότι η Eπιτροπή, αν δεν καταλήξουμε σε συμφωνία, αναλαμβάνει την υποχρέωση να αποσύρει αυτά τα έργα. Πείτε λοιπόν απλά: Eίναι έτσι ή όχι; Όσο καλή διάθεση κι αν έχω, δεν μπορώ να καταλάβω τι εννοείτε.

<SPEAKER ID=60 LANGUAGE="NL" NAME="Martens">
Πρόεδρε, ευχαριστώ τον Πρόεδρο της Επιτροπής ο οποίος δήλωσε σαφώς ότι η Ευρωπαϊκή Επιτροπή θα σεβαστεί το γράμμα και το πνεύμα του ψηφίσματος της 16ης Σεπτεμβρίου 1996.

<SPEAKER ID=61 LANGUAGE="FR" NAME="Santer">
Θα απαντήσω πολύ σύντομα. Αν δηλώνω ότι δεν υπάρχει καμμιά ουσιαστική διάσταση μεταξύ της Επιτροπής και του Κοινοβουλίου σας σχετικά με το ψήφισμα της 19ης Σεπτεμβρίου για την Τουρκία, είναι αυτονόητο ότι η Επιτροπή δεν θα σας παρουσιάσει σχέδια που δεν θα αντιστοιχούν στο πνεύμα και στο γράμμα του περί ου ο λόγος ψηφίσματος. Θα πρέπει τέλος πάντων να υπάρχει κάποια εμπιστοσύνη μεταξύ του Κοινοβουλίου σας και του Προέδρου της Επιτροπής στο θέμα αυτό.

<SPEAKER ID=62 NAME="Πρόεδρος">
Η συζήτηση έληξε.
<P>
Στη συνέχεια, θα διεξαχθεί η ψηφοφορία επί των αντιστοίχων ψηφισμάτων.

<CHAPTER ID=5>
Ψηφοφορίες
<SPEAKER ID=63 NAME="Desama (PSE)">
Κυρία Πρόεδρος, πριν περάσουμε στην ψηφοφορία, θα ήθελα υπό την ιδιότητα μου ως εισηγητή, να δώσω ορισμένες διευκρινίσεις σχετικά με ορισμένες τροπολογίες. Καταρχήν, ζητώ την απόρριψη της πρότασης περί πρόθεσης απόρριψης της κοινής θέσης της οδηγίας. Πιστεύω ότι όλος ο κόσμος συμφωνεί.
<P>
Στη συνέχεια, ως εισηγητής, υποστηρίζω μόνο της τροπολογίες 1 εως 10, δηλαδή αυτές που εγκρίθηκαν από την Επιτροπή Έρευνας, Τεχνολογικής Ανάπτυξης και Ενέργειας. Δεν θα υποστηρίξω λοιπόν όλες τις άλλες τροπολογίες, ανεξάρτητα από τις προσωπικές μου απόψεις επί του θέματος. Τέλος, θα ήθελα να σας πω ότι, όσον αφορά τις τροπολογίες που ενέκρινε η επιτροπή, μόνο τρεις εγκρίθηκαν με μεγάλη πλειοψηφία. Πρόκειται για τις τροπολογίες 1, 5 και 10. Το αναφέρω για να είναι καλά πληροφορημένοι όλοι οι συνάδελφοι μας επειδή σήμερα είναι περισσότεροι απ΄ ότι ήταν χθές, κατά τη διάρκεια της συζήτησης. Τελειώνοντας θα ήθελα να σας πληροφορήσω κυρία Πρόεδρος, ότι ορισμένες τροπολογίες είναι μη παραδεκτές, σύμφωνα με το άρθρο 72 του κανονισμού, αλλά επειδή τίθενται σε ψηφοφορία, σας προτείνω απλώς να παρέμβετε σε περίπτωση που κάποια απ΄ αυτές τις τροπολογίες εγκριθεί, για να μην υπάρξει άσκοπη συζήτηση.
<P>
(Ο Πρόεδρος κηρύσσει εγκριθείσα την τροποποιημένη κοινή θέση)
<P>
Desama (PSE), εισηγητής. (FR) Κυρία Πρόεδρος, δεν θα ήθελα η απόρριψη του συνόλου των τροπολογιών να δώσει την εντύπωση στην Συνέλευση ότι πρόκειται περί ήττας του Κοινοβουλίου ή τμήματος αυτού. Θα ήθελα να υπενθυμίσω ότι αυτή η κοινή θέση είναι μια εξαιρετική κοινή θέση διότι περιλαμβάνει το 80 % των τροπολογιών του Κοινοβουλίου. Επομένως, ως εισηγητής, είμαι εξαιρετικά ικανοποιημένος από το αποτέλεσμα. Θα υπενθυμίσω επίσης ότι σε πρώτη ανάγνωση, η έγκριση είχε επιτευχθεί με πλειοψηφία στην οποία δεν συμμετείχε το ΕΛΚ.

<SPEAKER ID=64 LANGUAGE="DE" NAME="Mombaur">
Kυρία Πρόεδρε, ο εισηγητής έχει δίκιο. Oι επιτυχίες του Kοινοβουλίου σημειώθηκαν ήδη κατά την πρώτη ανάγνωση. Eυχαριστώ πολύ.

<SPEAKER ID=65 NAME="Παπουτσής">
Κυρία Πρόεδρε, θα ήθελα να πω ότι η στιγμή αυτή είναι ιστορική για την εξέλιξη της Ευρωπαϊκής Εσωτερικής Αγοράς, καθώς ανοίγει νέες μεγάλες προοπτικές για την πολιτική ενέργειας και για την ευρωπαϊκή οικονομία γενικότερα. Θα ήθελα να ευχαριστήσω το Ευρωπαϊκό Κοινοβούλιο που ενέκρινε την κοινή θέση του Συμβουλίου για την εσωτερική αγορά του ηλεκτρισμού. Θεωρώ ότι είναι μια πολύ μεγάλη, μια πολύ σημαντική επιτυχία για την κοινή μας προσπάθεια, που επιτέλους έφερε αποτέλεσμα μετά από πολλά χρόνια διαπραγματεύσεων.
<P>
Αποτελεί επίσης πολύ μεγάλη επιτυχία για το Κοινοβούλιο, καθώς το 80 % των τροπολογιών που υπέβαλε κατά την πρώτη ανάγνωση ενσωματώνονται στην κοινή θέση. Θέλω επίσης να ευχαριστήσω ιδιαίτερα τον εισηγητή κ. Desama για την πολύχρονη και εξαιρετικά επιτυχή εργασία του, καθώς και για την πολύ μεγάλη συμβολή που είχε καθ'όλη τη διάρκεια των διαπραγματεύσεων. Θέλω ακόμη να ευχαριστήσω όλους τους βουλευτές του Ευρωπαϊκού Κοινοβουλίου, μέλη της Επιτροπής Ενέργειας, 'Ερευνας και Τεχνολογίας, για την πολύ μεγάλη συμβολή που είχαν κατά τη διάρκεια των συζητήσεων όσον αφορά την κοινή θέση. Θέλω επίσης να διαβεβαιώσω το Σώμα ότι η Ευρωπαϊκή Επιτροπή έλαβε τα μηνύματα από τη χθεσινή συζήτηση στα πλαίσια της Ολομέλειας του Κοινοβουλίου και ότι θα ακολουθήσει τα μηνύματά σας κατά την εφαρμογή αυτής της oδηγίας. Η oδηγία ελπίζω τώρα να υιοθετηθεί στην τελική της μορφή από το Συμβούλιο την επόμενη εβδομάδα, ούτως ώστε από τις αρχές του 1997 να τεθεί σε εφαρμογή.
<P>
Η ευρωπαϊκή βιομηχανία παραγωγής ηλεκτρισμού θα έχει στο εξής ένα ξεκάθαρο πλαίσιο για τις μελλοντικές εμπορικές της αποφάσεις. 'Ενα νέο στάδιο στην εξέλιξη της αγοράς του ηλεκτρισμού αρχίζει σήμερα στην Ευρώπη και πιστεύω ότι θα αποτελέσει ένα πολύ σημαντικό θετικό μήνυμα για την εσωτερική αγορά του φυσικού αερίου που έρχεται στους επόμενους μήνες.

<SPEAKER ID=66 LANGUAGE="ES" NAME="Galeote Quecedo">
Κυρία Πρόεδρε, θα ήθελα να τροποποιήσω την ψήφο μου στην τροπολογία Αριθ. 14. Θα ήθελα να ψηφίσω «ναι» αντί «όχι». Πιστεύω ότι στην ανάπτυξη που έγινε υπήρξε κάποια σύγχυση. Αναγνωρίζω ότι αυτό δεν έχει καμιά επίπτωση στο τελικό αποτέλεσμα της ψηφοφορίας, θα ήθελα όμως να καταγραφεί στα πρακτικά η τροποποίηση της ψήφου μου.

<SPEAKER ID=67 LANGUAGE="ES" NAME="Garcνa Arias">
Κυρία Πρόεδρε, πιστεύω ότι έγινε αρκετά σαφής η σημασία της ψήφου στην τροπολογία Αριθ. 14, εφόσον η Ομάδα μας είχε ζητήσει ονομαστική ψηφοφορία. Επομένως, λυπάμαι πολύ που υπήρξε αυτή η παραγνώριση ή αμέλεια των Ισπανών βουλευτών του Λαϊκού Κόμματος σχετικά με αυτό το θέμα που επηρεάζει σοβαρά τον τομέα του άνθρακα στην Ισπανία.

<SPEAKER ID=68 LANGUAGE="ES" NAME="Estevan Bolea">
Κυρία Πρόεδρε, κατά την ψηφοφορία, εσείς είπατε τροπολογία Αριθ. 11 και εμείς την είχαμε στον κατάλογο ψηφοφοριών ως Αριθ. 14. Και αυτή υπήρξε η σύγχυση. Νομίζαμε ότι ήταν η τροπολογία Αριθ. 11 όταν στην πραγματικότητα ήταν και η 14. Όλοι οι Ισπανοί βουλευτές της Ομάδας του ΕΛΚ ψήφισαν ναι στην τροπολογία Αριθ. 14, την οποία εσείς φωνάξατε 11, και ήταν εκείνη της κ. Garcνa Arias. Αν μπορείτε, παρακαλώ, διορθώστε το.

<SPEAKER ID=69 NAME="Πρόεδρος">
Ίσως υπάρχει κάποιο πρόβλημα στον πίνακα ψηφοφορίας του ΕΛΚ. Σε ό, τι με αφορά όμως, η ανακοίνωση μου υπήρξε ξεκάθαρη. Ανακοίνωσα σαφώς επί ποιάς τροπολογίας ψηφίζαμε.

<SPEAKER ID=70 LANGUAGE="ES" NAME="Sisσ Cruellas">
Και εγώ επίσης θα ήθελα, όπως και ο κ. Galeote, να τροποποιήσω την ψήφο μου, διότι υπήρξε σύγχυση μεταξύ των τροπολογιών 11 και 14. Κατά συνέπεια, είμαι υπέρ της Αριθ. 14.
<P>
Πρόεδρος.- Εαν υπάρχουν άλλα λάθη, είστε ευπρόσδεκτοι να το αναφέρετε στο Προεδρείο. Έτσι θα κερδίσουμε χρόνο.

<SPEAKER ID=71 NAME="Ahlqvist, Theorin και Wibe">
Οι επιφυλάξεις μας αφορούν το σημείο 11, όπου γίνεται λόγος να δωθούν στην Europol επιχειρησιακές αρμοδιότητες. Αυτό δεν μπορεί να ερμηνευτεί με άλλο τρόπο παρά ως ότι η Europol θα μπορεί να αναλαμβάνει επιχειρήσεις, ως μια αυτόνομη αρχή, στα κράτη μέλη. Αυτό θα σήμαινε ωστόσο μία σοβαρή αλλαγή του νομικού συστήματος στη χώρα μας, και κάτι το οποίο δεν είναι ρυθμισμένο στο σουηδικό νόμο. Αν εγκριθεί αυτό το σημείο, αδυνατούμε να ψηφίσουμε υπέρ της πρότασης ψηφίσματος, παρά το ότι θεωρούμε ότι τα άλλα μέρη της είναι πολύ καλά.

<SPEAKER ID=72 NAME="Berthu">
Στην πρωϊνή παρέμβαση του σχετικά με τις προπαρασκευαστικές εργασίες του Ευρωπαϊκού Συμβουλίου στο Δουβλίνο, ο Πρόεδρος της Επιτροπής χάρηκε για τις διατάξεις που προβλέπονται στο σχέδιο της συνθήκης-πλαίσιο, διευκρινίζοντας ότι η Επιτροπή βρίσκει αρκετές από τις ιδέες της μέσα σ΄ αυτό και συμπέρανε ότι χρειάζεται μια δυνατή Ένωση για την προάσπιση της εθνικής κυριαρχίας.
<P>
Όταν όμως εξετάζουμε τα κείμενα που ετοιμάζονται, αναρωτιόμαστε αν ο πρόεδρος Santer μιλούσε με αντιφράσεις και αν στην πραγματικότητα ήθελε να πει: »για να σκοτώσουμε καλύτερα την εθνική κυριαρχία».
<P>
Πράγματι, το σχέδιο συνθήκης που θα υποβληθεί στο Δουβλίνο αποπνέει μια ισχυρή θέληση υποταγής των εθνών. Τα δένουμε όλο και περισσότερο με ενιαίες κοινοτικές πολιτικές οι οποίες διαθέτουν και διάφορες πολυμερείς επιτηρήσεις, περιορίζουμε την δυνατότητα τους να αμυνθούν πολλαπλασιάζοντας τις ψηφοφορίες με ειδική πλειοψηφία, υποβιβάζουμε συστηματικά τα εθνικά κοινοβούλια, δημιουργούμε έναν έλεγχο επικουρικότητας που αποτελεί καθαρή βιτρίνα και προσπαθούμε να κάνουμε τη συνθήκη να μοιάσει με σύνταγμα απαριθμώντας τα θεμελιώδη δικαιώματα των πολιτών. Τέλος αφαιρούμε από τα έθνη τον έλεγχο της επικρατείας τους αναγγέλοντας επισήμως τον στόχο της κατάργησης όλων των ελέγχων στα εσωτερικά σύνορα, είτε πρόκειται για εμπορεύματα, ανθρώπους, πολίτες της Ευρωπαϊκής Ένωσης ή υπηκόους τρίτων χωρών.
<P>
Οι προσανατολισμοί αυτοί είναι απεχθείς. Επικυρώνοντας τους οριστικά, οι κυβερνήσεις των κράτων μελών θα δείξουν ότι είναι έτοιμες να απεμπολήσουν τις προαιώνιες ελευθερίες των κρατών τους για να γίνουν αρεστές σε μικροσκοπικές ομάδες πίεσης. Δεν είναι αυτός ο τρόπος με τον οποίο θα οικοδομήσουμε την Ευρώπη των Λαών.

<SPEAKER ID=73 NAME="David">
Θα επιθυμούσα να καταγραφεί στα πρακτικά η εκτίμηση του Εργατικού Κόμματος στο Ευρωπαϊκό Κοινοβούλιο για την εξαιρετική εργασία της ιρλανδικής προεδρίας. Ήταν έξι μήνες γεμάτοι εργασία και το γενικό περίγραμμα για την αναθεώρηση των Συνθηκών είναι ένα εντυπωσιακό έγγραφο εργασίας το οποίο αποτελεί σαφή αντανάκλαση της επιμέλειας της ιρλανδικής προεδρίας.
<P>
Το ψήφισμα του Κοινοβουλίου είναι γενικά ισορροπημένο και μετριοπαθές ως προς το ύφος και το περιεχόμενο. Ιδιαίτερα, οι Εργατικοί ΜΕΚ καλωσόρισαν θερμά την έμφαση που αποδίδει το σχέδιο αναθεώρησης στην δημιουργία εργασίας. Θα επιθυμούσαμε να δούμε την καταπολέμηση της ανεργίας να αποκτά την ίδια εξέχουσα θέση στην νέα Συνθήκη όπως η ΟΝΕ στη Συνθήκη του Μάαστριχτ.
<P>
Ωστόσο, υπάρχει μια παράγραφος στην απόφαση την οποία κατεψήφισε το Εργατικό Κόμμα στο Ευρωπαϊκό Κοινοβούλιο. Αυτή είναι η παράγραφος 11. Την καταψηφίσαμε διότι αντίκειται στην κοινή λογική και στην από μακρού πολιτική του Εργατικού Κόμματος. Σχετικά με τις πολιτικές του Εργατικού Κόμματος για τη μετανάστευση, οι αποφάσεις σχετικά με τους μεθοριακούς ελέγχους και την παροχή ασύλου, θα πρέπει να παραμείνουν στη δικαιοδοσία της βρετανικής κυβέρνησης και του βρετανικού κοινοβούλιου σύμφωνα και με την αρχή της επικουρικότητας. Η συνεργασία σ' αυτόν τον τομέα θα πρέπει να παραμείνει διακυβερνητική.

<SPEAKER ID=74 NAME="Lindqvist">
 - (SV) Το Κοινοβούλιο εκφράζεται υπέρ μιας ενισχυμένης εξωτερικής πολιτικής και πολιτικής για την ασφάλεια με εξασθενισμένο δικαίωμα αρνησηκυρίας. Περισσότερα ζητήματα θα μεταφερθούν από την διακρατική συνεργασία σε υπερεθνικές αποφάσεις. Αφορά κυρίως τα ζητήματα των τελωνείων, των ναρκωτικών, της παροχής ασύλου, της άδειας παραμονής και της αστυνομίας από τον τρίτο πυλώνα στον πρώτο. Οι στρατιωτικές παρεμβάσεις και ο χειρισμός των κρίσεων θα γίνει μια υπόθεση της ΕΕ όπου η αμυντική συμμαχία ΔΕΕ θα αποκτήσει το ρόλο του αμυντικοπολιτικού κλάδου της ΕΕ ακόμη σαφέστερα. Ταυτόχρονα μαζί με το διευρυμένο «σύνταγμα της ΕΕ» θα τεθεί σε ισχύ η νομισματική ένωση ΟΝΕ. Αποφάσεις για τα επιτόκια, την νομισματική πολιτική, την πολιτική της αγοράς εργασίας και την περιφερειακή πολιτική και εν καιρώ και για την φορολογική - και οικονομική πολιτική θα λαμβάνονται τότε από την Κεντρική Τράπεζα της ΕΕ στην Φρανκφούρτη. Ο συγκεντρωτισμός και η ομοσπονδοποίηση αυξάνουν. Ψήφισα όχι στην πρόταση ψηφίσματος.

<SPEAKER ID=75 NAME="Mann, Thomas">
Kι όμως κινείται η πολιτική. Oι περιττές αντιπαραθέσεις για αρμοδιότητες μεταξύ των ευρωπαϊκών και των εθνικών επιπέδων, δεν έφεραν ούτε χιλιοστό προόδου στην ανάπτυξη αποτελεσματικών προγραμμάτων για την καταπολέμηση της ανεργίας. Πώς είπε μόλις πριν από λίγο ο Πρόεδρος Σαντέρ; »Tο Συμβούλιο του Δουβλίνου θα πρέπει να είναι ένα σημείο καμπής».
<P>
Tα μέτρα της Kοινότητας δεν μπορούν να έχουν ως στόχο, να θέσουν υπό αμφισβήτηση τις αρμοδιότητες των κρατών μελών. Tο σύμφωνο για την απασχόληση του Zακ Σαντέρ, το οποίο αποδεδειγμένα φρόντισε να ταρακουνήσει τα πράγματα, είναι τελείως αδιανόητο χωρίς την τήρηση της αρχής της επικουρικότητας. Συμφωνημένες ενέργειες - από κοινού με τις κυβερνήσεις και τους κοινωνικούς εταίρους - οφείλουν να συγκεντρώσουν τις δυνάμεις, να εξασφαλίσουν θέσεις εργασίας και παράλληλα να διατηρήσουν το κοινωνικό επίπεδο προστασίας, να δημιουργήσουν νέες, ασφαλείς στο μέλλον, θέσεις εργασίας και να συντονίσουν τα συστήματα απασχόλησης εκ νέου, στις προκλήσεις της παγκοσμιοποίησης.
<P>
Tο σύμφωνο αυτό εμπιστοσύνης εμφανίζει τις πρώτες επιτυχίες - ύστερα από μια σειρά διασκέψεων και «στρογγυλών τραπεζών» για την απασχόληση, την ανάπτυξη και την επέκταση των δικτύων πληροφοριών, καθώς και το «Tour of Capital» στις πρωτεύουσες των κρατών μελών και στα κέντρα των κοινωνικών εταίρων.
<P>
Yπάρχει μια υπεραξία, με μια συνεκτική και σταθερή στρατηγική σε ευρωπαϊκό επίπεδο. Bεβαίως, θα πρέπει τα κράτη μέλη να καταφέρουν να δείξουν, για μια ενεργό πολιτική απασχόλησης, την ίδια ένταση που παρατηρείται στη επίτευξη των κριτηρίων σύγκλισης για το εύρω.
<P>
Για να βελτιωθεί μακροπρόθεσμα η κατάσταση στην αγορά εργασίας στην Eυρώπη, η αλλαγή των μακροοικονομικών συνθηκών πλαίσιο, όπως οι μετριοπαθείς συμβάσεις μισθών, η μείωση του συμπληρωματικού κόστους εργασίας και τα χαμηλά επιτόκια, δεν μπορεί παρά να είναι μόνο ένα μέρος.
<P>
Tουλάχιστον το ίδιο σημαντικές είναι οι επενδύσεις στο πιο σημαντικό κεφάλαιό μας, στους ανθρώπους, στην κατάρτιση και στην επιμόρφωσή τους, καθώς και στην κινητοποίηση των αποθεμάτων ευφυΐας τους. Eπενδύσεις όμως είναι αναγκαίες και στον τομέα εκείνο, όπου υπάρχει μεγάλη ανάγκη να καλύψει η Eυρώπη το χαμένο έδαφος, δηλαδή στην έρευνα και την ανάπτυξη, για να βελτιώσει σημαντικά τις δυνατότητες για καινοτομίες.
<P>
H πρωτοβουλία της Eπιτροπής υπέρ ενεργειών σε τοπικό και περιφερειακό επίπεδο - από πιλοτικά προγράμματα μέχρι και πρωτοβουλίες απασχόλησης - είναι τόσο σημαντική, επειδή δεν απαιτεί πρόσθετα χρήματα, αλλά κατανέμει τα υπάρχοντα κατά τρόπο αποτελεσματικό για την απασχόληση, κατά το πνεύμα του Έσσεν. Kι ακόμη επειδή έχει άμεση επίδραση.
<P>
M' αυτές τις συγκεκριμένες προϋποθέσεις, είναι δικαιολογημένο ένα αυτοτελές κεφάλαιο στην καινούργια Συνθήκη της EE και όχι μόνο λόγια που θα ξυπνούσαν λανθασμένες προσδοκίες.
<P>
O στόχος να φθάσουμε σ' έναν υψηλό βαθμό απασχόλησης μπορεί να επιτευχθεί, αν τα κράτη μέλη συμπεριλάβουν το θέμα αυτό στη Συνθήκη, ως θέμα κοινού ενδιαφέροντος. Mε την υποχρέωση για τακτικούς συντονισμούς και για επανεξέταση των πολυετών προγραμμάτων των κρατών μελών, δεν θα υπάρχει πια κανένα εμπόδιο στο να βεβαιωθούν οι εργαζόμενοι πως η Eυρωπαϊκή Ένωση είναι ικανή να λειτουργήσει και στον τομέα της πολιτικής για την απασχόληση.

<SPEAKER ID=76 NAME="Θεωνάς">
Οι αρχηγοί κρατών και κυβερνήσεων της ΕΕ αντί να αντιμετωπίσουν τα οξυμένα προβλήματα των λαών της Ευρώπης, αντί να ανταποκριθούν θετικά στα δίκαια αιτήματα των εργαζομένων, επιχειρούν να οχυρωθούν πίσω από τα τείχη του κάστρου του Δουβλίνου για να προωθήσουν την διάκριση των λαών της Ευρώπης σε πρώτη, δεύτερη και τρίτη κατηγορία. Να αποφασίσουν την οριστική καταδίκη των εργαζομένων στην ανεργία και τον κοινωνικό αποκλεισμό. Να ενδυναμώσουν τις εξουσίες του Διευθυντηρίου των Βρυξελλών και την αυταρχικότητα των δομών της 'Ενωσης.
<P>
Βιάζονται γιατί φοβούνται ότι το οικοδόμημά τους μπορεί να ανατραπεί από τα οδοφράγματα των αγροτών, τα κατεβασμένα ρολλά των μικρομεσαίων επιχειρήσεων, τα συλλαλητήρια των απεργών, εργατών και υπαλλήλων, που σε όλες τις ευρωπαϊκές χώρες σηκώνουν το ανάστημά τους ενάντια στις συνέπειες της Συνθήκης του Μάαστριχτ, ενάντια στο επερχόμενο σύμφωνο σταθερότητας, τα νέα προγράμματα σύγκλισης, τη νέα χειρότερη έκδοση των αποφάσεων του 'Εσσεν για την απασχόληση.
<P>
Αλλά και το ψήφισμα του ΕΚ, που εμφανίζεται βασιλικότερο του βασιλέως, ζητώντας ταχύτερους ρυθμούς και σταθερότητα στην εφαρμογή των αντιλαϊκών και αυταρχικών προσανατολισμών του Μάαστριχτ, δείχνει την εμφανή αναντιστοιχία που υπάρχει ανάμεσα στις φιλελεύθερες, σοσιαλδημοκρατικές και τις άλλες συντηρητικές δυνάμεις από τη μία και τους αγωνιζόμενους λαούς της Ευρώπης από την άλλη. Αυτός είναι ακόμα ένας λόγος που αναδεικνύει την απαίτηση της έκφρασης της λαϊκής ετυμηγορίας με δημοψηφίσματα σε κάθε χώρα μέλος της 'Ενωσης. Την αναγκαιότητα να αποφασίσουν οι λαοί της Ευρώπης για το μέλλον της. Για μία Ευρώπη της ειρήνης, της φιλίας και της ισοτιμίας των λαών, της δημοκρατίας, της βελτίωσης του βιοτικού επιπέδου των πολιτών με κέντρο τον άνθρωπο και όχι το κέρδος.
<P>
H κατάσταση στη Σερβία
<SPEAKER ID=77 NAME="Hory">
Την στιγμή που η κοινή γνώμη της Δυτικής Ευρώπης και το Κοινοβούλιο μας δείχνουν δικαιολογημένη συγκίνηση για τα γεγονότα που συμβαίνουν στη Σερβία καθώς και δικαιολογημένη ανησυχία όσον αφορά τις ενδεχόμενες προεκτάσεις τους, θα ήθελα να εξηγήσω την προσωπική μου άρνηση να συμμετάσχω σ΄ αυτήν τη ψηφοφορία.
<P>
Αφενός θεωρώ ότι η Ένωση -και ιδιαίτερα το Κοινοβούλιο μας- έχει, εδώ και πέντε χρόνια, μια μεροληπτική και άνιση προσέγγιση της γιουγκοσλαβικής κρίσης. Η συνεχής δαιμονοποίηση της Σερβίας και της Γιουγκοσλαβικής Δημοκρατίας δεν προσέφερε καμμία υπηρεσία στην ιδέα μιας δίκαιης και σταθερής ειρήνης στη περιοχή. Ενθαρρύνοντας εμφανώς πρόωρες και αλληλοσυγκρουόμενες ανεξαρτητοποιήσεις, οι Ευρωπαίοι ευνόησαν τη διάσπαση ενός κράτους, και αποποιήθηκαν των μέσων που διέθεταν για να ευνοήσουν μια περιφερειακή συνεργασία η οποία θα βασιζόταν στη καλή συννενόηση των ενδιαφερόμενων λαών. Διατρέξαμε τον κίνδυνο να θέσουμε τη Σερβία στο περιθώριο της Ευρώπης και είμαστε εν μέρει υπεύθυνοι των εντάσεων που αντιμετωπίζει.
<P>
Αφετέρου θεωρώ ειλικρινέστατα ότι η παρεχόμενη βοήθεια στις αυτονομιστικές διεκδικήσεις ενός μέρους του πληθυσμού του Κόσσοβο θα οδηγήσει σίγουρα σε μια αίτηση ανεξαρτησίας αυτής της περιοχής και σε ένα κίνδυνο αλλαγής με τη χρήση βίας των διεθνών συνόρων μεταξύ Γιουγκοσλαβίας και Αλβανίας. Η Γιουγκοσλαβία θεωρεί το Κόσσοβο, και δικαίως, ως την ίδια την καρδιά της εθνικής της ιστορίας. Δεν μπορούμε να έχουμε μια μονοσήμαντη θεώρηση και μια μεροληπτική εκτίμηση της κατάστασης χωρίς να διατρέξουμε τον κίνδυνο να ξανανάψουμε την πυρκαϊά των Βαλκανίων που με μεγάλο κόπο σβήσαμε πέρυσι στη Βοσνία. Έχω συναίσθηση του γεγονότος ότι εκφράζομαι ενάντια στην επικρατούσα άποψη και στο «ύφος της εποχής». Ελπίζω μόνο ότι τα επόμενα γεγονότα στη Γιουγκοσλαβία να μην επαληθεύσουν μια απαισιοδοξία που τροφοδοτήθηκε έντονα κατά τα πέντε τελευταία χρόνια.
<P>
Σύσταση για δεύτερη ανάγνωση Desama (A4-0380/96)
<SPEAKER ID=78 NAME="Bernardini">
Εκ νέου υποβάλλεται στη συνέλευσή μας η οδηγία για το ηλεκτρικό ρεύμα ή πιο συγκεκριμένα η κοινή θέση που εγκρίθηκε από το Συμβούλιο των υπουργών στις 20 του περασμένου Ιουνίου.
<P>
Ήδη, την επόμενη αυτής της αδυναμίας, η αντίδραση μας ήταν να καταδικάσουμε τον γαλλο-γερμανικό συμβιβασμό επί του οποίου βασίζεται το κείμενο αυτό. Σήμερα, προσθέτω και εγώ την φωνή μου στην πρόταση ψηφίσματος για την απόρριψη του που κατέθεσε η ομάδα ΣΕΑ. Ξέρω επίσης ότι δεν θα σχηματιστεί πλειοψηφία εκ μέρους των συναδέλφων για να δωθεί συνέχεια στην πρόταση αυτή.
<P>
Παρόλα αυτά, θέλω να συγχαρώ τον συνάδελφο Claude Desama, έντονο υποστηριχτή των δημόσιων υπηρεσιών που μπόρεσε να σταματήσει τις φιλελεύθερες πιέσεις στην εσωτερική αγορά του ηλεκτρικού ρεύματος. Δυστυχώς η λογική του δεν ακολουθήθηκε μέχρι το τέλος. Η κοινή θέση του Συμβουλίου βασίζεται κυρίως στην ιδέα της απελευθέρωσης της αγοράς. Κανένα μέτρο δεν έχει ληφθεί για το σεβασμό του δημόσιου συμφέροντος και της ενεργειακής ανεξαρτησίας.
<P>
Δεν μπορώ λοιπόν να συμφωνήσω με αυτό το κείμενο και δεν τολμώ να προβλέψω τις αρνητικές αντιδράσεις που διαφαίνονται ήδη στη χώρα μου.

<SPEAKER ID=79 NAME="Caudron">
Την Τετάρτη 11 Δεκεμβρίου, στις 12 η ώρα, το Ευρωπαϊκό Κοινοβούλιο έπρεπε να αποφανθεί, σε δεύτερη ανάγνωση, επί της κοινής θέσης του ευρωπαϊκού συμβουλίου των υπουργών σχετικά με την «εσωτερική αγορά του ηλεκτρικού ρεύματος», που εγκρίθηκε τον Ιούνιο του ίδιου έτους.
<P>
Πρόκειται για ένα σημαντικό και ευαίσθητο θέμα, ιδιαίτερα για τους Γάλλους αλλά και για όλους όσους ενδιαφέρονται για τις δημόσιες υπηρεσίες και την ανεξαρτησία.
<P>
Χαιρετίζοντας την τεράστια και θετική εργασία του εισηγητή Claude Desama και σημειώνοντας την σημαντική πρόοδο που επετεύχθηκε εδώ και πέντε χρόνια υπέρ των δημοσίων υπηρεσιών και της ενεργειακής ασφάλειας, θέλω την ώρα αυτή να πω, ως γάλλος σοσιαλιστής ευρωβουλευτής, ότι η κοινή θέση των 15 ευρωπαίων υπουργών και ευρωπαϊκών κυβερνήσεων δεν είναι αποδεκτή ως έχει.
<P>
Η θέση αυτή αφήνει να πλανώνται πολλοί κίνδυνοι επί της ευρωπαϊκής ενέργειας και επί των δημοσίων υπηρεσιών, παρότι έχει περιλάβει ένα μέρος των σοσιαλιστικών προτάσεων που είχαν υποβληθεί κατά την πρώτη ανάγνωση.
<P>
Για το λόγο αυτό ήμουν και παραμένω εχθρικός σ΄ αυτήν την υπουργική θέση και γι΄ αυτό τοn λόγο, ενσυνείδητα, ψήφισα την απόρριψη της κοινής θέσης και στη συνέχεια υπέρ των τροπολογιών οι οποίες θα μπορούσαν να επιφέρουν βαθειά αλλαγή στο υπουργικό αυτό κείμενο, τροπολογίες που υποβλήθηκαν από τον Claude Desama (καμιά τροπολογία δεν εγκρίθηκε). Δυστυχώς, η κοινή θέση των υπουργών θα εφαρμοστεί ως έχει.

<SPEAKER ID=80 NAME="Garcνa Arias">
Οι Ισπανοί σοσιαλιστές υπερψηφίσαμε την κοινή θέση, εφόσον εισάγεται με μεθοδικό τρόπο ο ανταγωνισμός στον τομέα του ηλεκτρισμού και διασφαλίζεται η αρχή της δημόσιας υπηρεσίας και η περιφερειακή συνοχή. Ο Νόμος περί Διευθέτησης του ισπανικού Συστήματος Ηλεκτρικής Ενέργειας ανταποκρίνεται σε αυτές τις αρχές. Η ερμηνεία που θα δώσει η νέα Κυβέρνηση είναι κάτι άλλο, προωθώντας ένα μονοπώλιο και παραβιάζοντας τα δικαιώματα των καταναλωτών.
<P>
Υπάρχει ωστόσο ένα στοιχείο εξαιρετικά ανησυχητικό, το οποίο επιχειρήσαμε να αλλάξουμε με μια τροπολογία η οποία αποσκοπεί στην αποφυγή περικοπών στην παραγωγή εγχώριου άνθρακα.
<P>
Στη διάρκεια της συζήτησης, η κοινοβουλευτική εκπρόσωπος του ισπανικού Λαϊκού Κόμματος αρνήθηκε τον αρνητικό αντίκτυπο αυτού του άρθρου επί της ισπανικής παραγωγής. Το αποκάλεσε «φαντασίωση». Θα πρέπει να της απαντήσουμε ότι είτε θέλησε να αλλοιώσει τις συνέπειες του περιεχομένου και να αποκρύψει την πραγματικότητα, είτε έκανε επίδειξη της άγνοιάς της, κάτι που σημαίνει ανευθυνότητα, λέγοντας ότι το ΛΚ βρίσκεται εδώ στο «εκπληκτικό σχέδιο» της εσωτερικής αγοράς της ηλεκτρικής ενέργειας.
<P>
Σύμφωνα με την Έκθεση του 1995 του Ηλεκτρικού Δικτύου της Ισπανίας, η ισπανική ετήσια παραγωγή ηλεκτρικής ενέργειας που προέρχεται από τον εγχώριο άνθρακα, υπολογιζόμενη σε ετήσια GW/ώρα, αντιστοιχεί στο 29 %, ενώ ο εισαγόμενος άνθρακας αντιπροσωπεύει μόλις το 7 %. Οι συνέπειες είναι μια μείωση κατά 14 %!
<P>
Πρόκειται για μια πράξη πολιτικού κυνισμού το να δηλώνουν ότι παρουσίασαν απρόθυμα μια τροπολογία, με σκοπό απλώς να «καθησυχάσουν τα άτομα που ανησύχησαν μάταια», χωρίς να κουνήσουν το δαχτυλάκι τους για να πείσουν άλλους βουλευτές της Ομάδας τους, και στη συνέχεια να κάνουν λάθος κατά την ψηφοφορία, και να ψηφίσουν κατά.
<P>
Το ίδιο ισχύει και για τα επιχειρήματά τους σχετικά με την πολιτική του PSOE στον τομέα του άνθρακα. Το προφανές είναι ότι, στη διάρκεια της σοσιαλιστικής διακυβέρνησης, ο τομέας εξορθολογίστηκε, διατηρήθηκε η παραγωγή άνθρακα και αυξήθηκε η παραγωγικότητα. Οι αναδιαρθρώσεις προσωπικού πραγματοποιήθηκαν με συντονισμένο τρόπο με τα συνδικάτα, χωρίς τραυματικά μέτρα, στη γραμμή άλλων αναπροσαρμογών ανθρακωρυχείων στην Ευρώπη, με εξαίρεση τη Βρετανία.
<P>
Αυτό που εισήγαγε το άγχος και την ανησυχία στα ανθρακωρυχεία της Ισπανίας δεν είναι η τροπολογία των σοσιαλιστών, αλλά οι δηλώσεις του Υπουργού Βιομηχανίας σχετικά με την ερμηνεία του προαναφερομένου άρθρου αυτής της Οδηγίας. Η ευθύνη για το μέλλον των ισπανικών ανθρακωρυχείων βρίσκεται στις τοποθετήσεις του ισπανικού Λαϊκού Κόμματος.

<SPEAKER ID=81 NAME="Guigou">
Όσον αφορά το έργο σχετικά με το ηλεκτρικό ρεύμα, έχει γίνει σπουδαία δουλειά στο Ευρωπαϊκό Κοινοβούλιο πριν από τη λήψη των αποφάσεων και σε κάθε στάδιο της νομοθετικής διαδικασίας, χάρις στην προσωπική εμπλοκή και εμμονή του εισηγητή Claude Desama.
<P>
Εντούτοις, το κείμενο που μας επιστρέφεται σήμερα σε δεύτερη ανάγνωση, το οποίο αμβλύνθηκε κατά τη διάρκεια της σύσκεψης του Συμβουλίου της 20ης Ιουνίου 1996 και μετατράπηκε σε συμβιβασμό που σήμερα μας παρουσιάζεται ως απαραβίαστος, έρχεται σε αντίθεση με την ισορροπία που θέλησε να επιβάλει το Ευρωπαϊκό Κοινοβούλιο. Για ακόμη μια φορά, η άρση των ρυθμιστικών παρεμβάσεων υπερισχύει του γενικού συμφέροντος, ο ανταγωνισμός ευνοείται εις βάρος των εγγυήσεων ποιότητας των δημοσίων υπηρεσιών και της ισότιμης μεταχείρησης των καταναλωτών. Θέλουμε να απελευθερώσουμε γρήγορα την αγορά χωρίς να λάβουμε υπόψη μας την ίδια τη φύση του τομέα αυτού, χωρίς την ύπαρξη εγγυήσεων για τις δημόσιες υπηρεσίες για τις οποίες ενδιαφερόμαστε και οι οποίες αποτελούν συστατικά στοιχεία της κοινωνίας μας.
<P>
Αυτός είναι ο λόγος για τον οποίο αντιτίθεμαι σήμερα στο κείμενο αυτό. Ψήφισα λοιπόν την πρόταση απόρριψης διότι αναμφίβολα πρέπει να ανιτάξουμε μια δυνατή αντίδραση στη φιλελεύθερη διολίσθηση του Συμβουλίου. Είναι απαραίτητο να θέσουμε έναν φραγμό.
<P>
Αυτό σε καμμία περίπτωση δεν σημαίνει ότι περιχαρακωνόμαστε σε μια καθαρά αντιπολιτευτική άρνηση. Αντίθετα, έχουμε να υποβάλουμε ένα σύνολο προτάσεων διότι αυτό που επιθυμούσαμε εξαρχής ήταν να θέσουμε τα θεμέλια μιας πραγματικής εσωτερικής αγοράς ενέργειας που θα εξασφάλιζε τις μακροπρόθεσμες επενδύσεις και την ενεργειακή ανεξαρτησία, εναρμονίζοντας τους κοινωνικούς και οικολογικούς κανόνες καθώς και τους κανόνες ασφαλείας και η οποία θα συγκροτούσε μια επιτροπή αξιολόγησης που θα αποτελείτο από όλους τους συμμετέχοντες και ιδιαίτερα από τους εκπροσώπους των μικροκαταναλωτών.
<P>
Επίσης, αφού λάβαμε μέρος στην πρόθεση απόρριψης που δεν συγκέντρωσε την απαραίτητη πλειοψηφία, ήταν σημαντικό να συμμετάσχουμε στην ψήφιση των τροπολογιών για να υποστηρίξουμε αυτές που ανταποκρίνονται στις ανάγκες μας και για να αντιταχθούμε αποφασιστικά σ΄ αυτές θα ενίσχυαν το άνοιγμα στον ανταγωνισμό.
<P>
Η αντίθεση μας σ΄ αυτό το κείμενο θα πρέπει να γίνει ευρύτερα κατανοητή σαν ένα ισχυρό μήνυμα ενώ συνεχίζεται ακόμα ο προβληματισμός σχετικά με το κοινωνικό μοντέλο που θα επιλέξει η Ευρώπη και αυτό ανεξάρτητα από το εάν πρόκειται για τις κλαδικές συζητήσεις που μας απασχολούν κατά τη διάρκεια αυτής της περιόδου της συνόδου (ηλεκτρικό ρεύμα, γκάζι, ταχυδρομεία, τηλεπικοινωνίες) ή για συζητήσεις που αφορούν την ΟΝΕ και τη διακυβερνητική διάσκεψη.

<SPEAKER ID=82 NAME="Pιry">
Ηλεκτρικό ρεύμα, ταχυδρομεία, τηλεπικοινωνίες: η περίοδος αυτής της ολομέλειας του Δεκεμβρίου είναι πράγματι φορτωμένη με θέματα που παρουσιάζουν μεγάλη ευαισθησία για την κοινή γνώμη.
<P>
Για να υπερασπισθεί κανείς τις υπηρεσίες αυτές που είναι δημοσίου συμφέροντος και ιδιαίτερα όσες σχετίζονται με το ηλεκτρικό ρεύμα, το Κοινοβούλιο έκανε χρήση των νομοθετικών του αρμοδιοτήτων για να τροποποιήσει την οδηγία που πρότεινε η Επιτροπή. Θυμηθείτε τον αγώνα που έδωσε ο σοσιαλιστής εισηγητής μας Claude Desama.
<P>
Πετύχαμε να περιληφθούν: η διατήρηση του μονοπωλίου των επιχειρήσεων διανομής, η υποχρέωση για όλους τους παραγωγούς και διανομείς να παράσχουν υπηρεσίες δημοσίου συμφέροντος, η εναρμόνιση στους τομείς του περιβάλλοντος και της φορολογίας, ως προηγούμενη προϋπόθεση για την απελευθέρωση της αγοράς.
<P>
Τρία χρόνια αργότερα να που μας επιστρέφεται το κείμενο αμβλυμένο από τις δεκαπέντε κυβερνήσεις μας. Λυπάμαι πολύ γι΄ αυτό.
<P>
Η νέα αυτή πρόταση δεν περιλαμβάνει πια τόσες εγγυήσεις. Γι΄ αυτό το λόγο ψήφισα, σε πρώτη φάση, την απόρριψη και στη συνέχεια τις τροπολογίες, προκειμένου να επηρεάσω τη θέση του Συμβουλίου.
<P>
Το τελικό κείμενο, για το οποίο διατηρώ επιφυλάξεις, παρέχει καλύτερες εγγυήσεις στους ευρωπαίους πολίτες απ΄ ότι οι όροι της αρχικής οδηγίας και αυτό χάρις στη πίεση του Ευρωπαϊκού Κοινοβουλίου.
<P>
Θα ήθελα να τελειώσω καλώντας τη γαλλική κοινή γνώμη να βρίσκεται σε εγρήγορση. Η σημερινή κυβέρνηση έχει δύο χρόνια για να εγκρίνει αυτόν τον νόμο. Η Γαλλία μπορεί, εφόσον το επιθυμεί, να διατηρήσει τον έλεγχο του δικτύου διανομής της, ανοίγοντας προοδευτικά την παραγωγή στον ανταγωνισμό για το 20 %της αγοράς.
<P>
Οι σοσιαλιστές δεν θα αφήσουν ούτε τον Πρόεδρο της Δηνμοκρατίας ούτε τους δεξιούς υπουργούς να εκποιήσουν τις δημόσιες υπηρεσίες παραποιώντας την αλήθεια σχετικά με την ευρωπαϊκή οδηγία.

<SPEAKER ID=83 NAME="Wibe">
Η έκθεση περιέχει πολλές καλές προτάσεις, π.χ. το άρθρο 3.3 και το άρθρο 10.1.. Θεωρώ ωστόσο ότι δεν έχει δωθεί αρκετή προσοχή στις περιφερειακές πτυχές μιας απελευθερωμένης αγοράς ηλεκτρισμού. Η απελευθέρωση σημαίνει έναν εμφανή κίνδυνο για αυξήσεις στο τιμολόγιο στις αραιοκατοικημένες περιοχές όπου θα πρέπει να υπάρχουν καλώδια σύνδεσης πολύ μεγάλου μήκους.
<P>
Η σουηδική απελευθέρωση δεν έχει κατά τα άλλα δείξει κάποια γενικά οφέλη αποτελεσματικότητας. Αυτό που έχει συμβεί είναι ότι οι μεγάλοι πελάτες μπόρεσαν να μειώσουν το κόστος τους, ενώ οι μικροί καταναλωτές έχουν αυξημένο τιμολόγιο. Ως συνήθως το Κοινοβούλιο υπερεκτιμά τα οφέλη που επιφέρει η απελευθέρωση.
<P>
Σύσταση για τη δεύτερη ανάγνωση Herman (Α4-0402/96)
<SPEAKER ID=84 NAME="Wolf">
Tο θέμα που πρέπει να διευκρινιστεί σήμερα, όσον αφορά την αγορά των τηλεπικοινωνιών, δεν είναι αυτό καθεαυτό το άνοιγμα της αγοράς. Πρόκειται μάλλον για το είδος της δημοκρατικής ρύθμισης που απαιτείται, ώστε στον τομέα αυτό - στον οποίο τα δημόσια χρήματα εμπλέκονται αναπόσπαστα με τα ιδιωτικά αγαθά - να μπορούν να λειτουργήσουν μηχανισμοί, τύπου αγοράς, για το κοινό συμφέρον. M' αυτή την προοπτική, θα πρέπει να διευκρινιστούν και τα εκκρεμή ακόμη θέματα: H ευρωπαϊκή ρυθμιστική αρχή δεν επιτρέπεται να εννοείται μονομερώς ως όργανο απελευθέρωσης, όπως επίσης δεν επιτρέπεται να εξειδικευθούν στην (αναγκαία ασφαλώς σε ορισμένα σημεία) απελευθέρωση τα αρμόδια εθνικά όργανα. Kαι τα θέματα της νέας απελευθέρωσης και της προστασίας των δημοσίων υπηρεσιών που απέμειναν ακόμη, θα πρέπει να πραγματευθούν σε ευρωπαϊκό επίπεδο, ή θα πρέπει τα προβλήματα μιας ευέλικτης οργάνωσης, που θα καθορίζουν οι χρήστες, να λύνονται σε εθνικό ή περιφερειακό επίπεδο. H έννοια της καθολικής υπηρεσίας θα πρέπει να διατυπωθεί τόσο δυναμικά, ώστε τα τεχνολογικά άλματα και οι «συγκλίσεις» να μην μπορούν να την υποσκάψουν.
<P>
Νομοθετικό πρόγραμμα
<SPEAKER ID=85 NAME="Cushnahan">
Καλωσορίζω τη δημοσίευση του προγράμματος της Επιτροπής για το 1997. Ατυχώς όμως το πρόγραμμα είναι πλούσιο σε ρητορική αλλά φτωχό σε συγκεκριμένες ενέργειες.
<P>
Ελπίζεται ότι αυτό το ετήσιο πρόγραμμα θα συμπέσει με τη λήξη της Διακυβερνητικής Διάσκεψης. Είναι επιτακτικό επομένως όπως το πρόγραμμα της Επιτροπής αντιμετωπίσει το σοβαρό πρόβλημα αξιοπιστίας που ορθώνεται μπροστά στην ΕΕ σχετικά με το πως μας βλέπουν οι ευρωπαίοι πολίτες.
<P>
Οι ευρωπαίοι πολίτες δεν αισθάνονται ότι η Ένωση έχει σχέση ή δίδει απαντήσεις στα προβλήματά τους. Εάν θέλουμε να διασφαλίσουμε την επιτυχή κύρωση της επόμενης αναθεώρησης της Συνθήκης θα πρέπει να πείσουμε του εκλογείς μας ότι μπορούμε πράγματι να αντιμετωπίσουμε τα προβλήματά τους.
<P>
Επανειλημμένες δημοσκοπίσεις έχουν επιβεβαιώσει ότι τα ζητήματα του τρίτου πυλώνα όπως η αντιμετώπιση του οργανωμένου εγκλήματος και η ανεργία αποτελούν θέματα υψίστης προτεραιότητας στην αντιμετώπιση των οποίων θα πρέπει να συγκεντρώσουμε την ενεργητικότητά μας.
<P>
Τα θέματα αυτά θα πρέπει να υπάρχουν συνεχώς στο πρόγραμμα της Επιτροπής - και όχι απλά για το θεαθήναι.
<P>
Θα πρέπει επίσης να δώσουμε και λύσεις.

<SPEAKER ID=86 NAME="Theorin και Wibe">
Θέλω να διατυπώσω τις επιφυλάξεις μου εδώ επί ενός σημείου, συγκεκριμένα το υπ'αριθμ. 12. Εκεί γίνεται λόγος για την ανάγκη ενός «οριστικού» συστήματος, μεταξύ άλλων, για τον φόρο υπεραξίας. Δεν έχω τίποτα εναντίον ενός τέτοιου, μόνο να μην ερμηνεύεται η λέξη οριστικό ως «ομοιόμορφο». Είμαι απολύτως εναντίον όλων των προτάσεων για μια τέτοια εναρμόνιση. Η εναρμόνιση θα επέβαλλε μια μείωση του σουηδικού φορολογικού επιπέδου, η οποία με τη σειρά της θα επέβαλλε περαιτέρω περικοπές στον δημόσιο τομέα.
<P>
(Η συνεδρίαση διακοπείσα στις 12.30 επαναλαμβάνεται στις 3.00)

<CHAPTER ID=6>
Ανθρώπινα δικαιώματα στον κόσμο το 1995/1996
<SPEAKER ID=87 NAME="Πρόεδρος">
Η ημερήσια διάταξη προβλέπει τη συζήτηση της ετήσιας έκθεσης της κας Lalumiθre, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής (Α4-0400/96) σχετικά με τα ανθρώπινα δικαιώματα στον κόσμο το 1995/1996 και την πολιτική της Ευρωπαϊκής Ένωσης στον τομέα των ανθρώπινων δικαιωμάτων.

<SPEAKER ID=88 NAME="Lalumiιre">
Κύριε Πρόεδρε, σήμερα το πρωϊ απονείμαμε το βραβείο Sakharov και σήμερα το απόγευμα έχουμε συζήτηση με θέμα τα ανθρώπινα δικαιώματα. Η ημέρα αφιερώθηκε στα ανθρώπινα δικαιώματα και αυτό υπήρξε θεληματική επιλογή.
<P>
Όπως κάθε χρόνο, το Κοινοβούλιο εξετάζει λοιπόν μια έκθεση σχετικά με την πολιτική της Ευρωπαϊκής Ένωσης έναντι των τρίτων χωρών σε ότι αφορά τα ανθρώπινα δικαιώματα. Όπως κάθε χρόνο έχουμε μπροστά μας αναρίθμητες παραβιάσεις των ανθρωπίνων δικαιωμάτων που διαπράττονται σ' ένα υπερβολικά μεγάλο αριθμό χωρών καθώς και την φρίκη των βασανισμένων πολιτικών κρατουμένων, αυτών των εκατομμυρίων παιδιών που μεταμορφώθηκαν σε σκλάβους, των γυναικών τις οποίες μεταχειρίζονται σαν κατώτερα όντα, των φιμωμένων δημοσιογράφων κ.τ.λ.
<P>
Φέτος, λαμβάνοντας υπόψη την επικαιρότητα καθώς και αυτό που πιστεύω ότι θα αποτελέσει την προτεραιότητα των επομένων ετών, έχω προσανατολίσει, οικεία βουλήσει, την εισήγησή μου στις θεσμικές αλλαγές οι οποίες πρέπει να πραγματοποιηθούν εαν η Ευρωπαϊκή Ένωση θέλει να περάσει από το στάδιο της μηχανικής και αρκετά εμπειρικής δράσης, σε μια συντεταγμένη σταθερή και φιλόδοξη πολιτική.
<P>
Εδώ και πολύ καιρό, το Ευρωπαϊκό Κοινοβούλιο έχει πολλαπλασιάσει τις πρωτοβουλίες του με σκοπό τη βελτίωση του σεβασμού των ανθρωπίνων δικαιωμάτων παντού στον κόσμο. Τα ψηφίσματά μας που εγκρίνονται σε κάθε σύνοδο (139 από τον Ιανουάριο του 1995), η ενσωμάτωση διατάξεων για τα ανθρώπινα δικαιώματα στις περισσότερες από τις συμφωνίες με τις τρίτες χώρες καθώς και η επιμονή με την οποία ζητάμε από την Επιτροπή και το Συμβούλιο να λαμβάνουν υπόψη τους στις ενέργειες και την πολιτική τους τα ανθρώπινα δικαιώματα, όλα αυτά αποτελούν αξιοσημείωτες και ενθαρρυντικές προσπάθειες. Εντούτοις, σε πολλές χώρες του κόσμου η κατάσταση απέχει πολύ από το να χαρακτηριστεί ικανοποιητική και το ερώτημα που τίθεται σήμερα είναι πώς η Ευρωπαϊκή Ένωση θα μπορέσει να κάνει περισσότερα. Για να γίνει αυτό, θα πρέπει να προχωρήσει σε ορισμένες μεταρρυθμίσεις των οποίων οι γενικές γραμμές αναφέρονται στην έκθεση που σας έχει υποβληθεί.
<P>
Μια πρώτη σειρά μεταρρυθμίσεων είναι νομικής φύσεως. Η Κοινότητα και εν συνεχεία η Ευρωπαϊκή Ένωση, έχουν στην πραγματικότητα αυτοσχεδιάσει μια πολιτική επί των ανθρωπίνων δικαιωμάτων χωρίς την ύπαρξη όμως σταθερών νομικών βάσεων στις Συνθήκες. Η συνθήκη της Ρώμης ήταν βουβή. Η συνθήκη του Μάαστριχτ αναφέρει τα ανθρώπινα δικαιώματα, αλλά σαν φιλοσοφικό στόχο. Η Ευρωπαϊκή Ένωση όμως δεν έχει συγκεκριμένες αρμοδιότητες επί του θέματος και το γεγονός ότι η Ευρωπαϊκή Ένωση δεν έχει νομική υπόσταση μέχρι σήμερα, την εμποδίζει ακόμη και από το να συμμετάσχει στην Ευρωπαϊκή Συνθήκη περί ανθρωπίνων δικαιωμάτων. Τα κενά αυτά πρέπει να καλυφθούν.
<P>
Επιπλέον, η Ευρωπαϊκή Ένωση έχει ανάγκη να ορίσει ξεκάθαρα ποιό είναι το περιεχόμενο του όρου ανθρώπινα δικαιώματα, υπό την ευρεία έννοιά του, ο οποίος προφανώς προχωρεί πολύ πιο μακριά από τις απλές ανθρωπιστικές δράσεις. Έχει ανάγκη να προσδιορίσει την νομική ισχύ αυτών των δικαιωμάτων για τα οποία μιλάει και έχει ανάγκη να καθορίσει τις εγγυήσεις, τους ελέγχους και τις ποινές, συμπεριλαμβανομένης - εφόσον είναι απαραίτητο - και της προσφυγής στη στρατιωτική ισχύ και γενικώς όλα αυτά χωρίς τα οποία - όπως είπε και ο Robert Badinder - τα ανθρώπινα δικαιώματα κινδυνεύουν να αποτελέσουν ένα ακαδημαϊκό παιχνίδι.
<P>
Μια δεύτερη σειρά μεταρρυθμίσεων αναφέρεται στις εξειδικευμένες διοικητικές υπηρεσίες τις οποίες πρέπει να αποκτήσουν τα όργανα της Ευρωπαϊκής Ένωσης εάν θέλουμε ν΄ αποκτήσουμε την απαραίτητη τεχνογνωσία και επαγγελματισμό ώστε να επιβληθούμε σε ένα τόσο πολύπλοκο πεδίο όπως είναι αυτό των ανθρωπίνων δικαιωμάτων.
<P>
Σήμερα η Επιτροπή και το Κοινοβούλιο εξαρτώνται από τις αναλύσεις και τις πληροφορίες που προέρχονται από μη κυβερνητικές οργανώσεις και τον τύπο. Χωρίς να θέτουμε υπό αμφισβήτηση την εξαιρετική τους εργασία, πρέπει να παραδεχθούμε ότι ένας τόσο σημαντικός οργανισμός όπως η Ευρωπαϊκή Ένωση πρέπει να είναι σε θέση να στηρίζει τις θέσεις που λαμβάνει με δικές του, υψηλής ποιότητας, γνώσεις και με βάση αυστηρές μεθόδους εργασίας.
<P>
Προφανώς, η τρίτη σειρα μεταρρυθμίσεων είναι η σημαντικότερη. Τίποτε δεν μπορεί να γίνει χωρίς την ύπαρξη πολιτικής βούλησης. Είμαστε υποχρεωμένοι να διαπιστώσουμε όμως ότι -εννοώ κυρίως το Συμβούλιο, αν και σ' αυτό το θέμα η ιρλανδική προεδρεία εξαιρείται σε μεγάλο βαθμό της κριτικής-η Ένωση και ιδιαίτερα το Συμβούλιο δεν εκδήλωσαν πάντοτε μια σαφή θέληση υπεράσπισης των ανθρωπίνων δικαιωμάτων όταν η Ένωση βρίσκεται αντιμέτωπη με συγκεκριμένη κατάσταση.
<P>
Οι δισταγμοί στη Βοσνία, στη Τσετσενία, στη Ρουάντα, στο Ζαϊρ καθώς επίσης και στην Τουρκία, στην Κίνα και αλλού, δείχνουν πόσο δύσκολο είναι να ενεργοποιηθούμε, είτε προληπτικά είτε θεραπευτικά. Αυτές οι δυσκολίες δεν εκπλήσσουν. Η εξωτερική πολιτική υπήρξε πάντοτε η έκφραση των συμφερόντων των κρατών και το αποτέλεσμα του συσχετισμού δυνάμεων σε οικονομικό, δημοσιονομικό, πολιτικό ή στρατιωτικό επίπεδο.
<P>
Η ενσωμάτωση ηθικών ανησυχιών, στην προκείμενη περίπτωση τα ανθρώπινα δικαιώματα, σε μια εξωτερική πολιτική η οποία από τη φύση της βρίσκεται εκτός των ορίων της ηθικής δεν είναι εύκολη υπόθεση. Για να επιτύχει την υπέρβαση των εμποδίων, η Ένωση έχει πρώτα ανάγκη μιας πραγματικά κοινής εξωτερικής πολιτικής που αποτελεί προυπόθεση μιας πραγματικά αποτελεσματικής δράσης.
<P>
Επιπροσθέτως, η Ευρωπαϊκή Ένωση έχει ανάγκη να πεισθεί πλήρως για τη ζωτική σπουδαιότητα του αγώνα για τα ανθρώπινα δικαιώματα που είναι ζωτικής σημασίας κατ' αρχήν για την ίδια την Ευρώπη. Στο τέλος αυτού του αιώνα η Ευρώπη αμφιβάλλει για τον εαυτό της. Οι άνθρωποι αμφιβάλλουν για το σκοπό της ευρωπαϊκής οικοδόμησης. Πρέπει να καταλάβει κανείς ότι αυτό που τίθεται υπό αμφισβήτηση σήμερα είναι το μέλλον του πολιτισμού μας και οι ανθρωπιστικές του αξίες. Σίγουρα ο πολιτισμός μας δεν είχε μόνο ευχάριστες όψεις. Η Ευρώπη προκάλεσε ορισμένες φορές τον τρόμο, υπήρξε όμως επίσης η περιοχή, το χωνευτήρι όπου καλλιεργήθηκε η θεμελιώδης έννοια της αξιοπρέπειας του κάθε ανθρώπινου όντος.
<P>
Μετά τον Δεύτερο Παγκόσμιο Πόλεμο κύριε Πρόεδρε, τα ανθρώπινα δικαιώματα αποτελούν το υπόβαθρο επί του οποίου οικοδομούμε την Ευρώπη. Εάν δεν τα υπερασπιζόμαστε με μια εξαιρετικά ισχυρή πολιτική βούληση, είναι ολόκληρη η βάση του ευρωπαϊκού οικοδομήματος που κινδυνεύει να καταστραφεί.
<P>
(Χειροκροτήματα )

<SPEAKER ID=89 LANGUAGE="PT" NAME="Barros Moura">
Κύριε Πρόεδρε, τα ανθρώπινα δικαιώματα αποτελούν τμήμα της ευρωπαϊκής μας ταυτότητας. Αλλά η Ευρωπαϊκή 'Ενωση πρέπει να απαιτήσει τον παγκόσμιο σεβασμό τους όχι μόνο για να υποστηρίξει το δικό μας κοινωνικό πρότυπο, που είναι θεμιτό και που είναι καθήκον μας να το πράξουμε. Η υπεράσπιση των ανθρωπίνων δικαιωμάτων στον κόσμο σημαίνει ότι αγωνιζόμαστε για την αξιοπρέπεια κάθε ανθρώπου και φροντίζουμε ώστε οι λαοί, και όχι οι δήμιοι τους ή οι εκμεταλλευτές τους, να επωφελούνται από τους καρπούς της συλλογικής εργασίας και προσπάθειάς τους.
<P>
Στο πλαίσιο αυτό, η έκθεση της βουλευτή κ. Lalumiθre επισημαίνει τις προόδους που έχουν διαπιστωθεί στην παγκόσμια επιβεβαίωση των ανθρωπίνων δικαιωμάτων, κυρίως με τη δράση της Ευρωπαϊκής 'Ενωσης που, μεταξύ άλλων πρωτοβουλιών, συμπεριέλαβε ρήτρες εγγύησης των ανθρωπίνων δικαιωμάτων στις συμφωνίες που συνάπτονται με τρίτες χώρες. Ενώ αυτό είναι αναμφισβήτητο, είμαστε υποχρεωμένοι να διαπιστώσουμε τις δυσκολίες να εισαχθούν στις διεθνείς σχέσεις, είτε αυτές είναι εμπορικές, είτε οικονομικές, πολιτικές ή στρατιωτικές, οι ηθικές αξίες που, με την υπεροχή του πολιτισμού μας, θα έπρεπε να διέπουν τη διεθνή κοινότητα.
<P>
'Ετσι, η Ευρωπαϊκή 'Ενωση δεν εμφανίζεται πάντοτε συνεπής με τις αρχές της και ανέχεται πολύ σοβαρές παραβιάσεις από ορισμένους εταίρους, ή ακόμη στο εσωτερικό της, όπως αποδεικνύουν τα φαινόμενα ρατσισμού και ξενοφοβίας εναντίον των οποίων ορθώνεται η δημοκρατική συνείδηση.
<P>
Η έκθεση της βουλευτή κ. Lalumiθre ζητάει περισσότερη συνέπεια, περισσότερο συντονισμό, μεγαλύτερη συναρμογή των διαφόρων θεσμικών οργάνων της Ευρωπαϊκής 'Ενωσης στον καθορισμό του δόγματος και στην πρακτική εφαρμογή των ανθρωπίνων δικαιωμάτων. Αυτό είναι κάτι που απαιτεί μία αυθεντική αναθεώρηση ουσίας στη Διακυβερνητική Διάσκεψη για να περιληφθούν τα αναθρώπινα δικαιώματα στη Συνθήκη και, κυρίως, για να αποκτήσει η Ευρωπαϊκή 'Ενωση μία αληθινή Κοινή Εξωτερική Πολιτική και Πολιτική Ασφαλείας, ικανή να μετατρέψει την πολιτική δημοκρατία, τα δικαιώματα, τις ελευθερίες και τις εγγυήσεις, τα κοινωνικά, οικονομικά και πολιτιστικά δικαιώματα σε έναν πυρήνα που θα προσδίδει συνοχή σε όλη την εξωτερική δράση της Ευρωπαϊκής 'Ενωσης.
<P>
Συγχαίρω την εισηγήτρια για την εργασία της, όπως επίσης και για την ευρύτητα που επέδειξε στις προτάσεις της Ομάδας του ΕΣΚ και σε άλλων, που μετέτρεψαν τη συμβολή της, η οποία είναι συμβολή ενός αληθινού ειδικού, σε κοινή κληρονομιά του Ευρωπαϊκού Κοινοβουλίου.
<P>
Σήμερα, μία μέρα μετά την παραλαβή από τον Ramos Horta και τον D. Ximenes Belo του Νόμπελ Ειρήνης, στο 'Οσλο, θέλω να πω ότι οφείλουμε να συνεχίσουμε να επαγρυπνούμε εναντίον της πολιτικής των δυο μέτρων και δύο σταθμών. Δεν βρίσκεται στο ύψος των αρχών μας η εφαρμογή της πολιτικής αυτής. Δεν βρίσκεται στο ύψος των αρχών μας, στο όνομα των οικονομικών πλεονεκτημάτων, ή στο όνομα πλεονεκτημάτων που συνδέονται με τις εμπορικές πολιτικές ή άλλες, να ξεχνάμε τα ανθρώπινα δικαιώματα, κυρίως όταν πρόκειται για λαούς αδύναμους που αγωνίζονται εναντίον πολύ ισχυρών καταπιεστών, όπως είναι η Ινδονησία.
<P>
Κύριε Πρόεδρε, σε αυτό το σταυροδρόμι της ιστορίας της εποχής μας, με την είσοδο στη νέα χιλιετία, μπροστά στις προόδους της παγκόσμιας δημοκρατικής και αλληλέγγυας συνείδησης, πέρα από τις δραματικές επιστροφές στη βαρβαρότητα, ας μετατρέψουμε τα ανθρώπινα δικαιώματα σε διακριτικό σημάδι πολιτισμού, ελπίδας αξιοπρέπειας των ανθρώπων και των λαών και σε αυτοτελή παράγοντα ανάπτυξης. Ας ανακηρύξουμε (είναι η πρόταση της Ομάδας του ΕΣΚ, την οποία αποδέχθηκε η εισηγήτρια) το έτος 2000 ως παγκόσμιο έτος ανθρωπίνων δικαιωμάτων, και ας το προετοιμάσουμε από σήμερα, στην εκπαίδευση της νεολαίας μας και στην καθημερινή ζωή.

<SPEAKER ID=90 LANGUAGE="EN" NAME="Moorhouse">
Κύριε Πρόεδρε, η παρούσα είναι μια εμπεριστατωμένη έκθεση. Δεν αποτελεί απλά και μόνο ακόμη μια σύνοψη των πολλών σοβαρών παραβιάσεων ανθρωπίνων δικαιωμάτων σε ολόκληρο τον κόσμο διότι κάνει μια σοβαρή συνεισφορά προς την κατεύθυνση της διαρκούς ανάπτυξης της δικής μας φιλοσοφίας εδώ στο Ευρωπαϊκό Κοινοβούλιο. Συγχαίρω ειλικρινά την εισηγήτρια για την εξαντλητική της έρευνα. Εκείνοι από εμάς που είμαστε στην Υποεπιτροπή Ανθρωπίνων Δικαιωμάτων και συμμετέχουμε πλήρως στις συζητήσεις για τα επείγοντα θέματα γνωρίζουμε πάρα πολύ καλά το μέγεθος αυτού του καθήκοντός μας. Είναι λυπηρό το γεγονός, αλλά κατακλυζόμαστε από εκθέσεις για εγκληματικές πράξεις που γίνονται από κυβερνήσεις και τα υποχείριά τους.
<P>
Μέσω των συζητήσεών μας κάναμε δυνατή τη δημοσιοποίηση των πράξεων αυτών και από καιρού εις καιρόν ασκήσαμε μια ευεργετική επίδραση σε κυβερνήσεις - καθόλου εύκολη δουλειά - χωρίς να αρνούμεθα βέβαια το γεγονός ότι όταν οι δράσεις μας συνοδεύονται και με οικονομική πίεση τότε έχουμε κάποια ισχύ. Συχνά παραθέτω το παράδειγμα της Συρίας όπου μερικά χρόνια πριν αναστείλαμε την αναπτυξιακή βοήθεια για δύο χρόνια. Δεν έχω καμία αμφιβολία ότι οι απελευθερώσεις των πολιτικών κρατουμένων από τις συριακές φυλακές οφείλονταν στην οικονομική πίεση που είχαμε ασκήσει τότε.
<P>
Το ερώτημα τώρα είναι το πως θα μπορέσουμε να προαγάγουμε την εργασία μας. Η κυρία Lalumiθre κάνει δύο συγκεκριμένες προτάσεις, μία μέσω νομικών διαύλων και την άλλη μέσω πολιτικής προσέγγισης. Είναι κατανοητό ότι εκμεταλλεύεται την εμπειρία της από το Συμβούλιο της Ευρώπης και ίσως ο δρόμος αυτός να είναι ο πιο κατάλληλος και θα πρέπει να διερευνηθεί λεπτομερέστερα. Όπως λέει και η ίδια η πολιτική προσέγγιση είναι γεμάτη δυσκολίες αλλά αξίζει περαιτέρω εξέταση. Είναι λυπηρό, αλλά η μακρά εμπειρία που έχω μου λέει ότι η μεν Επιτροπή δεν διστάζει να χτυπάει όπου μπορεί τις τρίτες χώρες αλλά τουλάχιστον η συμπεριφορά της είναι ένα τίποτα μπροστά στην αντίστοιχη του Συμβουλίου των Υπουργών όπου τα κράτη μέλη δίνουν την πρωτοκαθεδρία στα εμπορικά και εθνικά συμφέροντα και είναι πανέτοιμα να παραμερίσουν όλα σχεδόν τα ζητήματα ανθρωπίνων δικαιωμάτων εκτός ίσως από τα πιο οφθαλμοφανή.
<P>
Έτσι, τουλάχιστον μπορούμε να πούμε ότι τα ανθρώπινα δικαιώματα αναδύονται ως ένα κύριο θέμα, κάτι που δεν πρέπει να αφήσουμε ανεκμετάλλευτο. Είναι ευτυχές το γεγονός που ως Ευρωπαϊκό Κοινοβούλιο έχουμε την ελευθερία κινήσεων που χρειαζόμαστε και θα πρέπει να συνεχίσουμε τον ρόλο μας στην καταδίκη των απαράδεκτων αυτών πράξεων.

<SPEAKER ID=91 LANGUAGE="NL" NAME="Van Bladel">
Πρόεδρε, εκτός της Ένωσης το Κοινοβούλιο είναι κυρίως γνωστό για τις προσπάθειες που καταβάλλει για την προάσπιση των ανθρωπίνων δικαιωμάτων. Η έκθεση της κ. Lalumiθre αναφέρεται στον τρόπο με τον οποίο το Ευρωπαϊκό Κοινοβούλιο επιθυμεί να ενσωματώσει το θέμα των ανθρωπίνων δικαιωμάτων σε μία συντονισμένη πολιτική των θεσμικών Οργάνων. Πρόκειται για την επιβολή πολιτικών, νομικών και οικονομικών κυρώσεων που έχουν χαρακτήρα τόσο επανορθωτικό όσο και προληπτικό. Ο εισηγητής δεν αποκλείει σε ορισμένες καταστάσεις ακόμα και το ενδεχόμενο της ένοπλης παρέμβασης, υπό τον όρο ότι πραγματοποιείται υπό την αιγίδα των Ηνωμένων Εθνών. Πρόεδρε, η παρούσα έκθεση αποτελεί έκφραση μίας εξέλιξης και μίας νοοτροπίας που διαμορφώθηκε στην Ευρώπη μετά τους δύο παγκοσμίους πολέμους και έχει πολλές και βαθιές ρίζες. Η υπεράσπιση των ανθρωπίνων δικαιωμάτων δεν αποτελεί μία νέα αποικιοκρατική αλαζονεία, αλλά μία πραγματική προσέγγιση ανθρωπιστικού χαρακτήρα η οποία αποσκοπεί κυρίως στην προαγωγή της διεθνούς σταθερότητας και της ανθρωπιάς, που αποτελούν ουσιαστικό τμήμα μίας αναπτυσσόμενης ευρωπαϊκής εξωτερικής πολιτικής. Πρόκειται για ένα θετικό βήμα την παραμονή της διακυβερνητικής διάσκεψης και του 21ου αιώνα.

<SPEAKER ID=92 LANGUAGE="NL" NAME="Bertens">
Κύριε Πρόεδρε, θα ήθελα να συγχαρώ την κ. Lalumiθre για την πάρα πολύ καλή έκθεση που εκπόνησε. Αντί να ασχοληθεί με μεμονωμένες περιπτώσεις παραβίασης των ανθρωπίνων δικαιωμάτων, η έκθεση αναφέρεται συστηματικά στην οργάνωση της πολιτικής της Ένωσης. Ορθώς θέτει η κ. Lalumiθre ως κεντρικό ερώτημα το πώς μπορεί η Ευρωπαϊκή Ένωση να δράσει με τον περισσότερο αποτελεσματικό τρόπο όσον αφορά την εξωτερική πολιτική για τα ανθρώπινα δικαιώματα.
<P>
Είναι ορθό να εξετάζουμε την πολιτική της Ένωσης για τα ανθρώπινα δικαιώματα τη στιγμή που ο κ. Wei Jingsheng λαμβάνει από το Κοινοβούλιο το βραβείο Ζαχάρωφ. Ορθώς αναφέρει η Επιτροπή, στην ανακοίνωσή της για τη μακροπρόθεσμη πολιτική απέναντι στην Κίνα, ότι πρέπει να δοθεί προτεραιότητα στην αποτελεσματικότητα. Όμως, η αποτελεσματικότητα δεν μπορεί να επιτευχθεί με τη μετριοπάθεια, αλλά με τη συνέπεια, το δυναμισμό και τη διαφάνεια.
<P>
Συνέπεια σημαίνει ότι τα ανθρώπινα δικαιώματα πρέπει να αποτελούν αναπόσπαστο στοιχείο όλων των διεθνών δράσεων που αναλαμβάνουμε. Η Υπουργική Διάσκεψη του ΠΟΕ, που θα πραγματοποιηθεί στη Σιγκαπούρη, προσφέρει μία πάρα πολύ ευκαιρία για να τεθεί στην ημερήσια διάταξη το θέμα της προστασίας των θεμελιωδών δικαιωμάτων του ανθρώπου και όσον αφορά τις πολυμερείς εμπορικές συμφωνίες. Για το λόγο αυτό, στη Σιγκαπούρη πρέπει να θιγεί και το θέμα της κοινωνικής ρήτρας. Επιπλέον, συνέπεια σημαίνει ότι οι επιχειρήσεις της Ένωσης πρέπει να τηρούν στις διεθνείς τους επαφές έναν κώδικα συμπεριφοράς ο οποίος είναι ανάλογος με τους κανόνες που ισχύουν στην Ευρωπαϊκή Ένωση. Δεν πρέπει να λησμονείται ότι και αυτές οι επιχειρήσεις εκπροσωπούν την Ευρώπη. Η δραστηριοποίηση, για παράδειγμα, στη Νιγηρία μπορεί να θεωρηθεί ως παραβίαση των ανθρωπίνων δικαιωμάτων.
<P>
Δυναμισμός σημαίνει ότι διαθέτουμε μία πολιτική που αποσκοπεί στην προαγωγή του σεβασμού προς τη δημοκρατία και τα ανθρώπινα δικαιώματα. Αυτό μπορούμε να το πετύχουμε με την προληπτική δημοκρατία, τις ανθρωπιστικές παρεμβάσεις, την προαγωγή της ελευθερίας του Τύπου και της δημοκρατίας σε όλο τον κόσμο και με το διαρκή αγώνα για την αντιμετώπιση του προβλήματος των ναρκών ξηράς. Επιπλέον, το Συμβούλιο πρέπει να είναι σε θέση να αποφασίζει με ειδική πλειοψηφία για την αναστολή της ισχύος συμβάσεων για λόγους που αφορούν την παραβίαση των ανθρωπίνων δικαιωμάτων. Πρόκειται φυσικά για μία υπόθεση με την υποία θα πρέπει να ασχοληθεί η διακυβερνητική διάσκεψη.
<P>
Κύριε Πρόεδρε, ολοκληρώνοντας θα ήθελα να αναφερθώ στη διαφάνεια. Τα κριτήρια που χρησιμοποιούμε για την ανθρωπιστική πολιτική και την εφαρμογή της πρέπει να είναι ενιαία. Μόνο τότε μπορούμε να περιμένουμε από τρίτες χώρες να τα σεβαστούν. Τα οικονομικά συμφέροντα δεν πρέπει να έχουν καθοριστική σημασία.
<P>
Κύριε Πρόεδρε, ένα διαδικαστικό σημείο. Επιτρέψτε μου εξ ονόματος της ομάδας των Φιλελευθέρων και ενδεχομένως και όλων των συναδέλφων να συγχαρώ τον Επίτροπο για τα γενέθλιά του. Έχει πλέον την ίδια ηλικία με εμένα την οποία μπορείτε να μάθετε κοιτάζοντας το Vademecum.

<SPEAKER ID=93 NAME="Αλαβάνος">
Κύριε Πρόεδρε, σήμερα δώσαμε το Βραβείο Ζαχάρωφ στον Βουΐ Ζινγκ Σενγκ. Πριν από ένα χρόνο ακριβώς είχαμε δώσει το Βραβείο Ζαχάρωφ στην Λεϊλά Ζάνα, μία βουλευτίνα της Τουρκικής Εθνοσυνέλευσης από το Κουρδιστάν. Η βουλευτίνα αυτή, σε μία χώρα η οποία έχει πολλαπλές συμφωνίες με την Ευρωπαϊκή 'Ενωση, εξακολουθεί να μένει στις φυλακές και σχεδόν την έχουμε ξεχάσει, ενώ την ίδια στιγμή η Ευρωπαϊκή 'Ενωση, ιδιαίτερα το Συμβούλιο Υπουργών, κάνει κάθε προσπάθεια για την αναβάθμιση των σχέσεων με την Τουρκία -το βλέπουμε αυτό και στην διαδικασία του προϋπολογισμού με την απόρριψη πάρα πολλών από τις τροπολογίες του Ευρωπαϊκού Κοινοβουλίου που συσχέτιζαν την βοήθεια προς την Τουρκία με την κατάσταση των ανθρωπίνων δικαιωμάτων. Και νομίζω ότι αυτό είναι ένα πολύ χαρακτηριστικό παράδειγμα ακριβώς αυτής της μεγάλης αντίφασης που ανέφερε η κ. Lalumiθre, στην εξαιρετική εισήγησή της, ανάμεσα στα εμπορικά, οικονομικά ή στρατηγικά συμφέροντα και τις στοιχειώδεις ηθικές αξίες που νομίζω ότι όφειλε, χωρίς υποκρισία, η Ευρωπαϊκή 'Ενωση να υπηρετεί. Λέω: »χωρίς υποκρισία» γιατί αναφέρεται και σε μία άλλη γειτονική μας περιοχή, τουλάχιστον γειτονική στην χώρα μας, την πρώην Γιουγκοσλαβία. Βλέπουμε σωστά η Ευρωπαϊκή 'Ενωση να διαμαρτύρεται για την καταπάτηση των δημοκρατικών δικαιωμάτων από το καθεστώς Μιλόσεβιτς, αλλά να σιωπά σε αντίστοιχες καταστάσεις στην διπλανή Κροατία.
<P>
Νομίζω ότι πρέπει να κάνουμε βήματα μπροστά. Δυστυχώς, η παρέμβαση του Ευρωπαϊκού Κοινοβουλίου χρειάζεται και θα χρειάζεται για πολύ. Αλλά τουλάχιστον ορισμένες μεταρρυθμίσεις, όπως το να υπάρξει αναφορά για τα ανθρώπινα δικαιώματα στην αναθεωρημένη Συνθήκη του Μάαστριχτ και να υπάρξει όρος για τα ανθρώπινα δικαιώματα στις συμφωνίες εξωτερικών σχέσεων, είναι πάρα πολύ σημαντικές.

<SPEAKER ID=94 LANGUAGE="DE" NAME="Sichrovsky">
Kύριε Πρόεδρε, αξιότιμοι κυρίες και κύριοι, κι εμείς επιδοκιμάζουμε την έκθεση. Θεωρούμε ωστόσο λυπηρό που τα τόσο σημαντικά θέματα των ανθρωπίνων δικαιωμάτων ξεπέφτουν συχνά σε μια συχνά παράλογη συζήτηση μεταξύ Aριστεράς και Δεξιάς. Tα θέματα των ανθρωπίνων δικαιωμάτων είναι, κατά τη γνώμη μας, πολύ σημαντικά, ώστε δεν επιτρέπεται να χρησιμοποιούνται καταχρηστικά, ως επιχείρημα, σε μια, πολύ συχνά, καθημερινή, πολιτική αντιπαράθεση και να υποβαθμίζονται έτσι. H ευρωπαϊκή ιστορία αυτού του αιώνα δείχνει πως κανένα πολιτικό κόμμα δεν μπορεί να ισχυρίζεται ότι στο θέμα των ανθρωπίνων δικαιωμάτων έχει τελείως καθαρή τη φωλιά του. Γι' αυτό και απευθύνουμε έκκληση προς όλες τις πολιτικές ομάδες να καταπιαστούμε από κοινού με το θέμα αυτό, και θέλουμε να ελπίζουμε ότι οι διάφορες πολιτικές ομάδες αυτού του Kοινοβουλίου δεν θα διαιρούνται μόνιμα, στο στυλ της παλιάς κινηματογραφικής ταινίας The Good, the Bad and the Ugly , για να παρουσιασθούν στη συνέχεια ως παίζοντες το ρόλο του «καθώς πρέπει».

<SPEAKER ID=95 LANGUAGE="IT" NAME="Imbeni">
Κύριε Πρόεδρε, θα ήθελα να καλέσω τον επίτροπο να εξετάσει με προσοχή την πρόταση που διατυπώνεται στην παράγραφο 69 της έκθεσης της κ. Lalumiθre για να διαπιστώσουμε εάν, μία φορά στις τόσες, τα θεσμικά όργανα -το Κοινοβούλιο, η Επιτροπή, το Συμβούλιο και το Συμβούλιο της Ευρώπης- μπορούν να αναλάβουν κοινές προσπάθειες για την υλοποίηση των όσων προτείνονται. η πρόταση αφορά την ιδέα κήρυξης του έτους 2000 ως έτους σύμβολο των ανθρωπίνων δικαιωμάτων και προετοιμασίας ενός προγράμματος τριών ετών -1998-2000- αφιερωμένου στη διάδοση των γνώσεων όσον αφορά τα ανθρώπινα δικαιώματα.
<P>
Θεωρώ ότι η έκθεση Lalumiθre θα πρέπει να υπερψηφισθεί. Εάν χρειάζεται να ασκηθεί κάποια κριτική, θα πρέπει να διαιρεθεί δια του 628 διότι η έκθεση έγινε όπως συνήθως κάπως μακροσκελής εξαιτίας της επιμονής όλων των βουλευτών να επιφέρουν διορθώσεις.
<P>
Θα ήθελα να επισημάνω μόνο μία δυσκολία που συναντάμε αντιμετωπίζοντας αυτά τα θέματα. Και η δική μας παιδεία, που είναι η πιο προηγμένη στον κόσμο, είναι μία αρνητική παιδεία. πράγμα που σημαίνει ότι ορίζουμε την ειρήνη σαν απουσία του πολέμου, τη δημοκρατία σαν απουσία της δικτατορίας, τη ζωή σαν απουσία του θανάτου, τα ανθρώπινα δικαιώματα σαν απουσία της παραβίασης των ανθρωπίνων δικαιωμάτων. Η αντίληψη μας αυτή αποδεικνύει ότι η παιδεία μας δεν είναι σε θέση να επιβεβαιώσει τις θετικές πλευρές χωρίς την απουσία του εχθρού, χωρίς την αντίθεση προς κάθε τι το αρνητικό.
<P>
Νομίζω ότι μία θετική προϋπόθεση για να ξεπερασθεί αυτό το handicap , θα μπορούσε να ήταν η αναφορά σε τρεις θεμελιώδεις πλευρές της ύπαρξής μας. Πρώτον, κανένα ανθρώπινο ον και καμία αρχή δεν μπορούν να επιβάλουν νομίμως την αφαίρεση της ζωής ενός άλλου. Εάν μπορούσαμε να εδραιώσουμε αυτή την αντίληψη, θα είχαμε κάνει ένα σημαντικό προς τα εμπρός βήμα. Δεύτερο, η ανθρωπότητα δεν μπορεί σε καμία περίπτωση να χωρισθεί στα δύο, δεν μπορεί δηλαδή να ορισθεί ότι για θρησκευτικούς ή άλλους λόγους, ένα ον -η γυναίκαθεωρείται κατώτερο ον από τον άνδρα. Τρίτο, υπάρχουν τα δικαιώματα των παιδιών που ανήκουν στα ίδια τα παιδιά και δεν είναι διαθέσιμα, πράγμα που σημαίνει ότι κανένας, ούτε γονείς ούτε αρχή άλλου τύπου, μπορεί να αφαιρέσει το δικαίωμα των παιδιών όχι μόνο στη ζωή, αλλά και σε μία ζωή που να αξίζει να βιωθεί. Εάν σημειώναμε κάποια πρόοδο στα τρία αυτά σημεία, θα μπορούσαμε ίσως να συλλάβουμε την έννοια των ανθρωπίνων δικαιωμάτων με τρόπο θετικό.

<SPEAKER ID=96 LANGUAGE="ES" NAME="Ferrer">
Κύριε Πρόεδρε, μπορούμε να δηλώσουμε κατηγορηματικά ότι σήμερα όλες σχεδόν οι χώρες του κόσμου φαίνεται να αποδέχονται τα θεμελιώδη ανθρώπινα δικαιώματα ως αξία αναφοράς, ωστόσο όμως εξακολουθούν να σημειώνονται πολλαπλές και κατάφωρες παραβιάσεις αυτών των δικαιωμάτων σε ολόκληρο τον κόσμο.
<P>
Ο κατάλογος των βίαιων πράξεων που πραγματοποιούνται από άνθρωπο ενάντια σε άνθρωπο συνεχίζει να μεγαλώνει -όπως πολύ σωστά μας υπενθυμίζει στην εξαίρετη έκθεσή της η κ. Lalumiθre, κατ' εξοχήν γνώστρια του θέματος. Γι' αυτό και η Ομάδα μου, πεπεισμένη ότι η υπεράσπιση των ανθρωπίνων δικαιωμάτων αποτελεί απαραίτητη προϋπόθεση για την επίτευξη μιας πραγματικής ειρήνης μεταξύ των λαών, συμφωνεί με τα επιχειρήματα που διατυπώνει η κ. Lalumiθre στην έκθεσή της.
<P>
Πράγματι, η Ευρωπαϊκή Ένωση, που κατέστησε την υπεράσπιση των ανθρωπίνων δικαιωμάτων νευραλγικό σημείο της πολιτικής της, δε μπορεί να παραμένει απαθής μπροστά στις παραβιάσεις της αξιοπρέπειας του ατόμου που συμβαίνουν σε τόσες και τόσες χώρες. Ούτε όμως και μπορεί να περιορίζεται στην απλή καταγγελία αυτών των παραβιάσεων.
<P>
Η Ευρωπαϊκή Ένωση πρέπει να σταθεί ικανή να φέρει σε πέρας τις υποχρεώσεις που συνεπάγεται η δέσμευσή της με την ειρήνη και την υπεράσπιση των ανθρωπίνων δικαιωμάτων. Γι' αυτό, συμφωνούμε επίσης με τα μέτρα που προτείνει κατ' αυτήν την έννοια η έκθεση, ώστε να βελτιωθεί ακριβώς το σύστημα προστασίας των θεμελιωδών δικαιωμάτων και ελευθεριών από πλευράς της Ευρωπαϊκής Ένωσης και να αναπτυχθεί μια προληπτική διπλωματία στην υπηρεσία της ειρήνης και των ανθρωπίνων δικαιωμάτων.
<P>
Ωστόσο, θα προτιμούσαμε, μαζί με τα αστικά και πολιτικά δικαιώματα, τα οικονομικά και κοινωνικά δικαιώματα και τα πολιτιστικά δικαιώματα, να συμπεριληφθούν και τα δικαιώματα των εθνικών μειονοτήτων.
<P>
Αν η Διακήρυξη της Κοπεγχάγης και ο Καταστατικός Χάρτης των Παρισίων της ΔΑΣΕ, όπως και η Σύμβαση πλαίσιο του Συμβουλίου της Ευρώπης, υποστηρίζουν την προστασία των εθνικών μειονοτήτων, αυτό σημαίνει ότι αναγνωρίζεται έμμεσα η ύπαρξη κάποιων συλλογικών δικαιωμάτων που θα πρέπει να προστατευθούν. Γι' αυτό και θεωρούμε ότι στην έκθεση πρέπει επίσης να αναγνωρίζονται και να διασφαλίζονται σαφώς αυτά τα δικαιώματα, με βάση προφανώς το σεβασμό της υπερίσχυσης των καθολικών ανθρωπίνων δικαιωμάτων.
<P>
Η υπεράσπιση της αναπαλλοτρίωτης αξιοπρέπειας του ατόμου -του κάθε ατόμου και του συνόλου των ατόμων που σχηματίζουν μια κοινότητα- αποτελεί μια πολιτική επιταγή που μας αφορά όλους και την οποία η Ευρωπαϊκή Ένωση, αλλά και καθένα από τα Κράτη μέλη, πρέπει να σταθεί ικανή να αναλάβει πλήρως αν επιθυμεί να παραμείνει πιστή στο πνεύμα των ιδρυτών και να εκπληρώσει, χάρη σε αυτήν την πίστη, τις ευθύνες της απέναντι στην ιστορία.
<P>
Η έκθεση Lalumiθre υποδεικνύει, κατ' αυτήν την έννοια, το δρόμο που πρέπει να ακολουθήσουμε. Το θέμα είναι απλώς να υπάρχει η πολιτική βούληση να προχωρήσουμε σε αυτόν το δρόμο.

<SPEAKER ID=97 LANGUAGE="FR" NAME="Goerens">
- Κύριε Πρόεδρε, στην έκθεσή της, η κυρία Catherine Lalumiere επικαλείται τις πολλαπλές όψεις της προβληματικής των ανθρωπίνων δικαιωμάτων με τη συνηθισμένη της επιδεξιότητα, αλλά επίσης και με την απαιτούμενη σταθερότητα σε ότι αφορά τις βασικές αρχές που διακυβεύονται. Δεν χρησιμεύει σε τίποτα να συνεχίσουμενα συζητάμε γι'αυτό το σοβαρό θέμα. Είναι απαραίτητο όμως να αποκτήσουμε ένα μέσο συνεπές και αποτελεσματικό, τόσο από νομικής όσο και από πολιτικής άποψης, το οποίο θα μπορεί να συνοδεύσει με συγκεκριμένες πράξεις, οι οποίες θα είναι στο ύψος των αξιών στις οποίες δηλώνουμε ανυποχώρητοι, μια ομολογία πίστης που ορισμένες φορές δεν κοστίζει και τίποτα. Αυτό ισχύει ιδιαίτερα σε ότι αφορά τις εξωτερικές σχέσεις της Ευρωπαικής Ένωσης, τομέας στον οποίο η αποφασιστικότητα μας να υπερασπιστούμε τις υψηλές μας αυτές αρχές αποτελεί δοκιμασία.
<P>
Η εισήγηση της κυρίας Lalumiere αναφέρει λεπτομερώς την πανοπλία των μέσων τα οποία χρησιμοποιήθηκαν μέχρι σήμερα με περισσότερη ή λιγότερη επιτυχία. Υπογραμμίζω με ικανοποίηση ότι στην πρόταση νομοθετικού ψηφίσματός της μας καλεί να συμπληρώσουμε το υπάρχον οπλοστάσιο μας με ένα νέο μέσο, στη περίπτωση αυτή ένα κώδικα δεοντολογίας των ευρωπαϊκών επιχειρήσεων οι οποίες δραστηριοποιούνται σε τρίτες χώρες και ο οποίος θα υποχρεώνει τις επιχειρήσεις αυτές να μην γίνονται συνένοχοι σοβαρών παραβιάσεων των ανθρωπίνων δικαιωμάτων.
<P>
Ανάλογες προτάσεις οι οποίες έχουν ήδη γίνει στο πλαίσιο του OOΣΑ έχουν μείνει μέχρι στιγμής «νεκρό γράμμα».
<P>
Το να περιληφθούν ηθικές εκτιμήσεις στις συναλλαγές θα ήταν, εκτός των άλλων, και μια τυπικώς ευρωπαϊκή απάντηση στην προβληματική της διεθνοποιήσεως και της παγκοσμιοποίησης. Ας ελπίσουμε ότι θα οδηγήσουν τις υπότροπες χώρες στο να το σκεφτούν δύο φορές πριν παραβιάσουν κατά το μάλλον ή ήττον ατιμώρητα αρχές που μας είναι πολύτιμες.

<SPEAKER ID=98 LANGUAGE="FR" NAME="Pailler">
Κύριε Πρόεδρε, χρόνο με χρόνο, εισήγηση κατόπιν εισηγήσεως, περιμένουμε από την Ευρώπη όχι μόνο σημάδια, αλλά ισχυρές και αποφαστικές πολιτικές πράξεις προκειμένου τα ανθρώπινα δικαιώματα να κερδίσουν έδαφος σε ολόκληρο τον κόσμο. Δυστυχώς τα χρόνια διαδέχονται το ένα το άλλο πανομοιότυπα και μερικές φορές γινόμαστε μάρτυρες οπισθοδρομήσεων σε χώρες για τις οποίες υπήρχε η μεγαλύτερη ελπίδα.
<P>
Τι να πούμε για την πρόσφατη απόφαση του ανώτατου δικαστηρίου του Ισραήλ η οποία νομιμοποιεί τα βασανιστήρια στις φυλακές; Δεν αρκεί πλέον να την αποκηρύξουμε. Ας ενεργήσουμε αναστέλλοντας την προσωρινή συμφωνία με το Ισραήλ μέχρις ότου γίνουν σεβαστά τα ανθρώπινα δικαιώματα. Το ίδιο ισχύει και για την Τουρκία η οποία δεν έχει ελευθερώσει την Leyla Zana, βραβείο Sakharov 1995, ούτε τους συντρόφους της, πρώην βουλευτές κουρδικής καταγωγής και η οποία προωθεί έναν αντιτρομοκρατικό νόμο και μια τρομερή λογοκρισία του τύπου, ο οποίος ήδη πενθεί τις ατιμώρητες δολοφονίες δημοσιογράφων.
<P>
Και σ' αυτήν την περίπτωση επίσης, ας άρουμε τις οικονομικές ενισχύσεις και ας θέσουμε ως προυπόθεση της συνεργασίας μας το σεβασμό των ανθρωπίνων δικαιωμάτων.
<P>
Ο κατάλογος θα ήταν μεγάλος και υπάρχει στην εισήγηση της Catherine Lalumiere, κατάλογος πένθιμος, με αποφάσεις κατά των παραβιάσεων των ανθρωπίνων δικαιωμάτων, παραβιάσεων υπεροπτικών και υποτιμητικών ως προς τις διεθνείς συμφωνίες.
<P>
Θα ήθελα να τελειώσω καταδικάζοντας ακόμη μια φορά τα εγκλήματα των κολομβιανών παραστρατιωτικών ομάδων, οι οποίες επιπίπτουν κατά των αστικών πληθυσμών, των χωρικών και οι οποίες, χθες ακόμη, σκότωσαν τέσσερα μέλη μιας οικογενείας, τέσσερα αδέλφια, χάρις στην παθητική συνενοχή της κολομβιανής κυβέρνησης.
<P>
Εάν η Ευρώπη δεν θέλει να απαγοητεύσει πικρά τον υπόλοιπο κόσμο, οφείλει να παίξει τα χαρτιά που έχει στα χέρια της -και αυτά είναι πολυάριθμα- οπουδήποτε έχει αυτήν τη δυνατότητα.

<SPEAKER ID=99 LANGUAGE="NL" NAME="Van der Waal">
Κύριε Πρόεδρε, τα ανθρώπινα δικαιώματα αποτελούν ένα ολοένα και περισσότερο σημαντικό στοιχείο της εξωτερικής πολιτικής της Ευρωπαϊκής Ένωσης. Αυτό προκύπτει από το γεγονός ότι οι συμφωνίες συνεργασίας που συνάπτονται με τρίτες χώρες περιλαμβάνουν σε ολοένα και περισσότερες περιπτώσεις ρήτρες για τα ανθρώπινα δικαιώματα. Είναι θετικό το γεγονός ότι αυτό συνέβαλε στην ευρύτερη αναγνώριση των ανθρωπίνων δικαιωμάτων.
<P>
Ταυτόχρονα, ο μακρύς και θλιβερός κατάλογος ψηφισμάτων που συνοδεύει την έκθεση της κ. Lalumiθre καθιστά σαφή τα προβλήματα που εξακολουθούν να υφίστανται σε πάρα πολλές χώρες. Αυτό οφείλεται σε ορισμένες περιπτώσεις σε δικτατορικά καθεστώτα, σε πολιτιστικές παραδόσεις, σε ορισμένες περιπτώσεις σε κοινωνικοοικονομικές συνθήκες και, δυστυχώς, στο θρησκευτικό φανατισμό.
<P>
Το πρόβλημα των ανθρωπίνων δικαιωμάτων είναι σκληροτράχηλο και θέτει σε δοκιμασία οποιαδήποτε πίστη στην επίτευξη προόδου. Μεταξύ της ιδανικής κατάστασης και της συχνά πικρής πραγματικότητας, η οποία αποτελεί επαλήθευση του βιβλικού ρητού ότι ο άνθρωπος τείνει προς το κακό, η κατάσταση είναι διαρκώς τεταμένη. Παρ'όλα αυτά, εμείς θα συνεχίσουμε, οπουδήποτε μπορούμε, να ασκούμε πίεση και επιρροή προκειμένου να βελτιωθούν τα πράγματα ή να αποφευχθεί η χειροτέρευσή τους.
<P>
Στο πλαίσιο αυτό δεν περιμένουμε όμως πολλά πράγματα από διάφορες θεσμικές μεταβολές με τη μορφή της κοινοτικοποίησης της εξωτερικής πολιτικής ή τον ορισμό ενός Επιτρόπου για τα ανθρώπινα δικαιώματα. Προφανώς, δεν είναι δυνατό να επιβληθούν στα κράτη οι επιλογές που πρέπει να γίνουν όσον αφορά τα ανθρώπινα δικαιώματα. Αυτό προέκυψε και πάλι στις πρόσφατες διαπραγματεύσεις στους κόλπους του ΠΟΕ, ενώ μεγάλες δυνάμεις, όπως η Κίνα, δεν επιτρέπουν την ανάκλησή τους στην τάξη. Η σύσταση νέων θεσμών δεν θα προσθέσει πολλά πράγματα στις δραστηριότητες που επιτελούνται ήδη εκ μέρους της Ευρωπαϊκής Ένωσης, του ΟΗΕ, του ΟΑΣΕ ή του Συμβουλίου της Ευρώπης, χωρίς να λησμονείται και η Διεθνής Αμνηστεία καθώς και άλλοι ΜΚΟ.

<SPEAKER ID=100 LANGUAGE="EN" NAME="Truscott">
Κύριε Πρόεδρε, θα ήθελα κι' εγώ να επαινέσω την κ. Lalumiθre για την εξαίρετη έκθεσή της. Είναι πολύ αρμόζον το ότι συζητούμε την έκθεση αυτή σήμερα, την ίδια ημέρα που απονείμαμε το Βραβείο Ζαχάρωφ στον Βέι Ζιν Σεγκ. Η έκθεση ορθώς τονίζει τον σύνδεσμο μεταξύ δημοκρατίας και ανθρωπίνων δικαιωμάτων καθώς και την αναγκαιότητα για ένα καθολικό ορισμό ο οποίος να περιλαμβάνει τα δικαιώματα των εθνικών μειονοτήτων, των προσφύγων, των γυναικών και των παιδιών καθώς και το δικαίωμα σε ένα υγιεινό περιβάλλον.
<P>
Καλωσορίζω επίσης την πρόσκληση για ελάχιστους κοινωνικούς όρους στις εμπορικές συμφωνίες ούτως ώστε να προστατεύονται τα δικαιώματα των παιδιών και των κρατουμένων καθώς και η κατάργηση της κάθε μορφής καταναγκαστικής εργασίας. Αυτή η εκμετάλλευση ανθρώπου από άνθρωπο θα πρέπει να χαρακτηριστεί ως απαράδεκτη καθώς πλησιάζουμε στη νέα χιλιετηρίδα. Η ΕΕ δεν θα πρέπει να συνάπτει με κλειστά τα μάτια συμφωνίες με χώρες οι οποίες παραβιάζουν αδίστακτα τα ανθρώπινα δικαιώματα. Η συνήθεια αυτή θα πρέπει να σταματήσει διότι υπονομεύει την εργασία τόσο της ΕΕ όσο και του Κοινοβουλίου. Η ΕΕ θα πρέπει να σταματήσει να κλείνει τα μάτια εμπρός στις παραβιάσεις αυτές. Οι ελάχιστοι κοινωνικοί όροι θα πρέπει να τηρούνται και εκεί όπου υπάρχουν σαφείς ενδείξεις ευρέων παραβιάσεων των ανθρωπίνων δικαιωμάτων να αίρονται οι συμφωνίες. Η τελωνειακή ένωση με την Τουρκία αποδεικνύει πολύ καθαρά ότι οι συμφωνίες με καθεστώτα που παραβιάζουν τα δικαιώματα των ιδίων των πολιτών τους δεν οδηγούν σε βελτιώσεις στον τομέα των ανθρωπίνων δικαιωμάτων. Η βοήθεια που χορηγεί η Ευρωπαϊκή Ένωση θα πρέπει να υπόκειται στην αίρεση βελτίωσης της συμπεριφοράς των αποδεκτών.
<P>
Είναι επίσης ορθό να παρακολουθεί η ΕΕ τις συμφωνίες πώλησης όπλων και να πιέσει για την αποδοχή ενός δεσμευτικού κώδικα δεοντολογίας έτσι ώστε η ίδια τουλάχιστον να μην υποστηρίζει καθεστώτα που παραβιάζουν τις πολιτικές ελευθερίες των λαών τους.
<P>
Μολονότι είναι ορθή η ενίσχυση της κοινής εξωτερικής πολιτικής και πολιτικής ασφάλειας, η θέση της Μ. Βρετανίας είναι ότι η ΚΕΠΠΑ δεν θα πρέπει να κοινοτικοποιηθεί. Η ΚΕΠΠΑ θα πρέπει να παραμείνει διακυβερνητική αλλά να υπόκειται σε μεταρρυθμίσεις.Τέλος, δέχομαι με ικανοποίηση την πρόσκληση της κυρίας Lalumiθre για έναν Επίτροπο Ανθρωπίνων Δικαιωμάτων και για ένα Κέντρο για την Ενεργό Πρόληψη των Συγκρούσεων το οποίο ήδη έχει καθυστερήσει πολύ.
<P>
Ελπίζω ότι η παρούσα έκθεση θα έχει την πλήρη και δικαιούμενη υποστήριξη από το Σώμα.

<SPEAKER ID=101 LANGUAGE="IT" NAME="Amadeo">
Κύριε Πρόεδρε, θα ήθελα να συγχαρώ την κ. Lalumiθre, αλλά συγχρόνως αισθάνομαι υποχρεωμένος να καταγγείλω σοβαρές αντιφάσεις σε ορισμένες από τις αποφάσεις μας. Παραδείγματος χάρη, στην αιτιολογική σκέψη που αφορά στην εξάπλωση του φανατισμού, στην πολιτική και θρησκευτική μισαλλοδοξία, σωστά αναφέρεται το Ιράν, λησμονείται όμως ότι μόλις κατά την περασμένη σύνοδο με μία απόφαση κατεπείγοντος χαρακτήρα για τη Μέση Ανατολή, το Ευρωπαϊκό Κοινοβούλιο ζητούσε και τη διαμεσολάβηση του ίδιου του Ιράν που σταθερά παραβιάζει τα ανθρώπινα δικαιώματα.
<P>
Σχετικά με τις ευγενείς προσπάθειες που καταβάλλει η Ευρωπαϊκή Ένωση για την προάσπιση των ανθρωπίνων δικαιωμάτων δεν θα πρέπει να αποσιωπηθεί και η, έστω και μικρότερη, αντίφαση που εκδηλώνεται στη φιλελεύθερη ομάδα του Ευρωπαϊκού Κοινοβουλίου. Αναφέρομαι στο γεγονός της συμμετοχής στην εν λόγω αντιπροσωπεία ενός ιταλικού γκρουπούσκολου -τη Λέγκας- που επικεντρώνει τη δράση του διακηρύσσοντας την επιβολή διακρίσεων μεταξύ των Ιταλών του Βορρά και των Ιταλών του Νότου. Επιπλέον, το Ευρωπαϊκό Εβραϊκό Συμβούλιο κατήγγειλε πρόσφατα ότι ο Μπόσι, ηγέτης της Λέγκας, αρνείται πάντοτε να καταδικάσει ρατσιστικά επεισόδια. Τέλος, η Λέγκα απαιτεί το διώξιμο από το Βορρά των δικαστικών και των εκπαιδευτικών που κατάγονται από το Νότο και τώρα επιτίθεται ακόμη και κατά της ενότητας της Καθολικής Εκκλησίας.
<P>
Μέχρι πότε η φιλελεύθερη ομάδα θα περιφρονεί την άξια τιμής καταγωγή της, διατηρώντας σχέσεις με ένα τέτοιο ρατσιστικό γκρουπούσκολο; Και για ποιους λόγους; Για να διατηρεί μια πιο πολυάριθμη ομάδα; Αλλά με ποιο τίμημα; Με το ξεπούλημα της αξιοπρέπειας και της εντιμότητας του Malagodi, του Einaudi, του Ugo La Malfa, που δεν μπορούν πλέον να εξεγερθούν;

<SPEAKER ID=102 LANGUAGE="ES" NAME="Barσn Crespo">
Κύριε Πρόεδρε, θα ήθελα κατ' αρχήν να χαιρετίσω την εξαίρετη έκθεση της κ. Lalumiθre σχετικά με την ευρωπαϊκή πολιτική στον τομέα των ανθρωπίνων δικαιωμάτων όπου, πιστή στη μακρά της διαδρομή, αναπτύσσει μια από τις βασικές πτυχές της ταυτότητάς μας.
<P>
Θα ήθελα να υπογραμμίσω δύο πτυχές που τις θεωρώ βασικές, και σχετικά με τις οποίες οφείλουμε να προβληματιστούμε ακόμη και στην εργασία μας στο Κοινοβούλιο και στη σχέση μας με τα άλλα θεσμικά όργανα. Η πρώτη πτυχή αναφέρεται στη δήλωση που διατυπώνεται στην παράγραφο 13 σχετικά με την αξιολόγηση του εξελικτικού χαρακτήρα των ανθρωπίνων δικαιωμάτων. Τα ανθρώπινα δικαιώματα δεν εδραιώνονται -και αυτό το ξέρουμε καλά εμείς οι Ευρωπαίοι- από τη μια μέρα στην άλλη. Έχουν εξελικτικό χαρακτήρα, και πρέπει να εφαρμόζουμε την εξής θεωρία: να αξιολογούμε βαθμιαία τις προόδους που σημειώνονται όσον αφορά το σεβασμό των ανθρωπίνων δικαιωμάτων όχι μόνο στις χώρες μας, αλλά και στις τρίτες χώρες με τις οποίες διατηρούμε σχέσεις. Και η ιδέα αυτή συμπληρώνεται σωστά με εκείνη του κριτικού διαλόγου, ενώ και οι δύο ιδέες πρέπει να εφαρμόζονται σε όλα τα εν εξελίξει προγράμματα, όπως τα PHARE, TACIS και MEDA, καθώς και άλλα σχετικά με την Τουρκία, το Ισραήλ, την Αλγερία, τη Λευκορωσία και το Ιράν.
<P>
Η δεύτερη πτυχή -που αναφέρεται στην ιδέα της δημοκρατικής ρήτρας- σχετίζεται με πολύ άμεσο τρόπο με την ιδέα εκείνη του εξελικτικού χαρακτήρα· δεν πρέπει δηλαδή να κατανοούμε τη δημοκρατική ρήτρα ως στοιχείο που αφορά κυρώσεις, αλλά ακριβώς ως στοιχείο που βοηθά την επέκταση και την εδραίωση μιας αρχής σπάνιας στην ιστορία της ανθρωπότητας, που είναι η δημοκρατία και ο σεβασμός των ανθρωπίνων δικαιωμάτων.
<P>
Επομένως, κατά την άποψή μου, αυτές οι ιδεολογικές πρόοδοι που περιέχονται στην εξαίρετη έκθεση - επαναλαμβάνω- της κ. Lalumiθre πρέπει να ωριμάσουν από πλευράς μας και να εφαρμοστούν συστηματικά σε όλες τις συμφωνίες στις οποίες καταλήγουμε. Πρέπει δηλαδή να αξιολογούμε τη δημοκρατική ρήτρα σύμφωνα με τον εξελικτικό χαρακτήρα και με το χαρακτήρα κριτικού διαλόγου που πρέπει να προσδώσουμε στην εξωτερική μας πολιτική.
<P>
Theorin (PSE). (SV) Κύριε Πρόεδρε, θέλω να ευχαριστήσω την κα Lalumiιre για την θαυμάσια έκθεσή της η οποία ελπίζω να λάβει την στήριξη της Βουλής. Καλωσορίζω την πρωτοβουλία σ'αυτή την έκθεση για τα διεθνή ανθρώπινα δικαιώματα να μεριμνάται ώστε ο όρος να συμπεριλαμβάνει τόσο πολιτικά διακαιώματα και δικαιώματα του πολίτη όσο και οικονομικά και κοινωνικά δικαιώματα. Με χαρά σημειώνω ότι η κα Lalumi(re έχει αποδεχτεί τις τροπολογίες μου, πέραν των άλλων το ζήτημα του να θεωρούνται οι συστηματικοί βιασμοί ως σοβαρά εγκλήματα πολέμου. Ως συνέπεια αυτού πρέπει να διατυπωθεί το αίτημα ώστε σ'αυτό που ορίζεται ως σοβαρά εγκλήματα πολέμου στο συμπληρωματικό πρωτόκολλο ΙΙ στην Τέταρτη Συνθήκη της Γενεύης να συμπληρωθεί με τη λέξη συστηματικοί βιασμοί.
<P>
Το 1994 ψήφισα εναντίον της δημιουργίας μιας τελωνειακής ένωσης μεταξύ ΕΕ και Τουρκίας. Οι προϋποθέσεις του Κοινοβουλίου όσον αφορά τα ανθρώπινα δικαιώματα δεν είχαν πληρωθεί. Η πλειοψηφία των βουλευτών του Κοινοβουλίου πίστευε ότι μία τελωνειακή ένωση θα προωθούσε την κατάσταση για τα ανθρώπινα δικαιώματα στην Τουρκία. επως και σε παρόμοιες συμφωνίες με τρίτη χώρα εισήχθη μία ρήτρα περί ανθρωπίνων δικαιωμάτων και δημοκρατίας, και έτσι πίστευαν ότι θα μπορούσε να προωθηθεί μια θετική εξέλιξη. Δυστυχώς αυτό αποδείχθηκε λάθος. Τα ανθρώπινα δικαιώματα στην Τουρκία δεν έχουν βελτιωθεί μετά την σύναψη της τελωνειακής ένωσης, έχουν επιδεινωθεί.
<P>
Χθές παρουσιάστηκαν εδώ στο Κοινοβούλιο πέντε συντάκτες των μεγαλυτέρων εφημερίδων της Τουρκίας και προειδοποίησαν για τις προτάσεις νόμου που κατατίθενται τώρα και οι οποίες σημαίνουν σοβαρούς περιορισμούς στην ελευθερία έκφρασης. Η ΕΕ διαθέτει πολιτικά, οικονομικά και διπλωματικά εργαλεία. Αυτά πρέπει να χρησιμοποιηθούν ενεργά και πρέπει να συμπληρωθούν με δεσμευτικά μέτρα αν συνεχιστούν οι παραβιάσεις των ανθρωπίνων δικαιωμάτων. Πρέπει να επεξεργαστούν πολιτικοί, οικονομικοί και νομικοί μηχανισμοί για εγγυήσεις, ελέγχους και κυρώσεις, χωρίς τα οποία οι ρήτρες περί προϋποθέσεων για ανθρώπινα δικαιώματα και δημοκρατία δεν έχουν κανένα απολύτως αποτέλεσμα.

<SPEAKER ID=103 NAME="Van den Broek">
Κύριε Πρόεδρε, η Ευρωπαϊκή Επιτροπή θα ήθελε να αξιοποιήσει την ευκαιρία αυτή για να ευχαριστήσει τη Συνέλευση για τη συμβολή της στην προαγωγή των ανθρωπίνων δικαιωμάτων και των θεμελιωδών ελευθεριών στους κόλπους της πολιτικής της Ευρωπαϊκής Ένωσης. Σήμερα το πρωί παρατηρήσαμε και πάλι με μεγάλη εκτίμηση τη συμμετοχή του Ευρωπαϊκού Κοινοβουλίου στην προσπάθεια για τα ανθρώπινα δικαιώματα με την απονομή του σημαντικού βραβείου Ζαχάρωφ. Η παρουσίαση της ετήσιας έκθεσης για τα ανθρώπινα δικαιώματα αποτελεί μία από τις πρωτοβουλίες του Ευρωπαϊκού Κοινοβουλίου, μέσω της οποίας αρχίζει ένας σημαντικός διάλογος μεταξύ των θεσμικών Οργάνων με αντικείμενο θέματα που αφορούν τα ανθρώπινα δικαιώματα. Το χρόνο αυτό συζητάμε την έκθεση που εκπόνησε η κ. Lalumiθre, μία διακεκριμένη εισηγήτρια η οποία, ως πρώην Γενικός Γραμματέας του Συμβουλίου της Ευρώπης, είναι καλύτερα από οποιονδήποτε άλλον σε θέση να αναφερθεί στο θέμα αυτό.
<P>
Δεν χρειάζεται να τονισθεί ότι η Ευρωπαϊκή Επιτροπή αποδίδει ιδιαίτερη σημασία στο σεβασμό των ανθρωπίνων δικαιωμάτων, τόσο εντός, όσο και εκτός της Ευρωπαϊκής Ένωσης. Η Επιτροπή έχει συζητήσει ήδη με το Σώμα τη συμπερίληψη ρητρών για τα ανθρώπινα δικαιώματα στις συμφωνίες που συνάπτει η Ευρωπαϊκή Ένωση με τρίτες χώρες. Από το 1992 και μετά, οι ρήτρες αυτές συμπεριλαμβάνονται συστηματικά στις συμφωνίες με τρίτες χώρες. Αυτό σημαίνει ότι οι ρήτρες αυτές αποτελούν ουσιαστικό στοιχείο το οποίο περιλαμβάνεται συστηματικά και όχι περιστασιακά σε όλες τις νέες διμερείς συμφωνίες που συνάπτουμε με τρίτες χώρες.
<P>
Η Ευρωπαϊκή Επιτροπή αναφέρεται συχνά στο θέμα των ανθρωπίνων δικαιωμάτων σε διεθνές και παγκόσμιο επίπεδο. Έτσι, στην ανακοίνωση του περασμένου Ιουλίου, με αντικείμενο τη σχέση του διεθνούς εμπορίου με τα πρότυπα εργασίας πραγματοποιήσαμε μία εμπεριστατωμένη ανάλυση των δυνατοτήτων που υπάρχουν για να υιοθετηθούν τα πρότυπα αυτά στα πλαίσια του Παγκόσμιου Οργανισμού Εμπορίου. Πρόκειται συγκεκριμένα για κανόνες που αφορούν την κατάργηση της καταναγκαστικής εργασίας, της σκλαβιάς, της παιδικής εργασίας και την προαγωγή της συνδικαλιστικής ελευθερίας, του δικαιώματος διεξαγωγής συλλογικών διαπραγματεύσεων και της αρχής της μη διάκρισης στην απασχόληση. Όπως γνωρίζετε, σήμερα διεξάγεται μία συζήτηση με αντικείμενο τα θέματα αυτά στα πλαίσια της υπουργικής διάσκεψης του Παγκόσμιου Οργανισμού Εμπορίου που πραγματοποιείται στη Σιγκαπούρη και γνωρίζετε επίσης, όπως παρατηρήθηκε σήμερα το μεσημέρι κατά την πορεία της συζήτησης, πόσο αμφιλεγόμενα είναι τα θέματα αυτά όταν διασυνδεθούν με κανόνες που αφορούν το διεθνές εμπόριο. Στην έκθεση της κ. Lalumiθre προτείνεται η καθιέρωση ενός κώδικα συμπεριφοράς για τις πολυεθνικές επιχειρήσεις της Ευρωπαϊκής Ένωσης, ο οποίος θα τις υποχρεώνει να σέβονται τα ανθρώπινα δικαιώματα. Είμαι υποχρεωμένος να παρατηρήσω ότι δεν είναι δυνατό να επιβάλει η Ένωση στις επιχειρήσεις έναν παρόμοιο κώδικα συμπεριφοράς. Είναι βεβαίως αυτονόητο ότι θα το επιδοκίμαζα εάν οι επιχειρήσεις ήταν διατεθειμένες να σεβαστούν τα ανθρώπινα δικαιώματα στην επιχειρηματική πολιτική που εφαρμόζουν στις σχέσεις τους με τρίτες χώρες.
<P>
Η Ευρωπαϊκή Ένωση αποδίδει υψηλή προτεραιότητα στην ενίσχυση της δημοκρατίας και το σεβασμό των ανθρωπίνων δικαιωμάτων, ιδιαιτέρως και στις χώρες οι οποίες βρίσκονται σε μία μεταβατική φάση. Θα ήθελα να επιστήσω για άλλη μία φορά την προσοχή στα προγράμματα Phare και Tacis που αποσκοπούν στην ενίσχυση της δημοκρατίας και προορίζονται για τις χώρες της Κεντρικής και της Ανατολικής Ευρώπης και για την πρώην Σοβιετική Ένωση. Στα πλαίσια αυτά έχει αναπτυχθεί ένα ευρύ φάσμα προγραμμάτων και δράσεων για την υποστήριξη των δημοκρατικών μεταρρυθμίσεων και για την περαιτέρω ανάπτυξη του κράτους δικαίου, την ενίσχυση της κοινωνίας των πολιτών και την προστασία και την προαγωγή άλλων ανθρωπίνων δικαιωμάτων.
<P>
Από τη στιγμή της κατάρτισης του γνωστού κεφαλαίου Β-52 - ευρωπαϊκή πρωτοβουλία για την προστασία των ανθρωπίνων δικαιωμάτων - οι χρηματοδοτικοί πόροι που διατίθενται για το σκοπό αυτό αυξάνουν διαρκώς. Με στόχο την άσκηση ελέγχου και το συντονισμό, η Επιτροπή εκδίδει από το 1994 ετήσιες εκθέσεις για τους κεντρικούς προσανατολισμούς που ακολούθησε κατά την αξιοποίηση των πόρων. Στις εκθέσεις αυτές περιλαμβάνεται και μία ειδική έκθεση για κάθε επιμέρους θέση του προϋπολογισμού: μία έκθεση για τα ανθρώπινα δικαιώματα, τη δημοκρατία και την ανάπτυξη, και μία γενική έκθεση για όλες τις θέσεις που αφορούν τα ανθρώπινα δικαιώματα.
<P>
Η Επιτροπή συμμερίζεται την ιδιαίτερη ανησυχία του Ευρωπαϊκού Κοινοβουλίου όσον αφορά θέματα όπως η ελευθερία έκφρασης και η ελευθερία του Τύπου. Αυτό συμβαίνει γιατί οι ελευθερίες αυτές αποτελούν βασικό στοιχείο της δημοκρατίας και της κοινωνίας των πολιτών και διαδραματίζουν σημαντικό ρόλο για την προστασία των ανθρωπίνων δικαιωμάτων, με αποτέλεσμα η προαγωγή τους να αποτελεί επίσης αντικείμενο των συγκεκριμένων δράσεων που αναλαμβάνονται. Θα ήθελα να αναφερθώ σε μία διάσκεψη για την ελευθερία του Τύπου στην πρώην Γιουγκοσλαβία, στην οποία παρευρέθηκαν πολλά άτομα και που διοργανώθηκε με πρωτοβουλία της Επιτροπής στις Βρυξέλλες. Για την περίπτωση αυτή, η Επιτροπή υποσχέθηκε και πάλι τη διάθεση ενός σημαντικού ποσού - περί τα 10 εκατομμύρια ECU για το 1997 - για την υποστήριξη και την προώθηση της ελευθερίας των μέσων μαζικής ενημέρωσης στην πρώην Γιουγκοσλαβία. Πιστεύω ότι οι τρέχουσες εξελίξεις, όχι τόσο στη Βοσνία όσο στο Βελιγράδι, αποδεικνύουν πόσο σημαντικό μπορεί να είναι το στοιχείο αυτό για την ενίσχυση της δημοκρατίας.
<P>
Στα πλαίσια αυτά διερωτώμαι μήπως η πρόταση για τη θέσπιση ειδικών θέσεων του προϋπολογισμού για τα ελεύθερα μέσα ενημέρωσης θα μπορούσε ενδεχομένως να αποβεί λιγότερο παραγωγική, δεδομένου ότι υπάρχει κίνδυνος αυτή η συγκεκριμένη πτυχή να περιοριστεί ή να παραγνωριστεί σε άλλους τομείς δράσης.
<P>
Στην έκθεση της κ. Lalumiθre επισημαίνεται επίσης η σημασία που αποδίδει το Ευρωπαϊκό Κοινοβούλιο στη δημιουργία ενός κέντρου για την πρόληψη διενέξεων εκ μέρους της Ευρωπαϊκής Επιτροπής. Η Επιτροπή είναι αυτή τη στιγμή απασχολημένη με την κατάργηση ενός πρότυπου προγράμματος με τίτλο «Δίκτυο για την πρόληψη κρίσεων», που είναι αποτέλεσμα της πρωτοβουλίας Rocard. Στο πλαίσιο αυτό θα διεξάγονται μελέτες, θα χορηγούνται συμβουλές και θα διενεργούνται αξιολογήσεις στον τομέα της πρόληψης κρίσεων. Το δίκτυο που θα δημιουργήσουμε θα προσπαθεί να συλλέγει πληροφορίες σχετικά με πιθανές κρίσεις και ανθρωπιστικές καταστροφές, να επεξεργάζεται τις πληροφορίες αυτές και να καταρτίζει αξιόπιστες αναλυτικές και προσανατολισμένες προς την πολιτική εκθέσεις των δυνατοτήτων πρόληψης διενέξεων.
<P>
Στην έκθεση απευθύνεται επίσης έκκληση για τον καλύτερο συντονισμό των προσπαθειών που καταβάλλουν τα ευρωπαϊκά θεσμικά όργανα, αφενός, και τα κράτη μέλη, αφετέρου. Η Επιτροπή συμφωνεί απολύτως με το Κοινοβούλιο ότι πρέπει να ενισχυθεί ο συντονισμός και θα πράξει αναλόγως.
<P>
Προσπαθούμε να βελτιώσουμε το συντονισμό του θέματος των ανθρωπίνων δικαιωμάτων αποδίδοντας ιδιαίτερη προσοχή σ'αυτό και εφαρμόζοντας νέες μορφές επικοινωνίας στις εσωτερικές διαδικασίες. Γνωρίζετε ότι την ευθύνη του ευαίσθητου τομέα των ανθρωπίνων δικαιωμάτων έχει αναλάβει προσωπικώς ο κ. Santer. Σ'εμένα δε ανατέθηκε υπό την εξουσία του η αρμοδιότητα για τις θεματικές και οριζόντιες πτυχές του θέματος αυτού.
<P>
Εξάλλου, για τη βελτίωση του εσωτερικού συντονισμού διεξάγονται συστηματικά συνεδριάσεις των γενικών διευθυντών της Επιτροπής οι οποίοι απασχολούνται με τις εξωτερικές σχέσεις. Διαθέτουμε επίσης μία διϋπηρεσιακή ομάδα εργασίας «Ανθρώπινα δικαιώματα», στην οποία εκπροσωπούνται όλες οι υπηρεσίες της Επιτροπής που ασχολούνται με τα ανθρώπινα δικαιώματα.
<P>
Πρόεδρε, τελειώνω. Ένα από τα σημαντικότερα γεγονότα για την προαγωγή και την προστασία των ανθρωπίνων δικαιωμάτων στον κόσμο ήταν αναμφισβήτητα η υπογραφή της Παγκόσμιας Διακήρυξης για τα Ανθρώπινα Δικαιώματα, στις 10 Δεκεμβρίου 1948. Παρατήρησα με προσοχή τη σημασία που αποδίδει ο κ. Imbeni στην πρόταση να ανακηρυχθεί το 2000 έτος των ανθρωπίνων δικαιωμάτων. Επιτρέψτε μου να προτείνω μία μικρή τροποποίηση στην πρόταση αυτή και να καλέσω το Σώμα να διερωτηθεί μήπως θα ήταν καλύτερα να ανακηρυχθεί ως έτος των ανθρωπίνων δικαιωμάτων το 1998, 50 χρόνια μετά την υπογραφή της Παγκόσμιας Διακήρυξης των Ηνωμένων Εθνών για τα Δικαιώματα του Ανθρώπου. Είχαμε ήδη ασχοληθεί στο παρελθόν με την ιδέα αυτή και επιχειρούμε, σε συνεργασία με τα Ηνωμένα Έθνη, να ανακηρυχθεί το 1998 σε έτος για τη διεθνή προστασία των ανθρωπίνων δικαιωμάτων. Θα πρέπει να περιμένουμε να δούμε εάν αυτό θα γίνει τελικά, ωστόσο, εμείς εξακολουθούμε να προσπαθούμε.
<P>
Θα ήθελα να ολοκληρώσω ευχαριστώντας τα μέλη του Σώματος για τα θερμά συγχαρητήρια που μου απηύθυναν σήμερα το μεσημέρι επ'ευκαιρία των γενεθλίων μου, με τα οποία έφθασα τη σεβάσμια ηλικία που συμμερίζεται μ'εμένα και ο κ. Βertens.

<SPEAKER ID=104 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 10.00.

<CHAPTER ID=7>
Προστασία ανηλίκων - Υιοθεσία ανηλίκων
<SPEAKER ID=105 NAME="Πρόεδρος">
Η ημερήσια διάταξη προβλέπει την από κοινού εξέταση:
<P>
της έκθεσης της κας Zimmermann, εξ ονόματος της Επιτροπής Νομικών Θεμάτων και Δικαιωμάτων των Πολιτών (Α4-0393/96) σχετικά με τα μέτρα προστασίας των ανηλίκων στην Ευρωπαϊκή Ένωση·-της έκθεσης του κ. Carlo Casini, εξ ονόματος της Επιτροπής Νομικών Θεμάτων και Δικαιωμάτων των Πολιτών (Α4-0392/96) σχετικά με τη βελτίωση της νομοθεσίας και της συνεργασίας μεταξύ των κρατών μελών όσον αφορά τις υιοθεσίες ανηλίκων.
<SPEAKER ID=106 NAME="Zimmermann">
Kύριε Πρόεδρε, αγαπητοί κυρίες και κύριοι συνάδελφοι, ως εισηγήτρια για τα μέτρα, σχετικά με την προστασία των ανηλίκων στην Eυρωπαϊκή Ένωση, αποτελεί ιδιαίτερη χαρά για μένα το ότι έχουμε την έκθεση αυτή στην ημερήσια διάταξη, την ημέρα της πεντηκοστής επετείου από την ίδρυση της UNICEF. M' αυτόν τον τρόπο δείχνει το Σεβαστό μας Σώμα ότι παίρνει στα σοβαρά τα προβλήματα, τα ενδιαφέροντα και τα συμφέροντα 80 περίπου εκατομμυρίων ανθρώπων στην Eυρωπαϊκή Ένωση. Θα ήθελα να αναφέρω μερικά παραδείγματα από τα προβλήματα που έχουν τα παιδιά.
<P>
Όλα τα παιδιά στην Ένωση δεν έχουν την ίδια πρόσβαση στα εκπαιδευτικά συστήματα. Πολλά παιδιά ζουν κάτω από το όριο της φτώχειας. Στη Γερμανία είναι 2, 2 εκατ. Όλα τα παιδιά δεν απολαμβάνουν την ίδια υγειονομική περίθαλψη. Παιδιά κακομεταχειρίζονται σεξουαλικά, κακοποιούνται και γίνονται αντικείμενα εμπορικής εκμετάλλευσης. Kαι στην Ένωση υπάρχουν πολλά παιδιά που κάνουν παιδική εργασία. Στα παιδιά των προσφύγων αρνούμαστε την είσοδο στο έδαφός μας, σε πολύ μεγάλο βαθμό. Ένας τρομακτικός αριθμός παιδιών είναι εξαρτημένα από ναρκωτικά, οινόπνευμα, νικοτίνη και φάρμακα. Παράλληλα, δεν θα πρέπει να ξεχνάμε πόσα παιδιά, επιπλέον, βρίσκονται υπό ψυχολογική πίεση, πράγμα όμως που είναι αδύνατον να προσδιοριστεί. Έτσι, σ' ένα μεγάλο μέρος των παιδιών παρεμποδίζεται η ανάπτυξή τους, από την αρχή. Για να προσφερθεί βοήθεια σ' αυτά, θα πρέπει να παρθούν πολλά μέτρα.
<P>
Ως θέμα πρώτης προτεραιότητας θα πρέπει να θεωρηθεί η επικύρωση της Σύμβασης του OHE για τα Δικαιώματα των Παιδιών σ' όλα τα κράτη μέλη και η εισαγωγή της στη νομοθεσία τους. Για τα δικαιώματα τα οποία κατοχυρώνονται στη σύμβαση, θα πρέπει να ενημερώνονται καλύτερα τα παιδιά, διότι, για να μπορούν να αντιληφθούν τα δικαιώματά τους, θα πρέπει πρώτα να τα μάθουν. Όλες οι υφιστάμενες συνθήκες αποσκοπούν στην ευημερία των πολιτών. Oι πολίτες είναι, per definitionem , κατά κύριο λόγο εργαζόμενοι, εργοδότες και καταναλωτές. Tα παιδιά επομένως, είναι κυρίως παιδιά εργαζομένων γονέων. Για να εξασφαλίσουμε, όμως, στα παιδιά ένα καθεστώς που να ανταποκρίνεται στις προϋποθέσεις της μεταβαλλόμενης αυτής κοινωνίας, δεν απαιτούνται μόνον αυτές οι νομοθετικές τροποποιήσεις. Γι' αυτό και καλούμε το Συμβούλιο να συμπεριλάβει, στην αναθεώρηση της Συνθήκης του Mάαστριχτ, τα παιδιά, ως αυτοτελή ομάδα προσώπων. Tα δικαιώματα των παιδιών θα πρέπει να αποτελούν βασική αρχή του ευρωπαϊκού «πράττειν». Tαυτόχρονα θα 'πρεπε να δρομολογηθεί και μια πολιτική, σ' όλους τους τομείς, που να προσανατολίζεται στα δικαιώματα των παιδιών και που θα λαμβάνει υπόψη τις ειδικές για τα παιδιά πτυχές, σ' όλες τις νομικές πράξεις και πρωτοβουλίες. H διατύπωση και η εφαρμογή μιας πολιτικής, που θα αποσκοπεί στην προστασία των δικαιωμάτων των παιδιών, θα 'πρεπε να γίνει προτεραιότητα, μαζί με σκέψεις δημοσιονομικής πολιτικής.
<P>
Προς τα κράτη μέλη απευθύνεται, στη συνέχεια, το αίτημα να διευρύνουν την Eυρωπαϊκή Σύμβαση Aνθρωπίνων Δικαιωμάτων μ' ένα συμπληρωματικό πρωτόκολλο, που να ανταποκρίνεται στις ανάγκες των παιδιών. Eπιπλέον, ζητείται η σύσταση μιας Γενικής Διεύθυνσης, αρμόδιας για τα δικαιώματα των παιδιών, ή ενός αυτοτελούς τμήματος στην Eπιτροπή, και ο διορισμός στο Eυρωπαϊκό Kοινοβούλιο ενός διαμεσολαβητή για παιδιά. Eπίσης, προτείνω στο Kοινοβούλιο να συγκροτήσει μια επιτροπή για τα ενδιαφέροντα των παιδιών. Aν σήμερα, την ημέρα της πεντηκοστής επετείου από την ίδρυση της UNICEF, ψηφίσουμε και εγκρίνουμε αυτή την έκθεση, τότε η πράξη αυτή θα αποτελούσε μια μελλοντική εγγύηση επίδειξης ιδιαίτερης προσοχής για τα προβλήματα των παιδιών και τις δραστηριότητες του Eυρωπαϊκού Kοινοβουλίου.
<P>
Για ενίσχυση της πολιτικής συμμετοχής των παιδιών, καλούμε τα κράτη μέλη να συγκροτήσουν, σε τοπικό, περιφερειακό και εθνικό επίπεδο, κοινοβούλια νέων. Για κοινωνική συμμετοχή, θα 'πρεπε κυρίως να φροντίσουμε να διοριστεί ένας μεσολαβητής για παιδιά στα κράτη μέλη. Eπίσης θα έπρεπε να ενισχυθεί η εγκατάσταση τηλεφώνων SOS για παιδιά, όπως ήδη υπάρχουν σε μερικές χώρες της EE. H ευρωπαϊκή διαδικασία ολοκλήρωσης έχει επιπτώσεις και στην κατάσταση των παιδιών. Eπειδή αυτές τις επιπτώσεις δεν τις γνωρίζουμε ακόμη, όπως και στους ενήλικες, ζητάμε να ασχοληθεί η Eπιτροπή με την κατάσταση αυτή, και επί του θέματος αυτού να αναθέσει μια σχετική μελέτη.
<P>
H έκθεση, επίσης, ζητεί την ψυχολογική συμπαράσταση και βοήθεια προς τα παιδιά που είναι θύματα ή μάρτυρες βιαιοπραγιών. Eπιπλέον ζητείται, το ποινικό δίκαιο των κρατών μελών, στην περίπτωση ανηλίκων καταδίκων, να δίνει προτεραιότητα στην αποκατάσταση και την αγωγή τους, παρά στην έκτιση της ποινής τους. Tότε τα παιδιά θα έχουν πράγματι την ευκαιρία να ξαναγίνουν αποδεκτά στην κοινωνία μας. Eπιπλέον, καλούμε το Συμβούλιο να ιδρύσει ένα ευρωπαϊκό κέντρο για αγνοούμενα παιδιά, πράγμα που ζητεί η κ. Banotti εδώ και πολύν καιρό. Kαι σε ανηλίκους πρόσφυγες από τρίτες χώρες θα πρέπει να παρέχεται ανάλογη προστασία και ανθρωπιστική βοήθεια. Στην περίπτωση αυτή, δεν θα πρέπει να γίνεται διάκριση μεταξύ πολιτικών και οικονομικών προσφύγων. Aπό την Eπιτροπή, επίσης, περιμένουμε να εξαντλήσει όλες τις δυνατότητές της για να καταπολεμήσει τον παιδικό σεξουαλικό τουρισμό και την παιδική πορνογραφία. Ξέρω πως η κ. Gradin έρχεται σε έντονες αντιπαραθέσεις για το θέμα αυτό. Aυτό το κατέστησε σαφές και στη διάσκεψη της Στοκχόλμης, στην οποία ήμουν παρούσα κι εγώ, όπως επίσης και εδώ στο Kοινοβούλιο. Παράλληλα, τα εθνικά όργανα των κρατών μελών να δραστηριοποιηθούν εναντίον τέτοιου είδους αδικημάτων σε παιδιά στο εξωτερικό, με την έκδοση σχετικών νομοθετικών διατάξεων.
<P>
Όλα τα αιτήματα της έκθεσής μου στηρίζονται σ' ένα βασικό γεγονός. Tα παιδιά υπερτερούν έναντι άλλων κοινωνικών ομάδων που χρήζουν προστασίας, ως προς το ότι το μέλλον τους ανήκει. Στη διαμόρφωση του μέλλοντος αυτού, θα πρέπει να βρίσκονται στο πλευρό μας ως ισότιμοι εταίροι. Θα πρέπει να τα γίνουν ικανά για κάτι τέτοιο με μια κατάρτιση, όπου θα έχουν πρόσβαση όλα τα παιδιά που ζουν στην επικράτεια, ανεξάρτητα από την κοινωνική τους προέλευση και την εθνικότητά τους. Στα σημερινά παιδιά ανήκει η αυριανή κοινωνία. Aυτή την οικοδομούμε, δίνοντας προσοχή στην αξιοπρέπεια των παιδιών και δίνοντάς τους τη δυνατότητα να αναπτυχθούν σε αυτόνομες προσωπικότητες. H σημερινή συζήτηση σημαίνει, για όλους μας, την ανάληψη, κυρίως, της ευθύνης για το μέλλον των παιδιών και την υποχρέωση να ενεργούμε προς το συμφέρον τους, να είμαστε συνήγοροί τους κι έτσι να ξεκινήσουμε μια διαδικασία αλλαγής της νοοτροπίας στην κοινωνία, η οποία να ανταποκρίνεται στις κοινωνικές, οικονομικές και πολιτικές αλλαγές, και να παραχωρεί στα παιδιά μια θέση ανάλογα με τις ανάγκες τους. Tα παιδιά θα πρέπει να μπορούν να συμμετέχουν σ' αυτήν την κοινωνία ως ισότιμοι εταίροι.
<P>
Tελειώνοντας, θα ήθελα να προσθέσω και μια φράση που είπαν τα παιδιά στη διάσκεψη του Pίο: »Aυτό είναι το μέλλον μας και θέλουμε να επιτρέπεται η συμμετοχή μας. Θέλουμε να ανατραφούμε έτσι, ώστε να έχουμε το θάρρος να εκφράζουμε την άποψή μας. Zητάμε αλληλεγγύη».
<P>
(Xειροκροτήματα)

<SPEAKER ID=107 NAME="Casini C.">
Κύριε Πρόεδρε, κύριοι συνάδελφοι, αποκτά ιδιαίτερη σημασία το γεγονός ότι το Ευρωπαϊκό Κοινοβούλιο συζητά για τα παιδιά ακριβώς τις παραμονές των Χριστουγέννων, γιορτή αφιερωμένη στο μυστήριο της ζωής και της παιδικής ηλικίας, και μάλιστα την ίδια την ημέρα της 50ης επετείου από την ίδρυση της UNICEF.
<P>
Η αναγνώριση των δικαιωμάτων των παιδιών, αντίθετα με ό, τι θα μπορούσε να σκεφθεί κανείς, αποτελεί μία κατ' εξοχή πολιτική πράξη. Έχει ειπωθεί ότι η μεταχείριση που επιφυλάσσεται στα παιδιά δείχνει το πώς αντιμετωπίζει η κοινωνία τον άνθρωπο. Πράγματι, όταν πολύ σωστά επαναλαμβάνουμε ότι το παιδί είναι ένα υποκείμενο, θέλουμε να πούμε ότι η αρχή της ισότητας θα πρέπει να εφαρμόζεται απαράκλητα και υπέρ των πλέον αδυνάτων, των μικρότερων, αυτών που εξαρτώνται από άλλους, αυτών που δεν έχουν φωνή, αυτών που δεν διαθέτουν πλήρη αυτονομία, ικανότητα σκέψης και δράσης.
<P>
Όταν ακόμη λέμε ότι τα δικαιώματα και τα συμφέροντα των παιδιών θα πρέπει να υπερισχύουν εκείνων των ενηλίκων, θέλουμε να εφαρμόσουμε την αρχή της αλληλεγγύης, σύμφωνα με την οποία, η κοινωνία θα πρέπει να προσφέρει ένα κομμάτι από τη δύναμή της στους πιο αδύνατους.
<P>
Πρόσφατα γεγονότα του αστυνομικού δελτίου αποδεικνύουν πόσο αποτρόπαια μπορεί να είναι η εκμετάλλευση των παιδιών εκ μέρους των ενηλίκων όταν αυτοί επιθυμούν, χωρίς να διστάζουν σε τίποτε, να ικανοποιήσουν τη δίψα τους για ηδονή και χρήμα. Θα πρέπει συνεπώς να πούμε ένα αποφασιστικό «όχι» σε κάθε πράξη βίας που στοχεύει τα παιδιά και ένα άλλο τόσο σαφές «ναι» στα δικαιώματα των παιδιών, όλων των παιδιών, κάθε φυλής και χρώματος -υπενθυμίζω παρενθετικά ότι το 1997 θα είναι το ευρωπαϊκό έτος κατά του ρατσισμού- σε οποιεσδήποτε συνθήκες βρίσκονται και καθ' όλο το διάστημα της εξέλιξης της ζωής τους.
<P>
Ο εκσυγχρονισμένος θεσμός της υιοθεσίας αποτελεί το μέσο για την υλοποίηση ενός από τα πρώτα δικαιώματα του παιδιού: το δικαίωμα στην οικογένεια. Δεν θα είχαμε καταλάβει την πραγματική σημασία του, αντίθετα θα την αναποδογυρίζαμε και θα επιστρέφαμε στο αρχαίο ρωμαϊκό δίκαιο εάν επικυρώναμε το δικαίωμα των ενηλίκων στην υιοθεσία και εάν αποδίδαμε πρωταρχική θέση στο συμφέρον του ενηλίκου. Αντιλαμβάνομαι σαφώς ότι η ίδια η έννοια της οικογένειας τείνει να μπει στο περιθώριο, αλλά όλοι θα πρέπει να δεχθούμε ότι κακονικά το παιδί μεγαλώνει καλύτερα με τη στοργή, τις φροντίδες ενός πατέρα και μιας μητέρας, όταν του εξασφαλίζονται συνθήκες σταθερότητας και γαλήνης.
<P>
Εάν κανείς είναι με το μέρος του παιδιού, τα πράγματα είναι απλά. Φυσικά υπάρχουν περιπτώσεις που προς το συμφέρον του παιδιού είναι προτιμότερη η υιοθεσία -υπενθυμίζω ότι είμαι ο εισηγητής σχετικά με το ειδικό θέμα της υιοθεσίας- από ένα μόνο πρόσωπο. Ας σκεφτούμε την περίπτωση, παραδείγματος χάρη, ενός παιδιού που, έχοντας χάσει τους γονείς του, έχει έναν παπού, μια γιαγιά, ένα θείο με τον οποίο μπορεί να ζήσει. ας σκεφτούμε έναν άντρα που παντρεύεται μία γυναίκα, χήρα ή όχι, που έχει ήδη ένα παιδί. σε αυτή την περίπτωση η υιοθεσία καθιστά το παιδί της γυναίκας και παιδί του άντρα. Είναι εντούτοις σαφές ότι θα πρέπει να προτιμάται η οικογένεια που αποτελείται από έναν πατέρα και μία μητέρα.
<P>
Πρέπει να διευκρινίσω ότι μία διαφορετική λύση που θα επικύρωνε το δικαίωμα στην υιοθεσία του ενηλίκου ως τέτοιου ή μιας κοινότητας διαφορετικής από την οικογενειακή που μόλις περιέγραψα, θα αλλοίωνε τον ίδιο το θεσμό της υιοθεσίας και την έκθεσή μου. πράγμα που θα με ανάγκαζε να πάρω κάποιες αποστάσεις από την ίδια την έκθεση.
<P>
Εξάλλου δεν υπάρχει πρακτικό πρόβλημα διότι η μεγάλη πτώση του αριθμού των γεννήσεων στις χώρες μας έχει σαν αποτέλεσμα να υπάρχουν κατά μέσο όρο δέκα αιτήσεις υιοθεσίας για κάθε παιδί που βρίσκεται σε κατάσταση εγκατάλειψης. Αυτό το φαινόμενο είναι η αιτία της μεγάλης εξάπλωσης της διεθνούς υιοθεσίας σε όλες τις χώρες μας, διεθνούς υιοθεσίας που παρουσιάζει πεισσότερες δυσκολίες τόσο για τους υιοθετούντες γονείς όσο και για τη διαφάνεια των διαδικασιών, για τους κινδύνους ακόμη και σοβαρών εκτροπών και, αυτό που μετράει περισσότερο, την αρμονική ανάπτυξη των ενδιαφερομένων παιδιών. Από την άλλη πλευρά, η διεθνής υιοθεσία είναι ένα θέμα που ενδιαφέρει άμεσα την Ευρωπαϊκή Ένωση.
<P>
Συνοπτικά, το περιεχόμενο της έκθεσής μου για την υιοθεσία επιβεβαιώνει ότι η υιοθεσία επιδιώκει να δώσει μία οικογένεια στον ανήλικο που δεν έχει οικογένεια. ότι την πρώτη θέση κατέχει το απώτατο συμφέρον του ανηλίκου. ζητεί την επικύρωση της Σύμβασης της Χάγης από τα κράτη μέλη και από τα άλλα κράτη. ζητεί την εναρμόνιση της διαφοράς ηλικίας για όσους επιθυμούν να υιοθετήσουν. ζητεί την αμοιβαία αναγνώριση των υιοθεσιών που έχουν γίνει στα κράτη μέλη. υποδεικνύει ότι για την υιοθεσία θα πρέπει να προτιμάται μία οικογένεια που αποτελείται από πατέρα και μητέρα. δέχεται την υιοθέτηση από ένα και μόνο άτομο μόνο όταν το απαιτεί το συμφέρον του ανηλίκου. υποδεικνύει ως επικουρική λύση τη διεθνή υιοθεσία, δεδομένου ότι πριν από όλα θα πρέπει να δίδεται η ευκαιρία στον ανήλικο να παραμένει στην οικογένειά του, και αυτό επιτυγχάνεται με την παροχή των αναγκαίων ενισχύσεων μέσω της διεθνούς συνεργασίας. Στην περίπτωση υιοθεσίας θα πρέπει να τηρούνται αυστηροί κανόνες σχετικά με τη δήλωση εγκατάλειψης.
<P>
Θα πρέπει να πούμε «όχι» σε όλες τις μορφές εμπορίας παιδιών με στόχο την υιοθεσία. θα πρέπει η διαμεσολάβηση για τη διεθνή υιοθεσία να ασκείται μόνο από οργανισμούς που διαθέτουν τη σχετική άδεια. Ελπίζω η απόφαση να είναι όσο το δυνατόν ομόφωνη.. τα παιδιά θα πρέπει να μας ενώνουν και όχι να μας διαιρούν. Γι αυτό το λόγο προσπαθήσαμε να πετύχουμε ένα αποτέλεσμα που να συγκεντρώνει τη μεγαλύτερη δυνατή συναίνεση. Εύχομαι οι ώρες που μας χωρίζουν από την τελική ψηφοφρία να μας επιτρέψουν να πετύχουμε το στόχο μιας ομόφωνης απόφασης.
<P>
(Χειροκροτήματα)

<SPEAKER ID=108 NAME="Seiller">
Κύριε Πρόεδρε, αγαπητοί συνάδελφοι, το θέμα της προστασίας των ανηλίκων στις χώρες της Ευρώπης περιλαμβάνει μια νομική καθώς και μια άλλη, ευρύτερη, πτυχή την οποία προσπάθησα να αναλύσω στη γνωμοδότηση εκξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης.
<P>
Επί του πρώτου σημείου, τη νομική προστασία, θα μου επιτραπεί να υπενθυμίσω κάτι το οποίο για μένα είναι αρκετά προφανές αλλά το οποίο, απ' ότι φαίνεται όμως, δεν είναι πλέον αρκετά προφανές, ότι δηλαδή αναζητώντας -και πολύ σωστά- μέσα νομικής προστασίας των παιδιών που κινδυνεύουν, τείνουμε να παραμελήσουμε έναν θεσμό ο οποίος εδώ και αιώνες, στην Ευρώπη, έχει σαν πρωταρχικό σκοπό την προστασία των παιδιών. Και αυτός ο θεσμός είναι η οικογένεια.
<P>
Ο γάμος -αφήνω το θρησκευτικό γάμο- ο πολιτικός γάμος λοιπόν, ως δέσμευση ενός άνδρα και μιας γυναίκας οι οποίοι δεν δίνουν μόνο την φυσική τους υπόσταση στα παιδιά αλλά και οι οποίοι δεσμεύονται έναντι της κοινωνίας, έχοντας ευθύνες και λογοδοτώντας και προς την ίδια την κοινωνία, έχουν την υποχρέωση να αναθρέψουν σωστά τα παιδία τα οποία έφεραν στη ζωή.
<P>
Μου φαίνεται ότι εδώ υπάρχει ένας θεσμός για την προστασία της νεολαίας τον οποίο έχουμε λίγο την τάση να ξεχνούμε. Και κυρία Zimmermann, αναφέρομαι στις δικές σας απόψεις, όταν λέτε στο εξαίρετο σημείο 6 της έκθεσής σας όπου παραθέτετε τους λόγους: »Στην πλειονότητα των περιπτώσεων, είναι προς το συμφέρον του παιδιού, οι γονείς του να ικανοποιούν τις ανάγκες του. Η οικογένεια που αγαπά είναι το καλύτερο περιβάλλον για να μυηθεί το παιδί στα δικαιώματα και τις υποχρεώσεις του «. Όμως, ακριβώς αυτή η παραδοσιακή οικογενειακή δομή υποβάλλεται σε σκληρή δοκιμασία. Παρατηρείται μια σταθερή αύξηση του αριθμού των οικογενειών με την ύπαρξη ενός μόνο γονέα, μερικές φορές με αλλαγή συντρόφου ο οποίος αναλαμβάνει ή δεν αναλαμβάνει το ρόλο του πατέρα ή της μητέρας. Η οικογενειακή δομή συνεχίζει να υποβαθμίζεται. Έχω τη γνώμη ότι εδώ υπάρχει μια εξαιρετική ανάλυση από την οποία θα πρέπει να έξαγουμε γενικά συμπεράσματα. Είμαστε απαισιόδοξοι; Θα αποφασίσουμε ότι δυστυχώς έτσι είναι και, οτι πρόκειται για μια δεδομένη κατάσταση, για την οποία δεν μπορούμε να κάνουμε τίποτε; Όχι, πιστεύω ότι έναντι των νέων γενεών έχουμε μια υποχρέωση και ιδιαιτέρως κατά την εφηβική τους ηλικίας η οποία συνιστάται στο να τους βοηθήσουμε ν΄ αποκτήσουν μια πραγματική νομική παιδεία και αυτό σε όλα τους τομείς, είτε πρόκειται για τον τρόπο ασκήσεως των ευθύνων τους ως πολίτες, είτε στα πλάσια της υπέρτατης πράξης τους ως πολίτες που αποτελεί και την πρώτη κοινωνική δέσμευση μεταξύ ανδρών και γυναικών, δηλαδή της δημιουργίας μιας οικογενειακής εστίας. Βρίσκω ότι κάπου υπάρχει κάποια αντιφάση, από τη μια να ανησυχούμε για την εξαφάνιση της κοινωνικής συνοχής, αναζητώντας ένα υψηλό επίπεδο κοινωνικής προστασίας για τους μισθωτούς των επιχειρήσεων και από την άλλη να παραμελούμε αυτό το οποίο, για μένα τουλάχιστον, αποτελεί τη βάση της κοινωνικής συνοχής, την οικογενειακή συνοχή. Να λάβουμε μέτρα κοινωνικής ασφάλειας, αλλά να μη παραμελούμε για το λόγο αυτό την λήψη μέτρων οικογενειακής ασφάλειας. Διότι η ιδιωτικοποίηση και η αυξανόμενη αβεβαιότητα των συνθηκών μέσα στις οποίες μεγαλώνουν τα περισσότερα από τα παιδιά, έχω τη γνώμη ότι αποτελούν κατάφορη καταπάτηση των βασικών τους δικαιωμάτων.

<SPEAKER ID=109 NAME="Λαμπρίας">
Κύριε Πρόεδρε, κυρίες και κύριοι συνάδελφοι, με αξιόμεμπτη καθυστέρηση εγκύπτουμε στις υποχρεώσεις που οφείλει να εκπληροί η οργανωμένη ευρωπαϊκή κοινωνία απέναντι στα νεαρότερα και πιο αδύναμα μέλη της, τα παιδιά. Χρειάστηκε να συνταραχθεί η διεθνής κοινή γνώμη από την αποκάλυψη φρικιαστικών εγκλημάτων σε μια χώρα, για να αναρωτηθούμε αν παρέχεται επαρκής προστασία στις τρυφερές ηλικίες, που είναι ανυπεράσπιστες. 'Ολες όμως οι απέραντες συζητήσεις ή εκκλήσεις, τα εντυπωσιακά συνέδρια που φούντωσαν από τον περασμένο χρόνο, θα αναδειχθούν εξωραϊστική φιλολογία αν δεν ληφθούν ορισμένα άμεσα θεσμικά μέτρα και δεν επιβληθούν οι πρακτικές εφαρμογές τους. Γιατί έτσι μόνο μπορεί να ανακοπεί η στυγνή και αποτρόπαιη εκμετάλλευση των νέων. Εκμετάλλευση όχι μόνο σεξουαλική, από εμπόρους λευκής σάρκας, αλλά και οικονομική, από αδυσώπητους εργοδότες και αδιάφορους καταναλωτές. Οι εκθέσεις που συζητούμε σήμερα, επεξεργασμένες από τις αρμόδιες επιτροπές, περιέχουν ένα πλήθος υποδείξεων. Κορυφαία είναι η κατοχύρωση των δικαιωμάτων του παιδιού, η αναγνώρισή τους, σε μια αναθεωρημένη Σύμβαση της 'Ενωσης, η εναρμόνιση των εθνικών νομοθεσιών, η στενότερη συνεργασία των δικαστικών αρχών και η πλήρης λειτουργία της Europol.
<P>
Επιτρέψτε μου, στον περιορισμένο χρόνο που διαθέτω, να προσθέσω και μια συνήθως αποσιωπούμενη πλευρά: την ανοχή του λεγομένου σεξουαλικού τουρισμού. Στην επικερδή αυτή δραστηριότητα μιλούμε μόνο για τα θύματα, τα παιδιά, αλλά αδιαφορούμε για τους θύτες που συντηρούν το απεχθές αυτό εμπόριο, τους ενήλικες χρήστες. Πιστεύω ότι υπάρχουν τα μέσα και είναι ευδιάκριτες οι μέθοδοι με τις οποίες μπορεί να εξαρθρωθεί ο σεξουαλικός τουρισμός που κηλιδώνει όχι τόσο τις μακρινές χώρες, όσο τις πολιτισμένες χώρες των πελατών τους. Μόνο με μια ολοκληρωμένη, έντιμη σύλληψη των προβλημάτων μπορεί η Ευρώπη να συμβάλει αποφασιστικά στην προστασία των ανηλίκων, στη σημερινή εποχή της παγκοσμιοποίησης όχι μόνο της οικονομίας αλλά, όπως πρέπει, και των αξιών του πολιτισμού.

<SPEAKER ID=110 NAME="Van Dijk">
Όπως όλοι γνωρίζουμε, οι ανήλικοι εξακολουθούν να χωρίζονται σε αγόρια και κορίτσια, και δυστυχώς, στη διαπαιδαγώγηση και στην κοινωνία, στην εκπαίδευση και σε όλους τους άλλους τομείς, η μεταχείριση των αγοριών είναι διαφορετική από αυτή των κοριτσιών, που από την πρώτη στιγμή που γεννιούνται εμποτίζονται με την αντίληψη του φύλου στο οποίο ανήκουν. Σε περίπτωση που έχουμε πρόθεση να αλλάξουμε τα στερεότυπα που επικρατούν στην κοινωνία μας, θα πρέπει να αρχίσουμε από την αρχή και να προσπαθήσουμε να την αλλάξουμε.
<P>
Ακουσα στο Σώμα ορισμένα κάπως υπερβολικά ωραία λόγια για την προστασία των ανηλίκων και τη σημασία της οικογένειας. Πρέπει να σας πω ότι η Επιτροπή για τα Δικαιώματα της Γυναίκας αναφέρθηκε σε επανειλημμένες περιπτώσεις τα τελευταία χρόνια στους κινδύνους που διατρέχουν οι ενήλικοι όχι μόνο έξω από την οικογένεια, αλλά και μέσα σ'αυτήν. Οι περιπτώσεις αιμομιξίας είναι συχνά συνταρακτικές και δεν θα ήθελα να εκφέρω γνώμη κατά πόσο είναι περισσότερο ή λιγότερο συνταρακτικές από την υπόθεση Dutroux, στην οποία αναφέρθηκε προφανώς ο κ. Lambrias. Θα πρέπει όμως να είμαστε ειλικρινείς και να παραδεχθούμε ότι τα παιδιά δεν είναι εξ ορισμού ασφαλή στους κόλπους της οικογένειας και ότι, σε περίπτωση που επιθυμούμε να δώσουμε ίσες ευκαιρίες στους άνδρες και στις γυναίκες στην κοινωνία μας, σε περίπτωση που επιθυμούμε να τους μεταχειριστούμε με τον ίδιο τρόπο, θα πρέπει να αποδεχθούμε το γεγονός ότι η παραδοσιακή οικογένεια δεν θα εξακολουθήσει να υφίσταται αιωνίως και ότι ολοένα και συχνότερα θα υπάρξουν άλλες μορφές συνύπαρξης, και μεταξύ ανδρών και γυναικών, αλλά όχι μόνο μεταξύ προσώπων του ιδίου φύλου, που θα είναι πάρα πολύ σταθερές και που μπορούν να αποτελέσουν ένα πάρα πολύ καλό περιβάλλον για την ανατροφή μικρών και μεγαλύτερων παιδιών. Δεν υπάρχει κανένα απολύτως πρόβλημα με την κατάσταση αυτή, η οποία αποτελεί κατά τη γνώμη μου μία προϋπόθεση για την ίση μεταχείριση των ανδρών και των γυναικών. Η κοινωνία θα πρέπει να προσαρμοστεί στην κατάσταση αυτή και όχι αντιθέτως. Δεν μπορούμε να ζητήσουμε την αναβίωση της παραδοσιακής οικογένειας επειδή σε ορισμένες περιπτώσεις παρατηρούνται υπερβάσεις, οι οποίες όμως λαμβάνουν χώρα στους κόλπους της παραδοσιακής οικογένειας.

<SPEAKER ID=111 NAME="Reding">
Κύριε Πρόεδρε, έχω την τιμή να σας εκθέσω τις σκέψεις και τις προτάσεις της Επιτροπής Δημόσιων Ελευθεριών και Εσωτερικών Υποθέσεων, που αφορούν τα προβλήματα που ανακύπτουν από τη διεθνή υιοθεσία. Πρέπει κατ΄ αρχήν να συμφωνήσουμε σε μια θεμελώδη αρχή, ότι δηλαδή είναι τα παιδιά τα οποία έχουν το δικαίωμα να έχουν οικογένεια και όχι οι ενήλικοι που μπορούν να διεκδικούν το δικαίωμα να έχουν παιδί. Κάθε πολιτική απόφαση πρέπει να εδράζεται σ΄ αυτή την αρχή. Η δεύτερη αρχή που πρέπει να τονίσουμε είναι ότι είναι προτιμότερο να αφήνεται το παιδί να αναπτύσσεται στο δικό του περιβάλλον. Η περίπτωση της διεθνούς υιοθεσίας θα πρέπει να εξετάζεται όταν η αρχή αυτή δεν μπορεί να εφαρμοσθεί. Ακόμη, πρέπει οι προϋποθέσεις της υιοθεσίας να είναι άριστες και οποιαδήποτε πώληση παιδιού κατόπιν αγοράς, δόλιας συγκατάθεσης, εξαναγκασμού και απαγωγής να καταστεί αδύνατη. Η καταπολέμηση αυτών των εγκληματικών συμπεριφορών απαιτεί πολλά μέτρα και κατ΄ αρχήν την επικύρωση και την εφαρμογή της Συνθήκης της Χάγης για την συνεργασία, σε ότι αφορά τη διεθνή υιοθεσία από τις ευρωπαϊκες και τις τρίτες χώρες από τις οποίες προέρχονται τα προς υιοθεσία παιδιά. Το δεύτερο μέτρο συνίσταται στο να περιληφθεί στις εθνικές νομοθεσίες νόμος δυνάμει του οποίου κάθε νομικό πρόσωπο δημοσίου ή ιδιωτικού δικαίου που διακινεί παιδία προς υιοθεσία πρέπει να έχει προηγούμενη έγκριση από τον εθνικό οργανισμό εποπτείας. Τρίτο μέτρο: κάθε πραγματοποιούμενη υιοθεσία πρέπει να στηρίζεται στην ρητή απόδειξη της νόμιμης εγκατάλειψης του παιδιού. Τέταρτο μέτρο: η παράνομη είσοδος παιδιών θα πρέπει να καταπολεμηθεί με μια στενή συνεργασία μεταξύ των δυνάμεων της τάξης καθώς και με τη συστηματική χρησιμοποίηση των υπαρχόντων μέσων μεταξύ των οποίων το σύστημα πληροφοριών Schengen και Europol. Καταπολεμώντας την εγκληματική διακίνηση και βοηθώντας τις υιοθετούσες οικογένειες να δώσουν στο παιδί αγάπη και προστασία θα καταστήσουμε τη διεθνή υιοθεσία μια υπέροχη πράξη αλλυλεγγύης για τα παιδιά χωρίς οικογένεια.

<SPEAKER ID=112 LANGUAGE="EN" NAME="Kinnock, Glenys">
Κύριε Πρόεδρε, θα ήθελα να αρχίσω αναφερόμενη στη Σύμβαση του ΟΗΕ για τα Δικαιώματα του Παιδιού και να προτρέψω την Ευρωπαϊκή Ένωση να αποδεχθεί ότι η Σύμβαση αυτή θα πρέπει να είναι για μας κάτι πολύ παραπάνω από ένα κομμάτι χαρτί, θα πρέπει να είναι πράγματι μια νομική δέσμευση - όπως σαφώς είναι - προς παραχώρηση πολιτειακών, πολιτικών, κοινωνικών, πολιτιστικών και οικονομικών δικαιωμάτων στα παιδιά μας. Είναι η πιο ευρύτατα κυρωμένη σύμβαση στην ιστορία και περιλαμβάνει σαφέστατες και αναμφισβήτητες υποχρεώσεις τις οποίες θα πρέπει να τηρήσουμε.
<P>
Αλλά, ασφαλώς, οπουδήποτε κι' αν κοιτάξουμε σ' ολόκληρο τον κόσμο θα δούμε παιδιά τα οποία υφίστανται χρησιμοποίηση, κακομεταχείριση, εκμετάλλευση και περιφρόνηση. Σήμερα η UNICEF δημοσιεύει την έκθεσή της για την κατάσταση των παιδιών στον κόσμο, η οποία ασχολείται με την παιδική εργασία. Περίπου εννέα εκατομμύρια παιδιά σ' ολόκληρο τον κόσμο πεθαίνουν από αιτίες που θα μπορούσαν πολύ εύκολα να προληφθούν με πολύ αδάπανες λύσεις, λύσεις που στο δικό μας μέρος του κόσμου χρησιμοποιούμε εδώ και μισό περίπου αιώνα.
<P>
Έτσι, αυτό το οποίο ζητούμε εδώ σήμερα είναι να έχουμε όχι απλά και μόνο καλές προθέσεις αλλά την πολιτική βούληση να προσφέρουμε υπηρεσίες στα παιδιά της Ευρώπης και του κόσμου. Θα πρέπει να στρέψουμε πόρους υπέρ των παιδιών και να στρέψουμε επίσης το ενδιαφέρον μας στα παιδιά όλων των κοινωνιών, φτωχών και πλούσιων.
<P>
Θα ήθελα επίσης να αναφερθώ στη Σύμβαση της Χάγης και σε μια συγκεκριμένη περίπτωση που παρουσιάστηκε στην εκλογική μου περιφέρεια, του Ανταμ και του Νάθαν, δύο μικρών αγοριών που απήχθησαν από τον τυνήσιο πατέρα τους, πολίτη μιας χώρας που δεν έχει κυρώσει τη Σύμβαση της Χάγης. Όπως μου είπατε πρόσφατα σε απάντηση ερωτήσεώς μου, πολύ λίγες δυνατότητες διεξόδου έχουμε στην περίπτωση που μια χώρα δεν έχει κυρώσει τη Σύμβαση της Χάγης. Ο προαναφερόμενος τυνήσιος μεταχειρίστηκε τα παιδιά ως ιδιοκτησία του, τα παραπλάνησε και τα εξέθεσε σε μια πολύ περίεργη κατάσταση σε μια χώρα και σε μια οικογένεια που ελάχιστα μπορούν να κατανοήσουν.
<P>
Θα ήθελα να σας ρωτήσω κύριε Επίτροπε εάν μπορεί να γίνει κάτι για την υπόθεση αυτή. Ποιές πιέσεις θα μπορούσατε να ασκήσετε σ' αυτή την περίπτωση; Η Τυνησία λαμβάνει από την ΕΕ μεγάλα ποσά σε βοήθεια και στην απάντησή σας μου είπατε ότι υπάρχουν υποχρεώσεις σύμφωνα με το διεθνές δίκαιο οι οποίες θεωρείτε ότι θα πρέπει να τηρηθούν. Θα ήθελα να σας ρωτήσω εάν στις οιεσδήποτε νέες συνομιλίες με την Τυνησία θα συμπεριληφθούν αυτές οι διεθνείς υποχρεώσεις, ιδιαίτερα η Σύμβαση της Χάγης. Και θα μπορούσατε να μου πείτε παρακαλώ ποιές λέξεις ενθάρρυνσης θα μπορούσα να πω σε μια μάνα με ραγισμένη την καρδιά αυτές τις λίγες ημέρες πριν από τα Χριστούγεννα η οποία ικετεύει να έχει τα παιδιά της, Ανταμ και Νάθαν, στο σπίτι τους στη Νότιο Ουαλλία εκεί όπου ανήκουν;

<SPEAKER ID=113 LANGUAGE="DE" NAME="Mosiek-Urbahn">
Kύριε Πρόεδρε, κυρίες και κύριοι, μέλημα της έκθεσης Zimmermann για την προστασία των ανηλίκων, είναι να δημιουργηθεί ένα, κατά το δυνατόν ενιαίο, νομικό πλαίσιο. Θα πρέπει να υποστηρίξουμε πλήρως τη βασική δήλωση της έκθεσης αυτής, ότι δηλαδή θα πρέπει να επιτύχουμε καλύτερη προστασία των ανηλίκων. Ωστόσο, αν αναλύσουμε ακριβέστερα την έκθεση, θα δούμε ότι υπάρχουν ορισμένα σημεία που χρειάζονται διαφορετική θεώρηση. H καλύτερη προστασία, και αυτό το επεσήμανε ήδη η κ. Seillier, έγκειται στο να μπορούν τα παιδιά να μεγαλώνουν σε μια σωστή οικογένεια. Eίναι το κύτταρο της κοινωνίας μας, αλλά το γεγονός αυτό δεν αναφέρεται σε κανένα σημείο του ψηφίσματος, της έκθεσης αυτής. Aυτό το θεωρώ μεγάλη παράλειψη.
<P>
H καλύτερη προϋπόθεση για την αποτελεσματική προστασία των ανηλίκων, είναι και παραμένει η οικογένεια. Tα συμφέροντα των παιδιών και των οικογενειών είναι κοινά, κανονικά, - ξέρω πως η πραγματικότητα εμφανίζεται συχνά διαφορετική. Aπό το γεγονός αυτό έπεται ότι η προστασία θα πρέπει να στρέφεται πρώτα προς την οικογένεια. Tα ενδιαφέροντά της θα πρέπει να ερευνηθούν. Eδώ, όμως, έχουμε να κάνουμε με πολλά κοινωνικά προβλήματα, με αυξημένο εγωισμό, με αυξανόμενη διαρθρωτική αδιακρισία. Στις μεγαλουπόλεις, βρίσκουμε τμήματα της πόλης, στα οποία μόλις το 10 % των οικογενειών έχουν παιδιά. Έτσι, δεν πρέπει να απορεί κανείς που η συνειδητοποίηση των αναγκών των παιδιών μειώνεται ολοένα και περισσότερο.
<P>
Όταν προβληματίζεται κανείς για την προστασία των ανηλίκων, μόνο σε δεύτερη μοίρα θα πρέπει να κάνει σκέψεις για δικαιώματα. Tα δικαιώματα των παιδιών διατυπώνονται κυρίως στη Σύμβαση του OHE για τα Δικαιώματα των Παιδιών. Aυτή αποτελεί εγγύηση για τις νομοθετικές ελάχιστες διατάξεις και έτυχε ευρείας αποδοχής. 180 κράτη του κόσμου υπόγραψαν τη σύμβαση αυτή. Nομίζω πως κάτι τέτοιο δεν έγινε με καμιά άλλη. Έδωσε πολύτιμη ώθηση, και αποτελεί βασικό σημείο, πραγματικά, για την περαιτέρω εξέλιξη των δικαιωμάτων των παιδιών. Ωστόσο, περιορίζεται σε υποχρεώσεις του κράτους, αλλά δεν διατυπώνει δικαιώματα για τα παιδιά. Σ' αυτό θα 'πρεπε να συμβάλει η παρούσα έκθεση.
<P>
Tα κύρια προβλήματα είναι - κι αυτό ήδη αναφέρθηκε από περισσότερες μεριές, και ασφαλώς δεν χρειάζεται πλέον εμβάθυνση - είναι προβλήματα που προέρχονται από τα μέσα ενημέρωσης, από τα αυξανόμενα σεξουαλικά εγκλήματα, την παιδεραστία, τη βία, την πορνεία, τη ναρκομανία, την φτώχεια και την παιδική εργασία. Θα πρέπει να ταχθούμε υπέρ του δικαιώματος των παιδιών για υγιεινή σωματική και ψυχική ανάπτυξη. Θα πρέπει να βρούμε απαντήσεις στα προβλήματα που μόλις αναφέρθηκαν. Tο Συμβούλιο «Δικαιοσύνης και Eσωτερικών Yποθέσεων», προθυμοποιήθηκε και ανέλαβε την υποχρέωση να φροντίσει για μια στενότερη συνεργασία στον τομέα της δικαιοσύνης και των εσωτερικών υποθέσεων. Tα αιτήματα που προβλήθηκαν, σχετικά με το θέμα αυτό, στην έκθεση, να συσταθεί μια ακόμη Γενική Διεύθυνση, κοινοβούλια παιδιών και ειδικές επιτροπές, ασφαλώς και δεν βλάπτουν. Tίθεται μόνο το ερώτημα: Σε τι βοηθούν; Mήπως δεν σημαίνουν απλώς περισσότερη γραφειοκρατία και δεν παίζουν εν μέρει το ρόλο ενός άλλοθι μόνο; Eίμαι υπερήφανος που μπορώ να επιστήσω την προσοχή σε μια συγκεκριμένη βοήθεια, στο ότι δηλαδή η συνάδελφος της ομάδας μας κ. Banotti ανέλαβε δική της πρωτοβουλία και, χωρίς να διαθέτει ανάλογα όργανα και υπηρεσίες, βοήθησε μόνη της στο να ξαναβρεθούν παιδιά που είχαν χαθεί.
<P>
Στην έκθεση αναφέρεται πως είναι απαραίτητο να επιτευχθούν η κατοχύρωση των δικαιωμάτων των παιδιών στη Συνθήκη του Mάαστριχτ. Aσφαλώς και δεν πρόκειται να είναι κανείς κατά, μόνον που και εδώ τίθεται το ερώτημα: Tι θα αποφέρει αυτό πρακτικά; Tο θέμα δεν είναι τελικά να προσφέρουμε πρακτική βοήθεια για τα παιδιά; Xρειαζόμαστε επίσης κι ένα ισορροπημένο δίκαιο υιοθεσίας, έτσι όπως προτάθηκε από τον κ. Cassini. Xρειαζόμαστε όλες τις δυνάμεις και τις δυνατότητες; θα πρέπει να τις συγκεντρώσουμε. Xρειαζόμαστε αφοσίωση, χρειαζόμαστε δύναμη κι επιμονή, για να επιτύχουμε, στην πράξη, καλύτερη προστασία των παιδιών.
<P>
Schaffner (UPE). (FR) Κύριε Πρόεδρε, οι δύο εισηγητές παρουσίασαν ενδιαφέρουσες προτάσεις για να καταστεί η προστασία του παιδιού προτεραιότητα της ευρωπαϊκής πολιτικής, προσπαθώντας να βάλουν τέλος στο νόμο της σιωπής, τον σεξουαλικό τουρισμό κ.τ.λ. Να το θέμα το οποίο, έχω τη γνώμη, έπρεπε να προκαλέσει την πλήρη ομοφωνία μέσα σ' αυτήν την αίθουσα. Δυστυχώς διαπιστώνει κανείς ότι η πολιτική παρεμβαίνει και σ' αυτόν τον τομέα. Ορισμένοι χρησιμοποοιούν σαν Δούρειο Ίππο αυτήν την ευγενή προσπάθεια προκειμένου να περάσουν τη δική τους ιδεολογία πάνω από τα συμφέροντα των παιδιών.
<P>
Πως είναι δυνατόν, απέναντι στην καθημερινή πραγματικότητα των κάθε μορφής καταχρήσεων και αποκλίσεων, των οποίων τα παιδιά και οι έφηβοι αποτελούν τα θύματα, να μην γίνεται αντιληπτό ότι κάθε προσπάθεια προβολής των σεξουαλικών πρακτικών των ενηλίκων σε ένα τόσο ευαίσθητο πεδίο δεν αποτελεί μόνο μια πρόκληση, αλλά μια πραγματική ώθηση των νέων προς την ακολασία; Ελπίζω ότι το Κοινοβούλιο μας θα έχει μια αναλαμπή αξιοπρέπειας, διότι αλλοιώς θα έχει απωλέσει κάθε νόμιμο δικαίωμα έκφρασης της αγανάκτησής του, όπως την εξέφρασε τον Σεπτέμβριο στις Βρυξέλλες, μετά την τρομερή επικαιρότητα αυτού του καλοκαιριού.
<P>
Η ψήφος της ομάδας μου για τα κείμενα αυτά θα εξαρτηθεί από τις τροπολογίες που θα εγκριθούν. Παρ΄ όλα αυτά δεν μπορώ παρά να χαρώ ιδιαίτερα για τις αποφάσεις του τελευταίου συμβουλίου «Δικαιοσύνη», το οποίο προέβλεψε την επιθυμία ορισμένων από εμάς εγκρίνοντας μια κοινή δράση για την ενίσχυση της καταπολέμησης της κακομεταχείρησης των ανθρωπίνων όντων και της σεξουαλικής εκμετάλλευσης των παιδιών καθώς και την διεύρυνση της αποστολής της υπηρεσίας «Ναρκωτικά Ευρώπη¨ στα θέματα παιδεραστίας.
<P>
Η παιδική ηλικία είναι εύθραυστη, η παιδική ηλικία είναι από τη φύση της φευγαλέα. Ο Schiller έλεγε «μάθετε να σέβεστε πάντα τα όνειρα των παιδιών». Πώς ένα Κοινοβούλιο, το οποίο θέλει να θεωρείται υπεύθυνο, θα μπορούσε να διανοηθεί ότι υποστηρίζει τα συμφέροντα των πολιτών τους οποίους εκπροσωπεί, υιοθετώντας ορισμένες από τις τροπολογίες αυτών των κειμένων; Πώς ο καθένας από εμάς, θα μπορέσει να δικαιολογήσει στην κοινή γνώμη της χώρας του, στους εκλογείς της περιφέρειας του, τέτοιες προτάσεις; Πως θα μπορέσετε να κοιτάζετε ακόμη τα παιδιά στα μάτια για να ανακαλύψετε τα όνειρα τους;
<P>
Thors (ELDR). (SV) Κύριε Πρόεδρε, αξιότιμοι βουλευτές, σίγουρα θίγονται στην έκθεση πολύ επίκαιρα ζητήματα, και πιστεύω ότι η μεγάλη πλειοψηφία εδώ θέλει να τα υποστηρίξει. Ωστόσο θίγονται και πολλά ζητήματα τα οποία δεν ανήκουν στην αρμοδιότητα της δνωσης, αλλά σ'αυτήν των κρατών μελών. Συνεπώς δεν είναι κάτι με το οποίο το Κοινοβούλιο θα έπρεπε στην πραγματικότητα να ασχολείται.
<P>
εταν είμαστε εθιμοτυπικοί αποζητούμε την αρχή της επικουρικότητας, ότι θα πρέπει να ενισχυθεί και ότι θα πρέπει να την ακολουθούμε. Αλλά αν εγκρίνουμε όλες τις τροπολογίες και όλες τις προτάσεις που υπάρχουν χωρίς τροπολογίες, τότε η πράξη δεν συμβαδίζει με την θεωρία. Γι'αυτό η Ομάδα μας δεν θα μπορέσει να υποστηρίξει όλες τις υπάρχουσες τροπολογίες, παρότι θεωρούμε ότι η έκθεση είναι κατά βάσιν καλή. Εκτός του ότι θέλουμε η πράξη να συμβαδίζει με την θεωρία, θέλω επίσης να ρωτήσω: πώς θα έβλεπαν οι λαοί της Ευρώπης τις προτάσεις μας αν θα παρεμβαίναμε σε πάρα πολλά ζητήματα που σχετίζονται με τον πολιτισμό, π.χ. σε ποιά ηλικία θα έχει κανείς δικαίωμα να υιοθετεί, πως αντιμετωπίζουμε το δικαίωμα των ομοφυλόφιλων και αυτών που ζούν μόνοι τους σε σχέση με την υιοθεσία; Πιστεύω ότι οι συστάσεις σ'αυτούς τους τομείς δεν σέβονται την πολιτιστική πολυμορφία η οποία επίσης είναι σημαντική στην Ευρώπη.
<P>
Περαιτέρω πιστεύω ότι πολλές προτάσεις κινδυνεύουν να επισκιάσουν τα σημαντικότερα ζητήματα, συγκεκριμένα τον εφοδιασμό της δνωσης με εργαλεία για την καταπολέμηση των φρικτών εγκλημάτων που υπάρχουν και την εκμετάλλευση των εργαλείων που ήδη έχουμε για την καταπολέμηση ακριβώς των εγκλημάτων στα οποία πολλοί από σας έχουν ήδη αναφερθεί. Χρειαζόμαστε μια ενισχυμένη αστυνομική συνεργασία εντός της δνωσης για την αποκάλυψη των δικτύων που υπάρχουν για εμπόριο με παιδιά, είτε πρόκειται για σεξουαλική εκμετάλλευση, εμπόριο παιδιών με την μορφή υιοθεσιών είτε εμπόριο παιδιών για την απόκτηση οργάνων για μεταμοσχεύσεις.
<P>
Χαίρομαι γιατί το Συμβούλιο Υπουργών έλαβε τα πρώτα μέτρα ώστε να μπορέσουμε μαζί να σταματήσουμε αυτές τις δοσοληψίες. Η κατάσταση απαιτεί να έχουμε μέτρα σ'ολόκληρη την Ευρώπη. Να απαιτούμε από τις αιτούμενες ένταξη χώρες να το σέβονται αυτό καθώς και να απαιτούμε επίσης στα προγράμματα Phare και Tacis να υπάρχει μέριμνα για τα παιδιά και για την κοινωνική συνεργασία.

<SPEAKER ID=114 LANGUAGE="ES" NAME="Sierra Gonzαlez">
Κύριε Πρόεδρε, πρόκειται να αναφερθώ ιδιαίτερα στην έκθεση σχετικά με τη διεθνή υιοθεσία. Το πρώτο που πρέπει να πούμε σχετικά με την έκθεση του κ. Casini, του οποίου η ευαισθησία σχετικά με αυτά τα θέματα αποδεικνύεται με το παραπάνω, είναι ότι πρόκειται για μια έκθεση πολύ πρόσφορη. Διατυπώνεται σε μια στιγμή όπου το εμπόριο ανηλίκων και η χρησιμοποίησή τους για αθέμιτους σκοπούς θέτουν σε κίνδυνο τη διεθνή υιοθεσία.
<P>
Το δεύτερο είναι ότι καθορίζει τις απαραίτητες εγγυήσεις ώστε να προλαμβάνεται η χρησιμοποίηση του ανηλίκου σε εγκληματικούς σκοπούς. Παράλληλα τονίζει -σύμφωνα με το προστατευτικό πνεύμα από το οποίο εμπνέεται- την κοινωνική αξία άλλων νομικών μορφών δια των οποίων μπορεί να καλυφθεί η εγκατάλειψη ανηλίκων, όπως η προσωρινή υποδοχή ή η κηδεμονία.
<P>
Όντας όμως μια έκθεση που διέπεται από εξαίρετες νομικές προφυλάξεις, θεωρώ ότι απουσιάζει μια ακόμη προφύλαξη, η οποία κατά την άποψή μου θα ήταν απαραίτητη, να απαιτηθεί δηλαδή από τους διεθνείς οργανισμούς να φροντίζουν ώστε τα παιδιά να υιοθετούνται κατά προτίμηση από οικογένειες του γεωγραφικού και πολιτιστικού τους περιβάλλοντος. Θεωρώ επίσης ότι απουσιάζει το ότι δεν αποφαίνεται σχετικά με ένα ζήτημα με σημαντικό κοινωνικό αντίκτυπο, όπως είναι οι διακρίσεις που υφίστανται οι ομοφυλόφιλοι απέναντι στην υιοθεσία. Πιστεύω ότι αυτό είναι ένα ζήτημα που αξίζει ιδιαίτερη προσοχή, σε μια κοινωνία ελεύθερη και ανεκτική όπως φιλοδοξεί να είναι η δική μας.
<P>
Τέλος, θα ήθελα να επωφεληθώ της ευκαιρίας για να συγχαρώ και την κ. Zimmermann για την έκθεσή της, της οποίας το ανοιχτό πνεύμα συμβαδίζει με τη σύνεση.

<SPEAKER ID=115 LANGUAGE="DE" NAME="Ullmann">
Kύριε Πρόεδρε, αξιότιμοι κυρίες και κύριοι συνάδελφοι, όλοι γνωρίζουμε πως το πιο αποφασιστικό βήμα για την προστασία των ανηλίκων θα ήταν η απεριόριστη εφαρμογή της Σύμβασης του OHE για τα Δικαιώματα των Παιδιών, του 1989. Δικαιολογημένα και οι δύο εκθέσεις βασίζονται σ' αυτήν. Aλλά από την άλλη μεριά, γνωρίζουμε επίσης τι επιφυλάξεις υπάρχουν κατά της Σύμβασης του OHE για τα Δικαιώματα των Παιδιών; επιφυλάξεις που οφείλονται σε ατομικό, συλλογικό και κρατικό ατομισμό και εγωισμό, ακόμη και της δική μου χώρας. Aκόμη και η Eυρωπαϊκή Σύμβαση για τα Δικαιώματα των Παιδιών, που ψηφίσθηκε φέτος, υστερεί έναντι του στάνταρτ της Σύμβασης του OHE. Eδώ απομένουν ακόμη να γίνουν πολλά. Γι' αυτό και επιδοκιμάζω το ότι και στις δύο εκθέσεις γίνονται προτάσεις, για το τι μπορεί να γίνει από τώρα κιόλας.
<P>
Aπ' αυτήν την άποψη, ωστόσο, για τον προσανατολισμό του έργου αυτού, είναι για μένα ιδιαίτερα σημαντικά δύο κριτήρια. Πρώτον, να αποκλεισθούν όλες οι μειωτικές διακρίσεις νέων κοινοτήτων συμβίωσης, όπως ζητείται στο άρθρο 2 της έκθεσης Cassini, όπου συγκαταλέγονται και οι σχέσεις ομοφυλοφίλων. Σημαντικό επίσης για την ομάδα μου είναι το ότι μιλάμε εδώ κατηγορηματικά, αλλά δεν μιλάμε για το δικαίωμα στη ζωή, όταν πρόκειται για την ακεραιότητα της ανθρώπινης αξιοπρέπειας.
<P>
Στα παιδιά μπορούμε να δούμε ποια βήματα έχει ακόμη μπροστά της η κατανόησή μας για τα ανθρώπινα δικαιώματα, την εξέλιξη δηλαδή από το αυτόνομο, και συνεπώς εγωιστικό, άτομο μέχρι την αμοιβαιότητα των σχέσεων μεταξύ ατόμων.

<SPEAKER ID=116 LANGUAGE="FR" NAME="Leperre-Verrier">
Κύριε Πρόεδρε, αυτή τη μέρα που είναι αφιερωμένη στα ανθρώπινα δικαιώματα νομίζω ότι είναι σωστό να τη συνδυάσουμε με τα δικαιώματα του παιδιού που είναι ένας τομέας στον οποίο η Ευρωπαϊκή Ένωση εμφανίσθηκε για πολύ καιρό φοβισμένη. Είναι αλήθεια ότι σε ότι αφορά το θέμα αυτό, η νομική του βάση υπήρξε ισχνή. Παρόλα αυτά, τα παιδιά της Ευρώπης είναι υπήκοοι όπως όλοι οι άλλοι και έχουμε την υποχρέωση να ενδιαφερθούμε για την ευτυχία τους, την αξιοπρέπειά τους και το μέλλον τους.
<P>
Γι' αυτό το λόγο χαίρομαι ιδιαίτερα που το Ευρωπαϊκό Κοινοβούλιο πήρε την πρωτοβουλία αυτών των δύο εκθέσεων και θα ήθελα να ευχαριστήσω την κυρία Zimmermann και τον κύριο Casini για την ποιότητα των εργασιών τους. Σίγουρα υπάρχει μια τέτοια πληθώρα συνθηκών ώστε θα πρέπει να βρεθεί ένα κοινό νομικό πλαίσιο το οποίο θα μας επιτρέψει να επεξεργασθούμε, στο πλαίσιο της Ευρωπαϊκής Ένωσης, μια παγκόσμια και δυναμική προστασία των δικαιωμάτων του παιδιού. Απ' αυτή την άποψη, η συνθήκη του Ο.Η.Ε. μου φαίνεται μια καλή βάση. Σε κάθε περίπτωση, είναι απαραίτητο να περιληφθεί στις συνθήκες αυτή η επιθυμία προάσπισης των δικαιωμάτων του παιδιού.
<P>
Εντούτοις, δεν θα προχωρήσουμε σημαντικά σ΄ αυτόν τον τομέα εαν η Ευρωπαϊκή Ένωση δεν ενισχύσει τις αρμοδιότητες της επί θεμάτων εκπαιδεύσεως, υγείας και οικογενειακής πολιτικής. Διότι πέρα από τα προβλήματα της κακομεταχείρισης καθώς και της οικονομικής και σεξουαλικής εκμετάλλευσης, πρέπει να επαναδιατυπώσουμε το δικαίωμα στην εκπαίδευση, μιας εκπαίδευσης που αναπτύσσει την προσωπικότητα και η οποία δίνει τη δυνατότητα μιας πραγματικής καταπολέμησης των ανισοτήτων και της σχολικής αποτυχίας.
<P>
Επιπροσθέτα, πρέπει να προωθήσουμε μια ανοιχτή οικογενειακή πολιτική, η οποία θα λαμβάνει υπόψη της την εξέλιξη της οικογενείας του σήμερα καθώς και μια συνεκτική και θεληματική κοινωνική πολιτική με σκοπό την αποτελεσματική καταπολέμηση της φτώχειας και της περιθωριοποίησης, για τις οποίες γνωρίζουμε τι καταστροφές προκαλούν στους νέους σήμερα.
<P>
Τέλος, εκτός από τις θεραπείες που προτάθηκαν, πιστεύω ότι θα ήταν καλό οι κοινωνίες μας να δεχθούν να εξετάσουν το καθεστώς που επιφυλάσσουν στα παιδιά τους. Τα θεωρούν συχνότερα ως αντικείμενα επιθυμίας ή εμπορικό στόχο παρά ως μελλοντικούς πολίτες στους θα πρέπει εποιγόντως να μεταδοθούν αξίες που είναι οι δικές μας αξίες.
<P>
Stirbois (NI). (FR) Κύριε Πρόεδρε, είναι καιρός πλεόν να λάβουμε υπόψη μας το παιδί σαν υποκείμενο δικαίου.
<P>
Η κοινωνία φαίνεται ότι συνειδητοποιεί την ύπαρξη, ακόμη και σε διάφορες χώρες της ίδιας της Ευρωπαϊκής Ένωσης, της κακομεταχείρισης του παιδιού, των δικτύων παιδοφυλίας ή ακόμη και της παιδικής πορνογραφίας. Έχει την πρόθεση να λάβει διάφορα ιδιαιτέρως ενδιαφέροντα μέτρα - όπως τα άρθρα 7, 8, 9, 10 αυτής της έκθεσης - για την προστασία του παιδιού και χαίρομαι γι΄ αυτό.
<P>
Εντούτοις δεν πρέπει να συζητάμε λάθος θέμα. Πρέπει να υπερασπίσουμε τα νόμιμα δικαιώματα του παιδιού και να το προστατεύσουμε και όχι να κάνουμε επίκληση αρχών που στην πραγματικότητα δεν έχουν ως σκοπό παρά την αμφισβήτηση, εκ μέρους ορισμένων, των κοινωνιών μας οι οποίες υποτίθεται ότι είναι ηθικά και σεξουαλικά απαρχαιομένες - πάντα τα ίδια επιχειρήματα - διότι δεν είναι αρκετά απελευθερωμένες και ανεκτικές σε θέματα σεξουαλικότητας.
<P>
Πράγματι, σε ορισμένες παραγράφους, KA και KB μεταξύ άλλων, η έκθεση καταγγέλλει την έλλειψη πληροφόρησης και συζητήσεων σε ότι αφορά την σεξουαλικότητα. Οφείλω να πω ότι εκπλήσσομαι. Έχω τη γνώμη ότι η κυρία Zimmermann δεν βλέπει ποτέ τηλεόραση, δεν διαβάζει ποτέ εφημερίδες και δεν πηγαίνει ποτέ στα σχολεία, γατί μιλούν για την σεξουαλικότητα ελεύθερα.
<P>
Η έκθεση είναι υπέρ της προάσπισης της σεξουαλικής προτίμησης και της ελευθερίας της ανάπτυξης της προσωπικότητας, της κατάργησης κάθε διαφοράς του νομικού καθεστώτος μεταξύ παιδιών τα οποία γεννήθηκαν στα πλαίσια ενός γάμου και εκτός αυτού ή ακόμη και υπέρ της ελεύθερης κυκλοφορίας των παιδιών υπηκόων τρίτων χωρών, πράγμα το οποίο είναι πολύ επικίνδυνο διότι θα επιτρέψει την εγκατάσταση ολόκληρων οικογενειών στη χώρα.
<P>
Πρέπει να πω ότι εδώ ακόμα μένω έκπληκτη. Η εμφανής διάλυση της ίδιας της αρχής της οικογένειας, στο πλαίσιο αυτής της έκθεσης, προκαλεί κατάπληξη. Ενώ η ανάπτυξη της προσωπικότητας και η προστασία του παιδιού φαίνεται να είναι οι πανθομολογούμενοι στόχοι αυτής της έκθεσης -όλος ο κόσμος το αναγνωρίζειπαραμερίζει πλήρως και καταργεί το οικογενειακό περιβάλλον που αποτελεί το προνομιούχο πλαίσιο για την ένταξη και την ανάπτυξη του παιδιού. Πως λοιπόν ισχυριζόμαστε ότι θέλουμε να προστατεύσουμε τα παιδιά όταν πρόκειται να καταστρέψουμε το φυσικό τους περιβάλλον και τα σημεία αναφοράς τους σε ότι αφορά την στοργή;
<P>
Αυτή η εντελώς αναρχική απόκλιση, κύριε Casini, βρίσκεται στην έκθεση και αφορά την υιοθεσια των ανηλίκων. Πράγματι, η έκθεση προβλέπει να ζητήθεί από τις χώρες μέλη να καταργήσουν τις διακρίσεις οι οποίες υφίστανται σε νομικό επίπεδο για τους ομοφυλόφιλους σε ό, τι αφορά την υιοθεσία. Αυτό είναι εντελώς παράδοξο και καθόλου συνεπές.
<P>
Είναι αυτός τρόπος προάσπισης του οικογενειακού κυττάρου, με την παραδοσιακή έννοια του όρου, δηλαδή μιας μητέρας, ενός πατέρα και των παιδών; Σίγουρα όχι. Είναι αυτό ένα μέσο να προστατέψουμε το παιδί εναντίον όλων των παρεκτροπών της κοινωνίας, αφαιρώντας του κάθε δυνατότητα να επωφεληθεί ένος υγειούς οικογενειακού περιβάλλοντος το οποίο αναπτύσσει την προσωπικότητα; Ασφαλώς όχι.
<P>
Είμαστε εναντίον αυτής της εκθέσεως και θεωρώ πολύ επικίνδυνη, κύριε Πρόεδρε, την εμμονή της Κοινότητας να θέλει να κατευθύνει τα πάντα και να θέλει να θέσει κανόνες για τα πάντα. Το γεγονός αυτό κινδυνεύει να καταλήξει αύριο στην καταστροφή των ηθικών αξιών που αποτελούν τις θεμέλιες αξίες των κοινωνιών μας.

<SPEAKER ID=117 LANGUAGE="EN" NAME="Malone">
Κύριε Πρόεδρε, το Κοινοβούλιο τούτο έχει από μακρού αποδεχθεί το καθήκον να λαμβάνει υπόψη του την προστασία των παιδιών κατά τη διαμόρφωση των εργασιών του. Η παρουσίαση των σημερινών εκθέσεων επιβεβαιώνει εκ νέου την από μακρού δέσμευσή μας στους νέους ανθρώπους. Θα ήθελα να συμμετάσχω κι' εγώ σ' εκείνους που έχουν ήδη συγχαρεί τους εισηγητές για την εργασία τους και την επιμονή τους. Πράγματι, θα ήθελα να πω στην κ. Zimmermann ότι είχε εξαιρετικό ενδιαφέρον η σημερινή συνάντηση με την αντιπροσωπεία της οργάνωσης «Ενδιαφέρον για τα Παιδιά» και η συμμετοχή στην παρουσίασή τους.
<P>
Η συζήτηση είναι επίκαιρη όχι μόνο επειδή είναι η 50η επέτειος της UNICEF αλλά επειδή συμπίπτει με τη συζήτηση που είχαμε το πρωί σχετικά με τη νέα αναθεωρημένη Συνθήκη που παρουσίασε η ιρλανδική προεδρία. Όπως γνωρίζετε, οι εισηγητές ξεκίνησαν την εργασία τους πολύ πριν αποκαλυφθούν τα τρομακτικά γεγονότα του Ντάτρονξ. Εξ ίσου, η ιρλανδική προεδρία διαπίστωσε ευθύς εξ αρχής την ανάγκη να αποδόσει προτεραιότητα στη μάχη κατά του οργανωμένου εγκλήματος και της εμπορίας ανθρωπίνων όντων. Από αυτή την άποψη είμαι πολύ ευτυχής που διαπιστώνω τη συγκεκριμένη αναφορά του άρθρου Κ.1 του σχεδίου αναθεώρησης της Συνθήκης στις κοινές δράσεις των κρατών μελών για την αντιμετώπιση της εμπορίας ανθρώπων και των εγκληματικών ενεργειών κατά των παιδιών.
<P>
Ωστόσο, μαζί με την πλειοψηφία των Μελών του Σώματος, ελπίζω ότι η εν καιρώ κατάληξη της Διακυβερνητικής Διάσκεψης θα έχει ως αποτέλεσμα την υιοθέτηση κοινής αρμοδιότητας μεταξύ Κοινοβουλίου και Συμβουλίου στον τομέα αυτόν υπό τον κοινοτικό πυλώνα καθώς και την συμπερίληψη στη Συνθήκη χωριστής διάταξης που θα αφορά αποκλειστικά τα δικαιώματα των παιδιών.
<P>
Έχει καταστεί τώρα σαφές ότι πολλά κράτη μέλη είναι ένοχα για παράλειψη των υποχρεώσεών τους σύμφωνα με τα διεθνή και τα ευρωπαϊκά μέτρα για την προστασία των παιδιών. Μου προξένησαν ανησυχία οι ενδείξεις που παρουσίασαν οι ειδικοί οι οποίοι μίλησαν στην πρόσφατη ακρόαση του Κοινοβουλίου σχετικά με τα δικαιώματα των παιδιών. Οι ειδικοί αυτοί τόνισαν την απογοητευτική αποτυχία πολλών κρατών μελών να μεταφέρουν στο εθνικό τους δίκαιο εντολές όπως τα διεθνή μέτρα της Σύμβασης των ΗΕ για τα Δικαιώματα του Παιδιού, κάτι που αναφέρθηκε επανειλημμένα εδώ απόψε.
<P>
Εν συντομία, μολονότι θεωρητικά τα παιδιά έχουν ευρύτατα δικαιώματα τόσο σε εθνικό όσο και σε διεθνές επίπεδο, η άσκηση των δικαιωμάτων αυτών συχνά καθίσταται μηδενική από την ανεπάρκεια της εθνικής νομοθεσίας και των διαδικαστικών νόμων. Είμαι κατά συνέπεια πλήρως πεπεισμένη ότι χρειάζεται μια διττή προσέγγιση: χρειαζόμαστε τη δράση σε κοινοτικό επίπεδο όπου αυτή είναι αναγκαία, αλλ' όμως οι επιπλέον κανονισμοί είτε υπερεθνικοί είναι είτε οιουδήποτε άλλου επιπέδου δεν σημαίνουν και πρακτικά μεγαλύτερη προστασία. Αυτό που χρειάζεται είναι ότι εμείς ως κοινοβουλευτικοί θα πρέπει να διαθέτουμε την πολιτική βούληση για να ενσωματώσουμε τις αναγκαίες βελτιώσεις στην εθνική νομοθεσία.
<P>
Ζητώ συγγνώμη που συνεχίζω, αλλά πρόκειται για ένα πολύ σημαντικό και λεπτό θέμα. Θα ήθελα μόνο να προσθέσω: η συζήτηση κυριαρχείται από γυναίκες. Λυπούμαι πάρα πολύ γι' αυτό.

<SPEAKER ID=118 LANGUAGE="EN" NAME="Banotti">
Κύριε Πρόεδρε, πολλοί συνάδελφοι αναφέρθηκαν στην επιτυχία του πρόσφατου Συμβουλίου Υπουργών Δικαιοσύνης και στην πρόοδο που επετεύχθη στα θέματα που συζητούμε σήμερα. Θα ήθελα μαζί με όλους τους άλλους να συγχαρώ κι' εγώ του δύο εισηγητές.
<P>
Η αιτία για την οποία έχει γίνει αυτή η πρόοδος είναι διότι σαφώς τώρα, και ιδιαίτερα μετά τα τραγικά γεγονότα του Αυγούστου στο Βέλγιο, υπάρχει επιτέλους η πολιτική βούληση για να γίνει κάτι που θα προάγει τα δικαιώμτα των παιδιών στην Κοινότητα. Κατά τη δική μου, αλλά και πολλών άλλων συναδέλφων, γνώμη μόνο εάν διαπιστώσουμε κάποια συγκεκριμένη αναφορά στη Συνθήκη σχετικά με το θέμα αυτό τότε θα έχουμε αρχίσει να κάνουμε πραγματική πρόοδο. Στο πρωτόκολλο της Συνθήκης του Μάαστριχτ έχουμε αναγνωρίσει τα δικαιώματα των ζώων και εάν έχουμε κάνει κάτι τέτοιο τότε σίγουρα μπορούμε να κάνουμε κάτι παρόμοιο και για τα παιδιά της Κοινότητάς μας. Αυτό δεν το λέω για να υποβαθμίσω τη σημασία του πρωτοκόλλου αλλά απλά για να πω ότι μία καλά οργανωμένη και καλά χρηματοδοτούμενη ομάδα πίεσης μπορεί να επιτύχει αξιόλογα αποτελέσματα. Δυστυχώς φαίνεται ότι για το πρόβλημα της διασφάλισης των δικαιωμάτων των παιδιών μας δεν έχουν διατεθεί αντίστοιχοι πόροι.
<P>
Θα επιθυμούσα να αναφερθώ σε ένα ή δύο σημεία της εκθέσεως της κ. Zimmermann. Ζητεί τη δημιουργία μιας νέας γενικής διεύθυνσης για να ασχοληθεί με τα δικαιώματα των παιδιών. Νομίζω ότι αυτό είναι κάπως υπερβολικό. Αυτό που ασφαλώς χρειαζόμαστε είναι μια εξειδικευμένη μονάδα την οποία τα Μέλη να μπορούν να χρησιμοποιησούν ως πηγή ενίσχυσης, κάτι το οποίο να αποτελέσει τον αντίποδα της δομής του Κοινοβουλίου, και όπου θα μπορούσαμε να απευθυνθούμε για συμβουλές, για βοήθεια ή για να συγκεντρώσουμε πληροφορίες αναφορικά με τα δικαιώματα, ή την έλλειψη δικαιωμάτων ανάλογα με την περίπτωση, των παιδιών.
<P>
Η υιοθεσία αποτελεί ένα εξαιρετικά λεπτό θέμα σε όλες τις χώρες μας και σε ορισμένες από αυτές έχει σαφέστατες συνταγματικές επιπτώσεις. Έτσι, μολονότι καλωσορίζουμε την έκθεση του κ. Casini, θα πρέπει να αναγνωρίσουμε ότι σε ορισμένες χώρες υπάρχουν συγκεκριμένα συνταγματικά προβλήματα σε σχέση με ορισμένα από τα θέματα που έθεσε. Θα ήθελα να πω επίσης ότι θα πρέπει να αρχίσουμε να αποδεχόμαστε και να υλοποιούμε τις πολλές συμβάσεις που υπάρχουν σχετικά. Υπάρχει η Σύμβαση της Χάγης για την οποία εργάζομαι η ίδια και ασφαλώς η Σύμβαση του ΟΗΕ. Οι συμβάσεις αυτές υπάρχουν αλλά, μέχρι τώρα, δεν υπήρχε η πολιτική βούληση για να εφαρμοστούν και θα ήθελα να αναγνωρίσετε ότι αυτό έχει αρχίσει ήδη να γίνεται.

<SPEAKER ID=119 LANGUAGE="FR" NAME="Andrι-Lιonard">
Κύριε Πρόεδρε, οι δύο εκθέσεις που εξετάζουμε έχουν ένα κοινό σημείο: δίνουν προτεραιότητα στα δικαιώματα του παιδιού. Θα προσθέσω επίσης ότι η βασική μας σκέψη θα πρέπει να είναι πάνω απ΄ όλα το συμφέρον του παιδιού.
<P>
Οι εισηγητές Casini και Zimmermann τουλάχιστον υπάρχουν και καθιστούν εμφανή την προβληματική της υιοθεσίας, της προστασίας των δικαιωμάτων των ανηλίκων και των νόμιμων δικαιωμάτων των παιδιών. Ύστερα από τα γεγονότα που αναστάτωσαν το Βέλγιο, τη χώρα μου, το Ευρωπαϊκό Κοινοβούλιο ανέλαβε τις ευθύνες του. Το Συμβούλιο και η Επιτροπή παρουσίασαν επιτέλους τις πρώτες συγκεκριμένες προτάσεις οι οποίες αποσκοπούν σε μια μεγαλύτερη προστασία του παιδιού. Πρέπει να είμαστε στο ύψος των φιλοδοξιών και των προσδοκιών των συμπολιτών μας και να υπερθεματίσουμε την προτεραιότητα που πρέπει να προσδώσουν το Συμβούλιο και η Επιτροπή στη μάχη κατά του σεξουαλικού τουρισμού.
<P>
Κύριε Πρόεδρε, αγαπητοί συνάδελφοι, η καταπολέμηση της κακομεταχείρισης των παιδιών αποτελεί στο εξής όχι μόνο αρμοδιότητα των κρατών αλλά και της Ευρωπαϊκής Ένωσης. Μόνο μια ενισχυμένη συνεργασία θα μπορέσει να θέσει τέλος στα σκάνδαλα του βιασμού των παιδιών ή της εκμετάλλευσής τους. Πριν από μερικές μέρες ακόμη, η αστυνομία της Ρώμης συνέλαβε έναν Καμποτζιανό με πλαστά έγγραφα, συνοδευόμενο από τέσσερα παιδιά. Αλλά πόσοι άλλοι λαθρέμποροι παιδιών, κύριε Πρόεδρε, κυκλοφορούν εντελώς ελεύθεροι; Είτε πρόκειται για τη σύλληψη ένος κρίκου του διεθνούς δικτύου παιδεραστίας ή ενός δικτύου παρανόμου υιοθεσίας ή, ακόμη χειρότερα, ενός δικτύου εμπορίας οργάνων, η επικαιρότητα μας αποδεικνύει ότι η Ευρωπαϊκή Ένωση οφείλει σήμερα περισσότερο από όσο ποτέ άλλοτε να επιληφθεί αυτού του θέματος. Η Europol θα πρέπει να μας βοηθήσει οπωσδήποτε στην εξάρθρωση αυτών των δικτύων που, χωρίς τύψεις, σαν γάγγραινα, διαβρώνουν το μέλλον των κοινωνιών μας.

<SPEAKER ID=120 LANGUAGE="IT" NAME="Angelilli">
Κύριε Πρόεδρε, πριν από όλα συγχαίρω τον κ. Casini για την έκθεσή του με στόχο τη βελτίωση της νομοθεσίας στον τομέα της υιοθεσίας. Ειδικότερα διότι υπογράμμισε με αποτελεσματικό τρόπο την αρχή σύμφωνα με την οποία η υιοθεσία θα πρέπει οριστικά πλέον να θεωρείται ότι αποτελεί τη βασική προστασία των παιδιών με το λιγότερο εξασφαλισμένο μέλλον, και συνεπώς το δικαίωμα κάθε ανηλίκου να έχει οικογένεια, παρά ένα σύστημα που επιδιώκει απλά να δώσει παιδιά σε όσους δεν έχουν.
<P>
Στα πλαίσια αυτού του προσανατολισμού, που αντιμετωπίζει το θέμα αποκλειστικά προς το συμφέρον των παιδιών, θα πρέπει επίσης να εκτιμηθεί η σαφήνεια κατά τον εντοπισμό της λεγόμενης παραδοσιακής οικογένειας ως του ιδανικού χώρου για τον υιοθετημένο ανήλικο, μοναδικό χώρο που είναι σε θέση να του προσφέρει τις φυσικότερες και προτιμότερες συνθήκες για την ισόρροπη ανάπτυξη και αγωγή του. Βεβαίως, και σε μία παραδοσιακή οικογένεια μπορεί να συμβούν δυσάρεστα επεισόδια, παραδείγματος χάρη περιπτώσεις αιμομιξίας και κακομεταχείρισης, αλλά πρόκειται όπως πάντοτε για εξαιρέσεις, που θα πρέπει να διώκονται ποινικώς, και όχι για τον κανόνα. Αντιθέτως, η υιοθεσία του παιδιού από οικογένειες εναλλακτικού τύπου -οικογένειες που δημιουργούνται με βάση τη συμβίωση, ζεύγη ομοφυλοφίλων- αναξάρτητα από οποιαδήποτε εκτίμηση επί της ουσίας, δεν παρέχει εγγυήσεις στον ανήλικο, αλλά απλώς αντιπροσωπεύει την εγωϊστική επιβεβαίωση του συμφέροντος δύο ενηλίκων, πράγμα που δεν έχει να κάνει με την ανοχή και την ισότητα.
<P>
Διαφορετική είναι, κατά τη γνώμη μου, η περίπτωση της υιοθεσίας από άτομα που ζουν μόνα. Εάν όντως υπάρχουν οι ηθικές, οικονομικές και κοινωνικές προϋποθέσεις -στις οποίες αναφέρθηκε και ο εισηγητής- είναι προτιμότερη η υιοθεσία εκ μέρους ενός single , παρά η εγκατάλειψη του ανηλίκου ή η παραμονή του σε ορφανοτροφείο.
<P>
Για να καταστεί όμως πιο λειτουργική και πιο ουσιαστική η υιοθεσία στην υπηρεσία των ανηλίκων είναι ανάγκη να αποσαφηνισθούν και να γίνουν πιο ευέλικτες οι νομικές διαδικασίες, τόσο για να αποφεύγονται οι υπερβολικές δυσκολίες και οι γραφειοκρατικές καθυστερήσεις στο εσωτερικό των κρατών μελών, όσο και για να ρυθμισθεί με τη θέσπιση κανόνων το σύστημα της διεθνούς υιοθεσίας που, σε ορισμένες περιπτώσεις, κρύπτει πίσω του ένα πραγματικό εμπόριο ανηλίκων. Όπως υποδεικνύεται και στην έκθεση, θα ήταν σκόπιμη και κατεπείγουσα η θέσπιση σε κάθε κράτος μέλος, όπως εξάλλου προβλέπεται και από τη Σύμβαση της Χάγης, ενός εθνικού οργανισμού για το συντονισμό των υιοθεσιών, ώστε να ευνοηθεί πριν από όλα η διακίνηση των παιδών σε ευρωπαϊκό επίπεδο και για να αποθαρρυνθεί οποιαδήποτε μορφή παρανόμου εμπορίου ανηλίκων, με συχνό προορισμό όχι μόνο την υιοθεσία, αλλά δυστυχώς και το σεξουαλικό τουρισμό και άλλες μορφές εκμετάλλευσης των ανηλίκων.

<SPEAKER ID=121 LANGUAGE="EN" NAME="Harrison">
Κύριε Πρόεδρε, η Ευρώπη εγκαταλείπει τα παιδιά της, εμείς εγκαταλείπουμε τα παιδιά μας. Με αυτό δεν θέλω να πω ότι οι άλλοι ευρωπαίοι πολίτες και οι οικογένειες εγκαταλείπουν τα 120 εκατομμύρια παιδιά της Ευρώπης - μολονότι ορισμένοι το κάνουν - είτε μιλάμε για απαγωγές παιδιών, είτε για παιδική πορνεία είτε για φτώχεια η οποία χτυπάει χειρότερα τα παιδιά που δεν έχουν καν να φάνε. Καμια άλλη εποχή του χρόνου δεν γίνεται αυτό περισσότερο εμφανές από την περίοδο των Χριστουγέννων. Ο αποκλεισμός είναι μια λέξη που τα περισσότερα παιδιά δεν γνωρίζουν, υφίστανται μόνο τα αποτελέσματά της: αποκλεισμός από την οικογένεια, από τους φίλους, από την φροντίδα για την υγεία και την εκπαίδευση, από μια αξιοπρεπή ανάπτυξη και μια παραγωγική ζωή. Όχι! Εννοώ εμείς έχουμε εγκαταλείψει τα παιδιά. Εμείς - οι ευρωπαίοι πολιτικοί - με την αδιαφορία μας έχουμε εγκαταλείψει τα παιδιά. Παρόλες τις Χριστουγεννιάτικες ευχές μας, δεν έχουμε δημιουργήσει μια ζεστή φάτνη για να αγκαλιάσει τους αποκλεισμένους πολίτες της Ευρώπης.
<P>
Επιτρέψτε μου να αναφέρω δύο μόνο από τους τρόπους με τους οποίους έχουμε αποτύχει. Πρώτον, στις Συνθήκες δεν γίνεται καμία μνεία για τα παιδιά αλλά ούτε και στο ιρλανδικό σχέδιο αναθεώρησης της Συνθήκης γίνεται κάποια πρόταση για να αποδοθεί στα παιδιά το καθεστώς που τους αρμόζει. Τα παιδιά είναι πρόσφυγες μέσα στην ίδια τη χώρα τους - φαίνονται αλλά δεν ακούγονται. Έχει έρθει η ώρα να σταματήσει αυτή η ασάφεια για την ιθαγένεια και να τους αποδοθεί από τη ΔΔ πλήρες καθεστώς πολιτών.
<P>
Δεύτερον, η ευρωπαϊκή εσωτερική αγορά. Όλοι θέλουμε την ταχύτατη ολοκλήρωσή της - και ορθώς. Μια παραγωγική εσωτερική αγορά του 21ου αιώνα θα αποτελέσει την κληρονομιά των παιδιών μας, την εργασία τους και την ευημερία τους. Διαμορφώνοντας όμως την αγορά αυτή, διασφαλίζοντας τα θεμέλιά της, δεν θα πρέπει να ξεχάσουμε τα παιδιά. Ένα παράδειγμα μόνο: η ελεύθερη κίνηση των εργαζομένων - ο ακρογωνιαίος λίθος της αγοράς - συνεπάγεται την ελεύθερη κίνηση των οικογενειών με όλα τα συναφή προβλήματα προσαρμογής των παιδιών σε μια καινούργια κοινωνία. Η ελεύθερη κίνηση των εργαζομένων σημαίνει επίσης και την ελεύθερη κίνηση των παιδεραστών διαμέσου των εθνικών συνόρων.
<P>
Έχει έρθει πλέον η ώρα να δράσουμε. Δώστε στα παιδιά καθεστώς με τη ΔΔ και προστατεύστε τα στην μεγαλύτερη επιχείρηση της Ευρώπης: την εσωτερική αγορά. Υποστηρίξτε την έκθεση Zimmermann.

<SPEAKER ID=122 LANGUAGE="IT" NAME="Colombo Svevo">
Κύριε Πρόεδρε, ένα άτομο σχεδόν αγνοημένο από τον τύπο διότι χειριζόταν ένα θέμα επίσης εκτός συρμού, το θέμα των αξιών, καλούσε τους εκπροσώπους των πιο μεγάλων θρησκειών και τους διανοούμενους να συζητήσουν ένα απλό ζήτημα: ποια είναι σήμερα η θέση του παιδιού στις θρησκείες και στον πολιτισμό; Αντιπροσωπεύει μια υπέρτατη αξία ή έχει ακόμη μία θέση που προσφέρεται για εκμετάλλευση; Βεβαίως, τη συζήτηση είχε κάπως προδικάσει ο σκοπός της διάλεξης, διότι είναι εύκολος ο εντοπισμός στη σεξουαλική εκμετάλλευση των παιδιών ενός μέσου για την επίτευξη ενός σκοπού και διότι είναι εξίσου εύκολο να βλέπουμε το παιδί σαν ένα μέσο που μεταχειρίζεται ο ενήλικος στην παιδική πορνεία. Είναι επίσης εύκολο, αν και δεν είναι αυτονόητο, να εντοπισθεί η χρησιμοποίηση του παιδιού στις περιπτώσεις της παιδοφιλίας. Δεν έχουμε όλοι την ίδια νομοθεσία. Λιγότερο αυτονόητη είναι η εκμετάλλευση του παιδιού στην πορνογραφία, δεδομένου ότι ορισμένοι πιστεύουν ότι περιορίζεται στη χρησιμοποίηση του παιδιού, αλλά όχι στην κατοχή του υλικού, κάνοντας ένα διαχωρισμό, θα λέγαμε το λιγότερο συζητήσιμο, επειδή κατά βάθος η κατοχή σημαίνει συνυπευθυνότητα σε μια μορφή εγκλήματος που έχει ήδη διαπραχθεί.
<P>
Παρά την επίσημη διακύρηξη της αναγνώρισης των δικαιωμάτων, ορισμένες φορές το παιδί θεωρείται, ακόμη και σύμφωνα με την τρέχουσα νοοτροπία, από μια άλλη πολύ διαφορετική οπτική γωνία, σαν μια πηγή εκμετάλλευσης, σαν ένα πόρος για τους γονείς, για την τηλεόραση, για την αγορά εργασίας, για το οργανωμένο έγκλημα. Χάνεται συνεπώς η έννοια του παιδιού ως αξία. το παιδί τότε υπολογίζεται σε σχέση με την επιθυμία, με τις ανάγκες των άλλων. οι απλές προσδοκίες των ενηλίκων καθίστανται δικαιώματα πιο ισχυρά από τα δικαιώματα του παιδιού.
<P>
Πιστεύω ότι ακριβώς η υιοθεσία μπορεί να αποτελέσει το μέτρο με το οποίο μπορεί να επαληθευθεί πόσο αξίζουν τα δικαιώματα του παιδιού.
<P>
Οι προϋποθέσεις και οι ρυθμίσεις που απαιτεί η έκθεση του κ. Casini έχουν αυτό το στόχο, αλλά υπάρχουν αντιρρήσεις μόνο όσον αφορά την επίκληση του δικαιώματος στην υιοθεσία. Δεν υπάρχει πράγματι ένα δικαίωμα στην υιοθεσία! Υπάρχει, μάλλον το πολύ μπορεί να υπάρξει, διαθεσιμότητα. εάν έχουμε σαν αφετηρία μόνο το δικαίωμα των προσώπων και όχι του παιδιού, θα καθίστανται όλο και λιγότερο αυστηρές εκείνες οι νομικές προϋποθέσεις που απαιτούνται σήμερα, προϋποθέσεις που επιβάλλουν σήμερα στους γονείς μεγαλύτερη ικανότητα στοργής και σταθερότητα. Ζητώ από τους δύο εισηγητές, που έχουν εργασθεί σωστά στο θέμα αυτό, να καταλήξουν σε μία συμφωνία μεταξύ τους.

<SPEAKER ID=123 LANGUAGE="FR" NAME="Fιret">
Κύριε Πρόεδρε, κατά την άσκηση του ιατρικού επαγγέλματος επί τριάντα περίπου χρόνια, είχα πολλές φορές την ευκαιρία να αναλάβω την ιατρική φροντίδα και την ψυχολογική παρακολούθηση υιοθετημένων παιδιών από την πολύ μικρή τους ηλικία μέχρι και την ενηλικίωσή τους. Μια σταθερή παρατήρηση σε όλα αυτά τα παιδιά είναι ότι τα ψυχολογικά προβλήματα αρχίζουν να παρουσιάζονται στην εφηβία, σε διάφορους βαθμούς, αναλόγως της ικανότητας υποδοχής της θετής τους οικογένειας, αλλά πάντοτε σε σχέση με τις βαθειές πολιτιστικές τους διαφορές όταν πρόκειται για παιδιά τα οποία προέρχονται από μακρινές χώρες. Η διάσταση μεταξύ δύο πολιτισμών την οποία έχουν βιώσει αυτά τα παιδιά, ανεξάρτητα αν πρόκειται για Κορεάτες, παιδιά απο την Σρι-Λάνκα ή από το Ζαϊρ, είναι πραγματική, ακόμη και αν έχουν μόνο φανταστική εικόνα για τη χώρα καταγωγής τους. Είναι σημαντικό, κατά την άποψη μου, το Κοινοβούλιο μας να ωθήσει τις χώρες της Ευρωπαϊκής Ένωσης αλλά και τις άλλες ευρωπαϊκές χώρες να διευκολύνουν την υιοθεσία υπηκόων τους και να θέσουν τέρμα στο εμπόριο παιδιών που ασκεί ένας αυξανόμενος αριθμός χωρών του τρίτου κόσμου.

<SPEAKER ID=124 LANGUAGE="EN" NAME="Ford">
Κύριε Πρόεδρε, ως μέλος της Επιτροπής Πολιτικών Ελευθεριών και Εσωτερικών Υποθέσεων καλωσορίζω την έκθεση της κυρίας Zimmermann σχετικά με τα μέτρα προστασίας των ανηλίκων στην Ευρωπαϊκή Ένωση. Είναι σαφές ότι η Ευρωπαϊκή Ένωση μόνο πρόσφατα έχει αναγνωρίσει την πλήρη έκταση, τα κρυμμένα οκτώ ένατα, του παγόβουνου της σεξουαλικής κακομεταχείρησης των παιδιών όπως αποκαλύφθηκαν από τα τραγικά γεγονότα του Ηνωμένου Βασιλείου και του Βελγίου. Υπάρχει κακομεταχείρηση των παιδιών. Όλοι το γνωρίζουμε αυτό. Υπάρχει επίσης και οργανωμένη κακομεταχείρηση των παιδιών. Οι παιδεραστές δραστηριοποιούνται και πέρα από τα εθνικά σύνορα. Αυτός είναι ο λόγος για τον οποίο θα πρέπει να χρησιμοποιήσουμε όλα τα διαθέσιμα μέσα για να καταπολεμήσουμε τις άνομες δραστηριότητές τους.
<P>
Δέχομαι με ικανοποίηση τις προτάσεις της εκθέσεως για την ενίσχυση της νομοθεσίας κατά της σεξουαλικής εκμετάλλευσης και τις προτάσεις για την καταπολέμησητου σεξουαλικού τουρισμού, αλλά θα πρέπει να προχωρήσουμε ακόμη μακρύτερα. Θα πρέπει να χρησιμοποιήσουμε τα μέσα που έχουμε στη διάθεσή μας, τις οργανώσεις όπως η Europol για να δημιουργήσουμε αρχείο όλων εκείνων που έχουν καταδικαστεί επί παιδεραστεία και να κάνουμε τις πληροφορίες αυτές διαθέσιμες σε όλες τις χώρες. Θα πρέπει να χρησιμοποιήσουμε τη διαθέσιμη τεχνολογία ούτως ώστε να ελέγξουμε την παιδική πορνογραφία, π.χ., στο Internet και αλλού.
<P>
Δέχομαι επίσης με ικανοποίηση την παράγραφο 32 της εκθέσεως η οποία καλεί τα κράτη μέλη να άρουν όλες τις διαφορές νομικής καταστάσεως μεταξύ παιδιών που γεννήθηκαν από γονείς που δεν έχουν παντρευθεί και παιδιών από παντρεμένους γονείς. Καλωσορίζω την παράγραφο 36 η οποία ζητεί την ελεύθερη κίνηση των παιδιών εθνικότητας διαφορετικής από εκείνη των κρατών μελών. Όλοι γνωρίζουμε παραδείγματα παιδιών από τρίτες χώρες σε εκδρομές με σχολεία στα οποία δεν επιτρέπεται να διασχίσουν τα σύνορα κρατών μελών, μια σαφώς γελοίακαι βάρβαρη κατάσταση.
<P>
Τέλος, θα ήθελα να πω το πόσο έκπληκτος έμεινα που η κ. Stirbois κατάφερε να επιδείξει το ρατσιστικό δόγμα της ίδιας και της παράταξής της ακόμη και σε μια έκθεση για την προστασία των παιδιών Οι κακόβουλες και στενοκέφαλες ρατσιστικές παρατηρήσεις της σχετικά με την υιοθεσία θα πάρουν την ανάλογη απάντηση.

<SPEAKER ID=125 LANGUAGE="SV" NAME="Ahlqvist">
Κύριε Πρόεδρε, σήμερα η UNICEF εορτάζει την 50η επέτειό της και σήμερα υποβάλλει η κα Zimmerman την έκθεσή της για μέτρα προστασίας των ανηλίκων. Θέλω να να σας συγχαρώ και τους δύο. Είναι ωστόσο σημαντικό να μην συζητάμε και επικεντρώνουμε την προσοχή μας στα παιδιά μόνο σήμερα, αλλά πρέπει να το κάνουμε όλες τις μέρες του χρόνου.
<P>
Είναι ιδιαίτερα ένας τομέας τον οποίο θα ήθελα να θίξω που αφορά την ανατροφή και μέριμνα των παιδιών μας. Τα παιδιά έχουν δικαίωμα και σε γυναικεία και σε ανδρικά καλά πρότυπα στην καθημερινότητά τους. Γι'αυτό δεν πρέπει τα σεξουαλικά σκάνδαλα που συνέβησαν και από τα οποία όλοι αποστασιοποιούμαστε να εμποδίσουν τους άνδρες να εργάζονται με παιδιά. Σήμερα είναι ως επί το πλείστον οι γυναίκες που έχουν αυτό το δικαίωμα και υποχρέωση. Γι'αυτό πρέπει να ενθαρρύνουμε τους άνδρες της Ευρώπης να συμμετέχουν στην μέριμνα και ανατροφή των παιδιών. Στα παιδιά μας θα πρέπει να δωθεί μία φυσική, ψυχολογική, ψυχική, ηθική και κοινωνική ανάπτυξη η οποία διαπνέεται και από άνδρες και από γυναίκες.
<P>
εταν μιλάμε για τα δικαιώματα των παιδιών είναι σημαντικό να πούμε ότι όταν απαιτούμε σεβασμό των ανθρωπίνων δικαιωμάτων, μεταξύ άλλων στις διάφορες εμπορικές συμφωνίες μας, το θεωρώ δεδομένο ότι σ'αυτό συμπεριλαμβάνονται και τα παιδιά. Εάν δεν είναι έτσι, πρέπει φυσικά να το εγγράψουμε αυτό στη νέα συνθήκη, όπως πολλοί ανέφεραν και επεσήμαναν επίσης σήμερα. Η Συνθήκη για τα παιδιά του ΟΗΕ πρέπει να γίνει ένα μέρος του δημοκρατικού πλαισίου αναφοράς.

<SPEAKER ID=126 NAME="Todini">
Κύριε Πρόεδρε, συγχαίρω πριν από όλα τον κ. Casini. συμφωνώ απολύτως με όσα εκφράζει στην έκθεσή του, ειδικότερα όσον αφορά τους στόχους της υιοθεσίας που θα πρέπει να αποβλέπουν στο να δώσουν μια οικογένεια στον ανήλικο που την έχει στερηθεί. Με ικανοποίηση διαπιστώνω ότι κατά την αποψινή συζήτηση όλοι δήλωσαν πως συμφωνούν με αυτή την αρχή και θέλω να ελπίζω ότι κατόπιν, όταν θα πρόκειται να αντιμετωπισθούν πραγματικά περιστατικά, σε κάθε κράτος μέλος θα εφαρμοσθεί αυτή η αρχή.
<P>
Το σημείο αυτό προκάλεσε μία σειρά παρατηρήσεων σχετικά με την υιοθεσία από μονογονικές οικογένειες: για άλλη μία φορά θα πρέπει να στρέψουμε την προσοχή μας αποκλειστικά στο απώτατο συμφέρον του παιδιού, λαμβάνοντας επίσης υπόψη την κουλτούρα καταγωγής των ανηλίκων που υιοθετούνται και την κουλτούρα της οικογένειας υποδοχής.
<P>
Το καλό του παιδιού, εξάλλου, μπορεί να επιτευχθεί και μέσω της λεγομένης μεθόδου «υιοθεσίας εξ αποστάσεως», που έχει αρχίσει να αναπτύσσεται σε πολλές από τις χώρες μας: επιτρέπει την αντιμετώπιση των πιο άμεσων αναγκών των ανηλίκων, κυρίως στις πιο φτωχές χώρες, φυσικά, επιτρέποντάς τους να συνεχίζουν να ζουν στο κοινωνικό και πολιτισμικό περιβάλλον καταγωγής τους.
<P>
Αναφορικά με την έκθεση της κ. Zimmermann, θα ήθελα να υπογραμμίσω ορισμένες από τις τροπολογίες που έχουν προταθεί από την ομάδα μας, Ένωση για την Ευρώπη: πριν από όλα μία προφορική τροπολογία, που θα προτείνουμε αύριο, σχετικά με την παράγραφο 4, με την οποία καλούνται τα κράτη μέλη να εγγράψουν στη συνθήκη, με την ευκαιρία της ανθεώρησής της, ένα κεφάλαιο για τα παιδιά, τα οποία αποτελούν μία αυτόνομη κατηγορία, ενώ στο μεταξύ παροτρύνεται η Ευρωπαϊκή Ένωση να καταστήσει τα δικαιώματα του παιδιού ένα από τα βασικά κριτήρια της δράσης της.
<P>
Επίσης, θα ήθελα να επιστήσω την προσοχή σε μία τροπολογία που αφορά την παράγραφο 24 της έκθεσης Zimmermann, στην οποία καλούνται τα κράτη μέλη να ενεργήσουν υπέρ μιας στενότερης συνεργασίας μεταξύ των δικαστικών αρχών, των αστυνομικών υπηρεσιών, των υπηρεσιών κοινωνικής αρωγής και των μη κυβερνητικών οργανώσεων, και με τη δημιουργία τραπεζών δεδομένων για όλους εκείνους που έχουν καταδικασθεί για πράξεις παιδοφιλίας: αυτού του είδους η συνεργασία θα επιτρέψει σε όλα τα κράτη μέλη να γνωρίζουν σε πραγματικό χρόνο τα άτομα που έχουν προβεί σε πράξεις παιδοφιλίας και να μπορούν συνεπώς να ελέγχουν τα εν λόγω άτομα.
<P>
Αναφέρθηκε, από την κ. Zimmermann, το ενδεχόμενο δημιουργίας μιας δωρεάν τηλεφωνικής γραμμής σε ευρωπαϊκό επίπεδο. Θα ήθελα να τονίσω ότι στην Ιταλία, όπως εξάλλου είπε και η ίδια η κ. Zimmermann, το «Γαλάζιο Τηλέφωνο» λειτουργεί εδώ και δέκα χρόνια: κατά το 1997 θα εορτασθεί η δέκατη επέτειος της λειτουργίας του. Πρόκειται για μία εξαιρετικά θετική εμπειρία, που χρειάζεται να γνωρίσουν όλα τα κράτη μέλη ώστε να εξασφαλισθεί το ενδεχόμενο λειτουργίας μιας κοινής τηλεφωνικής γραμμής για όλες τις χώρες της Ένωσης.

<SPEAKER ID=127 NAME="Van Dijk">
Πρόεδρε, αληθεύει ότι η κ. Todini έλαβε το λόγο εξ ονόματος της Επιτροπής Πολιτισμού; Το είδα αυτό στην οθόνη και, εάν αληθεύει, είναι ορθό να υπερασπίζεται στο χρόνο αυτό τις τροπολογίες της πολιτικής της ομάδας; Η δεύτερη ερώτηση που ήθελα να υποβάλω είναι η εξής: η κ. Todini φημίζεται στο Κοινοβούλιο για το ότι συμπεραίνει ότι όλοι συμφωνούν μαζί της. Μόλις τώρα συμπέρανε ότι όλοι συμφωνούν μαζί της ότι η υιοθεσία είναι μόνο δυνατή στους κόλπους μίας παραδοσιακής οικογένειας. Στην περίπτωση αυτή, είτε δεν παρευρέθηκε καθόλου στη συζήτηση, είτε δεν άκουσε καλά, το συμπέρασμα αυτό όμως δεν μπορεί να το εξάγει σε καμία περίπτωση, δεδομένου ότι άκουσα διάφορα μέλη του Σώματος να δηλώνουν ότι η έγκριση θα πρέπει να επιτρέπεται και σε λιγότερο παραδοσιακές μορφές συνύπαρξης. Συνεπώς, η κ. Todini δεν πρέπει να αντλεί τόσο γρήγορα συμπεράσματα.

<SPEAKER ID=128 NAME="Πρόεδρος">
Κυρία van Dijk, η κ. Todini μίλησε ως εισηγήτρια της γνωμοδότησης της Επιτροπής Νεότητας. Το τί είπε η ομιλήτρια είναι ένα θέμα που θα το εξετάσει η Επιτροπή Νεότητας.

<SPEAKER ID=129 NAME="Gradin">
Κύριε Πρόεδρε, οι δύο εκθέσεις τις οποίες τώρα συζητάμε αναφέρονται στα δικαιώματα των παιδιών, στο δικαίωμα των παιδιών να είναι παιδιά, να μεγαλώσουν και να αναπτυχθούν υπό ασφαλείς συνθήκες και το δικαίωμα των παιδιών να έχουν οικογένεια. Πολλά είναι τα παιδιά που σήμερα μεγαλώνουν υπό ανασφαλείς συνθήκες και τα οποία είναι εκτεθειμένα στην εκμετάλλευση. Σκέφτομαι τα προσφυγόπουλα, τα παιδιά του δρόμου και τα παιδιά που τα εκμεταλλεύονται σεξουαλικά ή που εξαναγκάζονται σε μακρές και βαριές εργάσιμες ώρες. Σκέφτομαι όλα τα εγκαταλελλειμμένα παιδιά που στερούνται μια βασική ασφάλεια. Για μένα είναι αυτονόητο ότι τα παιδιά έπρεπε να βρίσκονται στο επίκεντρο όλων των πολιτικών αποφάσεων μας. Τα σημερινά παιδιά είναι οι αυριανοί ενήλικες. Η βασική ασφάλεια πρέπει να είναι δικαίωμα κάθε παιδιού.
<P>
Η έκθεση της αξιότιμης βουλευτού κας Zimmerman για την προστασία των ανηλίκων τονίζει με πολύτιμο τρόπο τη σημασία της προστασίας των δικαιωμάτων των παιδιών. Η φτώχεια και η ανεργία συμβάλλουν και οι δύο στην ανασφάλεια και στον αυξημένο κίνδυνο ταλαιπωρίας των παιδιών. Πρέπει να το αντιμετωπίσουμε αυτό με όλα τα διαθέσιμα μέσα. Πρόκειται για την καταπολέμηση της φτώχειας και μέτρα για την αύξηση της απασχόλησης με την ευρεία έννοια, αλλά πρόκειται επίσης και για την επικέντρωση της προσοχής στα δικαιώματα των παιδιών στην καθημερινή πολιτική. Μέτρα απαιτούνται για την πρόληψη, προστασία και την αποκατάσταση παιδιών που έχουν πληγεί, αλλά απαιτούνται επίσης αποτελεσματικά μέτρα για την με νομικά μέτρα καταπολέμηση της κατάχρησης των παιδιών σε όλες τις διάφορες μορφές της.
<P>
Η ΕΕ έχει φυσικά ένα σημαντικό ρόλο να παίξει σ'αυτή την περίπτωση. Αυτό έχει εκφραστεί σαφέστερα κατά τους τελευταίους μήνες στον αγώνα κατά της σεξουαλικής εκμετάλλευσης των παιδιών. Σε ένα aide - m(moire που παρουσίασα στις 27 Σεμπτεμβρίου έγινε αναφορά στα συνεχιζόμενα και στα σχεδιαζόμενα μέτρα και πρωτοβουλίες εντός της ΕΕ. Το έγγραφο έγινε η βάση του προγράμματος δράσης το οποίο αποφασίστηκε κατά την Παγκόσμια Συνδιάσκεψη κατά της σεξουαλικής εκμετάλλευσης των παιδιών στην Στοκχόλμη τον Αύγουστο του τρέχοντος. δκτοτε η Επιτροπή υπέβαλλε διάφορες προτάσεις: Πρώτον μία ανακοίνωση για την κατάχρηση του Internet. Περιέχει μεταξύ άλλων προτάσεις μέτρων για την καταπολέμηση της εκμετάλλευσης του Internet ως δικτύου μεταξύ παιδοφίλων ή της διασποράς παιδικής πορνογραφίας. Δεύτερον μία Πράσινη Βίβλο για την προστασία των ανηλίκων και της ακεραιότητας του κάθε ατόμου εντός ολόκληρου του οπτικοακουστικού τομέα. Ο αγώνας κατά της σεξουαλικής εκμετάλλευσης των παιδιών καθώς και της πορνογραφίας έχει εδώ έναν εξέχοντα ρόλο. Τρίτον μία ανακοίνωση για μέτρα για την καταπολέμηση του παιδικού σεξουαλικού τουρισμού. Η Επιτροπή θα αναλάβει μεταξύ άλλων την πρωτοβουλία για μια εκστρατεία πληροφόρησης σε επίπεδο ΕΕ ακριβώς κατά του παιδικού σεξουαλικού τουρισμού.
<P>
Κύριε Πρόεδρε, η πρόοδος στον νομικό τομέα ήταν επίσης σημαντική. Το Συμβούλιο Υπουργών κατά την συνάντησή του της 29ης Νοεμβρίου αποφάσισε ότι η σεξουαλική εκμετάλλευση των παιδιών σε όλες τις μορφές, το εμπόριο με παιδιά και η κατοχή πορνογραφίας θα είναι παράνομα. Περαιτέρω τα κράτη μέλη συμφώνησαν να εφαρμόσουν εκτός του εδάφους τους τους νόμους και τους κανόνες που απαγορεύουν τη σεξουαλική εκμετάλλευση των παιδιών. Αυτό είναι επίσης σημαντικό στον αγώνα κατά του σεξουαλικού τουρισμού.
<P>
Το Συμβούλιο αποφάσισε επίσης να διευρύνει την εντολή του European Drugs Unit ώστε να μην περιορίζεται μόνον στην παράνομη μετανάστευση, αλλά να συμπεριλαμβάνει επίσης κάθε είδους εμπόριο με ανθρώπους. Το EDU θα συντάξει ένα αρχείο με τους ειδήμονες των κρατών μελών για να καταπολεμήσει την διεθνή εγκληματικότητα. Αυτό το αρχείο θα εμπεριέχει επίσης ειδικούς στον αγώνα κατά της σεξουαλικής εκμετάλλευσης των παιδιών. Το Συμβούλιο έχει περαιτέρω αποφασίσει για ένα ειδικό πρόγραμμα δράσης για τη στήριξη συγκεκριμένων προγραμμάτων συνεργασίας στον αγώνα κατά του εμπορίου με ανθρώπους και στον αγώνα κατά της σεξουαλικής εκμετάλλευσης των παιδιών. Θα μπορεί να δωθεί, μέσω ενός προγράμματος το οποίο αποκαλούμε Stop, ενίσχυση σε ερευνητικά προγράμματα, εκπαίδευση και σεμινάρια.
<P>
Η έκθεση της αξιότιμης βουλευτού κας Zimmerman θίγει μία σειρά άλλων πτυχών. Θέλω να επισημάνω ιδιαιτέρως την δύσκολη κατάσταση στην οποία παιδιά από χώρες εκτός ΕΕ πολύ συχνά βρίσκονται. Δεν έχουν το ίδιο δίκτυο με τους συνομηλίκους τους στην καινούρια χώρα, και συμμερίζομαι την άποψη της έκθεσης ότι εδώ μπορούμε να επιτελέσουμε πολλά σε επίπεδο ΕΕ. Το κέντρο μελέτης των φυλετικών διακρίσεων και της ξενοφοβίας, την πρωτοβουλία για το οποίο έχει πάρει η Επιτροπή, μπορεί να παίξει ένα σημαντικό ρόλο στήριξης συγκεκριμένων μέτρων ενσωμάτωσης. Η Επιτροπή σκέπτεται επίσης να προτείνει μέτρα για την διευκόλυνση επανένωσης οικογενειών. Θέλω επίσης να υπογραμμίσω ότι συμμερίζομαι πλήρως την άποψη της εισηγήτριας για τον σημαντικό ρόλο που μπορούν να παίξουν οι μη κυβερνητικές οργανώσεις όσον αφορά ακριβώς την μέριμνα των δικαιωμάτων των παιδιών. Εδώ και πολλά χρόνια η Επιτροπή στηρίζει το έργο των μη κυβερνητικών οργανώσεων, μεταξύ άλλων όταν προλαμβάνουν και προσπαθούν να καταπολεμήσουν την κακοποίηση των παιδιών. Νομίζω ωστόσο ότι η συνεργασία μ'αυτές τις οργανώσεις χρειάζεται περαιτέρω εμβάθυνση.
<P>
Οι κοινές προσπάθειές μας πρέπει να συνεχιστούν. Σκοπεύω από πλευράς μου να αναλάβω κατά την διάρκεια του επόμενου έτους πρωτοβουλίες για περαιτέρω μέτρα μέριμνας των δικαιωμάτων των παιδιών, πέραν των άλλων όταν πρόκειται για σεξουαλική εκμετάλλευση των παιδιών. Η έκθεση της κα Zimmerman θα είναι φυσικά ένα σημαντικό υπόβαθρο αυτού του έργου.
<P>
δτσι, κύριε Πρόεδρε, ας περάσουμε τώρα στην έκθεση του κου Carlo Casini για τις διεθνείς υιοθεσίες. Είμαστε όλοι σύμφωνοι ότι τα παιδιά έχουν δικαίωμα να έχουν οικογένεια, πρωταρχικά την βιολογική οικογένεια. Αφού μόνον αυτή η δυνατότητα έχει εξαντληθεί πρέπει το συμφέρον του παιδιού να ικανοποιηθεί μέσω υιοθεσίας, και τότε ει δυνατόν εντός του πολιτιστικού περίγυρου στο οποίο ανήκει το παιδί. Αφού έχουν εξαντληθεί αυτές οι δυνατότητες πρέπει να τεθεί ζήτημα υιοθεσίας σε άλλο πολιτιστικό περίγυρο. Πρέπει πάντοτε στα ζητήματα υιοθεσίας να έχουμε κατά νού το συμφέρον του παιδιού. Αυτή είναι η ξεκάθαρη άποψή μου, και καλωσορίζω το ότι η πρόταση ψηφίσματος του αξιότιμου βουλευτή κου Casini αντανακλά αυτήν ακριβώς την άποψη.
<P>
Για να μπορούν να λειτουργούν οι υιοθεσίες από μια χώρα σε μια άλλη απαιτείται σταθερή διεθνής συεργασία. Η Συνθήκη της Χάγης το 1993 παρέχει ένα καλό πλαίσιο αυτής της συνεργασίας. Ρυθμίζει τις επαφές μεταξύ των υπεύθυνων αρχών στη χώρα προέλευσης και στη χώρα υποδοχής. Η Συνθήκη εξετάζει επίσης το ζήτημα της αναγνώρισης της απόφασης υιοθεσίας αλλά θέτει το δικαίωμα και το συμφέρον του παιδίου στο επίκεντρο. Συμμερίζομαι την άποψη του κου Casini ότι ένα σημαντικό βήμα για την βελτίωση της ασφάλειας κατά την υιοθεσία είναι η έγκριση και επικύρωση της Συνθήκης. Μεταξύ των κρατών μελών της ΕΕ έχουν υπογράψει μέχρι στιγμής 8 χώρες την Συνθήκη, αλλά μόνο μία χώρα, συγκεκριμένα η Ισπανία, την έχει επικυρώσει. Η ταχεία έγκριση της Συνθήκης πρέπει να είναι ιδιαίτερα σημαντική, καθώς πολλές από τις αρχικές χώρες ήδη έχουν προχωρήσει πολύ στο έργο της εφαρμογής της Συνθήκης. Ευελπιστώ ότι οι βουλευτές αυτής της Βουλής θα συνδράμουν ώστε αυτή η Συνθήκη να τεθεί σε ισχύ στα κράτη μέλη μας.
<P>
δνα άλλο σημαντικό έργο για την μέριμνα της ταχείας προώθησης της διαδικασίας της υιοθεσίας είναι η μη καθυστέρηση της από δυσκίνητες και περίπλοκες διοικητικές διαδικασίες. Ας μου επιτραπεί να επισημάνω δύο παραδείγματα: Η Συνθήκη Κοινοποίησης συζητείται τώρα στο Συμβούλιο. Αν ήταν έτοιμη, τα σχετικά νομικά έγγραφα σε μια διαδικασία υιοθεσίας θα κοινοποιούνταν ταχύτερα μεταξύ των κρατών μελών. Κατά δεύτερον έχουμε το πρόγραμμα Grotius που μπορεί να διευκολύνει την συνεργασία μεταξύ αυτών που εργάζονται εντός του συστήματος δικαίου με ζητήματα υιοθεσίας. Σκοπεύω να προτείνω τα ζητήματα ακριβώς της υιοθεσίας να γίνουν ένας από τους βασικούς προσανατολισμούς αυτού του προγράμματος.
<P>
Θέλω να τονίσω ότι η σημασία των υιοθεσιών έπρεπε να είναι ότι δεν θα μπορούν να αναιρεθούν. Το υιοθετημένο παιδί θα πρέπει να έχει την ίδια ασφάλεια όπως ένα βιολογικό αδελφάκι του. Δεν θα πρέπει ποτέ να μπορούν οι υιοθετούντες γονείς να απορρίπτουν το υιοθετημένο παιδί. Οι ενήλικες μπορούν να χωρίσουν, αλλά ένας γονέας δεν θα πρέπει να μπορεί να χωρίσει από το παιδί του.
<P>
Κύριε Πρόεδρε, ας μου επιτραπεί, τελειώνοντας, να τονίσω ότι η προστασία των ανηλίκων, όπως και η υιοθεσία, αφορά κατά βάση το ίδιο πράγμα: τα δικαιώματα των παιδιών ως αυτόνομα άτομα. Κανείς δεν θα μπορεί πλέον να αποφεύγει ζητήματα τα οποία τόσο καιρό συζητούνται χαμηλόφωνα. Σκέφτομαι την σεξουαλική εκμετάλλευση των παιδιών. Κανείς δεν θα μπορεί πλέον να αποφύγει το ότι τα δικαιώματα των παιδιών επίσης είναι ένα συνεκτικό τμήμα των ανθρωπίνων δικαιωμάτων. Κανείς δεν θα έπρεπε πλέον να μπορεί να ισχυριστεί ότι δεν παίζει κανένα ρόλο για την αυριανή κοινωνία το πως φερόμαστε στα παιδιά μας. Γι'αυτό πρέπει με κοινές προσπάθειες να προασπίσουμε το να δωθεί στα παιδιά μια ασφαλής και σταθερή ανάπτυξη. Τα συντονισμένα σε Ευρωπαϊκό επίπεδο μέτρα έχουν έναν σημαντικό ρόλο να παίξουν. Πρέπει να εκμεταλλευτούμε όλα τα διαθέσιμα εργαλεία. Στην Επιτροπή αυτό θα το έχουμε κατά νού στο συνεχιζόμενο έργο μας καθώς και στο έργο στο οποίο συμμετέχουμε ενόψη της Διακυβερνητικής Διάσκεψης, ώστε να μπορέσουμε κατ'αυτόν τον τρόπο να θέσουμε καλύτερα το δίκαιο των παιδιών στο επίκεντρο απ'ότι ίσως έχουμε κάνει μέχρι τώρα.

<SPEAKER ID=130 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 10.00 π.μ.

<CHAPTER ID=8>
Δικαιώματα των εργαζομένων σε περίπτωση μεταβίβασης επιχειρήσεων
<SPEAKER ID=131 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Kerr (A4-0367/96), εξ ονόματος της Επιτροπής Κοινωνικών Υποθέσεων και Απασχόλησης, σχετικά με την πρόταση οδηγίας του Συμβουλίου περί προσεγγίσεως των νομοθεσιών των κρατών μελών σχετικά με την διατήρηση των δικαιωμάτων των εργαζομένων σε περίπτωση μεταβιβάσεων επιχειρήσεων, εγκαταστάσεων ή τμημάτων εγκαταστάσεων (COM(94)0300 - C4-0151/94-94/0203(CNS)).

<SPEAKER ID=132 NAME="Kerr">
Κύριε Πρόεδρε, έχει περάσει πάρα πολύς καιρός από τότε που συζητήσαμε για πρώτη φορά την έκθεση αυτή στο Κοινοβούλιο. Στην πραγματικότητα υπήρξε μια από τις πρώτες εργασίες που μου ανετέθη ως νέο Μέλος τον Σεπτέμβριο του 1994 όταν η Επιτροπή εκπόνησε την αναθεωρημένη οδηγία. Είναι πολύ κατάλληλη αυτή η ευκαιρία να εξετάζουμε σήμερα το θέμα αυτό στις συζητήσεις που συνοδεύουν τις προετοιμασίες για τη σύνοδο του Συμβουλίου στο Δουβλίνο. Η σύνοδος αυτή θα συζητήσει το μέλλον της Ευρώπης, τη ΔΔ, και θα έλεγα ότι η οδηγία για τα δικαιώματα των εργαζομένων αποτελεί ένα από τα κύρια στοιχεία στη διαμόρφωση της κοινωνικής Ευρώπης, ένα σημαντικό μέρος της οποίας ελπίζω ότι θα επιβεβαιωθεί και πάλιν στις συζητήσεις αυτές του Δουβλίνου κατά το Σαββατοκύριακο.
<P>
Αυτή είναι μια οδηγία του 1977 η οποία προσεπάθησε να διαβεβαιώσει τους εργαζόμενους στην Ευρωπαϊκή Ένωση ότι η Ένωση ενδιαφέρεται για την προστασία των δικαιωμάτων τους σε περιπτώσεις συγχωνεύσεων, εξαγορών και ιδιωτικοποιήσεων από τον δημόσιο στον ιδιωτικό τομέα. Η οδηγία απετέλεσε μια προσπάθεια να τους διαβεβαιώσει ότι οι συνθήκες εργασίας και οι αμοιβές τους θα διατηρηθούν και μετά τη μεταβίβαση. Η οδηγία εγκρίθηκε το 1977 αλλά αμφισβητήθηκε επί πολλά χρόνια στα δικαστήρια, μέχρι και το Δικαστήριο των Ευρωπαϊκών Κοινοτήτων, όσον αφορά τις διατάξεις της. Από πολλές αποφάσεις προέκυψε σαφώς ότι η οδηγία είχε εφαρμογή σε όλα τα κράτη μέλη και σχεδόν σε όλες τις καταστάσεις που αφορούν εξαγορές, συγχωνεύσεις και μεταβιβάσεις επιχειρήσεων. Η οδηγία απετέλεσε ένα πολύ σημαντικό τμήμα της κοινωνικής Ευρώπης.
<P>
Δεν αποτελεί μυστικό ότι ορισμένα κράτη μέλη, και ιδιαίτερα το Ηνωμένο Βασίλειο, ενδιαφερόντουσαν εξαιρετικά να αλλάξουν αυτή τη θέση και να αποδυναμώσουν την οδηγία με αποτέλεσμα να βρεθεί η Επιτροπή κάτω από πίεση για να εκπονήσει αναθεωρημένη οδηγία. Στην πραγματικότητα, είναι σκόπιμο να θυμηθούμε ότι ο τότε βρετανός Υπουργός Εργασίας, ο Μάϊκελ Πορτίγιο, τον οποίο είμαι βέβαιος ότι ο Επίτροπος Flynn θα θυμάται με μεγάλη αγάπη, έγραψε ένα γράμμα στον συνάδελφό του Υπουργό Εξωτερικών λέγοντας: »Αυτή είναι μια αναθεωρημένη οδηγία που μας αρέσει πάρα πολύ αλλά δεν θα πρέπει να το διαλαλήσουμε διότι έτσι θα ξυπνήσουμε και τους συναδέλφους μας στην Ευρωπαϊκή Ένωση εάν αντιληφθούν ότι μας αρέσει τόσο πολύ.»
<P>
Έτσι, η οδηγία προωθήθηκε από την Επιτροπή τον Σεπτέμβριο του 1994 και έφτασε στο Κοινοβούλιο για την πρώτη συζήτησή της τον Οκτώβριο του 1994. Αξίζει να ανακαλέσουμε στη μνήμη μας ότι σε εκείνες τις συζητήσεις που είχαμε στην Επιτροπή Κοινωνικών Υποθέσεων και Απασχόλησης και τελικά στο ίδιο το Κοινοβούλιο - και στην προετοιμασία μου για απόψε πρόσφατα κοίταζα τη συζήτηση του περασμένου Ιανουαρίου - είχε διαφανεί σαφώς η θέση ότι η αρχική αναθεωρημένη οδηγία, και ιδιαίτερα το άρθρο 1(1), καθώς και η αποδυνάμωση της γνώμης μας σχετικά με τον αποκλεισμό των υπεργολαβιών από την οδηγία υπήρξαν αντικειμενικά σημαντικού ενδιαφέροντος τόσο για την επιτροπή όσο και για το Κοινοβούλιο ως σύνολο.
<P>
Μετά τη συζήτηση στο Κοινοβούλιο ο Επίτροπος Flynn επέστρεψε στην Επιτροπή όπου επέτυχε μια δέσμευση ότι η Επιτροπή θα συμφωνήσει στην παράλειψη του ανωτέρω και θα επιστρέψει στο αρχικό κείμενο της οδηγίας σε σχέση με τους ορισμούς των επιχειρήσεων. Είμαστε πολύ ευτυχείς που το έκανε αυτό και επέτυχε τη συμφωνία της Επιτροπής.
<P>
Έκτοτε η Επιτροπή Κοινωνικών Υποθέσεων και Απασχόλησης και η Επιτροπή Νομικών Θεμάτων και Δικαιωμάτων των Πολιτών έχουν συζητήσει το υπόλοιπο της οδηγίας και το αποτέλεσμα είναι η έκθεση που βρίσκεται σήμερα ενώπιόν μας. Υπάρχει ένας αριθμός τροπολογιών αλλά σ' αυτή τη φάση δεν θα προχωρήσω στη λεπτομερή εξέτασή τους. Έχουμε συναντήσει κάποια προβλήματα με τις τροπολογίες σχετικά με την εκκαθάριση και την πτώχευση. Στις συζητήσεις μας με την Επιτροπή - και θα πρέπει στο σημείο αυτό να δηλώσω ότι είχαμε πάρα πολύ καλή συνεργασία με τους αρμόδιους της Επιτροπής επί του θέματος αυτού - προσπαθήσαμε να διευκρινίσουμε το δίκαιο, να εναρμονίσουμε τη νομοθεσία ούτως ώστε να υπάρχει ένα κοινό σημείο αναφοράς σε ολόκληρη την Ευρώπη. Το θέμα προσπαθήσαμε να το αντιμετωπίσουμε με ένα αριθμό τροπολογιών. Γνωρίζω ότι ορισμένα μέλη της επιτροπής είχαν την τελευταία στιγμή ανησυχίες σχετικά με το παραπάνω και έτσι αποσύραμε τις τροπολογίες αυτές από την επιτροπή και τις υποβάλλουμε σήμερα ενώπιόν σας ως σύνολο.
<P>
Ωστόσο, δεν είμαστε απόλυτα άκαμπτοι σχετικά μ' αυτό και είμαι πρόθυμος να συζητήσω τις τροπολογίες με τους συναδέλφους πριν προχωρήσουμε στην αυριανή ψηφοφορία. Υπάρχει επείγουσα ανάγκη να διαλευκανθεί η κατάσταση και να γίνουν σαφείς οι διακρίσεις μεταξύ εκκαθάρισης και πτώχευσης όταν οι επιχειρήσεις βρίσκονται σε οικονομικές δυσκολίες και αυτό είναι που προσπαθούν να επιτύχουν οι τροπολογίες.
<P>
Θα ήθελα να αναφερθώ εν συντομία στην τροπολογία περί συντάξεων. Κατανοώ ότι η Επιτροπή δεν θα μπορέσει να την αποδεχθεί αλλά είναι ωστόσο πολύ σημαντικό να παρουσιάσουμε το θέμα της μεταφοράς των συνταξιοδοτικών δικαιωμάτων. Το θέμα αυτό αποκτά ολοένα και μεγαλύτερη σημασία στην Ευρωπαϊκή Ένωση. Πολλοί εργαζόμενοι βλέπουν τις επαγγελματικές τους συντάξεις να αυξάνονται ενώ κατά το παρελθόν τις είχαν δει να απειλούνται λόγω εξαγορών, συγχωνεύσεων και μεταβιβάσεων. Γνωρίζω την άποψη του Επιτρόπου ότι το θέμα αυτό είναι ζήτημα που αναφέρεται στην επικουρικότητα, είναι όμως ένα πρόβλημα που η Ένωση θα πρέπει να το λύσει. Μόνο στο ΗΒ υπάρχουν περί τα 750 δισεκατομμύρια Ecu σε συνταξιοδοτικά δικαιώματα και πολλά άλλα στην υπόλοιπη Ευρώπη που υπόκεινται στην παρούσα. Είναι αναγκαίο επομένως να ασχοληθούμε και μ' αυτό το θέμα.
<P>
Τέλος, καταλήγω απονέμοντας φόρο τιμής σ' εκείνους που συνεργάσθηκαν μαζί μου για την εκπόνηση της παρούσης εκθέσεως: τον Stephen Hughes, πρόεδρο της Επιτροπής Κοινωνικών Υποθέσεων ο οποίος βρίσκεται αυτή τη στιγμή στη Σιγκαπούρη εκπροσωπεύοντας το Κοινοβούλιο στη διάσκεψη του ΠΟΕ, την Sue Waddington από την επιτροπή μας και την Επιτροπή για τα Δικαιώματα της Γυναίκας, την Christine Oddy από την Επιτροπή Νομικών Θεμάτων, το προσωπικό και τη γραμματεία της Επιτροπής Κοινωνικών Υποθέσεων και, επίσης, την Ευρωπαϊκή Επιτροπή. Ελπίζω ότι κατόπιν της σημερινής συζήτησης θα έχουμε αύριο ένα καλό αποτέλεσμα στην ψηφοφορία.

<SPEAKER ID=133 NAME="Θεωνάς">
Κύριε Πρόεδρε, θα ήθελα, πρώτα απ'όλα, να συγχαρώ τον εισηγητή μας κ. Kerr, και για τις προσπάθειές του να κατανοήσει η Επιτροπή τις πολλαπλά αρνητικές για τα δικαιώματα των εργαζομένων συνέπειες ορισμένων βασικών προτάσεών της, καθώς και για το σύνολο της εργασίας του.
<P>
Θα ήθελα να σταθώ ιδιαίτερα στις τροπολογίες 4 και 9 του εισηγητή και να ζητήσω και εγώ την ομόφωνη έγκρισή τους από το Κοινοβούλιο και, φυσικά, την αποδοχή τους από το Συμβούλιο και την Επιτροπή. Οι τροπολογίες αυτές εκφράζουν απόλυτα το πνεύμα της γνωμοδότησης της Επιτροπής Οικονομικής, Νομισματικής και Βιομηχανικής Πολιτικής, της οποίας υπήρξα συντάκτης. Η νομική κατασκευή σύμφωνα με την οποία η μεταβίβαση κάποιας λειτουργίας της επιχείρησης, των εγκαταστάσεων ή τμήματος των εγκαταστάσεων δεν αποτελεί αυτή καθ'εαυτή μεταβίβαση και επομένως δεν προστατεύονται και δεν διατηρούνται τα δικαιώματα των εργαζομένων, είναι διάταξη εξαιρετικά επικίνδυνη που μπορεί να οδηγήσει σε βιομηχανία εικονικών μεταβιβάσεων, με μοναδικό στόχο την καταπάτηση κεκτημένων δικαιωμάτων των εργαζομένων. Επίσης, η παροχή δυνατότητας, έστω και στη δικαστική αρχή, να τροποποιεί ή να διαλύει συμβάσεις εργασίας και εργασιακές σχέσεις στο όνομα της διασφάλισης της επιβίωσης της επιχείρησης, σε περίπτωση αφερεγγυότητας του εργοδότη, μπορεί εξίσου να οδηγήσει σε βιομηχανία εικονικών πτωχεύσεων με τον ίδιο στόχο.
<P>
Η oδηγία πρέπει να καθορίζει με πλήρη σαφήνεια την έννοια της μεταβίβασης και να εφαρμόζονται οι προστατευτικές διατάξεις της για κάθε είδους μεταβίβαση η οποία θίγει τα δικαιώματα των εργαζομένων. Σ'ό, τι αφορά τις παρεκκλίσεις σε περιπτώσεις αφερεγγυότητας, πρέπει να είναι σαφές ότι δεν μπορούν να λύονται ή να τροποποιούνται συμβάσεις εργασίας χωρίς τη συναίνεση των εργαζομένων και των εκπροσώπων τους. Σε μια εποχή που οι εργαζόμενοι πιέζονται ιδιαίτερα με σύμφωνα σταθερότητας, με προγράμματα σύγκλισης και πολιτικές απασχόλησης που στηρίζονται στην ανατροπή των δικαιωμάτων τους, δεν χρειάζονται ρυθμίσεις όπως οι προτεινόμενες, που υποτίθεται ότι υπάρχουν για να διατηρούν και όχι να εξοστρακίζουν τα δικαιώματα των εργαζομένων.

<SPEAKER ID=134 NAME="Mosiek-Urbahn">
Kύριε Πρόεδρε, κυρίες και κύριοι, μπορεί ακόμη να γίνεται λόγος για προστασία των εργαζομένων, όταν μπορούν βέβαια να υπερασπίζονται, εν μέρει, κατεχόμενες θέσεις εργασίας, αλλά ταυτόχρονα πολυάριθμες θέσεις εργασίας τίθενται σε κίνδυνο ή χάνονται οριστικά; Eπιτρέπεται να αρκούμαστε στην προστασία αυτού που έχει εργασία, ενώ οι ευκαιρίες των ανέργων για μια θέση εργασίας συνεχίζουν να μειώνονται;
<P>
Ως συντάκτρια της γνωμοδότησης της Eπιτροπής Nομικών Θεμάτων και Δικαιωμάτων των Πολιτών, βρίσκομαι σε πολύ δύσκολη θέση, επειδή δεν βρήκα υποστήριξη από την πλειοψηφία σε ορισμένα σημεία, που είναι ιδιαίτερα σημαντικά για μένα.
<P>
Δύο σημεία εν συντομία. Tο πρώτο είναι το ερώτημα: Πότε έχουμε την περίπτωση μιας μεταβίβασης; H Eπιτροπή Nομικών Θεμάτων και Δικαιωμάτων των Πολιτών ψήφισε υπέρ της διατήρησης της διατύπωσης που πρότεινε η Eπιτροπή, δηλαδή μεταβίβαση μιας δραστηριότητας, σε συνδυασμό με τη μεταβίβαση μιας οικονομικής μονάδας που διατηρεί την ταυτότητά της. H Eπιτροπή Koινωνικών Yποθέσεων και Aπασχόλησης συνηγορεί τώρα υπέρ της διατήρησης του ορισμού της οδηγίας του 1997. Tον τελευταίο δεν μπορώ να τον αποδεχθώ. Λόγω της νομολογίας του Eυρωπαϊκού Δικαστηρίου, χρειαζόμαστε μια ρητή και κατηγορηματική διατύπωση, που θα αποκλείει ειδικά, ότι μονάχα η μεταβίβαση μιας λειτουργίας - σας θυμίζω την υπόθεση Christel Schmidt - θα προκαλεί την εφαρμογή της οδηγίας. H διατήρηση της κατάστασης αυτής θα έχει βαρυσήμαντες επιπτώσεις στην οικονομία, και το ποσοστό των ανέργων στα κράτη μέλη θα συνεχίσει να αυξάνει. Θα ευχόμουν να διατηρούνταν η συγκεκριμένη διατύπωση, όπως την πρότεινα εγώ.
<P>
Tο δεύτερο βασικό σημείο αναφέρεται στη διαδικασία αφερεγγυότητας. H διαδικασία αφερεγγυότητας περιλαμβάνεται στην οδηγία, αλλά παράλληλα γίνεται διάκριση μεταξύ της διαδικασίας εξυγίανσης και της διαδικασίας εκκαθάρισης. Kι' αυτό το θεωρώ μειονέκτημα για τους εργαζομένους. Aντί να αποφασιστεί η εξυγίανση, στο πλαίσιο μιας διαδικασίας αφερεγγυότητας που δεν θα αποβλέπει σε διάλυση, αλλά θα συνεχίζουν να λειτουργούν τμήματα της επιχείρησης που αξίζει να διατηρηθούν, και να αποφευχθεί έτσι μια περαιτέρω μείωση των θέσεων εργασίας, επιλέγεται, μάλλον, μια μορφή διαδικασίας που αποβλέπει στην οριστική εκκαθάριση, κατά την οποία, σύμφωνα με την εμπειρία μας, χάνονται περισσότερες θέσεις εργασίας. Γι' αυτό και, ολοκληρώνοντας, παραπέμπω και πάλι στα ερωτήματα που έθεσα αρχικά.

<SPEAKER ID=135 NAME="Waddington">
Κύριε Πρόεδρε, θα ήθελα να αρχίσω συγχαίροντας τον κ. Kerr για την έκθεσή του. Στην έκθεση αυτή έχει επενδυθεί ένας τεράστιος όγκος εργασίας και όταν συζητήσαμε το ζήτημα στο Σώμα τον Ιανουάριο του 1996 το κύριο ενδιαφέρον μας εστιάστηκε στο ότι έπρεπε να προσπαθήσουμε να πείσουμε την Επιτροπή να αποσύρει από την προτεινόμενη αναθεώρηση της οδηγίας τον νέο ορισμό της μεταβίβασης, δηλ. το άρθρο 1(1), δεδομένου ότι αυτός ο νέος ορισμός θα απέκλειε τις υπεργολαβίες από το πεδίο αναφοράς της οδηγίας.
<P>
Μιλώντας σ' εκείνη τη συζήτηση ως εισηγήτρια της Επιτροπής για τα Δικαιώματα της Γυναίκας εξήγησα τον τρόπο με τον οποίο η αναθεώρηση αυτή θα επιδρούσε αρνητικά ιδιαίτερα στις γυναίκες εργαζόμενες. Παρέθεσα έρευνες που διεξήχθησαν από την Επιτροπή Ίσων Ευκαιριών του Ηνωμένου Βασιλείου η οποία εξέτασε τις επιπτώσεις των μεταβιβάσεων επιχειρήσεων σε συνάρτηση με το φύλο. Η έρευνα διεπίστωσε ότι όταν η οδηγία δεν εφαρμοζόταν στον δημόσιο τομέα υπήρχαν περισσότερες πιθανότητες να χάσουν τις δουλειές τους γυναίκες παρά άνδρες ή να περιοριστούν οι αμοιβές τους ή τα συνταξιοδοτικά τους δικαιώματα. Είμαι επομένως πολύ ευτυχής που ο Επίτροπος Flynn συμφώνησε στην απομάκρυνση αυτού του νέου ορισμού από την αναθεωρημένη οδηγία.
<P>
Αλλά η Επιτροπή για τα Δικαιώματα της Γυναίκας πρότεινε και μιαν άλλη τροπολογία η οποία κέρδισε την υποστήριξη της Επιτροπής Κοινωνικών Υποθέσεων και Απασχόλησης γεγονός το οποίο, υπό το φως της εμπειρίας, θεωρούμε ως πολύ σημαντικό. Αυτή είναι η Τροπολογία Αριθ. 15 η οποία απαιτεί από τα κράτη μέλη να απαγορεύσουν οποιαδήποτε διάκριση κατά την υλοποίηση των διατάξεων της οδηγίας. Την έκφραση «υπό το φως της εμπειρίας» την λέω κατόπιν ωρίμου σκέψεως διότι όλοι γνωρίζουμε την τρωτότητα ορισμένων ομάδων εργαζομένων στις περιπτώσεις μεταβίβασης επιχειρήσεων. Οι ομάδες αυτές είναι εκείνες που αναλαμβάνουν απαραίτητες αλλά χαμηλού επιπέδου εργασίες όπως εργασίες καθαριότητας και βοηθητικές εργασίες. Οι απασχολούμενοι σ' αυτές τις εργασίες τείνουν να είναι κυρίως γυναίκες.
<P>
Θα ήθελα να παραθέσω ένα σύγχρονο παράδειγμα που μου το έδωσε η συνδικαλιστική οργάνωση των δημοσίων υπαλλήλων, η UNISON. Αυτή τη στιγμή στη Βόρεια Ιρλανδία, και ως αποτέλεσμα της ανάθεσης με υπεργολαβία του εθνικού συστήματος υγείας σε ιδιωτική εταιρεία, πάνω από 500 εργαζόμενοι - κυρίως γυναίκες - κατέβηκαν σε απεργία για δύο εβδομάδες κατά τη διάρκεια του περασμένου Οκτωβρίου διότι οι νέοι εργοδότες περιόρισαν τις αμοιβές τους, υιοθέτησαν άνισες αμοιβές μεταξύ ανδρών και γυναικών που εκτελούν την ίδια εργασία, εισήγαγαν διαφορετικά κλιμάκια αμοιβών στις διάφορες περιοχές της Βορείου Ιρλανδίας και προσέλαβαν ανέργους για να σπάσουν την απεργία. Τα προβλήματα αυτά ίσως θα πρέπει να λυθούν μέσω των δικαστηρίων διότι οι εργολάβοι ίσως να έχουν παραβιάσει τόσο την εθνική όσο και την ευρωπαϊκή νομοθεσία, αλλά το παράδειγμα αποδεικνύει ότι χρειαζόμαστε πράγματι μια οδηγία για την προστασία των εργαζομένων έναντι διακρίσεων και για να υπάρχει κάποια διασφάλισή τους όταν γίνονται μεταβιβάσεις επιχειρήσεων.

<SPEAKER ID=136 NAME="Πρόεδρος">
Η συζήτηση επί της εκθέσεως του κ. Kerr διακόπτεται και θα συνεχισθεί στις 9.00 μ.μ.

<CHAPTER ID=9>
Ώρα των Ερωτήσεων (Συμβούλιο)
<SPEAKER ID=137 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-1226/96).
<P>
Ερώτηση αριθ. 1 της κ. Arlene McCarthy (H-0911/96)
<P>
Θέμα: Τοπικά και περιφερειακά κοινωνικά συμβόλαια για την απασχόληση
<P>
Παρά το γεγονός ότι το Ηνωμένο Βασίλειο προσυπέγραψε τη στρατηγική για την απασχόληση που διαμορφώθηκε κατά τις Συνόδους Κορυφής του Έσσεν, της Μαδρίτης και της Φλωρεντίας, τόσο ο Πρωθυπουργός του Ηνωμένου Βασιλείου John Major όσο και ο Υπουργός Απασχόλησης Gillian Shephard απέστειλαν επιστολές στον Πρόεδρο Santer και τον Επίτροπο Flynn, αντιστοίχως, με τις οποίες εκφράζουν επιφυλάξεις σε ό, τι αφορά την εφαρμογή της πρωτοβουλίας της Επιτροπής για τη σύναψη τοπικών και περιφερειακών κοινωνικών συμβολαίων για την απασχόληση. Σε τι ενέργειες σκοπεύει τα προβεί το Συμβούλιο προκειμένου να πεισθεί το Ηνωμένο Βασίλειο για τη χρησιμότητα των εν λόγω προτύπων προγραμμάτων δράσης, και να μην απόσχει από τα τοπικά και περιφερειακά κοινωνικά συμβόλαια για την απασχόληση; Σημαίνει η στάση αυτή ότι, κατά τη Σύνοδο Κορυφής του Δουβλίνου, το Ηνωμένο Βασίλειο θα έιναι το μόνο κράτος μέλος που δεν θα εφαρμόζει πρότυπα προγράμματα για τα τοπικά και περιφερειακά κοινωνικά συμβόλαια για την απασχόληση;

<SPEAKER ID=138 NAME="Mitchell">
Σε συνέχεια της πρωτοβουλίας της Επιτροπής για την τοπική ανάπτυξη και απασχόληση καθώς και των συμπερασμάτων των Ευρωπαϊκών Συμβουλίων των Καννών και της Μαδρίτης, το Ευρωπαϊκό Συμβούλιο της Φλωρεντίας κάλεσε όλα τα κράτη μέλη να επιλέξουν, όπου είναι δυνατόν, περιοχές ή πόλεις για να συμμετάσχουν σε πρότυπα προγράμματα σχετικά με τοπικά ή περιφερειακά κοινωνικά σύμφωνα για την απασχόληση και με προοπτική υλοποίησής τους κατά τη διάρκεια του 1997.
<P>
Όπως είχε αναγγελθεί στο Ευρωπαϊκό Συμβούλιο της Φλωρεντίας, η ιρλανδική προεδρία οργάνωσε στις 11 και 12 Νοεμβρίου στο Δουβλίνο ένα συνέδριο για τις πρωτοβουλίες σχετικά με την απασχόληση στο τοπικό επίπεδο. Το αντικείμενο αυτό συζητήθηκε επίσης σε υπουργικό επίπεδο σε σύσκεψη που έλαβε χώρα στο Μπαλυκόνελ στις 14 και 15 Νοεμβρίου. Στη σύσκεψη αυτή εξετάσθηκαν οι επιπτώσεις των διαρθρωτικών ταμείων στην απασχόληση, τα περιφεριεακά κοινωνικά σύμφωνα και η έκθεση συνοχής της Επιτροπής. Υπήρξε ευρεία συμφωνία στην προσέγγιση που προέτεινε η Επιτροπή, δηλ. στη θέσπιση περιφερειακών ή τοπικών κοινωνικών συμφώνων απασχόλησης επί δοκιμαστικής βάσεως. Υπήρξε επίσης συμφωνία ότι τα εθνικά κοινωνικά σύμφωνα θα αντικατοπτρίζουν τους θεσμούς και τις παραδόσεις των διαφόρων κρατών μελών.
<P>
Μολονότι υπάρχουν πολλά αξιόλογα παραδείγματα στα κράτη μέλη, και κυρίως στο δικό μου, στρατηγικών για την κινητοποίηση της υποστήριξης υπέρ της οικονομικής ανάπτυξης και δημιουργίας απασχόλησης σε τοπικό επίπεδο, σ' αυτό το στάδιο εναπόκειται στα κράτη μέλη να κρίνουν εάν θα συμμετάσχουν στα προγράμματα αυτά ή όχι.

<SPEAKER ID=139 LANGUAGE="EN" NAME="McCarthy">
Σας ευχαριστώ κύριε Mitchell και ευχαριστώ και τον προεδρεύοντα ο οποίος με προσκάλεσε στη σύσκεψη του Μπαλυκόνελ. Παρακολούθησα τα σημεία που αναφέρατε αλλά, λυπούμαι, δεν απαντήσατε στην ερώτησή μου. Θα ήθελα να μάθω εάν έχουμε πράγματι δικαίωμα να μη συμμετάσχουμε και εάν έχετε ενημερωθεί επίσημα από την κυβέρνηση του ΗΒ ότι δεν πρόκειται να καταθέσει πρότυπα σχέδια απασχόλησης στο συγκεκριμένο Συμβούλιο.
<P>
Θα ήθελα να σας ρωτήσω: δεν σημαίνει άραγε αυτό ότι οι τοπικοί και οι περιφερειακοί εταίροι θα μπορέσουν να καταθέσουν τα δικά τους σχέδια στην Επιτροπή; Ομιλώ ως εκπρόσωπος μιας περιφέρειας η οποία, ύστερα από τις συνεδριάσεις αυτές του Συμβουλίου, έχει δαπανήσει κάποιο χρόνο στην προετοιμασία ενός δικού της συμφώνου απασχόλησης. Μας λέτε τώρα ότι δεν μπορούμε να υποβάλουμε τα σχέδιά μας; Δεν σας απογοητεύει το γεγονός ότι η πρωτοβουλία που εσείς προτείνατε δεν προωθείται από την κυβέρνηση του Ηνωμένου Βασιλείου;

<SPEAKER ID=140 LANGUAGE="EN" NAME="Mitchell">
Καταρχάς θα ήθελα να πω ότι ποτέ δεν ζητήθηκε από το Συμβούλιο να ασχοληθεί με το συγκεκριμένο θέμα που τίθεται με την ερώτηση της αξιότιμης βουλευτού. Η υλοποίηση πολιτικών, νομικών κειμένων και άλλων αποφάσεων που λαμβάνονται σε επίπεδο Ένωσης είναι αρμοδιότητα της Επιτροπής.
<P>
Συμβαίνει να είμαι Υπουργός Τοπικής Ανάπτυξης της Ιρλανδίας. Στην Ιρλανδία εφαρμόζουμε μια πολύ προωθημένη προσέγγιση στην τοπική ανάπτυξη η οποία στηρίζεται σε 12 πρότυπα προγράμματα. Είναι μια περιοχική προσέγγιση παρόμοια με την αντίστοιχη των περιφερειακών συμφώνων που επί του παρόντος ενέκρινε το Συμβούλιο. Στην πραγματικότητα, το Συμβούλιο στηρίζεται σε μεγάλο βαθμό στην ιρλανδική εμπειρία σχετικά με τα προγράμματα αυτά.
<P>
Διευρύναμε τα αρχικά 12 πρότυπα προγράμματα σε 38, στην κάθε μία μειονεκτική περιοχή της Ιρλανδίας. Το πρόγραμμα αποτελεί μια ολοκληρωμένη προσέγγιση που απευθύνεται στους αιτιώδεις παράγοντες της μακροχρόνιας ανεργίας: συμπληρωματική εκπαίδευση, συμπληρωματική κατάρτιση, βελτιώσεις του περιβάλλοντος, παροχή πιστώσεων για δημιουργία θέσεων εργασίας σε επιχειρήσεις ενός έως πέντε ατόμων, ενώ ελπίζουμε ότι συνολικά θα δημιουργηθούν περί τις 8.000 νέες θέσεις απασχόλησης. Λαμβάνουμε επίσης υπόψη μας τις συνθήκες διαβίωσης οι οποίες επηρεάζουν το δυναμικό απασχόλησης, ιδιαίτερα εάν αυτό διαμένει σε σκοτεινά, ασφυκτικά γεμάτα και υγρά συγκροτήματα διαμερισμάτων που ανήκουν στις τοπικές αρχές. Η διαχείριση αυτών των ακινήτων αποτελεί μέρος του προγράμματος - πέντε δάχτυλα σ' ένα γάντι!
<P>
Είμαι τόσο ικανοποιημένος από το πρόγραμμα αυτό που πιστεύω πράγματι ότι είναι κάτι που θα πρέπει να υπάρχει σε κάθε κράτος μέλος και ότι εκτός αυτών έχει εφαρμογή και στις 11 υποψήφιες χώρες. Έτσι θα ήθελα να το δω να γίνεται ένας πόλος προόδου και ασφαλώς θα ήθελα τα υπόλοιπα κράτη μέλη να συμμεριστούν τις εμπειρίες μας στην Ιρλανδία.
<P>
Είμαι απογοητευμένος από το γεγονός ότι δεν υπήρξαν άλλα κράτη μέλη που να επωφεληθούν από τις πρωτοβουλίες της τοπικής ανάπτυξης οι οποίες αναφέρονται σε κάθε ένα Ευρωπαϊκό Συμβούλιο ξεκινώντας από και συμπεριλαμβανομένου του Έσσεν. Δεν είναι αντικείμενο δικό μου να κάνω μαθήματα στα άλλα κράτη μέλη για το πως να κάνουν τη δουλεία τους αλλά υπάρχει έκθεση του ΟΟΣΑ για την τοπική ανάπτυξη στην Ιρλανδία την οποία θα συνιστούσα στα κράτη μέλη να διαβάσουν.
<P>
Το όλο πρόγραμμα μοιάζει κάπως με την κίνηση της Credit Union - δεν ξέρω εάν υπάρχει κάτι παρόμοιο στα άλλα κράτη μέλη. Στην αρχή υπήρξαν πολλοί που προσπάθησαν να αρνηθούν το πρόγραμμα ως ένα είδος οργανωμένου δανεισμού και υπάρχουν και εκείνοι που θεωρούν την τοπική ανάπτυξη ως ένα ακόμη πρόγραμμα ανάμεσα στ' άλλα και κατα συνέπεια το απορρίπτουν. Δεν είναι έτσι. Αυτή είναι μια ολοκληρωμένη προσέγγιση η οποία στοχεύει σε περιοχές που έχουν ανάγκες, είναι διαμορφωμένη στις συγκεκριμένη ανάγκες της περιοχής και, κατά την άποψή μου, έχει εφαρμογή σε όλες τις μειονεκτικές περιοχές - αγροτικές και αστικές - ολόκληρης της Ένωσης. Συνιστώ την έκθεση του ΟΟΣΑ για την τοπική ανάπτυξη στην Ιρλανδία ως μια μελέτη η οποία θα μπορούσε να ωφελήσει όλα τα κράτη μέλη.

<SPEAKER ID=141 LANGUAGE="EN" NAME="Murphy">
Ευχαριστώ τον Υπουργό για τα σχόλιά του αλλά θα ήθελα να επανέλθω σε ένα ή δυό σημεία από εκείνα που έθεσε η κ. McCarthy. Πιστεύει άραγε ο Υπουργός ότι το ΗΒ θα αποτελέσει τη μόνη χώρα στο Συμβούλιο Κορυφής του Δουβλίνου που δεν θα υποβάλλει τοπικά και περιφερειακά κοινωνικά σύμφωνα απασχόλησης γι' αυτά τα πρότυπα προγράμματα; Εάν είναι έτσι, θα μπορούσε να σχολιάσει ο Υπουργός την πιθανότητα να προσπαθήσει να πείσει τη βρετανική κυβέρνηση να αλλάξει τις απόψεις της και να συμμετάσχει κατά το 1997; Μπορώ να του πω, όπως και η κ. McCarthy, ότι υπάρχουν πολλές προσφορές με ευρύτατα αντικείμενα που θα μπορούσαν να υποβληθούν από την εκλογική μου περιφέρεια και να γίνουν αποδεκτές γι' αυτά τα τοπικά και περιφερειακά σύμφωνα, ιδιαίτερα δε μια η οποία συντάχθηκε από μία τοπική αρχή στην περιφέρειά μου, το Δημοτικό Συμβούλιο του Σάντγουελ. Είναι ένα πολύ εξαίρετο πρόγραμμα το οποίο θα γινόταν άμεσα δεκτό και θα άρχιζε να λειτουργεί χωρίς καθυστέρηση. Θα ήθελα να κάνει κάποια σχόλια στις ερωτήσεις μου καθώς και μία γενική παρατήρηση για τον βαθμό προετοιμασίας του Ηνωμένου Βασιλείου.

<SPEAKER ID=142 LANGUAGE="EN" NAME="Mitchell">
Δεν αποτελεί υποχρέωση του Συμβουλίου να υπαγορεύει στα κράτη μέλη τι να κάνουν αλλά βλέπω με τόσο ενθουσιασμό τον όλο τομέα της τοπικής ανάπτυξης και των εθνικών συμφώνων για την απασχόληση ώστε προσωπικά θα ήμουν διατεθειμένος να γίνω αυτός που θα έπειθε όλους τους άλλους. Ο, τιδήποτε μπορούμε να κάνουμε για να βοηθήσουμε τις πιο στερημένες κοινότητες και τον λαό που κατοικεί σ' αυτές - είτε είναι αγροτικές είτε αστικές - εντός της Ένωσης οφείλουμε και πρέπει να το κάνουμε τόσο προς όφελος της Ένωσης όσο και των πολιτών για να εκμεταλλευθούν ο ένας τις εμπειρίες του άλλου.
<P>
Δεν γνωρίζω εάν το ΗΒ θα είναι το μοναδικό κράτος μέλος. Ορισμένα επίσης κράτη μέλη τα οποία ενδεχομένως δεν θα έχουν άποψη στο Δουβλίνο μπορεί μελλοντικά να αποφασίσουν να υποβάλουν προτάσεις. Το θέμα ασφαλώς το έχω θέσει σε Υπουργούς της βρετανικής κυβερνήσεως. Προσκαλέσαμε έναν Υπουργό της βρετανικής κυβέρνησης στη σύσκεψη του Δουβλίνου και, εάν θυμάμαι καλά, απέστειλε εκπρόσωπο.

<SPEAKER ID=143 LANGUAGE="EN" NAME="Howitt">
Εκτιμώ το ότι δεν θέλετε να δόσετε μαθήματα σε ένα άλλο κράτος μέλος, αλλά ίσως να αποτελεί νέο για σας ότι σύμφωνα με την Ευρωπαϊκή Επιτροπή, την ερχομένη εβδομάδα στο Δουβλίνο θα πρέπει να υπάρχουν τουλάχιστον 60 προτάσεις για εθνικά σύμφωνα απασχόλησης από τουλάχιστον 12 κράτη μέλη. Η Επιτροπή έχει λάβει επιστολή από την κ. Gillian Shephard, την Υπουργό Παιδείας του ΗΒ, που δηλώνει ότι η Μ. Βρετανία δεν θα υλοποιήσει αυτές τις προτάσεις διότι απλά και μόνο θα αντικατοπτρίζουν τις υφιστάμενες συνεργασίες απασχόλησης στο ΗΒ. Τώρα, από τα ενθουσιώδη σχόλιά σας συνάγω ότι δεν συμφωνείτε με την Υπουργό. Μπορώ να σας ρωτήσω, δεδομένου ότι η Επιτροπή μου το επιβεβαίωσε ήδη: εάν η βρετανική κυβέρνηση αλλάξει γνώμη αργότερα ή εάν η βρετανική κυβέρνηση αλλάξει η ίδια, θα έχει την δυνατότητα τότε η Μ. Βρετανία να καταθέσει αργότερα προγράμματα για τα εθνικά σύμφωνα απασχόλησης; Εσείς του Συμβουλίου θα το δεχθείτε άραγε αυτό;

<SPEAKER ID=144 LANGUAGE="EN" NAME="Mitchell">
Αυτό που γνωρίζω είναι ότι εάν η βρετανική κυβέρνηση αλλάξει γνώμη αργότερα, θα μπορούσε να συμμετάσχει στα εθνικά σύμφωνα για την απασχόληση όπως έχουν κάνει και άλλα κράτη μέλη. Μιλώντας προσωπικά, ναι, συμμερίζομαι την απογοήτευσή σας διότι πιστεύω ότι υπάρχουν μεγάλες δυνατότητες για τοπική ανάπτυξη σε όλα τα κράτη μέλη. Παρόλο ότι υπάρχουν παρόμοια προγράμματα στα κράτη μέλη, η όλη προσέγγιση της συνεργασίας που τονίζεται με το πακέτο Santer - η οποία πιστεύω ότι στηρίζεται σε μεγάλο βαθμό στην ιρλανδική εμπειρία - είναι μοναδική υπό την άποψη ότι ενδυναμώνει τις κοινότητες και, ακόμη πιο σημαντικό, ζητά από τις κοινότητες να αναλάβουν τις ευθύνες τους. Είναι μια προσέγγιση η οποία υποστηρίζει τόσο την υπευθυνότητα όσο και την επιχειρηματικότητα στην αντιμετώπιση των πραγματικών προβλημάτων των κοινοτήτων ενδυναμώνοντας τις ίδιες τις κοινότητες για να τα αντιμετωπίσουν. Πράγματι πιστεύω ότι αυτή η νέα προσέγγιση θα πρέπει να ακολουθηθεί από όλα τα κράτη μέλη.

<SPEAKER ID=145 NAME="Πρόεδρος">
Δεδομένου ότι ο συντάκτης της απουσιάζει η Ερώτηση αριθ. 2 καταπίπτει.

<SPEAKER ID=146 NAME="Πρόεδρος">
Ερώτηση αριθ. 3 του κ. Bernd Posselt (H-0921/96)
<P>
Θέμα: Η κατάσταση στον Βόρειο Καύκασο
<P>
Πώς κρίνει το Συμβούλιο την σημερινή πολιτική κατάσταση στην Τσετσενία, στην Ιγκουσετία και στα Νταγκεστάν, και πώς προγραμματίζεται η χορήγηση της ανθρωπιστικής βοήθειας για το 1997;

<SPEAKER ID=147 NAME="Mitchell">
Το Συμβούλιο πιστεύει ότι έχει επιτευχθεί αξιόλογη πρόοδος προς την κατεύθυνση ειρηνικού διακανονισμού της διαμάχης στην Τσετσενία. Το Συμβούλιο Γενικών Υποθέσεων της 23ης Νοεμβρίου καλωσόρισε τις συμφωνίες που επετεύχθησαν μεταξύ του ρώσου Πρωθυπουργού Τσερνομύρντιν και του ηγέτη της προσωρινής κυβερνήσεως της Τσετσενίας Μασχάντοφ. Η απόφαση του Προέδρου Γιέλτσιν, πάλιν της 23ης Νοεμβρίου, να αποσύρει όλα τα ρωσικά στρατεύματα από την Τσετσενία είναι επίσης σημαντική.
<P>
Το Συμβούλιο έχει σημειώσει επίσης την πρόθεση για διεξαγωγή προεδρικών και βουλευτικών εκλογών τον Ιανουάριο του επομένου έτους. Ταυτόχρονα το Συμβούλιο αναγνωρίζει ότι μένει ακόμη να γίνει πολλή εργασία και ελπίζει ότι οι δεσμεύσεις που έχουν αναληφθεί θα συνεχίσουν να γίνονται σεβαστές από όλες τις πλευρές. Καθ' όλη της διάρκεια της διενέξεως το Συμβούλιο έχει τονίσει τη σταθερή του πεποίθηση ότι οι πολιτικές διαπραγματεύσεις αποτελούν το μόνο μέσο επίτευξης ενός διαρκούς πολιτικού διακανονισμού στην Τσετσενία. Το Συμβούλιο είναι πεπεισμένο ότι η ομάδα υποστήριξης του ΟΑΣΕ στο Γκρόζνυ μπορεί να κάνει πολύτιμη συμβολή στη διατήρηση του διαλόγου που έχει αναπτυχθεί μεταξύ των ενδιαφερομένων μερών, στην προώθηση του πλήρους σεβασμού των ανθρωπίνων δικαιωμάτων και των θεμελιωδών ελευθεριών και στη διασφάλιση πρόσβασης για τη διεθνή ανθρωπιστική αρωγή. Η υποστήριξη αμφοτέρων των πλευρών στον ρόλο του ΟΑΣΕ γίνεται δεκτή με ικανοποίηση.
<P>
Το Συμβούλιο δεν έχει συζητήσει την κατάσταση στην Ινγκουσετία ή στο Νταγκεστάν. Εν τούτοις, το Συμβούλιο πιστεύει ότι η σταθερότητα της περιοχής δεν θα πρέπει να επηρεαστεί από την κατάσταση στην Τσετσενία. Το ECHO, το γραφείο ανθρωπιστικής αρωγής των Ευρωπαϊκών Κοινοτήτων, έχει κατανείμει πάνω από 7, 4 εκατομμύρια Ecu κατά τη διάρκεια του 1996 σε διεθνείς οργανώσεις αρωγής και σε ΜΚΟ στην Τσετσενία και στον Βόρειο Καύκασο. Συνολικά, από το 1994 έχουν κατανεμηθεί πάνω από 33, 7 εκατομμύρια Ecu για την υποστήριξη ανθρωπιστικών δραστηριοτήτων στην περιοχή. Κατά την τρίτη σύσκεψη της επιτροπής ανθρωπιστικής αρωγής στις 31 Οκτωβρίου 1996, τα κράτη μέλη ενέκριναν ένα πακέτο ύψους 2, 2 εκατομμυρίων Ecu το οποίο αντιπροσωπεύει την τελευταία φάση του συνολικού προγράμματος του ECHO για το 1996. Το πιο πρόσφατο πακέτο αρωγής θα κατανεμηθεί στη Διεθνή Επιτροπή του Ερυθρού Σταυρού και σε ΜΚΟ για να χορηγήσουν τρόφιμα, ύδωρ, ιατροφαρμακευτικά εφόδια και συστήματα υγιεινής. Το συνολικό πρόγραμμα θα καλύψει τετράμηνο χρονικό διάστημα μέχρι το τέλος Φεβρουαρίου 1997.

<SPEAKER ID=148 LANGUAGE="DE" NAME="Posselt">
Eυχαριστώ για την πολύ συγκεκριμένη απάντηση; θα είχα δύο σύντομες συμπληρωματικές ερωτήσεις. Πρώτον: Θα οργανώσει το Συμβούλιο την παρακολούθηση των εκλογών στην Tσετσενία, στις 25 Iανουαρίου; Δεύτερον: Πώς κρίνει το Συμβούλιο την κατάσταση στη γειτονική Γεωργία, όπου και πάλι εμφανίζονται, σε αυξημένο βαθμό, βαρύτατες παραβιάσεις των ανθρωπίνων δικαιωμάτων;

<SPEAKER ID=149 LANGUAGE="EN" NAME="Mitchell">
Σχετικά με την Γεωργία δεν πιστεύω ότι το Συμβούλιο ασχολήθηκε πρόσφατα με την εκεί κατάσταση, αλλά θα συζητήσω το θέμα με τους συναδέλφους μου και θα επικοινωνήσω με τον αξιότιμο βουλευτή.
<P>
Σχετικά με τους παρατηρητές, η Ευρωπαϊκή Ένωση συνήθως αναλαμβάνει την εποπτεία εκλογών μόνο κατόπιν προσκλήσεως. Μέχρι τώρα δεν έχει λάβει πρόσκληση για να εποπτεύσει τις εκλογές στην Τσετσενία. Εάν ελάμβανε σχετική πρόσκληση θα την εξέταζε προσεκτικά και με ευνοϊκή πρόθεση.

<SPEAKER ID=150 NAME="Πρόεδρος">
Ερώτηση αριθ. 4 της κ. Anne McIntosh (H-0925/96)
<P>
Θέμα: Κατάργηση των πωλήσεων αφορολόγητων ειδών
<P>
Έχοντας υπόψη ότι το Συμβούλιο δεσμεύθηκε να καταργήσει μακροπρόθεσμα τις πωλήσεις αφορολόγητων ειδών, εξετάσθηκαν μήπως οι επιπτώσεις της κίνησης αυτής για εκείνους που απασχολούνται στον τομέα των μεταφορών, ιδιαίτερα στα αεροδρόμια και τους λιμένες;
<P>
Δεν συμφωνεί ο ασκών την προεδρία ότι διακυβεύονται θέσεις απασχόλησης στον ταξιδιωτικό κλάδο με την κατάργηση των πωλήσεων αφορολόγητων ειδών;
<P>
Τί μέτρα σκοπεύει να προτείνει το Συμβούλιο για να αντισταθμίσει τις αρνητικές για την απασχόληση επιπτώσεις;

<SPEAKER ID=151 NAME="Mitchell">
Όταν ενέκρινε την οδηγία για την από 1ης Ιανουαρίου 1993 κατάργηση των οικονομικών συνόρων, το Συμβούλιο απεφάσισε τον τερματισμό των πωλήσεων αφορολογήτων ειδών στους ενδοκοινοτικούς ταξιδιώτες. Το Συμβούλιο είχε την πεποίθηση ότι σε μια εσωτερική αγορά χωρίς οικονομικά σύνορα δεν υπήρχε πλέον λόγος για πωλήσεις αφορολογήτων ειδών σε άτομα που ταξιδεύουν εντός της αγοράς αυτής. Ωστόσο, θα επισημάνω στην αξιότιμη βουλευτή ότι εκείνοι το ταξίδι των οποίων συνεπάγεται έξοδο από την επικράτεια της Κοινότητας δεν παύουν να δικαιούνται αγορές αφορολογήτων. Το Συμβούλιο ήταν ενήμερο των οικονομικών δυσχερειών και των κοινωνικών επιπτώσεων που πιθανώς θα δημιουργηθούν στους αντίστοιχους τομείς όταν καταργηθούν οι πωλήσεις αφορολογήτων για άτομα που ταξιδεύουν εντός της Κοινότητας και για τον λόγο αυτόν προέβλεψε τη συνέχιση της διενέργειας αυτών των πωλήσεων για μια μεταβατική περίοδο η οποία θα λήξει την 30η Ιουνίου 1999.
<P>
Κατά τη σύσκεψη του Συμβουλίου του Ecofin στις 11 Δεκεμβρίου 1996 η προεδρία πρότεινε την διενέργεια μελέτης από την Επιτροπή σχετικά με τις οικονομικές και κοινωνικές επιπτώσεις του τερματισμού των πωλήσεων αφορολογήτων ειδών εντός της ΕΕ αλλά ορισμένα κράτη μέλη δεν υπεστήριξαν την πρόταση.

<SPEAKER ID=152 LANGUAGE="EN" NAME="McIntosh">
Ευχαριστώ τον προεδρεύοντα για την απάντησή του. Κατανοώ τα προβλήματα σχετικά με την εκπόνηση της ανωτέρω μελέτης. Ωστόσο, και σε συνέχεια της ερώτησής μου με την οποία ζήτησα να πληροφορηθώ για τυχόν αντίμετρα τα οποία προτίθεται να λάβει το Συμβούλιο σε περίπτωση αρνητικών επιπτώσεων στην απασχόληση, είναι σαφές ότι χρειάζεται μια μελέτη η οποία θα αξιολογήσει το θέμα αυτό. Δεν θα συμφωνούσε άραγε ο προεδρεύων ότι η δική του και η δική μου χώρα, όντας νησιωτικές, πρόκειται να υποστούν αύξηση στις δαπάνες τους οι οποίες δεν θα επιδοτούνται πλέον από τις πωλήσεις αφορολόγητων ειδών; Ιδιαίτερα, και δεδομένου ότι δεν θα επιδοτείται πλέον ύστερα από το 1999 το κόστος των ταξιδίων με πούλμαν ή με αυτοκίνητο θα αυξηθεί κατακόρυφα καθώς δεν θα επιδοτείται πλέον από τις πωλήσεις αφορολογήτων ειδών.
<P>
Θα μπορούσε επίσης να εκτιμήσει τις επιπτώσεις στον τουρισμό των χωρών της νότιας Ευρώπης δεδομένου ότι όλα αυτά μπορούν να σημαίνουν ότι ο τουρίστας από τη Μ. Βρετανία και την Ιρλανδία αντί να πάει στην Ισπανία, την Πορτογαλία, την Ιταλία ή την Ελλάδα θα κατευθυνθεί στη βόρεια Αφρική, στην Τουρκία ή σε άλλες χώρες εκτός Ένωσης; Δεν αποδέχεται επίσης ότι η κατάργηση των πωλήσεων αφορολογήτων ειδών θα κάνει το ταξίδι περισσότερο ακριβό παραβιάζοντας με τον τρόπο αυτό το πνεύμα της Συνθήκης που καλεί για μια ολοένα και πιο στενή ένωση των λαών της Ευρώπης;

<SPEAKER ID=153 LANGUAGE="EN" NAME="Mitchell">
Η συγκεκριμένη ερώτηση έχει άμεση σημασία για τα κράτη μέλη εκείνα που είναι νησιωτικά. Ένα νούμερο που διάβασα πρόσφατα δείχνει ότι περίπου 140.000 θέσεις εργασίας συνδέονται άμεσα ή έμμεσα, εν όλω ή εν μέρει, με αυτές τις πωλήσεις αφορολογήτων ειδών. Μια άλλη επίπτωση στις νησιωτικές χώρες είναι ότι το κόστος των αεροπορικών συγκοινωνιών θα αυξηθεί. Πολλές αεροπορικές εταιρείες, για παράδειγμα, επωφελούνται από τις πωλήσεις αφορολογήτων ειδών και έχουν συνεπώς τη δυνατότητα να λειτουργούν με χαμηλότερο κόστος. Επομένως, το θέμα αυτό είναι άμεσου ενδιαφέροντος σε ένα αριθμό κρατών μελών, μεταξύ των οποίων είναι και το δικό μου.
<P>
Θα ήθελα να δω την εκπόνηση μιας μελέτης πριν ληφθούν οι οποιεσδήποτε αποφάσεις και θα ήθελα να δω τη μελέτη αυτή να γίνεται όσο το δυνατόν πιο αμερόληπτα και όσο το δυνατόν πιο γρήγορα. Δυστυχώς όταν η προεδρία έκανε πρόσφατα την πρόταση αυτή δεν έτυχε της αναγκαίας υποστήριξης αλλά θα συνεχίσουμε τις προσπάθειες μας για να επιτύχουμε υποστήριξη διότι πιστεύω πραγματικά ότι θα πρέπει να υπάρξει κάποια μελέτη πριν ληφθούν οι τελικές αποφάσεις. Υπάρχουν κράτη μέλη τα οποία πιστεύουν πως επειδή έχουμε μια εσωτερική αγορά οι πωλήσεις αφορολογήτων θα πρέπει να σταματήσουν αλλά σε όλες τις δράσεις που κάνουμε δεν θα πρέπει να ξεχνάμε και τις επιπτώσεις τους. Θα ήθελα πάρα πολύ την εκπόνηση της μελέτης ούτως ώστε πριν καταλήξουμε σε απόφαση να έχουμε διαθέσιμα όλα τα σχετικά δεδομένα και όλους τους σχετικούς αριθμούς.

<SPEAKER ID=154 LANGUAGE="EN" NAME="Cushnahan">
Όπως πιθανότατα θα γνωρίζετε έκανα παραστάσεις στους συναδέλφους σας Υπουργούς Quinn και Lowry τον περασμένο Ιούνιο προτρέποντας την ιρλανδική προεδρία να αναλάβει να εξετάσει το θέμα. Δέχομαι με μεγάλη ικανοποίηση την πρωτοβουλία του Υπουργού Quinn, παρά το ότι δεν επέτυχε ικανοποιητικά αποτελέσματα. Έχετε δίκιο όταν λέτε ότι θα υπάρξει απώλεια 140.000 έμμεσων ή άμεσων θέσεων εργασίας, μια απώλεια της τάξεως των τεσσάρων δισεκατομμυρίων λιρών σε τζίρο. Και, ασφαλώς, οι άλλοι αριθμοί αφορούν την αύξηση των τελών προσγείωσης και των αεροπορικών εισητηρίων όλα εκ των οποίων θα έχουν μια πολύ αρνητική επίπτωση στον τουρισμό και στη βιωσιμότητα των περιφερειακών αεροδρομίων. Θα ήθελα, στον υπολοιπόμενο χρόνο σας, να πληροφορηθώ εάν το Συμβούλιο είναι έτοιμο να εξετάσει τρόπους με τους οποίους να μην ισχύσει αυτή η συγκεκριμένη προθεσμία καθώς και πιθανές εναλλακτικές πολιτικές για αποζημιώσεις εξ αιτίας των αρνητικών επιπτώσεων στον τομέα του τουρισμού και τον περιφερειακό τομέα. Αποτελεί όμως πραγματικά αντίφαση για το Συμβούλιο από τη μια μεριά να μιλάει για πρωτοβουλίες προς δημιουργία απασχόλησης και ύστερα να εγκρίνει πολιτικές που θα δημιουργήσουν 140.000 νέους ανέργους.

<SPEAKER ID=155 LANGUAGE="EN" NAME="Mitchell">
Είμαι ενήμερος του γεγονότος ότι ο αξιότιμος βουλευτής John Cushnahan έχει θέσει το θέμα στους Υπουργούς που ανέφερε και, λόγω των πιέσεων από εμένα και άλλα ΜΕΚ, συμπεριλαμβανομένων και άλλων ιρλανδών ΜΕΚ, το θέμα τέθηκε στο Ecofin από τον προεδρεύοντα ιρλανδό Υπουργό Οικονομικών. Ασφαλώς θα ήθελα την εκπόνηση μελέτης και θα συνεχίσουμε με οποιονδήποτε τρόπο μπορούμε να πιέζουμε για την εκπόνησή της και να επιζητούμε την αναγκαία συμφωνία του Συμβουλίου των Υπουργών για την εκπόνησή της. Πιστεύω ότι θα πρέπει να είμαστε πρακτικοί στη προσέγγιση που κάνουμε κατά την αντιμετώπιση των λειτουργικών θεμάτων της Ένωσης και θα πρέπει να λαμβάνουμε υπόψη μας τις πρακτικές επιπτώσεις μιας παρόμοιας μελέτης. Αργότερα κατά την Ώρα των Ερωτήσεων θα απαντήσω σε ερωτήσεις σχετικά με την κατανάλωση οινοπνεύματος σε άλλα κράτη μέλη όπου έχουν εφαρμοστεί παρατάσεις των εξαιρέσεων και σχετικά με τη δυνατότητα συζήτησης με ένα κράτος μέλος το οποίο έχει ιδιαίτερες δυσκολίες. Σε όλες αυτές τις διαδικασίες λήψεως αποφάσεων θα πρέπει να λαμβάνουμε υπόψη μας τις πρακτικές επιπτώσεις των αποφάσεων στις οποίες καταλήγουμε και για να γίνει αυτό θα πρέπει να γίνει πρώτα η προαναφερόμενη μελέτη για την υλοποίηση της οποίας θα συνεχίσουμε να πιέζουμε.

<SPEAKER ID=156 LANGUAGE="EN" NAME="Cox">
Δέχομαι με ευχαρίστηση την έμφαση που αποδίδει ο Υπουργός στην εκπόνηση της μελέτης, αλλά για να αποκτήσουμε αυτή τη μελέτη θα πρέπει να έχουμε πρώτα τη σύμφωνη γνώμη του Συμβουλίου και ο Υπουργός αναφέρθηκε στο γεγονός ότι το θέμα ετέθη πριν από μερικές εβδομάδες από την ιρλανδική προεδρία αλλά χωρίς επιτυχία. Θα ήθελα να ζητήσω από τον Υπουργό να επιβεβαιώσει εάν είναι σωστό ή όχι πως μόνο δύο κράτη μέλη επέδειξαν θετικό ενδιαφέρον σ' αυτή την πρωτοβουλία. Εάν είναι έτσι τότε αυτό δείχνει το μέγεθος της πολιτικής μάχης που θα χρειαστεί να κάνουμε για να διασφαλίσουμε αυτό που εγώ θεωρώ ως μια ελαχίστη υποχώρηση για την εκπόνηση της μελέτης η οποία αποτελεί το πρώτο στάδιο της πραγματικής μάχης που πρέπει να διεξαχθεί για τη διατήρηση κάποιας μορφής πωλήσεων αφορολογήτων.

<SPEAKER ID=157 LANGUAGE="EN" NAME="Mitchell">
Δεν έχω στις σημειώσεις μου τον αριθμό των κρατών μελών που υποστήριξαν ή απέρριψαν αυτή την πρωτοβουλία. Στην συγκεκριμένη στιγμή δεν υπήρξε πλειοψηφία για την υποστήριξη της πρότασης. Πιστεύω ότι χρειαζόμαστε τουλάχιστον ψηφοφορία ειδικής πλειοψηφίας στο Ecofin για τη σύνταξη και εκπόνηση της έκθεσης σύμφωνα με όσα είπα προηγουμένως, μια ψηφοφορία η οποία δεν εγκρίθηκε όταν προτάθηκε από τον προεδρεύοντα. Ωστόσο, θα συνεχίσουμε την προσπάθεια για να επιτύχουμε την αναγκαία ομοφωνία επ' αυτού διότι είναι θέμα που αφορά αρκετά κράτη μέλη. Πιστεύω ότι το ελάχιστο που θα μπορούσαμε να κάνουμε είναι να εκπονήσουμε αυτή τη μελέτη ούτως ώστε να στηρίξουμε τις αποφάσεις μας στα γεγονότα όπως αυτά επηρεάζουν πραγματικά τους πολίτες της Ένωσης.

<SPEAKER ID=158 NAME="Πρόεδρος">
Η ερώτηση αριθ. 5 απεσύρθη από την συντάκτριά της.
<P>
Ερώτηση αριθ. 6 του κ. Otto von Habsburg (H-0933/96)
<P>
Θέμα: Ελεύθερη διακίνηση μεταξύ της Ευρωπαϊκής Ένωσης και των συνδεδεμένων χωρών
<P>
Θεωρείται αδιανόητο το γεγονός ότι - ιδίως υπό το πρίσμα των σχέσεων μεταξύ των κρατών της Βαλτικής και της Ευρωπαϊκής Ένωσης - εξακολουθεί να ισχύει η υποχρέωση θεώρησης των διαβατηρίων, πράγμα που αναχαιτίζει την πορεία της οικονομικής και πολιτικής ανάπτυξης των χωρών αυτών.
<P>
Δεν είναι πλέον καιρός να καταργηθεί η υποχρέωση θεώρησης των διαβατηρίων για τα ταξίδια μεταξύ των χωρών της ΕΕ και των συνδεδεμένων με την Ένωση χωρών και να ισχύει η αρχή της ελεύθερης διακίνησης για τους πολίτες των χωρών αυτών;
<P>
Έχει καταρτίσει το Συμβούλιο ένα σχέδιο σχετικά με το ζήτημα αυτό, και προτίθεται να αναλάβει απαφασιστικές ενέργειες στην κατεύθυνση αυτή; Πότε αναμένεται ότι θα ληφθεί μια σαφής απόφαση σχετικά με το ζήτημα αυτό;

<SPEAKER ID=159 NAME="Mitchell">
Σε απάντηση της ερώτησης του αξιότιμου Μέλους θα τόνιζα ότι το Συμβούλιο ενέκρινε στις 25 Σεπτεμβρίου 1995 έναν κανονισμό καθορίζοντας τις τρίτες χώρες οι πολίτες των οποίων πρέπει να έχουν θεώρηση για να διασχίσουν τα εξωτερικά σύνορα των κρατών μελών. Καμία από τις βαλτικές χώρες δεν περιλαμβάνεται στον κοινό κατάλογο που είναι προσαρτημένος στον κανονισμό αυτό.
<P>
Αυτό δεν σημαίνει ότι οι πολίτες των χωρών αυτών δεν χρειάζονται θεωρήσεις για να εισέλθουν σε ορισμένα κράτη μέλη. Σύμφωνα με το άρθρο 2(1) του κανονισμού, τα κράτη μέλη είναι εκείνα που θα καθορίσουν τις απαιτήσεις για θεωρήσεις από πολίτες τρίτων χωρών που δεν συμπεριλαμβάνονται στον κοινό κατάλογο. Στηριζόμενα στη βάση αυτή και για τους δικούς τους λόγους, που δεν υπόκεινται στον έλεγχο του Συμβουλίου, ορισμένα κράτη μέλη απαιτούν ακόμη από τους πολίτες των βαλτικών χωρών να έχουν θεωρήσεις όταν εισέρχονται στο έδαφός τους.

<SPEAKER ID=160 LANGUAGE="EN" NAME="von Habsburg">
Κύριε προεδρεύοντα του Συμβουλίου, δεν έχετε άραγε την άποψη ότι αυτή η συμπεριφορά ορισμένων κρατών μελών έρχεται σε αντίθεση με το πνεύμα της Ένωσής μας και ιδιαίτερα με το πνεύμα των συμφωνιών σύνδεσης που έχουμε συνάψει με τις βαλτικές χώρες που τώρα προετοιμάζονται να γίνουν μέλη της Ένωσής μας; Δεν αποτελεί επομένως καθήκον του Συμβουλίου να κάνει ό, τι μπορεί για να διασφαλίσει ότι οι βαλτικές χώρες θα περιληφθούν σύντομα στον κατάλογο των χωρών οι πολίτες των οποίων μπορούν να εισέλθουν σε άλλες χώρες της Ευρωπαϊκής Ένωσης χωρίς θεώρηση, γεγονός το οποίο θα αποτελούσε ενέργεια απολύτως συναφή με την ευρωπαϊκή πρόοδο την οποία προσπαθούμε να επιτύχουμε;

<SPEAKER ID=161 LANGUAGE="EN" NAME="Mitchell">
Έχω ήδη μνημονεύσει ότι σύμφωνα με τον κανονισμό του Συμβουλίου που προανέφερα τα κράτη μέλη έχουν τη δυνατότητα, εάν το κρίνουν αναγκαίο, να απαιτούν θεωρήσεις από τους πολίτες των βαλτικών χωρών για να εισέλθουν στην επικράτειά τους. Από μέρους της η προεδρία ελπίζει ότι οι πολίτες της Εσθονίας, της Λεττονίας και της Λιθουανίας θα έχουν τη δυνατότητα να ταξιδεύουν ελεύθερα σε ολόκληρη την Ευρωπαϊκή Ένωση και ότι αυτό θα γίνει συντομότερα παρά αργότερα.
<P>
Μιλώντας προσωπικά, θα μπορούσα να αποδεχθώ ότι το πνεύμα των συμφωνιών σύνδεσης που έχουμε με τις χώρες αυτές θα έπρεπε να επιτρέπει την κίνηση αυτής της μορφής και ορισμένα κράτη μέλη ήδη το εφαρμόζουν.

<SPEAKER ID=162 NAME="Πρόεδρος">
Ερώτηση αριθ. 7 του κ. Jonas Sjφstedt (H-0934/96)
<P>
Θέμα: Μητρώο Eurodac
<P>
Το Συμβούλιο, στη γραπτή απαίτησή του, σε ερώτησή μου (Η-0815/96) κατά τη διάρκει της περιόδου συνόδου του Οκτωβρίου, σχετικά με την Eurodac, αποφεύγει να αναφερθεί στο περιεχόμενο του μητρώου. Θεωρώ, ότι είναι λογικό να έχει το Συμβούλιο σαφή άποψη όσον αφορά δικό του σχέδιο σύμβασης και για το λόγο αυτό ερωτώ: Έχουν πραγματοποιηθεί ορισμένες τροποποιήσεις στο σχέδιο σύμβασης οι οποίες αφορούν το όριο ηλικiας των ατόμων που πρέπει να καταχωρηθούν στο μητρώο, ή συνεπάγονται ότι απαλείφονται τα στοιχεία του καταχωρηθέντος ατόμου όταν λάβει άδεια παραμονής σε ένα κράτος μέλος;

<SPEAKER ID=163 NAME="Mitchell">
Λυπούμαι διότι ο αξιότιμος βουλευτής θεώρησε την απάντηση στο προηγούμενο ερώτημά του ως υπεκφυγή. Μπορώ να τον διαβεβαιώσω ότι, αντιθέτως, υπήρχε πρόθεση έντιμης και επακριβούς περιγραφής της τρέχουσας κατάστασης σε σχέση με τα θέματα που έθεσε. Θα πρέπει να υπογραμμίσω ότι οι συζητήσεις για το σχέδιο της Σύμβασης Eurodac βρίσκονται ακόμη στα αρχικά στάδιά τους και αυτό, ατυχώς, σημαίνει ότι δεν υπάρχουν συγκεκριμένες πληροφορίες που θα μπορούσα να δώσω στα δύο θέματα που θέτει με την ερώτησή του.
<P>
Ίσως να μπορούσα να βοηθήσω εάν προχωρούσα στη διασάφηση της παρούσας φάσεως αναφορικά με το σχέδιο της σύμβασης. Κατόπιν του συμπεράσματος του Συμβουλίου Δικαιοσύνης και Εσωτερικών Υποθέσεων τον Νοέμβριο του 1995 ότι είναι τεχνικά δυνατό να καθιερωθεί ένα αυτόματο σύστημα για την ανταλλαγή και σύγκριση των δακτυλικών αποτυπωμάτων των αιτούντων άσυλο, η ιταλική προεδρία παρουσίασε τον Μάρτιο του 1996 ένα προκαταρκτικό σχέδιο σύμβασης αναφορικά με την θέσπιση της Eurodac.
<P>
Έκτοτε το Συμβούλιο δεν έχει προχωρήσει σε λεπτομερείς συζητήσεις επί του σχεδίου σύμβασης αλλά κατά τις συνεδριάσεις του του Μαρτίου και του Ιουνίου 1996 έδωσε οδηγίες στα σχετικά προπαρασκευαστικά όργανα να συνεχίσουν την εργασία τους. Η εργασία συνεχίζεται και περιλαμβάνει την εξέταση των πολυάριθμων και πολύπλοκων νομικών και τεχνικών προβλημάτων συμπεριλαμβανομένης της επεξεργασίας των δεδομένων.
<P>
Ωστόσο η ομάδα εργασίας, και πολύ περισσότερο το ίδιο το Συμβούλιο των Υπουργών, δεν έχει καταλήξει σε συμπεράσματα για κάποιο συγκεκριμένο όριο ηλικίας κάτω από το οποίο δεν θα λαμβάνονται δακτυλικά αποτυπώματα για να αποθηκευθούν στις βάσεις δεδομένων της Eurodac, ούτε και για το εάν τα αποτυπώματα θα διαγράφονται από τη Eurodac από τη στιγμή που το υπόψη πρόσωπο θα λάβει άδεια να εγκατασταθεί σε κάποιο κράτος μέλος. Όπως είπα στην προηγούμενη απάντησή μου, είναι πρόωρο στο στάδιο αυτό να προσπαθήσει κανείς να μαντέψει την κατάληξη των συζητήσεων.

<SPEAKER ID=164 LANGUAGE="SV" NAME="Sjφstedt">
. Ευχαριστώ για την απάντηση από το Συμβούλιο. Θα ήθελα να υποστηρίξω ότι υπάρχει κατάλληλο υλικό για να συζητηθούν αυτά τα ζητήματα. το κρατώ εδώ στο χέρι μου. Είναι το προσχέδιο του κειμένου της Συνθήκης Eurodac. Εκεί υπάρχει μια πρόταση για την ηλικία, συγκεκριμένα δεκατεσσάρων ετών, για να επιτρέπεται να καταγράφονται τα προσφυγόπουλα με δακτυλικό αποτύπωμα.
<P>
Από αυτό που καταλαβαίνω από αυτό το κείμενο υπάρχει επίσης μια πρόταση περί μη αυτόματης απομάκρυνσης των στοιχείων των προσφυγόπουλων όταν λάβουν άδεια παραμονής. Αλλιώς θα ήταν λογικό, δηλ. να απομακρύνονται τα στοιχεία όταν ο πρόσφυγας δεν είναι πλέον ύποπτος για προσπάθεια επανεισόδου στην δνωση. Νομίζω ότι αυτό είναι ένα παράδειγμα του πόσο αντιδημοκρατικές γίνονται αυτές οι συζητήσεις για τις Συνθήκες, όπου πρώτα είναι πολύ νωρίς για συζήτηση και κατόπιν πολύ αργά, διότι τότε έχει τελειώσει η επεξεργασία του υλικού και δεν υπάρχει πλέον δυνατότητα επηρρεασμού. Δεν υπάρχει διαφάνεια, ούτε επίβλεψη των προτάσεων που πράγματι υπάρχουν, και δεν υπάρχει καμμία δυνατότητα για τα Εθνικά Κοινοβούλια να το συζητήσουν αυτό πριν την ολοκλήρωση της επεξεργασίας.
<P>
Η ερώτησή μου τότε είναι: Θα υποβάλλετε πρόταση η οποία σημαίνει ότι θα απομακρύνονται τα στοιχεία για τους πρόσφυγες όταν λάβουν άδεια παραμονής;

<SPEAKER ID=165 LANGUAGE="EN" NAME="Mitchell">
Πιστεύω ότι αξίζουν έπαινοι στο πνεύμα της ερώτησης του αξιότιμου Μέλους. Προσωπικά εγώ δεν βλέπω το γιατί, εάν κάποιος αποκτήσει το δικαίωμα διαμονής, οι σχετικές πληροφορίες να παραμένουν εσαεί στη Eurodac. Για κάποιον χρόνο ίσως, αλλά ο χρόνος αυτός θα πρέπει να είναι περιορισμένος.
<P>
Όπως είπα ήδη, δεν υπάρχουν συμπεράσματα σχετικά με το ελάχιστο όριο ηλικίας στο οποίο θα πρέπει να δακτυλοσκοπούνται οι αιτούντες άσυλο. Είναι δύσκολο να γίνει πρόβλεψη για το πότε οι διαδικασίες εντός των εξειδικευμένων οργάνων του Συμβουλίου θα καταλήξουν σε κείμενο που θα υποβληθεί προς έγκριση σε όλες τις αντιπροσωπείες.
<P>
Το πρόβλημα εξετάζεται από ομάδα εργασίας του Συμβουλίου. Η εξέταση γίνεται ασφαλώς στο πλαίσιο της τρέχουσας πρακτικής δακτυλοσκοπήσεων των αιτούντων άσυλο από τα κράτη μέλη. Η πρακτική αυτή ποικίλλει στην εφαρμογή της από μια ελάχιστη ηλικία 12 ετών σε ορισμένα κράτη μέλη μέχρι ελάχιστη ηλικία 18 ετών σε άλλα. Θα μπορούσα να πω ότι η ηλικία των 14 ετών αποτελεί τη συνισταμένη των περισσοτέρων κρατών μελών. Αλλά θα επαναλάβω ότι σ' αυτό το στάδιο δεν υπάρχει τίποτε περισσότερο. Είναι μια γενική πρακτική στα περισσότερα κράτη μέλη χωρίς να υπάρχει συγκεκριμένο όριο ηλικίας.
<P>
Κατανοώ τη γενική ιδέα της ερώτησης του αξιότιμου Μέλους την οποία τη βλέπω κι' εγώ ευνοϊκά.

<SPEAKER ID=166 LANGUAGE="SV" NAME="Lindqvist">
Φαίνεται ότι είναι δύσκολο να λάβει κανείς μια συγκεκριμένη απάντηση. Μπορώ να έχω κατανόηση γι' αυτό, όλα δεν είναι βέβαια ξεκάθαρα. Αλλά δεν είναι η πρώτη φορά που τίθεται η ερώτηση. Θα ήθελα να διατυπώσω μια άλλη ερώτηση στο ίδιο θέμα: Ποιός έχει την ευθύνη για στοιχεία αυτού του αρχείου τα οποία αργότερα αποδεικνύεται ότι είναι λάθος ή που δεν έχουν τοποθετηθεί εκεί με την ιδιότητα στοιχείων για την διερεύνηση εγκλημάτων ή κάτι παρόμοιο; Ποιός είναι λοιπόν υπεύθυνος για αυτό το αρχείο και ποιός αναλαμβάνει την ευθύνη για το ότι μπορεί να υπεισέλθουν λάθος στοιχεία και ως εκ τούτου να πληγούν επίσης μεμονωμένα άτομα;

<SPEAKER ID=167 LANGUAGE="EN" NAME="Mitchell">
Όπως τόνισα στην απάντησή μου προς την ερώτηση, το Συμβούλιο δεν έχει κάνει λεπτομερή συζήτηση για το σχέδιο της σύμβασης και επομένως η λεπτομέρεια αυτή δεν έχει εξεταστεί από το Συμβούλιο. Όπως είπα ήδη τα εξειδικευμένα όργανα του Συμβουλίου δεν έχουν καταλήξει σε συμπεράσματα σχετικά με το ερώτημα της ελάχιστης ηλικίας δακτυλοσκόπισης των αιτούντων άσυλο και είναι δύσκολο να γίνει πρόβλεψη για το πότε οι διαδικασίες των οργάνων αυτών θα καταλήξουν σε κείμενο το οποίο να εγκριθεί από όλες τις αντιπροσωπείες.
<P>
Επομένως, οι περισσότερες από τις ερωτήσεις αυτές βρίσκονται ακόμη σε εμβρυακό στάδιο και δεν έχουν φτάσει στο επίπεδο εξέτασής τους από το Συμβούλιο. Μπορώ όμως να διαβεβαιώσω ότι οι απόψεις και οι ανησυχίες που διατυπώνουν εδώ τα Μέλη θα εκφράζονται κάθε φορά που ως χώρα θα έχουμε την ευκαιρία να τις θέσουμε στο Συμβούλιο. Είναι ερωτήματα που δεν ανησυχούν μόνο τα Μέλη του Σώματος εδώ, αλλά ερωτήματα τα οποία θα προκαλέσουν ανησυχίες και σε όλα τα μέλη του Συμβουλίου των Υπουργών επίσης. Θα αγωνιστώ για να διασφαλίσω ότι το οποιοδήποτε αρχείο Eurodac θα είναι δίκαιο, λογικό και ανθρωπιστικό στην εφαρμογή του.

<SPEAKER ID=168 NAME="Πρόεδρος">
Ερώτηση αριθ. 8 του κ. Gerard Collins (H-0937/96)
<P>
Θέμα: Κριτήρια επιλεξιμότητας για τους διαρθρωτικούς πόρους
<P>
Έχει το Συμβούλιο μελετήσει τη δυνατότητα διεύρυνσης των κριτηρίων επιλεξιμότητας για τη χορήγηση διαρθρωτικής ενίσχυσης στο πλαίσιο του Στόχου 1, ώστε να λαμβάνονται υπόψη και τα ποσοστά ανεργίας; Εάν όχι, πότε προτίθεται το Συμβούλιο να επιληφθεί του θέματος;

<SPEAKER ID=169 NAME="Mitchell">
Εγκρίνοντας, τον Ιούλιο του 1993, τους κανονισμούς για τα διαρθρωτικά ταμεία το Συμβούλιο καθόρισε τα κριτήρια που θα πρέπει να χρησιμοποιούνται για να καθορίζονται οι περιφέρειες που θα είναι επιλέξιμες για καθεστώς Στόχου 1, δηλ. οι πιο καθυστερημένες περιφέριες της Ένωσης. Οι κανονισμοί αυτοί ισχύουν μέχρι τις 31 Δεκεμβρίου 1999. Επιπλέον, το Συμβούλιο μετεβίβασε τη διαχείριση των ταμείων στην Επιτροπή και συνεπώς δεν επεμβαίνει στον τομέα αυτόν.
<P>
Σ' αυτή τη φάση θα ήταν πρόωρο να γίνουν πιθανολογήσεις σχετικά με τις λεπτομέρειες των κανονισμών που θα διέπουν την υλοποίηση των διαρθρωτικών ταμείων μετά το 1999. Το Συμβούλιο θα επανεξετάσει εν ευθέτω χρόνω τους κανονισμούς κατόπιν σχετικών προτάσεων της Επιτροπής και πριν από την εκπνοή του ισχύοντος συνόλου κανονισμών.
<P>
Μολονότι αυτό δεν συνδέεται άμεσα με την ερώτηση του αξιότιμου Μέλους, θα θυμάται ότι στην από 20 Μαρτίου 1996 ανακοίνωσή της προς τα άλλα θεσμικά όργανα της Ένωσης, συμπεριλαμβανομένου του Κοινοβουλίου, σχετικά με τα διαρθρωτικά ταμεία και την απασχόληση η Επιτροπή παρουσίασε την πρόθεσή της, σε πλήρη συμφωνία με τους υφιστάμενους κανονισμούς σχετικά με την υλοποίηση των διαρθρωτικών ταμείων, να λαμβάνει υπόψη της τις πτυχές δημιουργίας απασχόλησης των διαρθρωτικών πολιτικών σε όλους τους στόχους.

<SPEAKER ID=170 LANGUAGE="EN" NAME="Collins, Gerard">
Ευχαριστώ τον προεδρεύοντα για την εμπεριστατωμένη απάντησή του. Διερωτώμαι τώρα εάν θα ήθελε να δηλώσει - υπόψη του γεγονότος ότι ήδη έχουν γίνει δημόσιες δηλώσεις από την Επίτροπο Wulf-Mathies και από τον Πρόεδρο Santer αναφορικά με την ανάγκη να αποδοθεί προτεραιότητα στην ανεργία και στις προσπάθειες άρσης της ανεργίας και ιδιαίτερα της μακροχρόνιας ανεργίας εντός των κρατών μελών - εάν σ' αυτό το στάδιο το Συμβούλιο θα ζητήσει από τον Πρόεδρο της Επιτροπής να παρουσιάσει προτάσεις για την έναρξη σύνταξης των οδηγιών που θα είναι αναγκαίες μετά το 1999.
<P>
Έχουμε ένα πολύ σοβαρό πρόβλημα ανεργίας. Έχουμε αποτύχει στην επίλυση αυτού του ακανθώδους προβλήματος της Κοινότητας - ακόμη και εκεί που οι σχετικές χρηματοδοτήσεις έχουν χρησιμοποιηθεί ορθά, κατάλληλα και σωστά. Τώρα είναι η ώρα για να αρχίσουμε να συντάσσουμε τους νέους κανονισμούς έτσι ώστε να απαλλαγούμε από το πρόβλημα.

<SPEAKER ID=171 LANGUAGE="EN" NAME="Mitchell">
Υποστηρίζω τον αντικειμενικό σκοπό που έχει η ουσία της ερώτησης του αξιότιμου Μέλους. Αλλά, όπως έχω πει στο Σώμα, οι κανονισμοί που υφίστανται αυτή τη στιγμή για τα διαρθρωτικά ταμεία θα λήξουν στο τέλος του 1999. Υπάρχουν συνεπώς πάνω από τρία χρόνια μέχρι να γίνουν αναγκαίοι νέοι κανονισμοί. Θα ήταν πρόωρο σ' αυτό το στάδιο να απασχοληθούμε με τις λεπτομέρεις των κανονισμών οι οποίοι θα διέπουν τα διαρθρωτικά ταμεία την επόμενη χιλιετηρίδα.
<P>
Το Συμβούλιο έχει συμφωνήσει για την αναθεώρηση των υπόψη κανονισμών πριν από την 31η Δεκεμβρίου 1999 επί τη βάσει προτάσεως της Επιτροπής η οποία, είμαι βέβαιος, θα υποβληθεί αρκετά έγκαιρα. Το ζήτημα το οποίο τίθεται με την ερώτηση του αξιότιμου Μέλους θα έχει αναμφισβήτητα σημασία όταν θα έρθει η ώρα να συζητηθούν τα νέα διαρθρωτικά ταμεία.
<P>
Γνωρίζω ότι ο κ. Collins έχει συντάξει έκθεση για τα διαρθρωτικά ταμεία η οποία θα δημοσιευθεί σύντομα και την οποία ασφαλώς θα διαβάσω με μεγάλο ενδιαφέρον. Ένα από τα προβλήματα που θα είχα εγώ είναι ότι θα ήθελα να φτάσω στον στόχο που αναφέρει ο αξιότιμος βουλευτής, δηλ. της υπογράμμισης των τομέων εκείνων όπου υπάρχει η μεγαλύτερη ανάγκη καταπολέμησης της ανεργείας, με τη μέγιστη χρήση των διαρθρωτικών ταμείων. Κάνοντας όμως την ανεργία αφεαυτού της ένα κριτήριο θα μπορούσε κάλλιστα να ανοίξει για χρηματοδότηση και άλλους τομείς οι οποίοι πιθανώς να μην συμβάλλουν στην επιτυχία των στόχων που θα ήθελε αναγκαστικά να επιτύχει το Μέλος σε ορισμένες περιφέρειες.

<SPEAKER ID=172 LANGUAGE="EN" NAME="McCarthy">
Δέχομαι με ικανοποίηση τη δήλωση του προεδρεύοντος διότι, ως η εκπρόσωπος της Σοσιαλιστικής Ομάδας για τα περιφερειακά θέματα, πιστεύω ότι δεν θα πρέπει να προχωρήσουμε έχοντας μπροστά μας μόνο τον στόχο της ανεργίας. Ελπίζω ότι θα μπορέσουμε να λάβουμε υπόψη μας π.χ. το ΑΕγχΠ διότι το χαμηλό ποσοστό ανεργίας δεν αποτελεί ένδειξη της ευημερίας μιας περιφέρειας. Στην πραγματικότητα, στο ΗΒ έχουμε το υψηλότερο ποσοστό δημιουργίας απασχόλησης αλλά έχουμε επίσης και το υψηλότερο ποσοστό φτώχειας στην ΕΕ. Θα ήθελα συνεπώς να μην ξεχνάμε ότι η χαμηλή ανεργία και μόνον δεν σημαίνει ότι κάποια χώρα αποκλείεται από τα διαρθρωτικά ταμεία.
<P>
Θα ήθελα να πω στον προεδρεύοντα ότι θα θέλαμε να γνωρίζουμε κάτι περισσότερο σχετικά με το χρονοδιάγραμμα έγκρισης των κανονισμών αυτών και για το πότε θα μπορέσουμε να εξετάσουμε τα κριτήρια αυτά στα οποία θα καταλήξει η Επιτροπή και το Συμβούλιο. Ίσως να υπάρχουν μπροστά μας τρία χρόνια αλλά τρία χρόνια είναι ένα πολύ σύντομο χρονικό διάστημα.

<SPEAKER ID=173 LANGUAGE="EN" NAME="Mitchell">
Δεν έχω στη διάθεσή μου το λεπτομερές χρονοδιάγραμμα αλλά θα επικοινωνήσω γραπτώς με την αξιότιμη βουλευτή.
<P>
Σε σχέση με την άλλη ερώτηση την οποία θέτει αναφορικά με το κατά κεφαλήν ΑΕΠ μάλλον παρά με το κατά κεφαλήν ΑΕγχΠ, αυτό δεν είναι κάτι στο οποίο το Συμβούλιο να έχει καταλήξει σε άποψη κι' αυτό για προφανείς λόγους. Αλλά οι κανονισμοί για την μετά το 1999 περίοδο θα συζητηθούν εν ευθέτω χρόνω στο Συμβούλιο επί τη βάσει προτάσεως της Επιτροπής.
<P>
Ωστόσο, ως ιρλανδός Υπουργός, θα ξεκινούσα από την αρχή ότι το ΑΕγχΠ μετρά παραγωγή και όχι εισόδημα. Το ΑΕΠ, λόγω του ότι λαμβάνει υπόψη του το κέρδος, τον επαναπατρισμό καθώς επίσης και τις καταβολές των τόκων για το εξωτερικό χρέος αποτελεί ένα καλύτερο μέτρο για το εισόδημα το οποίο είναι διαθέσιμο σε μια χώρα ή σε μια περιφέρεια. Στην περίπτωση της Ιρλανδίας, για παράδειγμα, το ΑΕΠ αποτελεί μια καλύτερη παράμετρο για τη μέτρηση του πραγματικού εισοδήματος της χώρας. Το άνοιγμα μεταξύ ΑΕγχΠ και ΑΕΠ είναι μεγαλύτερο στην Ιρλανδία από τις άλλες χώρες μέλη της Ευρωπαϊκής Ένωσης. Ειδικότερα, η Ιρλανδία έχει ένα αξιόλογο καθαρό έλλειμμα πληρωμών ώστε στην περίπτωσή μας η παράμετρος του ΑΕγχΠ να υπερεκτιμά το σχετικό εισόδημα της χώρας. Έτσι, υπάρχουν προβλήματα τα οποία θα πρέπει να ληφθούν υπόψη.

<SPEAKER ID=174 NAME="Πρόεδρος">
Ερώτηση αριθ. 9 του κ. Pat Gallagher (H-0938/96)
<P>
Θέμα: Περιφέρειες του Στόχου 1
<P>
Μπροστά στον κίνδυνο, ορισμένες χώρες που προηγουμένως ήταν επιλέξιμες για τον Στόχο 1, να μην είναι πλέον επιλέξιμες για το μέγιστο συντελεστή των διαρθρωτικών ταμείων μετά το 1999, πιστεύει μήπως το Συμβούλιο ότι είναι αναγκαίο να υποδιαιρεθούν οι εν λόγω χώρες σε περιφέρειες, έτσι ώστε να εξασφαλισθεί ότι οι περιφέρειες εκείνες που εξακολουθούν να πληρούν τα κριτήρια επιλεξιμότητας θα μπορούν να συνεχίσουν να ζητούν ενίσχυση με τους υψηλότερους συντελεστές των διαρθρωτικών ταμείων και μετά το 1999;

<SPEAKER ID=175 NAME="Mitchell">
Όπως είπα στην απάντησή μου σε προηγούμενη ερώτηση του κ. Collins, οι τρέχοντες κανονισμοί που διέπουν την εφαρμογή των διαρθρωτικών ταμείων και οι οποίοι εφαρμόζονται σε όλες τις περιφέρειες, συμπεριλαμβανομένων των περιφερειών του Στόχου 1, θα ισχύουν μέχρι την 31η Δεκεμβρίου 1999. Το Συμβούλιο, σε εύθετο χρόνο και πριν από τη λήξη των ισχυόντων κανονισμών, θα επανεξετάσει τους κανονισμούς στηριζόμενο σε πρόταση της Επιτροπής. Θα ήταν πρόωρο σ' αυτό το στάδιο να πιθανολογηθούν οι λεπτομέρειες των κανονισμών που θα ισχύσουν για τα διαρθρωτικά ταμεία μετά το 1999. Η πρόταση που έκανε ο αξιότιμος βουλευτής είναι πρόταση η οποία χωρίς αμφιβολία θα εξεταστεί ευθύς ως αρχίσει η συζήτηση επί της νέας διάρθρωσης των ταμείων στην πορεία για το 1999.

<SPEAKER ID=176 LANGUAGE="EN" NAME="Gallagher">
Ευχαριστώ τον προεδρεύοντα για την απάντησή του αλλά δεν θα συμφωνούσε μαζί μου ότι μέσα στην Ένωση, και ιδιαίτερα στην Ιρλανδία, υπάρχουν περιφέρειες όπως η δική μου εκλογική περιφέρεια του Κοννώ-Ώλστερ, στη βόρεια και βορειοδυτική πλευρά της Ιρλανδίας, οι οποίες καθυστερούν σε σχέση με την υπόλοιπη Ευρώπη σε όρους οικονομικής ανάπτυξης και παραγωγής, είτε σε ΑΕΠ την μετρά είτε σε ΑΕγχΠ; Δεν θα δεχόταν άραγε ότι οι περιφέρειες αυτές δεν έχουν επωφεληθεί στον ίδιο βαθμό από τα διαρθρωτικά ταμεία με άλλες περιφέρειες της Ένωσης αλλά και άλλες περιφέρειες της ίδιας της Ιρλανδίας; Ότι δεν μπορούν να επωφεληθούν στον ίδιο βαθμό όσον αφορά τις υποδομές και ότι κατ' ακολουθίαν εάν δεν έχουν υποδομές δεν θα είναι ελκυστικές για επενδύσεις - γεγονός το οποίο έχει ως αποτέλεσμα μικρότερη οικονομική ανάπτυξη στον τομέα της παραγωγής η οποία με τη σειρά της σημαίνει λιγότερες θέσεις εργασίας και μεγαλύτερη ανεργία;
<P>
Μολονότι ο προεδρεύων δήλωσε ότι τα υφιστάμενα κριτήρια θα αλλάξουν στο τέλος Δεκεμβρίου 1999 συμφωνώ με τους συναδέλφους που πιστεύουν ότι σε ευρωπαϊκούς όρους τρία χρόνια είναι πράγματι πολύ μικρό χρονικό διάστημα. Υπάρχει περίπτωση άραγε να εξετάσει το Συμβούλιο την εκπόνηση εμπεριστατωμένης μελέτης με σκοπό τον προσδιορισμό του ΑΕγχΠ και του ΑΕΠ ορισμένων περιφερειών εντός του παρόντος Στόχου 1 και εάν καταστεί αναγκαίο να αξιοποιήσει το προηγούμενο της βόρειας Σκωτίας, η οποία είναι παραπλήσια με τη δική μου περιφέρεια της δυτικής και βορειοδυτικής Ιρλανδίας αλλά και με τη νότια Ιταλία;

<SPEAKER ID=177 LANGUAGE="EN" NAME="Mitchell">
Αποδέχομαι ότι μέσα στις περιοχές του Στόχου 1 υπάρχουν περιφέρειες και υποπεριφέρειες οι οποίες δεν τα έχουν πάει τόσο καλά όσο άλλες. Πράγματι, και ένα τμήμα από τη δική μου εκλογική περιφέρεια στο Δουβλίνο που ορισμένοι πιθανώς θα νομίζουν ότι πρόκειται περί ευνοημένης περιοχής είναι μία απ' αυτές. Σε ορισμένα τμήματά της υπάρχουν πολύ υψηλά επίπεδα ανεργίας, μέχρι 75 %.
<P>
Θυμούμαι, και εδώ στηρίζομαι στη μνήμη μου, ότι εκπόνησα ένα έγγραφο για τις παραμεθόριες κομητείες το οποίο έδειχνε ότι το μερίδιό τους από τα διαρθρωτικά ταμεία στο προβλεπόμενο μέλλον, και ειδικότερα το κατά κεφαλήν μερίδιο, θα είναι πολύ υψηλότερο οιασδήποτε άλλης περιφέρειας των υφιστάμενων ταμείων, λαμβάνοντας υπόψη τα διάφορα ταμεία συμπεριλαμβανομένου του πακέτου Delors. Αλλά αυτό δεν πρέπει να μας αποπροσανατολίσει από το σημείο που έθεσε το αξιότιμο Μέλος. Ίσως μια μελέτη της μορφής που προτείνει να αποδειχθεί πολύ χρήσιμη. Υποπτεύομαι ότι το Υπουργείο Οικονομικών της χώρας μου θα διαθέτει ορισμένα σχετικά δεδομένα.
<P>
Η ιρλανδική κυβέρνηση παρακολουθεί, και θα συνεχίσει να παρακολουθεί, όλες τις πτυχές της θέσης της Ιρλανδίας σε σχέση με την επιλεξιμότητά της για τα διαρθρωτικά ταμεία ιδιαίτερα ως αποτέλεσμα της αύξησης του κατά κεφαλήν ΑΕγχΠ στην Ιρλανδία ως ποσοστό του μέσου όρου της Ευρωπαϊκής Ένωσης. Η βελτίωση της θέσεως της Ιρλανδίας είναι ευπρόσδεκτη και αποτελεί έπαινο στην επιτυχή εφαρμογή των σταθεροποιητικών μας πολιτικών από μια σειρά κυβερνήσεων καθώς και στην παραγωγική χρήση των ευρωπαϊκών διαρθρωτικών ταμείων, γεγονότα που που μας έδωσαν τη δυνατότητα να αναπτύξουμε την οικονομία μας. Είναι όμως ακόμη πολύ νωρίς για να πούμε επακριβώς που θα πάμε μετά το 1999. Προφανώς εγώ θα ήθελα να είναι επιλέξιμη ολόκληρη η Ιρλανδία. Ελπίζω ότι δοθείσης της περιφερειακής θέσης της Ιρλανδίας τα κριτήρια που θα επιλεγούν θα το επιτρέψουν αυτό.

<SPEAKER ID=178 NAME="Πρόεδρος">
Ερώτηση αριθ. 10 του κ. Brian Crowley (H-0939/96)
<P>
Θέμα: Μυστικότητα των συνεδριάσεων του Συμβουλίου Υπουργών
<P>
Λαμβάνοντας υπόψη το στόχο προτεραιότητας της Προεδρίας να «εφαρμόσει ενεργητικά τις συμφωνημένες διαδικασίες ώστε η λήψη αποφάσεων της Ένωσης να γίνει διαφανής στους πολίτες», πρόκειται άραγε το Συμβούλιο να αναλάβει να θέτει όλες τις συμβιβαστικές προτάσεις της Προεδρίας επί των νομοθετικών κειμένων που συζητούνται στο Συμβούλιο, στη διάθεση των μελών του Ευρωπαϊκού Κοινοβουλίου, των ενδιαφερομένων μερών και του ευρύτερου κοινού;

<SPEAKER ID=179 NAME="Mitchell">
Ως προεδρία του Συμβουλίου είμεθα υπέρ του σεβασμού των υφισταμένων μέτρων για τη διαφάνεια. Ειδικότερα, η διαφάνεια έχει προαχθεί μέσω της συστηματικής οργάνωσης των συνεντεύξεων τύπου της προεδρίας πριν από τις συναντήσεις της σε συνεργασία με τη γενική γραμματεία του Συμβουλίου. Οι συνεντεύξεις αυτές προσφέρουν μια σημαντική ευκαιρία προς ενημέρωση του κοινού για τα ουσιαστικά σημεία των κειμένων, συμπεριλαμβανομένων πτυχών των συμβιβαστικών κειμένων που υποβάλλει η προεδρία όταν πρέπει. Επί πλέον, κατά τη διάρκεια της ιρλανδικής προεδρίας έγιναν στο Συμβούλιο 10 ανοικτές συζητήσεις.
<P>
Με βάση την εφαρμογή του κώδικα δεοντολογίας της 2ας Οκτωβρίου 1995 ο οποίος προβλέπει την πρόσβαση του κοινού στα πρακτικά και στις δηλώσεις επί των πρακτικών του Συμβουλίου όταν αυτό λειτουργεί ως νομοθετικό όργανο καθώς και της απόφασης του Συμβουλίου της 20ης Δεκεμβρίου 1993 αναφορικά με την πρόσβαση του κοινού στα έγγραφά του, η προεδρία θα συνεχίσει να διασφαλίζει ότι όλα τα αιτήματα για παροχή εγγράφων θα εξετάζονται με τη μεγαλύτερη προσοχή. Το Συμβούλιο επανεξετάζει επί του παρόντος τον κώδικα δεοντολογίας με στόχο τη διασφάλιση της μέγιστης αποτελεσματικότητας του συστήματος για το μέλλον.
<P>
Επιπλέον, το ζήτημα της διαφάνειας συζητείται στη Διακυβερνητική Διάσκεψη. Ωστόσο, σύμφωνα με τους υφισταμένους κανονισμούς που διέπουν την πρόσβαση στα έγγραφα, το Συμβούλιο δεν μπορεί να κάνει διαθέσιμες στο Ευρωπαϊκό Κοινοβούλιο ή σε τρίτους όλες τις συμβιβαστικές προτάσεις ή τα νομοθετικά κείμενα που συζητεί.
<P>
Τέλος, αναφορικά με τις επαφές μεταξύ Συμβουλίου και Κοινοβουλίου το αξιότιμο Μέλος θα γνωρίζει το σύνολο των συμμετοχών εκπροσώπων του Συμβουλίου σε επιτροπές του Κοινοβουλίου - περί τις 40 μέχρι σήμερα - καθώς και την τακτική παρακολούθηση των συνεδριάσεων της ολομέλειας του Κοινοβουλίου από την προεδρία. Οι περιστάσεις αυτές δίδουν και στα δύο μέρη την ευκαιρία για εποικοδομητικές συζητήσεις σε θέματα μείζονος ενδιαφέροντος και επίσης διασφαλίζουν ότι αμφότερα τα μέρη είναι ενήμερα των αντίστοιχων απόψεων σχετικά με ένα ευρύτατο φάσμα αντικειμένων.

<SPEAKER ID=180 LANGUAGE="EN" NAME="Crowley">
Θα ήθελα να ευχαριστήσω τον προεδρεύοντα για την απάντησή του. Πριν προχωρήσω στη συμπληρωματική μου ερώτηση και δεδομένου ότι αυτή είναι η τελευταία του εμφάνιση στην Αίθουσα με την παρούσα ιδιότητά του θα ήθελα να τον ευχαριστήσω και να τον συγχαρώ για τον πολύ αναλυτικό τρόπο με τον οποίο αντιμετώπισε το Κοινοβούλιο τούτο και, ιδιαίτερα, για την προθυμία του να συμμετάσχει σε διάλογο και συζήτηση με τα Μέλη.
<P>
Ωστόσο και παρόλα αυτά, η απάντησή σας στην ερώτησή μου αφήνει πολλά κενά διότι στην αρχή περιγράψατε όλα αυτά που πρέπει να γίνουν - εκείνα που θα θέλατε να δείτε να γίνονται καθώς και εκείνα στα οποία θεωρείτε ότι πρέπει να αποδοθεί η έμφαση στο μέλλον. Ύστερα όμως βάλατε και μια προϋπόθεση λέγοντας ότι σύμφωνα με τους υφιστάμενους κανονισμούς το Συμβούλιο δεν μπορεί να δημοσιοποιήσει νομοθετικά κείμενα ή συμβιβαστικές προτάσεις.
<P>
Θα ήθελα να παραθέσω ένα συγκεκριμένο παράδειγμα. Πρόσφατα παρουσιάστηκε μια περίπτωση σύμφωνα με την οποία υπήρξε συμβιβαστική πρόταση εκ μέρους του ιρλανδού προέδρου του Συμβουλίου των Υπουργών Τηλεπικοινωνιών σχετικά με την απορρύθμιση και την απελευθέρωση των ταχυδρομικών υπηρεσιών. Η πρόταση αυτή απερρίφθη από τη Γερμανία και τη Γαλλία. Η πρόταση παρουσιάστηκε στο κοινό από τον σουηδό Υπουργό και, εν τούτοις, εγώ ως ΜΕΚ από την Ιρλανδία ο οποίος έχω συντάξει δύο εκθέσεις προς το Κοινοβούλιο επί του θέματος αυτού δεν μπόρεσα να έχω αντίγραφο. Θα μπορούσαμε να έχουμε κάποια εγγύηση ότι θα υπάρξει μεγαλύτερη συνεργασία και διαφάνεια μεταξύ του Κοινοβουλίου και του Συμβουλίου υπό τον ρόλο του ως νομοθετικού οργάνου ούτως ώστε να παρακάμψουμε αυτά τα προβλήματα;

<SPEAKER ID=181 LANGUAGE="EN" NAME="Mitchell">
Ευχαριστώ τον αξιότιμο βουλευτή για τα πολύ ευγενή λόγια του τα οποία εκτιμώ πάρα πολύ.
<P>
Το Συμβούλιο επανεξετάζει την εφαρμογή του κώδικα δεοντολογίας και η Διακυβερνητική Διάσκεψη συζητεί το όλο θέμα της διαφάνειας. Έτσι, αυτός είναι ένας τομέας όπου με τις δύο αυτές εξετάσεις ίσως να μπορέσουμε να κάνουμε κάποια πρόοδο.
<P>
Εάν κάποιο κράτος μέλος γνωστοποίησε κάποια έγγραφα το έκανε από μόνο του και εκτός του κώδικα δεοντολογίας. Οι υπάρχοντες κανονισμοί πρόσβασης στα έγγραφα μπορούν να μεταβληθούν μόνο με ομοφωνία του Συμβουλίου. Δεν είναι θέμα της προεδρίας ή ενός κράτους μέλους να δημοσιοποιεί συμβιβαστικές προτάσεις με πρωτοβουλία του. Υπάρχουν διαδικασίες που μπορούν να μεταβληθούν, όπως εγώ ξέρω, μόνο με ομοφωνία. Οι συμβιβαστικές προτάσεις αποτελούν ουσιαστικά τις διαπραγματευτικές θέσεις των κρατών μελών. Δεν υπάρχει επί του παρόντος καμία διάταξη που να επιτρέπει τη δημοσιοποίησή τους. Θα πρέπει να ληφθεί ομόφωνη απόφαση για να γίνει αυτό.
<P>
Ωστόσο, εξετάζουμε την κατάσταση και η Διακυβερνητική Διάσκεψη συζητά το ζήτημα της διαφάνειας. Επομένως, δεν θα μπορούσα να αποκλείσω κάποια μελλοντική αλλαγή η οποία όμως θα μπορούσε να επέλθει μόνο με ομόφωνη απόφαση του Συμβουλίου.

<SPEAKER ID=182 NAME="Εφραιμίδης">
Βέβαια έγινε μια προσπάθεια για να υπάρξει μία απάντηση αλλά δεν υπήρξε, γι'αυτό υποχρεώνομαι να κάνω μία συμπληρωματική ερώτηση. Το ότι δεν υπάρχει διαφάνεια το ομολόγησε ο κ. Mitchell, λέγοντας ότι χρειάζεται τροποποίηση ο κώδικας δεοντολογίας και συζητά το θέμα και η Διακυβερνητική. Εάν υπήρχε, δεν χρειαζόταν ούτε η τροπολογία, ούτε η συζήτηση στη Διακυβερνητική. 'Ομως άφησε την ουρά του φιδιού, είπε ότι υπάρχουν θέματα που δεν μπορούν να δοθούν στη δημοσιότητα, δηλαδή το Συμβούλιο, για πρώτη φορά δηλώνει ότι δεν θέλει να νομοθετεί δημόσια, φανερά. Θα έχει θέματα που θα τα κρατά απόκρυφα, είναι αποκρυφιστικό όργανο. Να μας απαντήσετε, λοιπόν, θα επιμείνετε στη Διακυβερνητική να υπάρχει πλήρης δημοσιότητα; Με ποιό δικαίωμα κάποια θέματα θα τα παρακρατάτε, όταν αφορούν τη ζωή του ευρωπαίου πολίτη; Από πού αρύεσθε αυτό το αποκρυφιστικό δικαίωμα;

<SPEAKER ID=183 LANGUAGE="EN" NAME="Mitchell">
Αρχικώς, θα πρέπει να επιπλήξω το αξιότιμο Μέλος. Είπε ότι δεν πήρε απάντηση στην ερώτησή του. Μπορεί να μην του άρεσε η απάντηση που πήρε, αλλά πήρε μια ειλικρινή και χωρίς περιστροφές απάντηση εκθέτοντας την κατάσταση όπως έχει σε απάντηση της ερώτησης του κ. Crowley, με μια πληροφόρηση ότι θα πραγματοποιηθούν δύο επανεξετάσεις. Δεν μπορώ να κάνω τίποτα περισσότερο από αυτό και, όχι, δεν θα αναλάβω δέσμευση εκ μέρους της προεδρίας. Όπως σαφώς αντιλαμβάνεται, αυτό είναι θέμα ομόφωνης απόφασης του Συμβουλίου των Υπουργών και ανήκει στο Συμβουλίο η ευθύνη λήψης μιας τέτοιας απόφασης.

<SPEAKER ID=184 LANGUAGE="DE" NAME="Posselt">
Kύριε Πρόεδρε, βρισκόμαστε ενώπιον ενός γύρου διευρύνσεων, και θα ήθελα να ρωτήσω μόνο, κατά πόσον το Συμβούλιο, ή για την ακρίβεια η Δημοκρατία της Iρλανδίας, θα συμφωνούσε με την ένταξη στην Eυρωπαϊκή Ένωση μιας χώρας, η οποία διεξάγει το νομοθετικό έργο μυστικά;

<SPEAKER ID=185 LANGUAGE="EN" NAME="Mitchell">
Εάν η ερώτηση αυτή γινόταν σε ένα δικαστήριο θα θεωρείτο ως υποβολιμαία. Στη δική μου χώρα η νομοθεσία γίνεται με νομοσχέδια τα οποία υποβάλλονται στο κοινοβούλιο συχνά κατόπιν μυστικής ανταλλαγής εγγράφων μεταξύ δημοσίων υπαλλήλων και Υπουργών. Έτσι, δεν είναι καθόλου ασύνηθες να μην εμφανίζονται δημοσίως τα σχετικά έγγραφα στα προκαταρκτικά στάδια εξέτασης ενός νόμου.
<P>
Ωστόσο, το όλο ζήτημα είναι ένα λεπτό θέμα στο οποίο πρέπει να συμφωνήσουν όλα τα κράτη μέλη. Ένα σημαντικό βήμα προς την κατεύθυνση μεγαλύτερης διαφάνειας υπήρξε η συμφωνία της 2ας Οκτωβρίου 1995 για τον νέο κώδικα δεοντολογίας ο οποίος προβλέπει τη δημόσια πρόσβαση στα πρακτικά και τις δηλώσεις των πρακτικών του Συμβουλίου όταν αυτό λειτουργεί ως νομοθετικό όργανο. Ο κώδικας αυτός είναι επιπλέον των μέτρων που ήδη έχει λάβει το Συμβούλιο για να αυξήσει τη διαφάνεια των νομοθετικών διεργασιών του.
<P>
Θα ήθελα να θυμηθεί ο αξιότιμος βουλευτής ότι ο ανταποκριτής της Guardian για ευρωπαϊκά θέματα, ο κ. Τζαίημς Κάρβελ, που θα είναι γνωστός στα Μέλη, ενδιαφέρεται ιδιαίτερα για τον τομέα αυτόν και σχολιάζοντας τη συμφωνία για τον κώδικα δεοντολογίας απέδωσε έπαινο στην Ιρλανδία ως ένα από τα κράτη μέλη που έχει αναλογικά προωθημένη θέση για το όλο θέμα της διαφάνειας. Θα μπορούσα επίσης να μνημονεύσω τη συστηματική δημοσίευση των αποτελεσματών των ψηφοφοριών που γίνονται στο Συμβούλιο όταν λειτουργεί ως νομοθετικό όργανο και την απόφαση της 20ης Δεκεμβρίου 1993 για την πρόσβαση του κοινού στα έγγραφά του.
<P>
Ωστόσο, είναι σαφές ότι δεν είναι όλα ικανοποιητικά στον τομέα της διαφάνειας. Εάν ήταν έτσι δεν θα εξετάζαμε την κατάσταση. Εάν ήταν έτσι η Διακυβερνητική Διάσκεψη δεν θα εξέταζε την κατάσταση. Ασφαλώς θα λάβω υπόψη μου τις ανησυχίες που διετύπωσαν τα Μέλη κατά την προσπάθειά τους να προαγάγουν έτι περισσότερο το όλο ζήτημα της διαφάνειας κατά τις νομοθετικές διαδικασίες.

<SPEAKER ID=186 NAME="Πρόεδρος">
Ερώτηση αριθ. 11 του κ. Luciano Vecchi (H-0943/96)
<P>
Θέμα: Πολιτικές πρωτοβουλίες για την ειρήνη στη Σομαλία
<P>
Πέντε χρόνια μετά την πτώση του δικτατορικού καθεστώτος του Siad Barre, και η Σομαλία εξακολουθεί να μην έχει εγκαθιδρύσει μια νέα τάξη πραγμάτων που θα της επέτρεπε να οικοδομήσει το μέλλον του λαού της.
<P>
Ειδικότερα, η παντοδυναμία ορισμένων πολιτικο-στρατιωτικών ομάδων σε διάφορες περιοχές της χώρας, συνεχίζεται.
<P>
Σκοπεύει άραγε το Συμβούλιο να προωθήσει, άμεσα ή μέσω μιας ή περισσοτέρων κυβερνήσεων κρατών μελών της Ευρωπαϊκής Ένωσης, κάποια πολιτική πρωτοβουλία με στόχο την ειρήνευση και την επίτευξη μιας «εθνικής συμφωνίας» στη Σομαλία;

<SPEAKER ID=187 NAME="Mitchell">
Η Ευρωπαϊκή Ένωση συνεχίζει να παραμένει εξαιρετικά ανήσυχη σχετικά με την κατάσταση στη Σομαλία. Από κοινού με άλλα μέλη της διεθνούς κοινότητας η ΕΕ επιζητεί να διασφαλίσει τη διαμόρφωση των αναγκαίων συνθηκών ούτως ώστε οι διάφορες πολιτικοστρατιωτικές ομάδες της Σομαλίας να καταλήξουν σε ειρηνική συμφωνία για τον εκ νέου σχηματισμό μιας εθνικής κυβερνήσεως. Συνεπώς η Ένωση υποστηρίζει με σθεναρότητα τις προσπάθειες των Ηνωμένων Εθνών και του Οργανισμού Αφρικανικής Ενότητας για την ενθάρρυνση των ενδιαφερομένων μερών να ασχοληθούν με την επίλυση των διαφορών τους αποκλειστικά και μόνο μέσω ειρηνικών διαπραγματεύσεων. Η ΕΕ θεωρεί ότι μια συμφωνία κατόπιν διαπραγματεύσεων αποτελεί το άριστο μέσο για την επίλυση της τρέχουσας διαμάχης στη Σομαλία και για τη διασφάλιση εγκατάστασης της ειρήνης, της συνδιαλλαγής, της ασφάλειας και της επιστροφής των κατοίκων της χώρας στη φυσιολογική ζωή.
<P>
Στην προσέγγισή της η ΕΕ χρησιμοποιεί αυστηρή ουδετερότητα έναντι των διαφόρων ομάδων διατηρώντας την πεποίθηση ότι η Σομαλία δεν θα μπορέσει να πάρει την κατάλληλη θέση στη διεθνή κοινότητα εάν δεν σχηματισθεί μια κυβέρνηση η οποία να αντιπροσωπεύει όλες τις φατρίες και τις ομάδες της χώρας. Χωρίς να λησμονείται η συνεχιζόμενη διαμάχη σε ορισμένα τμήματα της Σομαλίας, κατά τη διάρκεια της σύσκεψης των σομαλών ηγετών οι οποίοι φιλοξενήθηκαν από τον Πρόεδρο Μόϊ της Κένυα στο Ναϊρόμπι από 9 έως 15 Οκτωβρίου, έγινε πρόοδος προς την κατεύθυνση θεμελίωσης της ειρηνευτικής διαδικασίας. Κατά τη σύσκεψη αυτή οι ηγέτες των τριών κύριων ομάδων: (α) υπεσχέθησαν να συνεχίσουν τον διάλογο υπέρ της ειρηνευτικής διαδικασίας και υπέρ της διατήρησης της ενότητας, της κυριαρχίας και της εθνικής ακεραιότητας της χώρας, (β) συμφώνησαν στην άμεση διακοπή των εχθροπραξιών συμπεριλαμβανομένης της προπαγάνδας από τα μέσα ενημέρωσης, (γ) συμφώνησαν να επιτρέψουν την ελεύθερη κίνηση στην πρωτεύουσα Μογκαντίσου και να απομακρύνουν τα οδοφράγματα, (δ) ανέλαβαν την υποχρέωση να διευκολύνουν τη διανομή αρωγής στους πολίτες της Σομαλίας, (ε) προέτρεψαν τον Πρόεδρο Μόϊ να συνεχίσει τη διαμεσολάβησή του και (στ) ζήτησαν διεθνή βοήθεια.
<P>
Η Ευρωπαϊκή Ένωση καλωσορίζει την πολύτιμη συμβολή του Προέδρου Μόϊ ως ένα περαιτέρω βήμα προς την κατεύθυνση στερέωσης της εύθραυστης ειρηνευτικής διαδικασίας στη Σομαλία. Η Ευρωπαϊκή Ένωση έχει δεσμευτεί για την παροχή συνεχούς υποστήριξης στην ειρηνευτική διαδικασία και στις συνδιασμένες προσπάθειες των εταίρων της ΕΕ, των Ηνωμένων Εθνών, του Οργανισμού Αφρικανικής Ενότητας, του Προέδρου Μόϊ, των Ηνωμένων Πολιτειών και των άλλων μελών της διεθνούς κοινότητος υπέρ μιας επιτυχούς κατάληξης της διαδικασίας.
<P>
Η ΕΕ δεν θεωρεί ότι η δημιουργία σ' αυτό το στάδιο και άλλου διαύλου διαπραγματεύσεων θα αποτελούσε θετική ενέργεια μολονότι η ΕΕ έχει ειδικό απεσταλμένο ο οποίος δραστηριοποιείται στην περιοχή. Μαζί με τις συνεχείς προσπάθειές της για την υποστήριξη μιας διαρκούς ειρηνικής λύσης στην τρέχουσα διαμάχη η Ευρωπαϊκή Ένωση παραμένει δεσμευμένη στη συμβολή της ως ο μεγαλύτερος διεθνής χορηγός της εξελισσόμενης διαδικασίας ανασυγκρότησης και συνδιαλλαγής στη Σομαλία. Από το 1993 η Ένωση έχει συμβάλει στη Σομαλία με συνολικό ποσό ύψους 60 εκατομμυρίων Ecu και έχει δεσμευθεί για τη χορήγηση ποσού 60 εκατομμυρίων δολλαρίων ΗΠΑ κατά τα επόμενα δύο χρόνια μέσω του δευτέρου προγράμματος ανασυγκρότησης για τη Σομαλία. Η Ευρωπαϊκή Ένωση είναι έτοιμη για την υποστήριξη της οικονομικής ανάπτυξης και της ανόρθωσης της Σομαλίας ευθύς ως παγιωθεί η ειρήνη και εγκατασταθεί μια αντιπροσωπευτική κυβέρνηση.

<SPEAKER ID=188 LANGUAGE="IT" NAME="Vecchi">
Κύριε Πρόεδρε, σας ευχαριστώ για την απάντησή σας. Πρέπει να ομολογήσω ότι παρά τη σημαντική οικονομική και δημοσιονομική προσπάθεια της επιχείρησης αυτής που έχει αναληφθεί στη Σομαλία -προσπάθεια που η Ένωση συνεχίζει κατά τα τελευταία έτη, που θεωρούμε θετική και στην οποία συνέβαλε εξάλλου και το Ευρωπαϊκό Κοινοβούλιο- νομίζω ότι εξακολουθεί να υφίσταται ένα μεγάλο πρόβλημα, ένα μεγάλο κενό όσον αφορά τις πολιτικές πρωτοβουλίες της Ένωσης έναντι της Σομαλίας.
<P>
Ακριβώς πριν από λίγες ημέρες, στην Αντίς Αμπέμπα, πραγματοποιήθηκε μία σημαντική συνεδρίαση όπου έλαβαν μέρος όλες οι πιο σημαντικές ομάδες, κόμματα και ενδιαφερόμενες δυνάμεις της Σομαλίας, κατά την οποία όπως φαίνεται -από τις ειδήσεις που μας έφτασαν- κατέληξαν σε ένα προσχέδιο εθνικής συμφανίας. Θεωρώ ότι στη σημερινή κυρίως φάση, για να πεισθούν περαιτέρω οι τελευταίες ομάδες, ειδικότερα εκείνες που πλαισιώνουν το γιο του τέως στρατηγού Aidid, να συνεργασθούν για τη δημιουργία ενός μελλοντικού χωροταξικού ιστού της Σομαλίας, θα πρέπει η Ευρωπαϊκή Ένωση να δείξει ότι είναι παρούσα, ότι ενδιαφέρεται και ότι διαθέτει μία δική της πολιτική πρόταση εταιρικής σχέσης με τη χώρα.
<P>
Δυστυχώς έχω την εντύπωση ότι δεν συμβαίνει αυτό. εύχομαι η Ευρωπαϊκή Ένωση και το Συμβούλιο της Ευρωπαϊκής Ένωσης, άμεσα ή διαμέσου ενός ή περισσοτέρων κρατών μελών, να ασκήσουν ένα θετικό ρόλο.

<SPEAKER ID=189 LANGUAGE="EN" NAME="Mitchell">
Το αξιότιμο Μέλος θέτει μια ερώτηση η οποία ασφαλώς ενδιαφέρει το Συμβουλίο των Υπουργών και τα κράτη μέλη. Δεν θα θέλαμε να βρεθούμε σε μια κατάσταση όπου οι πολλοί κοκόροι θα έκαναν το ξημέρωμα να αργήσει αλλά έχουμε ειδικό απεσταλμένο. Έχουμε συμβάλει οικονομικά. Δεσμευθήκαμε να συμβάλλουμε και πάλι οικονομικά και, εάν εγκατασταθεί αντιπροσωπευτική κυβέρνηση, θα εκτιμήσουμε ξανά την κατάσταση.
<P>
Όπως είπα σε προηγούμενη απάντησή μου, η ΕΕ συνεχίζει να ανησυχεί από την αποτυχία των διαφόρων ομάδων στην Σομαλία να επιτύχουν συμφωνία για την ειρήνη και για τη συγκρότηση μιας εθνικής κυβέρνησης. Η ΕΕ καλωσορίζει τις προόδους της διασκέψεως του Ναϊρόμπι και θα συνεχίσει να ενθαρρύνει και να ενισχύει τις πρωτοβουλίες του ΟΗΕ και του OAΕ. Η Ένωση δεν νομίζει ότι η δημιουργία ενός ακόμη διαύλου διαπραγματεύσεων αυτή τη στιγμή θα μπορούσε να βοηθήσει την κατάσταση. Ωστόσο, θα συνεχίσουμε να παρακολουθούμε την κατάσταση και θα βοηθήσουμε με όποιον τρόπο μπορούμε για να υλοποιήσουμε το αντικείμενο το οποίο ζητά να επιτύχει το αξιότιμο Μέλος.

<SPEAKER ID=190 NAME="Πρόεδρος">
Ερώτηση αριθ. 12 του κ. Sφren Wibe (H-0944/96)
<P>
Θέμα: Ομοφωνία στο Συμβούλιο σε θέματα που αφορούν την εισαγωγή αλκοολούχων ποτών
<P>
Θεωρεί το Συμβούλιο ότι η πολιτική στον τομέα των αλκοολούχων ποτών, κυρίως όσον αφορά την εισαγωγή αλκοολούχων ποτών σε ένα κράτος μέλος για προσωπική χρήση, πρέπει να αποφασίζεται ομοφώνως στο Συμβούλιο; Απαιτείται άραγε ομοφωνία στο Συμβούλιο για να τροποποιηθούν οι ισχύουσες διατάξεις στη Σουηδία, όσον αφορά την εισαγωγή αλκοολούχων ποτών στη χώρα για προσωπική χρήση;

<SPEAKER ID=191 NAME="Mitchell">
Καταρχάς θα ήθελα να πω ότι η υφισταμένη σουηδική νομοθεσία σχετικά με την εισαγωγή οινοπνευματωδών ποτών αποτελεί εξαίρεση μιας εκ των αρχών της εσωτερικής αγοράς. Το ανέφερα ξανά αυτό στην απάντησή μου σε μια προηγούμενη ερώτηση. Το Συμβούλιο επέτρεψε αυτή την εξαίρεση, όπως και παρόμοιες για τη Δανία και τη Φινλανδία καθόσο, λόγω της έλλειψης επαρκούς εναρμόνισης της έμμεσης φορολογίας επί των οινοπνευματωδών ποτών, η κατάργηση των ελέγχων στα εσωτερικά κοινοτικά σύνορα θα απέβαινε εις βάρος αυτών των κρατών μελών στα οποία οι έμμεσοι φόροι για τα οινοπνευματώδη είναι μεγαλύτεροι από τον κοινοτικό μέσο όρο. Για να αποφευχθεί η μεγάλη στρέβλωση των ισχυόντων κανονισμών κατέστη αναγκαίο να περιοριστεί η έκταση της εξαίρεσης στα ελάχιστα δυνατά αναγκαία επίπεδα.
<P>
Το Συμβούλιο χορήγησε άδεια για μεταβατικά μέτρα μέχρι την 31η Δεκεμβρίου 1996 εκτός από την περίπτωση ενός μηχανισμού αναθεώρησης. Το Συμβούλιο απεφάσισε ότι η οποιαδήποτε αναβολή της ημερομηνίας αυτής θα απαιτούσε ομοφωνία. Στο πλαίσιο αυτό θα ήθελα να υπενθυμίσω στα αξιότιμα Μέλη ότι πολύ πρόσφατα η Επιτροπή κατέθεσε στο Συμβούλιο πρόταση για την αναβολή λήξεως της εξαιρέσεως από τις 31 Δεκεμβρίου 1996 στις 30 Ιουνίου 2002. Η αιτιολογία της προτάσεως ήταν ότι οι σκανδιναβικές χώρες θα αντιμετώπιζαν δημοσιονομικές και κοινωνικές δυσκολίες εάν η υφισταμένη εξαίρεση τερματιζόταν φέτος. Το Συμβούλιο αδυνατεί να συμφωνήσει με αυτή την άποψη.
<P>
Κατά τη σύσκεψή του της 2ας Δεκεμβρίου το Συμβούλιο κατέληξε στη λύση να επιτρέψει στη Σουηδία να διατηρήσει την εξαίρεσή της μέχρι την 30η Ιουνίου 2000 με δυνατότητα επανεξέτασης της ημερομηνίας αυτής ενώ στη Δανία και τη Φινλανδία να διατηρήσουν την εξαίρεσή τους μέχρι την 31η Δεκεμβρίου 2003 χωρίς δυνατότητα περαιτέρω επανεξέτασης. Το Συμβούλιο θα ήθελε να λάβει μια απόφαση πριν από το τέλος του έτους. Αυτός είναι ο λόγος για τον οποίο το Κοινοβούλιο εκλήθηκε να παράσχει την άποψή του σύμφωνα με τη διαδικασία του επείγοντος.

<SPEAKER ID=192 LANGUAGE="SV" NAME="Wibe">
Ευχαριστώ τον εκπρόσωπο του Συμβουλίου για την απάντηση. Το υπόβαθρο αυτού είναι αφ'ενός η μεγάλη ανησυχία που υπάρχει στην Σουηδία για τις κοινωνικές συνέπειες της αυξημένης εισαγωγής αλκοόλ, αφ'ετέρου το ότι κατά το δημοψήφισμα διατυπώθηκε πολύ έντονα ότι θα απαιτείτο ομοφωνία για να τροποποιηθούν οι κανόνες εισαγωγής. Καταλαβαίνω ωστόσο από τον εκπρόσωπο του Συμβουλίου τώρα ότι είναι ακριβώς το αντίθετο, δηλ. ότι απαιτείται ομοφωνία για να μπορέσουμε να έχουμε την εξαίρεση την οποία έχουμε παρατείνει.
<P>
Θέλω ωστόσο να ρωτήσω αν το Συμβούλιο δεν θεωρεί ότι το άρθρο 36 της Συνθήκης μπορεί να εφαρμοστεί, δηλ. το άρθρο που καθορίζει ότι αν πρόκειται για προϊόντα που μπορούν να βλάψουν την δημόσια υγεία, τότε τα κράτη μέλη έχουν δικαίωμα να επιβάλλουν εισαγωγικούς περιορισμούς. Είναι τεκμηριωμένο πέραν πάσης αμφισβήτησης ότι αμέσως μετά την νικοτίνη το αλκοόλ είναι η μεγαλύτερη απειλή που υπάρχει κατά της δημόσιας υγείας. Δεν μπορεί να εφαρμοστεί τότε, σύμφωνα με την άποψή του Συμβουλίου, το άρθρο 36;

<SPEAKER ID=193 LANGUAGE="EN" NAME="Mitchell">
Δεν πιστεύω ότι εδώ ισχύει η παράγραφος 36. Πιστεύω ότι αυτοί οι κανονισμοί που σχετίζονται με τις επιπτώσεις στην υγεία από πωλήσεις οινοπνευματωδών αποτελούν κυρίως αντικείμενο αντιμετώπισης εκ μέρους των ιδίων των κρατών μελών. Θα ήθελα να πω ότι το Συμβούλιο απεφάσισε ότι οποιαδήποτε αναβολή της ημερομηνίας θα χρειαζόταν ομοφωνία και κάνοντας αυτό παραχώρησε επιπλέον εξαίρεση στη Σουηδία μέχρι 30 Ιουνίου 2000, με δυνατότητα αναθεώρησης και αυτής της ημερομηνίας σε μεταγενέστερη φάση. Η διευθέτηση αυτή στην οποία κατέληξε ο συμβιβασμός στο Συμβούλιο των Υπουργών είναι πολύ γεναιόδωρη για την σουηδική πλευρά.

<SPEAKER ID=194 NAME="Πρόεδρος">
Ερώτηση αριθ. 13 του κ. Jan Andersson (H-0945/96)
<P>
Θέμα: Δικαιώματα των αναπήρων ατόμων
<P>
Ο ΟΗΕ έχει θεσπίσει ορισμένους κανόνες όσον αφορά τις συνθήκες διαβίωσης των αναπήρων ατόμων σε διαφόρους τομείς της κοινωνίας.
<P>
Ποια στρατηγική προτίθεται το Συμβούλιο να ακολουθήσει για την εφαρμογή των κανόνων του ΟΗΕ στο σύνολο των κρατών μελών της ΕΕ;

<SPEAKER ID=195 NAME="Mitchell">
Στις 2 Αυγούστου 1996 η Επιτροπή παρουσίασε μια ανακοίνωση σχετικά με τις ίσες ευκαιρίες των ατόμων με ειδικές ανάγκες μαζί με σχέδιο ψηφίσματος του Συμβουλίου και των εκπροσώπων των κυβερνήσεων που λειτουργούν στο πλαίσιο του Συμβουλίου σχετικά με την ισότητα των ευκαιριών για τα άτομα με ειδικές ανάγκες.
<P>
Το Συμβούλιο Εργασίας και Κοινωνικών Υποθέσεων και οι εκπρόσωποι των κυβερνήσεων στο Συμβούλιο έκαναν γνωστή τη συμφωνία τους για το ψήφισμα κατά τη σύσκεψή τους της 2ας Δεκεμβρίου 1996. Στο ψήφισμα επιβεβαιώνουν εκ νέου, μεταξύ άλλων, τη δέσμευσή τους στις αρχές και τις αξίες που υποστηρίζουν οι πρότυποι κανόνες των Ηνωμένων Εθνών για την εξίσωση των ευκαιριών υπέρ των ατόμων με ειδικές ανάγκες. Το σχέδιο ψηφίσματος θα εγκριθεί επίσημα σε σύσκεψη του Συμβουλίου πριν από το τέλος του 1996.

<SPEAKER ID=196 LANGUAGE="SV" NAME="Andersson">
Ευχαριστώ το Συμβούλιο για την απάντηση. Αυτό αναφέρεται στους βασικούς κανόνες που ενέκρινε ο ΟΗΕ πριν ένα χρόνο, και που αναφέρεται σε όλους τους κοινωνικούς τομείς, π.χ. τον ελεύθερο χρόνο, την εκπαίδευση και την απασχόληση. Δεν προέκυψαν για να δώσουν στα άτομα με δυσκολίες στην κίνηση κάποια πλεονεκτήματα, αλλά για να δώσουν σ'αυτούς τους ανθρώπους όσο το δυνατόν πιο ισότιμες προϋποθέσεις στην ζωή.
<P>
Τα 15 κράτη μέλη της ΕΕ ανήκουν στις πλουσιότερες χώρες του κόσμου. Θα έπρεπε να είναι αυτονόητο για τις χώρες της ΕΕ ότι μπορούμε να εφαρμόσουμε τους βασικούς κανόνες του ΟΗΕ ώστε να είναι ένα παράδειγμα στον υπόλοιπο κόσμο. Γι'αυτό αναρωτιέμαι αν το Συμβούλιο έχει συζητήσει κάποια στρατηγική για να παρακολουθήσει ότι τα κράτη μέλη της ΕΕ πράγματι εφαρμόζουν τους βασικούς κανόνες του ΟΗΕ.

<SPEAKER ID=197 LANGUAGE="EN" NAME="Mitchell">
Στο ψήφισμα που θα υιοθετήσει το Συμβούλιο και οι εκπρόσωποι των κυβερνήσεων που συναντώνται στο πλαίσιο του Συμβουλίου, τα κράτη μέλη επιβεβαιώνουν εκ νέου τη δέσμευσή τους στο ψήφισμα της Γενικής Συνέλευσης των ΗΕ του 1993 σχετικά με τους πρότυπους κανόνες για την ισότητα των ευκαιριών των ατόμων με αναπηρίες. Καθώς η κύρια ευθύνη για δράση στον τομέα αυτόν ανήκει στα κράτη μέλη, το ψήφισμα καλεί όλα τα κράτη μέλη να εγκρίνουν, όπου είναι αναγκαίο, εθνικές πολιτικές οι οποίες να λαμβάνουν υπόψη τους μεταξύ άλλων την ανάγκη ενίσχυσης των ατόμων με αναπηρίες, την ενσωμάτωση της πτυχής της αναπηρίας σε όλους τους σχετικούς τομείς διαμόρφωσης πολιτικών και την κατάργηση των εμποδίων για την πλήρη συμμετοχή τους στη λειτουργία της κοινωνίας.
<P>
Μια σημαντική πτυχή του σχεδίου ψηφίσματος είναι η πρόσκληση προς τα κράτη μέλη να προσπαθήσουν να συμπεριλάβουν εκπροσώπους των ατόμων με ειδικές ανάγκες στην υλοποίηση και τη συνέχιση των υπέρ αυτών σχετικών πολιτικών και δράσεων της Κοινότητας.
<P>
Επί πλέον, σε σχέση με τη Διακυβερνητική Διάσκεψη, το γενικό περίγραμμα του σχεδίου αναθεώρησης της Συνθήκης που πρότεινε η προεδρία συγκεντρώνει ευρεία υποστήριξη, μολονότι στο στάδιο αυτό όχι ομοφωνία, για τη συμπερίληψη στη Συνθήκη μιας γενικής διάταξης κατά των διακρίσεων. Το κείμενο της προεδρίας προτείνει ένα νέο άρθρο 6 Α στη Συνθήκη των Ευρωπαϊκών Κοινοτήτων το οποίο θα παράσχει στο Συμβούλιο την αναγκαία νομική βάση για την υιοθέτηση μέτρων απαγόρευσης των διακρίσεων με συγκεκριμένες δικαιολογίες, και μεταξύ των κατηγοριών που καλύπτονται από το προτεινόμενο κείμενο είναι και οι διακρίσεις λόγω αναπηρίας. Το έγγραφο της προεδρίας περιλαμβάνει επίσης προτάσεις για την τροποποίηση των διατάξεων της εσωτερικής αγοράς στη Συνθήκη των ΕΚ ούτως ώστε να λαμβάνονται ιδιαίτερα υπόψη τα άτομα με ειδικές ανάγκες. Το έγγραφο της προεδρίας σημειώνει ότι παρόμοια αναφορά θα μπορούσε να γίνει, π.χ., στο άρθρο 127 ή στο άρθρο 100 Α της ΣΕΚ.
<P>
Σχετικά με την εξέταση πιθανών τροποποιήσεων της Συνθήκης δεν θα πρέπει να λησμονείται ότι όλες οι τροποποιήσεις της απαιτούν την ομόφωνη συμφωνία των κρατών μελών, αλλά η προεδρία είναι ασφαλώς υπέρ των επιχειρημάτων που προβάλλει το αξιότιμο Μέλος.

<SPEAKER ID=198 NAME="Πρόεδρος">
Ερώτηση αριθ. 14 του κ. Tommy Waidelich (H-0946/96)
<P>
Θέμα: Διευρωπαϊκά δίκτυα και μελλοντικές δυνατότητες χρηματοδότησης
<P>
Η χρηματοδότηση για έργα στον τομέα των διευρωπαϊκών δικτύων είναι σοβαρό πρόβλημα. Πρέπει το συντομότερο δυνατό να εξετασθεί το ενδεχόμενο εναλλακτικών δυνατοτήτων χρηματοδότησης, προκειμένου ν α αποφευχθεί ο κίνδυνος σοβαρών καθυστερήσεων όσον αφορά την εκτέλεση των έργων.
<P>
Στην ΕΕ έχουν σταθμιστεί διάφοροι τρόποι συμπλήρωσης της χρηματοδοτικής διάρθρωσης. Π.χ το ΕΤΕ επιχειρεί την καλύτερη προσαρμογή των δανειοδοτήσεών του στις ανάγκες των έργων των ΔΕΔ. Αν και οι προσπάθειες του ΕΤΕ κινούνται προς τη σωστή κατεύθυνση εντούτοις απαιτούνται εναλλακτικά χρηματοδοτικά μέσα τα οποία να προωθούν τις επενδύσεις μεταξύ του ιδιωτικού και του δημόσιου τομέα. Ένας πιθανός τρόπος φαίνεται να είναι η διεύρυνση των ομολογιών, των επονομαζόμενων «Eurobonds», άποψη στην οποία αντιτίθεται το Συμβούλιο.
<P>
Ποιά είναι η θέση του Συμβουλίου σχετικά με τις εναλλακτικές μορφές χρηματοδότησης των έργων στο πλαίσιο των ΔΕΔ και γιατί εναντιώνεται το Συμβούλιο στη δυνατότητα διεύρυνσης των «Eurobonds»;

<SPEAKER ID=199 NAME="Mitchell">
Όπως γνωρίζει το αξιότιμο Μέλος ο ρόλος της Κοινότητας στη χρηματοδότηση των διευρωπαϊκών δικτύων όπως καθορίζονται στο άρθρο 129 Γ της Συνθήκης είναι επικουρικός. Σύμφωνα με το άρθρο αυτό η Κοινότητα έχει το δικαίωμα να υποστηρίξει τις χρηματοδοτικές προσπάθειες των κρατών μελών μόνο μέσω μελετών βιωσιμότητας, εγγυήσεων δανείων και επιδοτήσεων επιτοκίου. Θα πρέπει να υπενθυμίσω ότι για τους παραπάνω σκοπούς και για το χρονικό διάστημα 1995-1999 έχουν κατανεμηθεί 2, 4 δισεκατομμύρια Ecu.
<P>
Το Συμβούλιο δεν έχει εξετάσει κάποια επίσημη πρόταση για την έκδοση κοινοτικών ή ευρωπαϊκών ομολόγων. Δοθέντων των τρεχουσών προσπαθειών εκ μέρους των κρατών μελών για τον έλεγχο του δημόσιου δανεισμού τους είναι απίθανο ότι κάποια κίνηση της Ένωσης προς την αντίθετη κατεύθυνση θα τύχει επιδοκιμασίας.
<P>
Όπως τόνισε το ίδιο το αξιότιμο Μέλος επενδυτικές χρηματοδοτήσεις μπορούν να χορηγηθούν από την Ευρωπαϊκή Τράπεζα Επενδύσεων μέσω του Ευρωπαϊκού Ταμείου Επενδύσεων. Ήδη έχει χορηγηθεί ουσιαστική υποστήριξη από την πηγή αυτή προς τα έργα προτεραιότητας των ΔΕΔ.

<SPEAKER ID=200 LANGUAGE="SV" NAME="Waidelich">
Eυχαριστώ για την απάντηση από το Συμβούλιο Υπουργών. Είναι σωστό ότι πρόκειται για ένα ζήτημα επικουρικότητας, αλλά το πρόβλημα σήμερα είναι ότι κάποια κράτη μέλη έχουν τόσο άσχημη οικονομία ώστε δεν καταφέρνουν να χρηματοδοτήσουν τα δίκτυα. Η ερώτηση τότε είναι: Δεν μπορούμε εμείς από πλευράς ΕΕ, να βοηθήσουμε; δχουμε τις επιδοτήσεις που υπάρχουν σήμερα. Είναι ένα μικρό μέρος του συνόλου, αλλά αποτελούν ένα σημαντικό μέσο τόνωσης. Γνωρίζω ότι το ζήτημα έχει συζητηθεί στο Συμβούλιο και ότι συμππεριλαμβάνεται στο έργο της Επιτροπής. Μπορεί η ΕΕ να βοηθήσει με άλλον τρόπο;
<P>
Αυτό που είναι ενδιαφέρον, όπως το βλέπω εγώ, είναι να προσπαθήσουμε να κάνουμε το ιδιωτικό κεφάλαιο να ενδιαφερθεί να επενδύσει σ'αυτά τα δημόσια προγράμματα. Αφορά τα πάντα, από τον τομέα των μεταφορών ως τον ενεργειακό τομέα. Θα επιθυμούσα να είναι ανοιχτό το Συμβούλιο στην εξέταση αυτού του θέματος στο συνεχιζόμενο έργο του.Είναι πιθανόν να υλοποιηθούν τα 14 με μεγαλύτερη προτεραιότητα τώρα προγράμματα ΤΕΝ, αλλά υπάρχει επίσης κίνδυνος να έχουν καθυστέρηση και ότι επόμενα προγράμματα θα έχουν καθυστέρηση. Ενόψη αυτού του έργου και ενόψη αυτού του κινδύνου θα επιθυμούσα να ήταν το Συμβούλιο περισσότερο ανοιχτό στην δοκιμή διαφόρων χρηματοδοτικών πρωτοβουλιών, π.χ. Ευρωπαϊκά ομόλογα. Από την προοπτική της διεύρυνσης, αυτό δεν είναι λιγότερο σημαντικό, διότι γνωρίζουμε ότι οι χώρες που αιτούνται ένταξης έχουν μεγάλη ανάγκη ανανέωσης της υποδομής τους.

<SPEAKER ID=201 LANGUAGE="EN" NAME="Mitchell">
Δεν είμαι εμπειρογνώμων στα θέματα χρηματοδότησης των διευρωπαϊκών δικτύων αλλά εξ όσων μπορώ να συμπεράνω ο δανεισμός με τον τρόπο που πρότεινε το αξιότιμο Μέλος δεν παύει να είναι δανεισμός και θα έχει επιπτώσεις στη συνολική χρέωση της Ένωσης ή των κρατών μελών της Ένωσης.
<P>
Θα ήθελα να τονίσω ότι οι υποστηρικτές των κοινοτικών δράσεων για τη χρηματοδότηση των διευρωπαϊκών δικτύων τη βλέπουν απλώς ως συμπληρωματική των δράσεων των κρατών μελών με την επικουρικότητα να αποτελεί την ειδοποιό λέξη. Το Συμβούλιο θα πρέπει να εξισορροπεί τις ανάγκες για πρόσθετες χρηματοδοτήσεις απέναντι στις ανάγκες αυστηρότητας του προϋπολογισμού, τόσο σε κοινοτικό όσο και σε εθνικό επίπεδο. Η κάθε πρόσθετη δημοσιονομική χρηματοδότηση ασφαλώς βοηθά τα προγράμματα να εξελιχθούν ταχύτερα. Ωστόσο, έχουν ήδη χορηγηθεί σημαντικά κονδύλια και είμαι βέβαιος ότι θα επιτευχθεί ουσιαστική πρόοδος στην υλοποίηση των αντίστοιχων προγραμμάτων.
<P>
Ορισμένα από τα ήδη εξελισσόμενα προγράμματα μπορεί να παρουσιάζουν κάποια ελαφρά καθυστέρηση αλλά δεδομένου ότι αποτελούν προτεραιότητες το Συμβούλιο πιστεύει ότι θα προχωρήσουν.

<SPEAKER ID=202 NAME="Πρόεδρος">
Ερώτηση αριθ. 15 του κ. Κωνσταντίνου Χατζηδάκη (Η-0956/96)
<P>
Θέμα: Παραβίαση των βασικών ανθρωπίνων δικαιωμάτων των εγκλωβισμένων στην κατεχόμενη Κύπρο
<P>
Σύμφωνα με πληροφορίες που έχουν περιέλθει σε γνώση μου, οι τουρκικές αρχές κατοχής της Κύπρου συνεχίζουν να παρακωλύουν την επικοινωνία των εγκλωβισμένων με τις ελεύθερες περιοχές και να στερούν από τα παιδιά τους το στοιχειώδες δικαίωμα στην παιδεία. Πρόσφατα κρούσματα αποτελούν η άρνηση των τουρκικών αρχών κατοχής να επιτρέψουν στο ζεύγος Χατζηγιάννη, που είχε περάσει στις ελεύθερες περιοχές για να βαφτίσει το ένα από τα οκτώ παιδιά τους, να επιστρέψει στο χωριό τους, με αποτέλεσμα τα τέσσερα ανήλικα παιδιά τους να παραμένουν στα κατεχόμενα χωρίς γονική επίβλεψη καθώς και η συνεχιζόμενη άρνησή τους να επιτρέψουν την αντικατάσταση της μίας από τις τρεις Ελληνοκύπριες δασκάλες των κατεχόμενων που συνταξιοδοτήθηκε. Με δεδομένα αυτά μπορεί το Συμβούλιο να με πληροφορήσει σε τι ενέργειες προτίθεται να προβεί για να δοθεί άμεση λύση σε αυτά τα προβλήματα αλλά και για να διασφαλιστεί γενικότερα η τήρηση των ανθρωπίνων δικαιωμάτων των ολίγων πλέον εκατοντάδων εγκλωβισμένων Ελληνοκύπριων των κατεχόμενων;

<SPEAKER ID=203 NAME="Mitchell">
Το Συμβούλιο δεν έχει αντιμετωπίσει τη συγκεκριμένη περίπτωση που αναφέρεται στην ερώτηση του αξιότιμου βουλευτή. Ωστόσο, το Συμβούλιο έχει κάνει σαφές από το παρελθόν, και θα συνεχίσει να το κάνει, ότι θα πρέπει να γίνονται σεβαστές οι δημοκρατικές ελευθερίες και τα θεμελιώδη ανθρώπινα δικαιώματα αμφοτέρων των κοινοτήτων της νήσου.
<P>
Το Συμβούλιο πιστεύει ότι όλοι οι περιορισμοί των θεμελιωδών ελευθεριών των ελληνοκυπριακών και μαρωνιτικών κοινοτήτων στη βόρεια Κύπρο θα πρέπει να αρθούν. Περαιτέρω πιστεύει ότι υπάρχει επείγουσα ανάγκη για την εντατικοποίηση των προσπαθειών προς προώθηση ολοκληρωμένου πολιτικού διακανονισμού στην Κύπρο υπό την αιγίδα των Ηνωμένων Εθνών και έχει καλέσει αμφότερες τις κοινότητες να συμβάλλουν εποικοδομητικά στη διαδικασία αυτή. Η Ευρωπαϊκή Ένωση υποστηρίζει ενεργά τις προσπάθειες του ειδικού απεσταλμένου του Γενικού Γραμματέα των ΗΕ προς την κατεύθυνση αυτή.
<P>
Έχω ζητήσει τη διερεύνηση της συγκεκριμένης περίπτωσης στην οποία αναφέρθηκε ο αξιότιμος βουλευτής και θα φέρω τα αποτελέσματα της διερεύνησης υπόψη του Συμβουλίου των Υπουργών.

<SPEAKER ID=204 NAME="Χατζηδάκης">
Κύριε Πρόεδρε, ίσως στο μυαλό του Υπουργού, ο οποίος προέρχεται από μια χώρα που είναι στο άλλο άκρο της Ευρώπης, να υπήρχε η σκέψη ότι ο Ευρωβουλευτής αυτός μας απασχολεί με το θέμα μιας οικογένειας την οποία δεν αφήνουν να επιστρέψει ξανά οι τουρκικές αρχές στα κατεχόμενα εδάφη της Κύπρου. Είναι κάτι περισσότερο από αυτό. Είναι πρόβλημα μιας ομάδας πληθυσμού, το οποίο εκδηλώνεται με διάφορους τρόπους, κατά διαστήματα.
<P>
'Ηταν 20.000 οι Ελληνοκύπριοι, κύριε Υπουργέ, που ήταν εγκλωβισμένοι το 1974 στις κατεχόμενες περιοχές και έχουν μείνει μόνο 400 μετά από 22 χρόνια και αυτό λόγω της αδράνειας νομίζω της δικής μας, της ευρωπαϊκής κοινωνίας και, γενικότερα, των Ηνωμένων Εθνών. Υπάρχουν διακηρύξεις, ακούσαμε και σήμερα τις δικές σας διακηρύξεις, οι οποίες επαναλαμβάνονται και οι οποίες στα λόγια ακούγονται ωραίες, αλλά δεν νομίζετε ότι κάποτε οι διακηρύξεις αυτές θα πρέπει να γίνουν πράξεις και οι δεσμεύσεις τις οποίες αναλαμβάνουμε στα λόγια θα πρέπει να γίνουν συγκεκριμένη πολιτική; Διότι αυτά τα οποία καταγγέλλω στην ερώτηση είναι πέρα για πέρα αληθινά και έχω την εντύπωση ότι συγκεκριμένη δράση δεν υπάρχει.

<SPEAKER ID=205 LANGUAGE="EN" NAME="Mitchell">
Πρώτα απ' όλα θα ήθελα να πω ότι δεν είμαι τόσο πολύ απομακρυσμένος από την Κύπρο ώστε να μην κατανοώ ότι θα ενδιαφέρεστε και για άλλα άτομα. Θα μπορούσα να υπενθυμίσω στο Σώμα ότι η ιρλανδική προεδρία διόρισε έναν ιρλανδό Πρέσβυ ως ειδικό απεσταλμένο της ΕΕ για να προσπαθήσει να βοηθήσει στην επίλυση των προβλημάτων στα οποία αναφέρεται ο αξιότιμος βουλευτής.
<P>
Δεύτερον, αποτελεί ασφαλώς δικαίωμα του Μέλους να θέτει ερωτήματα κατ' αυτόν τον τρόπο και να ασκεί πιέσεις στο Συμβούλιο των Υπουργών. Αλλά, πέρα από τις διακηρύξεις, ένα από τα πράγματα που έχουμε να κάνουμε ως Ένωση είναι να εξοπλιστούμε κατάλληλα ούτως ώστε να έχουμε πολιτική βαρύτητα με τον ίδιο τρόπο όπως έχουμε οικονομική βαρύτητα. Η πραγματικότητα είναι ότι η Ευρωπαϊκή Ένωση δεν έχει δώσει στον εαυτό της τη δυνατότητα να κάνει κάτι τέτοιο. Ο όλος τομέας της κοινής εξωτερικής πολιτικής και πολιτικής ασφάλειας βρίσκεται υπό εξέταση στη Διακυβερνητική Διάσκεψη και ελπίζω ότι τελικά θα δώσει τη δυνατότητα στην Ένωση να είναι πιο αποτελεσματική και να έχει και τη δυνατότητα να δρα ως Ένωση στην προσπάθειά της επίλυσης παρόμοιων προβλημάτων.
<P>
Στην περιοχή αυτή δραστηριοποιούνται και άλλοι οργανισμοί, όπως ο ΟΗΕ, χωρίς και εκείνοι να έχουν σημειώσει επιτυχίες μέχρι σήμερα. Το πρόβλημα είναι πολύ δύσκολο και πολύ περίπλοκο και μπορώ να διαβεβαιώσω το αξιότιμο Μέλος ότι είναι ένα πρόβλημα που έχει απασχολήσει την προεδρία πάρα πολύ και ότι ο ειδικός απεσταλμένος που διόρισε η ιρλανδική προεδρία θα παραμείνει στη θέση του και υπό την ολλανδική προεδρία. Το γεγονός αυτό έχει επιβεβαιωθεί ήδη ενώ εμείς θα κάνουμε ό, τι μπορούμε για να επιτύχουμε μια ικανοποιητική λύση στο πρόβλημα.
<P>
Σε σχέση με τη συγκεκριμένη περίπτωση που αναφέρθηκε, ο λόγος για τον οποίο είπα ότι θα την εξετάσω είναι διότι δεν είχα καμία πληροφόρηση γι' αυτήν γεγονός που ανέφερα στην απάντηση μου. Θα ήμουν αδικαιολόγητος εάν αδιαφορούσα για μια συγκεκριμένη περίπτωση που αναφέρεται εδώ.

<SPEAKER ID=206 NAME="Πρόεδρος">
Δεδομένου ότι οι συντάκτες τους απουσιάζουν, οι ερωτήσεις αριθ. 16 και 17 καταπίπτουν.
<P>
Ερώτηση αριθ. 18 του κ. Per Gahrton (H-0967/96)
<P>
Θέμα: Πολιτική εξοπλισμών και εμπορία όπλων
<P>
Σύμφωνα με το άρθρο 223 της Συνθήκης για την ΕΕ, η πολιτική που ασκείται στον τομέα των εξοπλισμών υπάγεται αποκλειστικά στις αρμοδιότητες των κρατών μελών. Αλλά, ο Επίτροπος κ. Bangemann σε ομιλία του στην Επιτροπή Εξωτερικών Υποθέσεων, στις 17/9 στο Στρασβούργο, ανακοίνωσε ότι η Επιτροπή αποφεύγει να θεωρεί το πρόβλημα της εμπορίας όπλων ως ένα οποιοδήποτε πρόβλημα της εσωτερικής αγοράς αποκλειστικά και μόνο για «πολιτικούς λόγους». Υποστήριξε, ότι η απόφαση του Δικαστηρίου της ΕΕ υπερβαίνει την ισχύ της Συνθήκης για την ΕΕ και παραχωρεί, τελικώς, αρμοδιότητες στην ΕΕ να ασκεί πολιτική εξοπλισμών και εμπορίας όπλων. Βάσει των ανωτέρω, θεωρεί το Συμβούλιο ότι η ισχύουσα νομοθεσία της ΕΕ δίνει την αρμοδιότητα στα κοινοτικά όργανα, να αναλαμβάνουν δράση ως προς την πολιτική στον τομέα των εξοπλισμών και σε συναφή θέματα και σε ποιες περιπτώσεις, σε ποιο βαθμό και προς ποια κατεύθυνση; Ή εμμένει το Συμβούλιο στην αυστηρή ερμηνεία του άρθρου 223 που προϋποθέτει, ότι η πολιτική στον τομέα των εξοπλισμών, βρίσκεται εκτός των αρμοδιοτήτων των κοινοτικών οργάνων;

<SPEAKER ID=207 NAME="Mitchell">
Οι διατάξεις του άρθρου 223 δεν συνιστούν, όπως παρατηρεί το αξιότιμο Μέλος, μια επιφύλαξη αρμοδιοτήτων υπέρ των κρατών μελών αλλά μια δικλείδα ασφαλείας. Το άρθρο 223, και ιδιαίτερα το άρθρο 223, παράγραφος 1 β, προβλέπει ότι η Συνθήκη δεν θα αποκλείει κάποιο κράτος μέλος από το να λαμβάνει τα μέτρα εκείνα που θεωρεί αναγκαία για την προστασία των ζωτικών συμφερόντων ασφάλειάς του και τα οποία συνδέονται με την παραγωγή και εμπορία οπλισμού, πυρομαχικών και πολεμικού υλικού.
<P>
Σε εφαρμογή της παραγράφου 2 του άρθρου αυτού, το Συμβούλιο ενέκρινε ομόφωνα στις 11 Απριλίου 1958 έναν κατάλογο προϊόντων τα οποία καλύπτονται από τις ανωτέρω διατάξεις. Ο κατάλογος αυτός παραμένει έκτοτε χωρίς τροποποιήσεις. Σύμφωνα με την τρίτη παράγραφο του άρθρου 223, οι κατάλογοι αυτοί μπορούν να αναθεωρηθούν από το Συμβούλιο με τον κανόνα της ομοφωνίας και κατόπιν σχετικής προτάσεως της Επιτροπής. Τα μέτρα τα οποία μπορούν να εγκριθούν από τα κράτη μέλη σύμφωνα με τις διατάξεις του άρθρου 223 δεν θα πρέπει να επιφέρουν αρνητικά αποτελέσματα στις συνθήκες ανταγωνισμού εντός της Κοινής Αγοράς σχετικά με προϊόντα τα οποία δεν προορίζονται για συγκεκριμένους στρατιωτικούς σκοπούς - δηλ. αυτά που αποκαλούνται αγαθά διπλής χρήσης. Για τα αγαθά αυτά υπάρχει ισχύουσα κοινοτική νομοθεσία η οποία συνδιάζει τις κοινοτικές διατάξεις με τις διατάξεις της ΚΕΠΠΑ.
<P>
Τα ζητήματα που έχουν σχέση με την πολιτική των εξοπλισμών αποτελούν ήδη αντικείμενο εξέτασης δύο ομάδων εργασίας του Συμβουλίου, της POLARM (Ομάδα Εργασίας για την Ευρωπαϊκή Πολιτική Εξοπλισμών) και COARM (Ομάδα Εργασίας για τις Εξαγωγές Συμβατικών Εξοπλισμών). Οποιεσδήποτε δράσεις αναλαμβάνονται από το Συμβούλιο στον τομέα αυτόν είναι χωρίς προκατάληψη κατά της δικλείδας ασφαλείας του άρθρου 223, επίκληση της οποίας μπορεί να γίνει οποιαδήποτε στιγμή από οποιοδήποτε κράτος μέλος.

<SPEAKER ID=208 LANGUAGE="SV" NAME="Gahrton">
Ευχαριστώ τον εκπρόσωπο του Συμβουλίου για την απάντηση. &#x221E;ταν όντωςπολύ ενδιαφέρουσα. δγραψα λοιπόν ένα γράμμα στον Επίτροπο κο Bangemann ακριβώς μετά από την δήλωση στην οποία αναφέρομαι. Το έγραψα στα σουηδικά, και ακόμη δεν έχω λάβει απάντηση. Αυτό ήταν πιο πολύ μια πληροφορία, το ενδιαφέρον εδώ με την απάντηση του Συμβουλίου είναι ότι μπορεί να ερμηνευτεί μόνον ως ότι ο εκπρόσωπος του Συμβουλίου δεν εγκρίνει την δήλωση του Επιτρόπου Bangemann ενώπιον της Επιτροπής Εξωτερικών Υποθέσεων του Ευρωκοινοβουλίου, όπου λοιπόν είπε ότι θα μπορούσε να χειριστεί το εμπόριο όπλων με τον ίδιο ακριβώς τρόπο όπως κάθε άλλου είδους εμπόριο, και αυτό παραπέμποντας σε κάποιες δικαστικές αποφάσεις του Ευρωδικαστηρίου. Εάν κατανόησα σωστά τον εκπρόσωπο του Συμβουλίου, τότε δεν έχει συμβεί τίποτε το τελευταίο διάστημα που να οδηγεί στο να μπορούν να γίνουν παρεκλίσεις από τις προϋποθέσεις του άρθρου 223, και τότε θα έπρεπε να διαμηνυθεί στον Επίτροπο Bangemann με έμφαση.

<SPEAKER ID=209 LANGUAGE="EN" NAME="Mitchell">
Είμαι βέβαιος ότι κατά την Ώρα των Ερωτήσεων προς την Επιτροπή το αξιότιμο Μέλος θα κάνει ακριβώς το ίδιο, αλλά μπορώ να πω ότι εξ όσων γνωρίζω και της ενημέρωσης που είχα η κατάσταση είναι ακριβώς όπως την εξέθεσα. Οι διατάξεις του άρθρου 223 δεν συνιστούν επιφύλαξη για τις αρμοδιότητες του κράτους μέλος αλλά αποτελούν μια δικλείδα ασφαλείας για τα κράτη μέλη που μπορούν να τις επικαλεστούν για λόγους ασφαλείας. Ο αξιότιμος βουλευτής έχει ερμηνεύσει σωστά τη δήλωσή μου επί του θέματος.

<SPEAKER ID=210 NAME="Πρόεδρος">
Ερώτηση αριθ. 19 του κ. Robert Evans (H-0973/96)
<P>
Θέμα: Συνθήκες υγείας και ασφάλειας για τους εργαζομένους στην κατασκευαστική βιομηχανία
<P>
Τι μέτρα λαμβάνει το Συμβούλιο προκειμένου να διασφαλίσει την τήρηση από τα κράτη μέλη, της Οδηγίας 92/57/ΕΟΚ και άλλων νομοθεσιών σχετικά με την υγεία και την ασφάλεια στα εργοτάξια;

<SPEAKER ID=211 NAME="Mitchell">
Το Συμβούλιο αποδίδει τη μεγαλύτερη δυνατή σημασία στην πλήρη και επακριβή μεταφορά της κοινοτικής νομοθεσίας από τα κράτη μέλη καθώς και στην αποτελεσματική εφαρμογή της εθνικής νομοθεσίας που προέρχεται από τη μεταφορά της αντίστοιχης κοινοτικής. Η θέση αυτή καθορίζεται με σαφήνεια στο από 27 Μαρτίου 1995 ψήφισμα του Συμβουλίου σχετικά με τη μεταφορά και την εφαρμογή της κοινοτικής κοινωνικής νομοθεσίας.
<P>
Θα πρέπει να προσθέσω επίσης ότι σύμφωνα με τις διατάξεις της Συνθήκης η ευθύνη για τη διασφάλιση εφαρμογής της κοινοτικής νομοθεσίας από τα κράτη μέλη ανήκει στην Ευρωπαϊκή Επιτροπή.

<SPEAKER ID=212 LANGUAGE="EN" NAME="Evans">
Ευχαριστώ τον προεδρεύοντα για την απάντησή του. Ο λόγος για τον οποίο υπέβαλα αυτή την ερώτηση είναι το ενδιαφέρον μου για ένα άτομο από το Χέϊνς στη βορειοδυτική πλευρά του Λονδίνου στην εκλογική μου περιφέρεια, του κ. Στέϊσυ, ο οποίος σκοτώθηκε πριν από δύο χρόνια σε ένα γερμανικό εργοτάξιο. Πήγα στη Λειψία για να δω το εργοτάξιο και να διαπιστώσω τι επακριβώς είχε συμβεί εκεί και προέκυψε με σαφήνεια ότι στο μέρος αυτό της πρώην Ανατολικής Γερμανίας η συγκεκριμένη οδηγία δεν εφαρμόστηκε. Είμαι βέβαιος ότι θα υπάρχουν παρόμοια περιστατικά ή καταστάσεις και σε άλλα μέρη της Ευρωπαϊκής Ένωσης.
<P>
Αυτό που ουσιαστικά ζητώ να πληροφορηθώ είναι το εξής: ποια είναι τα σοβαρά μέτρα που παίρνει το Συμβούλιο ούτως ώστε να διασφαλίσει ότι όλα τα κράτη μέλη υλοποιούν διατάξεις αυτής της μορφής και ποια μέτρα λαμβάνει κατά των κρατών μελών εκείνων που ίσως δεν εφαρμόζουν την νομοθεσία στον τομέα της υγειηνής και της ασφάλειας ως οφείλουν έτσι ώστε να αποφεύγονται στο μέλλον αυτά τα εντελώς περιττά θανατηφόρα ατυχήματα;

<SPEAKER ID=213 LANGUAGE="EN" NAME="Mitchell">
Λυπούμαι πάρα πολύ για τις τραγικές συνθήκες θανάτου του εκλογέα σας. Αποτελεί ασφαλώς άποψή μου ότι η νομοθεσία, όπως ισχύει, θα πρέπει να εφαρμόζεται σε παρόμοιες καταστάσεις.
<P>
Ωστόσο, το Συμβούλιο δεν έχει αρμοδιότητα σχετικά με την εφαρμογή του κοινοτικού δικαίου: αυτή αποτελεί αρμοδιότητα της Επιτροπής και το αξιότιμο Μέλος θα μπορούσε να ενημερωθεί υποβάλλοντας ερώτημα στην Επιτροπή.

<SPEAKER ID=214 NAME="Πρόεδρος">
Ερώτηση αριθ. 20 της κ. Nuala Ahern (H-0976/96)
<P>
Θέμα: Απαγόρευση των πτήσεων που μεταφέρουν πλουτώνιο πάνω από τις επικράτειες των κρατών της ΕΕ που έχουν απορρίψει την πυρηνική ενέργεια
<P>
Η εναέρια μεταφορά πλουτωνίου ή ακατέργαστων καυσίμων που περιέχουν πλουτώνιο μεταξύ μονάδων επανεπεξεργασίας και μονάδων παραγωγής καυσίμων μεικτών οξειδίων (MOX) καθώς και πυρηνικών σταθμών που χρησιμοποιούν MOX, δίνει αφορμή για πτήσεις που μεταφέρουν πυρηνικό υλικό στον εναέριο χώρο αρκετών κρατών μελών της ΕΕ μερικά από τα οποία έχουν αποκλείσει την επιλογή πυρηνικής ενέργειας.
<P>
Πιστεύει το Συμβούλιο ότι κάθε κράτος μέλος έχει το δικαίωμα να απαγορεύει τις πτήσεις αυτές πάνω από την επικράτειά του;

<SPEAKER ID=215 NAME="Mitchell">
Το Συμβούλιο θα υπενθυμίσει στην αξιότιμη βουλευτή ότι η μεταφορά ραδιενεργών υλικών σε διεθνές επίπεδο ρυθμίζεται από τους κανονισμούς του Διεθνούς Οργανισμού Ατομικής Ενεργείας (ΔΟΑΕ). Οι κανονισμοί αυτοί στοχεύουν στη διασφάλιση των κατάλληλων συνθηκών ασφαλείας κατά τη μεταφορά όλων των ραδιενεργών υλικών.
<P>
Τον Σεπτέμβριο του 1996 εγκρίθηκε ένας αναθεωρημένος κανονισμός μεταφοράς ο οποίος ενισχύει τις εφαρμοζόμενες στον τομέα διατάξεις. Οι κανονισμοί αυτοί εντάσσονται στις τεχνικές οδηγίες του Διεθνούς Οργανισμού Πολιτικής Αεροπορίας (ΔΟΠΑ) οι οποίες είναι δεσμευτικές για τα κράτη που συμμετέχουν σ' αυτόν. Στο πλαίσιο εφαρμογής των οδηγιών αυτών είναι δυνατές εξαιρέσεις που δεν δημιουργούν διακρίσεις.
<P>
Επί πλέον, το Συμβούλιο υπογραμμίζει ότι οι διατάξεις του κεφαλαίου 3 της Σύμβασης της Euratom σχετικά με την υγεία και την ασφάλεια καθώς και η οδηγία που καθορίζει βασικές προδιαγραφές για την προστασία της υγείας των εργαζομένων και του γενικού κοινού από τους κινδύνους που προέρχονται από ιονίζουσες ακτινοβολίες, διατάξεις οι οποίες έχουν ενισχύσει την προστασία της υγείας καθορίζοντας αυστηρότερα όρια επιτρεπτών δόσεων, ισχύουν σε ολόκληρη την επικράτεια της Ευρωπαϊκής Ένωσης.

<SPEAKER ID=216 LANGUAGE="EN" NAME="Ahern">
Υπάρχει κάποια σύγχιση με τις νέες οδηγίες του Διεθνούς Οργανισμού Ατομικής Ενεργείας (ΔΟΑΕ) διότι δεν έχουν ληφθεί υπόψη οι κανονισμοί και οι απαιτήσεις του Διεθνούς Οργανισμού Πολιτικής Αεροπορίας (ΔΟΠΑ) με αποτέλεσμα ο οργανισμός αυτός να διακατέχεται από ανησυχία. Κατέθεσα την ερώτηση αυτή διότι οι νέες οδηγίες του ΔΟΑΕ φαίνεται ότι έχουν εκπονηθεί ειδικά για να διευκολύνουν την εναέρια μεταφορά του καυσίμου ΜΟΧ το οποίο δεν έχει χαρακτηριστεί ως υλικό χαμηλής διαρροής ή χαμηλής διασποράς, όπως ισχυρίζεται η Επιτροπή.
<P>
Μέχρι να διαλευκανθεί αυτή η σύγχιση και να ληφθούν πλήρως υπόψη οι οδηγίες και οι προϋποθέσεις του ΔΟΠΑ, δεν θα επιζητήσει άραγε το Συμβούλιο να απαγορεύσει τη μεταφορά του υλικού αυτού επάνω από τις επικράτειες των κρατών μελών και δεν θα απαιτήσει από επιχειρήσεις όπως η British Nuclear Fuels Ltd να παύσουν να χορηγούν βεβαιώσεις ότι τάχα το υλικό αυτό έχει χαρακτηριστεί ως υλικό χαμηλής διασποράς, καθόσο κάτι τέτοιο όχι μόνο δεν είναι υποβοηθητικό αλλά, αντιθέτως, εξαιρετικά παραπλανητικό;
<P>
Μπορεί ο Υπουργός να διευκρινίσει τη θέση του Συμβουλίου σχετικά με κράτη μέλη που έχουν αρνηθεί την πυρηνική επιλογή και πάνω από την επικράτεια των οποίων γίνονται παρόμοιες υπερπτήσεις; Μπορούν οι χώρες αυτές να επιβάλουν μία μονομερή απαγόρευση;

<SPEAKER ID=217 LANGUAGE="EN" NAME="Mitchell">
Η αξιότιμη βουλευτής θα κατανοεί ότι δεν μπορώ να δώσω μια ευθεία απάντηση σε μέρος της ερωτήσεώς της δεδομένου ότι οι κανονισμοί που ισχύουν για τη μεταφορά σχάσιμων υλικών είναι, όπως μόλις τώρα μνημόνευσα, αρμοδιότητα του Διεθνούς Οργανισμού Πολιτικής Αεροπορίας, ενός οργανισμού ο οποίος δεν συνδέεται με την Ευρωπαϊκή Ένωση και στον οποίο τα κράτη μέλη εντάσσονται ανεξάρτητα. Θα ήθελα να πω στην αξιότιμη βουλευτή ότι εάν η ερώτηση αφορούσε κοινοτική αρμοδιότητα θα ήταν αντικείμενο της Επιτροπής ως θεματοφύλακα των Συνθηκών να διασφαλίσει την τήρηση του κοινοτικού δικαίου.Ωστόσο, γνωρίζω ότι ένα κράτος μέλος μπορεί να αποκλίνει από τους κανονισμούς του ΔΟΠΑ γεγονός το οποίο σημαίνει ότι μπορεί να απαγορεύσει την υπέρπτηση χωρίς προηγούμενη άδεια της αρμοδίας αρχής πολιτικής αεροπορίας. Γνωρίζω ότι ένα τουλάχιστον κράτος μέλος της ΕΕ έχει ακολουθήσει αυτή τη διαδικασία. Έτσι συνάγω ότι μια τέτοια εξαίρεση είναι δυνατή. Υπάρχουν ελάχιστες απαιτήσεις αλλά το κάθε ένα κράτος μέλος του ΔΟΠΑ μπορεί ανεξάρτητα να τις υπερβεί. Αυτό είναι θέμα που αφορά αποκλειστικά και μόνο τα κράτη μέλη του ΔΟΠΑ.

<SPEAKER ID=218 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 21 καταπίπτει.
<P>
Ερώτηση αριθ. 22 του κ. Hadar Cars (H-0983/96/αναθ. 1)
<P>
Θέμα: Κοινοτική ενίσχυση στην πρώην Γιουγκοσλαβία
<P>
Σε γνώμη του προς το Συμβούλιο, υποβληθείσα στις 17 Ιουλίου, σχετικά με την κοινοτική ενίσχυση προς την πρώην Γιουγκοσλαβία το Κοινοβούλιο ζητούσε μεταξύ άλλων η διαδικασία υποβολής προσφορών να ισχύει και για τις χώρες της Κεντρικής και Ανατολικής Ευρώπης που έχουν υποβάλει υποψηφιότητα ένταξης στην ΕΕ.
<P>
Το Συμβούλιο των Υπουργών ενέκρινε εν μέρει την αίτηση αυτή του Κοινοβουλίου και κατέστησε έτσι δυνατό για τις χώρες της Κεντρικής και Ανατολικής Ευρώπης να υποβάλλουν προσφορές στο πλαίσιο του προγράμματος παροχής βοήθειας.
<P>
Η ερώτησή μου αφορά στην πρόοδο που έχει επιτευχθεί επί του θέματος αυτού. Τι ποσοστό των προβλεπόμενων κονδυλίων έχει ήδη χορηγηθεί; Πότε θα έχει διατεθεί η συνολική ενίσχυση ανασυγκρότησης; Σε ποιό βαθμό έχουν οι χώρες του προγράμματος Phare τη δυνατότητα να συμμετέχουν στην υποβολή προσφορών και πόσες από τις υποβληθείσες και κατακυρωθείσες προσφορές - και βάσει ποίων ποσών - θα προέρχονται από τις εν λόγω χώρες;

<SPEAKER ID=219 NAME="Mitchell">
Το Συμβούλιο έκανε ένα βήμα προς τα εμπρός αναφορικά με τη βοήθεια ανασυγκρότησης προς τις χώρες της πρώην Γιουγκοσλαβία εγκρίνοντας στις 25 Ιουλίου 1996 τον Κανονισμό 1628/96 ο οποίος καθορίζει ένα νέο πλαίσιο χρηματοδότησης των δραστηριοτήτων ανασυγκρότησης στις χώρες αυτές πέραν εκείνου που επιτυγχάνεται μέσω των υφισταμένων κανονισμών του προγράμματος PHARE.
<P>
Όπως χωρίς αμφιβολία θα γνωρίζουν τα αξιότιμα Μέλη ο νέος κανονισμός επιτρέπει σε άτομα από χώρες που επωφελούνται από το πρόγραμμα PHARE να υποβάλουν προσφορές για κοινοτικά προγράμματα υπέρ της πρώην Γιουγκοσλαβίας. Σύμφωνα με το άρθρο 9(2) του κανονισμού, η Επιτροπή μπορεί να εξουσιοδοτήσει τη συμμετοχή φυσικών ή νομικών προσώπων από τις χώρες αυτές σε μια κατά περίπτωση βάση. Η παράγραφος 3 του άρθρου αυτού καθορίζει ακριβέστερα τι εννοείται με τον όρο νομικά πρόσωπα μιας χώρας που επωφελείται από το πρόγραμμα PHARE. Αυτή η μορφή ενεργειών μπορεί ήδη να εκτελεστεί σύμφωνα με τον κανονισμό του PHARE και συγκεκριμένα στο πλαίσιο του θεμελιώδους προγράμματος αρωγής, ΕΑΡ, το οποίο θεσπίσθηκε μετά τη πρώτη σύσκεψη των χορηγών για τη Βοσνία-Ερζεγοβίνη τον Δεκέμβριο του 1995.
<P>
Αναφορικά με το υπόλοιπο της ερώτησης του αξιότιμου Μέλους η Επιτροπή, η οποία είναι υπεύθυνη για την καθημερινή διαχείριση του κανονισμού, θα είναι σε θέση να παράσχει τις πληροφορίες που ζητήθηκαν.

<SPEAKER ID=220 LANGUAGE="SV" NAME="Cars">
Ευχαριστώ για την απάντηση. Όπως όλοι εδώ στην Βουλή γνωρίζουμε, ένα ποσό χρημάτων από τους πόρους του προγράμματος Phare προς τις χώρες της Ανατολικής Ευρώπης αφαιρέθηκε, όταν συγκροτήθηκε το λίγο μεγαλύτερο πρόγραμμα βοήθειας για την ανοικοδόμηση της Γιουγκοσλαβίας. Αυτό είναι που επίσης αιτιολόγησε την ισχυρή απόφαση του Κοινοβουλίου να έχουν αυτές οι χώρες την δυνατότητα να υποβάλουν προσφορές σε σχέση με την βοήθεια προς την Γιουγκοσλαβία. Δεν μου δόθηκαν τώρα κάποιοι αριθμοί από εσάς, κύριε Υπουργέ, σε ποιό βαθμό είχαν την δυνατότητα οι χώρες να το κάνουν αυτό, και αν έκλεισαν κάποια συμβόλαια. Θεωρώ όμως ως δεδομένο ότι εσείς ακόμη και έπειτα από την περίοδο της Προεδρίας διευκολύνετε με όλους τους τρόπους την συμμετοχή αυτών των χωρών στην ανοικοδόμηση της Γιουγκοσλαβίας. Κατ'αυτόν τον τρόπο επανορθώνεται λίγο αυτό που αφαιρέθηκε από τις χώρες της Ανατολικής Ευρώπης, όταν μεταφέρθηκαν πόροι από το πρόγραμμα Phare στην Γιουγκοσλαβία. Εκτός αυτού τους δίδεται η δυνατότητα να αναπτυχθούν μόνες τους.
<P>
Κύριε Πρόεδρε, ας μου επιτραπεί τελειώνοντας να πώ μόνον ότι θέλω να εκφράσω ένα ευχαριστώ και την εκτίμησή μου στον Υπουργό κο Mitchell για τον τρόπο με τον οποίο αυτός και συνάδελφοί του κατηύθηναν το έργο στο Συμβούλιο κατά τους 6 μήνες που η Ιρλανδία ήταν η προεδρεύουσα χώρα.

<SPEAKER ID=221 LANGUAGE="EN" NAME="Mitchell">
Ευχαριστώ το αξιότιμο Μέλος για τις πολύ ευγενείς τελικές του παρατηρήσεις. Σε σχέση με τη συγκεκριμένη ερώτηση γνωρίζω ότι έπαιξε καταλυτικό ρόλο στην εκστρατεία υπέρ των αλλαγών που έγιναν. Αυτό αποτελεί μια σαφή ένδειξη ότι το Συμβούλιο ανταποκρίνεται στις απόψεις του Ευρωπαϊκού Κοινοβουλίου.
<P>
Σε σχέση με τα ειδικότερα σημεία της ερώτησης είμαι βέβαιος ότι εάν υποβάλει την ερώτηση στην Επιτροπή θα λάβει απάντηση για τις λεπτομέρειες της καθημερινής λειτουργίας του κανονισμού αλλά η επίτευξη αυτών των μεταβολών στο PHARE αποτελεί πραγματική πρόοδο και ουσιαστική εργασία.

<SPEAKER ID=222 LANGUAGE="DE" NAME="Habsburg-Lothringen">
Kύριε Πρόεδρε, θα ήθελα, επίσης, να ευχαριστήσω θερμά τον ασκούντα την προεδρία του Συμβουλίου, για τη διεξοδική αξιολόγηση που έκανε. Θα ήθελα να τον ρωτήσω κατά πόσον προβλέπεται κάτι ειδικό για την περιοχή του Kοσσυφοπεδίου. Aκούσαμε, ως γνωστόν, πριν από μερικές μέρες από το σέρβο Yπουργό των Eξωτερικών, ότι η περιοχή αυτή θα ενσωματωθεί πλήρως στη σημερινή Γιουγκοσλαβία και γι' αυτό δεν μπορεί να προβλεφτεί ένα ιδιαίτερο καθεστώς γι' αυτήν την καταπιεσμένη περιοχή. Θα ήθελα να μάθω κατά πόσον το Συμβούλιο μπορεί, σχετικά με το θέμα αυτό, να πάρει ειδικά προληπτικά μέτρα.

<SPEAKER ID=223 LANGUAGE="EN" NAME="Mitchell">
Φοβούμαι ότι η ενημέρωσή μου δεν περιλαμβάνει αυτή την πληροφορία, είμαι βέβαιος όμως ότι πρόκειται για θέμα εξαιρετικού ενδιαφέροντος. Θα το εξετάσω και θα έρθω σε απευθείας επαφή με το αξιότιμο Μέλος.

<SPEAKER ID=224 NAME="Πρόεδρος">
Θα ήθελα να ευχαριστήσω πολύ τον κ. Mitchell για τον τρόπο με τον οποίο αντιμετώπισε τις ερωτήσεις. Εκτιμήσαμε πάρα πολύ την παρουσία σας και τις απαντήσεις που δόσατε τόσο εσείς προσωπικά όσο και εξ ονόματος του Συμβουλίου.
<P>
Η Ώρα των Ερωτήσεων έληξε. Ερωτήσεις που δεν συζητήθηκαν λόγω ελλείψεως χρόνου θα λάβουν γραπτή απάντηση.
<P>
(Η συνεδρίαση διακοπείσα στις 19.15 επαναλαμβάνεται στις 21.00)

<CHAPTER ID=10>
Δικαιώματα των εργαζομένων σε περίπτωση μεταβίβασης επιχειρήσεων (συνέχεια)
<SPEAKER ID=225 NAME="Πρόεδρος">
Η ημερήσια διάταξη προβλέπει την συνέχιση της συζήτησης επί της έκθεσης του κ. Kerr (A40367/96), εξ ονόματος της Επιτροπής Κοινωνικών Υποθέσεων και Απασχόλησης, σχετικά με την πρόταση οδηγίας του Συμβουλίου περί προσεγγίσεως των νομοθεσιών των κρατών μελών, σχετικά με την διατήρηση των δικαιωμάτων των εργαζομένων σε περίπτωση μεταβιβάσεων επιχειρήσεων, εγκαταστάσεων ή τμημάτων εγκαταστάσεων (COM(94)0300 - C4-0151/94-94/0203(CNS)).

<SPEAKER ID=226 LANGUAGE="DE" NAME="Weiler">
Kύριε Πρόεδρε, αγαπητοί κυρίες και κύριοι συνάδελφοι, δεν είμαστε βέβαια πολλοί σήμερα το βράδυ, αλλά αυτό αναμενόταν, φυσικά. Παρόλα αυτά, θα ήθελα να ευχαριστήσω θερμότατα τον εισηγητή Hugh Kerr για την έκθεση αυτή και για τις κοπιώδεις διαπραγματεύσεις. Δεν νομίζω πως υπάρχει εδώ, στο Kοινοβούλιο, άλλο θέμα τόσο πολύπλοκο αλλά και τόσο σημαντικό, σε λεπτομέρειες, που να έχει τόσο ευρύτατες συνέπειες στον εργασιακό κόσμο της Eυρώπης. Θα ήθελα να ευχαριστήσω και τον Eπίτροπο κ. Flynn για την προθυμία του να υιοθετήσει, μετά την πρώτη συζήτηση, τον Iανουάριο, και μετά από πολλές διαπραγματεύσεις, την άποψή μας για τον ορισμό της μεταβίβασης μιας επιχείρησης. Aυτό για την ομάδα μου, το EΣK, είναι παράγων αποφασιστικός, επειδή έτσι εξασφαλίζεται μια ποιοτική βελτίωση των δικαιωμάτων των εργαζομένων στην Eυρώπη. Aυτό είναι ακόμη πιο σημαντικό, τη στιγμή που από τις Bρυξέλλες, δυστυχώς, και από την Eπιτροπή αλλά κυρίως από το Συμβούλιο, στέλνονται μηνύματα που αναφέρονται μόνο σε ρυθμίσεις απελευθέρωσης και απορύθμισης, με μοναδικό στόχο τη μεγιστοποίηση του κέρδους.
<P>
Για το λεπτό θέμα της αφερεγγυότητας ή της εκκαθάρισης, άκουσα ότι βρέθηκε ήδη μια συμβιβαστική λύση ή είναι καθ' οδόν. Παρόλα αυτά, θα ήθελα να υπενθυμίσω και πάλι ότι κατά το Hearing, όλοι οι ειδικοί τόνισαν πως κατά την έναρξη της διαδικασίας δεν είναι ακόμη σίγουρο ποιο θα είναι το αποτέλεσμα. Ωστόσο, συμφωνούμε στην προσπάθεια να διατηρήσουμε όσο το δυνατόν περισσότερες επιχειρήσεις, και συνεπώς και περισσότερες θέσεις εργασίας, γι' αυτό και είμαστε φυσικά υπέρ ευέλικτων ρυθμίσεων. Δεν είναι αλήθεια - η συνάδελφος από την Eπιτροπή Nομικών Θεμάτων και Δικαιωμάτων των Πολιτών, δυστυχώς, δεν είναι τώρα παρούσα - ότι με αφαίρεση της εκκαθάρισης, οι επιχειρήσεις θα μπορούσαν να σωθούν. Όλες οι εμπειρίες, για παράδειγμα στην Oλλανδία, δείχνουν μια τελείως διαφορετική εικόνα.
<P>
Tέλος, έχω τρεις ακόμη παρακλήσεις προς τον Eπίτροπο. Πρώτον, ασφαλώς και δεν θα είναι αυτή η τελευταία αναθεώρηση της οδηγίας. Γι' αυτό και σας παρακαλώ να λάβετε υπόψη στις σκέψεις σας, κατά πόσον είναι δυνατόν να συμπεριλάβουμε σ' αυτήν τα κράτη της Kεντρικής και Aνατολικής Eυρώπης. Aυτό είναι ακόμη πιο επιτακτικό για μας, ιδιαίτερα στη Γερμανία αλλά και στην Aυστρία, αφού ολοένα και περισσότερες μεταφορές επιχειρήσεων δεν γίνονται μέσα στην EE, αλλά προς την Πολωνία, την Tσεχία και την Oυγγαρία. Tο δεύτερο σημείο είναι τα συνταξιοδοτικά δικαιώματα. Tο θέμα αυτό θίχθηκε ήδη σήμερα το βράδυ. Σας παρακαλώ εδώ να βρείτε, όχι μόνο για τη Mεγάλη Bρετανία αλλά και για τα άλλα κράτη μέλη, που να εξασφαλίζει τη διατήρηση των αξιώσεων. Kι αυτό είναι πάρα πολύ σημαντικό, αφού στα περισσότερα κράτη μέλη έχουμε περικοπές στις συντάξεις αλληλεγγύης. Γι' αυτό και θα πρέπει να εξασφαλιστούν τα συνταξιοδοτικά δικαιώματα.
<P>
Tελευταίο σημείο: Eίχα αναφέρει στην ομιλία μου, τον Iανουάριο, ότι άκουσα πως ετοιμάζατε μια έκθεση. Πότε μπορούμε να υπολογίζουμε ότι θα είναι έτοιμη, ώστε να έχουμε περισσότερα στοιχεία και δεδομένα; Παίζονται πολλά εδώ, ακόμη και η αποδοχή της Eυρώπης εκ μέρους των εργαζομένων. Eύχομαι για σας κύριε Eπίτροπε και για τον εισηγητή Hugh Kerr, επιτυχείς διαπραγματεύσεις με το Συμβούλιο.

<SPEAKER ID=227 LANGUAGE="DE" NAME="Schiedermeier">
Kύριε Eπίτροπε, αγαπητοί κυρίες και κύριοι συνάδελφοι, το πόσο δύσκολες ήταν οι διαπραγματεύσεις στο θέμα της εναρμόνισης των νομοθετικών διατάξεων, σχετικά με τη διατήρηση των δικαιωμάτων των εργαζομένων, σε περίπτωση μεταβιβάσεων επιχειρήσεων, εγκαταστάσεων και τμημάτων εγκαταστάσεων, το δείχνει η χρονική διάρκεια των δύο χρόνων. Στο διάστημα αυτό, η Eπιτροπή ύστερα από έντονες διαβουλεύσεις στην Kοινωνική Eπιτροπή, απέσυρε την αρχική πρόταση μιας νέας οδηγίας και την αντικατέστησε με μια πρόταση τροποποίησης της οδηγίας 77/187/EOK. Έδειξε εδώ, συμπεριλαμβανομένου και του Eπιτρόπου, αξιοσημείωτη ευελιξία. Tο πιο δύσκολο πρόβλημα είναι η ισορροπία μεταξύ των συμφερόντων των θιγομένων εργαζομένων και των συμφερόντων του εργοδότη που αναλαμβάνει την επιχείρηση. Aν τονισθούν υπερβολικά τα δικαιώματα των απασχολουμένων, τότε ο εργοδότης παύει να ενδιαφέρεται για την ανάληψη της επιχείρησης. Mια τέτοια κατάσταση οδηγεί σε οικονομικά προβλήματα της επιχείρησης που θα αναληφθεί, σε αφερεγγυότητα, και στην απώλεια, στη συνέχεια, των θέσεων εργασίας.
<P>
Έτσι, όμως, δεν βοηθούνται οι θιγόμενοι εργαζόμενοι. Eπομένως, τους συμφέρει κι αυτούς να εξακολουθήσει να υπάρχει κάποιο κίνητρο για τον εργοδότη που θα αναλάβει την επιχείρηση. Aυτή η ισορροπία επιτεύχθηκε, με ελαφρά υπεροχή των δικαιωμάτων των εργαζομένων. Ένα άλλο πρόβλημα είναι οι διαφορετικές νομικές καταστάσεις από τις οποίες ξεκινάμε στα κράτη μέλη. Γι' αυτό και για την Oμάδα του EΛK, η δυνατότητα της πτώχευσης, σε περίπτωση αφερεγγυότητας, καθώς και ο διορισμός ενός εκκαθαριστή σε τέτοιες περιπτώσεις, είναι απαραίτητη. Γι' αυτό και, ύστερα από μακρές διαπραγματεύσεις με τον εισηγητή, το συνάδελφο Kerr, συμφωνήσαμε να αποσύρει την τροπολογία του υπ' αριθ. 18, που αντιτίθετο σε κάτι τέτοιο. Έτσι μπορεί, κατά τη γνώμη μου, το EΛK να υπερψηφίσει την έκθεση; μια έκθεση που στοίχισε σ' εμένα, ως σκιώδη εισηγητή, πολλή δύναμη και χρόνο. Eλπίζω πως έτσι, ύστερα από δύο χρόνια, μπορεί να ελευθερωθεί ο δρόμος για μια λογική λύση. Προς το συμφέρον των θιγομένων εργαζομένων και των εργοδοτών, θα 'πρεπε να ψηφίσουμε υπέρ της τροποποίησης της οδηγίας.
<P>
Aφού ο εισηγητής ευχαρίστησε μόνο τους συναδέλφους του, του EΣK, ελπίζω να μην τον προσβάλλω αν εγώ, ως μέλος του EΛK, στο τέλος της ομιλίας μου, τον ευχαριστήσω για τη δουλειά του, αυτά τα δύο χρόνια, παρόλο που ανήκει στη ομάδα του EΣK.
<P>
(Xειροκροτήματα)

<SPEAKER ID=228 NAME="Kerr">
Κύριε Πρόεδρε, θα ήθελα να πληροφορήσω τον Επίτροπο, ιδιαίτερα πριν μιλήσει, ότι όπως είπε ο κ. Schiedermeier από τότε που άνοιξα τη συζήτηση είχαμε μια συνομιλία και έχω συμφωνήσει να αποσύρω από την αυριανή ψηφοφορία την Τροπολογία Αριθ. 18. Ίσως αυτό να βοηθήσει τον Επίτροπο στα σημερινά του σχόλια.

<SPEAKER ID=229 LANGUAGE="IT" NAME="Garosci">
Κύριε Πρόεδρε, κύριοι συνάδελφοι, θα εκπλαγείτε ίσως, αλλά θα συγχαρώ τον εισηγητή μόνο για την ποσοτική εργασία του και όχι για την ποιοτική.
<P>
Η ομάδα μας δεν συμμερίζεται το μεγαλύτερο τμήμα των στοιχείων της νέας οδηγίας, διότι απομακρύνει τις επιχειρήσεις από την οδό της πραγματικής διεθνοποίησης της αγοράς.
<P>
Εάν πράγματι θέλουμε να εργασθούμε για μια ενιαία εσωτερική αγορά, θα πρέπει να δημιουργήσουμε τις προϋποθέσεις ώστε οι επιχειρήσεις να μπορούν να συνδιαλέγονται μεταξύ τους, να μπορούν να πουλούν και να αγοράζουν η μία την άλλη. Όπως όμως διατυπώνονται σήμερα, οι ρυθμίσεις της οδηγίας αντιθέτως αποτελούν τροχοπέδη στην ταχεία πορεία της αγοράς προς αυτή την κατεύθυνση.
<P>
Πριν από όλα δεν συμμεριζόμαστε την έννοια της μεταβίβασης της επιχείρησης. Αυτή η έννοια, όπως διατυπώνεται τώρα, θα συνεπαγόταν ενδεχομένως την εφαρμογή της οδηγίας στις συμβάσεις αναδοχής υπηρεσιών, προκαλώντας αρνητικές επιπτώσεις στην απασχόληση και τον ανταγωνισμό. Χρειάζεται συνεπώς να προσδιορισθεί επακριβώς το εύρος της έννοιας. Αλλά κυρίως δεν συμμεριζόμαστε και επιδιώξαμε να διορθώσουμε με μία τροπολογία που δεν έγινε δεκτή το πρόβλημα των προθεσμιών της ενημέρωσης. Ο εισηγητής προβλέπει την υποχρέωση διαβουλεύσεων με τους εκπροσώπους των εργαζομένων αμέσως μόλις προκύψει ενδεχόμενο μεταβίβασης. Πρόκειται για μία μη ρεαλιστική πρόταση που θα μπορούσε να παρεμποδίσει σοβαρά τις μεταβιβάσεις μεταξύ των επιχειρήσεων.
<P>
Όπως είπα πριν από λίγο, η ομάδα μας έχει παρουσιάσει μία τροπολογία που αντιθέτως θα επέτρεπε στις επιχειρήσεις να μην αποκαλύπτουν ορισμένες πληροφορίες ή να τις ανακοινώνουν με τρόπο εμπιστευτικό, εάν μία διαφορετική συμπεριφορά θα μπορούσε να προκαλέσει ζημίες.
<P>
Καταλήγοντας, είμαστε υπέρ της μεγαλύτερης δυνατής παροχής εγγυήσεων υπέρ του εργαζομένου στη σχέση εργασίας, αλλά είμσατε κατά της πρόωρης ανακοίνωσης των μεταβιβάσεων των επιχειρήσεων. Ο τελευταίος στόχος θα πρέπει να είναι η διευκόλυνση του διαλόγου μεταξύ των επιχειρήσεων και η δημιουργία μιας αυθεντικής ενιαίας αγοράς.

<SPEAKER ID=230 LANGUAGE="NL" NAME="Boogerd-Quaak">
Πρόεδρε, συνάδελφοι, κύριε Επίτροπε, θα ήθελα και εγώ να ευχαριστήσω το συνάδελφο Kerr επειδή κατέβαλε πάρα πολλές προσπάθειες για να εκπονήσει μία έκθεση με την οποία μπορούμε να δουλέψουμε. Ωστόσο, εξακολουθούν να υπάρχουν ορισμένες ασάφειες όσον αφορά το πεδίο εφαρμογής της οδηγίας. Θα ήθελα λοιπόν να ρωτήσω τον κύριο Επίτροπο κατά πόσο, σύμφωνα με το άρθρο 1 - όπως τροποποιήθηκε πλέον - πρέπει να εννοηθεί ότι, σε περίπτωση που μία επιχείρηση που διαθέτει μία σχέση με μία άλλη επιθυμεί να αλλάξει, οι εργαζόμενοι της άλλης επιχείρησης εμπίπτουν στην παρούσα οδηγία, ή αν πρόκειται για απλώς για υπηρεσίες ή υποθέσεις που διεκπεραιώνονταν στους κόλπους της ίδιας της επιχείρησης και ανατέθηκαν στη συνέχεια σε τρίτους. Πιστεύω ότι το σημείο αυτό πρέπει να διευκρινιστεί. Θα ήθελα να γνωρίζω τι ακριβώς σημαίνει ο όρος contracting out .
<P>
Ένα δεύτερο θέμα στο οποίο θα ήθελα να αναφερθώ, κύριε Επίτροπε, αφορά τις συντάξεις. Αντιλαμβάνομαι ότι η κ. Veil ολοκλήρωσε τις εργασίες της και ότι στην έκθεσή της αναφέρεται, εκτός άλλων, ότι τα δικαιώματα των εργαζομένων πρέπει να προστατεύονται σε όλες τις περιπτώσεις. Πιστεύω ότι δεν είναι δυνατό να μην υπάρχει εγγύηση για τα συσσωρευμένα συνταξιοδοτικά δικαιώματα και τους πόρους που σχετίζονται μ'αυτά. Το σημείο αυτό επεσήμανε και ο κ. Kerr. Πιστεύω ακράδαντα ότι τα συνταξιοδοτικά δικαιώματα των εργαζομένων που αλλάζουν επιχείρηση πρέπει να προστατεύονται.
<P>
Τέλος, θα ήθελα να αναφερθώ στις δηλώσεις του συνάδελφου Garosci. Ο ίδιος λέει ότι η συμμετοχή των εργαζομένων στη διαδικασία λήψης αποφάσεων δεν είναι και τόσο καλή υπόθεση και ότι παρεμποδίζει την αύξηση της ευελιξίας της αγοράς εργασίας στα πλαίσια της παγκοσμιοποίησης της οικονομίας. Στη χώρα μου οι εργαζόμενοι έχουν βοηθήσει σε πολλές περιπτώσεις τις επιχειρήσεις να αποφύγουν την πτώχευση ή να λάβουν παράταση για την αποπληρωμή των χρεών τους. Αυτός είναι και ο λόγος για τον οποίο δεν υπάρχει περίπτωση να ψηφίσουμε ενάντια στη συμμετοχή των εργαζομένων στη λήψη αποφάσεων.
<P>
Schφrling (V). (SV) Κύριε Πρόεδρε, κατέστη αναγκαίο να τροποποιηθεί η πρόταση της Επιτροπής του 1996 σε έναν αριθμό άρθρων, διότι μια αρκετά ασαφής διατύπωση αφήνει περιθώριο ερμηνειών και παραθύρων στους κανόνες και την νομοθεσία που οδηγούν στο να διακυβεύονται η νομική προστασία και τα δικαιώματα των εργαζομένων κατά την μεταβίβαση επιχειρήσεων και εγκαταστάσεων ή τμημάτων των εγκαταστάσεων. έχουμε ήδη δεί κάποια παραδείγματα επ'αυτού από την Αγγλία και από την Ιρλανδία. επως όλοι γνωρίζουμε δεν είναι ότι πιο εύκολο να σφραγιστούν αυτά τα «παραθυράκια» στον κανονισμό. Νομίζω ωστόσο ότι η φιλοδοξία του κου Kerr ήταν πολύ υψηλή. Τα κατάφερε δε επίσης πολύ καλά στο έργο του και έτσι έχουμε μια πολύ σοβαρή έκθεση.
<P>
Είναι δύο τροπολογίες κυρίως που η Ομάδα μας και εγώ θέλουμε να προβάλλουμε και να επισημάνουμε. Πρώτον πρέπει να είναι απολύτως σαφές ότι τα συνταξιοδοτικά δικαιώματα των εργαζομένων προστατεύονται κατά την μεταβίβαση επιχειρήσεων και εγκαταστάσεων. επως αναφέρθηκε νωρίτερα, είναι ιδιαίτερα σημαντικό, αυτή η ομάδα η οποία συχνά πλήττεται κατά την παύση της δραστηριότητας και κατά τις μεταβολές, συγκεκριμένα γυναίκες με χαμηλόμισθα επαγγέλματα και οι μερικής απασχόλησης εγαζόμενες γυναίκες, να μην εκτίθενται σε επιδείνωση. Στην προκειμένη περίπτωση είναι επίσης πολύ σημαντική η τροπολογία περί αρχών κατά των διακρίσεων.
<P>
Δεύτερον πρέπει επίσης στην έννοια μεταβίβαση στην οδηγία να διατυπώνεται σαφώς ότι ισχύει για κάθε στάδιο της μεταβίβασης που αφορά τους εργαζομένους, και στις επιχειρήσεις με οικονομικές δραστηριότητες και στις δραστηριότητες κοινής ωφέλειας. Η οδηγία πρέπει επίσης να είναι το ίδιο σαφής όσον αφορά το να μην επιτρέπεται η τεχνητή χρεωκοπία ή η παρακινούμενη χρεωκοπία η οποία μπορεί να παραβιάσει τα δικαιώματα των εργαζομένων.

<SPEAKER ID=231 LANGUAGE="NL" NAME="Pronk">
Πρόεδρε, θέλω να ευχαριστήσω θερμά τον κ. Kerr για την έκθεση που εκπόνησε. Τολμώ να το κάνω τώρα. Πιστεύω ότι ο κ. Kerr πρέπει να αισθάνεται κάπως κουρασμένος σήμερα επειδή ασχολήθηκε για τόσο μεγάλο διάστημα με την έκθεση ώστε μου προξενεί την εντύπωση ότι πηγαίνει σήμερα την κόρη του στην εκκλησία για να δώσει το χέρι της στο γαμπρό. Είχα την εντύπωση ότι θα μπορούσε να συνεχίσει με την έκθεση αυτή και μέχρι την επανεκλογή του, επειδή ήταν τόσο δύσκολη, αυτό όμως δεν συνέβη. Ευτυχώς, κατορθώσαμε να ολοκληρωθεί η έκθεση. Κατ'αυτό τον τρόπο δίδεται μία απάντηση και σε ορισμένα προβλήματα.
<P>
Η παρούσα οδηγία αποτελεί μία δύσκολη υπόθεση. Ήταν ήδη δύσκολη από τη στιγμή που εκδόθηκε, και έγινε ακόμη δυσκολότερη αφ'ης στιγμής το δικαστήριο εξέδωσε ορισμένες αποφάσεις οι οποίες είχαν πολύ σημαντικές συνέπειες και που είναι πάρα πολύ δύσκολο να επανορθωθούν, σε περίπτωση που επικρατεί η εντύπωση ότι ο χαρακτήρας τους είναι υπερβολικός. Από την άποψη αυτή, η αποστολή της επιτροπής ήταν δύσκολη. Στην αρχή είχαμε την εντύπωση ότι η αρχική πρόταση της Επιτροπής προχωρούσε πάρα πολύ προς την κατεύθυνση που επιθυμούσε η αγγλική κυβέρνηση, και όχι μόνο εμείς, αλλά και άλλα μέλη του Συμβουλίου θα αισθάνονταν μεγάλη ικανοποίηση να πουν όχι στην αγγλική κυβέρνηση, επειδή και αυτή λέει πάντοτε όχι. Έτσι, η επίλυση της υπόθεσης αυτής έγινε ακόμη πιο δύσκολη. Γι'αυτό και θα ήθελα να πω σε οποιονδήποτε άσκησε κριτική ότι επρόκειτο για μία εξαιρετικά δύσκολη πολιτική πράξη. Ήταν πάρα πολύ δύσκολο να εξισορροπηθούν τα διάφορα συμφέροντα και χαίρομαι πάρα πολύ που κυρίως οι δύο παρατάξεις μας επέτυχαν σε συνεργασία με την Επιτροπή να ανεύρουν μία αποδεκτή λύση. Αυτό που είναι απαραίτητο είναι να ανευρεθεί μία μεγάλη πλειοψηφία στο Κοινοβούλιο που θα υποστηρίξει τις τροπολογίες που κρίνονται αποδεκτές. Και κατά δεύτερο, ότι η Επιτροπή θα μπορέσει επίσης να αποδεκτεί τις τροπολογίες αυτές. Η οριστική κρίση θα μας γνωστοποιηθεί, έχουμε όμως ευθύς εξ αρχής τη σαφή εντύπωση ότι η Επιτροπή αποδέχεται τα κυριότερα σημεία των προτάσεων που έχουν υποβληθεί. Εάν αυτό δεν συμβεί, θα δημιουργηθεί φυσικά μία διαφορετική κατάσταση. Αυτό είναι το θέμα. Αυτό μπορέσαμε να επιτύχουμε και γι'αυτό το λόγο δεν πρέπει να ευχαριστήσουμε μόνο τον κ. Kerr, αλλά και την Επιτροπή και όλους τους άλλους που συνέβαλαν στην προσπάθεια αυτή.

<SPEAKER ID=232 LANGUAGE="NL" NAME="Boogerd-Quaak">
Πρόεδρε, θεωρώ ότι είναι κρίμα που οι χριστιανοδημοκράτες χρησιμοποιούν τη φράση «οι δύο παρατάξεις μας». Πιστεύω ότι στο Σώμα εκπροσωπούνται περισσότερες παρατάξεις και θα ήθελα πάρα πολύ να ληφθεί υπόψη και η δική μου παρουσία.

<SPEAKER ID=233 LANGUAGE="NL" NAME="Pronk">
Είναι αλήθεια ότι είπα κυρίως, πρέπει όμως να πω ότι από την άποψη αυτή πρέπει να επαινεθεί και η προσπάθεια της κ. Boogerd-Quaak. Κατά συνέπεια, έχει δίκιο.

<SPEAKER ID=234 NAME="Flynn">
Κύριε Πρόεδρε, επιτρέψτε μου καταρχάς να ευχαριστήσω τον εισηγητή κύριο Kerr και όλους όσους συνέβαλαν στη συζήτηση από όλες τις πτέρυγες του Σώματος. Εξ όλων των θεμάτων εργατικού δικαίου που έχουν παρουσιαστεί στο Σώμα εδώ και αρκετό καιρό, το παρόν είναι ένα από τα πιο σημαντικά. Το θέτω στο ίδιο επίπεδο με το Ευρωπαϊκό Συμβούλιο Εργασίας. Θα ήθελα επίσης να ευχαριστήσω όλους εκείνους που συνεργάστηκαν εκ μέρους των επιτροπών με τον κ. Kerr, δηλ. την κ. Waddington, την κ. Mosiek-Urbahn και τον κ. Thomas. Συμμερίζομαι επίσης με τον κ. Kerr την απονομή ευχαριστιών προς τον κ. Stephen Hughes ο οποίος αδυνατεί να είναι σήμερα μαζί μας, καθώς και προς όλους τους συναδέλφους για την εξαιρετική εργασία την οποία έκαναν κατά τα τελευταία δύο χρόνια. Επαινώ την εξαιρετική ποιότητα της εκθέσεως.
<P>
Όπως γνωρίζετε, τον Σεπτέμβριο του 1994 η Επιτροπή ενέκρινε πρόταση για οδηγία του Συμβουλίου ενόψει της αναθεώρησης και αντικατάστασης της Οδηγίας του Συμβουλίου 77/187 σχετικά με τη διατήρηση των δικαιωμάτων των εργαζομένων στην περίπτωση μεταβιβάσεων επιχειρήσεων, εγκαταστάσεων ή τμημάτων εγκαταστάσεων. Η αναθεώρηση είχε ένα τριπλό στόχο: να αναδιατάξει και να διασαφήσει το πεδίο εφαρμογής και τους ορισμούς της ισχύουσας οδηγίας υπό το φως της σχετικής νομολογίας του Ευρωπαϊκού Δικαστηρίου, να επιτρέψει μεγαλύτερη ευελιξία στην περίπτωση μεταβιβάσεων στο πλαίσιο διαδικασιών εκκαθάρισης με σκοπό τη διασφάλιση της επιβίωσης των υπόψη επιχειρήσεων και να βελτιώσει τις πληροφορίες και τις διαβουλεύσεις που είναι αναγκαίες σε διεθνείς, ιδιαίτερα, μεταβιβάσεις ως και να ενισχύσει τη θέση των εκπροσώπων των εργαζομένων.
<P>
Η πρόταση στοχεύει να συμβιβάσει τις ανάγκες εγγύησης βελτιωμένων προτύπων προστασίας των εργαζομένων στις περιπτώσεις αναδιάρθρωσης επιχειρήσεων με τον ζωτικό στόχο της αποφυγής του κλεισίματος της επιχείρησης και τη διατήρηση των υφισταμένων επιπέδων απασχόλησης εντός ενός πλαισίου μεγαλύτερης ευελιξίας, βελτιωμένης αυτονομίας των ενδιαφερομένων μερών και βελτιωμένης νομικής βεβαιότητας. Έτσι, είμαι πολύ ευτυχής που ο τριπλός αυτός στόχος δεν αμφισβητήθηκε από το Σώμα και ότι ένας μεγάλος αριθμός από τις αναθεωρημένες διατάξεις της Επιτροπής έτυχαν της πλήρους υποστήριξης της Επιτροπής Κοινωνικών Υποθέσεων και Απασχόλησης.
<P>
Οι διατάξεις αυτές περιλαμβάνουν, μεταξύ άλλων, τον ορισμό της μεταβίβασης στην πρώτη υποπαράγραφο του άρθρου 1(1), τη διεύρυνση του πεδίου εφαρμογής της οδηγίας και στα ωκεανοπόρα πλοία, την μη τυπική απασχόληση και τις μη κερδοσκοπικές επιχειρήσεις, τους αναβαθμισμένους εκπροσώπους των εργαζομένων σχετικά με τα κεκτημένα δικαιώματα, την ανάγκη θέσπισης της κοινής υπευθυνότητας του εκχωρητή και του εκδοχέα καθώς και διάφορες άλλες διατάξεις.
<P>
Δεν θα ήθελα ωστόσο να παρασιωπήσω το γεγονός ότι υφίστανται σημαντικές, αλλά συμβιβάσιμες, διαφορές μεταξύ του Σώματος και της Επιτροπής αναφορικά με την έκταση και το περιεχόμενο ορισμένων από αυτές τις αναθεωρημένες διατάξεις. Είμαι ιδιαίτερα ευτυχής που μπορώ να ανακοινώσω πως ύστερα από καρποφόρα ανταλλαγή απόψεων και μακροσκελή συζήτηση εξαιρετικά λεπτομερειακής υφής, η Επιτροπή είναι έτοιμη να αποδεχθεί, εν όλω ή εν μέρει, 14 από τις 17 τροπολογίες που ενέκρινε η Επιτροπή Κοινωνικών Υποθέσεων καθώς και ότι είμαι σε θέση να προτείνω επίσης στην Επιτροπή την αποδοχή και μιας από τις επτά τροπολογίες που υπεβλήθησαν στο Σώμα.
<P>
Οι αριθμοί αυτοί μιλούν μόνοι τους και η ομοφωνία αποτελεί ένα αξιόλογο επίτευγμα καθώς προχωρούμε στον δρόμο για να επιτύχουμε τον στόχο της Κοινότητας για εκσυγχρονισμό ενός νομοθετήματος - της οδηγίας των κεκτημένων δικαιωμάτων - το οποίο βρίσκεται στο κέντρο το κοινοτικού εργατικού δικαίου και των εργατικών συστημάτων.
<P>
Θα ήθελα να προχωρήσω στη λεπτομερή ανάλυση των καθ' έκαστα προτεινόμενων τροπολογιών στο πλαίσιο των τριών κύριων στόχων που έχει διαγράψει η Επιτροπή. Πρώτον, η αναδιάταξη και η διασάφηση των ορισμών και του πεδίου εφαρμογής της οδηγίας. Όσον αφορά τη μη εφαρμογή της οδηγίας στις μεταβιβάσεις εγκαταστάσεων ή τμημάτων εγκαταστάσεων η οποία διαπιστώθηκε ότι αποτελεί το πιο μεγάλο σημείο τριβής μεταξύ των δύο θεσμικών μας οργάνων, η Επιτροπή θα τιμήσει την από 7 Φεβρουαρίου 1996 απόφασή της σε συνέχεια του από 18 Ιανουαρίου 1996 ψηφίσματος από Κοινοβουλίου. Επομένως θα διαγράψω τη δεύτερη υποπαράγραφο του άρθρου 1(1) και θα καταθέσω το μελλοντικό κείμενο ως πρόταση τροποποίησης, όχι αντικατάστασης, της ισχύουσας οδηγίας 77/187. Η Επιτροπή μπορεί συνεπώς να αποδεχθεί τις Τροπολογίες Αριθ. 1, τον τίτλο, Αριθ. 2, την πρώτη αιτιολογική σκέψη και Αριθ. 4, τη δεύτερη υποπαράγραφο του άρθρου 1(1).
<P>
Η Επιτροπή καλωσορίζει επίσης την αρχή της κοινής και αλληλέγγυας ευθύνης μεταξύ του εκχωρητή και του εκδοχέα όπως προτείνεται από την Τροπολογία Αριθ. 5, δεύτερη υποπαράγραφος του άρθρου 3(1). Ωστόσο, για να βελτιωθεί η νομική βεβαιότητα και για να αποφεύγονται οι περιττές νομικές αμφισβητήσεις, η υπευθυνότητα αυτή θα περιορίζεται στις υποχρεώσεις οι οποίες δημιουργούνται και παύουν να ισχύουν πριν από την ημερομηνία της μεταβίβασης. Ωστόσο, η Τροπολογία Αριθ. 6, άρθρο 3(3) δεν μπορεί να γίνει δεκτή. Η διεύρυνση του πεδίου εφαρμογής της οδηγίας στα συμπληρωματικά συστήματα επαγγελματικής ή διεπαγγελματικής κοινωνικής πρόνοιας μάλλον θα εμποδίσει παρά θα διευκολύνει τη μεταβίβαση των επιχειρήσεων ως εξελισσόμενων συμφερόντων. Θα είχε επίσης επίπτωση επί του δικαίου της κοινωνικής ασφάλισης και ειδικότερα επί των πολύ διαφοροποιημένων συμπληρωματικών συστημάτων κοινωνικής ασφάλισης των κρατών μελών. Η Επιτροπή θεωρεί, ωστόσο, ότι οι επιπτώσεις των διαδικασιών αναδιάρθρωσης επί των συστημάτων συμπληρωματικής κοινωνικής ασφάλισης θα πρέπει να αποτελούν αντικείμενο περαιτέρω έρευνας και κατά συνέπεια προτίθεται να εκπονήσει εμπεριστατωμένη μελέτη επί του συγκεκριμένου ζητήματος. Ελπίζω ότι το Σώμα θα παράσχει την υποστήριξή του.
<P>
Θα ήθελα επίσης να αναφερθώ στο άρθρο 3(3), σύμφωνα με το οποίο τα κράτη μέλη μπορούν να λάβουν μέτρα προστασίας των συμφερόντων των εργαζομένων και από αυτή την άποψη. Εδώ φαίνεται να υπάρχει κάποια κάλυψη και θα προχωρήσουμε σε πλήρη μελέτη του όλου θέματος. Η Τροπολογία Αριθ. 19, άρθρο 3(4)(α) το οποίο είναι νέο, εισάγει έναν αναγκαίο όρο διασφάλισης ούτως ώστε να αποκλείσει οιεσδήποτε απατηλές πρακτικές που θα στρέφονται κατά των συμφερόντων των εργαζομένων. Κατά συνέπεια, η τροπολογία γίνεται δεκτή. Η Τροπολογία Αριθ. 7, άρθρο 4(3), η οποία διασαφηνίζει το κείμενο της Επιτροπής μπορεί να γίνει δεκτή αλλά η φράση «νομικώς εκτελεστή» κρίνεται περιττή και συνεπώς έχει διαγραφεί. Βρίσκουμε την Τροπολογία Αρθ. 8, άρθρο 4(4), η οποία διασαφηνίζει το κείμενο της Επιτροπής πλήρως αποδεκτή. Η Τροπολογία Αριθ. 9, άρθρο 4(5), διαγράφει το άρθρο 4(5) με το σκεπτικό ότι οι εξουσίες που παρέχονται μ' αυτό στις δικαστικές αρχές και ιδιαίτερα η εξουσιοδότηση τροποποίησης ή λύσεως των εργασιακών σχέσεων είναι ξένες προς τα νομικά συτήματα των περισσοτέρων κρατών μελών. Η Επιτροπή συμφωνεί και θα διαγράψει την παράγραφο αυτή από την μελλοντική της πρόταση, βελτιώνοντας τις απαιτήσεις πληροφόρησης και διαβούλευσης και ενισχύοντας το καθεστώς των εκπροσώπων των εργαζομένων.
<P>
Η Τροπολογία Αριθ. 10, άρθρο 6(1), είναι νέα. Η τροπολογία αυτή κάνει σαφές υπό το φως της νομολογίας του Δικαστηρίου των Ευρωπαϊκών Κοινοτήτων την υποχρέωση των κρατών μελών να μεριμνούν για τους εκπροσώπους των εργαζομένων. Δηλώνει επίσης ότι οι εκπρόσωποι αυτοί θα πρέπει να είναι ανεξάρτητοι από τον εργοδότη. Δέχομαι με ικανοποίηση τη διευκρίνιση προς αυτή την κατεύθυνση η οποία συμβαδίζει με τις διαπραγματευτικές εξουσίες που απονέμει στους εκπροσώπους των εργαζομένων το άρθρο 4(3) όπως τροποποιήθηκε. Συνεπώς το επόμενο κείμενο θα αναφέρει σαφώς ότι οι εκπρόσωποι των εργαζομένων, είτε είναι εκπρόσωποι συνδικαλιστικών οργανώσεων είτε εκπρόσωποι εκλεγμένοι από τους ίδιους τους εργαζόμενους, θα έχουν εγγυημένη την ανεξαρτησία που είναι αναγκαία για να εκτελέσουν τα καθήκοντά τους.
<P>
Δεν μπορούμε να συμφωνήσουμε πλήρως με την Τροπολογία Αριθ. 11 - δηλ. τα άρθρα 6(1) και (2). Η Επιτροπή θεωρεί ότι η δική της πρόταση είναι πιο σαφής και πιο συγκεκριμένη. Ωστόσο η Επιτροπή είναι έτοιμη να τροποποιήσει το κείμενό της ούτως ώστε να καταστήσει σαφές πως οι υποχρέωσεις του εκχωρητή και του εκδοχέα προς ενημέρωση των εργαζομένων ισχύουν από τη στιγμή που αρχίζει να εξετάζεται το ενδεχόμενο μεταβίβασης.
<P>
Η Επιτροπή υποστηρίζει το πνεύμα και τον στόχο της Τροπολογίας Αριθ. 12, άρθρο 6(4)(α) - που είναι επίσης νέο - το οποίο καλύπτει τις καταστάσεις όπου οι αποφάσεις σχετικά με τη μεταβίβαση λαμβάνονται από φυσικό ή νομικό πρόσωπο το οποίο δεν είναι ούτε ο εργοδότης ούτε η ελέγχουσα επιχείρηση. Συνεπώς το κείμενο θα συνταχθεί εκ νέου ούτως ώστε να κάνει σαφές ότι στην εξέταση κατηγοριών για παράβαση των απαιτήσεων περί πληροφόρησης και διαβούλευσης δεν θα λαμβάνεται υπόψη το γεγονός ότι δεν παρασχέθηκε στον εργοδότη η απαραίτητη ενημέρωση εκ μέρους του νομικού ή του φυσικού προσώπου που πήρε την απόφαση η οποία οδήγησε στην μεταβίβαση.
<P>
Η Τροπολογία Αριθ. 13, άρθρο 6(5) απορρίπτει το κατώφλι των 50 εργαζομένων το οποίο προβλέπει η πρόταση της Επιτροπής και διατηρεί το ισχύον κείμενο.
<P>
Η Τροπολογία Αριθ. 3, η οποία εισάγει μια αιτιολογική σκέψη για να δικαιολογήσει την κίνηση αυτή, υποστηρίζει ότι με την επιφύλαξη της μελλοντικής εναρμόνισης στο πεδίο της πληροφόρησης και της διαβούλευσης με τους εργαζόμενους στις εθνικές μεταβιβάσεις, το θέμα αυτό θα πρέπει να αντιμετωπιστεί μέσω ενός μελλοντικού εργαλείου πλαισίου. Εκτιμώ τη συνέπεια του επιχειρήματος αυτού και θα ζητήσω από την Επιτροπή να το εγκρίνει. Ωστόσο, εάν διατηρηθεί το ισχύον κείμενο αυτό δεν προβλέπει τη συμπερίληψη της αιτιολογικής σκέψης που προτείνει η Τροπολογία Αριθ. 3 η οποία, συνεπώς, καθίσταται περιττή.
<P>
Σχετικά με τις διάφορες διατάξεις: η Τροπολογία Αριθ. 14 - δηλ. το άρθρο 8 - μπορεί να γίνει δεκτή όχι ως τροποποίηση του άρθρου 8 της προτάσεως αλλά ως νέα ξεχωριστή διάταξη έτσι ώστε να συμβαδίζει πλήρως με τα μέτρα εφαρμογής που προβλέπει το πρόγραμμά μου για τις κοινωνικές δράσεις 1995-97. Ωστόσο, η δεύτερη παράγραφος καθίσταται περιττή υπό το φως του άρθρου 9 της προτάσεως της Επιτροπής.
<P>
Δέχομαι με μεγάλη ικανοποίηση την Τροπολογία Αριθ. 15 - άρθρο 8α το οποίο είναι νέο - σε συνέχεια της από 13 Δεκεμβρίου 1995 ανακοίνωσης της Επιτροπής για τον ρατσισμό, την ξενοφοβία και τον ανισημιτισμό. Η τροπολογία αυτή θα προσφέρει σημαντική προστιθέμενη αξία στην οδηγία περί μεταβίβασης των επιχειρήσεων.
<P>
Οι Τροπολογίες Αριθ. 16 και 17 είναι συναφείς με τις Τροπολογίες 1 και 2 και συνεπώς θα πρέπει να γίνουν δεκτές.
<P>
Οι Τροπολογίες Αριθ. 20, 21, 22, 23, 24 και 25 θα απορριφθούν καθόσο είτε είναι ασυμβίβαστες με ορισμένες τροπολογίες που είμαστε έτοιμοι να αποδεχθούμε ή εισάγουν προτάσεις για εξαιρέσεις οι οποίες θέτουν σε κίνδυνο τους σκοπούς και τους στόχους της οδηγίας.
<P>
Για να συνοψίσω στο σημείο αυτό, η Επιτροπή μπορεί να αποδεχθεί είτε εν όλω είτε εν μέρει δεκαπέντε τροπολογίες: Τροπολογίες Αριθ. 1, 2, 4, 5, 7, 8, 9, 10, 12, 13, 14, 15, 16, 17 και 19 και απορρίπτει εννέα άλλες, μία αναφορικά με μία νέα αιτιολογική σκέψη και οκτώ σχετικά με λειτουργικές διατάξεις.
<P>
Μαζί με τη νέα τροποποιημένη πρόταση προτίθεμαι να υποβάλω στους συναδέλφους μου τις ερχόμενες εβδομάδες ένα υπόμνημα σχετικά με την ερμηνεία της ισχύουσας οδηγίας περί μεταβιβάσεων των επιχειρήσεων με σκοπό να χρησιμεύσει ως βοήθημα στους εργαζόμενους, τους εκπροσώπους τους, τους εργοδότες και τους ευρωπαίους πολίτες γενικότερα σχετικά με την ορθή ερμηνεία και εφαρμογή αυτού του ζωτικού νομοθετήματος.
<P>
Πριν καταλήξω θα ήθελα να πω στην κ. Weiler ότι θεωρώ το όλο ζήτημα της μεταρρύθμισης των συστημάτων κοινωνικής ασφάλισης ως εξαιρετικά σημαντικό. Αυτή τη στιγμή υπάρχει σε εξέλιξη συζήτηση διαβούλευσης εντός του πλαισίου των συζητήσεων επί του μέλλοντος της κοινωνικής ασφάλισης και των διατάξεών της. Θα επανέλθω την άνοιξη με μια εν συνεχεία ανακοίνωση η οποία θα ασχολείται με όλα τα θέματα που έθεσε η αξιότιμη βουλευτής.
<P>
Είμαι ευτυχής που μπόρεσε να συμφωνήσει και ο κ. Schiedermeier όσον αφορά τη συγκεκριμένη οδηγία. Αυτό λέει κάτι για την ομοφωνία που υπάρχει σήμερα στο Σώμα.
<P>
Θα ήθελα να πω στον κ. Garosci ότι υποστηρίζω το σημείο που θέτει όσον αφορά τις υψηλότερες δυνατές εγγυήσεις που θα πρέπει να παρέχονται σε όλους τους εργαζόμενους αλλά δεν μπορώ να συμφωνήσω με το θέμα που έθιξε σχετικά με την εμπιστευτικότητα. Πολύ απλά, η θέση μου είναι ότι από τη στιγμή που έχει αποφασιστεί να γίνει μια μεταβίβαση οι εργαζόμενοι θα πρέπει να ενημερωθούν.
<P>
Η κ. Boogerd-Quaak έθεσε ένα πολύ καλό ζήτημα σχετικά με τις συντάξεις για το οποίο απάντησα ενωρίτερα. Θέλω να σας πω ότι το Ευρωπαϊκό Κοινοβούλιο δεν χρειάζεται αυτόν τον ορισμό. Αυτός είναι ο λόγος που αποσύραμε αυτό το ιδιαίτερο σημείο στο άρθρο 1(1). Επομένως η κάθε περίπτωση θα εξετάζεται μεμονωμένα. Ως αρχή, μπορεί να καλύψει την υπεργολαβία που σας απασχολεί τόσο πολύ και σε όλες αυτές τις περιπτώσεις θα ισχύσει η νομολογία. Εξελίσσεται πολύ καλά και ως προς αυτό.
<P>
Τέλος, θα ήθελα να υπογραμμίσω τη σημασία των διαδικασιών που λαμβάνουν χώραν σήμερα εδώ. Είναι εξαιρετικά σημαντικές για το όλο μέλλον της κοινωνικής πολιτικής και τον εκσυγχρονισμό εντός ενός νέου πλαισίου επαρκούς ευελιξίας και βελτιωμένου επιπέδου προστασίας.
<P>
Θα ήθελα πολύ ειλικρινά να ευχαριστήσω θερμά το Σώμα γι' αυτή την ιστορική και πρωτοπόρα διαδικασία που λαμβάνει χώρα εδώ όσον αφορά το εργατικό δίκαιο της Ευρωπαϊκής Κοινότητας. Αποτελεί ένα ουσιαστικό βήμα προς τα εμπρός και συγχαίρω το Σώμα για τις προσπάθειές του.

<SPEAKER ID=235 NAME="Πρόεδρος">
Κύριε Επίτροπε Flynn, επιτρέψτε μου να εκφράσω τη λύπη μου διότι δεν μπορώ να σας προσφωνήσω με το αρμόζον γαλατικό σας όνομα ως ηγέτη φυλής στη Γαλατία. Προσπάθησα να βρω, μετά τα Taoiseach και Tαnaiste , ποιο είναι το κατάλληλο όνομά σας αλλά φοβούμαι ότι μέχρι τώρα δεν το έχω κατορθώσει. Συνεχίζω την έρευνά μου αλλά αυτό δεν δείχνει έλλειψη πρόθεσης να σας τιμήσουμε όπως πρέπει να σας τιμούμε και όπως σας τιμούμε. Επιτρέψτε μου, με όλο το σεβασμό στο πρόσωπό σας, να προσθέσω κάτι. Εάν υπάρχει ακόμη κανένας που να αμφιβάλλει για τη σημασία που αποδίδετε στο ζήτημα που συζητείται, πιστεύω ότι η εξαντλητική σας απάντηση σχετικά με κάθε ένα συγκεκριμένο σημείο δεν επιτρέπει τη διατήρηση αυτής της αμφιβολίας. Το μόνο πρόβλημα είναι ότι χρησιμοποιήσατε 14 λεπτά ενώ για την απάντηση των Επιτρόπων προβλέπονται πέντε λεπτά. Εάν συνεχίσουμε έτσι εμένα μεν δεν θα με πειράξει να μείνουμε μέχρι τη μιάμιση τα μεσάνυχτα αλλά δεν είμαι βέβαιος ότι δεν θα πειράξει και τους διερμηνείς.

<SPEAKER ID=236 NAME="Kerr">
Θα ήθελα μόνο να απευθύνω την εκτίμησή μου στον Επίτροπο για την εμπεριστατωμένη απάντησή του και ιδιαίτερα για την ιδέα του να εκδόσει ένα διευκρινιστικό υπόμνημα το οποίο θα αποδειχθεί πολύ χρήσιμο, ιδιαίτερα στα δικαστήρια, για να διασαφήσει την επακριβή θέση της Επιτροπής. Πιστεύω ότι το ανωτέρω αποτελεί ένα εξαίρετο παράδειγμα αγαστής συνεργασίας μεταξύ Κοινοβουλίου και Επιτροπής και ελπίζω ότι και το Συμβούλιο θα το δει με το ίδιο πνεύμα.

<SPEAKER ID=237 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο το πρωί.

<CHAPTER ID=11>
Συμφωνία για την τροποποίηση της τετάρτηςΣύμβασης ΑΚΕ-ΕΚ
<SPEAKER ID=238 NAME="Πρόεδρος">
Η ημερήσια διάταξη προβλέπει την συζήτηση επί της συστάσεως του κ. Wurtz (A4-0387/96), εξ ονόματος της Επιτροπής Ανάπτυξης και Συνεργασίας, σχετικά με το σχέδιο απόφασης του Συμβουλίου που αφορά την σύναψη συμφωνίας που τροποποιεί την 4η Σύμβαση ΑΚΕ-ΕΚ της Λομέ που υπεγράφη στον Μαυρίκιο στις 4 Νοεμβρίου 1995 (COM(95)707-6075/96 - C4-0278/96-96/0023(AVC)).

<SPEAKER ID=239 NAME="Wurtz">
Κύριε Πρόεδρε, κύριε Επίτροπε, για να μπορέσει να επανατεθεί σε ισχύ, η αναθεωρημένη 4η σύμβαση της Λομέ και το οικονομικό τμήμα αυτής, πρέπει πρώτα να επικυρωθεί απ&#x02BC; όλα τα εθνικά κοινοβούλια και να λάβει τη σύμφωνη γνώμη του Ευρωπαϊκού Κοινοβουλίου.
<P>
Η πολιτική πράξη που καλούμαστε να επιτελέσουμε έχει λοιπόν μεγάλη εμβέλεια. Η σημασία που θα της δώσουμε θα αποτελέσει παράδειγμα που θα ακολουθήσουν συνετά, τόσο οι χώρες της ΑΚΕ όσο και τα τμήματα της κοινής γνώμης που έχουν επίγνωση της πρόκλησης που αντιπροσωπεύει για τον κόσμο ο πολιτισμός του 21ου αιώνα, καθώς και της πρόκλησης της κοινωνίας εκείνης που αποτελεί για τις ίδιες μας τις χώρες το μέλλον των σχέσεων Βορρά-Νότου.
<P>
Οι σχέσεις αυτές, όπως γνωρίζετε, περνούν μια δύσκολη, αν όχι κρίσιμη, περίοδο. Απεικόνιση αυτής της δραματικής εξέλιξης αποτελεί η κατάσταση της δημόσιας οικονομικής ενίσχυσης για την ανάπτυξη. Αντί να πλησιάζει τον στόχο του 0, 7 %, ο πλούτος που παράγεται στις βιομηχανοποιημένες χώρες βρίσκεται σ&#x02BC; ελεύθερη πτώση, μόλις 0, 27 %, η μικρότερη, δηλαδή, αναλογία των τελευταίων εικοσιπέντε ετών. Η G7 αμαύρωσε το όνομά της ιδιαίτερα ως προς αυτό το θέμα. Η Γαλλία μειώνει την οικονομική βοήθεια της κατά 12 %, η Γερμανία και η Μεγ. Βρετανία κάνουν ακόμη μικρότερες προσπάθειες. Ως προς τις Ηνωμένες Πολιτείες, ξεπερνούν όλα τα ρεκόρ, μειώνοντας τη συνεισφορά τους από 28 % σε ένα χρόνο για να φτάσουν με δυσκολία το 0, 1 % του ΑΕΠ τους. Επιπλέον, αυτή η πτώση της οικονομικής ενίσχυσης, δεν είναι παρά το πιο ορατό τμήμα της σκανδαλώδους και επικίνδυνης υποβάθμισης των σχέσεων Βορρά-Νότου.
<P>
Γίνεται ιδιαίτερα αισθητή για την Αφρική η οποία, σημειώνουν τα Ηνωμένα Έθνη, δαπανά τέσσερις φορές περισσότερα χρήματα για την εξυπηρέτηση του χρέους παρά για τις υπηρεσίες της υγείας. Όπως υπογραμμίζει η κ. Carol Bellamy, γενική γραμματέας της UNICEF, η εποχή μας νοιάζεται κυρίως για την αποδοτικότητα και διακατέχεται από κυνισμό ως προς τις προσπάθειες ανάπτυξης.
<P>
Στο πλαίσιο αυτό πασχίζουμε, στην Επιτροπή Ανάπτυξης και Συνεργασίας αυτού του Σώματος, να σταθμίσουμε τα κεκτημένα και τις ελλείψεις της 4ης σύμβασης της Λομέ. Δεν θα επανέλθω στην εμπεριστατωμένη ανάλυση των τροποποιήσεων που επήλθαν στη Σύμβαση, κατά τη διάρκεια των τελευταίων διαπραγματεύσεων, οι οποίες παρουσιάζονται στην γραπτή έκθεσή μου. Σας καλώ να ανατρέξετε επίσης στο έγγραφο εργασίας, που επισυνάπτεται στην έκθεση και στο οποίο θίγω μια λογική σειρά συλλογισμών σχετικά με τα σημαντικά κεκτημένα της Λομέ τα οποία κατά τη γνώμη μου θα πρέπει να διατηρήσουμε και να διευρύνουμε στο μέλλον.
<P>
Όμως, θα επιθυμούσα να επιμείνω ενώπιόν σας σε τρεις δυναμικές ιδέες τις οποίες η Επιτροπή Ανάπτυξης ενστερνίστηκε και οι οποίες αποδίδουν στην άποψή μας, την οποία σας προτείνουμε να υιοθετήσετε την ώρα της ψηφοφορίας για την 4η Σύμβαση της Λομέ, την πραγματική της σπουδαιότητα.
<P>
Η πρώτη ιδέα είναι ότι τα αποτελέσματα αυτής της αναθεώρησης της Σύμβασης κι αυτού του επίπονου συμβιβασμού που επιτεύχθηκε μεταξύ των Δεκαπέντε για το δημοδιονομικό πρωτόκολλο, είναι απογοητευτικά. Αυτή είναι η γενική γνώμη. Το «&#x02BC;ναι&#x02BC;&#x02BC; που σας προτείνουμε να πείτε δεν πρέπει λοιπόν να περιλαμβάνεται ως έπαινος στην 4η Σύμβαση της Λομέ. Αποσκοπεί, εν μέρει, στο να απαντήσει στην επείγουσα και ομόφωνη έκκληση των χωρών της ΑΚΕ για ταχεία επικύρωση της Σύμβασης, γιατί, ικανοποιημένες ή όχι, την έχουν ανάγκη.
<P>
Σ&#x02BC; αυτό το τόσο δυσμενές, αυτή τη στιγμή πλαίσιο, το δικό μας «&#x02BC;ναι&#x02BC;&#x02BC; αποσκοπεί απ&#x02BC; την άλλη, στο να μην αφεθούμε να μας απασχολήσουν ανούσια πράγματα, και στο να επιβεβαιώσουμε την προσήλωσή μας στα κεκτημένα της Λομέ που σήμερα απειλούνται σοβαρά.
<P>
Πράγμα που με οδηγεί στη δεύτερη ιδέα-κλειδί της έκθεσης. Σας προτείνει να κρούσετε επίσημα, επ&#x02BC; ευκαιρία αυτής της ψηφοφορίας, τον κώδωνα κινδύνου. Πρέπει να γνωρίζουμε και να γνωστοποιήσουμε ότι η 4η Σύμβαση της Λομέ θα είναι πολύ πιθανόν η τελευταία. Και κανείς δε γνωρίζει τί θα την διαδεχτεί μετά το 2000.
<P>
Μας φαίνεται επομένως επιτακτική ανάγκη να εκφράσουμε έγκαιρα τις σαφείς απαιτήσεις για την μετά την Λομέ εποχή, διότι το μέλλον αποφασίζεται τώρα.
<P>
Το ναι το δικό μας θα είναι ένα ναι που θ&#x02BC; απαιτεί τη διατήρηση και την επιβολή αυτού που, πότε-πότε, αποκαλούμε «&#x02BC;πνεύμα της Λομέ&#x02BC;&#x02BC;, το οποίο ο τωρινός υπερ-φιλελεύθερος άνεμος σαρώνει μέχρι να το εξαφανίσει.
<P>
Ποιά είναι αυτά τα θεμελιώδη κεκτημένα της σχέσης Ευρωπαϊκής Ένωσης-ΑΚΕ στα οποία προτείνουμε να στηριχτούμε προκειμένου -όπως λέμε- να ξεπεράσουμε τη Λομέ απ&#x02BC; την αρχή της; Αυτός είναι και ο τρίτος άξονας της έκθεσής μας. Θίγουμε, μ&#x02BC; αυτή την ευκαιρία, την θεμελιώδη έννοια της Λομέ, τη συνεργασία δηλαδή, δίνοντας της ένα νέο και ισχυρό περιεχόμενο, στον αντίποδα της αποπνικτικής και μονόπλευρης εξάρτησης που της επιβλήθηκε από τους διεθνείς χρηματοοικονομικούς θεσμούς. Υπογραμμίζουμε επίσης την ανάγκη να εγγυηθούμε στους εταίρους μας την προβλεψιμότητα της οικονομικής ενίσχυσης για την ανάπτυξη. Με άλλα λόγια, τη συνεργασία που προδιαγράφεται μεσοπρόθεσμα και μακροπρόθεσμα για ν&#x02BC; απαντηθούν πραγματικά οι μεγάλες προτεραιότητες της ανάπτυξης.
<P>
Τέλος, η ασφάλεια της σχέσης Ευρωπαϊκής Ένωσης-ΑΚΕ θα πρέπει να επιβεβαιωθεί ισχυρά, όχι μόνο στα κείμενα, αλλά μέσα από ενδεικτικές δραστηριότητες¨ συγκεκριμένα, σ&#x02BC; έναν κόσμο όλο και πιο ασταθή, η Ευρωπαϊκή Ένωση έχει την υποχρέωση να μεσολαβεί στις ανώτερες διεθνείς αρχές ώστε να εμποδίζει τη διεθνοποίηση που επεμβαίνει στο έργο σήμερα, και ν&#x02BC; αποκαθιστά τη λογική και την ηθική της συνανάπτυξης.
<P>
Κύριε Πρόεδρε, στηρίζοντας σταθερά τη σχέση της στο Νότο, πάνω σε τέτοιες αρχές, η Ευρώπη θα συνέβαλλε στο να ξαναγεννηθεί η ελπίδα μεταξύ των εταίρων και στο να ξαναβρεί για το δικό της καλό, το μεγάλο αυτό σκοπό που της αξίζει και που σήμερα της στερείται βάναυσα.

<SPEAKER ID=240 NAME="Πρόεδρος">
Σας ευχαριστώ κύριε Wultz για την εισαγωγή που κάνατε.

<SPEAKER ID=241 NAME="Porto">
Κύριε Πρόεδρε, συγχαίρω καταρχήν το συνάδελφο κ. Wurtz για την έκθεσή του, όπως επίσης και τον Επίτροπο κ. Joao de Deus Pinheiro, για τη σύναψη της συμφωνίας τροποποίησης της 4ης Σύμβασης του Λομέ.
<P>
Καθώς πρόκειται για χώρες με ιδιαίτερους ιστορικούς αλλά και σημερινούς δεσμούς με χώρες της Ευρωπαϊκής 'Ενωσης, έχουμε προς αυτές, ευθύνες τις οποίες δεν μπορούμε να αποφύγουμε, και πρέπει να μας ενδιαφερθούμε για όλες τις διαστάσεις της ανάπτυξής τους.
<P>
Δικαιολογείται λοιπόν η ενίσχυση της απαίτησης της δημοκρατικής ρήτρας και η διεύρυνση του πολιτικού διαλόγου, καθώς έχει οριστικά «ενταφιασθεί» η ιδέα ότι υπάρχει ένα trade-off μεταξύ δημοκρατίας και οικονομικής ανάπτυξης. Σε όλες τις χώρες, ακόμη και στις λιγότερο αναπτυγμένες, ο δημοκρατικός σεβασμός για το άτομο, αφεαυτού μία απαράβατη αξία, αποτελεί προϋπόθεση ανάπτυξης σε έναν κόσμο ανοικτό και απαιτητικό όπως αυτός στον οποίο ζούμε τώρα.
<P>
Καθώς υπήρξα εισηγητής της έκθεσης που εγκρίθηκε στην Επιτροπή REX, πιστεύω ότι πρέπει να υπογραμμίσω εδώ, ειδικά, ότι η ορθή προοπτική για τις χώρες αυτές δεν μπορεί να είναι προστατευτική. Με τη βοήθειάα μας αλλά, βασικά, με την προσπάθειά τους, σύμφωνα με τους όρους ενός από τα συμπεράσματα, πρέπει να εξασφαλισθεί η «ανταγωνιστικότητά τους σε μία ανοικτή παγκόσμια οικονομία». Αφετέρου, πρέπει να συνοδεύσουμε τη χορηγούμενη βοήθεια με το άνοιγμα της αγοράς σε σημαντικές παραγωγές των χωρών αυτών. Το άνοιγμα δεν μπορεί παρά να είναι βαθμιαίο και από τις δύο πλευρές, με την τήρηση των συμφωνημένων προθεσμιών και την προηγούμενη προώθηση απαραίτητων αναδιαρθρώσεων (διότι είναι ένα κακό παράδειγμα αυτό που επιχειρήθηκε να γίνει πρόσφατα, με την επίσπευση προθεσμιών που έχουν συμφωνηθεί στο Uruguay Round, για την ελεύθερη εισαγωγή κλωστοϋφαντουργικών προϊόντων).
<P>
Στη συνεργασία που θα υλοποιήσουμε με τις χώρες AΚΕ, πρέπει επίσης να χαιρετήσουμε και άλλες προόδους που επιτυγχάνονται με τη συμφωνία που εξετάζουμε, εξασφαλίζοντας, σε μία δύσκολη εποχή περιορισμών, τη συνολική αύξηση της χρηματοδοτικής βοήθειας (χωρίς αυτό να γίνεται παράλληλα από την πλευρά των άλλων πλούσιων χωρών του κόσμου), καθώς επίσης και μία μεγαλύτερη αποτελεσματικότητα της παρέμβασης, με μεγαλύτερη συνοχή, καλύτερο συντονισμό και πιο στενή συμπληρωματικότητα μεταξύ των αναπτυξιακών πολιτικών της Κοινότητας και των κρατών μελών.

<SPEAKER ID=242 NAME="Donnay">
 εισηγητής γνωμοδότησης της Επιτροπής Μεταφορών και Τουρισμού. (FR). Κύριε Πρόεδρε, αγαπητοί συνάδελφοι, η Σύμβαση της Λομέ είναι το κατεξοχήν όργανο ενίσχυσης της ανάπτυξης της Ευρωπαϊκής Ένωσης. Για μεγάλο διάστημα, η προτεραιότητα είχε δοθεί στη γεωργία και τον αυτοεφοδιασμό, εις βάρος του τομέα μεταφορών. Έτσι, η υποδομή υποβαθμίστηκε πάρα πολύ. Ευτυχώς, οι μεταφορές επανέκτησαν τη σημασία τους, ο τομέας αυτός πράγματι αποτελεί καθοριστικό παράγοντα ανάπτυξης, κυρίως για τις ηπειρωτικές και νησιωτικές χώρες.
<P>
Ο θαλάσσιος κρίκος του εξωτερικού εμπορίου γίνεται έτσι πρόκληση στρατηγικής για την ανταγωνιστικότητα των χωρών ΑΚΕ. Τα μέλη της Επιτροπής Μεταφορών και Τουρισμού ενέκριναν επομένως, ομόφωνα, τις διατάξεις που αφορούν στις μεταφορές και οι οποίες περιέχονται στο αναθεωρημένο κείμενο της 4ης Σύμβασης της Λομέ.
<P>
Επιτρέψτε μου να επιμείνω ειδικότερα σε τρία σημεία. Πρώτ&#x02BC; απ&#x02BC; όλα, η Επιτροπή μας χαίρεται για το γεγονός ότι το κεφάλαιο αυτό καλύπτει όλους τους τομείς μεταφορών, κυρίως μάλιστα την πλευρά της υποδομής και της προτεραιότητας που θα δοθεί στις εναέριες και θαλάσσιες μεταφορές, τομείς βασικούς για τις νησιωτικές χώρες. Από αυτής της άποψης, δίνουμε τη συγκατάθεσή μας στην αρχή που επιβεβαιώνεται στη Σύμβαση, να καταλήξουμε στη φιλελευθεροποίηση των θαλασσίων μεταφορών και στην αναγκαιότητα του εξοπλισμού της Αφρικής να λειτουργήσει μεσοπρόθεσμα σε ένα πλαίσιο όσο το δυνατόν πλησιέστερα στον ελεύθερο κι έντιμο ανταγωνισμό.
<P>
Ωστόσο, πρέπει ν&#x02BC; αφήσουμε στις χώρες ΑΚΕ προθεσμία να προσαρμοστούν στις συνθήκες ανταγωνισμού προκειμένου να το κατορθώσουν, να μην αποσταθεροποιήσουν τον κλάδο, ούτε να απορρίψουν τις αφρικανικές επιχειρήσεις. Η επαγγελματική κατάρτιση των ατόμων θα είναι επομένως σημείο πολύ σημαντικό.
<P>
Δεύτερον, εγκρίνουμε τις τροποποιήσεις που έγιναν στο άρθρο 129 της Σύμβασης κι επιτρέπουν στα κράτη ΑΚΕ να παρουσιάσουν τα αιτήματα για παρέμβαση ενώπιον της ΕΤΕ.
<P>
Τέλος, επιτρέψτε μου να επιμείνω στο ισχυρό τουριστικό δυναμικό αυτών των χωρών και στην ανάγκη να αναπτύξουμε αυτόν τον κλάδο που συνεπάγεται μεγάλο αριθμό θέσεων εργασίας. Η Επιτροπή Μεταφορών και Τουρισμού έχει την ίδια άποψη με τον εισηγητή να δοθεί η σύμφωνη γνώμη στο Ευρωπαϊκό Κοινοβούλιο για την αναθεωρημένη σύμβαση.

<SPEAKER ID=243 NAME="Souchet">
Κύριε Πρόεδρε, ο εισηγητής μας εύλογα εκμεταλλεύτηκε την ευκαιρία αυτής της διαδικασίας σύμφωνης γνώμης για να κρούσει τον κώδωνα κινδύνου μπροστά στην υποβάθμιση της σύμβασης της Λομέ. Η εν λόγω Σύμβαση χάνει πράγματι αυτή τη στιγμή τη συνοχή που τη διέπει. Διαβρώνεται από τον άναρχο πολλαπλασιασμό των συμφωνιών ελεύθερης συναλλαγής οι οποίες της αφαιρούν την εμπορική της ουσία και οι οποίες αποφασίζονται δίχως επίγνωση των συνεπειών τους στους εταίρους μας της ΑΚΕ. Διαβρώνεται από τις νοθείες αρχικά των προϊόντων της ΑΚΕ που επιτρέπουν σε οποιοδήποτε προϊόν που διαμετακομίζεται μέσω μιας χώρας ΑΚΕ να επωφεληθεί των πλεονεκτημάτων που παρέχει η Σύμβαση. Τέλος, διαβρώνεται από την αμφιβολία που παρεισφρέει στους εταίρους του Νότου ως προς την πραγματική βούληση για συνέχιση της συνεργασίας μαζί τους κατά τρόπο προνομιακό.
<P>
Η Επιτροπή Αλιείας εκμεταλλεύτηκε επίσης την ευκαιρία να επιβεβαιώσει την έντονη ανησυχία της μπροστά σ&#x02BC; αυτήν την κατάσταση. Ο κλάδος της αλιείας είναι ζωτικός για την ανάπτυξη των εταίρων μας στο Νότο. Κυρίως, αποτελεί ένα από τα στοιχεία σταθερότητας των αγροτικών πληθυσμών.
<P>
Η γνωμοδότηση που ψήφισε η επιτροπή μας υπογραμμίζει τα σημεία που θεωρεί ουσιαστικά. Πρώτ&#x02BC; απ&#x02BC; όλα, υπογραμμίζει το συμφέρον που απορρέει απ&#x02BC; την αρχή της αποκεντρωμένης συνεργασίας για τον κλάδο της αλιείας, έτσι όπως προτείνεται απ&#x02BC; το κείμενο της Επιτροπής, κι εύχεται ότι στο νέο αυτό πλαίσιο θα μελετηθεί η πιθανότητα ξεχωριστής δημιουργίας ενός προγράμματος αποκεντρωμένης συνεργασίας για τον κλάδο της αλιείας. Η επιτροπή μας ικανοποιείται για την εισαγωγή, επ&#x02BC; ευκαιρία αυτής της αναθεώρησης, μέτρων που λαμβάνουν υπόψιν την προστασία της τοπικής παραγωγής στο πλαίσιο της επισιτιστικής βοήθειας της Ένωσης. Είναι σημαντικό το ότι η βοήθεια μας δεν πρόκειται να ανταγωνιστεί τις εκκολαπτόμενες τοπικές παραγωγές.
<P>
Η Επιτροπή Αλιείας υπενθυμίζει στην Επιτροπή την ανησυχία της για το θέμα της εγγύησης της προέλευσης των προϊόντων. Ζητά να μεταφερθεί η ευθύνη αυτής της εγγύησης στις υπηρεσίες που εκδίδουν πιστοποιητικά EUR 1 και να μην ανήκει πλέον στους κοινοτικούς εισαγωγείς, όπως δηλαδή συμβαίνει αυτή τη στιγμή με την εγγύηση της υγειονομικής ποιότητας των προϊόντων.
<P>
Τέλος, η Επιτροπή Αλιείας ανησυχεί έντονα για τον αντίκτυπο του πολλαπλασιασμού των συμφωνιών ελεύθερης συναλλαγής, ή των ειδικών ΣΓΠ των οποίων οι διατάξεις αντιτίθενται μερικές φορές στα συμφέροντα των εταίρων μας της ΑΚΕ.

<SPEAKER ID=244 LANGUAGE="EN" NAME="McGowan">
Κύριε Πρόεδρε, το θέμα αφορά τη δυστυχία ορισμένων από τους πιο φτωχούς λαούς στον κόσμο που ζουν σε 70 αναπτυσσόμενα έθνη. Η φετεινή έκθεση του Προγράμματος Ανάπτυξης των Ηνωμένων Εθνών τονίζει τα ακόλουθα: οι περιουσίες των 400 δισεκατομμυριούχων του κόσμου υπερβαίνουν το συνδιασμένο ετήσιο εισόδημα των χωρών που έχουν το 50 % του παγκόσμιου πληθυσμού. Σε 43 χώρες το σημερινό μέσο εισόδημα είναι χαμηλότερο απ' όσο ήταν το 1970. Οι φτωχώτερες χώρες με το 20 % του παγκόσμιου πληθυσμού έχουν δει το μερίδιό τους στο παγκόσμιο εμπόριο να υποβαθμίζεται μεταξύ 1960 και 1990 από το 4 % σε λιγότερο του 1 %. Σε σχέση με τις επιπτώσεις του AIDS στην Αφρική, για παράδειγμα, οι προβλέψεις δείχνουν ότι η αναμενόμενη διάρκεια ζωής κατά το έτος 2000 θα πέσει από 62 χρόνια σε 47 χρόνια. Κάθε χρόνο περίπου 15 εκατομμύρια άτομα, 1.700 άνθρωποι την ώρα, πεθαίνουν από αιτίες που συνδέονται με τη φτώχεια. Ταυτόχρονα, όταν η αναλογία του μεριδίου του συνολικού εισοδήματος του πλουσιότερου 20 % του κόσμου έναντι του φτωχώτερου 20 % έχει διπλασιαστεί από 30 προς 1 σε 60 προς 1, η επίσημη αναπτυξιακή βοήθεια ως ποσοστό του κατά κεφαλήν εισοδήματος έχει μειωθεί από 0, 54 % δεκαπέντε χρόνια πριν σε 0, 27 % σήμερα. Στην πραγματικότητα, ενώ η διεθνής ανισότητα έχει διπλασιαστεί, η διεθνής αλληλεγγύη έχει υποδιπλασιαστεί.
<P>
Ο κ. Wurtz τονίζει στην αιτιολογική του έκθεση ότι όσο αφορά το οικονομικό πακέτο του 8ου Ευρωπαϊκού Ταμείου Ανάπτυξης, δεν έχουμε επιτύχει τον στόχο μας διατήρησης των οικονομικών συνεισφορών της Ευρωπαϊκής Ένωσης, σε πραγματικές τιμές, στο επίπεδο που είχαν φτάσει πριν από πέντε χρόνια. Αυτό είναι το πρόβλημα και είναι σαφές ότι το πακέτο της Λομέ IV - το οικονομικό πακέτο - αποτελεί εξευτελισμό και μιαν απίστευτη απεικόνιση των προτεραιοτήτων μας και της έλλειψης αλληλεγγύης.
<P>
Θα ήθελα επίσης να πω ότι παρουσιάζοντας αυτή την έκθεση, αυτή την πρωτοβουλία, στο Ευρωπαϊκό Κοινοβούλιο τη στιγμή που δεν έχουμε καμία απολύτως επιρροή στον προϋπολογισμό δεν αποτελεί τίποτα παραπάνω από την επανάληψη μιας ανοησίας και μιας κωμωδίας. Ασφαλώς εμείς, μαζί με την Επιτροπή, επιζητούμε μια αλλαγή η οποία θα οδηγήσει στην κατάλληλη ενσωμάτωση των αντίστοιχων κονδυλίων στον προϋπολογισμό. Θα ήθελα να πω ότι αυτή η περίφημη εταιρική σχέση που βρίσκεται στην καρδιά της Σύμβασης Λομέ είναι μια πολύ άνιση εταιρική σχέση εάν εξεταστεί από πλευράς ανθρωπίνων δικαιωμάτων. Γενικά οι ευρωπαίοι υποθέτουν ότι οι παραβιάσεις των ανθρωπίνων δικαιωμάτων συμβαίνουν μόνο στις χώρες ΑΚΕ και όχι εντός της Ευρωπαϊκής Ένωσης.
<P>
Εν τούτοις, βρισκόμαστε στο τέλος μιας εποχής και συμμετέχουμε σε μια πολύ σημαντική συζήτηση. Η Επιτροπή έχει δημοσιεύσει μια Πράσινη Βίβλο. Αναμένουμε μια καλύτερη συμφωνία για τις αναπτυσσόμενες χώρες, μια κίνηση προς τις κατάλληλες προτεραιότητες. Παρ' όλα αυτά και χάριν των συμφερόντων και των επιθυμιών των χωρών ΑΚΕ θα πρέπει να εγκρίνουμε έστω και με δισταγμό τη συμφωνία αυτή.

<SPEAKER ID=245 LANGUAGE="EN" NAME="Corrie">
Κύριε Πρόεδρε, θα ήθελα να αρχίσω συγχαίροντας τον Επίτροπο για την εξαντλητική εργασία που κατέβαλε για την επίτευξη της συμφωνίας Λομέ IV κάτω από πολύ δύσκολες συνθήκες. Θα ήθελα επίσης να συγχαρώ τον κ. Wurtz για την εξαίρετη έκθεσή του η οποία τονίζει με μεγάλη σαφήνεια τα πλεονεκτήματα και τα μειονεκτήματα της συμφωνίας Λομέ IV μεταξύ της ΕΕ και των χωρών ΑΚΕ. Ο εισηγητής μας προτρέπει να υπερψηφίσουμε την αναθεωρημένη Σύμβαση Λομέ IV και το αντίστοιχο χρηματοδοτικό πρωτόκολλο, μολονότι με πολλές επιφυλάξεις. Έχει δίκιο όταν τονίζει ότι οι χώρες ΑΚΕ θέλουν τη συμφωνία αυτή υπογεγραμμένη και κυρωμένη από όλα τα κράτη μέλη το ταχύτερον δυνατόν και ότι οι αναπτυσσόμενες αυτές χώρες στηρίζονται στην ταχύτερη δυνατή έναρξη της ισχύος της τροποποιημένης σύμβασης. Ικανοποιημένες ή όχι, οι χώρες αυτές χρειάζονται τη Λομέ γεγονός που αποτελεί μια πραγματικότητα την οποία το Κοινοβούλιο δεν μπορεί να αγνοήσει.
<P>
Η συμφωνία ΕΕ/ΑΚΕ οικοδομήθηκε επάνω σε μια εταιρική σχέση ισότητας μεταξύ των συνεταίρων, αλλά στις χώρες ΑΚΕ υπάρχει ένα διογκούμενο αίσθημα ότι η εταιρική αυτή σχέση γίνεται ολοένα και περισσότερο ετεροβαρής με την ΕΕ να επιβάλλει τη θέλησή της επί των χωρών ΑΚΕ εξ αιτίας των περικοπών στις οικονομικές ενισχύσεις τόσο σε πολυμερές όσο και σε διμερές επίπεδο. Θα πρέπει επομένως να δεχθούμε όλοι με ικανοποίηση την Πράσινη Βίβλο της Επιτροπής που επιζητεί μια σαφή κατεύθυνση για τις μελλοντικές σχέσεις ΕΕ/ΑΚΕ. Ελπίζω ότι οι χώρες ΑΚΕ θα κάνουν μια σημαντική συνεισφορά σ' αυτό το έγγραφο και είμαι βέβαιος ότι η περιφερειακή συνεργασία θα παίξει ένα μεγάλο ρόλο.
<P>
Αυτό που ξεκίνησε ως ενδιάμεση αναθεώρηση κατέληξε τελικά σε μια πολύ σημαντική αλλαγή του τρόπου λειτουργίας της Λομέ. Στη σύμβαση περιλήφθησαν νέες απαιτήσεις και νέα κριτήρια. Βεβαίως ο σεβασμός των ανθρωπίνων δικαιωμάτων, οι δημοκρατικές αρχές και το κράτος δικαίου έχουν καθοριστεί ως ο ακρογωνιαίος λίθος της συνεργασίας ΕΕ/ΑΚΕ, θα πρέπει όμως να πω ότι προσωπικά εγώ αρχίζω να διερωτώμαι μήπως η καλή διακυβέρνηση, η ειρήνη και η σταθερότητα είναι πολύ προτιμότερα από τη δυτικού τύπου δημοκρατία για ορισμένα από αυτά τα εύθραυστα αναπτυσσόμενα έθνη. Εάν θέλουμε ξένες επενδύσεις και μικτές επιχειρήσεις στις αναπτυσσόμενες χώρες για την ανάπτυξη της οικονομίας τους αυτές θα τις έχουμε μόνο εάν υπάρξει πολιτική σταθερότητα. Η τιμωρία χωρών όπως η Ζάμπια με τη διακοπή της βοήθειας απλά και μόνο διότι άλλαξε το σύνταγμά της θα μπορούσε να οδηγήσει στην αποσταθεροποίηση μιας από τις λίγες σταθερές χώρες της αφρικανικής ηπείρου. Οι εκλογές στη χώρα αυτή φαίνονται ελεύθερες, δίκαιες και ειρηνικές.
<P>
Λυπούμαι γι' αυτό που θα σας πω αλλά ως άτομο που έχω ασχοληθεί με τη Λομέ από το 1978 είναι η πρώτη φορά που διαπιστώνω τέτοιο βαθμό απογοήτευσης των χωρών ΑΚΕ αναφορικά με τις σχέσεις τους με την Ευρωπαϊκή Ένωση. Οι χώρες ΑΚΕ θα πρέπει να κάνουν περισσότερα για να βοηθήσουν τους εαυτούς τους. Η βοήθεια αποτελεί μόνο ένα μέρος της απάντησης, το ζωτικό στοιχείο είναι το εμπόριο.

<SPEAKER ID=246 LANGUAGE="FR" NAME="Aldo">
Κύριε Πρόεδρε, με το πέρασμα των ετών, στις διάφορες φάσεις σύναψης της σύμβασης, ειπώθηκαν τα πάντα για την πραγματική εμβέλεια της Σύμβασης της Λομέ, δε θα μπορούσα ν&#x02BC; αποφύγω να υπενθυμίσω ορισμένα σημαντικά σημεία προκειμένου να σας ευαισθητοποιήσω για τη σύμβαση της Λομέ του 2000.
<P>
Θα πρέπει να υπενθυμίσω ότι τα 70 Κράτη ΑΚΕ αριθμούν 600 εκατομμύρια κατοίκους κι ότι το τελευταίο δημοσιονομικό πρωτόκολλο που καθορίστηκε στα 13 δισεκατομμύρια ECU, επιτρέπει σε κάθε κάτοικο να εκμεταλλεύεται μονάχα 20 ECU επί πέντε χρόνια. Επιπλέον, η αύξηση των ανισοτήτων και η περιθωριοποίηση των πιο στερημένων χωρών είναι απόρροια της εξαθλίωσης η οποία προκαλεί νέες οικονομικές, κοινωνικές και περιβαλλοντικές εκρήξεις. Να υπενθυμίσω ακόμη ότι η μελλοντική διεύρυνση προς τις ΧΚΑΕ συνιστά ορισμένο κίνδυνο αισθητής μείωσης του ποσού του ΕΤΑ, πράγμα που καθιστά αδύνατη, υπ&#x02BC; αυτές τις συνθήκες, την απογείωση της οικονομίας μιας χώρας που βρίσκεται σε δυσχερή θέση. Θα ήταν όμως άδικο να αποδώσουμε στη Σύμβαση της Λομέ την ευθύνη για την ενδημική φτώχεια που χαρακτηρίζει ορισμένες χώρες ΑΚΕ. Επίσης, αναγνωρίζεται ομόφωνα ότι η οικονομική βοήθεια για την ανάπτυξη της Ένωσης είναι απαράμιλλο υπόδειγμα σε παγκόσμιο επίπεδο.
<P>
Οι καθορισμένοι στόχοι της Σύμβασης της Λομέ παρά τις αναγγελθείσες φιλοδοξίες και την εκπεφρασμένη βούληση, δεν πρόκειται να επιτευχθούν, παρά μόνο αν η Ένωση εφοδιαστεί με τα κατάλληλα οικονομικά μέσα και τα μέσα ελέγχου εκμεταλλευόμενη επίσης σε θεσμικό επίπεδο τις αρμοδιότητες που αφορούν την κοινή εξωτερική πολιτική για έναν καλύτερο πολιτικό διάλογο με τις χώρες ΑΚΕ, ώστε να προσδιοριστεί μια νέα προσέγγιση του όρου εταίροι.
<P>
Όσον αφορά την αποκεντρωμένη συνεργασία που ορίζει ο τίτλος 3 της Σύμβασης της Λομέ, θα ευχόμουν η σημείωση αυτή να ήταν πιο σαφής κυρίως σε ό, τι αφορά στην ουσιαστική, οργανική, τυπική και οικονομική αρμοδιότητα των γαλλικών υπερποντίων εδαφών, περιοχών ενταγμένων στην Ευρωπαϊκή Ένωση, και οι οποίες είναι σε θέση να συνάπτουν συμφωνίες με τις χώρες ΑΚΕ από πλευράς γεωγραφικής θέσης. Εξάλλου, ζητώ επιτακτικά για μια ακόμη φορά, να συνδεθούν τα γαλλικά υπερπόντια εδάφη με όλες τις φάσεις σύναψης των συμβάσεων μεταξύ Ένωσης και χωρών ΑΚΕ λόγω της γεωγραφική τους θέσης, λογική συνέπεια της ένταξης τους στην Ένωση και της επίγνωσης της πολύ ιδιαίτερης κατάστασής τους.
<P>
Hory (ARE). (FR) . Κύριε Πρόεδρε, η ομάδα της Ριζοσπαστικής Συμμαχίας βρίσκεται σε πλήρη συμφωνία με τη γνωμοδότηση του συναδέλφου μας κ. Wurtz σχετικά με τις τροποποιήσεις που έγιναν στην τέταρτη Σύμβαση της Λομέ. Όσιον αφορά στις αρχές, οι σχετικές με το θεσμικό πολιτικό πλαίσιο τροποποιήσεις των εμπορικών και οικονομικών κανονισμών μας φαίνεται ότι βαδίζουν προς βελτίωση.
<P>
Τί θ&#x02BC; απογίνει όμως αυτή η βελτίωση, αφού τη θεωρούμε συγκεκριμενοποίηση αυτών των εξαιρετικών αρχών, δηλαδή, το ποσό του ογδόου Ευρωπαϊκού Ταμείου Ανάπτυξης και οι δεσμεύσεις μας απέναντι στο χρέος; Δύναμη είναι να αναγνωρίζει κανείς ότι εκείνοι που πιστεύουν σ&#x02BC; αυτό που το σχέδιο γνωμοδότησης αποκαλεί «&#x02BC;μια λογική και μια ηθική συν-ανάπτυξης&#x02BC;&#x02BC; μάλλον θ&#x02BC; απογοητευθούν. Η Ευρωπαϊκή Ένωση, που αλλού επιζητάται, προσέχοντας τις δικές της κοινωνικές δυσκολίες δεν κατορθώνει να αυξήσει, ούτε καν να διατηρήσει, το συνολικό όγκο της βοήθειάς της. Αυτό όμως θα ήταν σαφώς το συμφέρον της, και τα Κράτη μέλη προβάλλοντας στο Συμβούλιο τους εθνικούς εγωισμούς τους δεν οδηγούνται κατά τον ενδεδειγμένο τρόπο στο δρόμο απάλειψης του χρέους, έξω απ&#x02BC; τον οποίο δε θα μπορέσει να ξεκινήσει η ανάπτυξη.
<P>
Θα είχαμε πράγματι κάθε λόγο να αρνηθούμε τη σύμφωνη γνώμη, κατανοούμε, όμως, τους λόγους: προσδοκίες των εταίρων μας, κίνδυνοι για το χειρότερο που επιτάσσουν να το ψηφίσουμε. Μας απομένει να ελπίζουμε ότι στη συλλογιστική για τις προσεχείς προθεσμίες, την Λομέ 2000 δηλαδή, συνειδητοποιούμε το ακόλουθο γεγονός: εάν η Ευρωπαϊκή Ένωση επιθυμεί να διασφαλίσει έναν πολιτισμό βασισμένο στις ανθρωπιστικές αξίες, εάν επιθυμεί να αρνηθεί ταυτόχρονα την ιδεολογία των ελεύθερων συναλλαγών και την εξάπλωση ενός υλισμού χωρίς αρχές, τότε, το πεπρωμένο της είναι περισσότερο συνδεδεμένο από ποτέ με τις χώρες ΑΚΕ.

<SPEAKER ID=247 NAME="Πρόεδρος">
Λυπάμαι, διότι είμαι υποχρεωμένος να σας πιέσω αφού έχετε ξεπεράσει κατά πολύ τον χρόνο ομιλίας σας. Ντρέπομαι που το κάνω όταν ο χρόνος ομιλίας σας είναι ένα μόνο λεπτό.

<SPEAKER ID=248 LANGUAGE="IT" NAME="Vecchi">
Κύριε Πρόεδρε, η συζήτηση με τη διαδικασία της σύμφωνης γνώμης του Ευρωπαϊκού Κοινοβουλίου όσον αφορά τις τροποποιήσεις της 4ης Σύμβασης ΑΚΕ-ΕΕ διαξάγεται σε μία πολύ λεπτή στιγμή για την πολιτική συνεργασίας με στόχο την ανάπτυξη.
<P>
Αυτή ακριβώς την περίοδο έχει αρχίσει μία συζήτηση, με βάση την Πράσινη Βίβλο της Ευρωπαϊκής Επιτροπής, σχετικά με το μέλλον της Σύμβασης της Λομέ. Συγχρόνως, συνεχίζεται η τάση του μεγάλου τμήματος των βιομηχανικών χωρών να μειώνουν τις προσπάθειες συνεργασίας με τις λιγότερο προηγμένες χώρες.
<P>
Η Σύμβαση της Λομέ παραμένει, μέχρι στιγμής, το σημαντικότερο μέσο συνεργασίας Βορρά-Νότου σε παγκόσμιο επίπεδο. Αν και δεν στερούνται αντιφάσεων, οι καινοτομίες που υιοθετήθηκαν κατά την αναθεώρηση του 1995, είναι στο σύνολό τους θετικές, έστω κι αν το οικονομικό πρωτόκολο που προβλέπεται για την πενταετία 1995-99 πολύ απέχει από τα αιτήματά μας.
<P>
Σήμερα θα πρέπει να εγκρίνουμε αυτές τις τροποποιήσεις, και για τον πρόσθετο λόγο ότι η διαδικασία της σύμφωνης γνώμης δεν δίνει στο Ευρωπαϊκό Κοινοβούλιο καμία δυνατότητα τροπολογίας του σχεδίου απόφασης.
<P>
Χρειάζεται όμως να σηματοδοτήσουμε και τις μελλοντικές προοπτικές. Χρειάζεται να αποφευχθεί και κάθε είδους συμπεριφορά που θα σήμαινε απλή διατήρηση του υπάρχοντος. Η Σύμβαση της Λομέ θα πρέπει να τροποποιηθεί σε βάθος και να επιδιωχθεί η διατήρηση και η ενίσχυση της αντίληψης της εταιρικής σχέσης, του πολιτικού διαλόγου και της σφαιρικής συνεργασίας.
<P>
Είναι αντιθέτως αναγκαία η σε βάθος ανανέωση των μέσων και των στόχων και η τοποθέτηση στο κέντρο των προσπαθειών μας της αντίληψης που στοχεύει την προώθηση της αειφόρου ανάπτυξης, το σεβασμό των ανθρωπίνων δικαιωμάτων και της δημοκρατίας, την ανάπτυξη των τοπικών οικονομικών δυνατοτήτων.
<P>
Θα πρέπει να διαχειρισθούμε τις επιπτώσεις της παγκοσμιοποίησης στις πιο μειονεκτικές χώρες στα πλαίσια νέων προσπαθειών με στόχο την ισότητα και τη διακιοσύνη σε παγκόσμιο επίπεδο.
<P>
Ήδη από σήμερα θα πρέπει να θέσουμε τις βάσεις της άμεσης συμμετοχής της κοινωνίας των πολιτών στη διακυβέρνηση των δημοσίων πραγμάτων και των αναπτυξιακών διαδικασιών.
<P>
Η Αφρική αποτελεί το μέλλον της Ευρώπης και η Ευρώπη αποτελεί το μέλλον της Αφρικής. Ήδη κατά τον προγραμματισμό και τη συγκεκριμένη διαχείριση των οργάνων της Λομέ κατά τα προσεχή έτη θα πρέπει να προωθηθούν νέες και συνεπείς πρωτοβουλείες για τη διευκόλυνση της επίλυσης των μεγάλων κοινωνικών, οικονομικών και πολιτικών προγραμμάτων που επαπειλούν το παρόν και το μέλλον ολόκληρης της ανθρωπότητας, αλλά που στις χώρες ΑΚΕ εκδηλώνονται με ιδιαίτερη σοβαρότητα.

<SPEAKER ID=249 LANGUAGE="DE" NAME="Gόnther">
Κύριε Πρόεδρε, θα ήθελα, κατ' αρχήν, να ευχαριστήσω τόσο την Eπιτροπή όσο και τον εισηγητή, για τα έγγραφα που πήραμε εδώ. Δυστυχώς, στα πλαίσια της αναπτυξιακής πολιτικής, αντιμετωπίζουμε συνεχώς την πιθανότητα να εκφραστούν παράπονα ότι δεν μπορούν να επιτευχθούν αρκετά, αλλά νομίζω πως, στην επισκόπηση της πρώτης φάσης, θα πρέπει επιτέλους να εκμεταλλευτούμε αυτή τη ματιά, για να δούμε τι θετικό θα μπορούσαμε ίσως να πούμε. Mε καθησυχάζει το ότι τώρα, με το άρθρο 366A, έχουμε ένα αξιόπιστο μέσο για την υπεράσπιση των ανθρωπίνων δικαιωμάτων. Eλπίζουμε πως αυτό θα εφαρμοστεί στη συνέχεια χωρίς περικοπές και θα είναι ένα μέσο που θα αναγκάζει τις χώρες να εφαρμόζουν τα ανθρώπινα δικαιώματα, και μάλιστα όχι μόνο όταν τις απειλούν με χρηματικές κυρώσεις, αλλά θα τις επηρεάσει κατά κάποιο τρόπο και ψυχολογικά.
<P>
Tην αναπτυξιακή πολιτική όμως, θα πρέπει να τη συσχετίσουμε με την εξωτερική πολιτική, την οικονομική πολιτική, και με τους άλλους τομείς, γι' αυτό κι ευχαριστώ πολύ τους συναδέλφους από τις συγγνωμοδοτούσες επιτροπές για τις γνωμοδοτήσεις τους.
<P>
Mια άλλη πτυχή που ξαναβρίσκουμε εδώ, σ' αυτήν την επισκόπηση της πρώτης φάσης, είναι φυσικά και το θέμα της προστασίας του περιβάλλοντος, το οποίο, ειδικά ενόψει των διαπραγματεύσεων του ΠOE στη Σιγκαπούρη, είναι ένα θέμα για το οποίο θα ήθελα να συγχαρώ πέρα για πέρα την Eπιτροπή, για τη διαπραγματευτική της επιτυχία. Aυτή όμως η περιβαλλοντική πτυχή δεν μπορεί να αποσπασθεί από την πληθυσμιακή εξέλιξη. Xωλαίνουμε, μεταξύ άλλων, πίσω από τους αυξανόμενους αριθμούς. Aπό την άλλη μεριά, μόλις σήμερα μπορέσαμε να διαπιστώσουμε, από τα πιο πρόσφατα στοιχεία του OHE, ότι η αύξηση του παγκόσμιου πληθυσμού, η οποία σημειώνεται κυρίως στις αναπτυσσόμενες χώρες, δεν εξελίσσεται, τουλάχιστον, στο βαθμό που φοβόμασταν. Aσφαλώς και η συνέχιση της συμφωνίας Λομέ θα είναι δύσκολη, αλλά ένας γερμανός φιλόσοφος είπε κάποτε το εξής: »Σε μια άσχημη κατάσταση, είμαστε υποχρεωμένοι να έχουμε εμπιστοσύνη», κι έτσι οφείλουμε να αντιμετωπίσουμε το καθήκον αυτό.

<SPEAKER ID=250 NAME="Pinheiro">
Κύριε Πρόεδρε, κυρίες και κύριοι βουλευτές, έφερα μαζί μου - και τις έχω εδώ - είκοσι σελίδες με σημειώσεις σχετικά με ένα θέμα το οποίο, όπως θα αντιλαμβάνεστε, αντιπροσωπεύει για μένα ένα στοιχείο μέγιστης σπουδαιότητας. Αλλά θα ήθελα να αρχίσω αποτίοντας φόρο τιμής σε αυτό το Κοινοβούλιο, στον εισηγητή κ. Wurtz και στους βουλευτές που έλαβαν το λόγο στη συζήτηση αυτή λέγοντάς τους ότι συμμερίζομαι, σχεδόν στο σύνολό τους, τις απόψεις που εξέφρασαν και, κυρίως, τις ανησυχίες που διατύπωσαν για το μέλλον.
<P>
Σχετικά με το θέμα συνεργασίας για την ανάπτυξη, το Ευρωπαϊκό Κοινοβούλιο ήταν πάντοτε στην πρώτη γραμμή και υποστήριξε πάντοτε την Επιτροπή. Το Ευρωπαϊκό Κοινοβούλιο μπόρεσε να είναι καινοτόμο στο σύνολο των προτάσεων που παρουσίασε, στο σύνολο των αιτημάτων που υπέβαλε, στο σύνολο των προειδοποιήσεων που διατύπωσε. Και μπορώ να σας πω, κυρίες και κύριοι βουλευτές, ότι αυτός ήταν ένας από τους λόγους για τους οποίους η Επιτροπή αποφάσισε να εκπονήσει την Πράσινη Βίβλο σχετικά με το μέλλον των σχέσεων μεταξύ Ευρωπαϊκής 'Ενωσης και των εταίρων μας AΚΕ. Δεν είναι πλέον αποδεκτό η Επιτροπή να υποβάλλει προτάσεις και, έπειτα, η συζήτηση να περιορίζεται απλώς σε μία ομάδα ενδιαφερομένων, χωρίς πολλοί άλλοι παράγοντες της ανάπτυξης να μπορούν να συμμετέχουν και να βοηθούν στη διατύπωση των βασικών προτάσεων. Φρονώ ότι οι εργασίες για την αναθεώρηση της Συμφωνίας του Λομέ έδειξαν ότι είναι αναγκαία μία συζήτηση ώστε οι ρίζες που έχουμε δημιουργήσει να γίνουν πιο βαθειές, ώστε η αποτελεσματικότητα την οποία έχουμε επιδιώξει να μπορέσει να αυξηθεί, ώστε ορισμένες αντιπαραθέσεις που χρησιμοποιήθηκαν στη συζήτηση της αναθεώρησης του Λομέ IV, ακόμη και στους κόλπους της Ευρωπαϊκής 'Ενωσης, να μην είναι δυνατό να επαναληφθούν στο μέλλον.
<P>
Η στιγμή αυτή είναι σημαντική, αλλά ίσως η αποφασιστική στιγμή να έλθει σε λίγο καιρό, όταν θα πρέπει να παρουσιάσουμε τις προτάσεις για το μέλλον. Επομένως, κυρίες και κύριοι βουλευτές, επιτρέψτε μου να σας ευχαριστήσω, εξ ονόματος των χωρών AΚΕ, για την προσπάθεια που έχει γίνει για τη βελτίωση αυτής της συνεργασίας. Και να σας πω ότι η Επιτροπή, για άλλη μία φορά και και ολοένα και περισσότερο, θα δείχνει ιδιαίτερη προσοχή για τις προτάσεις σας και τις ανησυχίες σας σχετικά με το θέμα αυτό.

<SPEAKER ID=251 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 10.00.

<CHAPTER ID=12>
Ποιότητα των υδάτων
<SPEAKER ID=252 NAME="Πρόεδρος">
Η ημερήσια διάταξη προβλέπει την κοινή συζήτηση επί δύο εκθέσεων, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών,
<P>
του κ. Eisma (A4-0395/96), επί της πρότασης οδηγίας του Συμβουλίου σχετικά με την ποιότητα των υδάτων κολύμβησης (COM(94)0036 - C4-0036/94-94/0006(SYN)), -του κ. Collins (Α4-0394/96), σχετικά με την πρόταση οδηγίας του Συμβουλίου για την ποιότητα του νερού που προορίζεται για ανθρώπινη κατανάλωση (COM(94)0612 - C4-0199/95-95/0010(SYN)).
<SPEAKER ID=253 NAME="Eisma">
Πρόεδρε, πριν από δυόμισυ περίπου χρόνια άρχισα να ασχολούμαι με την εκπόνηση μίας έκθεσης σχετικά με την οδηγία για τα ύδατα κολύμβησης. Σήμερα μου δίνεται επιτέλους η ευκαιρία να παρουσιάσω την έκθεση αυτή στο Σώμα. Θα μπορούσα να μιλήσω για το έργο μίας ολόκληρης ζωής, ωστόσο η καθυστέρηση αυτή οφείλεται στη γενική αναθεώρηση της ευρωπαϊκής πολιτικής για τα ύδατα, που επιτύχαμε πριν από δυόμισυ χρόνια. Αυτή είναι η αιτία, ή τουλάχιστον μία από τις αιτίες για την καθυστερημένη εξέταση της οδηγίας. Σήμερα το βράδυ συζητάμε με αντικείμενο μία οδηγία η οποία αφορά όλους τους Ευρωπαίους πολίτες. Όντως, πολλοί άνθρωποι πηγαίνουν διακοπές σε τοποθεσίες στις οποίες υπάρχουν ύδατα κολύμβησης, ενώ η επιλογή πολλών άλλων εξαρτάται απολύτως από την ύπαρξη υδάτων κολύμβησης, και οι πολίτες της Ευρώπης πρέπει να είναι βέβαιοι ότι η πιθανότητα να αρρωστήσουν κολυμπώντας στο νερό, η ποιότητα του οποίου έχει εγκριθεί εκ μέρους της Επιτροπής, είναι εξαιρετικά μικρή. Για το λόγο αυτό, ο κεντρικός άξονας που ακολούθησα για την κατάρτιση της έκθεσής μου είναι η δημόσια υγεία.
<P>
Αυτός είναι και ο λόγος που διαφωνώ με το κριτήριο της Επιτροπής, της κ. Bjerregaard, που στηρίζεται στη δημοσιονομική ουδετερότητα. Πράγματι, σε περίπτωση που υπάρχει μεγάλη πιθανότητα να αρρωστήσουν άνθρωποι που κολυμπούν, υπάρχει προφανώς κάποιο λάθος όσον αφορά τα ισχύοντα πρότυπα και η βελτίωση αυτών είναι λογικό να στοιχίσει κάτι. Έρχομαι τώρα σε ορισμένες σημαντικές τροποποιήσεις που περιλαμβάνονται στην έκθεση. Κατά πρώτον, η επέκταση και σε άλλα είδη θαλάσσιων σπορ εκτός της κολύμβησης. Οι λάτρεις της ιστιοσανίδας και οι δύτες, για παράδειγμα, βρίσκονται συχνά στο νερό. Για ποιο λόγο λοιπόν να προστατεύονται μόνο οι κολυμβητές και όχι και άλλα άτομα που αθλούνται στο νερό. Σε περίπτωση που η Επιτροπή είναι της γνώμης ότι για τα άτομα αυτά δεν μπορούν να ισχύουν τα ίδια πρότυπα που ισχύουν και για τους κολυμβητές, θα ήθελα πάρα πολύ να ξέρω με ποιο τρόπο πιστεύει ότι μπορεί να βρεθεί μία λύση για το πρόβλημα αυτό και ελπίζω ότι η Επίτροπος θα απαντήσει αναφερόμενη διεξοδικά στο θέμα.
<P>
Μία πάρα πολύ σημαντική τροπολογία αφορά τον ορισμό των υδάτων κολύμβησης. Στο παρελθόν προέκυψε ότι τα κράτη μέλη ήταν πάρα πολύ επινοητικά όσον αφορά την ερμηνεία του παλαιού ορισμού. Έχω για παράδειγμα υπόψη μου το Ηνωμένο Βασίλειο, και κοιτάζω την κ. Jackson, η οποία δεν παρευρίσκεται στην αίθουσα, αλλά ευθύνεται όμως για το γεγονός ότι στο Ηνωμένο Βασίλειο η περιοχή του Brighton δεν χαρακτηρίστηκε ως ζώνη κολύμβησης και μία περιοχή γλυκών υδάτων θεωρείται ότι δεν διαθέτει καθόλου ύδατα κολύμβησης. Μάλιστα κύριε Πρόεδρε, σε περίπτωση που αυτό δεν γίνει προκύπτουν κάποια έξοδα εφόσον πρέπει κανείς να εκπληρώσει όλες αυτές τις υποχρεώσεις. Θεωρώ ότι είναι πάρα πολύ σημαντικό ο ορισμός των υδάτων κολύμβησης να είναι περισσότερο σαφής από ό, τι προτείνεται από την Επιτροπή. Στο παρελθόν, σε ορισμένες θερμές περιοχές της Ένωσης ίσχυσε μία περίοδος κολύμβησης ορισμένων εβδομάδων, πράγμα που αποτελεί κακή εφαρμογή των οδηγιών. Γι'αυτό και τις τροποποιήσαμε.
<P>
Έρχομαι τώρα στη σπονδυλική στήλη της οδηγίας, το παράρτημα με τις παραμέτρους. Δεδομένου ότι είναι προσαρμοσμένη στα νέα επιστημονικά δεδομένα, είμαι σε θέση να υποστηρίξω ένα μεγάλο μέρος της πρότασης της Επιτροπής. Ωστόσο, όσον αφορά ορισμένα σημεία προτείνονται ορισμένες τροπολογίες, η σημαντικότερη των οποίων είναι η παράμετρος για τους στρεπτοκόκκους των κοπράνων. Δεν προξενεί έκπληξη το γεγονός ότι η πρόταση της Επιτροπής, που χρονολογείται από το 1994, θεωρείται ήδη παρωχημένη λόγω των νέων επιστημονικών ανακαλύψεων. Τα αποτελέσματα των πρόσφατων μελετών περιλαμβάνονται στην τροπολογία 36. Πρόκειται για ένα αυστηρό πρότυπο που θα έχει ως αποτέλεσμα πολλά ύδατα κολύμβησης που ανταποκρίνονταν στα παλαιά πρότυπα να αντιμετωπίσουν προβλήματα. Ωστόσο δεν πρέπει να λησμονούμε ότι συζητάμε για τη δημόσια υγεία. Σε σχέση με αυτό θα ήθελα για άλλη μία φορά να επανέλθω στις δηλώσεις της κ. Jackson, η οποία προσήλθε στην αίθουσα, σχετικά με τις τεράστιες δαπάνες που συνεπάγονται οι οδηγίες για τα ύδατα κολύμβησης και το πόσιμο ύδωρ. Κυρία Jackson, τα δεδομένα που αναφέρετε απλώς δεν αληθεύουν. Εκτιμάτε ότι η εφαρμογή της οδηγίας για τα ύδατα κολύμβησης θα στοιχίσει στο Ηνωμένο Βασίλειο 4 δισεκατομμύρια λίρες. Οι δαπάνες όχι μόνο θα είναι κατά πολύ χαμηλότερες, επειδή πρέπει να εκτελεστούν πολλά μέτρα στο πλαίσιο άλλων οδηγιών τα οποία οδηγούν σε περιορισμό των εκπομπών, έχω για παράδειγμα υπόψη μου τις οδηγίες για τα αστικά υδάτινα απόβλητα και κάθε οδηγία PC, αλλά και επειδή υπάρχουν νέες τεχνικές, οι οποίες επιτρέπουν την επεξεργασία αποβλήτων με πολύ χαμηλότερο κόστος. Ένα καλό παράδειγμα για την περίπτωση αυτή προσφέρει το νησί Jersey, στη χώρα σας, όπου η επεξεργασία των αποβλήτων με υπέρυθρες ακτίνες στοιχίζει σήμερα 2 εκατομμύρια λίρες, έναντι του ποσού των 11 εκατομμυρίων λιρών που υπολογιζόταν ότι θα έπρεπε να διατεθεί προηγουμένως. Ωστόσο, θα ήθελα να καλέσω την Επίτροπο Bjerregaard να αναφερθεί ακόμη περισσότερο στις δαπάνες που συνεπάγεται η οδηγία αυτή.
<P>
Τέλος, Πρόεδρε, θα ήθελα να ζητήσω από την Επίτροπο να εξηγήσει με ποιο τρόπο πιστεύει ότι η οδηγία αυτή θα πρέπει στο μέλλον να ενσωματωθεί στην οδηγία πλαίσιο για τα ύδατα. Προσωπικά, έχω ορισμένες ιδέες για την περίπτωση αυτή, οι οποίες περιγράφονται στην τροπολογία αριθ. 14, θα ήθελα όμως πάρα πολύ να γνωρίζω την άποψη της Επιτροπής επ'αυτού.

<SPEAKER ID=254 NAME="Collins, Kenneth">
Κύριε Πρόεδρε, η άλλη πλευρά του αντικειμένου τούτου και με παραπλήσια επιχειρήματα αφορά τη διασφάλιση πόσιμου ύδατος υψηλής ποιότητας. Πιστεύουμε ότι ο στόχος αυτός αποτελεί μια πανευρωπαϊκή προτεραιότητα και αυτός είναι ο λόγος για τον οποίο ήταν ανάγκη να λάβουμε υπόψη μας την πρόοδο που έχει κάνει η επιστήμη από την εποχή της τελευταίας οδηγίας το 1980 καθώς επίσης και ο λόγος για τον οποίο συμφωνούμε με τη γενική ιδέα υποβολής μιας νέας και βελτιωμένης πρότασης.
<P>
Θα πρέπει να πω ότι η οδηγία του 1980 δεν υλοποιήθηκε ικανοποιητικά διότι ήταν πολύ περίπλοκη και προκαλούσε σύγχιση με αποτέλεσμα να έχουμε τώρα νέες προδιαγραφές. Το παλαιό μίγμα των διαφόρων τρόπων μέτρησης έχει αντικατασταθεί τώρα από παραμετρικές τιμές τις οποίες πρέπει να επιτυγχάνουν τα κράτη μέλη. Οι τιμές αυτές είναι σαφέστερες και συμβαδίζουν με την τρέχουσα επιστημονική πρακτική. Η Επιτροπή Περιβάλλοντος, Δημόσιας Υγείας και Προστασίας των Καταναλώτων δαπάνησε πολύ χρόνο για την οδηγία αυτή. Η συνεργασία μεταξύ των περισσοτέρων μελών υπήρξε αρίστη και όλες οι τροπολογίες στις οποίες συμφωνήσαμε ακολουθούν ορισμένες πολύ σημαντικές αρχές, ορισμένες από τις οποίες θα περιγράψω τώρα.
<P>
Υπάρχει τεράστια πίεση υπέρ της βελτίωσης των προτύπων της υγείας και του περιβάλλοντος και επομένως δεν έγιναν δεκτές τροπολογίες οι οποίες θα αποδυνάμωναν την προστασία της δημόσιας υγείας που παρείχε η οδηγία του 1980. Έχουμε κάνει προτάσεις για την αύξηση της αυστηρότητας ορισμένων παραμέτρων, κυρίως για τα επίπεδα μολύβδου και φυτοφαρμάκων. Έχουμε μειώσει τον χρόνο που έχουν διαθέσιμο τα κράτη μέλη για να υλοποιήσουν τις προδιαγραφές για τον μόλυβδο από τα 15 χρόνια που προέβλεπε η Επιτροπή στα 10 χρόνια. Υπάρχουν ορισμένοι περιθωριακοί στο Κοινοβούλιο που ήθελαν πέντε χρόνια ή τέσσερα χρόνια ή ίσως και χθες, αλλά αυτά είναι περιθωριακά άτομα και έτσι θα παραμείνουν.
<P>
Ταυτόχρονα ζητούμε από τα κράτη μέλη να συντάξουν εντός μιας πενταετίας προγράμματα για την πλήρη αφαίρεση του μολύβδου από την παροχή του ύδατος. Δεν υπάρχει υπεύθυνο άτομο στην Ευρωπαϊκή Ένωση που να πιστεύει ότι μπορεί να υπάρξει έστω και η ελαχίστη ποσότητα μολύβδου στα ύδατα. Όσον αφορά τα φυτοφάρμακα, έχουμε προτείνει ξανά την παράμετρο των ολικών φυτοφαρμάκων καθόσο αποτελεί τον καλύτερο και ασφαλέστερο τρόπο για να διασφαλίσουμε την προστασία της υγείας από τα διάφορα κοκταίηλ φυτοφαρμάκων.
<P>
Είπα προηγουμένως ότι υπάρχει πίεση για τη βελτίωση της υγείας αλλά εκείνο που είναι πιο σημαντικό είναι ότι η πίεση αυτή είναι λογική. Τα μέλη της επιτροπής συγκεντρώθηκαν όλα μαζί για να επεξεργασθούν συμβιβασμούς σε ορισμένα πολύ δύσκολα και τεχνικά θέματα όπως τα τριχλωρο- και τετραχλωροαιθυλένια και τα τριχαλομεθάνια. Δεν θα μπω σε περισσότερες λεπτομέρεις γι' αυτά διότι αφενός είναι ήδη αργά αλλά και χωρίς αμφιβολία ορισμένοι θα κατανάλωσαν και μερικά άλλα κοκταίλ πριν έρθουν εδώ. Το σημαντικό σημείο είναι ότι έχουμε βρει ουσιαστικούς και ρεαλιστικούς τρόπους για να κάνουμε πιο αυστηρές τις προδιαγραφές για τα περισσότερα κράτη μέλη.
<P>
Θα πρέπει να τονίσω ότι η Φινλανδία, η Σουηδία, οι μεσογειακές χώρες κ.ο.κ. δεν έχουν τα ίδια προβλήματα με τη Δανία ή τη Γερμανία. Έπρεπε να καταλήξουμε σε ένα μέσο δρόμο. Γνωρίζω ότι υπάρχουν άνθρωποι που δεν θέλουν τον μέσο δρόμο αλλά το κάναμε αυτό επειδή είναι υπέρ των συμφερόντων όλων των πολιτών της Ευρώπης και όχι μόνο μιας μερίδας. Έτσι, όπου υπήρχε ανάγκη εισαγάγαμε νέες παραμέτρους, αναφορικά με το πρόβλημα των ενδοκρινικών αναστολέων για παράδειγμα. Τα πρότυπα που έχουμε χρησιμοποιήσει στηρίζονται σε πληροφορίες που είναι δημόσια γνωστές καθώς και σε αξιόπιστα και πρόσφατα επιστημονικά στοιχεία. Οι περισσότερες παράμετροι ακολουθούν τις συστάσεις της Παγκόσμιας Οργάνωσης Υγείας. Πιστεύουμε στη διαφάνεια και τη δημοκρατία και συνεπώς έχουμε καταθέσει ορισμένες τροπολογίες που κάνουν πιο αυστηρές τις απαιτήσεις σχετικά με τη γνωστοποίηση των ελέγχων για τα πόσιμα ύδατα και διασφαλίζουν την ενημέρωση τόσο των καταναλωτών όσο και του Ευρωπαϊκού Κοινοβουλίου.
<P>
Εν συμπεράσματι, οι τροπολογίες που καταθέσαμε δείχνουν ότι θέλουμε μια πρόταση που να συμβαδίζει με τις συνήθειες του Κοινοβουλίου. Δεν θέλουμε επιτροπολογία. Θέλουμε να ενισχύσουμε τις παραμέτρους για την υγεία. Θέλουμε καλύτερη ενημέρωση των καταλωτών και επιμένουμε στην αρχή της πρόληψης και της επιφύλαξης. Η πρόταση είναι σημαντική επειδή έχει ευρύ πεδίο αναφοράς. Μολονότι όλοι μπορούν να ενδιαφέρονται για τον μόλυβδο και τα φυτοφάρμακα περιλαμβάνονται και άλλα τεχνικά θέματα επίσης. Προσπαθήσαμε να συμβιβάσουμε ένα ευρύτατο φάσμα απόψεων και έγιναν και ορισμένες πολύ έντονες συζητήσεις αλλά συνολικά είμαι ικανοποιημένος από τη συνεργασία και την πρόοδο που έγινε τόσο ανάμεσά μας όσο και μεταξύ ημών και της Επιτροπής. Οι προτάσεις είναι προς το συμφέρον μας καθόσο επιθυμούμε να βελτιώσουμε το κάπως απογοητευτικό ιστορικό εφαρμογής των προηγούμενων οδηγιών για τα πόσιμα ύδατα.
<P>
Μια λέξη ακόμη: υπάρχουν ορισμένοι στο Κοινοβούλιο που έχουν παραθέσει μια απαράδεκτη, ψευδή και εξωπραγματική ερμηνεία της εκθέσεως αυτής. Είπαν ότι το όλο θέμα είναι στην τσέπη της βρετανικής κυβερνήσεως. Αυτοί οι ψεύτες δεν φαίνεται να κατανοούν ότι την ώρα που τα έλεγαν αυτά η βρετανική κυβέρνηση εδήλωνε ότι είμαι περιβαλλοντικός εξτρεμιστής. Εάν κατόρθωσα να βρω έναν μέσο δρόμο μεταξύ των φανατικών με τις εντελώς αντίθετες απόψεις τότε πιστεύω ότι έχω ενεργήσει μέσα στο πραγματικό πνεύμα της ευρωπαϊκής ομοφωνίας και επομένως δεν έχω κανένα δισταγμό να συστήσω την έκθεση στο Σώμα.

<SPEAKER ID=255 NAME="Cornelissen">
Πρόεδρε, η καλή ποιότητα των υδάτων κολύμβησης έχει μεγάλη σημασία για τη δημόσια υγεία, το περιβάλλον και τον τουρισμό και η πρόταση αυτή αποτελεί ένα βήμα προς τα εμπρός. Πρόκειται για κάτι που ωφελεί τον τουρισμό. Θέλω να ευχαριστήσω τον εισηγητή επειδή υιοθέτησε ορισμένες προτάσεις της Επιτροπής Μεταφορών και Τουρισμού. Θα αναφέρω τη διεύρυνση της έννοιας «ύδατα κολύμβησης» σε «ύδατα αναψυχής» στη δεύτερη παράγραφο της αιτιολογικής έκθεσης. Παρεμπιπτόντως, θα ήταν περισσότερο συνεπές και περισσότερο σαφές εάν ο εισηγητής προσάρμοζε αναλόγως και το άρθρο 1, παράγραφος 2. Θα ήθελα επίσης να εκφράσω την ικανοποίησή μου για την υιοθέτηση της γαλανής σημαίας ως σύμβολο για την εξαιρετική ποιότητα των υδάτων. Πρόκειται για ένα σύμβολο το οποίο θα μπορούν εύκολα να αναγνωρίζουν οι πολίτες μας. Λυπούμαι όμως που ο εισηγητής δεν υιοθέτησε την πρότασή μας σύμφωνα με την οποία η προθεσμία για τη δημοσίευση των στοιχείων που αφορούν την ποιότητα των υδάτων θα πρέπει να λήγει στις 31 Ιανουαρίου. Γιατί; Οι καταναλωτές έχουν δικαίωμα να ενημερώνονται εγκαίρως σχετικά με την ποιότητα των υδάτων κολύμβησης και αναψυχής στην περιοχή στην οποία προτίθενται να περάσουν τις διακοπές τους. Περισσότερο από 200 εκατομμύρια Ευρωπαίοι επιλέγουν να πάνε καλοκαιρινές διακοπές σε έναν προορισμό ο οποίος διαθέτει ύδατα αναψυχής. Οι περισσότεροι από αυτούς κλείνουν ήδη ενωρίς θέση για να μπορέσουν να πάνε εκεί τους πολυσύχναστους θερινούς μήνες. Το έγκαιρο κλείσιμο θέσης έχει μεγάλη σημασία για τον τουρισμό και στις 15 Μαΐου, όπως προτείνει ο εισηγητής, είναι απλώς πολύ αργά. Όλοι οι εμπειρογνώμονες που συμβουλεύτηκα με διαβεβαιώνουν, κυρία Επίτροπε, ότι είναι δυνατό οι πληροφορίες που αφορούν τη μέτρηση της ποιότητας των υδάτων το Φθινόπωρο να δημοσιεύονται στις 31 Ιανουαρίου, δηλαδή μετά από 4 μήνες. Θεωρώ ότι η ημερομηνία της 15ης Μαΐου αποτελεί κλασσικό παράδειγμα μίας γραφειοκρατικής προσέγγισης, άσχετης με την πραγματικότητα, με την οποία χάνεται μία ευκαιρία. Θα ήθελα να ακούσω από το στόμα της κυρίας Επιτρόπου ένα σαφές επιχείρημα που να αντικρούει την άποψη των εμπειρογνωμόνων.
<P>
Τέλος, θα ήθελα να εκφράσω την εκτίμησή μου για τις προσπάθειες που καταβάλλονται στη χώρα μου, την Ολλανδία, όπου οι κρατικές αρχές και οι όμιλοι θαλάσσιων σπορ αγωνίζονται από κοινού για τον περιορισμό της ρύπανσης των θαλάσσιων υδάτων από δραστηριότητες που αφορούν τα θαλάσσια σπορ.

<SPEAKER ID=256 NAME="Πρόεδρος">
Θα ήθελα να παρακαλέσω τους συναδέλφους οι βοηθοί τους να μην κάθονται στα βουλευτικά έδρανα, αλλά στα προβλεπόμενα πίσω καθίσματα.

<SPEAKER ID=257 LANGUAGE="NL" NAME="De Coene">
Πρόεδρε, αξιότιμοι συνάδελφοι, κυρία Επίτροπε, εξ ονόματος της σοσιαλιστικής παράταξης θα ήθελα να συγχαρώ τους κ. Eisma και Collins για την πολύ ικανοποιητική εργασία που παρουσίασαν. Στην παρέμβασή μου θα περιοριστώ στην οδηγία για τα ύδατα κολύμβησης. Στην οδηγία που εξετάζεται στην έκθεση του κ. Collins θα αναφερθούν συνάδελφοι από την παράταξή μου. Επιτέλους, έχουμε πλέον τη δυνατότητα να προσαρμόσουμε καλύτερα στην πραγματικότητα την οδηγία σχετικά με την ποιότητα των υδάτων κολύμβησης.
<P>
Αυτό συμβαίνει κατ'αρχάς με την επέκταση του πεδίου εφαρμογής της οδηγίας σε όλες τις περιοχές στις οποίες δεν απαγορεύεται η κολύμβηση. Επίσης, είναι απαραίτητο να ενταχθούν στο πεδίο εφαρμογής της οδηγίας και τα ύδατα που προορίζονται για θαλάσσια σπορ. Όχι μόνο οι κολυμβητές, αλλά και όσοι κάνουν θαλάσσια σπορ έρχονται σε επαφή με τα ύδατα, πράγμα που σημαίνει ότι και στην περίπτωση αυτή πρέπει να ισχύουν ποιοτικά πρότυπα.
<P>
Στα πλαίσια του τουριστικού ανταγωνισμού, η ποιότητα των υδάτων κολύμβησης διαδραματίζει ένα ολοένα και περισσότερο σημαντικό ρόλο. Μακροπρόθεσμα δε, η πλήρωση αυστηρών ποιοτικών προτύπων αποτελεί οικονομικό πλεονέκτημα. Για το λόγο αυτό είναι προς το συμφέρον του καταναλωτή τα ύδατα κολύμβησης να ελέγχονται παντού με τον ίδιο τρόπο και τα αποτελέσματα να γνωστοποιούνται με κατονοητό και ενιαίο τρόπο.
<P>
Για να αποφευχθούν οι διάφοροι δόλιοι χειρισμοί, πιστεύουμε ότι είναι απαραίτητο να υπαχθούν στις διατάξεις της οδηγίας αυτής και οι νέες περιοχές κολύμβησης. Το θέμα δεν είναι η χορήγηση παράτασης. Αυτό θα σήμαινε ότι τα πρώτα χρόνια θα επιτρεπόταν ο πειραματισμός με την υγεία των κολυμβητών. Τα κράτη μέλη πρέπει να φροντίσουν ώστε κάθε περιοχή την οποία εγκρίνουν ως περιοχή κολύμβησης ανταποκρίνεται ευθύς εξ αρχής στα ισχύοντα πρότυπα.
<P>
Σε περίπτωση που από μετρήσεις προκύψει ότι η ρύπανση συνιστά απειλή για τη δημόσια υγεία, τα κράτη μέλη οφείλουν να απαγορεύουν την κολύμβηση στις εν προκειμένω περιοχές. Όμως, αυτή η απαγόρευση πρέπει να ληφθεί στα σοβαρά. Δεν αρκεί να τοποθετηθεί μία απαγορευτική πινακίδα στο νερό. Ο πληθυσμός πρέπει να ενημερωθεί επαρκώς μέσω του Τύπου, του ραδιοφώνου και της τηλεόρασης.
<P>
Τέλος, προέκυψε ότι είναι απαραίτητο να ενισχυθούν τα πρότυπα που αφορούν τους στρεπτοκόκκους, ενώ κρίθηκε απαραίτητο να συμπεριληφθούν στο παράρτημα και νέες παράμετροι και κυρίως τα φυτοφάρμακα, όπως τα ζιζανιοκτόνα, αλλά και τα νιτρικά και φωσφορικά άλατα. Όλα αυτά αποφασίστηκαν με στόχο την επαρκή προστασία της δημόσιας υγείας. Πρόκειται για ένα στοιχείο το οποίο θα πρέπει να έχει πολύ περισσότερο βάρος από ό, τι οποιοδήποτε κοντόφθαλμο τουριστικό συμφέρον. Επιπλέον, επιθυμία μας είναι, όταν αναφέρουν τα κράτη μέλη στην Επιτροπή, να προσκομμίζουν και τα απαραίτητα αποδεικτικά στοιχεία. Μέχρι σήμερα οι αναφορές δεν μπορούσαν να ελεγχθούν κατά κανένα τρόπο δεδομένου ότι πρόκειται για μονομερείς δηλώσεις, χωρίς αποδεικτικά στοιχεία, κατάσταση η οποία πρέπει να βελτιωθεί σύντομα. Συνάδελφοι από την παράταξή μου να αναφερθούν στη συνέχεια περισσότερο συγκεκριμένα στην έκθεση του κ. Collins.

<SPEAKER ID=258 LANGUAGE="IT" NAME="Poggiolini">
Κύριε Πρόεδρε, κύριοι συνάδελφοι, κυρία επίτροπε, η οδηγία που αναφέρεται στην ποιότητα των υδάτων κολύμβησης και η οποία είχε εγκριθεί το μακρυνό πλέον 1976, φαίνεται σήμερα ξεπερασμένη. θα ήταν σωστό συνεπώς να εσυγχρονισθεί.
<P>
Όσον αφορά την πρακτική εφαρμογή της, διαπιστώθηκε ότι δυστυχώς ορισμένα κράτη μέλη συνάντησαν σημαντικές δυσκολίες με αποτέλεσμα, μετά από διάφορες τροποποιήσεις, μόνο το 1990 να γίνει δεκτή από όλα τα κράτη μέλη. Καθίσταται συνεπώς αναγκαία η απλοποίηση των ρυθμίσεων, και σε σχέση με άλλες σημαντικές προόδους που σημειώθηκαν από το 1976 και κατόπιν σε επίπεδο χημειοφυσικών και, κυρίως, μικροβιολογικών αναλύσεων. Κατά την άποψη της Επιτροπής με αυτό τον τρόπο θα μειωθεί ο αριθμός των αναλύσεων και κατά συνέπεια το κόστος.
<P>
Το γενικό και λεπτό πρόβλημα που έχουμε να αντιμετωπίσουμε έχει να κάνει με τη εξεύρεση μιας σωστής ισορροπίας μεταξύ της ανάγκης απλοποίησης των αναλύσεων, ωστε όλα τα κράτη μέλη να μπορούν να τις πραγματοποιούν, και του βασικού στόχου της οδηγίας, χωρίς να μειωθεί το επίπεδο προστασίας των κολυμβητών, με την αποδυνάμωση της οδηγίας.
<P>
Έχει τεθεί επίσης και το πρόβλημα μιας ευρύτερης και σαφέστερης ενημέρωσης των πολιτών σχετικά με την ασφάλεια των υδάτων κολύμβησης και με τη χρησιμοποίηση ραδιοτηλεοπτικών μέσων, ώστε να παρέχονται σε όλους καταληπτά και εξαντλητικά δεδομένα.
<P>
Οι τροπολογίες μας καθώς και οι τροπολογίες των άλλων ομάδων επιδιώκουν την επίλυση αυτών των προβλημάτων και πολλές από αυτές τις τελευταίες υποστηρίζει το Ευρωπαϊκό Λαϊκό Κόμμα.
<P>
Ένα άλλο λεπτό θέμα είναι ο εντοπισμός των ζωνών στις οποίες θα πρέπει να διαξάγονται οι έλεγχοι. Η οδηγία του 1976 αναφερόταν σε ζώνες όπου σύχναζε ένας μεγάλος αριθμός λουομένων και η διατύπωση αυτή επέτρεψε την εξέταση 16.000 περιοχών κολύμβησης εντός της Ένωσης. Ενδεχομένως φαίνονται πολλές, αλλά θα πρέπει να ληφθεί υπόψη ότι σε χώρες όπως η Ιταλία και η Ισπανία οι παραλίες ξεπερνούν τις 8.000 χιλιόμετρα, και συμπεριλαμβάνουν ένα μεγάλο αριθμό ζωνών κολύμβησης, σε πολλές από τις οποίες συχνάζουν τουρίστες και πολίτες της περιοχής.
<P>
Η ένταξη εκ μέρους της Επιτροπής του νέου ορισμού των υδάτων κολύμβησης που σημαίνει ύδατα στα οποία δεν απαγορεύεται η κολύμβηση και όπου παραδοσικά συχνάζει ένας μεγάλος αριθμός λουομένων, περιορίζει τον αριθμό των ζωνών που θα πρέπει να ελέγχονται. Αρκεί να σκεφτούμε, πράγματι, ότι θα έμεναν εκτός ελέγχου όλες οι ζώνες όπου συχνάζει ένας μέσος αριθμός λουομένων.
<P>
Δεν θα υπερψηφίσουμε την τροπολογία 16 του ΕΣΚ διότι εάν εφαρμοσθεί θα επεξέτεινε τον έλεγχο και τις αναλύσεις σε όλες τις χιλιάδες χιλιόμετρα των παραλιών της Ένωσης, ακόμη και σε εκείνες που συχνάζονται ελάχιστα. Το πρόβλημα αυτό αξίζει να μελετηθεί από την πλευρά της Επιτροπής, του Συμβουλίου και του ίδιου του Κοινοβουλίου, που θα μπορούσε ενδεχομένως να προτείνει μία συμβιβαστική λύση με την ευκαιρία της δεύτερης ανάγνωσης.
<P>
Επιμένοντας σε αυτές τις παρατηρήσεις, το Ευρωπαϊκό Λαϊκό Κόμμα πιστεύει ότι η εξεταζόμενη οδηγία θα πρέπει χωρίς άλλο να εγκριθεί από το Κοινοβούλιο.

<SPEAKER ID=259 LANGUAGE="IT" NAME="Baldi">
Κύριε Πρόεδρε, κύριοι συνάδελφοι, στο πλαίσιο της αναθεώρησης της κοινοτικής νομοθεσίας για τα ύδατα και σύμφωνα με τα συμπεράσματα στα οποία κατέληξε το Συμβούλιο το Δεκέμβριο του 1993, η σημερινή πρόταση παρουσιάζει σημαντικές διαφορές σε σχέση με την οδηγία 80/778 που ισχύει σήμερα. Η οδηγία αποβλέπει στην εξασφάλιση μεγαλύτερης προστασίας της υγείας και, για πρώτη φορά, καθορίζει μία σειρά ελάχιστων προϋποθέσεων ποιότητας για το πόσιμο νερό σε όλη την Κοινότητα.
<P>
Εάν από τη μία πλευρά είναι σωστή η διαβεβαίωση ότι η πρόταση τείνει να απλοποιήσει την ισχύουσα οδηγία προσαρμόζοντας τις παραμέτρους αναφοράς που αφορούν το περιεχόμενο μολύβδου, βορίου, χαλκού κτλ., από την άλλη θα πρέπει να υπογραμμισθεί η ανεπαρκής προσοχή που δόθηκε κατά τη συζήτηση στην Επιτροπή Περιβάλλοντος στην προστασία της δημόσιας υγείας και των καταναλωτών όσον αφορά ορισμένες θεμελιώδεις πλευρές πρωταρχικής σημασίας.
<P>
Είναι πράγματι εκπληκτικό το ότι δεν συζητήθηκε επαρκώς το πρόβλημα του χαλκού που, στην πρόταση της Επιτροπής έχει ενταχθεί στον πίνακα σχετικά με τις χημικές παραμέτρους -ο οποίος απαριθμεί δηλητήρια όπως το αρσενικό, το κυάνιο, το μερκούριο, ο μόλυβδος κτλ.- αντί να σημειώνεται στον πίνακα σχετικά με τις παραμέτρους δείκτες ρύπανσης, που χρησιμεύουν για τον έλεγχο και διευκολύνουν τις μετρήσεις ενδεχομένων αλλαγών στην ποιότητα του νερού, του οποίου έχουν τονισθεί οι ωφέλιμες ιδιότητες στην έκθεση που μας διαβίβασε ο Παγκόσμιος Οργανισμός Υγείας τον Οκτώβριο του 1996.
<P>
Θα ήθελα να σημειώσω ότι αυτή η παράλειψη δημιούργησε πολλές υποψίες, που αυξήθηκαν όπως δείχνει η εξέταση των τροπολογιών της Επιτροπής Περιβάλλοντος, Δημόσιας Υγείας και Προστασίας των Καταναλωτών. ως παράδειγμα αναφέρω την τροπολογία στη 14η αιτιολογική σκέψη με την οποία ζητείται από την Επιτροπή να επεξεργασθεί ευρωπαϊκές ρυθμίσεις όσον αφορά τα υλικά που χρησιμοποιούνται για τον εφοδιασμό πόσιμου νερού. Ποια θα είναι αυτά τα νέα υλικά, ποια συμφέροντα αποκρύπτουν τα κράτη; Επιπλέον, θα ήθελα να υπενθυμίσω ότι εάν τουλάχιστον από υγειονομικής πλευράς δικαιολογείται η μείωση του ανωτάτου ορίου μολύβδου και η συνεπαγόμενη μείωση των σωλήνων από μόλυβδο, δεν θα πρέπει να λησμονούμε ότι το ύψος των απαιτουμένων επενδύσεων καθιστά διστακτικό το μεγαλύτερο μέρος των κρατών μελών. Μόνο για την Ιταλία έχει υπολογισθεί ότι απαιτούνται 30.000 δισεκατ. λιρέτες, το 80 % των οποίων θα χρειασθεί για την αντικατάσταση των σωλήνων στο εσωτερικό των κατοικιών, που θα πρέπει να γίνει εντός 15 ετών.
<P>
Εφόσον το νερό είναι ή πιο διαδεδομένη ουσία, είναι ιδιαίτερα σημαντική η προστασία του καταναλωτή από αυτή την άποψη.

<SPEAKER ID=260 LANGUAGE="DA" NAME="Dybkjζr">
Κύριε Πρόεδρε, οι τροποποιήσεις τόσο της οδηγίας για τα ύδατα κολύμβησης όσο και της οδηγίας για το νερό που προορίζεται για ανθρώπινη κατανάλωση, οι οποίες εξετάζονται τη στιγμή αυτή, απορρέουν από τις αποφάσεις σχετικά με την αρχή της επικουρικότητας, που λήφθηκαν στη Σύνοδο Κορυφής του Εδιμβούργου το 1992. Οι τροποποιήσεις των δύο αυτών οδηγιών ωθούν πολλούς να ρωτήσουν κατά πόσο αυτή ήταν η μορφή της αρχής της επικουρικότητας που το Συμβούλιο είχε κατά νού. Πρέπει να είναι κανείς πάντα προσεκτικός όταν πρέπει ξαφνικά να απλουστευθούν οδηγίες για το περιβάλλον, διότι οι απλουστεύσεις αυτές είναι πολύ εύκολο να οδηγήσουν τελικά σε υποβάθμιση των προτύπων, πράγμα που φαίνεται να συμβαίνει και στην προκειμένη περίπτωση. Ωστόσο, πρέπει φυσικά να διερωτηθούμε κατά πόσο «η τομή έγινε σωστά» και κατά πόσο θα υπάρχουν διαθέσιμα κεφάλαια, αποτελεί δε φυσικά καθήκον των ευρωβουλευτών να θέτουν το ερώτημα αυτό συνέχεια.
<P>
Το πρόβλημα με την οδηγία σχετικά με το νέρο που προορίζεται για ανθρώπινη κατανάλωση είναι ότι πρόκειται τόσο για μια οδηγία που ορίζει τα ελάχιστα πρότυπα όσο και για μια οδηγία όπου το νερό θεωρείται ως αγαθό. Συνεπώς, θα ήταν απαράδεκτο εάν οι προτεινόμενες ανώτατες τιμές, π.χ. για το μόλυβδο, δεν γίνονται σεβαστές άσχετα από το κατά πόσο αυτό θα έχει ως αποτέλεσμα μεγάλες δαπάνες σε άλλες χώρες - αναγνωρίζεται δε ότι αυτό θα συμβεί· εάν όμως δεν τηρηθούν οι εν λόγω ανώτατες τιμές, οι λαοί που επιθυμούν χαμηλότερη περιεκτικότητα σε μόλυβδο, δεν θα αισθάνονται απόλυτα ασφαλείς. Συνεπώς, ανατρέπεται το όλο ερώτημα κατά πόσο πρόκειται στην ουσία για μια οδηγία που ορίζει ελάχιστα πρότυπα. Είμαι επομένως της γνώμης ότι η οδηγία αυτή πρέπει να εξεταστεί λαμβάνοντας υπόψη ότι πρόκειται για μια οδηγία που ορίζει ελάχιστα πρότυπα, και η οποία όμως θεωρεί ταυτόχρονα το νερό ως αγαθό.
<P>
Η Ομάδα των Φιλελευθέρων - για να έλθουμε τώρα στις συγκεκριμένες τροπολογίες - μπορεί να ψηφίσει υπέρ των τροπολογιών όσον αφορά την οδηγία για τα ύδατα κολύμβησης, εκτός από τις 38 και 39, οι οποίες φαίνεται να είναι θαυμάσιες προτάσεις όσον αφορά την οδηγία σχετικά με το νερό που προορίζεται για ανθρώπινη κατανάλωση, αλλά υπερβολικά γενικές όσον αφορά την οδηγία για τα ύδατα κολύμβησης. Σχετικά με το θέμα της οδηγίας όσον αφορά το νερό που προορίζεται για ανθρώπινη κατανάλωση, επιθυμούμε να συνεχιστεί η συζήτηση για τις συνεπαγόμενες δαπάνες, αλλά δεν μπορεί σε καμία περίπτωση να γίνει αποδεκτή η μη τήρηση των ανώτατων τιμών, διότι έχει αποδειχθεί ότι η κατανάλωση μεγάλων ποσοτήτων μολύβδου είναι επικίνδυνη για τις γυναίκες και τα παιδιά.

<SPEAKER ID=261 LANGUAGE="ES" NAME="Gonzαlez Αlvarez">
Κύριε Πρόεδρε, με αφορμή τη συζήτηση σχετικά με την έκθεση του κ. Florenz, τον περασμένο Οκτώβριο, που αφορούσε τη δυνατότητα και την ανάγκη μιας οδηγίας πλαισίου σχετικά με τα ύδατα στην Ευρώπη, διαπιστώθηκε ότι το 15 με 20 % των ευρωπαϊκών υδάτων δεν διαθέτουν την κατάλληλη ποιότητα. Από τις δύο οδηγίες, των οποίων την αναθεώρηση συζητάμε σήμερα, η μία είναι 21 ετών και η άλλη 16. Εμείς θεωρούμε ότι θα έπρεπε να γίνουν αποδεκτές οι περισσότερες από τις τροπολογίες που παρουσιάστηκαν και εγκρίθηκαν από την Επιτροπή Περιβάλλοντος, Δημόσιας Υγείας και Προστασίας των Καταναλωτών, ώστε η εφαρμογή των οδηγιών να γίνει όπως πρέπει.
<P>
Ως το 1990, όσον αφορά την Οδηγία σχετικά με τα ύδατα κολύμβησης, κανένα Κράτος μέλος δεν την είχε μεταφέρει με τρόπο σωστό και αποδεκτό στις εθνικές του νομοθετικές διατάξεις και υπήρχαν πολυάριθμα προβλήματα εφαρμογής. Γι' αυτό, υπό το φως των νέων δυνατοτήτων που προσφέρουν οι φυσικοχημικές αναλύσεις σήμερα, καθώς και υπό το φως της οδηγίας σχετικά με την ενημέρωση των καταναλωτών, η αναθεώρηση καθίσταται απαραίτητη.
<P>
Είναι επίσης αναγκαίο να υπάρχει μια συνολική θεώρηση του προβλήματος. Στην ακρόαση που διεξήχθη στην Επιτροπή Περιβάλλοντος, Δημόσιας Υγείας και Προστασίας των Καταναλωτών πριν από ένα ή ενάμιση χρόνο, διαπιστώθηκε η ανάγκη όχι μόνο να λαμβάνεται υπόψη η ποιότητα, αλλά επίσης και η ποσότητα των υδάτων.
<P>
Θα ήθελα επίσης να υπενθυμίσω εδώ ότι πριν από λίγο καιρό, στη δική μου χώρα, το βακτηρίδιο legionella , μέσω των υδάτων, κόστισε περισσότερους από 20 νεκρούς και πάνω από 200 ασθενείς. Κατά συνέπεια, είναι αναγκαίο να αναθεωρηθούν οι οδηγίες ώστε να διασφαλιστεί η ποιότητα των υδάτων στην Ευρώπη, η οποία σήμερα απειλείται σοβαρά.

<SPEAKER ID=262 LANGUAGE="FR" NAME="Lannoye">
Κύριε Πρόεδρε, υπάρχουν δύο είδη ισχυρής επιχειρηματολογίας για να αλλάξει η οδηγία του 1980 που αφορά στα ύδατα που προορίζονται για ανθρώπινη κατανάλωση.
<P>
Το πρώτο είδος επιχειρημάτων αφορά στην επιστημονική γνώση της τοξικότητας των ρυπαντών για την υγεία του ανθρώπου. Η γνώση αυτή έχει εξελιχθεί σε πολύ μεγάλο βαθμό. Δεύτερον, βρίσκουμε τώρα, στα ύδατα που προορίζονται για ανθρώπινη κατανάλωση, ρυπαντές οι οποίοι δεν υπήρχαν πριν δεκαπέντε χρόνια, ή υπήρχαν σε πολύ περιορισμένη ποσότητα.
<P>
Ποιά είναι η σημερινή κατάσταση της ποιότητας των επίγειων και των υπόγειων υδάτων; Η πορεία της είναι φθίνουσα. Η ίδια η Επιτροπή το επιβεβαιώνει στην τελευταία έκθεσή της. Υπάρχουν κυρίως πολύ σοβαρά προβλήματα που συνδέονται με την ύπαρξη νιτρικών αλάτων και παρασιτοκτόνων, αλλά και οργανικών χλωρίων.
<P>
Δύο είναι οι πιθανές απόψεις. Είτε ενισχύουμε την οδηγία για την όσο το δυνατόν καλύτερη προστασία της υγείας, είτε την κάνουμε πιό ελαστική, προσαρμόζοντάς την στην πραγματικότητα, κι όλα αυτά στο όνομα του ρεαλισμού. Δυστυχώς, η Επιτροπή επέλεξε την δεύτερη οδό, εξαιρώντας μία παράμετρο, σχετικά με το μόλυβδο. Για ορισμένες σημαντικές παραμέτρους, όπως τα παρασιτοκτόνα, τα χλωριούχα διαλυτικά και τα τριαλομεθάνια η απάντηση είναι προφανώς ανεπαρκής τη στιγμή που συχνά πρόκειται για καρκινογόνες ουσίες.
<P>
Σχετικά με μία ιδιαίτερη παράμετρο, ή μάλλον μια ομάδα παραμέτρων, την ραδιενέργεια, δεν έχει καθοριστεί καμία οριακή τιμή και δηλώνω εδώ, υπόψιν των συναδέλφων ότι, παρ&#x02BC; όλα όσα ειπώθηκαν στη σύνοδο, δεν υπάρχει ούτε και στην αντίστοιχη οδηγία Euratom καμία οριακή τιμή για τα ραδιενεργά στοιχεία.
<P>
Αυτός είναι κι ο λόγος για τον οποίο -γνωρίζοντας ότι μεγάλος αριθμός επιγείων υδάτων έχουν μολυνθεί απ&#x02BC; τη ραδιενέργεια- εισάγαμε μια τροπολογία για το εν λόγω θέμα, συμπεριλαμβάνοντας κι άλλες τροπολογίες σχετικές βεβαίως με τις παραμέτρους που μόλις προηγουμένως ανέφερα.
<P>
Ελπίζω οι προτάσεις αυτές να μην ερμηνευθούν ως δείγμα στυγνού ριζοσπαστισμού, αλλά απλούστατα, ως προβληματισμός για τη βελτίωση της υγείας των ευρωπαίων πολιτών.

<SPEAKER ID=263 LANGUAGE="NL" NAME="Blokland">
Πρόεδρε, θα ήθελα να αναφερθώ στα ύδατα κολύμβησης, στην έκθεση του κ. Eisma. Στην αιτιολογική έκθεση του εγγράφου της Επιτροπής αναφέρεται ποιοι ήταν οι λόγοι που οδήγησαν στην υποβολή πρότασης για την τροποποίηση της οδηγίας για την ποιότητα των υδάτων κολύμβησης. Αυτό που δεν αναφέρεται είναι ότι η οδηγία αυτή εξακολουθεί να εφαρμόζεται με πάρα πολύ διαφορετικό τρόπο 21 χρόνια μετά από την έγκρισή της. Μεταξύ των κρατών μελών δεν υπάρχουν μόνο σημαντικές διαφορές όσον αφορά τον καθορισμό των υδάτων κολύμβησης, αλλά και όσον αφορά την προστασία της ποιότητας των υδάτων.
<P>
Για τους λόγους αυτούς είναι απαραίτητο να υπάρχει μία σαφής οδηγία για την ποιότητα των υδάτων κολύμβησης, η οποία να μην αφήνει πολλά περιθώρια ερμηνείας σε αυτούς που οφείλουν να την εφαρμόσουν. Τα ύδατα είναι μεν λιγότερο κινητικά απ'ό, τι ο αέρας, ωστόσο δεν περιορίζονται στα εθνικά σύνορα. Για το λόγο αυτό είναι απολύτως απαραίτητο να θεσπιστούν συγκεκριμένοι δείκτες που θα συνοδεύονται και από οριακές τιμές. Από την άποψη αυτή, η πρόταση που έχει υποβληθεί προσφέρει μία ικανοποιητική βάση. Ταυτόχρονα δε, ο εισηγητής πρότεινε ορισμένες χρήσιμες προσθήκες.
<P>
Θα ήθελα να υποβάλω μερικές ερωτήσεις που αφορούν δύο σημεία. Κατ'αρχάς, το πεδίο εφαρμογής, το οποίο η Επιτροπή επιθυμεί να περιορίσει στις περιοχές όπου πηγαίνουν κολυμβητές. Η Επιτροπή Περιβάλλοντος ενέκρινε τροπολογίες σύμφωνα με τις οποίες το πεδίο εφαρμογής επεκτείνεται και στα ύδατα αναψυχής. Η επέκταση αυτή έχει σοβαρές επιπτώσεις. Θα πρέπει να λαμβάνονται δείγματα από πολύ περισσότερες περιοχές και για μία μεγαλύτερη περίοδο. Ποια είναι η θέση της Επιτροπής όσον αφορά την επέκταση του πεδίου εφαρμογής;
<P>
Θα ήθελα επίσης να πληροφορηθώ από την Επιτροπή πώς αντιλαμβάνεται τη σχέση μεταξύ της οδηγίας για τα ύδατα κολύμβησης και της οδηγίας πλαίσιο που θα εκδοθεί στο μέλλον για την ποιότητα των υδάτων. Πώς αξιολογεί από την άποψη αυτή η Επιτροπή την τροπολογία αριθ. 14;

<SPEAKER ID=264 LANGUAGE="FR" NAME="Grossetκte">
. Κύριε Πρόεδρε, στην περίπτωση αυτή, αρχίζω την ομιλία μου αμέσως και θα μου επιτρέψετε να σας πω ότι θα αναφερθώ ιδιαιτέρως στην έκθεση του κ. Collins σχετικά με το πόσιμο νερό.
<P>
Έχοντας ήδη αναφέρει ένα συγκεκριμένο αριθμό στοιχείων, θα ήθελα ιδιαιτέρως ν&#x02BC; απευθυνθώ στην Επιτροπή απορώντας πώς πήρε το θάρρος να προτείνει μια προδιαγραφή η οποία μου φαίνεται εντελώς εξωπραγματική, μάλλον ιδιαίτερα χαμηλή -10μg μολύβδου ανά λίτρο νερού- η οποία όμως θα εφαρμοστεί με προθεσμία δεκαπέντε ετών. Κι όμως, αν υπάρχει όντως πρόβλημα για τη δημόσια υγεία, δε βλέπω ποιός είναι ο λόγος να περιμένουμε δεκαπέντε χρόνια για τη ρύθμισή του. Είναι μια πρόταση απ&#x02BC; την οποία λείπει συνοχή.
<P>
Εκείνο που θα είχε συνοχή κατά τη γνώμη μου είναι να προτείνουμε το καλύτερο που έχουμε να κάνουμε, δηλαδή το να μειώσουμε το ποσοστό περιεκτικότητας σε μόλυβδο στο πόσιμο νερό, το οποίο βρίσκεται σήμερα στα 50μg ανά λίτρο, στα 25μg ανά λίτρο εντός των επομένων πέντε ετών. Πιστεύω πως σ&#x02BC; αυτό το θέμα έχει ήδη σημειωθεί κάποια πρόοδος. Και στο τέλος αυτής της πενταετίας, αναθεωρούμε την οδηγία. Γιατί να την αναθεωρήσουμε σε πέντε χρόνια; Πολύ απλά γιατί σήμερα δε γνωρίζουμε τις τοξικολογικές μελέτες για τη μολυβδαιμία στο αίμα. Θα επιθυμούσα λοιπόν να ξέρω εάν η Ευρωπαϊκή Επιτροπή είναι αποφασισμένη να επιχειρήσει αυτό το είδος μελέτης.
<P>
Θα ήθελα επίσης να ξέρω εάν είναι αποφασισμένη να ξεκινήσει μελέτες για τις συνέπειες της χρησιμοποίησης πλαστικού στους αγωγούς νερού. Σήμερα, ορισμένοι αναρωτιούνται για τις συνέπειες της χρησιμοποίησης αυτού του πλαστικού στον τομέα της ενδοκρινολογίας. Και γι αυτό το θέμα, οι επιστημονικές μας γνώσεις είναι ελλιπείς. Μπορούμε ίσως να ελπίζουμε ότι θα τις έχουμε σε πέντε χρόνια εάν η ευρωπαϊκή Επιτροπή ασχοληθεί με το ζήτημα.
<P>
Τέλος, θα ήθελα να διευκρινίσω ότι είναι ιδιαίτερα σημαντικό να εναρμονιστούν οι μέθοδοι δειγματοληψίας και ελέγχου συγκέντρωσης του μολύβδου¨ πράγματι, αυτή τη στιγμή, οι μέθοδοι ελέγχου της συγκέντρωσης μολύβδου στο νερό δεν είναι εναρμονισμένες. Το αυτό ισχύει και για τις μεθόδους δειγματοληψίας, οι οποίες διαφέρουν απ&#x02BC; τη μια χώρα στην άλλη, πράγμα που καθιστά τον προσδιορισμό προδιαγραφής ιδιαίτερα δύσκολο.
<P>
Εκπλήσσομαι επίσης με τις νέες θέσεις της Επιτροπής για το χαλκό. Πράγματι, δεν διαθέτουμε ισχυρά στοιχεία υπέρ μιας τέτοιας σκλήρυνσης της στάσης της Επιτροπής σε ό, τι αφορά το χαλκό.
<P>
Αρμόζει επομένως να μετριάσουμε αρκετά αυτά τα ζητήματα του χαλκού ή του μολύβδου στο πόσιμο νερό. Όλοι γνωρίζουμε ότι η προδιαγραφή OMS των 10μg ανά λίτρο είναι μια προδιαγραφή που εφαρμόζεται για τα βρέφη. Κι όμως, γνωρίζουμε ακόμη ότι οι κάτοικοι των χωρών της Ευρωπαϊκής Ένωσης δεν χρησιμοποιούν πια, εδώ και δεκαετίες, το πόσιμο νερό, το νερό της βρύσης όπως λέμε, για τα βρέφη. Όλες οι νέες μητέρες γνωρίζουν πολύ καλά πως πρέπει να χρησιμοποιούν κάποιο μεταλλικό νερό για την προετοιμασία των μπιμπερόν των μωρών τους. Δεν είναι λοιπόν απαραίτητο να εφαρμοστεί σε ολόκληρο τον πληθυσμό η προδιαγραφή της ΠΟΥ η οποία προορίζεται για ένα συγκεκριμένο τμήμα του πληθυσμού, τα βρέφη.
<P>
Αυτές ήταν οι ερωτήσεις που ήθελα να απευθύνω στην κυρία Επίτροπο.

<SPEAKER ID=265 LANGUAGE="DA" NAME="Kirsten Jensen">
Κύριε Πρόεδρε, το νερό που προορίζεται για ανθρώπινη κατανάλωση πρέπει να είναι καθαρό και όχι μόνο υγιεινό, διότι διαφορετικά είμαστε υποχρεωμένοι να εκτιμήσουμε την ανθεκτικότητα των ανθρώπων έως ότου αρρωστήσουν. Επομένως, το νερό που προορίζεται για ανθρώπινη κατανάλωση πρέπει να είναι καθαρό, πράγμα το οποίο αποτελεί άλλωστε τη βάση της σχετικής οδηγίας που ισχύει σήμερα, αλλά η οποία αγνοήθηκε πλήρως επί σειρά ετών από πολλές χώρες. Στη βιομηχανία και οι πλέον αδιάφοροι συμμερίζονται τη δυσαρέσκεια των κυβερνήσεων με την ισχύουσα οδηγία. Είναι γνωστό ότι το νερό που προορίζεται για ανθρώπινη κατανάλωση μπορεί να περιέχει μόνο εγγεκριμένες ουσίες, εκτός από εκείνες που προέρχονται από τα υπόγεια ύδατα. Το νερό υποβαθμίζεται όταν μεταφέρεται μέσω μολύβδινων σωληνώσεων, τις οποίες οι κυβερνήσεις δεν έχουν αλλάξει για να εξοικονομήσουν χρήματα. Το νερό που προορίζεται για ανθρώπινη κατανάλωση είναι μολυσμένο σε όλα σχεδόν τα κράτη μέλη, αλλά δεν προστατεύουμε την υγεία των ανθρώπων και το περιβάλλον μειώνοντας τις ανώτατες τιμές, ώστε να μπορούν τα κράτη μέλη να τηρήσουν τις διατάξεις της οδηγίας. Η προστασία εξασφαλίζεται μόνο με τον καθορισμό αυστηρών ανώτατων τιμών.
<P>
Όπως γνωρίζει η Επιτροπή, το Ευρωπαϊκό Κοινοβούλιο υποστήριξε με επιτυχία τις απαιτήσεις για την καθαρότητα στην ισχύουσα οδηγία σχετικά με το νερό που προορίζεται για ανθρώπινη κατανάλωση, τόσο στην Επιτροπή όσο και στο Συμβούλιο των Υπουργών Γεωργίας, που ήθελε να εγκρίνει νέα φυτοφάρμακα, μολονότι είναι γνωστό ότι τα φυτοφάρμακα αυτά είναι πιθανό να καταλήξουν στο νερό που προορίζεται για ανθρώπινη κατανάλωση. Ο πρόεδρος της Επιτροπής Περιβάλλοντος εξασφάλισε τη συναίνεση των Δικαστηρίων και μια νέα άδεια χρειάστηκε να αποσυρθεί. Ο Παγκόσμιος Οργανισμός Υγείας WHO μπορεί να αποτελέσει ένα πλαίσιο αναφοράς, έχοντας πλήρως υπόψη ότι ο οργανισμός αυτός «δεν έχει πάθει αμόκ» θέτοντας τρομερές απαιτήσεις για την υγεία. Όμως, όταν ο WHO κρίνει ότι το τετραχλωριθυλένιο και το τριχλωριθυλένιο είναι καρκινογόνες ουσίες, είναι για μας εύκολο να πούμε ότι δεν πρέπει να περιέχονται στο νερό που προορίζεται για ανθρώπινη κατανάλωση. Μπορεί βέβαια να περιέχονται ήδη στο νερό οι εν λόγω επικίνδυνες ενώσεις χλωρίου, αλλά τότε είναι δικό μας το λάθος και πρέπει να επιδιώξουμε την αλλαγή της κατάστασης αυτής. Οι ανώτατες τιμές που πρότεινε η Επιτροπή είναι υπερβολικά υψηλές.
<P>
Οι περιβαλλοντικοί κανόνες της ΕΕ πρέπει να έχουν ως βάση ένα υψηλό επίπεδο προστασίας και την αρχή της φρόνησης, ακόμη και όσον αφορά τα ελάχιστα πρότυπα· στη δε προκειμένη περίπτωση πρόκειται για μια οδηγία που αφορά τα ελάχιστα πρότυπα. Αντιλαμβάνομαι τον εισηγητή που σε μια στιγμή δελεάστηκε να αλλάξει τη νομική βάση και να προτιμήσει το άρθρο 100Α. Η διάρθρωση της πρώτης οδηγίας συνηγορούσε υπέρ της αλλαγής αυτής, εφόσον προτεινόταν σε αυτή να λάβει θέση η Επιτροπή όσον αφορά την επιθυμία των κρατών μελών για υψηλότερη προστασία του περιβάλλοντος. Η συντηρητική κυβέρνηση της Δανίας στα μέσα της δεκαετίας του '80 απέρριψε τη μορφή αυτή ανακλητέας περιβαλλοντικής ρήτρας, η οποία όμως παρ' όλα αυτά μας επιβλήθηκε τελικά. Ευτυχώς συμφωνήσαμε ότι πρόκειται για μια περιβαλλοντική οδηγία και για ελάχιστα πρότυπα. Στο πλαίσιο αυτό όμως δεν αρκεί να εξετάσει κανείς τη νομική βάση. Η ίδια η διατύπωση της οδηγίας πρέπει να είναι ανάλογη. Έχει καθοριστική σημασία να μπορεί η Επιτροπή να παρακολουθήσει τον τρόπο αυτό σκέψης. Η συνολική ανώτατη τιμή για τα φυτοφάρμακα πρέπει να επανακαθοριστεί. Η συνολική ανώτατη τιμή σημαίνει ότι δεν πρέπει να περιέχονται φυτοφάρμακα στο νερό που προορίζεται για ανθρώπινη κατανάλωση. Στη Δανία υπάρχουν δυστυχώς τα φυτοφάρμακα που αναζητούμε. Η συνολική ανώτατη τιμή είναι η εγγύησή μας για ένα ανώτατο όριο γενικής ρύπανσης. Γνωρίζουμε ελάχιστα για την αλληλεπίδραση των ουσιών και για τα αποικοδομήσιμα υλικά τους. Πρέπει να εφαρμοστεί σχετικά η αρχή της φρόνησης.

<SPEAKER ID=266 LANGUAGE="FR" NAME="Cabrol">
Κύριε Πρόεδρε, αγαπητοί συνάδελφοι, μία από τις οδηγίες μας είχε ήδη προσδιορίσει, για πρώτη φορά, τις στοιχειώδεις απαιτήσεις ποιότητας του νερού που προορίζεται για ανθρώπινη κατανάλωση.
<P>
Η Ευρωπαϊκή Επιτροπή κατέθεσε πρόταση τροποποίησης της οδηγίας που σκοπό έχει να εγγυηθεί μεγαλύτερη προστασία της υγείας των καταναλωτών. Αυτήν ακριβώς την πρόταση εξετάζουμε επί του παρόντος.
<P>
Δύο είναι οι απαραίτητες δράσεις που προβλέπονται για τη βελτίωση της ποιότητας του νερού: μείωση της περιεκτικότητας σε μόλυβδο και ελάττωση του επιπέδου των παρασιτοκτόνων.
<P>
Στο σύντομο χρονικό διάστημα που μου παραχωρήθηκε, θα μιλήσω μόνο για τα παρασιτοκτόνα. Για το θέμα αυτό, η μοναδική τιμή των 0, 1μg ανά λίτρο για κάθε ουσία, οποιεσδήποτε κι αν είναι οι εν λόγω ουσίες, δεν ανταποκρίνεται στις προδιαγραφές της Παγκόσμιας Οργάνωσης Υγείας. Κατά μείζονα λόγο, η προδιαγραφή των 0, 1μg ανά λίτρο για τη συσσώρευση όλων των ουσιών δε θεμελιώθηκε ποτέ σχετικά με τη δημόσια υγεία κι επιπλέον, ποτέ δεν εφαρμόσθηκε.
<P>
Πράγματι, έχοντας ως δεδομένη την ποικιλία των οργανικών παρασιτοκτόνων: εντομοκτόνα, φυτοφάρμακα, μυκητοκτόνα, δεματοκτόνα, ακαριοκτόνα, φυτοκτόνα, είναι μάλλον απαραίτητο να τηρείται, όπως ακριβώς κάνει η Παγκόσμια Οργάνωση Υγείας, μια συγκεκριμένη τιμή για κάθε ουσία, καθορίζοντας μια τιμή 0, 1μg ανά λίτρο ως όριο συναγερμού ή μια χαρακτηριστική τιμή της ποιότητας του νερού για κάθε παρασιτοκτόνο.
<P>
Για το λόγο αυτό, ζητώ απ&#x02BC; το Σώμα να εγκρίνει τις τροπολογίες 104 και 105 που κατέθεσα εξ ονόματος της ομάδας ΕΓΕ. Οι τροπολογίες αυτές πράγματι δίνουν βάρος σε γνήσια επιστημονικά δεδομένα και αποφεύγουν τις προδιαγραφές εκείνες που δίχως αυτά θα θεωρούνταν αυθαίρετες.

<SPEAKER ID=267 LANGUAGE="DE" NAME="Breyer">
Tο νέρωμα της οδηγίας από την Eπιτροπή, στρέφεται άμεσα κατά της βούλησης των καταναλωτών, οι οποίοι ζητούν αυστηρότερα στάνταρτ για την προστασία του πόσιμου ύδατος. Xρειαζόμαστε, όπως ελέχθη ήδη, υψηλή προστασία και κυρίως υψηλό βαθμό πρόληψης. Kαθήκον της Eπιτροπής είναι να εγγυηθεί αυτόν το βαθμό πρόληψης; δεν πρέπει να επιτρέψει να γίνει το υπ' αριθ. 1 τρόφιμό μας ένα δηλητηριώδες κοκτέιλ. Γι' αυτό και καλώ πάλι την Eπιτροπή, κατηγορηματικά, να συνηγορήσει υπέρ του να κατοχυρωθεί σταθερά μέσα στην κοινή θέση η μέγιστη συνολική τιμή. Διότι αν δεν κατοχυρωθεί η μέγιστη συνολική τιμή, τότε θα επιτρέψουμε ακριβώς αυτό το άκρως επικίνδυνο δηλητηριώδες κοκτέιλ στο υπ' αριθ. 1 τρόφιμό μας. Nομίζω πως το Eυρωπαϊκό Kοινοβούλιο θα πρέπει κι εδώ να βάλει μια σαφή ένδειξη. Eίμαστε κατά του να ακολουθήσουμε την πρόταση της Eπιτροπής Περιβάλλοντος για διπλασιασμό της οριακής τιμής, έναντι της πρότασης της Eπιτροπής, στα 110 μικρογραμμάρια ανά λίτρο, για τα καρκινογόνα τριαλογονομεθάνια.
<P>
O γερμανικός κανονισμός ποσίμου ύδατος προβλέπει γι' αυτές τις καρκινογόνες ουσίες, συνολικά, μια οριακή τιμή 10 μικρογραμμαρίων. Nομίζω πως είναι απαίτησή μας να έχουμε υψηλή προστασία από τις ουσίες αυτές. Θα πρέπει να καλέσουμε την Eπιτροπή να κάνει μια δεσμευτική πρόταση και για ενδοκρινικές ουσίες. Έχουμε αποδείξεις ότι οι ουσίες αυτές μπορούν να ανιχνευθούν και ότι είναι επικίνδυνες. Θα ήθελα, τέλος, να διαβεβαιώσω και πάλι, πόσο σημαντικό είναι για μας το να εγκριθεί η τροπολογία μας για τον καθορισμό μιας οριακής τιμής για τη ραδιενέργεια στο ύδωρ. Πιστεύω πως οι οριακές τιμές είναι πάντα και μια πολιτική απόφαση, κι αυτή την πολιτική απόφαση θα πρέπει να την πάρουμε σήμερα.
<P>
(Xειροκροτήματα)

<SPEAKER ID=268 LANGUAGE="DA" NAME="Sandbζk">
Κύριε Πρόεδρε, στο άρθρο 1 της πρότασης της Επιτροπής για μια νέα οδηγία σχετικά με το νερό που προορίζεται για ανθρώπινη κατανάλωση αναφέρεται μεταξύ άλλων ότι στόχος της οδηγίας είναι να εξασφαλιστεί η υγιεινότητα του νερού· το Κοινοβούλιο πρότεινε να προστεθούν οι λέξεις «και η καθαρότητα». Αλλά τί νοείται με τις λέξεις «υγιεινότητα και καθαρότητα»; Εννοούμε το τοξικολογικά, ή το επιστημονικά αποδεκτό, ή επιθυμούμε να επιτευχθεί το οικολογικά βιώσιμο; Λαμβάνω σοβαρά υπόψη την αρχή της φρόνησης και εννοώ το τελευταίο. Κατά τη γνώμη μου, το καθαρό νερό είναι το νερό που δεν είναι μολυσμένο. Η Επιτροπή εννοεί προφανώς κάτι άλλο. Η Επιτροπή έκανε χρήση των προτύπων του WHO, αλλά δεδομένου ότι ο οργανισμός αυτός λειτουργεί σε παγκόσμια κλίμακα και κατά κύριο λόγο στις πλέον φτωχιές αναπτυσσόμενες χώρες, το επιδιωκόμενο επίπεδο στην ΕΕ πρέπει να είναι πολύ υψηλότερο.
<P>
Αυτό ισχύει κυρίως, όπως προαναφέρθηκε, για τις ανώτατες τιμές όσον αφορά τις ουσίες TRI και PER. Στην προκειμένη περίπτωση αυξήθηκαν, δηλαδή υποβαθμίστηκαν, οι υφιστάμενες ανώτατες τιμές σε 40 και 50 μg/l. Αυτό δε έγινε παρά το γεγονός ότι η επιστημονική συμβουλευτική επιτροπή της Επιτροπής απεφάνθη ότι η ουσία TRI είναι κατά πάσα πιθανότητα καρκινογόνος, άποψη που, όπως λέγεται, συμμερίζεται και το κέντρο έρευνας για τον καρκίνο του WHO.
<P>
Υπάρχει ένα σοβαρό αδιευκρίνιστο πρόβλημα. Η νομική βάση είναι, απόλυτα σωστά, το άρθρο 130Σ, αλλά ταυτόχρονα στο άρθρο 13 της οδηγίας αναφέρεται ότι δεν μπορεί να απαγορευθεί ή να περιοριστεί η εισαγωγή νερού ή ειδών διατροφής στα οποία περιέχεται νερό, σε περίπτωση που αυτά πληρούν απλώς τις ελάχιστες διατάξεις. Πώς συμφωνεί αυτό με τη νομική βάση της οδηγίας, που παρέχει τη δυνατότητα θέσπισης αυστηρότερων εθνικών διατάξεων; Η σοβαρή αυτή αντίφαση πρέπει να απαλειφθεί από την οδηγία.
<P>
Θα ήθελα να καταλήξω με κάτι ευχάριστο. Διάβασα με ιδιαίτερη ικανοποίηση στον Τύπο της Δανίας ότι η αρμόδια για το περιβάλλον Επίτροπος είναι διατεθειμένη να επαναφέρει τη συνολική ανώτατη τιμή, πράγμα που θα ήθελα να το επιβεβαιώσει απόψε στην αίθουσα αυτή.

<SPEAKER ID=269 LANGUAGE="ES" NAME="Aparicio Sαnchez">
Κύριε Πρόεδρε, η σημασία των οδηγιών που συζητάμε από κοινού είναι εξαιρετική, και ιδιαίτερα εκείνης που αφορά το νερό που προορίζεται για ανθρώπινη κατανάλωση. Είναι γνωστή η καθολική ανάγκη του προϊόντος ύδωρ, καθώς και οι επιπτώσεις που επιφέρει το νερό στο ανθρώπινο είδος, στην υγεία του, αλλά και στον πολιτισμό και την ευημερία του. Γι' αυτό, είναι εξαιρετικός ο οικονομικός αντίκτυπος που συνεπάγεται οποιαδήποτε αναθεώρηση της οδηγίας, και γι' αυτό πιστεύω ότι πρέπει να συγχαρώ κατ' αρχήν την Επιτροπή για την πρωτοβουλία της, αλλά και τον εισηγητή, κ. Collins, για τη σταθερότητα που επέδειξε κατά την εξέταση της οδηγίας, όπως και την Επιτροπή Περιβάλλοντος, Δημόσιας Υγείας και Προστασίας των Καταναλωτών, που απάντησε εξ' ονόματός του και συζήτησε αυτήν την οδηγία με κριτήρια αποκλειστικά την υγεία και την προστασία των καταναλωτών, αφήνοντας σε δεύτερο πλάνο τις οικονομικές πτυχές.
<P>
Θα ήθελα τέλος να κάνω δύο συντομότατα σχόλια. Κατά πρώτον, σχετικά με το χαλκό. Πιστεύουμε ότι δεν έτυχε δίκαιης μεταχείρισης· πιστεύουμε ότι το λογικό θα ήταν να συμπεριληφθεί μεταξύ των ουσιών που είναι ανεπιθύμητες σε υπερβολική ποσότητα, και όχι μεταξύ των χημικών παραμέτρων, και συνεπώς δεν μπορούμε να εξηγήσουμε την αυστηρότητα του εισηγητή κατ' αυτήν την έννοια, που δεν έλαβε υπόψη αυστηρά επιστημονικά και υγειονομικά κριτήρια σχετικά με το θέμα του χαλκού, ο οποίος εξακολουθεί να είναι, κατά την άποψή μας, αβλαβής σε μικρές ποσότητες, αλλά και ένα εξαιρετικό υλικό για τις υδραυλικές σωληνώσεις. Και κατά δεύτερον, σχετικά με το μόλυβδο: χωρίς αμφιβολία, ήμαστε αυστηροί όσο μας υποχρέωνε η συνείδησή μας, χωρίς να λαμβάνουμε υπόψη τον οικονομικό αντίκτυπο που συνεπάγεται ο μόλυβδος. Εντούτοις, αυτό το Κοινοβούλιο πρέπει να φροντίσει ώστε, σε εύθετο χρόνο, να ενισχυθούν οικονομικά οι χώρες προκειμένου να αλλάξουν τους μολυβδοσωλήνες τους, προσδίδοντας ακόμη και διαρθρωτική προσέγγιση σε αυτήν την ενίσχυση.

<SPEAKER ID=270 LANGUAGE="DE" NAME="Flemming">
Kύριε Πρόεδρε, κυρία Eπίτροπε, κυρίες και κύριοι, ο μόλυβδος δεν είναι για να πίνεται. O μόλυβδος είναι μια δηλητηριώδης ουσία που δεν μπορεί να αποβληθεί από τον άνθρωπο, αν κάποτε τον καταπιεί. O μόλυβδος προκαλεί σοβαρές βλάβες στην υγεία των ανθρώπων, ιδιαίτερα δραματικές στα παιδιά και στις εγκύους. Γι' αυτό και είναι αυτονόητο που η ΠOY μείωσε την παραμετρική τιμή του μολύβδου στο πόσιμο ύδωρ, από 50 σε 10 μικρογραμμάρια. Aυτό δε σημαίνει πως εδώ δεν υπολείπεται ένας μικρός, αν και ελάχιστος, παράγων αβεβαιότητας. Σίγουρα όμως αυτό σημαίνει ότι όλα τα κράτη θα πρέπει να προσπαθήσουν να πετύχουν την τιμή αυτή το συντομότερο δυνατόν.
<P>
H ΠOY, το ακούσαμε και σήμερα, δεν έχει τη φήμη ότι τάσσεται υπέρ των πιο αυστηρών παραμετρικών τιμών. Oι παραμετρικές τιμές της ΠOY είναι μάλλον ελάχιστες παρά μέγιστες. Aσφαλώς και δεν υπάρχει κανένας άλλος τρόπος από το να αλλάξουμε τους μολύβδινους σωλήνες και τα μολύβδινα εξαρτήματα, αν θέλουμε να τηρήσουμε την τιμή των 10 μικρογραμμαρίων για το μόλυβδο, αν θέλουμε να πετύχουμε αυτή την ελάχιστη τιμή. Aυτό θα στοιχίσει χρήματα, πάρα πολλά χρήματα. Bλέπουμε συνεχώς, στον τομέα του περιβάλλοντος και της υγείας, ότι αμαρτίες του παρελθόντος θα πρέπει να επιδιορθωθούν και να αποκατασταθούν σήμερα. Kανείς στο παρελθόν δεν ήθελε να κάνει κακό, χρησιμοποιώντας τον μόλυβδο. Σήμερα γνωρίζουμε την επικινδυνότητα του μολύβδου; σήμερα δεν θα υπάρχουν περιθώρια συγνώμης, αν δεν δράσουμε. H Eπιτροπή προτείνει μια μεταβατική περίοδο 15 χρόνων, ενώ ο εισηγητής, που δυστυχώς δεν είναι παρών, 10 χρόνων. Θα χαιρόμουν αν τα κράτη μέλη μπορέσουν να το κάνουν τόσο γρήγορα. Eν πάση περιπτώσει, οφείλουμε και θα πρέπει να έχουμε τη δυνατότητα, να κάνουμε τις αναγκαίες επενδύσεις.
<P>
H Eυρώπη είναι ειλικρινά φανταστική, ως προς την πολυμορφία της. Oι Δανοί υπολογίζουν να μην έχουν καμιά δαπάνη; προφανώς δεν έχουν καθόλου μολύβδινους σωλήνες. Oι Γάλλοι υπολογίζουν με πολύ μεγάλες δαπάνες. H οδηγία δεν θα υποχρεώσει τον κάθε ιδιοκτήτη σπιτιού να αλλάξει τους μολύβδινους σωλήνες του, αλλά τι κέρδος θα έχει η εξυγίανση του δικτύου διανομής, όταν με τις εγκαταστάσεις του σπιτιού ξαναεισβάλλει στο πόσιμο ύδωρ ο μόλυβδος; Ένα αυτονόητο καθήκον για τα κράτη μέλη θα ήταν να καταρτίσουν προγράμματα εξυγίανσης, να δώσουν φορολογικά και οικονομικά κίνητρα και να παράσχουν οικονομική βοήθεια σ' εκείνους τους ιδιοκτήτες που θέλουν να προβούν σε εξυγίανση. Φυσικά και πρέπει η Ένωση να βοηθήσει εδώ και να εκπονήσει ένα σχέδιο, ώστε να μπορέσει να δώσει οικονομικές βοήθειες. Kαι οι πολίτες μπορούν να αμυνθούν. Nομίζω, πως αν οι πολίτες, μελλοντικά, κρίνουν ένα σπίτι όχι μόνο ανάλογα με το μέγεθος, τη θέση και την τιμή, αλλά ρωτούν και τι γίνεται με το νερό, τότε πολύ γρήγορα η αγορά θα προσαρμοστεί, και μια κατοικία με μολύβδινες σωληνώσεις θα έχει πολύ μικρότερη αγοραία αξία απ' ότι μια κατοικία με καλό και φρέσκο νερό. Tο νερό είναι ζωή; και αν αύριο αποφασίσουμε μια καλή οδηγία για το πόσιμο ύδωρ, θα έχουμε συμβάλει κάπως σ' αυτή.

<SPEAKER ID=271 NAME="Πρόεδρος">
Σας ευχαριστώ, κυρία Flemming. Ήταν η πρώτη σας ομιλία στην ολομέλεια και θα ήθελα να σας συγχαρώ.

<SPEAKER ID=272 LANGUAGE="IT" NAME="Florio">
Κύριε Πρόεδρε, κύριοι συνάδελφοι, η ομάδα μας, όπως ανακοίνωσαν προηγουμένως οι συνάδελφοι, χωρίς δισταγμούς θεωρεί θετικές τις αρχές που έχουν εμπνεύσει την πρόταση τροποποίησης της οδηγίας για το πόσιμο νερό. Επιπλέον οι συνάδελφοι που προηγήθηκαν έθιξαν ορισμένα σημεία της πρότασης που μας ανάγκασαν να παρουσιάσουμε διάφορες προτάσεις.
<P>
Δεν θέλω να σταθώ στις επιστημονικές πλευρές -που έχουν αναλυθεί από τους συναδέλφους- και ειδικότερα στο ζήτημα της προσέγγιασης του προβλήματος του χαλκού στην οδηγία. Θέλω αντίθετα να υπενθυμίσω ότι η παρούσα οδηγία θα έχει έντονες οικονομικές επιπτώσεις και ότι η ομάδα μας έχει προτείνει να παραταθεί κατά πέντε έτη το τελευταίο όριο για την προσαρμογή και τη θέσπιση ενός συστήματος παροχής κινήτρων σε όσους θα προσαρμοσθούν πρώτοι στις νέες ρυθμίσεις και στις νέες παραμέτρους που προβλέπει η οδηγία.
<P>
Πιστεύουμε ότι πρόκειται για μία έξυπνη αντιμετώπιση που θα επιτρέψει να αναβληθεί η άμεση επιβάρυνση των ευρωπαίων φορολογουμένων που -υπενθυμίζω- σε όλη την Ευρώπη θα ανέλθει σε 100 περίπου δισεκατ. Ecu και θα πρέπει να καλυφθεί από τους προϋπολογισμούς όλων εμάς των φορολογουμένων.

<SPEAKER ID=273 LANGUAGE="PT" NAME="Apolinΰrio">
Κύριε Πρόεδρε, θα έλεγα ότι το Ευρωπαϊκό Κοινοβούλιο αποφαίνεται σήμερα υπέρ μίας σωτήριας επανάστασης, η οποία σχετίζεται με την ποιότητα ζωής, εν προκειμένω με την ποιότητα του ύδατος που προορίζεται για ανθρώπινη κατανάλωση. Υπογραμμίζοντας την πρωτοβουλία της Επιτροπής, θέλω να χαιρετίσω την εργασία του εισηγητή, του Προέδρου κ. Kenneth Collins. Είναι αλήθεια ότι οι χαιρετισμοί αυτοί αποτελούν πλέον ένα κοινοβουλευτικό τίκ. Θέλω, εν πάση περιπτώσει, να χαιρετίσω την εργασία αυτή, αν και αποκλίνω, σε ένα συγκεκριμένο ζήτημα, από τη θέση που υποστήριξε ο συνάδελφος κ. Kenneth Collins, διότι πιστεύω ότι αυτός καθοδήγησε προς μία ορθή θέση υπέρ της αύξησης των επιπέδων της ποιότητας του ύδατος, και διότι η έκθεση του αντικατοπτρίζει μία ορθή προσέγγιση προς την κατεύθυνση αυτή.
<P>
Στο πορτογαλικό πλαίσιο, έχουμε την πρόσφατη, θλιβερή περίπτωση, του αλουμινίου στο ύδωρ, σε ένα νοσοκομείο στην 'Εβορα. Στην Αγγλία, το 1988, υπήρξε μία παρόμοια κατάσταση στην Κορνουάλη. Υπάρχουν κατ'επανάληψη καταστάσεις υπερβολικής ποσότητας νιτρικών αλάτων και φυτοφαρμάκων στο ύδωρ. Είναι πολλαπλές οι καταστάσεις που δικαιολογούν και ενισχύουν τη σημασία της οδηγίας αυτής.
<P>
Θέλω να επισημάνω διάφορα σημεία πολύ ξεκάθαρα. Πρώτον, αν αυτή είναι η οδηγία για την καταπολέμηση του μολύβδου στο ύδωρ, πρέπει να διευκρινίσουμε ποια είναι τα εναλλακτικά υλικά και, κυρίως, ποιες μελέτες υπάρχουν σχετικά με αυτά. Ποιες συνέπειες έχουν τα PVC; Ποιο θα αντικαταστήσουμε; Ποιο θα χρησιμοποιήσουμε;
<P>
Δεύτερον, το κόστος. Η οδηγία αυτή αντιπροσωπεύει ένα έτος κοινοτικού προϋπολογισμού. Είναι, λοιπόν, απαραίτητο να καταστήσουμε δυνατή τη διάθεση κοινοτικών πόρων, διαρθρωτικών και άλλων, για τη συνέχιση της οδηγίας αυτής.
<P>
Τρίτον, ακολουθούμε και, επιδοκιμάζουμε, μία κατεύθυνση μεγαλύτερου περιορισμού στη χρήση φυτοφαρμάκων. Η εντατική γεωργική εκμετάλλευση και η χρήση φυτοφαρμάκων είναι βλαβερή για το έδαφος, καταστρέφει τους υπόγειους πόρους, ρυπαίνει το ύδωρ, θέτοντας, στην ουσία, σε κίνδυνο ένα αγαθό όλο και πιο σπάνιο.
<P>
Τέλος, υποστηρίζουμε το πέρασμα του χαλκού από τη χημική παράμετρο στην ενδεικτική παράμετρο, με ένα όριο 2mg/l, δηλαδή 2000 μικρογραμμάρια/λίτρο, μειώνοντας τις σταθερές παραμέτρους της οδηγίας του 1980. Το προβλεπόμενο πλαίσιο είναι επαρκώς περιορισμένο και, κατά τη γνώμη μου, έχει περισσότερο νόημα να εντάξουμε το χαλκό στις ενδεικτικές παραμέτρους παρά στις χημικές, μαζί με το αρσενικό, μεταξύ άλλων προϊόντων.

<SPEAKER ID=274 LANGUAGE="DE" NAME="Florenz">
Kύριε Πρόεδρε, δεν υπάρχει θέμα ότι το νερό αποτελεί βάση της ζωής μας. Aυτό ισχύει για τους ανθρώπους, για τα ζώα και για το οικολογικό σύστημα. Γι' αυτό και χρειαζόμαστε μια σειρά: την πρόνοια, την πρόληψη, την καταπολέμηση στην πηγή και την αρχή του ρυπαίνοντα, όλες δηλαδή τις παραμέτρους που γράψαμε ως συμπλήρωμα στην ανακοίνωση της Eπιτροπής. Eσείς, κυρία Eπίτροπε, καλείστε να επιβάλετε στην Eυρώπη και μάλιστα αυστηρά στο μέλλον, αυτές τις παραμέτρους, δηλαδή τις παραμέτρους ποιότητας και εκπομπής. H αντίδραση του Doeke Eisma, ότι δηλαδή ορισμένοι συνάδελφοι θέλουν να έχουν εδώ ασφαλιστικές δικλείδες, για την περίπτωση που μετά την έγκριση της οδηγίας προκύψουν υπερβολικά υψηλές δαπάνες, δείχνει ακριβώς πού βρίσκονται τα αδύνατα σημεία της ευρωπαϊκής πολιτικής για τα ύδατα. Tο να ρυπαίνουμε πρώτα τους ποταμούς και μετά να τους καθαρίζουμε με τεχνικά μέσα, σίγουρα δεν είναι ο σωστός δρόμος.
<P>
Eπιτρέψτε μου να πω κάτι και για τα ύδατα κολύμβησης. Kι εδώ απευθύνομαι με έντονη κριτική διάθεση προς τους φίλους μου τους Πράσινους, ιδιαίτερα σ' αυτούς από τη Γερμανία. Mαζί με το κακό απορρίπτουν και το καλό. Όποιος νομίζει πως, στα εκατομμύρια ύδατα κολύμβησης της Eυρώπης, μπορεί να χρησιμοποιήσει παραμέτρους ποιότητας του πόσιμου ύδατος, δίνει, πονηρά, λαβή στους κοινούς περιβαλλοντικούς μας εχθρούς. Aν θέλετε να πετύχετε την τιμή 0, 1 μικρογραμμάρια φυτοφάρμακα σε προστατευόμενες λεκάνες ποσίμου ύδατος - αυτό θέλουμε κι εμείς σφόδρα, όπως και τις παραμέτρους συλλογής φυσικά - τότε αυτό δεν μπορείτε να το επιβάλλετε και στα ύδατα κολύμβησης, δεν μπορείτε να το ελέγξετε καν, δεν μπορείτε να το εξετάσετε, δεν μπορείτε να κάνετε τίποτε; δείχνετε μόνο πως χάσατε την επαφή με το έδαφος στον τομέα αυτό.
<P>
Θα ήθελα να πω και πάλι ότι το θέμα του κόστους είναι σημαντικό. Aλλά, παρακαλώ, ένα θέμα κόστους δεν μπορεί να αποτελεί παράμετρο διαφυγής. Tρόμαξα που κάτι τέτοιο συζητείται σοβαρά από ορισμένους συναδέλφους εδώ και τώρα. Tάσσομαι υπέρ του 0, 1, υπέρ του 0, 5, υπέρ του υγιεινού νερού. Xρειαζόμαστε την καθαρότητα του ύδατος, και θα πρέπει να εφαρμοστούν η αρχή της πρόνοιας, όπως και η επιταγή της ελαχιστοποίησης. Aν κινηθούμε προς την κατεύθυνση αυτή, θα βρισκόμαστε στο σωστό δρόμο.

<SPEAKER ID=275 LANGUAGE="IT" NAME="Marinucci">
Κύριε Πρόεδρε, η οδηγία 778/80 για το πόσιμο νερό, όριζε για πρώτη φορά μία σειρά απαραιτήτων προϋποθέσεων αναφορικά με την ποιότητα των ποσίμων υδάτων που θα έπρεπε να ισχύσουν σε όλες τις χώρες της Κοινότητας και οφείλουμε να αναγνωρίσουμε ότι αυτή την οδηγία είχε ως αποτέλεσμα τη συνολική βελτίωση της ποιότητας του νερού που έχει σημειωθεί στην Ευρώπη κατά τα τελευταία έτη.
<P>
Όλα όμως γηράζουν και μαζί τους και οι οδηγίες. Το 1993 το Ευρωπαϊκό Συμβούλιο των Βρυξελλών κάλεσε την Επιτροπή να αρχίσει να επεξεργάζεται τη ριζική αναθεώρηση των ρυθμίσεων για το πόσιμο νερό. η σημερινή όμως πρόταση αποτελεί μόνο ένα στοιχείο, όπως αναγνωρίζει η ίδια η Επιτροπή, της διαδικασίας απλοποίησης, παγίωσης και εκσυγχρονισμού της κοινοτικής νομοθεσίας στον τομέα των υδάτων. Η οδηγία δεν έχει σαν στόχο την προστασία των πόρων, αλλά μόνο την εξασφάλιση της ποιότητας του νερού που παρέχεται στον καταναλωτή. Δεν είναι τυχαίο ότι μία σημαντική πλευρά της νέας οδηγίας αποτελεί ακριβώς η μείωση της ανώτατης συγκέντρωσης μολύβδου από 50 σε 10 μικρογραμμάρια ανά λίτρο, έστω και εάν χρειάζεται ένα λογικά μεγάλο διάστημα για να έχει το προϊόν αυτό τοξικές επιπτώσεις.
<P>
Δεν μπορούμε να πούμε το ίδιο για το χαλκό, ο οποίος όπως απέδειξε η επιστήμη είναι αβλαβής και όπως φαίνεται σε μικρές δόσεις είναι μάλιστα αναγκαίος για την ανθρώπινη υγεία.
<P>
Η Επιτροπή Περιβάλλοντος, Δημόσιας Υγείας και Προστασίας του Καταναλωτή αντιμετώπισε το πρόβλημα της χρηματοδότησης της αντικατάστασης των σωληνώσεων όπως επίσης και το όχι ασήμαντο πρόβλημα για το κράτος της σύνδεσης του νερού στις κατοικίες. Θα ήταν όμως σκόπιμο να μας αποδείξει η Επιτροπή ότι η αντικατάσταση των σωληνώσεων μολύβδου και χαλκού είναι προτιμότερες για την ανθρώπινη υγεία. Περιμένουμε την απόδειξη στο Κοινοβούλιο!

<SPEAKER ID=276 LANGUAGE="EN" NAME="Jackson">
Κύριε Πρόεδρε, θα ήθελα να επανέλθω στο ερώτημα του κόστους. Πιστεύω ότι είναι πάρα πολύ σημαντικό το γεγονός ότι η Ευρωπαϊκή Επιτροπή δεν μνημόνευσε καν το κόστος καμίας από τις δύο οδηγίες. Όταν ο εκπρόσωπος της Επιτροπής ερωτήθηκε ποιο θα είναι το κόστος της οδηγίας περί υδάτων κολύμβησης είπε ότι θα είναι ένα ασήμαντο ποσό διότι η οδηγία αυτή ακολουθεί την οδηγία του 1976 η οποία εκπροσώπευε το μεγάλο κόστος. Αυτό είναι αναληθές. Είναι αναληθές επί τη βάσει των δηλώσεων και των αριθμών που ανακοίνωσε η βρετανική κυβέρνηση. Είναι αναληθές επί τη βάσει των αριθμών που ανεκοίνωσαν εκείνοι που διαχειρίζονται την παροχή του ύδατος στο Ηνωμένο Βασίλειο. Αποτελεί πολύ μεγάλη αποτυχία της Επιτροπής το γεγονός ότι δεν συμπεριέλαβε απολύτως καμία δήλωση οικονομικών επιπτώσεων στην οδηγία περί ποσίμου ύδατος για την οποία έχουμε ακούσει τόσα πολλά.
<P>
Ξέρω ότι θα μπορούσατε να πείτε: »Τα λέει αυτά διότι θέλει να ξέρει το κόστος ούτως ώστε να καταπολεμήσει την οδηγία». Δεν είναι έτσι. Θέλω να ξέρω το κόστος διότι πιστεύω ότι εμείς, εξ ονόματος των λαών της Ευρώπης, θα πρέπει να νομοθετούμε έχοντας απόλυτη γνώση του τι πρόκειται να στοιχίσει η νομοθεσία.
<P>
Ο κ. Collins έδειξε κάποια ίχνη ειλικρίνειας στο σημείο αυτό προτείνοντας ότι για την κάλυψη του κόστους αντιμετώπισης του προβλήματος του μολύβδου στα ύδατα θα πρέπει να έχουμε ένα Στόχο 7 των διαρθρωτικών ταμείων. Θα ήθελα να γνωρίζω τι σκέπτεται η Επίτροπος σχετικά μ' αυτό.
<P>
Σχετικά με την οδηγία περί υδάτων κολύμβησης, υπάρχουν στα θεωρεία των επισκεπτών άνθρωποι που έχουν έρθει από το Τόρμπεϋ του Ντέβον. Οι άνθρωποι αυτοί είναι, ή πιθανώς ήταν, Φιλελεύθεροι. Είναι βέβαιο ότι η Ομάδα των Φιλελευθέρων δεν μιλάει εξ ονόματός τους. Οι άνθρωποι αυτοί εκπροσωπεύουν ένα τμήμα της χώρας μου το οποίο δαπανά, εν όλω ή εν μέρει, σχεδόν 3 εκατομμύρια λίρες για να φέρει τα ύδατα κολύμβησης στα επίπεδα των προδιαγραφών της οδηγίας του 1976. Πλέον τούτων, εκτιμάται ότι η υλοποίηση των προτάσεων της Επιτροπής για τα ύδατα κολύμβησης θα στοιχίσει μεταξύ 1, 6 και 4 δισεκατομμυρίων λιρών. Ως να μην έφτανε αυτό ο κ. Eisma, ο οποίος είναι Φιλελεύθερος, θέλει να διευρύνει την οδηγία περί υδάτων κολύμβησης σε όλα τα ύδατα που χρησιμοποιούνται για αθλητικές εκδηλώσεις και για αναψυχή. Τι σημαίνει αναψυχή; Εάν μιλάμε για ιστιοπλοΐα - και νομίζω ότι μιλάμε - τότε πως θα συμβιβαστεί αυτό με τον αγώνα του περίπλου της Μ. Βρετανίας; Εάν ο αγώνας αυτός κάνει τον γύρο της Μ. Βρετανίας τότε συνάγεται ότι όλα τα παράλια ύδατα θα πρέπει να εμπίπτουν στις διατάξεις αυτής της οδηγίας περί υδάτων κολύμβησης.
<P>
Ο κ. Eisma ισυρίζεται ότι οι αριθμοί που παρουσίασα δεν είναι ακριβείς. Πως στην ευχή ένα φιλελεύθερο Μέλος της γαλαρίας του Ευρωπαϊκού Κοινοβουλίου από την Ολλανδία πιστεύει ότι έχει το δικαίωμα να σχολιάζει αριθμούς που ανεκοίνωσαν οι αρχές ενός άλλου κράτους μέλους; Απορρίπτω τις παρατηρήσεις του. Πιστεύω ότι το Κοινοβούλιο τούτο θα πρέπει να είναι έντιμο με τους πολίτες της Ευρώπης αναφορικά με το κόστος υλοποίησης εκείνων που προτείνει. Έτσι δεν είμαστε έντιμοι και θα πρέπει να γίνουμε.

<SPEAKER ID=277 LANGUAGE="DE" NAME="Graenitz">
Kυρία Πρόεδρε, κυρία Eπίτροπε, αγαπητοί κυρίες και κύριοι συνάδελφοι, αφού μιλήσαμε τόσο πολύ για κόστος, θα αρχίσω μ' ένα θέμα το οποίο, ουσιαστικά, ήθελα να το αναφέρω στο τέλος, και συγκεκριμένα με το ποσοστό του μολύβδου στο πόσιμο ύδωρ. Γνωρίζουμε τις ιδιαίτερα επιβαρυντικές επιπτώσεις του μολύβδου στο πόσιμο ύδωρ για την υγεία των εγκύων γυναικών και των μικρών παιδιών, και μιλάμε για κόστος. Nομίζω πως στις δαπάνες εξυγίανσης των σωληνώσεων, θα πρέπει να αντιπαραθέσουμε τις δαπάνες θεραπείας των ασθενών. Eιδικά σε μια εποχή που τα έξοδα για την υγεία αυξάνουν σ' όλες τις χώρες, θα πρέπει να προβληματιστούμε για το τι μπορούμε να κάνουμε, ώστε να διατηρήσουμε την υγεία των ευρωπαίων πολιτών. Δεν θα πρέπει, από τη μια μεριά να περικόπτουμε μερικές δαπάνες κι από την άλλη να επιτρέπουμε την έκρηξη των δαπανών στον τομέα της υγείας.
<P>
Θα ήθελα να ευχαριστήσω τον εισηγητή για τη δουλειά του στην παρούσα έκθεση, και με την ευκαιρία αυτή θα ήθελα να τον ευχαριστήσω και για το ότι μπόρεσα να συνεργασθώ μαζί του, επί σειρά ετών, πριν γίνω μέλος του Kοινοβουλίου αυτού, στις προσπάθειές του για βελτίωση της κατάστασης του ευρωπαϊκού περιβάλλοντος. Nομίζω πως το νερό θα πρέπει να είναι καθαρό και διαυγές; είναι το βασικότερο μέσο διατροφής μας. Aποτελεί τη βάση όσων μαγειρεύουμε και τρώμε, και πιστεύω πως οι βλαβερές ουσίες θα πρέπει, κατά βάσιν, να απομακρύνονται; αυτό ισχύει τόσο για τις βλαβερές ουσίες που είναι γνωστές από παλιά, όπως νιτρικά άλατα, φυτοφάρμακα, χημικά και οργανικές ενώσεις του χλωρίου, όσο και για τις ουσίες των οποίων τις βλαβερές επιπτώσεις διαπιστώνουμε μόλις τώρα, σιγά-σιγά. Eλπίζω πολύ γρήγορα να λάβουμε από την Eπιτροπή μια μελέτη για το θέμα αυτό, όπως επίσης και προτάσεις, για το πώς μπορούν να απομακρυνθούν από το πόσιμο ύδωρ οι βλαβερές ουσίες που παρεμποδίζουν τις ενδοκρινείς λειτουργίες του οργανισμού μας.
<P>
Nομίζω πως η φράση ενός σπουδαίου ευρωπαίου φυσικού, ότι το νερό είναι ο καθρέφτης του μέλλοντός μας, μπορεί να αποτελέσει το βασικό σύνθημα της δουλειάς μας και ότι τη συμβολή του Kοινοβουλίου θα πρέπει να την εκμεταλλευθούν Eπιτροπή και Συμβούλιο, ώστε ο καθρέφτης αυτός να παραμείνει καθαρός.
<P>
(Xειροκροτήματα)

<SPEAKER ID=278 LANGUAGE="FI" NAME="Myller">
Αξιότιμε κύριε Πρόεδρε, μετά από μακρά αναμονή πρόκειται, επιτέλους, να εξετασθούν στο Κοινοβούλιο οι οδηγίες σχετικά με την ποιότητα των υδάτων. Οφείλω να υπογραμμίσω ιδιαιτέρως τη μεγάλη σημασία που έχει η ανανέωση των οδηγιών για τις χώρες οι οποίες επί σειρά ετών εφαρμόζουν πιο ανεπτυγμένες, από επιστημονική άποψη, μεθόδους. Εάν δεν εγκριθούν οι νέες οδηγίες, θα επιστρέψουμε στο προ εικοσαετίας περίπου επίπεδο. Και οι πολίτες ασφαλώς δεν μπορούν να αποδεχθούν κάτι τέτοιο. Η Ένωση οφείλει να είναι πιο φιλόδοξη σε θέματα όπως αυτό της ποιότητας των υδάτων, τα οποία αφορούν άμεσα την υγεία και την ασφάλεια των πολιτών. Τα κράτη μέλη πρέπει να πεισθούν να θεσπίσουν και να εφαρμόσουν όσο το δυνατόν αυστηρότερες προδιαγραφές ασφαλείας για την ποιότητα των υδάτων.
<P>
Συνήθως τη δραστηριοποίηση ακολουθεί η επίτευξη αποτελεσμάτων. Στην Φινλανδία, π.χ. αντιμετωπίζαμε προβλήματα λόγω των υψηλών περιεκτικοτήτων των ποσίμων υδάτων σε τριαλομεθάνιο. Αυτή τη στιγμή, όμως, η κατάσταση έχει τεθεί υπό πλήρη έλεγχο και οι εν λόγω περιεκτικότητες έχουν μειωθεί στα μέσα επίπεδα των άλλων κρατών μελών της ΕΕ χάριν των μεγάλων προσπαθειών που καταβάλαμε. Η προστασία των υδάτων δύναται να καταστεί αποτελεσματικότερη, από άποψη περιβάλλοντος, εάν διαμορφωθεί καταλλήλως και η σχετική οδηγία πλαισίου, η οποία πρόκειται να εκδοθεί στο εγγύς μέλλον. Ελπίζω ότι το Κοινοβούλιο θα πείσει το Συμβούλιο να επισπεύσει τη λήψη μέτρων όσον αφορά το θέμα αυτό ούτως ώστε να αποφευχθεί μία καθυστέρηση παρόμοια με αυτήν που σημειώθηκε στην κατάρτιση των υπό συζήτησιν οδηγιών.

<SPEAKER ID=279 NAME="Bjerregaard">
Κύριε Πρόεδρε, είμαι αναγκασμένη να χωρίσω την απάντησή μου σε δύο μέρη, επειδή έχουν υποβληθεί ορισμένες τροπολογίες στις οποίες είμαι υποχρεωμένη να απαντήσω. Θα διατυπώσω λοιπόν πρώτα ορισμένες παρατηρήσεις για την πρόταση σχετικά με τα ύδατα κολύμβησης. Κατ' αρχάς θα ήθελα φυσικά να ευχαριστήσω τόσο την Επιτροπή Περιβάλλοντος όσο και την Επιτροπή Μεταφορών και Τουρισμού για το έργο τους και, ιδιαίτερα, τους εισηγητές, κ.κ. Doeke Eisma και Petrus Cornelissen.
<P>
Δεδομένου ότι η οδηγία 76/160 σχετικά με την ποιότητα των υδάτων κολύμβησης είναι μία από τις πλέον παλαιές νομικές πράξεις, κατά τα τελευταία χρόνια προέκυψαν ορισμένες συζητήσεις, πράγμα που άλλωστε τονίστηκε στην αποψινή συζήτηση, κυρίως επειδή η οδηγία αυτή δεν προσαρμόστηκε στην τεχνική και επιστημονική πρόοδο. Η πρόοδος αυτή καθιστά τώρα ευκολότερο τον καθορισμό των δεικτών ρύπανσης για την πρόβλεψη της ύπαρξης ουσιών που προκαλούν ασθένειες. Επίσης, η κολύμβηση και, ως εκ τούτου, η ποιότητα των υδάτων κολύμβησης αποτελεί σημαντική πτυχή του τουρισμού, η δε τουριστική βιομηχανία χρειάζεται κοινά κριτήρια σε ολόκληρη την Ευρωπαϊκή Ένωση, ώστε οι παραθεριστές να είναι σε θέση να κάνουν την επιλογή τους σε συγκρίσιμη βάση. Από τις τροπολογίες προκύπτει άλλωστε ότι οι επιτροπές έλαβαν υπόψη το θέμα αυτό.
<P>
Κύριος στόχος της πρότασης αυτής είναι η απλούστευση και η βελτίωση της ισχύουσας οδηγίας τόσο για τους πολίτες όσο και για τις αρχές των κρατών μελών. Για τους πολίτες αυτό θα επιτευχθεί εξασφαλίζοντας ότι τα πρότυπα θα είναι υψηλού επιπέδου και θα συμφωνούν με τις πλέον πρόσφατες επιστημονικές γνώσεις· θα επιτευχθεί επίσης με τη μεγαλύτερη διαφάνεια εξασφαλίζοντας την τακτική και πλήρη ενημέρωση των πολιτών για την ποιότητα των υδάτων κολύμβησης στη χώρα τους και φυσικά στους τόπους τουριστικού προορισμού. Οι αρχές θα το επιτύχουν με έναν περιορισμό του αριθμού των παραμέτρων που πρέπει να ελέγχονται, και όταν τους δοθεί η δυνατότητα τόσο να εντοπίζουν περιπτώσεις κατά τις οποίες η ποιότητα των υδάτων δεν ανταποκρίνεται πλήρως στα πρότυπα, όσο και να λαμβάνουν σχετικά μέτρα.
<P>
Υπάρχουν πολλά θέματα για τα οποία η Επιτροπή συμφωνεί με τις τροπολογίες που κατέθεσε η επιτροπή. Οι τροπολογίες 4, 9, 10, 11, 12 και 14, τις οποίες ο κ. Eisma επεσήμανε ιδιαίτερα, οι τροπολογίες 18, 21, 23, 24, 26, 28, 31, 33, 34, 35 και 36, που επισημάνθηκαν επίσης, καθώς επίσης και οι τροπολογίες 37 και 40 μπορούν να γίνουν αποδεκτές, είτε πλήρως, είτε κατ' αρχήν. Οι τροπολογίες 6, 17, 22, 27 και 29 πρέπει να διατυπωθούν λίγο διαφορετικά και, για το λόγο αυτό, γίνονται αποδεκτές μόνο εν μέρει. Αντίθετα, η Επιτροπή δεν μπορεί να αποδεχθεί τις τροπολογίες 1, 2, 3, 5, 7, 8, 13, 15, 16, 19, 20, 25, 30, 32, 38 και 39. Είναι αυτονόητο ότι την ώρα αυτή δεν είναι δυνατό να αιτιολογηθούν μεμονωμένα οι απορριπτόμενες τροπολογίες. Ωστόσο, θα διατυπώσω μερικές παρατηρήσεις για ορισμένες από αυτές. Το γεγονός ότι δεν μπορούμε να αποδεχτούμε τις τροπολογίες 2, 3 και 8, οφείλεται στο ότι αλλάζουν το κέντρο βάρους της οδηγίας, που μετατοπίζεται από το περιβάλλον και την υγεία στον τουρισμό. Οι τροπολογίες 6, μέρος 2 και 22, μέρος 4 δεν μπορούν να γίνουν αποδεκτές, επειδή θα είχαν ως αποτέλεσμα μια πληθώρα συμβόλων και θα προκαλούσαν σύγχυση στους πολίτες με ένα νέο σύμβολο παρόμοιο με το ήδη υπάρχον σύμβολο της μπλέ σημαίας. Θα ήθελα επίσης να αναφέρω ότι συμμερίζομαι τις θετικές παρατηρήσεις που διατύπωσαν πολλοί ομιλητές για τη χρησιμοποίηση της μπλε σημαίας.
<P>
Η Επιτροπή επισημαίνει το δικαιολογημένο αίτημα για εγγυημένη ποιότητα των υδάτων των ζωνών κολύμβησης για αναψυχή. Ωστόσο, κρίνει ότι δεν θα ήταν ικανοποιητική λύση η επέκταση του πεδίου εφαρμογής της οδηγίας για τα ύδατα κολύμβησης ώστε να συμπεριλάβει τις ζώνες κολύμβησης για αναψυχή. Συνεπώς, δεν μπορούμε να αποδεχθούμε τις τροπολογίες 1, 5 και 15. Όμως, έχουμε λάβει φυσικά υπόψη το ερώτημα και θα εξετάσουμε κατά πόσο είναι δυνατό να ληφθούν μέτρα για τις ζώνες κολύμβησης για λόγους αναψυχής.
<P>
Ας έλθουμε τέλος στην τροπολογία αριθ. 14, που αποσκοπεί στην ενσωμάτωση της οδηγίας για τα ύδατα κολύμβησης σε μία οδηγία-πλαίσιο για την πολιτική στον τομέα των υδάτων. Η τροπολογία αυτή μπορεί κατ' αρχήν να γίνει αποδεκτή. Συμφωνούμε απόλυτα με το σκοπό της τροπολογίας αυτής να μην αποδυναμωθεί η οδηγία, αλλά προς το παρόν δεν έχουμε σχέδια για άμεση ενσωμάτωση της οδηγίας για τα ύδατα κολύμβησης στην επικείμενη οδηγία-πλαίσιο. Η επιθυμία να καταρτιστεί μια οδηγία-πλαίσιο για τα ύδατα εκφράστηκε το καλοκαίρι του 1996, μετά από ακρόαση των ενδιαφερόμενων μερών σχετικά με τη δυνατότητα συμπερίληψης όλης της νομοθεσίας για τα ύδατα σε μια συνεκτική πολιτική. Η Επιτροπή κατέληξε στο συμπέρασμα ότι η οδηγία για τα ύδατα κολύμβησης αποτελεί μεμονωμένη συμβολή στην ολοκλήρωση της υγειονομικής, περιβαλλοντικής και της τουριστικής πολιτικής. Κρίνουμε επίσης ότι η οδηγία για τα ύδατα κολύμβησης είναι σκόπιμο να έχει μια σαφή και χωριστή ταυτότητα. Μολονότι η οδηγία για τα ύδατα κολύμβησης αυτή καθ΄εαυτή δεν πρόκειται να αποτελέσει μέρος της οδηγίας-πλαίσιο για τα ύδατα, θα υπάρξει στενός συντονισμός με την οδηγία-πλαίσιο, δεδομένου ότι τα ύδατα κολύμβησης και οι σχετικές διατάξεις θα εξεταστούν στα πλαίσια των σχεδίων για τη διαχείριση των υδάτων, που θα καταρτιστούν στην επικείμενη οδηγία-πλαίσιο.
<P>
Συζητήθηκε επίσης εκτεταμένα το θέμα της επιστημονικής βάσης ορισμένων παραμέτρων, όπως των στρεπτοκόκκων κοπράνων και των κολοβακτηριδίων κοπράνων. Πρόσφατες επιστημονικές έρευνες έδειξαν από τη μία πλευρά ότι ήταν σωστή η πρόταση της Επιτροπής ότι οι στρεπτόκοκκοι κοπράνων αποτελούν τον πλέον κατάλληλο δείκτη της ρύπανσης από κόπρανα. Από την άλλη πλευρά, οι έρευνες αυτές έδειξαν ότι είναι αναγκαίος ένας αυστηρότερος κανόνας για τον καθορισμό του αποδεκτού κινδύνου για την υγεία. Μία έρευνα που έχει αρχίσει ο Παγκόσμιος Οργανισμός Υγείας WHO σχετικά με την ποιότητα των υδάτων κολύμβησης για αναψυχή, δείχνει παρόμοια αποτελέσματα. Συνεπώς, η Επιτροπή δεν μπορεί να αποδεχτεί την τροπολογία 36 του Κοινοβουλίου σχετικά με το θέμα αυτό.
<P>
Θα μπορούσα να διατυπώσω μια μακρά σειρά άλλων παρατηρήσεων για την πρόταση, αλλά θα περιοριστώ στα όσα ανέφερα· ευχαριστώ άλλωστε για την εξέταση του θέματος. Ελπίζω να κάλυψα τα κύρια σημεία των παρατηρήσεων που διατυπώθηκαν στη συζήτηση και θα προχωρήσω τώρα στις παρατηρήσεις σχετικά με την πρόταση όσον αφορά το νερό που προορίζεται για την κατανάλωση και την αναθεώρηση της σχετικής οδηγίας.
<P>
Θα ήθελα και στην περίπτωση αυτή να ευχαριστήσω τους εισηγητές και ιδιαίτερα τον κ. Ken Collins, αλλά και όσους συνεργάστηκαν για την υπό εξέταση πρόταση. Θα ήθελα επίσης να εκφράσω την ικανοποίησή μου για τις προσπάθειες που καταβλήθηκαν και για τη διευκρίνιση των πολλών λεπτομερών πτυχών του θέματος στα πλαίσια της πρότασης αυτής, που έχει φυσικά ευρύ και σημαντικό πολιτικό περιεχόμενο, αλλά ταυτόχρονα και ένα ιδιαίτερα τεχνικό χαρακτήρα. Κύριος στόχος της πρότασης είναι η απλούστευση, η ενημέρωση και η βελτίωση της υφιστάμενης οδηγίας τόσο για τους πολίτες όσο και για τις αρχές των κρατών μελών. Για τους πολίτες αυτό θα επιτευχθεί αναλαμβάνοντας μέτρα ώστε τα πρότυπα να είναι υψηλού επιπέδου και να συμφωνούν με τις πλέον πρόσφατες επιστημονικές γνώσεις· θα επιτευχθεί επίσης με το να καταστεί η οδηγία πιο διαφανής, ώστε να εξασφαλιστεί η τακτική ενημέρωση του κοινού για την ποιότητα του νερού που προορίζεται για ανθρώπινη κατανάλωση. Για τις αρχές, αυτό θα επιτευχθεί με τον περιορισμό του αριθμού των παραμέτρων που ελέγχονται και παρέχοντάς τους τη δυνατότητα να αντιδρούν σε καταστάσεις όπου για μια περίοδο η ποιότητα του νερού που προορίζεται για ανθρώπινη κατανάλωση δεν ανταποκρίνεται πλήρως στις προδιαγραφές.
<P>
Η Επιτροπή εργάστηκε σκληρά για να καταρτίσει μία, κατά τη γνώμη της, καλή και βάσιμη πρόταση, η οποία επανοθρώνει τις ελλείψεις της ισχύουσας οδηγίας, ενώ ταυτόχρονα διατηρεί και, σε πολλές περιπτώσεις, βελτιώνει το υψηλό επίπεδο προστασίας.
<P>
Από τις 124, αν δεν κάνω λάθος, τροπολογίες, μπορούμε να αποδεχθούμε 22 πλήρως, 13 κατ' αρχήν, 1 εν μέρει, αλλά δεν μπορούμε να αποδεχθούμε 89 από αυτές. Η Επιτροπή, κατά την εξέταση των τροπολογιών, καθώς επίσης και κατά την επεξεργασία της αρχικής της πρότασης, επέδειξε ιδιαίτερη προσοχή ώστε να εξασφαλιστεί, σύμφωνα με την πρόσφατα εκδοθείσα ανακοίνωση για την εφαρμογή της περιβαλλοντικής πολιτικής της Κοινότητας, η υποβολή μόνο αποτελεσματικών και εφικτών προτάσεων. Ως θεματοφύλακας της Συνθήκης, η Επιτροπή πρέπει φυσικά να λαμβάνει μέτρα ώστε οι οδηγίες να εφαρμόζονται με δίκαιο και ομοιόμορφο τρόπο. Έχοντας υπόψη τις ελλείψεις της ισχύουσας οδηγίας από άποψη εφαρμογής, η Επιτροπή επιδεικνύει ιδιαίτερη προσοχή ώστε η αναθεωρημένη οδηγία να μπορέσει να εφαρμοστεί ορθά.
<P>
Η Επιτροπή μπορεί να αποδεχθεί χωρίς επιφυλάξεις τις τροπολογίες 1, 3, 4, 5, 16, 18, 20, 25, 28-33, 36, 38, 40 και 42, που αφορούν το ερώτημα το οποίο διάφοροι ομιλητές έθεσαν για τη συνολική ανώτατη τιμή, καθώς επίσης και τις τροπολογίες 48, 49, 50 και 64. Όλες οι τροπολογίες αυτές μαζί βελτιώνουν το κείμενο εφόσον είτε προσθέτουν συμπληρωματικό ενημερωτικό υλικό είτε βάσιμες και λογικές απαιτήσεις, εξαλείφουν τις πιθανότητες παρερμηνειών, αυξάνουν τη διαφάνεια και, ορισμένες από αυτές, συμβάλλουν στην αύξηση του επιπέδου προστασίας. Η Επιτροπή μπορεί να αποδεχτεί κατ' αρχήν 13 τροπολογίες και συγκεκριμένα τις αριθ. 6, 10, 17, 19, 26, 39, 41, 44, 45, 47, 58, 65 και 77. Όσον αφορά το τριχαλομεθάνιο, η Επιτροπή είναι διατεθειμένη να αποδεχτεί τις τροπολογίες αριθ. 41 και 45 του εισηγητή, όπως προανέφερα. Αποτέλεσμα των τροπολογιών αυτών θα είναι να καταστούν πολύ πιο αυστηρά τα πρότυπα της πρότασης. Η νέα τροπολογία αριθ. 121 έχει ως στόχο να καταστούν τα πρότυπα αυτά ακόμη πιο αυστηρά. Αντιλαμβάνομαι τους λόγους της πρότασης αυτής, αλλά δεν μπορώ να την υποστηρίξω αβίαστα. Ωστόσο, σας υπόσχομαι να εξετάσω πιο εμπεριστατωμένα το θέμα αυτό στην περαιτέρω πορεία.
<P>
Η Επιτροπή μπορεί να αποδεχτεί εν μέρει μία τροπολογία, που είναι συγκεκριμένα η αριθ. 7. Η Επιτροπή δεν μπορεί να αποδεχτεί τις υπόλοιπες τροπολογίες, τις οποίες δεν μπορώ να αναφέρω όλες. Αυτό προκύπτει από τα όσα προανέφερα. Θα ήθελα βέβαια να αναφερθώ σε ορισμένες από αυτές και να διευκρινίσω τους λόγους για τους οποίους η Επιτροπή δεν μπορεί να τις αποδεχτεί. Στις υπόλοιπες θα αναφερθώ φυσικά εάν ορισμένοι το επιθυμούν την προχωρημένη αυτή ώρα. Σε γενικές γραμμές, η Επιτροπή δεν αποδέχεται τροπολογίες που, κατά τη γνώμη της, δεν θα είναι αποτελεσματικές ή θα καταστήσουν την εφαρμογή μιας πρότασης αδικαιολόγητα δύσκολη. Όπως προανέφερα, ένας από τους στόχους της πρότασης είναι να επανοθρωθούν ορισμένες από τις ελλείψεις της ισχύουσας οδηγίας, αυτό δε ισχύει κυρίως για τα μέτρα που ήταν στην πράξη αναποτελεσματικά. Αυτός είναι ο λόγος για τον οποίο δεν μπορούμε να αποδεχτούμε τις τροπολογίες 8 και 9, που ζητούν τη λήψη μέτρων για την εξασφάλιση της προστασίας των λεκανών απορροής πόσιμων υδάτων από φυτοφάρμακα και νιτρικά. Ακόμη και με την καλύτερη βούληση του κόσμου δεν μπορεί να εξασφαλιστεί μια παρόμοια προστασία. Η αποδοχή παρόμοιων τροπολογιών θα καταστήσει σχεδόν αδύνατη την πλήρη και ορθή εφαρμογή της οδηγίας. Οι τροπολογίες αριθ. 22, 23 και 24 αποσκοπούν στην κατάργηση της διαδικασίας κοινοποίησης που πρέπει να εφαρμόζεται εάν ένα κράτος μέλος επιθυμεί να θεσπίσει αυστηρότερα πρότυπα ή να ορίσει συμπληρωματικές παραμέτρους. Πρέπει να παραδεχτώ ότι η πρόταση να καταργηθούν οι διατάξεις αυτές είναι δελεαστική. Ωστόσο, η Επιτροπή είναι της γνώμης ότι δεν μπορεί σε μια πρώτη ανάγνωση να αποδεχτεί τις τροπολογίες αυτές, αλλά δεν αποκλείει ωστόσο το ενδεχόμενο να μπορέσει να λάβει υπόψη τις προτάσεις αυτές κατά τη δεύτερη ανάγνωση. Οφείλω να επισημάνω ότι στόχος της διαδικασίας κοινοποίησης δεν είναι να εμποδιστεί η εφαρμογή αυστηρότερων ή συμπληρωματικών προτύπων, αλλά απλώς να εξασφαλιστεί η μη χρησιμοποίηση των εν λόγω προτύπων με τρόπο ώστε να αποτελούν εμπορικούς φραγμούς, παρακωλύοντας με τον τρόπο αυτό τη λειτουργία της εσωτερικής αγοράς.
<P>
Οι τροπολογίες αριθ. 12 και 34 αποσκοπούν στην προσθήκη μιας νέας αιτιολογικής σκέψης και ενός νέου άρθρου με διατάξεις για τις ουσίες που έρχονται σε επαφή με το νερό. Η Επιτροπή συμφωνεί ότι το θέμα των υλικών που χρησιμοποιούνται για την κατασκευή σωληνώσεων ύδατος, όπως άλλωστε ανέφεραν πολλοί ομιλητές, έχει ιδιαίτερη σημασία για την ποιότητα του νερού της βρύσης που προορίζεται για ανθρώπινη κατανάλωση. Ωστόσο, πρόκειται κυρίως για θέμα που αφορά την οδηγία 89/106, τη γωνστή ως οδηγία για τα υλικά κατασκευών· όμως, οφείλουμε να προσδιορίσουμε σαφέστερα την ακριβή σχέση μεταξύ των δύο αυτών οδηγιών σε μεταγενέστερο χρονικό σημείο. Η διαδικασία επιτροπής που πρότεινε η Επιτροπή είναι η διαδικασία ΙΙ. Με την τροπολογία αριθ. 37 η εν λόγω διαδικασία επιτροπής καταργείται πλήρως. Κατά την επεξεργασία της πρότασής της, η Επιτροπή έδειξε ιδιαίτερη προσοχή ώστε οι τροποποιήσεις του παραρτήματος Ι, των παραμέτρων και των παραμετρικών τιμών να υποβληθούν σε ολόκληρη τη νομοθετική διαδικασία, συμπεριλαμβανόμενου και του Κοινοβουλίου. Αντίθετα, η ενημέρωση του παραρτήματος ΙΙ σχετικά με την εποπτεία και του παραρτήματος ΙΙΙ σχετικά με τις μεθόδους μέτρησης, διενεργείται με μια διαδικασία επιτροπής. Κατά τη γνώμη της Επιτροπής αυτός δεν είναι ο πλέον αποτελεσματικός τρόπος για την εξέταση τεχνικών κυρίως θεμάτων.
<P>
Έχω ορισμένες παρατηρήσεις για τις τροπολογίες 43, 51 και 46, καθώς επίσης και για ορισμένες άλλες. Εάν οι εισηγητές δεν επιμένουν να απαντήσω σήμερα για τις τροπολογίες αυτές, θα καταλήξω ευχαριστώντας για τη θετική υποδοχή που επιφυλάχθηκε στην πρόταση και για τις πολλές τροπολογίες.

<SPEAKER ID=280 NAME="Πρόεδρος">
Κυρία Επίτροπε, και εγώ θα ήθελα να σας ευχαριστήσω πολύ για την προσπάθειά σας να δώσετε απαντήσεις σε αρκετά από τα θέματα που ηγέρθησαν. Βέβαια, αυτή η προσπάθεια απήτησε, δόξα τω Θεώ, 18 λεπτά της ώρας. Το σημειώνω γιατί έχω ζητήσει επανειλημμένως από το Προεδρείο και από την Υπηρεσία Συνόδου του Κοινοβουλίου να υπολογίζουν τον μέσο όρο παρεμβάσεως των Επιτρόπων, που είναι κάπου στα 10 λεπτά, και να μην υπολογίζουν 5 λεπτά στα σχέδια ημερησίας διατάξεως και πέφτουμε έτσι έξω στα προγράμματα.

<SPEAKER ID=281 LANGUAGE="NL" NAME="Eisma">
Κύριε Πρόεδρε, είμαι πολύ ικανοποιημένος με τις απαντήσεις της Επιτροπής και του επικουρούντος υπαλλήλου. Έχω όμως να ρωτήσω κάτι: η Επίτροπος λέει ότι δεν μπορεί να αποδεχθεί την τροπολογία 3, που αφορά την επέκταση των υδάτων κολύμβησης έτσι ώστε να συμπεριληφθούν σ'αυτά και τα ύδατα αναψυχής, θα ήθελα όμως να τη χρησιμοποιήσω κατά κάποιο τρόπο. Μπορεί η Επίτροπος να δηλώσει πότε θα είναι σε θέση να μας πληροφορήσει με ποιο τρόπο και πότε θα θεσπιστούν κανόνες και για τους άλλους ανθρώπους που χρησιμοποιούν τα ύδατα για λόγους αναψυχής, όπως οι λάτρεις της ιστιοσανίδας και άλλοι; Επ'αυτού θα ήθελα πάρα πολύ να μου δοθεί μία απάντηση.
<P>
Η συνάδελφος backbencher , η κ. Jackson, διερωτάται πώς τολμώ να αμφισβητήσω τους υπολογισμούς που έκανε σχετικά με το ύψος των δαπανών. Επ'αυτού παρέθεσα τα επιχειρήματά μου και δεν έχω την πρόθεση να τα επαναλάβω. Όμως, κ. Jackson, σας καλώ ως συνάδελφος να μελετήσετε τα επιχειρήματά μου και με βάση αυτά να συζητήσετε στη συνέχεια μαζί μου.

<SPEAKER ID=282 NAME="Πρόεδρος">
Παρακαλώ να κάνετε μόνο ερωτήσεις προς την Επίτροπο και να μην κάνετε σχόλια για συναδέλφους που δεν είναι στην αίθουσα αυτήν την στιγμή.

<SPEAKER ID=283 LANGUAGE="NL" NAME="Eisma">
Ερώτησα τη συνάδελφο backbencher , κ. Jackson, για ποιο λόγο δεν με πιστεύει όταν αμφισβητώ τους υπολογισμούς που έκανε σχετικά με τις δαπάνες που συνεπάγονται οι εν λόγω οδηγίες. Παρέθεσε δε, τα επιχειρήματά μου, Πρόεδρε, και δεν πρόκειται να τα επαναλάβω. Καλώ όμως τη συνάδελφο Jackson να μελετήσει τα επιχειρήματά μου και με βάση αυτά να συζητήσει μαζί μου.

<SPEAKER ID=284 LANGUAGE="NL" NAME="Cornelissen">
Πρόεδρε, χαίρομαι φυσικά για το χαριτωμένο τρόπο με τον οποίο η Επίτροπος επαινεί τον εισηγητή Eisma και τον υποφαινόμενο. Αυτό όμως δεν σημαίνει ότι ως βουλευτής δεν επιθυμώ να πάρω μία απάντηση στο ερώτημα που έθεσα. Ποιες είναι συγκεκριμένα οι αντιρρήσεις που έχει η κ. Επίτροπος ενάντια στον καθορισμό της 31ης Ιανουαρίου ως τελικής προθεσμίας για τη δημοσίευση στοιχείων που αφορούν την ποιότητα των υδάτων, με στόχο την προστασία των συμφερόντων των καταναλωτών και του τουριστικού κλάδου; Είναι η Επίτροπος διατεθειμένη να εξηγήσει τις αντιρρήσεις που έχει, ενδεχομένως γραπτώς, αν ληφθεί υπόψη το προχωρημένο της ώρας;

<SPEAKER ID=285 NAME="Κοκκόλα">
Κύριε Πρόεδρε, ίσως θα έχετε υπόψη σας ότι υπάρχει ακόμα μία έκθεση για να συζητηθεί. Η ώρα, όμως, είναι 12 παρά 12 λεπτά. 'Εχω υποχρέωση να αναπτύξω το θέμα μου και πρέπει να μιλήσουν και οι συνάδελφοί μου. Η κατανομή του χρόνου πρέπει να είναι δίκαιη. Δεν μπορεί εις βάρος της εκθέσεώς μου - ενός τόσο σημαντικού θέματος- να συζητούμε επ'αόριστο για άλλα θέματα.

<SPEAKER ID=286 LANGUAGE="EN" NAME="Watson">
Κύριε Πρόεδρε, θα ήθελα μόνο να μου πείτε που βρίσκεται η κ. Jackson. Μου φαίνεται απίστευτο το γεγονός ότι δεν είχε την ευγένεια να παραμείνει και να ακούσει την απάντηση της Επιτρόπου. Η κ. Jackson ήρθε εδώ, έκανε μια δήλωση κενή θετικών προτάσεων, απλά και μόνο για να επιτεθεί στην αντιπολίτευση της ίδιας της χώρας της και δεν έδειξε την ευγένεια να παραμείνει για να ακούσει το τι θα πει η Επίτροπος. Το θέμα αυτό θα πρέπει να εξεταστεί.

<SPEAKER ID=287 NAME="Bjerregaard">
Κύριε Πρόεδρε, φυσικά λυπάμαι πολύ που χρειάστηκα 18 λεπτά, αλλά με τον αριθμό των τροπολογιών στις οποίες το Συμβούλιο ήθελε να δοθεί μια απάντηση, ήταν αδύνατο να γίνει αυτό συντομότερα. Στις επανειλημμένες ερωτήσεις για την επίσπευση της ημερομηνίας υποβολής της έκθεσης για τα ύδατα κολύμβησης, θα περιοριστώ να αναφέρω ότι αυτό δεν θα είναι δυνατό έως ότου δημιουργηθεί μια άλλη μορφή συνεργασίας με τα κράτη μέλη. Πράγματι, στη φετεινή έκθεση για τα ύδατα πολύ κολύμβησης υπήρχαν λυπηρά λάθη, επειδή λάβαμε τις πληροφορίες τόσο αργά που μας ήταν αδύνατο να τις προσαρμόσουμε. Συνεπώς, θεσπίσαμε μια διαδικασία, που ήταν μεν εκ των προτέρων πολύ αυστηρή, αλλά η οποία μπορεί ορισμένες φορές να οδηγήσει σε λανθασμένες πληροφορίες. Θα επιθυμούσαμε ιδιαίτερα να εμβαθύνουμε στην απάντηση αυτή γραπτώς, διότι και εμείς θέλουμε φυσικά να υποβάλονται τα στοιχεία το συντομότερο δυνατό, αλλά δεν μπορούμε με τη διαδικασία που έχει θεσπιστεί.

<SPEAKER ID=288 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 10.00 π.μ.

<CHAPTER ID=13>
Διατήρηση των υγροτόπων
<SPEAKER ID=289 NAME="Πρόεδρος">
Η ημερήσια διάταξη προβλέπει την συζήτηση επί της εκθέσεως της κ. Κοκκόλα (Α4-0238/96), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο για την συνετή χρήση και διατήρηση των υγροτόπων (COM(95)0189 - C4-0224/95).

<SPEAKER ID=290 NAME="Κοκκόλα">
Κύριε Πρόεδρε, λυπάμαι για την παρέμβασή μου, αλλά, κυρίως, σκέπτομαι τους διερμηνείς, τους οποίους δεν θέλω να κρατήσω πέραν του ωραρίου τους. Δεν πρόκειται για μένα.
<P>
Κύριε Πρόεδρε, κυρία Επίτροπε, αγαπητοί συνάδελφοι, με την ανακοίνωση της Επιτροπής για τη συνετή χρήση και διατήρηση των υγροτόπων, η Ευρωπαϊκή 'Ενωση αποκτά τη δική της πολιτική και στη συνέχεια, ελπίζω, θα αποκτήσει την απαραίτητη νομοθεσία για την διάσωση και διατήρηση των υγροτόπων που έχουν απομείνει.
<P>
Οι υγρότοποι αναγνωρίζονται πλέον ως οικοσυστήματα μεγάλης αξίας, και γι'αυτόν τον λόγο διέπονται από μια διεθνή συνθήκη, τη Σύμβαση RAMSAR. Μολονότι η Ευρωπαϊκή 'Ενωση δεν είναι η ίδια συμβαλλόμενο μέρος, η κοινοτική δράση για τη διατήρηση των υγροτόπων ξεκινά από το πρώτο πρόγραμμα δράσης για το περιβάλλον. Θα ήθελα, λοιπόν, να αναφέρω δύο λόγια, εξηγώντας γιατί οι λειτουργίες των υγροτόπων είναι σημαντικές για το περιβάλλον και τον άνθρωπο.
<P>
Οι υγρότοποι συγκαταλέγονται στα παραγωγικότερα οικοσυστήματα του πλανήτη, διαθέτοντας εξαιρετική βιολογική ποικιλομορφία. Ρυθμίζουν την υδατική παροχή και αναχαιτίζουν τις πλημμύρες. Αναχαιτίζουν τη διάβρωση των ακτών. Συγκρατούν τους ρύπους και τις τοξικές ουσίες και τελευταία, σε έρευνα που έγινε, διαπιστώθηκε η ικανότητα ορισμένων ειδών υγροτόπων να συγκρατούν το διοξείδιο του άνθρακα, συμβάλλοντας έτσι στην αναχαίτιση του φαινομένου του θερμοκηπίου. Συμβάλλουν ουσιαστικά στον ενάλιο πλούτο, οπότε η καταστροφή τους επιφέρει σημαντικές επιπτώσεις στην αλιεία. Δεν θα επεκταθώ, όμως, περισσότερο στο θέμα αυτό, θα ήθελα να τονίσω το πόσο σημαντικό είναι να εφαρμοσθούν τα ήδη υπάρχοντα κοινοτικά μέσα για τη διάσωση και τη διατήρηση των υγροτόπων, όπως:
<P>
η υλοποίηση του NATURA 2000, -η τήρηση από την Ευρωπαϊκή 'Ενωση των υποχρεώσεων που απορρέουν από τις διεθνείς συμβάσεις στις οποίες συμμέχει η Ευρωπαϊκή 'Ενωση, -η ενσωμάτωση της πολιτικής για τη συνετή χρήση των υγροτόπων, -οι άλλες πολιτικές και δράσεις της Ευρωπαϊκής 'Ενωσης.Θα μου επιτρέψετε, όμως, κύριε Πρόεδρε, και κυρία Επίτροπε, να επισημάνω και μερικά άλλα σημεία τα οποία θεωρώ συμπληρωματικά και πολύ σημαντικά ούτως ώστε να καταφέρουμε να σώσουμε τις «λακούβες νερού» που μέχρι πριν μερικά χρόνια, επειδή δεν υπήρχε η σωστή ενημέρωση και γνώση, εθεωρούντο μόνο φορείς «κακών» για την υγεία και το περιβάλλον.
<P>
Κύριε Πρόεδρε και κυρία Επίτροπε, η δημιουργία ειδικού καθεστώτος για τους υγροτόπους θεωρείται σημαντικό βήμα για τη διάσωσή τους γιατί οι μέχρι τώρα πολιτικές δεν κατάφεραν να αναχαιτίσουν την απώλεια και την υποβάθμισή τους, φυσικά με τους αντίστοιχους πόρους. Δηλαδή να ενταχθούν αυτόματα οι υγρότοποι διεθνούς σημασίας σύμφωνα με τη Σύμβαση RAMSAR και οι χαρακτηριζόμενες περιοχές ειδικής προστασίας στο δίκτυο NATURA 2000, να λάβει μέτρα η Επιτροπή ώστε να γίνει το συντομότερο δυνατό η καταγραφή όλων των ευρωπαϊκών υγροτόπων, καθώς και η χαρτογράφηση των ενδιαιτημάτων τους. Με την καταγραφή γνωρίζουμε υγροτόπους τους οποίους αγνοούσαμε, και μ'αυτόν τον τρόπο μπορούν να προστατευθούν. Επίσης, η διαδικασία καταγραφής βοηθά στη γνωστοποίηση της αξίας των υγροτόπων ως φυσικής και πολιτιστικής κληρονομιάς και στην ευαισθητοποίηση του κοινού.
<P>
Θα πρέπει να δημιουργηθεί μία τράπεζα δεδομένων ώστε να είναι δυνατή η συλλογή και η ανταλλαγή πληροφοριών. Να πολλαπλασιασθούν και να ενισχυθούν τα προγράμματα κατάρτισης έτσι ώστε να υπάρξει η κατάλληλη συμπεριφορά στους ανθρώπους των οποίων οι αποφάσεις και οι δραστηριότητες επηρεάζουν τους υγροτόπους. Να υπάρξει από την Ευρωπαϊκή Επιτροπή ολοκληρωμένο πρόγραμμα για τη διαχείρηση των υδάτινων πόρων και την εξοικονόμησή τους. Να υπάρχει συνεργασία για το θέμα των υγροτόπων με όλες τις άλλες χώρες με τις οποίες συνδέεται κατά κάποιον τρόπο η Ευρωπαϊκή 'Ενωση. Να αναγνωρισθεί και να ενισχυθεί ο ρόλος των μη κυβερνητικών οργανώσεων που έχουν προσφέρει και μπορούν να προσφέρουν πολλά περισσότερα στο θέμα της διάσωσης των υγροτόπων.
<P>
Τελειώνοντας, κύριε Πρόεδρε και κυρία Επίτροπε, αγαπητοί συνάδελφοι, αφού σας ανέπτυξα μερικά από τα σημεία της έκθεσής που θεωρώ πολύ σημαντικά, ελπίζω στην αποδοχή της έκθεσης αυτής και πιστεύω ότι δεν είναι αργά ώστε η Ευρωπαϊκή Επιτροπή να λάβει τα κατάλληλα μέτρα για τη διατήρηση και τη διάσωση αυτών των εκτάσεων νερού, λάσπης, βούρκων και καλαμιών, των τόσο σημαντικών όμως για την οικολογική ισορροπία.

<SPEAKER ID=291 NAME="des Places">
Κύριε Πρόεδρε, κυρία Επίτροπε, αγαπητοί συνάδελφοι, όλοι γνωρίζετε, γιατί προφανώς τους έχετε διασχίσει τουλάχιστον μία φορά στη ζωή σας, την ύπαρξη υγροτόπων σε όλη την Ευρώπη οι οποίοι, ευτυχώς, δε μοιάζουν μεταξύ τους. Όλοι επίσης γνωρίζουν ότι οι υγρότοποι έχουν ψυχή, ευαισθησία, χαρακτήρα, και βεβαιότατα ένα μέλλον από οικονομικής, οικολογικής, περιβαλλοντικής κι επιστημονικής πλευράς, με λίγα λόγια, μια ιστορία, εκτός της πολιτικής ιστορίας που αποτελούν για όλα τα Κράτη, των εθνικών εδαφών μας, καθώς και της κληρονομιάς μας¨ ότι ακόμη, η ευθύνη της χρησιμοποίησης και διατήρησής τους ανήκει αποκλειστικά σ&#x02BC; εκείνους που τους κατοικούν και τους χρησιμοποιούν κι άρα αρμόζει να τους προστατεύουν όχι μόνο για το γενικό συμφέρον των Κρατών αλλά και για τα ιδιωτικά συμφέροντα εκείνων που τους συντηρούν και τους ζουν.
<P>
Κανένα κείμενο, καμιά νομοθεσία, καμιά οδηγία, κανένας νόμος, κατά κύριο λόγο αυθαίρετος, δεν θ&#x02BC; αντικαταστήσει τους άντρες και τις γυναίκες που έπλασαν με την καρδιά και το νου και τα χέρια τους, αυτές τις εξαιρετικές περιοχές.
<P>
Μόνο η ανταλλαγή απόψεων με τους εταίρους θα μπορούσε ν&#x02BC; αποτελέσει εγγύηση αποτελεσματικότητας, εγγύηση ακόμη πιό αποτελεσματική μια και οι στόχοι των μεν και των δε διαφέρουν. Το αγροτικό, ιχθυοτροφικό, και δασολογικό τους μέλλον, το κυνηγετικό συμφέρον, ο σεβασμός της περιουσίας, όλα αυτά τα τουριστικά πλεονεκτήματα, είναι κριτήρια σημαντικότερα από αυτά που εκφράζονται σε κάποιες οδηγίες ή συμβάσεις τύπου Ramsar, Habitat, Natura 2000 κτλ, οι οποίες είναι υπερβολικά εξαναγκαστικές.
<P>
Τα όργανα της ΚΓΠ, αν και βελτιωμένα στο πλαίσιο εξαίρεσης στους υγρότοπους, δεν θα είναι παρά μέτρα ακριβείας, περίπλοκα στην ερμηνεία και στη διαχείριση κι ενδεχομένως χωρίς καμία διαχρονική ισχύ.
<P>
Απομένει λοιπόν το ειδικό καταστατικό των υγροτόπων αυτών για το οποίο μιλούσε μόλις προηγουμένως η κυρία εισηγήτρια. Εφόσον έχουμε να κάνουμε με εξαιρετικές εκτάσεις οι οποίες απαιτούν λογική διαχείριση, το σωστό είναι να προβλεφθούν ειδικές χρηματοδοτήσεις, προσαρμοσμένες για την περίπτωση, οι οποίες αξίζουν κάτι παραπάνω από ευσεβείς πόθους, δίχως αποτέλεσμα, και οι οποίες θα παρέχουν στους χρήστες μια χαρακτηριστική έννοια της καλύτερης διαχείρισης.
<P>
Γι&#x02BC; αυτό, όπως προστάζει η λογική αυτού του ψηφίσματος θα ψηφίσουμε κατά τον ίδιο τρόπο.

<SPEAKER ID=292 NAME="Souchet">
Η επιτροπή μας, κύριε Πρόεδρε, διαπίστωσε ότι σε πολλές περιοχές, σημαντικές δραστηριότητες αλιείας και κογχυλιοκαλλιέργειας συνδέονται άμεσα με τη διατήρηση των ορθώς εκμεταλλευομένων υγροτόπων στην Ευρώπη. Προτεραιότητα, επομένως, έχει να εμποδίσουμε την ερήμωσή τους.
<P>
Το μέλλον των υγροτόπων συνδέεται με την παρουσία του ανθρώπου που τους διαμόρφωσε. Εάν δεν υπάρχουν άνθρωποι να τους ζωντανέψουν, να τους διατηρήσουν και να εκμεταλλευτούν το νερό, δε θα υπάρχουν υγρότοποι πια στην Ευρώπη, την επόμενη γενιά. Για τον λόγο αυτό προκύπτει επειγόντως ανάγκη να θεσπιστεί γι&#x02BC; αυτές τις εύκολα αναγνωριζόμενες περιοχές, που συχνά συμπίπτουν και με διοικητικά σύνορα, ένα ειδικό καθεστώς ιδίου τύπου μ&#x02BC; εκείνο που πέτυχε να εμποδίσει την αστυφιλία στις ορεινές περιοχές.
<P>
Πρέπει λοιπόν να σχηματίσουμε στο μυαλό μας ένα ειδικό καθεστώς και ένα χρηματοδοτικό όργανο τα οποία θα επιτρέπουν τη διατήρηση προσοδοφόρων δραστηριοτήτων παρά τις υπεραξίες που συνδέονται με τους ίδιους περιορισμούς σ&#x02BC; αυτά τα οικολογικά ευαίσθητα και εύθραυστα από οικολογικής πλευράς περιβάλλοντα.
<P>
Για να το επιτύχει, η Επιτροπή Περιβάλλοντας ακολούθησε την πλειοψηφία των προτάσεών μας και για το λόγο αυτό την ευχαριστώ. Πρόκειται για μια συγκεκριμένη πολιτική, σταθερή και προσαρμοσμένη στην ποικιλομορφία των υγροτόπων και όπου οι ανταμοιβές εξισιρροπούν τους περιορισμούς, για μια σελίδα με τον τίτλο «&#x02BC;υγρότοποι&#x02BC;&#x02BC;, στο πλαίσιο του προγράμματος PESCA, πρόκειται για την ενσωμάτωση στα προγράμματα PHARE και TACIS της συνισταμένης «&#x02BC;υγρότοποι&#x02BC;&#x02BC; καθώς και τη διαχείρισή τους στην Ευρώπη σε συνεργασία με τους υγροτόπους της Αφρικής, με τους οποίους συνδέονται οικολογικά, όπως σύστησε η Συνέλευση Εργοδοτών-Εργαζομένων Ευρωπαϊκής Ένωσης- ΑΚΕ του Windhoek.
<P>
Όμως η επιτροπή μας, επέμεινε ιδιαίτερα στην ανάγκη να έχουν συνδεθεί προηγουμένως με τον προσδιορισμό οργάνων διαχείρισης και διατήρησης των υγροτόπων, οι ίδιοι οι διαχειριστές των περιοχών αυτών: συνδικάτα κι ενώσεις για τα έλη, ψαράδες, ιχθυοκαλλιεργητές, κογχυλιοκαλλιεργητές, αγρότες ιδιοκτήτες, κυνηγοί κι άλλοι χρήστες των υγροτόπων.
<P>
Η Επιτροπή σύνδεσης των ευρωπαίων διαχειριστών των υγροτόπων, η οποία μόλις συστάθηκε, θα αποτελέσει έναν ιδιαίτερα ικανό μεσολαβητή του οποίου οι προτάσεις γρήγορα θα φανούν απαραίτητες, όπως άλλωστε συστήνει ομόφωνα και η επιτροπή μας.
<P>
Η επιτροπή μας, υπογράμμισε εξάλλου την ανάγκη να μας γίνουν μάθημα τα θετικά πειράματα που ήδη έγιναν στη Μεγ. Βρετανία κυρίως και στη Γαλλία, στο πλαίσιο των OGAF-γεωργία-περιβάλλον, τα οποία πρέπει οπωσδήποτε να συνεχιστούν αποδεσμεύοντας τα αναγκαία χρηματοοικονομικά μέσα. Αν δε γίνει έτσι, οι τωρινοί εκμεταλλευτές θα φύγουν και οι νέοι δε θα μένουν πλέον εκεί.
<P>
Η έρευνα που διεξάγεται αυτή τη στιγμή υπό την αιγίδα της Διεύθυνσης Μελετών του Ευρωπαϊκού Κοινοβουλίου, αρχής γενομένης του πειράματος στο έλος του Poitiers θα μπορούσε να συμβάλλει σημαντικά, κύριε Πρόεδρε, στην εξεύρεση λύσης σταθερής και με προοπτική τη διατήρηση των υγροτόπων της Ευρώπης οι οποίοι αποτελούν φυσική κι ανθρωπιστική κληρονομιά την οποία επιβάλλεται να διατηρήσουμε. Αυτό θα πρέπει ν&#x02BC; αποτελέσει προτεραιότητά μας, οφείλουμε να δράσουμε ταχύτατα.

<SPEAKER ID=293 LANGUAGE="ES" NAME="Dνez de Rivera Icaza">
Κύριε Πρόεδρε, το πρώτο που θα πρέπει να αναφέρουμε, εξ' ονόματος της Σοσιαλιστικής Ομάδας, αφού συγχαρούμε, βεβαίως, την εισηγήτρια για την εξαίρετη εργασία της, είναι η δραματική μείωση ή και εξαφάνιση των παράκτιων υγρότοπων στα ευρωπαϊκά μας παράλια, και ότι ο μοναδικός τρόπος να προστατέψουμε και να διαχειριστούμε αυτήν την εξαιρετικά ευαίσθητη κοινή κληρονομιά είναι η κοινοτική συνεργασία και αλληλεγγύη, δηλαδή η επιτακτική ανάγκη να καταρτιστεί ένα σχέδιο για τη βιώσιμη και ολοκληρωμένη ανάπτυξη των παραλίων μας, όπως ανακοίνωνε και υποσχόταν το 5ο Πρόγραμμα δράσης σχετικά με αυτό το θέμα.
<P>
Το CORINE, όταν δημιουργήθηκε, ήταν εξαιρετικά αποτελεσματικό για την παροχή συνθετικών δεδομένων με ανάλογα κριτήρια σχετικά με τους επιλεγμένους υγρότοπους, και έδινε τη δυνατότητα να πραγματοποιηθεί έτσι μια ακριβής διάγνωση της κατάστασής τους. Γι' αυτό, το κείμενο της Επιτροπής, αν και πρόσφορο και απαραίτητο, αποδεικνύεται ανεπαρκές, εφόσον η διατήρηση αυτών των εύθραυστων οικοσυστημάτων απαιτεί μιαν αξιολόγηση και διαχείριση των παραλίων που να λαμβάνει υπόψη την αλληλεξάρτηση των υγρότοπων, όπως διαφαίνεται από την περίπτωση των αποδημητικών πτηνών.
<P>
Κύριε Πρόεδρε, κυρία Επίτροπε, οι σοβαρές μεταβολές που οφείλονται τόσο σε φυσικές όσο και σε χημικές αλλοιώσεις, σε polders , αποστραγγίσεις, ξηρασία, γεωργική αποξήρανση, τουρισμό -λυπάμαι που δεν είναι εδώ ο κ. Cornelissen- εναποθέσεις, μόλυνση των υδάτων, κλπ., που οφείλονται σε μια κακώς εννοούμενη ανάπτυξη, ακόμη και αντίθετη, αν μου επιτρέπετε, προς τη Συνθήκη για την Ένωση, οδηγούν στην καταστροφή αυτών των ωραίων υγρότοπων, και κατά συνέπεια, σε σοβαρές επιπτώσεις σε βάρος των αποδημητικών πτηνών μας, εφόσον τους προσφέρουν, στους σταθμούς τους, τόπους αναπαραγωγής, διαχείμασης και ανάπαυσης.
<P>
Ας μην επαναλάβουμε για μιαν ακόμα φορά αυτήν την τρομερή ανθρώπινη καταστροφή, ας μη φτάσουμε σε εκείνη τη δραματική σιωπηλή άνοιξη, που τόσο ωραία περιέγραψε πριν από χρόνια η Raquel Carson, και ας υλοποιήσουμε επιτέλους, παρακαλώ, το 5ο Πρόγραμμα δράσης σχετικά με αυτό το θέμα.

<SPEAKER ID=294 LANGUAGE="NL" NAME="Eisma">
Κατ'αρχάς θα ήθελα να ευχαριστήσω τη συνάδελφο Κοκκόλα για την πάρα πολύ καλή έκθεση που εκπόνησε. Γνωρίζουμε όλοι ότι οι περισσότεροι υγρότοποι έχουν χαθεί και πως ότι απομένει απειλείται με καταστροφή, και αυτό τη στιγμή που οι υγρότοποι έχουν μία ιδιαίτερα μεγάλη αξία για το οικοσύστημα. Ορθώς αναφέρει η Επιτροπή ότι πρέπει να πάψει η καταστροφή των υγροτόπων, δυστυχώς όμως αποτυγχάνει ταυτόχρονα να διαθέσει πρόσθετα κονδύλια για την επίτευξη του στόχου αυτού. Προσωπικώς δεν μπορώ να αντιληφθώ με ποιο τρόπο σκέφτονται η Επιτροπή και τα κράτη μέλη να διατηρήσουν και να προστατεύσουν τους υγρότοπους χωρίς να διαθέσουν πρόσθετα κονδύλια. Πολύ φοβάμαι ότι η έλλειψη ειδικών κονδυλίων θα παρεμποδίσει την ανάληψη δράσεων.
<P>
Η απαίτηση που προβάλλεται από την Επιτροπή για την αποκατάσταση των παλαιών υγροτόπων ή τη δημιουργία νέων, δεν νομίζω ότι θα φέρει αποτέλεσμα. Δεν υπάρχει καμία τεχνική που να μπορεί να χρησιμοποιηθεί ως εναλλακτική για την αναπλήρωση των φυσικών υγροτόπων. Δυστυχώς, οι υγρότοποι δεν θεωρούνται ακόμη ως αναπόσπαστο τμήμα του ρου ενός ποταμού ή μίας παράκτιας ζώνης. Εάν ο στόχος είναι η διατήρησή τους, αυτός μπορεί μόνο να επιτευχθεί εφόσον ενταχθεί και σε άλλους πολιτικούς τομείς. Από την άποψη αυτή πρέπει να δοθεί ιδιαίτερη προσοχή στη γεωργία, την αλιεία, τις μεταφορές και την περιφερειακή πολιτική. Μέχρι σήμερα, η ολοκλήρωση παρουσιάζει πολλές ελλείψεις. Στο χώρο αυτό η νομοθεσία δεν είναι συνεκτική. Καλώ συνεπώς την Επιτροπή να μην περιοριστεί στην παρούσα ανακοίνωση, αλλά να αναλάβει το ταχύτερο δυνατό δράση και να υποβάλει μία νομοθετική πρόταση με την οποία θα εξασφαλίζεται η προστασία των υγροτόπων της Ευρώπης.

<SPEAKER ID=295 LANGUAGE="ES" NAME="Gonzαlez Αlvarez">
Κύριε Πρόεδρε, θα πρέπει να ευχαριστήσουμε την εισηγήτρια, κ. Κοκκόλα, καθώς και όλους τους άλλους συναδέλφους, για την εργασία που πραγματοποίησαν. Εκείνη, στην έκθεσή της, μιλά για τις διάφορες συμβάσεις που έχει υπογράψει η Ευρωπαϊκή Κοινότητα -Βόννη, Βέρνη, Βραζιλία, κλπ.και για την ανάγκη να τηρηθούν. Μιλά επίσης για τις διάφορες οδηγίες που αφορούν την προστασία των οικότοπων, των υγρότοπων, όπως η Οδηγία 79/409/ΕΟΚ σχετικά με τη διατήρηση των αγρίων πτηνών ή η Οδηγία «Hαbitats 43».
<P>
Πιστεύω ότι, με την τήρηση των όσων υπογράφονται και με τις οδηγίες που εγκρίνονται, πιθανώς θα προστατεύαμε καλύτερα τους υγρότοπους. Είναι όμως καμιά φορά η ίδια η Ευρωπαϊκή Ένωση εκείνη που υποπίπτει σε αντιφάσεις.
<P>
Την περασμένη εβδομάδα μια αντιπροσωπεία της Επιτροπής Περιβάλλοντος επισκέφθηκε την Ελλάδα, και είχαμε μια συνάντηση με περιβαλλοντικές μη κυβερνητικές οργανώσεις. Και η βασική ανησυχία που εξέφρασαν οι εν λόγω οργανώσεις αφορά το σχέδιο ενός μεγάλου έργου που υπάρχει στην Ελλάδα και χρηματοδοτείται από την Ευρωπαϊκή Ένωση: την εκτροπή του ποταμού Αχελώου. Πρόκειται για μια εν εξελίξει αντιπαράθεση στην Ελλάδα, όπου άλλοι είναι υπέρ και άλλοι κατά, διότι θεωρούν ότι πρέπει να υπάρχει νερό στη θεσσαλική πεδιάδα και πρέπει να γίνεται εκμετάλλευση των εκεί αγροτικών πόρων.
<P>
Δεν υπάρχει όμως αμφιβολία ότι η εν λόγω εκτροπή, αν πραγματοποιηθεί, πρόκειται να επηρεάσει σοβαρά το δέλτα των ποταμών Σεβερίνου και Αχελώου. Μήπως αυτό σημαίνει ότι μόνον η Ελλάδα παραβιάζει σαφώς, με αυτούς τους πόρους που προέρχονται από την Ευρωπαϊκή Ένωση, τις οδηγίες και τις συμβάσεις που υπογράφονται; Όχι. Συμβαίνει και στην Ισπανία. Στην Ισπανία επηρεάστηκαν αρνητικά υγρότοποι, όπως τα παράλια έλη της Σαντόνια και οι εκβολές του ποταμού Έο -στα σύνορα μεταξύ Γαλικίας και Αστούριας, πολύ κοντά στο μέρος που μένω. Και εκεί επίσης χρησιμοποιήθηκαν ευρωπαϊκοί πόροι.
<P>
Κατά συνέπεια, ένα σημαντικό ζήτημα προκειμένου να επιχειρηθεί να αποφευχθεί η υποβάθμιση των υγρότοπων είναι η Ευρωπαϊκή Ένωση να ελέγχει πολύ καλά τους πόρους που χορηγεί στις διάφορες χώρες ώστε να μη χρησιμοποιούνται ακριβώς για το αντίθετο από εκείνο που εμείς εδώ υπερασπίζουμε σήμερα.

<SPEAKER ID=296 LANGUAGE="EN" NAME="Howitt">
Κύριε Πρόεδρε, συγχαίροντας και υποστηρίζοντας με ενθουσιασμό την κ. Κοκκόλα και την έκθεσή της, θα ήθελα να υποστηρίξω την επιτακτική ανάγκη δράσης για να προστατεύσουμε τους υγροτόπους μας αναφερόμενος στα εξωτερικά έλη του Τάμεση στην εκλογική μου περιφέρεια του ΗΒ. Τα έλη Γουέστ Κάνβεϋ, Μπάουερς, Πίτσηη, Φόμπινγκ και Μάκινγκ αποτελούν όλα μαζί μια ευρύτατη αλληλοσυνδεόμενη επιφάνεια υγροτόπων συνολικής επιφάνειας άνω των χιλίων εκταρίων. Οι υγρότοποι αυτοί προσφέρουν καταφύγιο σε μεγάλους πληθυσμούς πτηνών που διαχειμάζουν και είναι τόποι ανάπτυξης σπανίων μορφών φυτικής ζωής όπως το «μικρομάρουλο», μία από τις δύο τοποθεσίες του ΗΒ στις οποίες αναπτύσσεται το είδος αυτό. Μυριάδες εντόμων των υφάλμυρων νερών ζουν στα έλη, συγκρινόμενα σε σημασία μόνο με τα επίπεδα του Σόμερσετ σε ολόκληρη τη χώρα μου. Όμως, μέσα σε 50 χρόνια πάνω από τους μισούς από τους υγρότοπους αυτούς έχουν χαθεί. Η γεωργία έχει καταστρέψει τις βοσκές ενώ η ασταμάτητη άνοδος της επιφάνειας της θάλασσας έχει σκεπάσει τους ενδοπαλιρροιακούς χώρους.
<P>
Οι κοντινοί χώροι υγειονομικής ταφής απορριμμάτων ίσως τώρα να συμβάλλουν οικονομικά στη διαχείριση των υγροτόπων αλλά χώροι που έχουν γεμίσει από καιρό όπως στο Γουέσγουϊκ του Κάνβεϋ παραμένουν ως μια πληγή στο περιβάλλον ενώ ταυτόχρονα τα διηθήματα από τους ΧΥΤΑ και τα φυτοφάρμακα από τους καλλιεργητές δημιουργούν μια ολοένα και μεγαλύτερη απειλή στην ποιότητα των υδάτων.
<P>
Κατά τη διάρκεια των τελευταίων 15 ετών οι τοπικές αρχές έχουν κάνει προσπάθειες για να επιβραδύνουν τον ρυθμό υποβάθμισης αλλά δεν διαθέτουν τους πόρους για να κάνουν περισσότερα. Ίσως εξ αιτίας του γεγονότος ότι οι υγρότοποι δεν τυγχάνουν της συνειδητοποίησης και της υποστήριξης του κοινού δεν τους έχει χορηγηθεί ποτέ επίσημη αναγνώριση ειδικού καθεστώτος ως χώρων ιδιαίτερου επιστημονικού ενδιαφέροντος.
<P>
Σήμερα λέμε ότι οι χώροι αυτοί χρειάζονται διεθνή και εθνική προστασία. Ενθαρρύνουμε πρωτοβουλίες όπως εκείνες των δημοτικών συμβουλίων του Θάρροκ, του Μπάζιλτον και του Κασλ Πόϊντ τα οποία συνεργάζονται για την προστασία μιας εδαφικής περιοχής το μεγαλύτερο μέρος της οποίας έχει μία και μοναδική λεκάνη απορροής.
<P>
Στις προτάσεις μας για τα διαρθρωτικά ταμεία, συμπεριλαμβανομένου του καθεστώτος PESCA στο οποίο ήδη περιλαμβάνεται η περιοχή μου, επιζητούμε τη χορήγηση ευρωπαϊκής χρηματοδότησης για την προστασία και αναβάθμιση των υγροτόπων. Καθώς 10.000 παιδιά κάνουν κάθε χρόνο με τα σχολεία τους εκπαιδευτικές επισκέψεις στο Πάρκο της επαρχίας Βατ Τάϋλερ του Πίτσηη Μαρς, επιζητούμε νέους τρόπους για να διευκολύνουμε την αυξημένη πρόσβαση και ενημέρωση του κοινού χωρίς όμως να θέτουμε σε κίνδυνο την προστασία του περιβάλλοντος.
<P>
Οι υγρότοποι όπως οι παραπάνω είναι η γη που ο χρόνος έχει ξεχάσει. Είναι φυσικές τοποθεσίες άγριας ζωής αναλλοίωτες στη διάρκεια των αιώνων και γι' αυτό, στην κυριολεξία, αναντικατάστατες. Σήμερα εκπέμπουμε το μήνυμα της αποφασιστικότητάς μας για να τερματίσουμε μια για πάντα την υποβάθμιση των υγροτόπων.

<SPEAKER ID=297 LANGUAGE="SV" NAME="Virgin">
Κύριε Πρόεδρε, θέλω να αρχίσω εκφράζοντας την χαρά μου για την θαυμάσια έκθεση της κας Κοκκόλα. Θα επικεντρωθώ σε μια συγκεκριμένη πτυχή των υδρότοπων. Έχουν μεταξύ άλλων την δυνατότητα να δεσμεύουν τα θρεπτικά άλατα και μπορούν επομένως να προστατεύσουν τις θάλασσέςμας από τον υπερτροφισμό. Αυτό είναι ένα μεγάλο πρόβλημα στην Βαλτική θάλασσα. Ο υπερτροφισμός μπορεί να απειλήσει την αναπαραγωγή ζωϊκών ειδών. Σε κάποια προγράμματα για περιβαλλοντικές βελτιώσεις στην γεωργία, σύμφωνα με τον κανονισμό υπ'αριθμ. 2078/92, εμπεριέχονται κίνητρα για την δημιουργία υγρότοπων, αλλά ισχύει μόνο για την γαία που προορίζεται γι'αυτό τον σκοπό. Νομίζω ότι αυτή η βοήθεια πρέπει να συμπληρωθεί με ενίσχυση και των επενδύσεων που είναι απαραίτητες για την δημιουργία καλών υγρότοπων οι οποιοί μπορούν να λειτουργήσουν ως δεσμευτές του αζώτου. Επομένως χρειάζεται να τροποποιηθεί το σύστημα ρυθμίσεων. αυτό θα ήταν μια καλή παρέμβαση για το περιβάλλον. Ελπίζω να προτείνει η Επιτροπή απαραίτητες τροποποιήσεις του κανονισμού 2078/92. Αυτό μπορεί να δώσει σαν ένα θετικό πλεόνασμα καλά αποτελέσματα όσον αφορά την απασχόληση.
<P>
Επενδύσεις σε υγρότοπους, που κυρίως μπορούν να δεσμεύσουν το άζωτο και το φώσφορο, θα μπορούσαν να είναι αντικείμενο αναφοράς για αντίστοιχες επενδύσεις στην Πολωνία και στα Βαλτικά κράτη, π.χ. μέσω του προγράμματος Phare. Αυτό θα μπορούσε να ήταν μια καθοριστική παρέμβαση για την βελτίωση του περιβάλλοντος στην Βαλτική. Προτείνω λοιπόν μία καρποφόρα συνεργασία μεταξύ της Επιτρόπου κας Ritt Bjerregaard και του Επιτρόπου κου Franz Fischler προς όφελος του περιβάλλοντος και για την μείωση της επίδρασης της γεωργίας επί του περιβάλλοντος.

<SPEAKER ID=298 LANGUAGE="EN" NAME="Watson">
Κύριε Πρόεδρε, η Ευρώπη πρέπει να αναλάβει δράση για να προστατεύσει τους υγροτόπους της. Έχει έρθει πλέον η ώρα για μια νέα νοοτροπία από μέρους της Ευρωπαϊκής Ένωσης και των κρατών μελών. Καλωσορίζω επομένως την ανακοίνωση της Ευρωπαϊκής Επιτροπής και την παρούσα έκθεση επί του θέματος.
<P>
Στη χώρα μου, η Βασιλική Εταιρία για την Προστασία των Πτηνών έχει προσδιορίσει 354 υγροτόπους η μελλοντική ύπαρξη των οποίων διακινδυνεύει λόγω της άντλησης νερού. Οι υγρότοποι αυτοί περιλαμβάνουν πάνω από 100 ποταμούς και 200 υγρότοπους πρώτης τάξεως. Υπάρχουν ακόμη και άλλες 130 θέσεις που κινδυνεύουν από μελλοντικά προγράμματα. Στο Σόμερσετ και το Μουρς της εκλογικής μου περιφέρειας έχουμε μερικούς από τους καλύτερους υγροτόπους της χώρας. Οι θέσεις που καθορίστηκαν ως ευρισκόμενες σε κίνδυνο περιλαμβάνουν το Μπέροου Ντούν και τον ποταμό Γιο. Θα πρέπει να δράσουμε άμεσα για να προστατεύσουμε το μέλλον τους. Το πρώτο βήμα θα είναι η συμπερίληψη του Σόμερσετ και του Μουρς στις περιβαλλοντικά ευάλωτες περιοχές.
<P>
Η πηγή της απειλής είναι προφανής: οι γεωργικές δραστηριότητες και η βιομηχανία ύδατος αντλούν τεράστιες ποσότητες υδάτων από τους ποταμούς και τους υγροτόπους. Κατανοώ την ανάγκη τους να εξασφαλίσουν τον εφοδιασμό τους με ύδωρ, θα πρέπει όμως να τον εξασφαλίσουν με υπεύθυνο και βιώσιμο τρόπο και γι' αυτόν τον λόγο θα πρέπει να λάβουμε σχετικά μέτρα.
<P>
Χρειάζονται επειγόντως δύο σημαντικές μεταβολές. Οι κυβερνήσεις θα πρέπει να εισαγάγουν προοδευτικά αντίτιμο για την άντληση υδάτων από τους ποταμούς μας. Αυτό θα κάνει τη βιομηχανία ύδατος να είναι περισσότερο υπεύθυνη. Θα πρέπει επίσης να απαιτήσουμε ότι, όταν εξετάζεται η χορήγηση αδείας για ανέγερση οικοδομών ή βιομηχανικών εγκαταστάσεων, να λαμβάνονται υπόψη οι υδατικοί πόροι. Σε ολόκληρη την ήπειρό μας έχουμε θέσει φιλόδοξους στόχους για την προστασία της άγριας ζωής αλλά εάν δεν αναλάβουμε δράσεις για να προστατεύσουμε τους υγροτόπους μας δεν έχουμε καμία ελπίδα να επιτύχουμε τους στόχους αυτούς. Έχει έρθει η ώρα να αποτινάξουμε τη ραστώνη μας και να αναλάβουμε δράσεις.

<SPEAKER ID=299 NAME="Bjerregaard">
Κύριε Πρόεδρε, θα ήθελα να επωφεληθώ της ευκαιρίας για να συγχαρώ την Επιτροπή Περιβάλλοντος και, ειδικότερα, την εισηγήτρια, κα Κοκκόλα, για το σημαντικό έργο που επετέλεσαν κατά την εξέταση της ανακοίνωσης της Επιτροπής, και για τη συνεργασία με τις υπόλοιπες επιτροπές του Κοινοβουλίου καθώς επίσης για τις παρατηρήσεις που διετύπωσαν οι ομιλητές απόψε στην αίθουσα αυτή. Η διατήρηση των υγροτόπων αποτελεί στην ουσία για εμάς μια σοβαρή πρόκληση. Από τη μία πλευρά, έχουμε ήδη επί μεγάλο χρονικό διάστημα επιδείξει ενδιαφέρον για την οικολογική, οικονομική και ψυχαγωγική σημασία των υγροτόπων αυτών. Έχουν ήδη ληφθεί μέτρα σε διάφορα επίπεδα για τη διατήρησή τους. Όπως ανέφερε μεταξύ άλλων, η κα Κοκκόλα, η σύμβαση Ramsar είχε ήδη εγκριθεί το 1971. Από την άλλη πλευρά διαπιστώσαμε ότι πολλοί υγρότοποι εξαφανίζονται ή υποβαθμίζονται με τον καιρό, πράγμα που άλλωστε ήταν κεντρικό θέμα της σημερινής συζήτησης. Αυτό σημαίνει ότι οι καλές προθέσεις δεν συνοδεύτηκαν από πράξεις. Το ήμισυ σχεδόν και πλέον των υγροτόπων της ΕΕ έχουν εξαφανισθεί πρόσφατα ή έχουν υποστεί ζημίες, αφενός μεν λόγω της αστικοποίησης, αφετέρου δε εξαιτίας κακοσχεδιασμένης χρησιμοποίησης, αλλά και λόγω της υπερβολικής επιβάρυνσης τους περιβάλλοντος. Η καθοριστική τους σημασία για την βιοποικιλλότητα είναι προφανής. Το ίδιο ισχύει για την οικονομική και κοινωνική αποστολή τους. Δεν χρειαζόμαστε άλλες καταστροφικές πλημμύρες σαν εκείνες που πολλά κράτη μέλη υπέστησαν το 1995, για να συνειδητοποιήσουμε ότι οι υγρότοποι διαδραματίζουν ένα σημαντικό ρυθμιστικό ρόλο. Δεν χρειαζόμαστε επίσης καμία περαιτέρω υποβάθμιση των αλιευτικών αποθεμάτων για να αντιληφθούμε τον καθοριστικό ρόλο των υγροτόπων ως χώρων πολλαπλασιασμού.
<P>
Το κεντρικό ερώτημα είναι τί μπορούμε να κάνουμε για να αναστραφεί η τάση αυτή. Στην ανακοίνωση της Επιτροπής τονίζονται ορισμένα από τα σημαντικότερα μέτρα που μπορούν να ληφθούν για να εξασφαλιστεί η διατήρηση τόσο των υγρότοπων όσο και του βιολογικού πλούτου. Οι γενικοί στόχοι της Κοινότητας για τις περιοχές αυτές είναι απλοί, αλλά, από την άλλη πλευρά, και φιλόδοξοι. Επιθυμούμε να αποφευχθεί η περαιτέρω απώλεια υγροτόπων και άλλες καταστροφές, ενώ ταυτόχρονα επιθυμούμε να εξασφαλιστεί μια λογική αξιοποίησή τους. Η Επιτροπή διαπίστωσε με ικανοποίηση ότι η πρόταση ψηφίσματος του Κοινοβουλίου υποστηρίζει τους γενικούς αυτούς στόχους. Η πολιτική για τους υγρότοπους πρέπει να ενσωματωθεί στις πολιτικές για τους διάφορους τομείς δράσης. Πολλοί ομιλητές τόνισαν απόψε στην αίθουσα αυτή τη σχέση τόσο με την αλιευτική όσο και με τη γεωργική πολιτική, είναι δε αναγκαίο να συνδυάζονται οι πολιτικές αυτές κατά τη χρησιμοποίηση πολλών μέσων. Όσον αφορά τη νομοθεσία, αποδίδουμε ιδαίτερη σημασία στην εφαρμογή των οδηγιών για τα πτηνά και τους βιότοπους. Δεν μπορώ να παραλείψω απόψε στην αίθουσα αυτή να τονίσω ότι εναπομένουν στην ουσία πολλά να γίνουν έως ότου φτάσουμε στο σημείο να εφαρμοστούν οι οδηγίες αυτές στα κράτη μέλη. Αποδίδουμε επίσης σημασία στην τελική εξέταση και έγκριση των νομοθετημάτων για την ποιότητα του ύδατος, καθώς επίσης και στην πρόταση που μόλις εγκρίθηκε για αξιολόγηση των επιπτώσεων που έχουν στο περιβάλλον τα σχέδια και τα προγράμματα. Τα τρία αυτά συμπληρωματικά στοιχεία της νομοθεσίας της ΕΕ θα δημιουργήσουν τη βάση για την υλοποίηση των στόχων που έχουν οριστεί όσον αφορά τη διατήρηση των υγροτόπων.
<P>
Η Επιτροπή θα συνεχίσει επίσης να αξιολογεί τα σχέδια και τα προγράμματα των οποίων οι επενδύσεις υποστηρίζονται από τα Διαρθρωτικά Ταμεία. Βάσει της εμπειρίας αυτής, θα συμμετάσχει ενεργά η προετοιμασία της τροποποίησης του κανονισμού που διέπει τα Διαρθρωτικά Ταμεία και η οποία προβλέπεται να ολοκληρωθεί πριν από το 1999. Είναι απαραίτητο να ληφθούν μέτρα ώστε να λαμβάνεται περισσότερο υπόψη το περιβάλλον, γενικότερα, και η άγρια χλωρίδα και πανίδα, ειδικότερα. Η διατήρηση των υγροτόπων είναι ένα πείραμα που θα δείξει κατά πόσο θα είναι επιτυχείς οι προσπάθειές μας για την ένταξη του περιβάλλοντος στη γεωργική και την αλιευτική πολιτική, καθώς επίσης και στην πολιτική μεταφορών.
<P>
Καταλήγοντας, θα ήθελα να αναφέρω ότι εκτίμησα ιδιαίτερα το γεγονός ότι η πρόταση ψηφίσματος είναι αποτέλεσμα συνεργασίας μεταξύ τεσσάρων επιτροπών του Κοινοβουλίου, πράγμα που θεωρώ ως παρότρυνση για ενσωμάτωση του περιβάλλοντος στις υπόλοιπες πολιτικές.

<SPEAKER ID=300 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 10.00.
<P>
(Η συνεδρίαση λήγει στις 00.25 π.μ.)

