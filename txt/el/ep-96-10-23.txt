<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Tα συνοπτικά πρακτικά της τελευταίας συνεδρίασης έχουν διανεμηθεί.
<P>
Yπάρχουν παρατηρήσεις;

<SPEAKER ID=2 LANGUAGE="EN" NAME="McNally">
Κύριε Πρόεδρε, θα μπορούσα να υποβάλλω μια ένσταση για τα χθεσινά Συνοπτικά Πρακτικά; Στο σημείο 7 θα δείτε ότι με έχουν ονομάσει κύριο McNally και όχι κυρία McNally.

<SPEAKER ID=3 NAME="Πρόεδρος">
Kυρία συνάδελφε, μπορώ να σας διαβεβαιώσω πως στα συνοπτικά πρακτικά μας θα ληφθούν υπόψη πραγματικότητες.

<SPEAKER ID=4 LANGUAGE="EN" NAME="Needle">
Σας ευχαριστώ κύριε Πρόεδρε, εγείρομαι σχετικά με την προσφιλή τυπική διαδικασία που έχει καταχωρηθεί στα χθεσινά Συνοπτικά Πρακτικά ως στοιχείο 16, σελίδα 17, Ερωτήσεις προς την Επιτροπή. Θα σας ζητούσα να διορθώσετε μια ανακρίβεια εδώ: λέει ότι η Ερώτηση αριθ. 51 του συναδέλφου μου κ. Bowe κατέπεσε διότι ήταν απών. Ο κ. Bowe δεν ήταν καθόλου απών, καθόταν συνεχώς εδώ μπροστά μου περιμένοντας μιαν απάντηση στην ερώτησή του.
<P>
Η ερώτηση αυτή κατέπεσε λόγω ελλείψεως χρόνου, όπως συνέβη και με τις 105 από τις 120 ερωτήσεις που υπέβαλαν τα Μέλη αυτόν τον μήνα. Εάν μετρήσετε όμως τις συμπληρωματικές ερωτήσεις που υπέβαλαν άλλα Μέλη στην Αίθουσα θα διαπιστώσετε ότι υπήρξαν εννέα πρόσθετες ερωτήσεις. Ορισμένες είχαν σχέση με το αντικείμενο, άλλες πολύ λιγότερο.
<P>
Οι 120 αυτές ερωτήσεις συχνά εκπροσωπεύουν τις γνήσιες ανησυχίες, όχι των πολιτικών αλλά του κοινού, όπως τις ψαράδικες κοινότητες του Νόρφολκ. Χρειάζονται μια συνεκτική και ταχεία απάντηση. Υπάρχουν άλλοι μηχανισμοί για την απόκτηση μακροσκελών απαντήσεων επί πολύπλοκων θεμάτων πολιτικής από τους Επιτρόπους. Κατά συνέπεια, σας παρακαλώ να ζητήσετε από το Προεδρείο να αναθεωρήσει τη λειτουργία της Ώρας των Ερωτήσεων καθόσο ορισμένες απλές μεταρρυθμίσεις σχετικά με τον αριθμό των συμπληρωματικών ερωτήσεων και τη διάρκεια του χρόνου απάντησης των Επιτρόπων θα συνεισέφεραν πολύ για να βοηθήσουν αυτήν την Αίθουσα να φαίνεται πολύ κοντύτερα σε πολύ περισσότερους ανθρώπους.
<P>
(Χειροκροτήματα)

<SPEAKER ID=5 LANGUAGE="EN" NAME="Bowe">
Κύριε Πρόεδρε, θα ήθελα μόνο να δηλώσω δημοσίως τις ευχαριστίες μου προς τον συνάδελφό μου που υπερασπίστηκε την τιμή μου και επίσης να ευχαριστήσω την Επιτροπή. Αμέσως μετά τη λήξη εκείνης της Ώρας των Ερωτήσεων έλαβα γραπτή απάντηση.

<SPEAKER ID=6 NAME="Πρόεδρος">
Έτσι, κι αυτή η περίπτωση έχει διαλευκανθεί. Θα ασχοληθούμε αργότερα με τις ενστάσεις.
<P>
(Tο Σώμα εγκρίνει τα συνοπτικά πρακτικά)

<SPEAKER ID=7 LANGUAGE="EN" NAME="Teverson">
Κύριε Πρόεδρε, σχετικά με τα Πρακτικά: παρατηρώ ότι η Επίτροπος κυρία Bonino βρισκόταν εδώ για να απαντήσει σε ερωτήσεις σχετικά με την αλιεία και θέματα των καταναλωτών, αλλά αυτό που με απασχολεί είναι ότι την Παρασκευή θα έχουμε την παρουσίαση τριών σημαντικών εκθέσεων και μιας προφορικής ερωτήσεως σχετικά με την αλιεία αλλά παρόλα ταύτα πληροφορούμαι ότι η Επίτροπος δεν θα βρίσκεται εδώ. Αυτό είναι πολύ λυπηρό και θα ήθελα να παρακαλέσω τον Πρόεδρο να της ζητήσει να παρακολουθήσει αυτή τη συνεδρίαση έτσι ώστε να μπορέσει να ακούσει τις απόψεις και τις γνώμες του Κοινοβουλίου.

<SPEAKER ID=8 NAME="Πρόεδρος">
Kύριε συνάδελφε, είπα ήδη πως θα εξετάσουμε το θέμα.

<CHAPTER ID=2>
Σύνοδος της 5ης Oκτωβρίου 1996 στο Δουβλίνο
<SPEAKER ID=9 NAME="Πρόεδρος">
H ημερήσια διάταξη προβλέπει την έκθεση του Eυρωπαϊκού Συμβουλίου και τη δήλωση της Eπιτροπής, στη συνέχεια της συνόδου της 5ης Oκτωβρίου 1996 στο Δουβλίνο. Xαιρετώ προς τούτο θερμά τον Πρόεδρο του Συμβουλίου της Eυρωπαϊκής Ένωσης, τον ιρλανδό Yπουργό Eξωτερικών Dick Spring. Kαλώς ήλθατε.
<P>
(Xειροκροτήματα) Kύριε Πρόεδρε, έχετε το λόγο.

<SPEAKER ID=10 NAME="Spring">
Κύριε Πρόεδρε, αποτελεί ασφαλώς υψίστη τιμή για μένα η ευκαιρία που έχω να παρουσιαστώ στο Σώμα και να αναφέρω σχετικά με την έκτακτη σύνοδο του Ευρωπαϊκού Συμβουλίου που έγινε στις 5 Οκτωβρίου στο Δουβλίνο.
<P>
Η απόφαση για τη διενέργεια έκτακτης συνόδου του Συμβουλίου είχε ληφθεί από την Ευρωπαϊκή Διάσκεψη Κορυφής της Φλωρεντίας τον περασμένο Ιούνιο. Το Ευρωπαϊκό Συμβούλιο απεφάσισε ότι μια έκτακτη σύνοδος θα ήταν χρήσιμη ούτως ώστε να συζητηθεί ένα φάσμα θεμάτων που αντιμετωπίζει η Ένωση αυτή την περίοδο και να διατηρηθεί η κινητικότητα στις διαπραγματεύσεις της Διακυβερνητικής Διάσκεψης. Η σύνοδος του Δουβλίνου της 5ης Οκτωβρίου επέτρεψε στα μέλη του Ευρωπαϊκού Συμβουλίου να κάνουν μια γενική ανταλλαγή απόψεων επάνω σε διάφορα θέματα. Αυτό έγινε χωρίς να υπάρχει η υποχρέωση συγκέντρωσης της προσοχής σε συγκεκριμένα κείμενα ή συμπεράσματα - η εργασία αυτή θα γίνει κατά τη δεύερη σύνοδο του Ευρωπαϊκού Συμβουλίου στο Δουβλίνο στις 13 και 14 Δεκεμβρίου.
<P>
Είμαι ευτυχής που είμαι σε θέση να σας ενημερώσω ότι στις 5 Οκτωβρίου επιβεβαιώσαμε ξανά το χρονοδιάγραμμα που καθόρισε το Ευρωπαϊκό Συμβούλιο της Φλωρεντίας για την ολοκλήρωση των εργασιών της Διακυβερνητικής Διάσκεψης. Η Διάσκεψη θα ολοκληρώσει τις εργασίες της στο μέσο του επόμενου έτους - δηλ. την περίοδο του Ευρωπαϊκού Συμβουλίου του Αμστερνταμ τον Ιούνιο του 1997.
<P>
Επιβεβαιώσαμε επίσης εκ νέου την αναγκαιότητα διατήρησης του επιπέδου φιλοδοξιών της Διάσκεψης. Θα πρέπει να διασφαλίσουμε ότι το αποτέλεσμα θα είναι ικανό να ισχυροποιήσει και να εξοπλίσει την Ένωση για να αντιμετωπίσει τις εσωτερικές και εξωτερικές προκλήσεις που ορθώνονται μπροστά της και θα ορθώνονται κατά την έναρξη του επόμενου αιώνα.
<P>
Στη σύνοδο του Δουβλίνου συζητήθηκαν επίσης θέματα εξωτερικών σχέσεων. Εδόθηκε ιδιαίτερη προσοχή στην ειρηνευτική διαδικασία της Μέσης Ανατολής και αμέσως με την λήξη των εργασιών της συνόδου επισκέφθηκα τη Μέση Ανατολή για συζητήσεις επί της αναγκαιότητας επιτάχυνσης της ειρηνευτικής διαδικασίας.
<P>
Θα ήθελα να σας αναπτύξω κάπως περισσότερο τα δύο κύρια θέματα που συζητήθηκαν στη σύνοδο του Δουβλίνου: τη Διακυβερνητική Διάσκεψη και την ειρηνευτική διαδικασία για τη Μέση Ανατολή.
<P>
Από την έναρξη της ιρλανδικής προεδρίας του Συμβουλίου, η εργασία της ΔΔ έχει επικεντρωθεί σε έγγραφα της προεδρίας. Τα έγγραφα αυτά προτείνουν σχέδια Συνθήκης που καλύπτουν όλα τα μεγάλα σημασίας θέματα τα οποία απασχολούν τη Διάσκεψη. Αυτή η διαδικασία διαπραγματεύσεων με βάση συγκεκριμένα έγγραφα έχει βοηθήσει στη διαλεύκανση της θέσεως των αντιπροσωπειών και έχει παράσχει τη δυνατότητα στην προεδρία να διαμορφώσει τα αρχικά της σχέδια σε προτάσεις προσέγγισης για τους περισσότερους από τους τομείς εργασιών.
<P>
Η προσέγγιση αυτή θα μπορούσε να αποκληθεί προοδευτική προσέγγιση κειμένων. Εν ολίγοις, προχωρούμε σταθερά στον στόχο μας να εκπονήσουμε, όπως ζήτησε το Ευρωπαϊκό Συμβούλιο της Φλωρεντίας, ένα σχέδιο αναθεώρησης της Συνθήκης για τη δεύτερη σύνοδο του Δουβλίνου τον Δεκέμβριο.
<P>
Η σύνοδος της 5ης Οκτωβρίου υπήρξε πολύ χρήσιμη για την προώθηση αυτής της διαδικασίας. Η σύνοδος αυτή ήταν ασφαλώς έκτακτη. Όπως μνημόνευσα προηγουμένως, δεν υπήρξαν γραπτά συμπεράσματα και δεν ελήφθησαν αποφάσεις για τα συγκεκριμένα και ουσιαστικά θέματα που εξετάζει η ΔΔ - δεν ήταν αυτό το αντικείμενό της.
<P>
Παρά την άτυπη φύση της συνόδου, η προεδρία ήταν αποφασισμένη να διασφαλίσει ότι το Κοινοβούλιο θα συνέχιζε την πολύτιμη συνεισφορά του στην εξελισσόμενη διαδικασία τόσο σε υπουργικό όσο και σε προκαταρκτικό στάδιο μέσω των δικών σας συνεισφορών και εκείνων της Elisabeth Guigou και του Elmar Brok. Οι παρατηρήσεις σας προς εμάς, όταν συζητήσαμε τη Διακυβερνητική στο Δουβλίνο, αντικατόπτριζαν το ιστορικό που είχε περιγράψει ο Taoiseach με την επιστολή του στους συναδέλφους του πριν από τη σύνοδο.
<P>
Τονίζουμε καταρχάς ότι οι δομές της Ένωσης πρέπει να αναπροσαρμοστούν με εξισορροπημένο τρόπο έτσι ώστε η Ένωση να εξακολουθήσει να εργάζεται αποτελεσματικά και να είναι σταθερά προσηλωμένη στην αποδοχή της από το κοινό και, δεύτερον, ότι η Ένωση πρέπει να είναι προετοιμασμένη για τη μελλοντική διεύρυνση και για πολλές άλλες προκλήσεις που ορθώνονται μπροστά της στα χρόνια που έρχονται.
<P>
Η πρώτη σύνοδος του Δουβλίνου έδωσε την ευκαιρία στο Ευρωπαϊκό Συμβούλιο να διεξάγει μια χρήσιμη και ανοικτή ανταλλαγή απόψεων επί των σημαντικών θεμάτων η οποία, ασφαλώς, θα πρέπει να προχωρήσει παραπέρα κατά τη σύνοδο του Δεκεμβρίου και, εν συνεχεία κατά την ολλανδική προεδρία. Μου έδωσε την ευκαιρία, ως προέδρου της Διακυβερνητικής Διάσκεψης, να κάνω στη σύνοδο μια προφορική έκθεση προόδου.
<P>
Με την επιβεβαίωση του γεγονότος ότι το χρονοδιάγραμμα ακολουθείται και ότι μεταξύ όλων των κρατών μελών υφίσταται η πολιτική βούληση για την ολοκλήρωση της Διακυβερνητικής την εποχή του Ευρωπαϊκού Συμβουλίου του Αμστερνταμ τον επόμενο Ιούνιο, το Ευρωπαϊκό Συμβούλιο ανταποκρίθηκε στην ολοένα και αυξανόμενη αίσθηση επείγοντος που αισθάνονται όλα τα θεσμικά όργανα ότι η διαδικασία δεν θα πρέπει να καθυστερήσει.
<P>
Ειδικότερα, μέσα σ' αυτό το πλαίσιο, αποστέλλει ένα σαφές μήνυμα στις χώρες που έχουν υποβάλει αιτήσεις εισδοχής και οι οποίες αναμένουν τη λήξη των εργασιών της Διακυβερνητικής Διάσκεψης για να αρχίσουν τις διαπραγματεύσεις εισδοχής.
<P>
Θα ήθελα να επωφεληθώ της ευκαιρίας για να υπογραμμίσω την προτεραιότητα που αποδίδει η ιρλανδική προεδρία στη διεύρυνση. Αποτελεί σταθερή πεποίθησή μου ότι μία από τις σημαντικότερες συνεισφορές που θα μπορούσαμε να κάνουμε στη διαδικασία εισδοχής είναι να διασφαλίσουμε ότι με το τέλος του τρέχοντος έτους η Διακυβερνητική Διάσκεψη θα έχει κάνει ουσιαστική πρόοδο.
<P>
Η πρώτη σύνοδος του Δουβλίνου επιβεβαίωσε επίσης τη γενική επιθυμία των κρατών μελών να προσπαθήσουν να επιτύχουν φιλόδοξους στόχους όσον αφορά το περιεχόμενο της Συνθήκης. Από την πλευρά της ιρλανδικής προεδρίας η σύνοδος υπήρξε υποβοηθητική για την προώθηση της ουσιαστικής εργασίας της ΔΔ.
<P>
Σημειώθηκε ευρεία συμφωνία μεταξύ των ηγετών κρατών και κυβερνήσεων ότι ένας κύριος στόχος της εξεταζόμενης στη ΔΔ αναθεώρησης της Ένωσης είναι να παράσχει ουσιαστική ανταπόκριση στις άμεσες ανησυχίες και ελπίδες των πολιτών μας. Απεδόθη μεγάλη έμφαση, για παράδειγμα, εκ μέρους πολλών από τους συμμετέχοντες στην αναγκαιότητα να δείξουμε ότι μπορούμε να ενισχύσουμε τις διατάξεις της Συνθήκης για θέματα απασχόλησης σε ευρωπαϊκό επίπεδο. Επιπλέον, υπήρξε ευρεία συμφωνία για την αναγκαιότητα να δείξουμε ότι μπορούμε να παίξουμε ένα σημαντικό ρόλο σε ευρωπαϊκό επίπεδο στην πιο αποτελεσματική καταπολέμηση της διεθνούς εγκληματικότητας και της εμπορίας των ναρκωτικών.
<P>
Υπάρχει μια ολοένα αυξανόμενη αναγνώριση της αναγκαιότητας ότι η ΔΔ θα πρέπει να κάνει τις αναγκαίες εκείνες αλλαγές για να διασφαλίσει ότι η Ένωση θα έχει τη δυνατότητα να διασφαλίσει μεγαλύτερη συνοχή στις διεθνείς της δράσεις στον πολιτικό και οικονομικό τομέα και να ασκήσει εποικοδομητική διεθνή πολιτική επιρροή ειδικότερα στην υποβοήθηση επίλυσης συγκρούσεων και προώθησης ειρηνευτικών λύσεων σε διαφωνίες.
<P>
Επιπλέον, υπάρχει μια διαφαινόμενη συμφωνία ότι στις δομές της Ένωσης και στις διαδικασίες λήψεως αποφάσεων θα πρέπει να γίνουν θεσμικές προσαρμογές έτσι ώστε η Ένωση να μπορέσει να γίνει περισσότερο αποτελεσματική, αποδοτική, ορατά δημοκρατική και σταθερά στηριγμένη στην αποδοχή του κοινού για να μπορέσει να αντιμετωπίσει την περαιτέρω διεύρυνση. Είναι σαφές, και έτσι έχει γίνει σε όλες τις διακυβερνητικές διασκέψεις του παρελθόντος, ότι ορισμένα από τα πιο λεπτά θεσμικά θέματα πιθανότατα θα επιλυθούν προς το τέλος των διαπραγματεύσεων. Το αντικείμενο της ευελιξίας συγκεντρώνει πολύ μεγάλο ενδιαφέρον. Αναφορικά μ' αυτό θα ήθελα να μνημονεύσω την πολύ σημαντική συνεισφορά που έκαναν οι συνάδελφοί μου στο Συμβούλιο, Klaus Kinkel και Hervι de Charette, σ' αυτή τη συζήτηση. Η πρώτη σύνοδος του Δουβλίνου έπαιξε έναν εποικοδομητικό ρόλο στην προώθηση των εργασιών της ΔΔ. Η ιρλανδική προεδρία παραμένει προσηλωμένη στον στόχο της να εκπληρώσει την εντολή της και να εκπονήσει ένα περίγραμμα σχεδίου αναθεώρησης της Συνθήκης για το Ευρωπαϊκό Συμβούλιο του Δεκεμβρίου.
<P>
Όπως θα γνωρίζετε όλοι, η έκτακτη σύνοδος του Συμβουλίου έλαβε χώρα κατά τις στιγμές υψηλής έντασης στη Μέση Ανατολή σε συνέχεια των εκδηλώσεων βίας στην περιοχή. Ως αποτέλεσμα, το Ευρωπαϊκό Συμβούλιο αφιέρωσε ένα μεγάλο μέρος των διαβουλεύσεών του στην εξέταση των μέσων με τα οποία η Ευρωπαϊκή Ένωση μπορεί να συμβάλλει στην αναζωογόνηση της ειρηνευτικής διαδικασίας της Μέσης Ανατολής. Η Ένωση ανταποκρίθηκε ταχέως και σαφώς στην αύξηση των εντάσεων που έφτασαν στο υψηλότερο σημείο τους με τις βίαιες ταραχές στην Ιερουσαλήμ και στη Δυτική Όχθη στο τέλος Σεπτεμβρίου. Αναλάβαμε ένα αριθμό δράσεων για να προσπαθήσουμε να επαναφέρουμε την κινητικότητα της ειρηνευτικής διαδικασίας.
<P>
Στις 1 και 2 Οκτωβρίου το Συμβούλιο Γενικών Υποθέσεων υιοθέτησε διακήρυξη για την ειρηνευτική διαδικασία της Μέσης Ανατολής με την οποία καθόρισε τη θέση της Ένωσης σ' αυτή την κρίσιμη φάση. Την ώρα κλιμάκωσης της κρίσεως καλέσαμε και τα δύο μέρη να επιδείξουν αυτοσυγκράτηση και να αποφύγουν την προσφυγή σε υπέρμετρη βία. Η διακήρυξη καθόρισε επίσης σαφώς τους τομείς εκείνους στους οποίους πιστεύουμε ότι η επίτευξη προόδου είναι ζωτική για την ειρηνευτική διαδικασία. Ειδικότερα τόνισε τη σημασία της πλήρους και έγκαιρης υλοποίησης των υφισταμένων συμφωνιών και την αναγκαιότητα όπως οι διαπραγματεύσεις εξελιχθούν επί τη βάσει των αρχών του Συμβουλίου Κορυφής της Μαδρίτης του 1991 που θεσμοθέτησε την ειρηνευτική διαδικασία για τη Μέση Ανατολή και των όρων της διακήρυξης αρχών του 1993 για την αυτοδιάθεση των παλαιστινίων.
<P>
Η έκτακτη σύνοδος του Ευρωπαϊκού Συμβουλίου απεφάσισε ότι θα πρέπει να επισκεφθώ αμέσως την περιοχή και να μεταφέρω μήνυμα στον Πρωθυπουργό Νετανιάχου και τον Πρόεδρε Αραφάτ, να τους αναπτύξω τη θέση της Ένωσης και να συζητήσω μαζί τους τρόπους με τους οποίους μπορεί να επιτευχθεί πρόοδος προς την κατεύθυνση επαναφοράς του κλίματος εμπιστοσύνης που είναι απαραίτητο για να επανέλθει η ειρηνευτική διαδικασία στον δρόμο της. Το μήνυμα του Ευρωπαϊκού Συμβουλίου καλωσόρισε την επανάληψη των διαπραγματεύσεων της 6ης Οκτωβρίου σε συνέχεια της Διασκέψεως Κορυφής της Ουάσινγκτον, επανέλαβε την πεποίθηση της Ένωσης ότι μόνον η πλήρης υλοποίηση των υφισταμένων συμφωνιών μπορεί να διαφυλάξει την ασφάλεια τόσο των ισραηλινών όσο και των παλαιστινίων και προσέφερε την πλήρη υποστήριξη της Ένωσης στις προσπάθειες αναβίωσης της ειρηνευτικής διαδικασίας. Αντίγραφο του μηνύματος αυτού διαβιβάστηκε στον Πρόεδρο Κλίντον, σημειώνοντας την εκτίμηση της Ευρωπαϊκής Ένωσης για τις προσπάθειες των ΗΠΑ να αμβλύνουν την ένταση και να επαναφέρουν τη διαδικασία, διαβεβαιώνοντας παράλληλα τις ΗΠΑ για τη συνεχή δέσμευση της ΕΕ στις κοινές προσπάθειες προς υποστήριξη του ανωτέρω στόχου.
<P>
Κατά τις συναντήσεις μου με τους ηγέτες της περιοχής υπογράμμισα τη σημασία που αποδίδει η Ευρωπαϊκή Ένωση στην επείγουσα αναζωογόνηση της ειρηνευτικής διαδικασίας. Ετόνισα επίσης την πρόθεση της ΕΕ να αναλάβει και μεγαλύτερη δέσμευση στην έρευνα για πρόοδο στη Μέση Ανατολή, δέσμευση αντίστοιχη με την οικονομική της συμβολή και τη μέχρι τώρα συμμετοχή της στην ειρηνευτική διαδικασία. Οι συναντήσεις μου με τον Πρωθυπουργό Νετανιάχου και τον Υπουργό Εξωτερικών Λεβύ ήταν φιλικές και εποικοδομητικές και ο Πρωθυπουργός εδήλωσε με σαφήνεια την εκτίμησή του για τις προσπάθειες της Ένωσης υπέρ της ειρηνευτικής διαδικασίας. Οι συνεχείς επαφές μας με τους ηγέτες της ισραηλινής κυβερνήσεως, οι οποίες αντικατοπτρίζουν τη στενή και μακρόχρονη σχέση της Ένωσης με το κράτος του Ισραήλ, μου έδωσαν τη δυνατότητα να μεταφέρω με σαφήνεια τις ανησυχίες της ΕΕ για την ανάγκη επαναδραστηριοποίησης της ειρηνευτικής διαδικασίας. Συνάντησα τον Πρόεδρο Αραφάτ στη Γάζα στις 6 Οκτωβρίου, για δεύτερη φορά μέσα σε μία εβδομάδα. Κάναμε αναλυτική συζήτηση επί της καταστάσεως στην περιοχή και για τα κύρια θέματα που συζητούνται στις τρέχουσες διαπραγματεύσεις ισραηλινών/παλαιστινίων. Ο Πρόεδρος Αραφάτ καλωσόρισε τη συνεχή οικονομική υποστήριξη της Ένωσης υπέρ του παλαιστινιακού λαού όπως επίσης και τις συνεχείς προσπάθειές της υπέρ της ειρηνευτικής διαδικασίας.
<P>
Ύστερα από αίτημα της αιγυπτιακής κυβερνήσεως στις 7 Οκτωβρίου πήγα στο Κάϊρο για συναντήσεις με τον Πρόεδρο Μουμπάρακ και τον Υπουργό Εξωτερικών Αμρ Μουσσά. Αμφότεροι ετόνισαν ότι η Ευρωπαϊκή Ένωση βρίσκεται σε πολύ καλή θέση για να παίξει ένα θετικό ρόλο επηρεάζοντας και τα δύο μέρη και υποστηρίζοντας την ειρηνευτική διαδικασία. Οι συναντήσεις αυτές υπογράμμισαν το κοινό ενδιαφέρον Αιγύπτου και ΕΕ για τα πρόσφατα γεγονότα στην περιοχή όπως επίσης και την κοινή μας δέσμευση για την προώθηση της ειρηνευτικής διαδικασίας μέσω της υλοποίησης των υφισταμένων συμφωνιών. Οι συναντήσεις διεξήχθησαν σε φιλική ατμόσφαιρα, η οποία αντικατόπτριζε τη συνεχιζόμενη εξαιρετική ποιότητα σχέσεων μεταξύ Ευρωπαϊκής Ένωσης και Αιγύπτου.
<P>
Πλέον αυτών των ευρύτατων επαφών με τους ηγέτες της περιοχής συναντήθηκα με τον Υπουργό Εξωτερικών των ΗΠΑ Γουώρρεν Κρίστοφερ. Σε συνέχεια της συνάντησης αυτής η Ένωση εξακολουθεί να διατηρεί στενές επαφές και συνεργασία με τις Ηνωμένες Πολιτείες αναφορικά με τη στήριξη των εξελισσόμενων διαπραγματεύσεων για την ειρήνη.
<P>
Ως συμπέρασμα της επισκέψεώς μου στην περιοχή, παραμένω πεπεισμένος ότι η Ένωση έχει να παίξει ένα σημαντικό και θετικό ρόλο στην υποστήριξη της ειρηνευτικής διαδικασίας της Μέσης Ανατολής. Θα συνεχίσουμε να βρισκόμαστε σε στενή επαφή με όλα τα ενδιαφερόμενα μέρη της περιοχής στην προσπάθεια επίτευξης του κοινού μας στόχου για μια δίκαιη, ολοκληρωμένη και διαρκή ειρήνη.
<P>
Το έκτακτο Ευρωπαϊκό Συμβούλιο ζήτησε επίσης από το Συμβούλιο Γενικών Υποθέσεων να εξετάσει εντολή για την αποστολή ειδικού απεσταλμένου της Ευρωπαϊκής Ένωσης στη Μέση Ανατολή. Η ιδέα διορισμού ειδικού απεσταλμένου αντικατοπτρίζει τη σθεναρή βούληση εκ μέρους της Ένωσης να συμμετάσχει πιο ενεργά στις προσπάθειες υποστήριξης της αναζωογόνησης της ειρηνευτικής διαδικασίας επί τη βάσει της σημαντικής μέχρι τώρα συμμετοχής της στη διαδικασία και την ήδη ευρύτατη εμπλοκή της στην περιοχή. Η προκαταρκτική εργασία για την εντολή αποστολής απεσταλμένου βρίσκεται ήδη υπό εξέλιξη και το όλο θέμα θα εξεταστεί από το Συμβούλιο στην επόμενη σύνοδό του στις 28 και 29 Οκτωβρίου.
<P>
Κατά τη συνάντησή τους της 5ης Οκτωβρίου στο Δουβλίνο, οι Υπουργοί Εξωτερικών εξέτασαν επίσης την κατάσταση στην πρώην Γιουγκοσλαβία υπό το φως των πρόσφατων εκλογών στη Βοσνία. Η προσοχή της Ένωσης εστιάζεται τώρα στη συμβολή της στις προσπάθειες της διεθνούς κοινότητας προς υποστήριξη της διαδικασίας θεμελίωσης της ειρήνης. Στο πλαίσιο αυτό ακούσαμε μια προκαταρκτική παρουσίαση εκ μέρους του Επιτρόπου van den Broek σχετικά με τις προτάσεις της Επιτροπής για την περιφερειακή προσέγγιση της ΕΕ στις χώρες της περιοχής. Η πρόταση αυτή θα εξεταστεί λεπτομερώς στο Συμβούλιο Γενικών Υποθέσεων της επόμενης εβδομάδας.
<P>
Οι ηγέτες κρατών και κυβερνήσεων της Ευρωπαϊκής Ένωσης αντήλλαξαν απόψεις για την εξέλιξη των σχέσεων ΕΕ/Ρωσίας. Αυτή υπήρξε η πρώτη ευκαιρία ανταλλαγής απόψεων μετά την επιτυχή κατάληξη των ρωσικών προεδρικών εκλογών του Ιουλίου οι οποίες απετέλεσαν ένα ιστορικό ορόσημο στη διαδικασία στερέωσης της δημοκρατίας στη χώρα αυτή καθώς και ένα σαφές μήνυμα εκ μέρους του ιδίου του ρωσικού λαού για την επιθυμία του προς συνέχιση της πορείας της χώρας στον δρόμο των μεταρρυθμίσεων. Υπογραμμίστηκε η ανάγκη εμβάθυνσης των σχέσεων της ΕΕ με τη Ρωσία όπως και η ανάγκη για συνεχή υποστήριξη της διαδικασίας μεταρρύθμισης. Συζητήθηκε επίσης η σημασία που έχει η κατά το δυνατόν ενωρίτερον κύρωση από όλα τα κράτη μέλη της συμφωνίας συνεργασίας και συνεταιρισμού. Έγινε επίσης συζήτηση θεμάτων που έχουν σχέση με την Τσετσενία.
<P>
Το Ευρωπαϊκό Συμβούλιο συζήτησε επίσης τρόπους ενίσχυσης των σχέσεων της ΕΕ με την Ουκρανία και τρόπους ενίσχυσης της διαδικασίας μεταρρυθμίσεων στη χώρα αυτή. Οι Υπουργοί Εξωτερικών συζήτησαν επίσης την τρέχουσα κατάσταση στη Λευκορωσία αναφορικά με το προταθέν δημοψήφισμα για συνταγματικές αλλαγές και εξέφρασαν τις ανησυχίες τους για τη διεύρυνση του χάσματος μεταξύ του Προέδρου Λουκασένκα και του Κοινοβουλίου της χώρας. Συμφώνησαν στο ότι το οποιοδήποτε δημοψήφισμα, για να γίνουν τα αποτελέσματά του σεβαστά τόσο εντός όσο και εκτός Λευκορωσίας, θα πρέπει να διενεργηθεί μόνο μετά την πλήρη και ανοικτή συζήτηση στην οποία να συμμετάσχουν όλα τα ενδιαφερόμενα μέρη και με την ελεύθερη κάλυψη από τα μέσα ενημέρωσης στα οποία να έχουν πρόσβαση όλες οι πλευρές.
<P>
Η ιρλανδική προεδρία έχει διανύσει το ήμισυ της θητείας της. Οι έξι μήνες είναι ένα πολύ μεγάλο αλλά και, ταυτόχρονα, πολύ μικρό χρονικό διάστημα. Η ημερήσια διάταξη της Ευρωπαϊκής Ένωσης περιλαμβάνει πάρα πολλά αντικείμενα η πρόοδος των οποίων αποτελεί βασική ευθύνη της κάθε προεδρίας. Αυτή η έκτακτη σύνοδος μας προσέφερε μια πολύ χρήσιμη ευκαιρία να σημειώσουμε πρόοδο στην ημερήσια διάταξη και να προετοιμάσουμε το έδαφος για το φιλόδοξο αλλά ρεαλιστικό Ευρωπαϊκό Συμβούλιο Κορυφής του Δουβλίνου τον Δεκέμβριο.
<P>
(Χειροκροτήματα)

<SPEAKER ID=11 LANGUAGE="FR" NAME="Santer">
 (FR) Κύριε Πρόεδρε, κύριε Πρόεδρε του Συμβουλίου, κυρίες, κύριοι βουλευτές, στόχος της έκτακτης σύγκλησης του Ευρωπαϊκού Συμβουλίου στο Δουβλίνο δεν ήταν η λήψη κάποιων αποφάσεων, αλλά το να προσδωθεί ένας δυναμισμός στις διαπραγματεύσεις της Διακυβερνητικής Διάσκεψης. Ο στόχος αυτός επιτεύχθηκε χάρη στην αποφασιστική και αποτελεσματική προεδρία της Ιρλανδίας. Ήταν σημαντικό οι αρχηγοί κρατών και κυβερνήσεων να μπορούν να έχουν ανοιχτές και ειλικρινείς συζητήσεις χωρίς να πρέπει, σ&#x02BC; αυτό το στάδιο, να καταλήξουν σε συγκεκριμένα συμπεράσματα.
<P>
Από τις ιδιαίτερα εποικοδομητικές ανταλλαγές απόψεων συνάγεται, κατά τη γνώμη μου, τριπλό μήνυμα. Πρώτ&#x02BC; απ&#x02BC; όλα, η σαφέστατη επιβεβαίωση του χρονοδιαγράμματος. Η Διακυβερνητική Διάσκεψη θα πρέπει να περατωθεί κατά τη διάρκεια της σύγκλησης του Ευρωπαϊκού Συμβουλίου στο Αμστερνταμ, τον Ιούνιο του 1997. Με προοπτική τη διεύρυνση τούτο είναι εξαιρετικά σημαντικό. Όπως ανέφερα και χθές ενώπιον του Κοινοβουλίου, το 1997 θα αποτελέσει το έτος - σταθμό με το τέλος των εργασιών για τη μεταρρύθμιση της Συνθήκης και την έναρξη των συζητήσεων για την Ατζέντα του 2000.
<P>
Εάν η Ένωση επιθυμεί να μη γίνει έρμαιο των προθεσμιών για το 2000 αλλά να τις κατευθύνει, είναι επιτακτική η ανάγκη να ακολουθήσει ένα χρονοδιάγραμμα ομοιογενές και με λογική αλληλουχία. Και για να σεβαστεί την προθεσμία του Ιουνίου του 1997, το ευρωπαϊκό Συμβούλιο του Δουβλίνου θα πρέπει να έχει ένα ολοκληρωμένο σχέδιο της συνθήκης, το οποίο θα αποτελέσει τη βάση των τελικών διαπραγματεύσεων. Όλοι οι αρχηγοί κρατών και κυβερνήσεων είναι της ίδιας γνώμης.
<P>
Το δεύτερο μήνυμα που απορρέει από το Συμβούλιο του Δουβλίνου αφορά στην ιδιαίτερα σαφή θέληση των αρχηγών κρατών και κυβερνήσεων να επικεντρωθούν στην ουσία και πιστεύω ότι εδώ βρίσκεται και το πρώτο ενθαρρυντικό στοιχείο για τη συνέχεια των εργασιών. Σε τί συνίσταται όμως η ουσία; Πρώτ&#x02BC; απ&#x02BC; όλα, είναι η απάντηση στις αληθινές ανησυχίες των πολιτών: την εσωτερική ασφάλεια και την απασχόληση. Πρέπει να αναφέρω ότι σήμερα είμαι πιο αισιόδοξος γι&#x02BC; αυτά τα κρίσιμα θέματα απ&#x02BC; ότι πριν αρκετές εβδομάδες.
<P>
Έπειτα, είναι ο προσδιορισμός μιας γνήσιας εξωτερικής πολιτικής. Επωφελούμενος της συνάντησης του Δουβλίνου, επέμεινα για μία ακόμη φορά στην αναγκαιότητα, συνάμα, να ενισχύσουμε τα όργανα που διαθέτουμε, είτε αυτά είναι κοινοτικά, είτε διακυβερνητικά και να τα εισάγουμε σε μια σφαιρική και συνεκτική προοπτική εξωτερικών σχέσεων. Έχω την εντύπωση ότι η άποψη της Επιτροπής αρχίζει να γίνεται πιο κατανοητή, κυρίως σε ό, τι αφορά την ενίσχυση της κοινής εμπορικής πολιτικής.
<P>
Τέλος, είναι η εφαρμογή μιας σοβαρής θεσμικής μεταρρύθμισης, κυρίως υπό το πρίσμα της διεύρυνσης. Πρόκειται, χωρίς καμιά αμφιβολία, για το ζήτημα του ποιοί είναι οι τομείς οι οποίοι χρήζουν περαιτέρω ολοκλήρωσης της προόδου, μέχρι ποιού σημείου οι αντιδράσεις των αντιπροσωπειών αγνοούνται περισσότερο απ&#x02BC; όσο είναι απαραίτητο. Σ&#x02BC; αυτό το σημείο όμως, υπάρχει αυξημένη συνειδητοποίηση των προκλήσεων, ακόμη κι αν είναι φύσικο - σ&#x02BC; αυτό το στάδιο των εργασιών - ν&#x02BC; ανοίγουν οι παίκτες τα φύλλα τους.
<P>
Το τρίτο μήνυμα συνδέεται με το δεύτερο. Τονίζοντας τη βούλησή τους να επικεντρωθούν στην ουσία, οι αρχηγοί κρατών και κυβερνήσεων εξέπεμψαν σαφές σήμα που αφορά τα επίπεδα φιλοδοξίας που πρέπει να πραγματοποιηθούν. Δεν επιθυμούν μια Διακυβερνητική Διάσκεψη η οποία θα φανεί χρήσιμη «&#x02BC;για όλες τις δουλειές&#x02BC;&#x02BC;, η οποία θα κρύβει τις πραγματικές προκλήσεις πίσω από ένα πλήθος μικρο-ρυθμίσεων, για να μην πω πρόχειρων εφευρημάτων. Κάτι τέτοιο το θεωρώ ενθαρρυντικό ακόμη κι αν έχω πλήρη επίγνωση της διάστασης των απόψεων, καμιά φορά σημαντικών μάλιστα, που υφίστανται. Όσον αφορά την ίδια την Επιτροπή, θα συνεχίσει να συστήνει μια προσέγγιση η οποία θα είναι όσο το δυνατόν πιο φιλόδοξη, παραμένοντας βέβαια ρεαλιστική.
<P>
Τελειώνοντας τη σύντομη αυτή παρέμβαση, θα έλεγα ότι επέστρεψα απ&#x02BC; το Δουβλίνο μάλλον καθησυχασμένος. Η φόρμουλα που επελέγη για ανταλλαγές απόψεων ανοιχτές, δίχως συμπεράσματα, ήταν η καλύτερη, ακόμη κι αν -το γνωρίζω- μπορεί να είναι απογοητευτική από αρκετές άλλες απόψεις, εξαιτίας της απουσίας λήψης συγκεκριμένων αποφάσεων. Το γεγονός ότι δεσμεύονται τα μέλη του ευρωπαϊκού Συμβουλίου, προσδίδει άμεσα στις εργασίες ένα χαρακτήρα περισσότερο πολιτικό. Θα προσέθετα εξάλλου σ&#x02BC; αυτό το πλαίσιο ότι η παρέμβασή σας στην αρχή της συνόδου κύριε Πρόεδρε Hansch, ήταν αξιόλογη και μας εισήγαγε στο όραμα το οποίο έχουμε ανάγκη. Στην Ευρώπη έχουμε εξαιρετικούς τεχνοκράτες των οποίων ο ρόλος είναι βέβαια αναγκαίος, πρέπει όμως να ασκείται στο πλαίσιο ενός ξεκάθαρου οράματος και το όραμα αυτό θα πρέπει να προσδιοριστεί σε υψηλότατο βαθμό. Στο μεταξύ, οι τεχνοκράτες στράφηκαν στο έργο τους, με ανανεωμένο -ελπίζω- ζήλο και διαπιστώνω ότι βρίσκονται σε καλό δρόμο αυτή τη στιγμή.
<P>
Η ιρλανδική προεδρία έχει την τύχη να διαθέτει αξιόλογους ειδικούς υπό τον κ. Noel Dorr και πολιτικούς άνδρες που ασκούν φωτισμένη ηγεσία όπως οι John Bruton και Dick Spring. Με τον επιτυχή αυτό συγκερασμό θα εκτελέσει με διάκριση την εντολή που της ανατέθηκε και με τη βοήθεια των εταίρων της, του Ευρωπαϊκού Κοινοβουλίου και της Επιτροπής θα συμβάλλει στην προώθηση του κοινού μας στόχου.
<P>
(Χειροκροτήματα)

<SPEAKER ID=12 NAME="Πρόεδρος">
Eυχαριστώ πολύ, κύριε Πρόεδρε της Eπιτροπής.
<P>
Προχωρούμε τώρα στη συζήτηση. Tην αρχή κάνει η κ. Green, εξ ονόματος της Oμάδας του Eυρωπαϊκού Σοσιαλιστικού Kόμματος.

<SPEAKER ID=13 LANGUAGE="EN" NAME="Green">
Θα ήθελα να ευχαριστήσω τον προεδρεύοντα του Συμβουλίου για τη σημερινή του προσέλευση εδώ και για τη δήλωσή του επί της εκτάκτου συνόδου του Ευρωπαϊκού Συμβουλίου καθώς και να τον συγχαρώ για την επιμονή του υπέρ της διεξαγωγής της συνόδου παρόλη την αντίθεση ενός, τουλάχιστον, κράτους μέλους.
<P>
Θα πρέπει να πω ότι η ομάδα μου θα κρίνει τη Διακυβερνητική Διάσκεψη ανάλογα με την έμφαση που θα αποδόσει στα θέματα που θεωρούμε σημαντικά για τους πολίτες της Ευρώπης. Η ομάδα μου έχει φιλοδοξίες για την Ευρώπη. Έχει ελπίδες για την Ευρώπη. Η Ευρώπη πρέπει πράγματι να προχωρήσει στη διεύρυνση - ο προεδρεύων το έκανε σαφές. Η ομάδα μου παραμένει σταθερά δεσμευμένη στην αρχή της διεύρυνσης αλλά το Συμβούλιο θα πρέπει να κατανοήσει ότι, εδώ στο Κοινοβούλιο, οι εκλογείς μας αποτελούν το εκλογικό σώμα της Ευρωπαϊκής Ένωσης και η πρώτη μας δέσμευση είναι απέναντί τους. Μια διεύρυνση η οποία έχει σχεδιαστεί με προχειρότητα, η οποία θα αποσταθεροποιήσει την ασφάλεια της υφιστάμενης Ένωσης ή θα παραλύσει την Ένωση ακόμη περισσότερο απ' όσο μπορεί να συμβεί τώρα, είναι απλά απαράδεκτη.
<P>
Κύριε προεδρεύοντα οι λαοί της Ένωσης θέλουν ειρήνη στην Ευρώπη. Ο ρόλος της Ευρώπης στην επίλυση των συγκρούσεων είναι κάτι που γνωρίζω ότι έχει ιδιαίτερο αντίκτυπο στην Ιρλανδία και κάτι στο οποίο έχετε βαθύτατη δέμευση.
<P>
Θα ήθελα να κάνω σαφές ενώπιόν σας, κ. Spring, ότι η ομάδα μου υπήρξε ο θεμελιωτής της ευρωπαϊκής υποστήριξης στην ειρηνευτική διαδικασία για τη Βόρεια Ιρλανδία. Είμαστε απόλυτα δεσμευμένοι στη διαδικασία αυτή και, παρά τον πρόσφατο καταιγισμό των μέσων ενημέρωσης για την Ιρλανδία, σας δίδω τον λόγο μου να μην κάνουμε τίποτα που θα έχει αρνητικές επιπτώσεις γι' αυτήν.
<P>
Οι λαοί της Ένωσης θέλουν επίσης να διαπιστώσουν την απόδοση πραγματικής πολιτικής προτεραιότητας στη διασφάλιση του μέλλοντός τους. Κύριε προεδρεύοντα, διασφαλίστε σας παρακαλώ ότι οι ηγέτες των χωρών μας θα κάνουν πραγματική πρόοδο στο πρόβλημα δημιουργίας θέσεων εργασίας μέσα στην Ένωση. Επιδοκιμάζουμε την αυξανόμενη υποστήριξη για ένα ξεχωριστό κεφάλαιο επί της απασχόλησης στη Συνθήκη και σας προτρέπουμε να βεβαιωθείτε ότι θα έχει πραγματικό αποτέλεσμα και δεν θα περιλαμβάνει μόνο ευχολόγια.
<P>
Ίσως το περισσότερο απογοητευτικό φαινόμενο των τελευταίων μηνών υπήρξε η επίθεση εκ μέρους του Συμβουλίου ή εκ μέρους κρατών μελών στο τμήμα εκείνο των δραστηριοτήτων της Ένωσης που σχετίζεται με τους κοινωνικά αποκλεισμένους. Μεταξύ εκείνων που αποτελούν μια κακόβουλη επίθεση στα πιο ευάλωτα τμήματα του πληθυσμού, έχουμε συναντήσει την ανάληψη δικαστικών ενεργειών στο Ευρωπαϊκό Δικαστήριο για την παρεμπόδιση της Επιτροπής να δαπανήσει ένα συγκριτικά ελάχιστο ποσό για τους γέροντες, τους αναπήρους και τους κοινωνικά αποκλεισμένους. Κατά την άποψη της ομάδας μου, αυτή είναι η μορφή των ενεργειών η οποία, περισσότερο απο ο, τιδήποτε άλλο, αποδεικνύει στους λαούς της Ευρώπης ότι οι κυβερνήσεις τους, όταν μαζευτούν όλες μαζί, ενδιαφέρονται μόνο και μόνο να τρέξουν για να αποδείξουν ότι η μία είναι καλύτερη από τις άλλες και να επιδείξουν τον ανδρισμό τους. Είναι απαραίτητο όπως η ΔΔ καταλήξει σε μια λύση στο πρόβλημα των νομικών βάσεων για τις δαπάνες υπέρ των κοινωνικά αποκλεισμένων. Είναι απαραίτητο να υπάρξει ένα σαφές μήνυμα ότι η Ευρώπη κατανοεί πως αποτελεί μεν ρόλο των εθνικών κυβερνήσεων να ηγηθούν της μάχης κατά της φτώχειας και του αποκλεισμού σε κάθε ένα από τα κράτη μέλη αλλά ότι η Ευρωπαϊκή Ένωση μπορεί να έχει προσφέρει στη μάχη αυτή με τη νόμιμη και συντονισμένη δράση της.
<P>
Οι ευρωπαίοι πολίτες δεν γνωρίζουν και ούτε δίνουν μεγάλη σημασία στις περίπλοκες λεπτομέρειες της εργασίας μας εδώ αλλά κατανοούν πολύ καλά τα μηνύματά μας για το είδος της Ευρώπης που θέλουμε. Εκείνοι χρησιμοποιούν το σύστημα της δημοκρατίας για να μας διαμηνύσουν τα ενδιαφέροντά τους ενώ εμείς, αρνούμενοι να κατανοήσουμε ή να ανταποκριθούμε στα μηνύματα αυτά, ενθαρρύνουμε όλους εκείνους που επιζητούν τη διάσπαση της ευρωπαϊκής ολοκλήρωσης.
<P>
Η ομάδα μου διατυπώνει εκ νέου την πίστη της στη στενότερη ολοκλήρωση της Ευρώπης και θα θέλαμε να δούμε την Διακυβερνητική Διάσκεψη να κινείται ταχέως προς την κατεύθυνση προετοιμασίας της διεύρυνσης μέσα σ' ένα κλίμα ηρεμίας, ειρήνης, ευημερίας και ελπίδας για το μέλλον.

<SPEAKER ID=14 LANGUAGE="NL" NAME="Martens">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, κατ'αρχάς θα ήθελα κυρίως να συγχαρώ την ιρλανδική Προεδρία. Πιστεύω ότι αποδείχθηκε για άλλη μία φορά ότι μία μικρή χώρα της Ευρωπαϊκής Ένωσης μπορεί να διαδραματίσει έναν ιδιαίτερα εποικοδομητικό ρόλο αναλαμβάνοντας την Προεδρία. Δεν είναι η πρώτη φορά που συμβαίνει αυτό και μάλιστα σε έντονη αντίθεση με τα αποτελέσματα της Προεδρίας ορισμένων από τις μεγαλύτερες χώρες.
<P>
Τον περασμένο Σεπτέμβριο απηύθυνα, εξ ονόματος της πολιτικής ομάδας του ΕΛΚ, έκκληση για την αφύπνιση, επιτέλους, της διακυβερνητικής διάσκεψης. Είχα τότε θέσει δύο ερωτήματα: το πρώτο ήταν εάν επρόκειτο να τηρηθεί το χρονοδιάγραμμα των εργασιών. Πιστεύω ότι η κατάσταση διευκρινίστηκε με τη δήλωση του προεδρεύοντος του Συμβουλίου και ότι είμαστε σε θέση να διαπιστώσουμε με ικανοποίηση ότι οι εργασίες της διακυβερνητικής διάσκεψης θα ολοκληρωθούν τον Ιούνιο του προσεχούς έτους.
<P>
Το δεύτερο ερώτημα που είχα υποβάλει ήταν κατά πόσο είχε αποδεχθεί το Συμβούλιο να περιορίσει στο ελάχιστο τους στόχους και να μην προβεί σε ουσιαστικές μεταρρυθμίσεις. Και επί του σημείου αυτού πιστεύω ότι λάβαμε μία θετική απάντηση. Η ιρλανδική Προεδρία θα υποβάλει ένα σχέδιο Συνθήκης στη Σύνοδο Κορυφής του Δουβλίνου που θα πραγματοποιηθεί τον προσεχή Δεκέμβριο.
<P>
Κύριε Πρόεδρε του Συμβουλίου, πιστεύω ότι πρέπει σήμερα να διαπιστώσουμε ότι η Ευρωπαϊκή Ένωση βρίσκεται αντιμέτωπη με τρία μεγάλα θέματα που κατονόμασε και εχθές ο Πρόεδρος της Επιτροπής: τη διεύρυνση της Ένωσης, την επίλυση ορισμένων κοινωνικών θεμάτων τα οποία προξενούν ιδιαίτερες ανησυχίες στους Ευρωπαίους πολίτες όσον αφορά το μέλλον και την ασφάλειά τους και για την κοινή εξωτερική πολιτική.
<P>
Είναι αναμφισβήτητο ότι η διεύρυνση της Ευρωπαϊκής Ένωσης αποτελεί μία μεγάλη γεωπολιτική προσπάθεια στο χώρο της ειρήνης και του πολιτισμού η οποία στηρίζεται στη φιλοδοξία του συνασπισμού όλων των δημοκρατικών κρατών της Ευρώπης στους κόλπους της Ευρωπαϊκής Ένωσης. Πρέπει όμως να επαναλάβουμε για άλλη μία φορά ότι, μία Ευρωπαϊκή Ένωση με 25 ή ακόμη και 30 κράτη μέλη δεν μπορεί να λειτουργήσει εφόσον τα θεσμικά της όργανα διατηρήσουν τη σημερινή τους μορφή. Παράλληλα δε, όση προσοχή και αν αποδίδουν οι συμπολίτες μας στα καθημερινά προβλήματα που αντιμετωπίζουν, εμείς είμαστε υποχρεωμένοι να επισημαίνουμε και να επιμένουμε διαρκώς στο γεγονός ότι η διακυβερνητική διάσκεψη πρέπει να λάβει αποφάσεις οι οποίες θα επιτρέπουν στο Συμβούλιο να αποφασίζει κατά πλειοψηφία και θα επιτρέπουν στο Κοινοβούλιο να αντιτάσσεται στα πλαίσια του δημοκρατικού ελέγχου σε αποφάσεις του Συμβουλίου μέσω της διαδικασίας συναπόφασης. Δεν είναι δυνατό να αποφύγουμε τη διευθέτηση του σημείου αυτού. Σε διαφορετική περίπτωση, η Ευρωπαϊκή Ένωση θα εξελιχθεί, ή μάλλον θα εκφυλιστεί, αναπόφευκτα σε ένα συνασπισμό κρατών όπου το μόνο που θα έχει σημασία θα είναι το διακυβερνητικό στοιχείο, πράγμα που θα είχε καταστροφικές συνέπειες για το ευρωπαϊκό οικοδόμημα.
<P>
Υπάρχει όμως και ένα δεύτερο σημαντικό θέμα. Ταχθήκαμε υπέρ της ενιαίας αγοράς, υπέρ της οικονομικής και νομισματικής ένωσης. Αντιλαμβανόμαστε ότι αυτή είναι η οικονομική βάση που απαιτείται για τη δημιουργία νέας απασχόλησης. Η ενιαία αγορά και η αύξηση των κρατών μελών της Ευρωπαϊκής Ένωσης από 15 σε 20 ή και 25, δημιουργούν μεγάλα κοινωνικά ερωτήματα. Ακόμα και αν ο ρόλος που διαδραματίζουν τα κράτη μέλη όσον αφορά την πολιτική απασχόλησης εξακολουθεί να είναι σημαντικός, η Ευρωπαϊκή Ένωση δεν μπορεί να παραμένει άπραγη. Δεν είναι δυνατό την εποχή αυτή τα κράτη μέλη να φέρουν όλη την ευθύνη όσον αφορά την εσωτερική ασφάλεια, την ασφάλεια των συμπολιτών μας. Οι συμπολίτες μας αισθάνονται ανασφαλείς. Ερωτώ λοιπόν εσάς, κύριε Πρόεδρε του Συμβουλίου: δεν πιστεύετε ότι έφθασε η στιγμή για τις κυβερνήσεις και τους ηγέτες των κυβερνήσεων των κρατών μελών που προβάλλουν διαρκώς αντιρρήσεις και παρεμποδίζουν την εξέλιξη και τις συζητήσεις της διακυβερνητικής διάσκεψης να προχωρήσουν επίσης στα ουσιαστικά θέματα; Δεν είναι καιρός να γνωστοποιηθεί στους πολίτες μας εκ μέρους των κυβερνήσεων σε συνεργασία με την Επιτροπή και το Κοινοβούλιο ότι ορισμένα σημαντικά θέματα, όπως η απασχόληση, η ασφάλεια, η προστασία των πολιτών, δεν υπάρχει περίπτωση να διευθετηθούν σε περίπτωση που κάθε χώρα δρα ανεξάρτητα στους τομείς όπου είναι ανάγκη να υπάρξει κοινή δράση; Ο Πρωθυπουργός της χώρας μου δήλωσε τον περασμένο μήνα στη Μαδρίτη ότι ορισμένες κυβερνήσεις επιχειρούν να επιβραδύνουν τις εξελίξεις. Πότε θα προβληθούν επιτέλους τα ουσιαστικά θέματα; Σας καλώ να διαβιβάσετε αυτό το μήνυμα στους συναδέλφους σας με τον ίδιο δημιουργικό τρόπο με τον οποίο η Ιρλανδία ασκεί την Προεδρία, ώστε να αποφασίσουν επιτέλους να αντιμετωπίσουν από κοινού τα μεγάλα θέματα που απασχολούν την ευρωπαϊκή κοινωνία.

<SPEAKER ID=15 LANGUAGE="EN" NAME="Collins, Gerard">
Κύριε Πρόεδρε, ba mhaith liomsa i dtosac sιad mνle fαilte a chuir roimh Aire Gnσthai Eachtracha na hEireann chuig Parlaimint na hEorpa i maidin.
<P>
Κύριε Πρόεδρε, υποδέχομαι θερμά τον προεδρεύοντα του Συμβουλίου και Υπουργό Εξωτερικών της Ιρλανδίας στο Ευρωπαϊκό Κοινοβούλιο αυτό το πρωινό και τον ευχαριστώ πάρα πολύ για την παρουσίασή του σχετικά με το πρόσφατο Ευρωπαϊκό Συμβούλιο του Δουβλίνου.
<P>
Μολονότι η σύνοδος δεν κατέληξε σε καμία σημαντική απόφαση, παρέσχε εν τούτοις μια πολύτιμη ευκαιρία στους ηγέτες κρατών και κυβερνήσεων για να συζητήσουν την πρόοδο των διαπραγματεύσεων στη Διακυβερνητική Διάσκεψη.
<P>
Κατά την άποψή μου το σχέδιο της Συνθήκης, το οποίο θα παρουσιαστεί στο Συμβούλιο Κορυφής του Δουβλίνου τον Δεκέμβριο, θα πρέπει να αποδόσει προτεραιότητα στα θέματα εκείνα που έχουν ευρύτατο ενδιαφέρον όπως η πολιτική απασχόλησης και η μάχη κατά της εγκληματικότητας.
<P>
Με απογοήτευση σημειώνω ότι ορισμένα κράτη μέλη συνεχίζουν να αντιτίθενται στη συμπερίληψη στη νέα Συνθήκη ενός κεφαλαίου για την απασχόληση. Δεν συμφωνώ με την άποψη που εξέφρασε ο βρετανός Πρωθυπουργός ότι το πρόβλημα αυτό θα πρέπει να αντιμετωπιστεί σε εθνικό επίπεδο.
<P>
Κατά τη διάρκεια της τελευταίας δεκαετίας οι εθνικές κυβερνήσεις πολλών κρατών μελών έχουν αφιερώσει μεγάλο μέρος των προσπαθειών τους στη δημιουργία νέων ευκαιριών απασχόλησης, χωρίς όμως σημαντική επιτυχία. Είναι βέβαιο ότι έχει έρθει πλέον η ώρα για να εργασθούν οι ευρωπαϊκές κυβερνήσεις από κοινού ούτως ώστε να προσπαθήσουν να επιλύσουν αυτό το τεράστιο κοινωνικό, οικονομικό και πολιτικό πρόβλημα.
<P>
Η μάχη κατά του εγκλήματος απαιτεί επίσης τη σθεναρότερη συνεργασία των κρατών μελών εάν θέλουμε οι δυνάμεις του νόμου και της τάξης στο κάθε ένα από τα κράτη μέλη μας να αντιμετωπίσουν αποτελεσματικά και ολοκληρωμένα τις δραστηριότητες των λαθρεμπόρων ναρκωτικών, του ξεπλύματος του βρώμικου χρήματος και των συνδικάτων του οργανωμένου εγκλήματος - όλα από τα οποία λειτουργούν πλέον σε διεθνές επίπεδο. Οι χώρες της περιφέρειας, όπως η Ιρλανδία, οι οποίες διαθέτουν εκτεταμένες ακτές θα πρέπει να υποστηριχθούν σε ευρωπαϊκό επίπεδο στις προσπάθειές τους να ανιχνεύσουν και να διακόψουν το λαθρεμπόριο των ναρκωτικών.
<P>
Δέχομαι με ικανοποίηση τις εξελισσόμενες προσπάθειες για τη μεταρρύθμιση των θεσμικών δομών της Ένωσης, οι οποίες ελπίζω ότι θα απλοποιήσουν τις διαδικασίες λήψεως αποφάσεων και τα διοικητικά συστήματα της Ένωσης πριν από την προς ανατολάς διεύρυνση.
<P>
Αποτελεί ωστόσο έντονη πεποίθησή μου ότι είναι περισσότερο σημαντικό να αξιολογηθεί η επίπτωση της διεύρυνσης στις υφιστάμενες ευρωπαϊκές πολιτικές και, εάν κριθεί αναγκαίο, να μεταρρυθμιστούν οι πραγματικές πολιτικές παρά να συγκεντρωθεί η προσοχή στη διοικητική και θεσμική μεταρρύθμιση.
<P>
Η προσθήκη δέκα ή περισσότερων νέων καθαρών ληπτών θα έχει σημαντικές επιπτώσεις στον προϋπολογισμό. Η παρουσία νέων κρατών μελών με μεγάλο βαθμό εξάρτησης από τον αγροτικό τομέα θα έχει, φυσικά, σημαντικότατες επιπτώσεις στην κοινή αγροτική πολιτική. Η απόλυτη αναγκαιότητα όπως οι χώρες αυτές βελτιώσουν ριζικά τη βιομηχανία τους, τα μεταφορικά τους δίκτυα και τα συστήματά τους για την προστασία του περιβάλλοντος θα έχει τρομερή επίπτωση στις υφιστάμενες πολιτικές των διαρθρωτικών ταμείων. Με απογοήτευσε ειλικρινά το γεγονός ότι τα θέματα αυτά δεν συζητήθηκαν στη σύνοδο του Δουβλίνου.
<P>
Το μέλλον της κοινής αγροτικής πολιτικής και των διαρθρωτικών ταμείων από κοινού με την προφανή αναγκαιότητα ενός μεγαλύτερου προϋπολογισμού σε μια διηυρυμένη Ένωση, αποτελούν δύσκολα πολιτικά προβλήματα τα οποία θα πρέπει να αντιμετωπιστούν παράλληλα με τη Διακυβερνητική Διάσκεψη.
<P>
Η συμφωνία επί του τελικού περιεχομένου μιας νέας, αναθεωρημένης Συνθήκης θα πρέπει να συνοδεύεται από μια συμφωνία για τη μελλοντική κατεύθυνση των κύριων κοινών πολιτικών και για το πλαίσιο των διαπραγματεύσεων διεύρυνσης.
<P>
Όλα τα θέματα αυτά αλληλοσυνδέονται, ιδιαίτερα στην περίπτωση των χωρών εκείνων που αποτελούν καθαρούς λήπτες, όπως η Ισπανία, η Πορτογαλία, η Ελλάδα και η Ιρλανδία, καθώς και των χωρών με σημαντικό γεωργικό τομέα όπως η Γαλλία.
<P>
Ως αποτέλεσμα της συνόδου του Δουβλίνου φαίνεται να υπάρχει ομοφωνία υπέρ της συμφωνίας επί της αναθεωρημένης Συνθήκης κατά τη Σύνοδο Κορυφής στο Αμστερνταμ τον επόμενο Ιούνιο. Η επιθυμία αυτή αποτελεί ένα φιλόδοξο στόχο. Εν τούτοις, δεν είναι απαραίτητο να ολοκληρωθεί η ΔΔ στο πρώτο εξάμηνο του επομένου έτους. Πολύ πιο απαραίτητο είναι να χρησιμοποιήσουν τα κράτη μέλη τη Διακυβερνητική για να αντιμετωπίσουν τα προβλήματα που είναι γενικού ενδιαφέροντος για τους εκλογείς μας και να θέσουν τα θεμέλια μιας επιτυχούς διεύρυνσης προς ανατολάς, έστω και εάν κάτι τέτοιο θα απαιτήσει άλλους έξι ή δώδεκα μήνες.
<P>
Σε ορισμένα, τουλάχιστον, κράτη μέλη το εκλογικό σώμα θα κληθεί να διατυπώσει τις απόψεις του επί των αποτελεσμάτων της ΔΔ και το πόρισμά του θα εξαρτηθεί από τον βαθμό στον οποίο η νέα Συνθήκη θα αντιμετωπίζει τα προβλήματά τους τα οποία είναι πολύ ευρύτερα από μια απλή θεσμική μεταρρύθμιση.

<SPEAKER ID=16 LANGUAGE="NL" NAME="De Clercq">
Πρόεδρε, διερωτώμαι πως πρέπει να αξιολογήσουμε την έκτακτη ανεπίσημη Σύνοδο Κορυφής που πραγματοποιήθηκε στο Δουβλίνο μετά από επίμονη πρόταση του Γάλλου Πρόεδρου Jacques Chirac. Αφυπνίστηκε η διακυβερνητική διάσκεψη; Από τη μία πλευρά ο Πρόεδρος του Συμβουλίου δήλωνε, και παραθέτω: I think we have had a very succesful Summit to have been able to give the very strong unanimous impulse to the Intergovernmental Conference . Από την άλλη πλευρά υπήρξε, για παράδειγμα, η αντίδραση της εφημερίδας The European η οποία παρουσίασε μία πολύ λιγότερο θετική ανάλυση των αποτελεσμάτων της Συνόδου Κορυφής. Παραθέτω: The Dublin Summit ranked among the lamest gatherings the European Union has ever staged. Far from kick-starting the IGC into life it publicly demonstrated that the orignal Maastricht Treaty has left Europe confused about what to do next . Πιθανολογώ ότι η αλήθεια θα βρίσκεται κάπου στη μέση.
<P>
Τα αποτελέσματα του Δουβλίνου δεν ήταν οπωσδήποτε θεαματικά, αυτό όμως ήταν κάτι που δεν θα μπορούσαμε να αναμένουμε. Κατά πρώτον, επρόκειτο για μία ανεπίσημη Σύνοδο η οποία αποσκοπούσε περισσότερο στην επανεπιβεβαίωση πολιτικών φιλοδοξιών και όχι την ανέρευση ουσιαστικών λύσεων, τις οποίες ωστόσο αναμένουμε. Κατά δεύτερον, με δεδομένη τη βραδεία πρόοδο που σημειώνουν οι διαπραγματεύσεις στα πλαίσια της διακυβερνητικής διάσκεψης δεν ήταν δυνατό να προκύψουν αποφασιστικές ενέργειες. Κατά τρίτον, την παραμονή του συνεδρίου του συντηρητικού κόμματος δεν μπορούσαμε να περιμένουμε και πολλά από την αγγλική κυβέρνηση. Ελπίζω όμως ότι αυτή η Σύνοδος Κορυφής, η οποία προσωπικά με απογοήτευσε, θα συνεισφέρει στη λήψη συγκεκριμένων και σημαντικών αποφάσεων κατά την επόμενη επίσημη Σύνοδο Κορυφής στο Δουβλίνο που θα πραγματοποιηθεί στο τέλος του έτους. Ελπίζω επίσης ότι θα προωθηθεί η όσο το δυνατό μεγαλύτερη συμμετοχή των πολιτών στη διαδικασία αυτή ώστε να μπορέσετε να τους εξηγήσετε τη χρησιμότητα και τη σημασία που έχουν οι συναντήσεις αυτές και να αποκαταστήσετε την πίστη και την εμπιστοσύνη τους στην Ευρώπη. Ένα πράγμα είναι βέβαιο, η απάντηση που έδωσε ο John Major στο ερώτημα που αφορούσε τα αίτια του Δουβλίνου και παραθέτω: we are here because we are here , δεν επαρκεί πλέον. Στους Ευρωπαίους πολίτες αξίζει να δοθεί μία καλύτερη απάντηση απ'αυτή.

<SPEAKER ID=17 LANGUAGE="SV" NAME="Sjφstedt">
Κύριε Πρόεδρε, για την Ομάδα μας το καθοριστικό πρόβλημα που πρέπει να λυθεί είναι η ανεργία στην Δυτική Ευρώπη. Φοβόμαστε ότι οι προτάσεις που τώρα υποβάλλονται στην Διακυβερνητική Διάσκεψη είναι ανεπαρκείς, και είναι κυρίως διότι δεν συνδέουν άμεσα την νομισματική ένωση και την πολιτική σύγκλισης. Η πολιτική σύγκλισης οδηγεί σήμερα σε υψηλή ανεργία, μειωμένη ζήτηση στην οικονομία και σε έντονη χειροτέρευση της κοινωνικής ευημερίας στις χώρες μέλη. Γι'αυτό πρέπει να τεθεί το θέμα της πολιτικής σύγλισης στην Διακυβερνητική Διάσκεψη και πρέπει να επαναξεταστεί.
<P>
Στην πρόταση ψηφίσματος του Κοινοβουλίου γίνεται λόγος για την ανάγκη κοινής πολιτικής στον τομέα της άμυνας. Εννοούμε ότι αυτό δεν είναι επίκαιρο στην σημερινή πολιτική κατάσταση στην Δυτική Ευρώπη. Είναι ένα υπόλειμμα ενός απηρχαιωμένου τρόπου σκέψης. Αυτό που χρειαζόμαστε σήμερα είναι πανευρωπαϊκές και παγκόσμιες δομές για την πρόληψη συγκρούσεων και τον χειρισμό κρίσεων.
<P>
Η γνωση πρέπει επίσης να σεβαστεί το ότι κάποιες χώρες μέλη είναι αδέσμευτες. Γι'αυτό εκπλαγήκαμε τόσο διαβάζοντας σ'αυτό το έγγραφο της Ομάδας - Dorr, με ημερομηνία 8 Οκτωβρίου, ότι αυτά τα κράτη αποκαλούνται ως πρώην ουδέτερα. Θέλω να επισημάνω ότι η πολιτική της ουδετερότητας έχει μιά μεγάλη λαϊκή υποστήριξη στις περί ών ο λόγος χώρες μέλη.
<P>
Πολλά είναι ασαφή σχετικά με τη Διακυβερνητική Διάσκεψη και τα αποτελέσματά της, αλλά ήδη τώρα μπορούμε να δούμε ότι υπάρχει μεγάλη αντίσταση σε σημαντικά σημεία . Μπορούμε να δούμε ότι υπάρχει μεγάλη αντίσταση στην δημοσιοποίηση των συναντήσεων του Συμβουλίου Υπουργών. Η θέση μας είναι ότι όλη η νομοθεσία εντός της δνωσης, στο Συμβούλιο Υπουργών, πρέπει να συντελείται σε πλήρη δημοσιότητα και έχουμε δικαίωμα να απαιτήσουμε αυτό να είναι το αποτέλεσμα της Διακυβερνητικής Διάσκεψης.
<P>
Στον τομέα του περιβάλλοντος υπάρχει μεγάλη αντίσταση στο να καταστεί το άρθρο 100α.4 αυστηρότερο και να δωθεί στις χώρες μέλη πραγματικό δικαίωμα να έχουν αυστηρότερη νομοθεσία σε διάφορες περιβαλλοντικές διατάξεις. Θα θεωρούσαμε την αποπομπή αυτών των απαιτήσεων για περιβαλλοντικές βελτιώσεις ως πολύ αρνητική. Είναι σημαντικό τα αποτελέσματα της Διακυβερνητικής Διάσκεψης να συμφωνούν μ'αυτό που πιστεύουν οι πολίτες. Γι'αυτό η ομάδα μας είναι υπέρμαχος των εθνικών δημοψηφισμάτων μετά το πέρας της Διακυβερνητικής Διάσκεψης. Προσωπικά είμαι πεπεισμένος ότι τέτοια δημοψηφίσματα σε πολλές χώρες μέλη θα καταδείξουν ότι δεν υπάρχει υποστήριξη για μία έντονα αυξημένη υπερεθνικότητα εντός της ΕΕ.

<SPEAKER ID=18 LANGUAGE="DE" NAME="Roth">
Kύριε Πρόεδρε, θυμόμαστε ότι η σύνοδος κορυφής θα έπρεπε να δώσει καινούρια ώθηση στη χωλαίνουσα Διακυβερνητική Διάσκεψη. Aντ' αυτού, μπορούμε να έχουμε εμπιστοσύνη στο Συμβούλιο ότι ενεργεί κατά το παλιό σύνθημα: Tίποτε το καινούριο. Kαι η συμπεριφορά της συνόδου κορυφής ακολουθεί την πεπατημένη; όταν μια σύνοδος κορυφής απειλεί να αποτύχει, αν δεν βγαίνει τίποτε, μα απολύτως τίποτε απ' αυτήν, τότε μπορεί κανείς αυτή την αποτυχία να την καλύψει με δύο τρόπους. Eίτε συγκροτεί μια καινούρια ομάδα εργασίας, όπου θα συνεχίζονται οι διαπραγματεύσεις, κι αυτό το πανηγυρίζει σαν επιτυχία, ή επιβεβαιώνει με έμφαση αυτά που, ούτως ή άλλως, είναι γνωστά και αναμφισβήτητα. Στο Δουβλίνο, προφανώς, εφαρμόστηκε η δεύτερη παραλλαγή.
<P>
Aλλά είναι άραγε δυνατόν στα σοβαρά, η επιβεβαίωση του χρονοδιαγράμματος του Mάαστριχτ II, που αποφασίσθηκε με θέρμη, να αποτελεί επιτυχία, ενόψει των μεγάλων κερδοσκοπικών επιδιώξεων γύρω από το Mάαστριχτ III; O Xανς Kρίστιαν Αντερσεν έγραψε θαυμάσια παραμύθια. Mου έρχεται στο μυαλό ένα, καθώς σας ακούω και σας βλέπω σήμερα εδώ, κύριε Σαντέρ και κύριε Σπρινγκ: »Tα καινούρια ρούχα του βασιλιά». Θαυμάζουν τον βασιλιά και τον κολακεύουν, μέχρις ότου ένα παιδί λέει απλά την αλήθεια και διαπιστώνει: »Mα αυτός δεν φοράει τίποτε!»
<P>
Aυτό συμβαίνει σήμερα και με το Συμβούλιο. Δεν φοράει τίποτε. Δεν αναλαμβάνει καμιά πραγματική πρωτοβουλία για μια συνεπή πολιτική απασχόλησης, για τον επιτακτικά αναγκαίο εκδημοκρατισμό της Eυρωπαϊκής Ένωσης, για ένα πολιτικό θεμέλιο, για μια πανευρωπαϊκή ανάπτυξη, για μια αλλαγή προς την κοινωνική οικολογία. Tι άραγε θα πρέπει να συμβεί ακόμη για να καταλάβει επιτέλους το Συμβούλιο πού μας οδηγεί το να αγνοούμε τους πολίτες; Tα αποτελέσματα των εκλογών στην Aυστρία και τη Φιλανδία, δεν ήταν αρκετά σαφή; H άνευ όρων εμμονή σε άκαμπτα, μη ρεαλιστικά κριτήρια, η κερδοσκοπία με μοντέλα για την «Eυρώπη-πυρήνα», η προσπάθεια να υπαγορεύσουμε την Eυρώπη εκ των άνω, αντί να την αφήσουμε να αναπτυχθεί από μόνη της εκ των κάτω, όλα αυτά κρύβουν την πραγματική εκρηκτική ύλη, από τη σκοπιά της πολιτικής ενσωμάτωσης, και παράγουν ευρω-σκεπτικισμό αντί αποδοχής.
<P>
Όποιος δεν ακούει τους κριτικούς της EE, ενισχύει τους αντιπάλους της Eυρώπης και τους κάνει δυνατούς. Πώς φθάνει, όμως, το μήνυμα αυτό στο Συμβούλιο; Nομίζω πως η Διακυβερνητική Διάσκεψη θα έπρεπε, κυρίως, να αποτελεί ένα μεγάλο έργο κατά του ευρωπαϊκού απολυτισμού, κι έτσι, φυσικά, κατέληξα πάλι στον Xανς Kρίστιαν Αντερσεν.
<P>
Eπιτρέψτε μου ακόμη να πω μια κουβέντα, προσωπικά στον κ. Spring, ως υπουργό της Iρλανδικής Kυβέρνησης. Θα ήθελα να επιβεβαιώσω σε σας, πως η ομάδα μας στηρίζει πλήρως την ειρηνευτική διαδικασία στη Bόρεια Iρλανδία. Aυτό δεν έχει καμιά άμεση σχέση με την αποκαλούμενη σύνοδο κορυφής του Δουβλίνου; ήθελα απλώς να σας το πω.

<SPEAKER ID=19 NAME="Πρόεδρος">
Kυρία Roth, θα πρέπει να απορρίψω τον ισχυρισμό σας ότι ο Πρόεδρος του Συμβουλίου δεν φοράει τίποτε, ως καιροσκοπικό σεξισμό.
<P>
(Γέλια)

<SPEAKER ID=20 LANGUAGE="FR" NAME="Saint-Pierre">
 Κύριε Πρόεδρε, είναι ευτύχημα για εμάς τους δεκαπέντε αρχηγούς Κ ρατών ή κυβερνήσεων που στο Δουβλίνο συμμετείχαμε σ&#x02BC; αυτό το άτυπο ευρωπαϊκό Συμβούλιο. Στην αντίθετη περίπτωση, τί θα μπορούσε να τεθεί προς συζήτηση, πράγματι, αν όχι κάποια βήματα προόδου στον τομέα των εσωτερικών και της δικαιοσύνης; Αφού άλλωστε, αν σημειώνεται κάποια πρόοδος, δε σημειώνεται παρά μόνο μεταξύ δεκατριών, το πολύ δεκατεσσάρων Κρατών μελών, ενώ η επικύρωση των τροποποιήσεων της συνθήκης απαιτεί ομοφωνία.
<P>
Παρολ&#x02BC; αυτά, ας είμαστε αισιόδοξοι. Η ημερομηνία του Ιουνίου του 1997 επιβεβαιώθηκε για το κλείσιμο των διαπραγματεύσεων και η ιρλανδική προεδρία έλαβε την εντολή να παρουσιάσει το Δεκέμβριο στο Δουβλίνο, το αρχικό σχέδιο της τροποποιημένης συνθήκης. Αυτό είναι θετικό. Ας είμαστε ωστόσο σε εγρήγορση ώστε να μην αποσχισθεί ο σεβασμός του χρονοδιαγράμματος από τα συμπεράσματα μιας φιλόδοξης μεταρρύθμισης της συνθήκης, το σχέδιο της ιρλανδικής προεδρίας να είναι ικανό να αντεπεξέλθει στις προκλήσεις και να μην περιορίζεται στις διαπραγματεύσεις και να παρουσιάζει εναλλακτικές λύσεις στους πιο ευαίσθητους τομείς. Για να το πετύχουμε, θα πρέπει να δηλώνουμε λίγο περισσότερο την παρουσία μας και να έχουμε λίγο περισσότερο θάρρος.
<P>
Είναι λυπηρό το ότι στους κόλπους ακόμη κι αυτής της Βουλής, φτάσαμε να θεωρούμε ως άσκοπο και περιττό το να εκφράζουμε πολιτικές κρίσεις για τη σύνοδο του Δουβλίνου, ενώ είναι περισσότερο από επιτακτικό το να επιταχύνουμε τη δυναμική των διαπραγματεύσεων. Ακόμη δεν έφτασε η στιγμή να πούμε ξεκάθαρα ότι η διεύρυνση δε θα ήταν εφικτή δίχως ευρύτερη θεσμική μεταρρύθμιση της Ένωσης, ότι θα ήταν απαράδεκτο για εμάς να μεταθέσουμε τις πραγματικές προκλήσεις της Διακυβερνητικής Διάσκεψης για μια μεταγενέστερη μεταρρύθμιση, ότι η νομισματική Ένωση έχει ανάγκη να συμπληρωθεί από σημαντικές αποφάσεις με προοπτική την πολιτική ένωση; Κι έπειτα, πώς ν&#x02BC; αντικρύσουμε το μέλλον με εμφανή τον κίνδυνο του παγώματος, κυρίως αν δεν επιτευχθούν σημαντικά βήματα προόδου σ&#x02BC; επέκταση της κατά πλειοψηφίαν αποφάσεως;
<P>
Θεωρούμε ότι οι μηχανισμοί ενισχυμένης συνεργασίας είναι απαραίτητοι στο πλαίσιο της συνθήκης κι επιτρέπουν σ&#x02BC; εκείνους που το επιθυμούν να προχωρήσουν προς την Ένωση, παρέχοντάς τους την εγγύηση ότι η συνεργασία θα είναι ανοιχτή συνεχώς για όλα τα Κράτη μέλη.
<P>
Κλείνοντας, θα ήθελα να εκφράσω την ανησυχία μου για τη θλιβερή εικόνα που παρουσιάζει τη στιγμή αυτή η Ευρώπη στη διεθνή σκηνή. Ας μην είμαστε τα θύματα. Εάν η Διακυβερνητική Διάσκεψη δεν κατορθώσει να εφαρμόσει θεσμικούς μηχανισμούς ικανούς να καταστήσουν δυνατή την άσκηση ουσιαστικής εξωτερικής πολιτικής και πολιτικής κοινής άμυνας, θα διαιωνίζουμε την αξιοθρήνητη εικόνα που δίνει η Ένωση στην Εγγύς Ανατολή. Απ&#x02BC; την ανησυχία αυτή απορρέει και η επερώτησή μου προς την ιρλανδική προεδρία: τί πραγματικά θα πράξετε, για την κρίση της Εγγύς Ανατολής, αφού ό, τι έχει ειπωθεί μέχρι σήμερα για το θέμα είναι μάλλον τυπικό;
<P>
Αυτές ήταν οι λίγες πολιτικές σκέψεις που επιθυμούσα να εκφράσω εξ ονόματος της ομάδας μου, ενώπιον αυτής της συνέλευσης.

<SPEAKER ID=21 LANGUAGE="FR" NAME="Berthu">
Κύριε Πρόεδρε, το άτυπο Ευρωπαϊκό Συμβούλιο του Δουβλίνου δεν κατέληξε σε συγκεκριμένο συμπέρασμα αλλά μάλλον σε μια επίσημη επιβεβαίωση: η Διακυβερνητική Διάσκεψη θα πρέπει να περατώσει τις εργασίες της τον ερχόμενο Ιούνιο, στο Συμβούλιο του Αμστερνταμ.
<P>
Αυτή η ημερομηνία τερματισμού αφήνει τελικά στη Διάσκεψη μια προθεσμία αρκετά μικρή για να ολοκληρώσει την ευρεία μεταρρύθμιση, προσαρμόζοντας τους ευρωπαϊκούς θεσμούς στη διεύρυνση, μεταρρύθμιση την οποία όλοι προσδοκάμε και η οποία παρά τον ενάμισι χρόνο ποικίλων συζητήσεων δε φαίνεται ακόμη να έχει ξεκινήσει πραγματικά. Αυτό ακριβώς εξέφρασε μόλις προηγουμένως, με διακριτικό τρόπο, ο πρόεδρος Santer, υπογραμμίζοντας ότι περί αυτού πρόκειται: »&#x02BC;τομέας στον οποίο πρέπει να σημειωθεί η μεγαλύτερη πρόοδος&#x02BC;&#x02BC;.
<P>
Βέβαια, μέσα στη γενική φόρτιση του Ευρωπαϊκού Συμβουλίου του Δουβλίνου, οι κυβερνήσεις της Γαλλίας και της Γερμανίας δημοσίευσαν κοινή επιστολή σχετικά με τις ενισχυμένες συνεργασίες, η οποία όμως δεν αναφέρει τίποτα για την ευελιξία την οποία έχουμε ανάγκη για τη διεύρυνση. Στην Ανατολή, εκείνο που μάλλον θα χρειαζόταν είναι κάποιες μετριοπαθείς ρήτρες συνεργασίας. Ωστόσο, αυτή η αναγκαία κατεύθυνση μοιάζει να μπλοκάρεται από το δόγμα του απαραβίαστου των κοινοτικών κεκτημένων. Θα πρέπει, κάποια στιγμή, να βγούμε απ&#x02BC; αυτό το αδιέξοδο.
<P>
Σχετικά με το ίδιο ζήτημα, της προσαρμογής των θεσμών στη διεύρυνση, ο Πρόεδρος Santer έκανε μια υπόδειξη, υπογραμμίζοντας ότι η διατήρηση της ομοφωνίας δεν του φαινόταν δυνατή με 27 μέλη. Εμείς, αντίθετα, σκεπτόμαστε ότι η κατά πλειοψηφίαν απόφαση δε θα ήταν δυνατή όσο τα συμφέροντα και οι εθνικές πραγματικότητες θα διαφέρουν σε μια Ευρώπη 27 μελών. Μόνο η μεταβλητή γεωμετρία θα ήταν ικανή να συμβιβάσει αυτές τις δύο απόψεις, αλλά μια πραγματικά μεταβλητή γεωμετρία, δίχως προμελετημένο φεντεραλιστικό στόχο, δίχως υποχρεωτικό σεβασμό του κοινοτικού κεκτημένου και με αναγνώριση του δικαιώματος αποχώρησης των μελών!

<SPEAKER ID=22 LANGUAGE="IT" NAME="Amadeo">
Κύριε Πρόεδρε, σήμερα θυμάμαι ότι πριν από σαράντα χρόνια ο ουγγρικός λαός επαναστάτησε εναντίον του κομμουνιστικού σοβιετικού καθεστώτος και πλήρωσε τον πόθο του για ελευθερία με 200.000 θύματα. Κατά τη συνάντηση των αρχηγών κρατών και κυβερνήσεων της 5ης Οκτωβρίου στο Δουβλίνο, επιβεβαιώθηκε ότι στα πλαίσια του χρονοδιαγράμματος που χαράχτηκε στη Φλωρεντία, θα υποβληθεί στη Σύνοδο του προσεχούς μηνός Δεκεμβρίου πλήρες σχέδιο αναθεώρησης της Συνθήκης του Μάαστριχτ. Εκφράζουμε τις επιφυλάξεις μας, καθώς η Σύνοδος του Δουβλίνου δεν χαρακτηρίστηκε από ιδιαίτερη λαμπρότητα. Καθιερώθηκαν πια οι προτεραιότητες της δημιουργίας θέσεων εργασίας, της καταπολέμησης της εγκληματικότητας και της επιτακτικής ανάγκης υιοθέτησης θεσμικών μεταρρυθμίσεων για την αντιμετώπιση των πιεστικών αιτημάτων διεύρυνσης.
<P>
Οι πολλές συζητήσεις σπάνια υλοποιούνται σε πράξεις. Σχετικά με τη δημιουργία θέσεων εργασίας, πρέπει να επισημανθεί το γεγονός ότι η μάστιγα της ανεργίας πήρε τραγικές διαστάσεις, με αναμενόμενη περαιτέρω όξυνση εξ αιτίας της σπασμωδικής προσπάθειας προσαρμογής στις κατευθυντήριες γραμμές του Μάαστριχτ. Το βαρύ καθημερινό τίμημα που πηγάζει από τις νομισματικές πολιτικές της Ευρωπαϊκής Ένωσης, συνυφασμένες με την αναγκαστική επιβολή υψηλών επιτοκίων για να αποφευχτεί η διαφυγή κεφαλαίων στο εξωτερικό αποτελεί τρανταχτή αντίθεση με τη συνεχή διατυμπάνιση της προτεραιότητας της απασχόλησης. Πράγματι, για τη συγκράτηση των επιτοκίων, οι κυβερνήσεις υποχρεώνονται να χαράξουν στρατηγικές ελέγχου και σταθεροποίησης των δημοσιονομικών πολιτικών που δεν ευνοούν καθόλου τη δημιουργία θέσεων εργασίας. Αντιθέτως, το παιχνίδι των νομισματικών διακυμάνσεων, μαζί με τη συμπίεση της βιομηχανίας, έχουν γίνει συνώνυμα με την απώλεια θέσεων εργασίας. Έμπρακτο παράδειγμα αντιπροσωπεύει η μεταφορά στα πλαίσια πολυεθνικών ομίλων, ολόκληρων τμημάτων παραγωγής στα εργοστάσια των χωρών όπου είχε πραγματοποιηθεί η υποτίμηση των νομισμάτων τους. Η ανακατανομή της παραγωγής μεταξύ επιχειρήσεων και εταίρων καταστρέφει τη συλλογική ευημερία και καταλήγει στην απώλεια θέσεων εργασίας.
<P>
Από πρόσφατη μελέτη του 1995, αναδύθηκε ότι για το σύνολο των χωρών της Ευρωπαϊκής Ένωσης το συνολικό κόστος των νομισματικών διακυμάνσεων ήταν - 2 ποσοστιαίες μονάδες αύξησης και με την απώλεια 1, 5 εκατομμυρίου θέσεων εργασίας.
<P>
Η καταπολέμηση της εγκληματικότητας θα αποδειχτεί άστοχη προτεραιότητα στις περιπτώσεις μεμονωμένων επιδιώξεων, ουσιαστικά χωρίς εσωτερική κοινή πολιτική. Χαρακτηριστικό παράδειγμα είναι η αδυναμία καταδίωξης, εκ μέρους του δικαστή, του εγκληματία που μετακινείται σε άλλο κράτος μέλος, καθώς είναι εφικτή μόνο με τη χρονοβόρα και πολύπλοκη ανάθεση δικαιοδοσιών σε αλλοδαπό δικαστή, ενώ ο υπόδικος διαθέτει ευρύτατα χρονικά περιθώρια για την κάλυψη της παρανομίας του.
<P>
Ως προς τη θεσμική μεταρρύθμιση, ο πρωταρχικός στόχος της ΔΔ, της οποίας τα συμπεράσματα θα επιβεβαιωθούν τον Ιούνιο του 1977, θα είναι οι απαραίτητες προσαρμογές για τη διεύρυνση, και μπορεί να διατυπωθεί με το παράδοξο σύνθημα, που αντηχεί σαν φοβία: »Ευρώπη πάση θυσία». Η ενωμένη Ευρώπη, που αγκαλιάζει όλους τους πολίτες, δεν οικοδομείται από τη σκεπή, αλλά από στέρεες βάσεις.

<SPEAKER ID=23 LANGUAGE="IT" NAME="Di Giovanni">
Κύριε Πρόεδρε, είναι δύσκολο να εκφέρω γνώμη σχετικά με την άτυπη Σύνοδο, καθώς δεν έχουν διατυπωθεί ακόμη κάποια συμπεράσματα. Αναμένουμε τα αποτελέσματα. Μέσα από τις εξελίξεις της Διακυβερνητικής Διάσκεψης, θα εκτιμηθεί η πολιτική ώθηση και η δυνατότητα εκπόνησης σχεδίου συμφωνίας. Ωστόσο, το Ευρωπαϊκό Κοινοβούλιο ανησυχεί βαθύτατα για τη διαπίστωση τελαματώδους κατάστασης. Πράγματι, η Διακυβερνητική Διάσκεψη παρουσίαζει εικόνα αντιπαράθεσης εξ αιτίας αντίθετων επιλογών. Αμφισβητείται ακόμη και η πραγματική έναρξη των διαπραγματεύσεων. Υποστηρίζεται ότι τα αποτελέσματα θα φανούν στο τέλος, αλλά η μέχρι τώρα πορεία δεν δείχνει να βαδίζει προς την κατεύθυνση της εμβάθυνσης της Ένωσης για τη μελλοντική διεύρυνση, μολονότι αποτελεί το προς συζήτηση θέμα της Διακυβερνητικής Διάσκεψης.
<P>
Πιστεύω ότι η ρεαλιστική εντύπωση της τελμάτωσης αναδύεται από την τοποθέτηση εκείνων που αποβλέπουν σε διακυβερνητική Διάσκεψη ευτελούς εμβέλειας στο θεσμικό επίπεδο, ουσιαστικά τεχνικού χαρακτήρα, με σποραδικά εικονικά επιτεύγματα. Οι προσδοκίες όσων υιοθέτησαν το όραμα αυτό, στρέφονται στην πραγματικότητα στην αναδιάρθρωση των θεσμών μέσω της προώθησης της νομισμαστικής Ένωσης. Η άμεση συμμετοχή στη νομισματική Ένωση συνεπάγεται ενσάρκωση της ιδέας της Ευρώπης θεμελιωμένης στην αποκλειστική προώθηση της νομιμαστοποίησης της Ένωσης. Στη συνέχεια, όπως ήδη προμηνύθηκε σε κάποιες δηλώσεις, ίσως διεξαχτεί τρίτη διακυβερνητική Διάσκεψη για την αντιμετώπιση του ζητήματος του θεσμικού πλαισίου. Παρόμοια θέση ισοδυναμεί με αμφισβήτηση της ίδιας της οικοδόμησης της Ένωσης. Πράγματι, στην περίπτωση αυτή, η νομισματική Ένωση δημιουργεί τους θεσμούς της, με ταυτόχρονο υποβιβασμό της πολιτικής Ένωσης. Η διαφοροποιημένη ολοκλήρωση μπορεί να προκαλέσει διάσπαση της ενότητας του θεσμικού συστήματος και του κοινοτικού πνεύματος. Προβλήθηκε κιόλας η αντίληψη Ευρωπαϊκού Κοινοβουλίου μεταβλητής γεωμετρίας και αμφισβητήθηκε ο ρόλος πρωτοβουλίας της Επιτροπής.
<P>
Αυτή η εικόνα οδηγεί ολοφάνερα στην ύφεση της ευρωπαϊκής οικοδόμησης. Αν και με κάποια απαισιοδοξία, εύχομαι να υιοθετηθούν εντελώς διαφορετικές κατευθυντήριες γραμμές. Πρέπει να επισημανθεί ο επικείμενος κίνδυνος και η ανάγκη αντιμετώπισής του με την πλέον ενδεδειγμένη πολιτική. Ως εκ τούτου, η Διακυβερνητική Διάσκεψη αποκτά ζωτική σημασία. Επιβάλλεται η συνοδοιπορία με τη νομισματική Ένωση και η αναβάθμιση του ρόλου της πολιτικής και της πολιτικής Ένωσης. Η επίτευξη αυτών των στόχων είναι εφικτή μόνο με την ένταξη των θεσμικών μεταρρυθμίσεων στα πλαίσια της ενότητας της ευρωπαϊκής οικοδόμησης.
<P>
Ολοκληρώνω, κύριε Πρόεδρε, με τον ισχυρισμό ότι, χωρίς αποφασιστικές αλλαγές προς την κατεύθυνση αυτή, χωρίς την ανανέωση της δημοκρατίας, χωρίς διαφάνεια, αποτελεσματικότητα, ικανότητα αποφάσης, ο κίνδυνος για την ευρωπαϊκή οικοδόμηση μπορεί να γίνει άμεσος.

<SPEAKER ID=24 LANGUAGE="DE" NAME="Brok">
Kύριε Πρόεδρε, κυρίες και κύριοι συνάδελφοι, θα ήθελα να ευχαριστήσω την Iρλανδική προεδρία για τον τρόπο με τον οποίο χειρίσθηκε μέχρι τώρα το θέμα της Διακυβερνητικής Διάσκεψης κι έχω τη γνώμη πως, στην αξιολόγηση του «Δουβλίνου I», θα πρέπει κανείς να το δει μαζί με το «Δουβλίνο II». O στόχος του Δουβλίνου I, να εξασφαλιστεί το χρονοδιάγραμμα και να αποκατασταθεί το πολιτικό κύρος, επιτεύχθηκε, κατά τη γνώμη μου.
<P>
Aυτό το πολιτικό κύρος θα πρέπει να αποκατασταθεί, για να μην καταλήξουμε σε μια τεχνοκρατική αντιμετώπιση των διαπραγματεύσεων; κατά τρόπον άξιον ευγνωμοσύνης, ως γνωστόν, η Iρλανδική προεδρία κατέστησε σαφές, με το ερωτηματολόγιό της για τις πλειοψηφικές αποφάσεις, πως η τεχνοκρατική αντιμετώπιση δεν είναι ο σωστός δρόμος. O τρόπος αντιμετώπισης case by case και οι πλειοψηφικές αποφάσεις, δείχνουν πως κάτι τέτοιο δεν μπορεί να αποτελεί λύση, αλλά αυτό θα πρέπει να αποφασιστεί πολιτικά, για να πετύχουμε τις απαραίτητες προόδους και να εξασφαλίσουμε τη λειτουργικότητα της Eυρωπαϊκής Ένωσης.
<P>
Yπάρχουν πολλά παραδείγματα για κάτι τέτοιο, λ.χ. στο εξωτερικό εμπόριο. Aν δεν καταφέρουμε, στην ανάθεση της εντολής, λ.χ. στον τομέα της παροχής υπηρεσιών, να καταλήξουμε σε πλειοψηφικές αποφάσεις, τότε, λόγω της λύσης-πακέτο που θα επιτευχθεί στην επόμενη ανάθεση εντολής, θα έχουμε μια λιγότερο ισχυρή Eυρωπαϊκή Ένωση; και η Eπιτροπή, στις διαπραγματεύσεις, θα είναι λιγότερο λειτουργική απ' ότι στον Γύρο της Oυρουγουάης.
<P>
Kι αυτό το αναφέρω μόνο σαν παράδειγμα του ότι θα πρέπει να μιλάμε λιγότερο για προόδους και να προσπαθούμε να αποκαταστήσουμε περισσότερο το status quo, γενικώς. Tο status quo, όμως, μπορεί να αποκατασταθεί μόνον αν πετύχουμε προόδους σε ορισμένα θεσμικά θέματα.
<P>
Θα ήθελα να προειδοποιήσω όμως για το ότι, σε ορισμένους τομείς, προχωράμε σε εξωκοινοβουλευτικές λύσεις. Aυτό αφορά σκέψεις που έχουν σχέση με τον τρίτο πυλώνα: Mερικά πράγματα, που παίζουν κάποιο ρόλο στον τομέα των εξωτερικών σχέσεων, υποδηλώνουν ότι, λόγω των πρωτοβουλιών των αρμόδιων υπουργείων στις πρωτεύουσες των κρατών μελών, θα μπορούσαν να υπάρξουν κάποιες εξωκοινοβουλευτικές λύσεις. Aν δεν προσέξουμε σ' αυτή τη Διακυβερνητική Διάσκεψη, αυτό θα αποβεί σε βάρος του Eυρωπαϊκού Kοινοβουλίου και σε βάρος των εθνικών κοινοβουλίων. Kάτι τέτοιο δεν πρέπει να συμβεί.
<P>
Kαι οι προτάσεις στον τομέα του τρίτου πυλώνα, να θεσπιστεί ένας νέος πυλώνας 1α, δεν κάνουν τη Συνθήκη πιο διάφανη ούτε και πιο κατανοητή στον πολίτη. Στα θέματα του τομέα του πρώτου πυλώνα, θα πρέπει να ενισχυθούν τα υφιστάμενα θεσμικά όργανα του πρώτου πυλώνα, δηλαδή η Eπιτροπή και το Kοινοβούλιο; σε καμιά περίπτωση δεν επιτρέπεται να καθοριστούν ειδικοί όροι για τα εθνικά όργανα, όπως πρεσβεύει το Συμβούλιο. Kι εδώ περιλαμβάνεται η εξασφάλιση και του μονοπωλίου πρωτοβουλίας της Eπιτροπής, από κάθε άποψη. H ενίσχυση των θεσμικών οργάνων, στον τομέα στον οποίο σημειώνουμε επιτυχίες, θα 'πρεπε να είναι ο σωστός δρόμος.
<P>
Σε καμιά περίπτωση δεν θα έπρεπε να θίξουμε το κεφάλαιο «Nομισματική Ένωση» και να κάνουμε αλλαγές. Θέλουμε όμως να εισάγουμε κι ένα κεφάλαιο για την απασχόληση, το οποίο να μην είναι απλώς κοινωνική πολιτική; γι' αυτό και το κεφάλαιο για την απασχόληση, δεν θα πρέπει να περιληφθεί στον τομέα της κοινωνικής πολιτικής, αλλά να περιλαμβάνεται μεταξύ Oικονομικής και Nομισματικής Ένωσης και κοινωνικής πολιτικής. Aυτό θα μπορούσε, κατά τη γνώμη μου, να είναι μια μέση οδός, που θα μας οδηγούσε όλους πιο πέρα.

<SPEAKER ID=25 LANGUAGE="EN" NAME="Teverson">
Είμαι πολύ ευτυχής που άκουσα αυτή την αισιόδοξη εκτίμηση της έκτακτης συνόδου τόσο από τον Πρόεδρο της Επιτροπής όσο και από τον προεδρεύοντα του Συμβουλίου. Θα πρέπει όμως να δηλώσω, τόσο ως πολίτης όσο και ως βουλευτής, ότι οι μέχρι τώρα συνομιλίες μου φαίνονται μεγαλόστομες, χωρίς ουσία και με έλλειψη πολιτικής βούλησης και κινήτρων. Το γεγονός αυτό αποτελεί μια δυνητική τραγωδία για το μέλλον της ηπείρου μας.
<P>
Θα ήθελα να υποβάλω στον προεδρεύοντα του Συμβουλίου δύο ερωτήματα. Καταρχάς, στον βρετανικό τύπο εμφανίζονται εκτεταμένες ανταποκρίσεις ότι ένας από τους τρόπους προόδου θα είναι να υπάρξουν ορισμένα κράτη μέλη πυρήνες, αφήνοντας τα άλλα πίσω έτσι ώστε να γίνει η ολοκλήρωση της Ευρώπης εκεί που χρειάζεται χωρίς να σταματάει από τις άλλες χώρες. Ανταποκρίνεται αυτό στην αλήθεια; Δεύτερον, υπάρχει πιθανότητα να γίνει κάποια δεύτερη Διακυβερνητική Διάσκεψη - γεγονός που θα είναι απόλυτα εσφαλμένο;
<P>
Αυτό όμως που θα ήθελα να κάνω τώρα είναι μια έκκληση ως πολίτης. Βρισκόμαστε αυτή τη στιγμή σε μια κατάσταση, πρωτοφανή για την ήπειρό μας κατά τα τελευταία 200 χρόνια, με την οποία μπορούμε να σταθεροποιήσουμε την ασφάλεια και τη δημοκρατία στην Κεντρική και Ανατολική Ευρώπη. Έχω δύο κόρες, πέντε και εννιά ετών. Κατά την άποψή μου η μελλοντική ασφάλεια η δική τους και των παιδιών τους εναπόκειται στην επίτευξη ενός κατάλληλου συμβιβασμού έτσι ώστε να διευρύνουμε την Ευρωπαϊκή Ένωση στις χώρες της Κεντρικής και Ανατολικής Ευρώπης. Εάν αποτύχουμε να το κάνουμε αυτό φέτος ή του χρόνου τότε θα έχουμε χάσει μια ευκαιρία η οποία δεν πρόκειται να εμφανιστεί ξανά στη διάρκεια της ζωής μας και θα απειλήσει την ασφάλειά τους και την ασφάλεια των παιδιών τους στο απώτερο μέλλον.
<P>
Αυτή είναι η πρόκληση που αντιμετωπίζουμε και ζητώ από τον προεδρεύοντα να συνεχίσει την καλή του εργασία ούτως ώστε να διασφαλίσει ότι η σύνοδος του Δουβλίνου θα καταλήξει σε μια ημερήσια διάταξη που θα γίνει αποδεκτή από όλα τα κράτη μέλη ούτως ώστε να έχουμε μια ικανοποιητική κατάληξη στο Αμστερνταμ. Τίποτα δεν είναι πιο σημαντικό απ' αυτό.

<SPEAKER ID=26 LANGUAGE="FR" NAME="Wurtz">
Κύριε Πρόεδρε, μόλις άκουσα την παρέμβαση του προέδρου του Συμβουλίου για την κατάσταση στη Μέση Ανατολή. Θα τη χαρακτήριζα χλιαρή. Θα ήταν δραματικό η Ευρωπαϊκή Ένωση να παραμείνει παθητική απέναντι σε μια τόσο κρίσιμη κατάσταση. Όλοι μας είδαμε τις εικόνες του τόσο ενδεικτικού επεισοδίου που σημάδεψε την επίσκεψη του Ζακ Σιράκ στην Ανατολική Ιερουσαλήμ. Εάν ο γάλλος πρόεδρος έγινε δέκτης τέτοιας συμπεριφοράς, μπορούμε να φανταστούμε την τύχη που επιφυλάσσει η κυβέρνηση Νετανιάχου στον κοινό, παλαιστίνιο πολίτη. Αυτό δε μπορεί να παραμείνει έτσι.
<P>
Απ&#x02BC; την πλευρά μου, επιστρέφω από παραμονή στην Ιερουσαλήμ, τη Ραμάλα και τη Γάζα. Στο Ισραήλ είχα συναντήσεις με το κίνημα «&#x02BC;Ειρήνη τώρα&#x02BC;&#x02BC; και τους εκπροσώπους όλων των κοινοβουλευτικών ομάδων της αριστεράς καθώς κι εκείνους του Λικούντ. Είχα επίσης την ευκαιρία να συμμετάσχω στην πρώτη και πολύ συγκινητική συνάντηση μεταξύ ισραηλινών και παλαιστινίων βουλευτών στην Κνεσέτ. Στην Παλαιστίνη, ήταν σημαντική η μακρά συνομολία μου με τον πρόεδρο Αραφάτ, έπειτα απ&#x02BC; τη συναρπαστική επίσκεψη στο Σπίτι της Ανατολής στην Ανατολική Ιερουσαλήμ.
<P>
Αυτά που είδα και άκουσα με αφορμή τις επισκέψεις αυτές δε μου αφήνουν καμιά αμφιβολία. Εκείνοι που επιθυμούν να διασώσουν την ειρηνευτική διαδικασία πρέπει να αναλάβουν αυτή τη στιγμή τις ευθύνες τους. Η Ευρωπαϊκή Ένωση μπορεί να το κάνει. Το Τελ Αβίβ και η Ουάσιγκτον την έχουν μεν απορρίψει στο τραπέζι των διαπραγματεύσεων, κανείς όμως δεν μπορεί να την εμποδίσει να προβεί σε ισχυρή πολιτική ενέργεια με τη διακοπή εφαρμογής της προσωρινής εμπορικής συμφωνίας Ευρώπης - Ισραήλ όσο η κυβέρνηση Νετανιάχου δε σέβεται τις υπογεγραμμένες συμφωνίες και δεν αρχίζει ουσιαστικές διαπραγματεύσεις με την παλαιστινιακή ηγεσία.
<P>
Το Συμβούλιο συνεδριάζει αυτή τη Δευτέρα για το συγκεκριμένο θέμα. Την απόφασή του θα περιμένουμε με ανυπομονησία. Πριν τρεις εβδομάδες, δημοσίευσε σαφέστατη διακήρυξη υπογραμμίζοντας κυρίως το σύνδεσμο μεταξύ της συμφωνίας Ευρώπης - Ισραήλ και της ειρηνευτικής διαδικασίας. Εν τω μεταξύ, καμιά κίνηση δεν έχει σημειωθεί εκ μέρους της ισραηλινής κυβέρνησης. Το πάγωμα είναι γενικό. Ήρθε λοιπόν, πιστεύω, η στιγμή να περάσουμε απ&#x02BC; τα λόγια στις πράξεις. Η ίδια έκκληση ισχύει και για τα εθνικά Κοινοβούλια των Κρατών μελών: μην επικυρώνετε τη συμφωνία αυτή όσο η ειρηνευτική διαδικασία δεν επαναφέρεται στο σωστό δρόμο. Κύριε Πρόεδρε, η ειρήνη κινδυνεύει, ας μην αφήσουμε ανεκμετάλλευτη την ευκαιρία για τη σωτηρία της.

<SPEAKER ID=27 LANGUAGE="SV" NAME="Gahrton">
Κύριε Πρόεδρε, ακόμη και εγώ ανησυχώ για την ξαφνική παθητικότητα που χαρακτηρίζει την στάση της δνωσης όσον αφορά την Μέση Ανατολή. Εντούτοις, μέχρι στιγμής η ΕΕ έχει διαδραματίσει αρκετά θετικό ρόλο, αφ'ενός μέσω της βοήθειας που έχει χορηγήσει προς τους Παλαιστινίους, αφ'ετέρου μέσω αρκετά αυστηρών ανακοινώσεων που έχει εκδόσει.
<P>
Εδώ και όχι τόσο μεγάλο διάστημα, εμείς της Επιτροπής Εξωτερικών Θεμάτων είχαμε δεχθεί επίσκεψη της ιρλανδικής προεδρίας, η οποία τότε χρησιμοποιούσε μια σημαντικά αυστηρότερη γλώσσα σε σχέση με ό, τι είχαμε ακούσει κατά το τελευταίο διάστημα. Γι'αυτό ακριβώς είναι σημαντικό να εγκρίνει το Κοινοβούλιο τώρα ένα δυναμικό ψήφισμα. Ελπίζω ότι οι φήμες που κυκλοφορούν στους διαδρόμους περί του ότι ένα ψήφισμα δεν θα ήταν καν δυνατόν να υποστηριχθεί, λόγω του ότι θέλουν να περιμένουν μία έκθεση επί του θέματος, η οποία θα έλθει κατά την επόμενη περίοδο της συνδιάσκεψης, είναι παντελώς λαθεμένες. Ενδοκοινοβουλευτικοί υπολογισμοί δεν θα πρέπει να παίξουν κάποιο ρόλο στο αν το Κοινοβούλιο θα πάρει θέση επί των επίκαιρων πολιτικών ζητημάτων.
<P>
Εκτός αυτού, εμείς από την πλευρά των Πρασίνων τονίζουμε διαρκώς ότι, ενώ ταυτόχρονα και δικαίως κατακρίνουμε εντονότατα την ισραηλινή κυβέρνηση, πρέπει να υπενθυμίσουμε στους Παλαιστίνιους φίλους μας ότι η εδραίωση της δημοκρατίας και της ελευθερίας έκφρασης λόγου στις παλαιστινιακές περιοχές είναι επίσης θεμελιώδεις για μια λειτουργική ειρηνευτική διαδικασία.

<SPEAKER ID=28 LANGUAGE="DA" NAME="Bonde">
Κύριε Πρόεδρε, κατά τη Σύνοδο Κορυφής του Δουβλίνου προτάθηκε η λήψη περισσότερων πλειοψηφικών αποφάσεων, με τις οποίες μπορούν να καταψησθούν οι αποφάσεις των εθνικών κοινοβουλίων. Αλλά γιατί πρέπει οπωσδήποτε να είναι ομοιόμορφοι οι νόμοι και τα πρότυπα της ΕΕ σε ολόκληρη την Ένωση; Γιατί να μην είναι δυνατό να επιτρέπεται σε μια χώρα να έχει αυστηρότερους κανόνες για τις πρόσθετες ουσίες στα τρόφιμα που μεταφέρονται σε ψυγεία από τα εργοστάσια στην αγορά, και γιατί να επιτρέπεται η χρησιμοποίηση τεχνητών συντηρητικών ουσιών σε περιοχές της ΕΕ που ζητούν να επιτρέπεται π.χ. η προσθήκη φαρμακευτικών ουσιών στο τυρί και τα λουκάνικα; Ποιοί είναι οι λόγοι, κατά τη γνώμη του κ Santers, για τους οποίους πρέπει να επιτρέπεται στη Δανία η προσθήκη ναταμικύνης και μικύνης στο τυρί και τα λουκάνικα; Η ναταμικύνη είναι ουσία την οποία μπορεί κανείς να προμηθευθεί στα φαρμακεία ως μέσο καταπολέμησης της σαλπιγγίτιδας ή της φλεγμονής των οφθαλμών. Ποιός είναι ο λόγος για τον οποίο η σαλπιγγίτιδα πρέπει να καταπολεμείται με την κατανάλωση τυριού; Γιατί να μην μπορούμε πλέον να απαγορεύσουμε τη χρήση χρωστικών ουσιών που προκαλούν αλλεργία; Γιατί να μην μπορούμε οι ίδιοι να αποφασίσουμε ποιά θα είναι η καθημερινή μας τροφή; Γιατί πρέπει όλοι οι κανόνες να είναι οι ίδιοι παντού; Υπάρχει μια μόνο λογική εξήγηση για την ομοιόμορφη νομοθεσία: η επιθυμία να δημιουργηθεί ένα ενιαίο κράτος χωρίς εσωτερικά σύνορα. Αυτή η έμμονη ιδέα των Ηνωμένων Εθνών της Ευρώπης χωρίς σύνορα είναι εκείνη η οποία στην πράξη προκαλεί την αποστροφή προς την εποικοδομητική διεθνή συνεργασία. Διότι δεν είναι ασφαλώς παράλογο να υπάρχουν κοινοί κανόνες για τον καθορισμό της καμπύλης των αγγουριών και του μεγέθους των φραουλών. Το παράλογο είναι να καθίστανται τα πρότυπα δεσμευτική νομοθεσία, αντί απλώς να προτείνονται σε όσους επιθυμούν να συναλλάσσονται πέραν των συνόρων.
<P>
Θα επιθυμούσαμε για μια ακόμη φορά να καλέσουμε την Επιτροπή να εξετάσει τους 21.000 κανόνες της ΕΕ που αποτελούν υπερβολικό συγκεντρωτισμό, και να δώσει μεγαλύτερη ελευθερία στα κράτη μέλη.

<SPEAKER ID=29 LANGUAGE="FR" NAME="Gollnisch">
 Κύριε Πρόεδρε, αγαπητοί συνάδελφοι, η Διακυβερνητική Διάσκεψη του Δουβλίνου ασχολήθηκε κυρίως, όπως φαίνεται, με τον αγώνα κατά της εγκληματικότητας, την απασχόληση και το παλαιστινιακό ζήτημα. Για τον αγώνα κατά της εγκληματικότητας, αυτός ο κατ&#x02BC; εξοχήν χώρος εσωτερικής ασφάλειας τον οποίο επικαλούνται στις ευχές τους το Ευρωπαϊκό Κοινοβούλιο και το Συμβούλιο δεν διευκολύνει τη βούληση για συνεργασία -σε πλαίσιο κοινοτικών θεσμών- αστυνομίας και δικαιοσύνης καθώς επίσης κι έναν συγκεκριμένο αριθμό πολιτικών μεταξύ των οποίων κι η πολιτική για τη μετανάστευση η οποία κατέχει κυρίαρχη θέση.
<P>
Καλό είναι να θυμίζουμε συστηματικά ότι η διεθνής ή διακρατική εγκληματικότητα, με όποια μορφή κι αν εμφανίζεται - τρομοκρατία, διακίνηση ναρκωτικών - είναι στην ουσία άμεση συνέπεια της κατάργησης των ελέγχων στα εσωτερικά σύνορα της Ένωσης και της ανεπάρκειας των Κρατών ή της κακής θέλησης κάποιων απ&#x02BC; αυτά, όπως οι Κάτω Χώρες, να εξασφαλίσουν πραγματικούς ελέγχους στα εξωτερικά σύνορα. Η ύπαρξη και η παρούσα λειτουργία της Ένωσης επιφέρει τρομακτικά προβλήματα τα οποία χρησιμοποιούμε παραδόξως στη συνέχεια προκειμένου να τροποποιήσουμε τη βάση των νέων κοινοτικών αρμοδιοτήτων.
<P>
Για την απασχόληση, δε θίξαμε καθόλου κύριε Πρόεδρε, τις δύο ουσιαστικότερες αιτίες αυτής της μάστιγας στην Ευρώπη: απ&#x02BC; τη μια πλευρά, το ενιαίο νόμισμα και τις αντιπληθωριστικές πολιτικές τις οποίες αυτό συνεπάγεται, κι απ&#x02BC; την άλλη, τις ελεύθερες συναλλαγές. Πράγματι, η οικονομική και νομισματική Ένωση από απλό όργανο στην υπηρεσία της καλύτερης λειτουργίας της ενιαίας αγοράς έγινε δόγμα απαραβίαστο, μύθος που θεμελίωσε την Ευρώπη και που σε καμμία περίπτωση δε μπορεί να αμφισβητηθεί.
<P>
Πολλά Κράτη μέλη θ&#x02BC; ανταποκριθούν, αναμφισβήτητα, στα κριτήρια του Μάαστριχτ το 1998, χρονιά κατά την οποία θα επιλεγούν οι «&#x02BC;εκλεκτοί&#x02BC;&#x02BC; οι οποίοι θα συμμετάσχουν στην τρίτη φάση. Αυτό φυσικά θα γίνει χάρη σε μερικά μαγειρέματα των αριθμών, χάρη στη θυσία των συστημάτων κοινωνικής προστασίας και στον σκληρό προϋπολογισμό ο οποίος, στην καλύτερη περίπτωση -σύμφωνα με ορισμένες χώρες- θα φέρει τα ελλείματα κάτω απ&#x02BC; τα απαιτούμενα επίπεδα, και στη χειρότερη, θα δείξει τουλάχιστον την καλή θέληση των Κρατών να σεβαστούν αυτά τα κριτήρια, όλα αυτά σε βάρος της γενικής ευημερίας.
<P>
Όσον αφορά δε το παλαιστινιακό ζήτημα, ο Γάλλος πρόεδρος προσπάθησε να πάρει πολιτική θέση ως προς το θέμα. Η Γερμανία δεν επιθυμούσε να γίνεται λόγος για θέματα που αφορούν το Ισραήλ φοβούμενη μήπως την υποψιαστούν για υστεροβουλία, ακόμη κι αν δηλώνει οποιαδήποτε άλλη άποψη. Στην πραγματικότητα, δεν υπάρχει τίποτ&#x02BC; άλλο παρά ευσεβείς πόθοι γι&#x02BC; απαλλαγή απ&#x02BC; τον αμερικανικό ζυγό στον οποίο προσκρούει -όπως φαίνεται- η έντονη διπλωματική δραστηριότητα. Η ισραηλινή αντιπροσωπεία ενώπιον των Κοινοτήτων θα ζητούσε απ&#x02BC; τους Ευρωπαίους βουλευτές να μην ενθαρρύνουν την πολιτική της Ένωσης. Με άλλα λόγια, όταν δεν κάνουμε το παν για το Ισραήλ, δεν κάνουμε τίποτα για την ίδια.

<SPEAKER ID=30 LANGUAGE="IT" NAME="Colajanni">
Κύριε Πρόεδρε του Συμβουλίου, κύριε Πρόεδρε της Επιτροπής, τα τελευταία χρόνια η Ευρωπαϊκή Ένωση συνέβαλε καθοριστικά στην ανάπτυξη της Μέσης Ανατολής με δυναμική οικονομική βοήθεια στους Παλαιστίνιους, διμερείς συμφωνίες με τις χώρες της περιοχής, αποφασιστική συμβολή στη διεξαγωγή εκλογών στην Παλαιστίνη, με τη διεξαγωγή της συνδιάσκεψης της Βαρκελώνης και την υποστήριξη της διαδικασίας ειρήνευσης. Όλες οι πρωτοβουλίες αυτές δεν αναγνωρίζονται πολιτικά. Αναμφισβήτητα, η διαδικασία ειρήνευσης τελματώθηκε. Η Ευρωπαϊκή Ένωση υιοθέτησε την αξιόλογη και αρκετά ευκρινή τοποθέτηση του Συμβουλίου. Εκφράζω επίσης την εκτίμησή μου για τις εργασίες στην περιοχή εκ μέρους του Προεδρεύοντος του Συμβουλίου κατά τις παρελθούσες εβδομάδες.
<P>
Το αδιευκρίνιστο σημείο παραμένει το ζήτημα του ρόλου που διαδραματίζει η Ένωση. Το Συμβούλιο γνωμοδοτεί υπέρ του ειδικού απεσταλμένου που, κατά τη γνώμη μου, θα αποδώσει καρπούς μόνο αν πρόκειται για ανώτατο πολιτικό και κυβερνητικό στέλεχος της Ευρώπης. Πραγματικά, αποδείχτηκε ήδη αρνητική η εμπειρία της ανάθεσης της καθοδήγησης των εκλογών στην Παλαιστίνη σε έναν απλό λειτουργό. Πάντως, προέχει η αναγνώριση του πολιτικού ρόλου της Ένωσης ενώ, αντιθέτως, ο Πρωθυπουργός του Ισραήλ κ. Levy δήλωσε ότι ο ρόλος αυτός είναι ασυμβίβαστος με τις διαδικασίες ειρήνευσης. Η Ευρωπαϊκή Ένωση οφείλει να παρίσταται στο τραπέζι των διαπραγματεύσεων μαζί με τον απεσταλμένο των Ηνωμένων Πολιτειών.
<P>
Ενώ μέχρι σήμερα το αίτημα αυτό είχε υποβληθεί διακριτικά, τώρα πια προβάλλεται δημοσίως, τόσο εκ μέρους του Προέδρου Dick Spring για το Συμβούλιο, όσο και στη Δαμασκό εκ μέρους του κ. Chirac, που εξ άλλου αντιμετώπισε εντελώς ανάρμοστη συμπεριφορά στο Ισραήλ, όπως επίσης εκ μέρους του Ιταλού Πρωθυπουργού κ. Prodi στο Κάιρο. Tώρα, οφείλουμε να επιδιώξουμε την κοινή αναγνώριση της επίσημης πια τοποθέτησής μας. Τη στιγμή αυτή, αποκτά κεφαλαιώδη σημασία για την Ένωση η αποδοχή του αιτήματός μας και ενδιαφερόμαστε να μάθουμε αν το Συμβούλιο χαράζει κάποια στρατηγική για την επίτευξη του επιθυμητού αποτελέσματος.
<P>
Στην πρόταση ψηφίσματος της Διάσκεψης Κορυφής του Δουβλίνου, οι σοσιαλιστές, όπως μάλλον και το ΕΛΚ, ζητούν από το Συμβούλιο και την Επιτροπή την εκπόνηση, για τον Νοέμβριο, εξαντλητικής και εμπεριστατωμένης έκθεσης σχετικά με τη Μέση Ανατολή. Συνεπώς, δεν θεωρούμε σκόπιμη την άμεση, αλλά ίσως εσπευσμένη και ελλειπή, σύνταξη εκ μέρους του Ευρωπαϊκού Κοινοβουλίου πρότασης ψηφίσματος.

<SPEAKER ID=31 LANGUAGE="ES" NAME="Gil-Robles Gil-Delgado">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, αξιότιμοι κύριοι βουλευτές, η σύνοδος κορυφής του Δουβλίνου επέφερε, σύμφωνα με τα όσα μας λέτε, την πολιτική ώθηση που τόσο χρειαζόταν η Διακυβερνητική Διάσκεψη. Εκφράζουμε την ικανοποίησή μας γι' αυτό και αναμένουμε το πρώτο σχέδιο Συνθήκης, το οποίο η φροντίδα της ιρλανδικής Προεδρίας θα γεμίσει με ένα απαιτητικό περιεχόμενο. Το χρονοδιάγραμμα είναι σημαντικό· το περιεχόμενο, πολύ περισσότερο. Το Ευρωπαϊκό Κοινοβούλιο, νόμιμος εκπρόσωπος των πολιτών της Ένωσης, κατέστησε σαφές ποιό θα πρέπει να είναι αυτό το περιεχόμενο.
<P>
Δεν πρόκειται τώρα να υπενθυμίσω ψηφίσματα που είναι σε όλους γνωστά, αλλά απλώς ορισμένα βασικά σημεία. Πρώτον, να εξοπλιστεί η Ένωση με τα απαραίτητα μέσα και τις διαδικασίες ώστε αυτός ο χώρος χωρίς σύνορα να είναι ένας χώρος πρόσφορος για την εργασία, το εμπόριο, τον τουρισμό και τον πολιτισμό, αλλά όχι και για την τρομοκρατία, το λαθρεμπόριο ναρκωτικών, τη σωματεμπορία και τη διαφθορά γυναικών και ανηλίκων, τις μαφίες της μετανάστευσης, την παράνομη εργασία και όλες τις άλλες μορφές του οργανωμένου εγκλήματος.
<P>
Δεύτερον, είναι απαραίτητο να οργανωθεί ο συντονισμός μεταξύ των Κρατών μελών για την αποτελεσματική καταπολέμηση της ανεργίας και της περιθωριοποίησης, χωρίς να τίθεται σε κίνδυνο η οικονομική και νομισματική σταθερότητα που με τόσο κόπο προσπαθούμε να επιτύχουμε, καθώς και να καθιερωθεί μια δρομολόγηση ώστε η εξυγίανση των οικονομιών να μην τινάξει στον αέρα το ευρωπαϊκό κοινωνικό πρότυπο που η Ομάδα μας επιδιώκει με ζήλο να διατηρηθεί. Το να δεθούν τα χέρια της Ένωσης σε ό, τι αφορά την καταπολέμηση της φτώχειας και της περιθωριοποίησης θα ήταν, φέτος ακριβώς που είναι το Παγκόσμιο Έτος εξάλειψης της φτώχειας, απαράδεκτο.
<P>
Τρίτον, πρέπει να μετατρέψουμε την αναποτελεσματική και διστακτική μας ΚΕΠΠΑ σε μια εξωτερική και αμυντική πολιτική αξιόπιστη και αποτελεσματική. Εσείς ο ίδιος, όπως και ο κύριος Πρόεδρος της Επιτροπής, τα είπατε ήδη όλα ως προς αυτό, και νομίζω ότι δεν χρειάζεται να επιμείνω στο θέμα.
<P>
Τίποτε από όλα αυτά δεν θα επιτευχθεί, κύριοι Πρόεδροι, χωρίς τη μεταρρύθμιση των θεσμικών μας οργάνων, προκειμένου να εξοπλιστούν με μεγαλύτερη διαφάνεια, μεγαλύτερη αποτελεσματικότητα και μεγαλύτερη δημοκρατικότητα· με περισσότερη δημοκρατία την οποία απαιτεί η ενίσχυση του Κοινοβουλίου της Ένωσης και στις τρεις πτυχές του, νομοθετική, προϋπολογισμού και ελέγχου. Η ανάπτυξη της δημοκρατίας και της διαφάνειας δε μπορεί να επιτευχθεί στο περιθώριο της ανάπτυξης του κοινοβουλευτικού καθεστώτος. Αυτά τα δύο είναι αδιαχώριστα στην ήπειρό μας εδώ και δύο αιώνες. Δεν υπάρχει πραγματική δημοκρατία χωρίς Κοινοβούλιο με τις απαραίτητες εξουσίες και την ανεξαρτησία να εκτελεί αυτό το τριπλό έργο. Φαίνεται σαν ψέμα ότι πρέπει να υπενθυμίζουμε ακόμη το 1996 αυτήν την αλήθεια του Perogrullo.
<P>
Κύριοι Πρόεδροι, σε μια στιγμή όπου οι συμπολίτες μας ατενίζουν με αγωνία το μέλλον, το δικό μας καθήκον είναι να υπενθυμίσουμε όσες φορές χρειαστεί ότι η ειρήνη και η ευημερία της Ένωσής μας απαιτούν να αναζητούμε καθημερινά το μεγαλύτερο κοινό συμφέρον, και το αποτέλεσμα αυτό δεν θα επιτευχθεί χωρίς ένα Κοινοβούλιο σεβαστό, ισχυρό και δημοκρατικό.

<SPEAKER ID=32 LANGUAGE="ES" NAME="Morαn Lσpez">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, η ιρλανδική Προεδρία και το Συμβούλιο του Δουβλίνου προσέγγισαν τα ζητήματα της Ένωσης σε μια πρόσφορη στιγμή, σε μια στιγμή σημαντική για τον κοινοτικό βίο, το βίο της Ένωσης.
<P>
Αφενός, έχει δρομολογηθεί μια διαδικασία εντοπισμού των μεγάλων θεμάτων. Αφετέρου, μεγαλώνει μια κάποια δυσαρέσκεια σχετικά με την κοινοτική ζωή, η οποία μερικές φορές εκφράζεται με θεαματικό τρόπο, όπως στην περίπτωση των ευρωεκλογών στην Αυστρία και τη Φινλανδία. Πράγματι, μια «πανγλωσσιανή» θεώρηση της Ένωσης θα ήταν πολύ δύσκολα διατηρήσιμη, σχεδόν καταστροφική. Μια τραγική θεώρηση των εντάσεων που μας περιμένουν θα ήταν υπερβολική. Προσωπικά πιστεύω ότι η ιρλανδική Προεδρία επέδειξε σημαντική ικανότητα δράσης στο θέμα της Εγγύς Ανατολής, και θα ήθελα εδώ να επισημάνω, όπως και ο προηγούμενος συνάδελφος, ότι τα σύνορα της ευρωπαϊκής αξιοπρέπειας δεν περνούν μόνον από τη Βοσνία, αλλά και από την επανενεργοποίηση της ειρηνευτικής διαδικασίας στην Εγγύς Ανατολή. Και δεδομένης της κατάστασης στην Αμερική ενόψει των εκλογών, μόνον η Ευρώπη μπορεί να κάνει ό, τι είναι δυνατόν ως εξωτερικός παράγοντας ώστε να συνεχιστεί η ειρηνευτική διαδικασία.
<P>
Κατ' αυτήν την έννοια, επιτρέψτε μου, κύριε Πρόεδρε, να συγχαρώ τα μέλη της γαλλικής αντιπροσωπείας, καθώς και τα διάφορα κόμματα, για την πολύ αξιοπρεπή και σαφή στάση που τήρησε χθες ο Γάλλος Πρόεδρος, κ. Σιράκ, στο Ισραήλ, στην Ιερουσαλήμ.
<P>
Η ιρλανδική Προεδρία, εκτός από αυτήν την εξωτερική δράση και από αυτήν τη θεώρηση, σημείωσε μια επιτυχία -πιστεύω- επιμένοντας στο βασικό θέμα του ευρωπαϊκού κοινωνικού προτύπου και θέτοντας σε πρώτο πλάνο το ζήτημα της απασχόλησης. Πιστεύω ότι μια κοινωνία χωρίς απασχόληση -μια κοινωνία που «σκοτώνει» την απασχόληση, μια κοινωνία που δεν έχει ελπίδα για απασχόληση- είναι μια κοινωνία αδύναμη, και πράγματι, η υλική μας ευημερία τη στιγμή αυτή μπορεί να απειληθεί σοβαρά.
<P>
Εξάλλου, η ιρλανδική Προεδρία καθόρισε το χρονοδιάγραμμα της Διακυβερνητικής Διάσκεψης. Το χρονοδιάγραμμα είναι πάντοτε κάτι· το περιεχόμενο είναι κάτι περισσότερο. Και το περιεχόμενο αυτό εξαρτάται πράγματι από τη διεύρυνση των κοινοτικών αρμοδιοτήτων, από την κοινοτική αναβάθμιση του τρίτου πυλώνα, καθώς και από ορισμένες διαδικασίες σχετικά με τις οποίες δε μπορούμε πλέον να είμαστε και πολύ αισιόδοξοι.
<P>
Ορισμένες τάσεις: δεν βλέπουμε τη μετάβαση στην ειδική πλειοψηφία να προχωρεί επαρκώς, ούτε και βλέπουμε τις διαδικασίες συναπόφασης, που είναι βασικές για τη ζωογόνηση αυτού του Κοινοβουλίου -για να του προσδοθεί νόημα, για να μη μεταβληθεί σε μια συνέλευση που θα επαναλαμβάνει όσα θα νομοθετούνται αλλού- να βαίνουν όπως θα το επιθυμούσαμε. Παρόλα αυτά, ας διατηρήσουμε τις ελπίδες μας, ας συγχαρούμε την ιρλανδική Προεδρία, και ας ελπίσουμε ότι τους επόμενους μήνες θα σημειωθεί και νέα ώθηση στη δράση της ιρλανδικής Προεδρίας, η οποία θα οδηγήσει στο κείμενο που οφείλει να παρουσιάσει τον Δεκέμβριο στο επόμενο Συμβούλιο του Δουβλίνου.

<SPEAKER ID=33 LANGUAGE="DE" NAME="Nassauer">
Kύριε Πρόεδρε, όσο η σύνοδος κορυφής του Δουβλίνου ασχολούνταν με τα πεδία του τρίτου πυλώνα, της καταπολέμησης της εγκληματικότητας και του εμπορίου ναρκωτικών, φάνηκε πως εδώ το κενό, μεταξύ αυτού που προσδοκούν οι πολίτες κι αυτού που επιτεύχθηκε πραγματικά, γίνεται διαρκώς μεγαλύτερο. Tα αξιότιμα μέλη του Συμβουλίου μας, μετά συγχωρήσεως, κινήθηκαν μέχρι τώρα στο θέμα αυτό όπως οι πελαργοί στη σαλάτα, με ιδιαίτερη αργοπορία, τσιμπώντας αραιά και που κάτι λίγο, αλλά χωρίς καμιά διάθεση για αποφασιστική πορεία προς τα εμπρός.
<P>
Δηλώνουν πως θα πρέπει να περιμένουμε τις βρετανικές εκλογές, πριν προχωρήσουμε πραγματικά προς τα εμπρός. H δήλωση αυτή αποτελεί χίμαιρα. Tην πρόοδο στην καταπολέμηση της ευρωπαϊκής εγκληματικότητας δεν την εμποδίζουν οι βρετανικές εκλογές, αλλά η έλλειψη προθυμίας για την κοινοτική λύση των προβλημάτων αυτών, κι αυτό συμβαίνει όχι μόνον στη Mεγάλη Bρετανία αλλά και σ' άλλες χώρες. Λένε ακόμη ότι μια κοινοτική λύση παραβιάζει την εθνική κυριαρχία. Aυτό είναι σκιάχτρο του περασμένου αιώνα, το οποίο ορισμένες κυβερνήσεις περιφέρουν σαν προχριστιανικό είδωλο. Aν την εννοούμε καλώς, η κυριαρχία είναι έκφραση εθνικής ανεξαρτησίας. Διασφαλίζει την υλοποίηση των εθνικών συμφερόντων. Σήμερα η εθνική κυριαρχία αποτελεί πρόφαση και γίνεται κατάχρησή της, για να παρεμποδιστεί η κοινοτική επίλυση βασικών προβλημάτων. Έτσι δεν εννοούνταν η εθνική κυριαρχία. H κατ' αυτόν τον τρόπο, κακώς εννοούμενη εθνική κυριαρχία, στρέφεται κατά των συμφερόντων των πολιτών και δεν φιλονικεί γι' αυτά. Tο οργανωμένο έγκλημα, η διάταξη για τη μετανάστευση και την κυκλοφορία μέσα στην Eυρώπη, είναι θέματα που μπορούν σήμερα να λυθούν μόνο σε κοινοτικό επίπεδο. Eίναι λάθος ότι τα καταργούμενα εσωτερικά σύνορα θα διευκόλυναν το οργανωμένο διασυνοριακό έγκλημα στην Eυρώπη. Mάλλον τα καταργούμενα σύνορα είναι συνέπειες της κινητικότητας του καιρού μας, επειδή δεν ταξιδεύουμε πια με την ταχυδρομική άμαξα, αλλά πετάμε με τ' αεριωθούμενα. Σ' όλα αυτά θα πρέπει να δίνει απαντήσεις η μοντέρνα πολιτική. Kαι μπορεί να τις δώσει μόνον σε ευρωπαϊκό επίπεδο, πανευρωπαϊκά. Tο Συμβούλιο θα πρέπει να αποφασίσει να βρει επιτέλους τέτοιες λύσεις.

<SPEAKER ID=34 LANGUAGE="FR" NAME="Guigou">
Κύριε Πρόεδρε, προσωπικά δεν προσδοκούσα και πολλά απ&#x02BC; αυτό το έκτακτο ευρωπαϊκό Συμβούλιο του Δουβλίνου. Αντίθετα μ&#x02BC; αυτούς που του είχαν εναποθέσει μεγάλες ελπίδες, εγώ δεν απαγοητεύτηκα απ&#x02BC; τα αποτελέσματα.
<P>
Κατά βάθος, αυτό το ευρωπαϊκό Συμβούλιο δεν ήταν παρά απεικόνιση των εργασιών καθενός απ&#x02BC; τους αντιπροσώπους, εκ των οποίων όλοι γνωρίζουν ότι οι εργασίες αυτές παραμένουν στάσιμες, πράγμα που δεν προκαλεί καθόλου κατάπληξη από τη στιγμή που δεν υπάρχει καμία πολιτική ώθηση ούτε απ&#x02BC; την πλευρά των υπουργών Εξωτερικών, ούτε απ&#x02BC; την πλευρά των αρχηγών Κρατών ή κυβερνήσεων. Η ανησυχία μου λοιπόν παραμένει εξίσου έντονη όπως και για το θέμα του Ευρωπαϊκού Συμβουλίου στη Φλωρεντία, και πιστεύω ότι αρμόζει να ξεσηκώσουμε όλους τους Ευρωπαίους σχετικά. Ωστόσο, παρά το χαμηλό προφίλ του, το πρώτο Ευρωπαϊκό Συμβούλιο του Δουβλίνου δεν ήταν άσκοπο. Οι αρχηγοί Κρατών και κυβερνήσεων εκμεταλλεύτηκαν πάντως οι ίδιοι τη Διακυβερνητική Διάσκεψη. Εξεδήλωσαν την πρόθεση να κάνουν συγκεκριμένα βήματα προόδου στο Δουβλίνο ΙΙ. Ας ευχηθούμε ότι θα πραγματοποιηθεί, αν το Ευρωπαϊκό Συμβούλιο θέλει να τηρήσει το χρονοδιάγραμμα περατώσεως των εργασιών του: τον Ιούνιο του 1997 στο Αμστερνταμ.
<P>
Πάντως, ο σεβασμός του χρονοδιαγράμματος δεν πρέπει να γίνει σε βάρος του περιεχομένου της συνθήκης. Το καλύτερο είναι να παραχωρήσουμε μερικές εβδομάδες ή μερικούς μήνες επιπλέον για να βεβαιωθούμε ότι το αποτέλεσμα θα σταθεί στο ύψος της πρόκλησης που σας θυμίζω: να δοθεί η δυνατότητα στην Ένωση να έρθει κοντά στους πολίτες της και να τα βγάλει πέρα με τη διεύρυνση.
<P>
Θα ήθελα στο σημείο αυτό να επαινέσω την ιρλανδική προεδρία για τις προσπάθειές της να διατηρήσει το επίπεδο της Διάσκεψης. Την προτρέπω να διατηρήσει το σθένος αυτό και στην προετοιμασία του κειμένου που θα χρησιμεύσει ως βάση των συζητήσεων του Δουβλίνου ΙΙ, αφού η φιλοδοξία αυτής της διάσκεψης πρέπει να εκφραστεί εκ νέου. Εύχομαι η ιρλανδική προεδρία να ενσωματώσει στις προτάσεις της όλα εκείνα τα στοιχεία τα οποία γνωρίζουμε πως είναι απαραίτητα για την αντιμετώπιση των μελλοντικών προθεσμιών. Εκτός απ&#x02BC; το ζήτημα των θεσμών και της μεταρρύθμισης του δεύτερου και του τρίτου πυλώνα, τα οποία είναι πολύ σημαντικά, εκείνο που κρίνεται είναι το μοντέλο για την κοινωνία της Ευρώπης. Ελπίζω να μην κάνω λάθος.
<P>
Κάποια μικρή ελπίδα επανακτώ στο κεφάλαιο «&#x02BC;απασχόληση&#x02BC;&#x02BC; για την οποία το Κοινοβούλιο διατύπωσε τις ευχές της, αφού διαπιστώνω ότι σήμερα, εκτός απ&#x02BC; την πρόταση του Ευρωπαϊκού Κοινοβουλίου, πέντε χώρες εκ των οποίων και η προεδρεύουσα, κατέθεσαν κείμενο προς συζήτηση κι ότι η πλειοψηφία των Κρατών μελών συμφωνεί να συμπεριληφθεί το κεφάλαιο «&#x02BC;απασχόληση&#x02BC;&#x02BC; στις εργασίες της Δ.Δ. Μπορούμε τελικά ν&#x02BC; απαιτήσουμε απ&#x02BC; την Ευρώπη να προσεγγίσει τους πολίτες της εάν δε λύσουμε το πρόβλημα αυτό κι αν δεν απαντήσουμε στο τρομακτικό ερώτημα του κοινωνικού αποκλεισμού; Συνεχίζοντας τον ίδιο συλλογισμό, πρέπει να κερδίσουμε την εμπιστοσύνη για θεσμική μεταρρύθμιση και να πλαισιώσουμε την ενιαία αγορά με τους κανόνες του παιχνιδιού και τις κοινές πολιτικές που θα στηρίζονται στην ειδική πλειοψηφία και θα εδραιώνουν τον αρμονικό ανταγωνισμό προς όφελος του γενικού συμφέροντος.
<P>
Δε θα πρέπει να δείξουμε απερισκεψία σ&#x02BC; αυτή τη διάσκεψη. Θα ήταν ουτοπία να πιστέψουμε ότι το ενιαίο νόμισμα θα μπορέσει από μόνο του να ενθαρρύνει την πολιτική μεταρρύθμιση. Αντίθετα, μια αποτυχία ή μια ελάχιστη επιτυχία αυτής της διάσκεψης θα οδηγούσε την Ευρώπη σε αντίστροφες συνέπειες μέσα από τις οποίες η εισαγωγή του ενιαίου νομίσματος θα γινόταν υπό τις χειρότερες ψυχολογικές συνθήκες και σε πλήρη διάσταση με τις προσδοκίες των πολιτών.
<P>
Κατά συνέπεια, πιστεύω πως η διάσκεψη την οποία χρειαζόμαστε πρέπει να είναι φιλόδοξη γιατί μόνο μια φιλόδοξη μεταρρύθμιση θα μπορούσε να γίνει αποδεκτή απ&#x02BC; αυτό το Κοινοβούλιο έστω κι αν το πέρας του Συμβουλίου μετατεθεί μετά το Αμστερνταμ.

<SPEAKER ID=35 LANGUAGE="EN" NAME="Cushnahan">
Κύριε Πρόεδρε, κ. Spring, προεδρεύοντα του Συμβουλίου, καταρχάς θα ήθελα να σας καλωσορίσω ειλικρινά στις διαδικασίες μας και, δεύτερον, εξ ονόματος του ηγέτη της ομάδας μας, του κ. Wilfried Martens, και της ομάδας μας, να σας διαβεβαιώσω για την ομόθυμη υποστήριξή μας στην ειρηνευτική διαδικασία για τη Βόρεια Ιρλανδία και για τον χειρισμό του θέματος εκ μέρους της ιρλανδικής κυβερνήσεως καθώς επίσης και για την αμέριστη συμπαράστασή μας για την χορήγηση οποιασδήποτε ευρωπαϊκής οικονομικής βοήθειας είναι αναγκαία για την υποστήριξη της προσπάθειας αυτής.
<P>
Η διαδικασία κύρωσης της Συνθήκης του Μάαστριχτ έγινε πολύ πιο δύσκολη εξ αιτίας του γεγονότος ότι οι πολίτες της Ευρώπης δεν είχαν πεισθεί ότι η Ευρωπαϊκή Ένωση έχει την ικανότητα ή την βούληση να επιλύσει τα προβλήματά τους. Διατρέχουμε τον κίνδυνο επανάληψης του σφάλματος αυτού, ιδιαίτερα στον τομέα της εσωτερικής ασφάλειας και ειδικότερα σε σχέση με την μάχη κατά των ναρκωτικών. Η ιρλανδική προεδρία είναι άξια συγχαρητηρίων που ανήγαγε το θέμα αυτό σε μια από τις πρώτες προτεραιότητές της, δυστυχώς όμως δεν υπάρχει καμία απολύτως ένδειξη από τη σύνοδο του Δουβλίνου ή από τις άλλες συνεδριάσεις του Συμβουλίου ότι τα κράτη μέλη διακατέχονται από την ίδια αίσθηση επείγοντος. Το διεθνές εμπόριο ναρκωτικών είναι μια επιχείρηση ύψους ενός τρισεκατομμυρίου δολλαρίων. Οι τεράστιοι αυτοί πόροι του δίδουν τη δυνατότητα να διαβρώσει τη δομή της κοινωνίας μας και των θεσμών της καθόσο αυτοί που ασχολούνται με αυτές τις δουλειές μπορούν και εξαγοράζουν τη νομική και πολιτική προστασία και διαφθείρουν πτυχές των συστημάτων μας απονομής δικαιοσύνης και επιβολής του νόμου.
<P>
Ενάντια σ' αυτόν τον τρομερό εχθρό, η ευρωπαϊκή απάντηση είναι αποσπασματική και ολοκληρωτικά ανεπαρκής. Αυτό διαπιστώνεται κατά τον καλύτερο δυνατό τρόπο από το γεγονός ότι αυτή την εβδομάδα συζητήσαμε τον προϋπολογισμό της Ευρωπαϊκής Ένωσης για το 1997 ο οποίος κατανέμει ένα αξιολύπητο ποσό 25 εκατομμυρίων Ecu για την αντιμετώπιση του προβλήματος αυτού σε ευρωπαϊκό επίπεδο και σε όλα τα μέτωπα. Ωστόσο, οι ανεπαρκείς πόροι αποτελούν ένα μόνο μέρος του προβλήματος. Είναι λυπηρό, αλλά τα κράτη μέλη έχουν διαφορετικές και συχνά αντιτιθέμενες απόψεις για τον καλύτερο τρόπο αντιμετώπισης του προβλήματος των ναρκωτικών, είτε στον τομέα της νομιμοποίησης, είτε της ποινικοποίησης, της πρόληψης, ή της επανένταξης.
<P>
Εάν είμαστε σοβαροί θα πρέπει να μάθουμε να μιλάμε με μία φωνή και να ενεργούμε ως ένας άνθρωπος. Σχετικά με αυτό, οι πρόσφατες δηλώσεις της Επιτρόπου Bonino η οποία υπερασπίστηκε τη νομιμοποίηση των αποκαλούμενων μαλακών ναρκωτικών, με τρομοκράτησαν. Ο τομέα αυτός δεν περιλαμβάνεται στις υπευθυνότητές της και τα σχόλιά της υπονομεύουν την προσέγγιση που κάνει το Κοινοβούλιο, το Συμβούλιο και η Επιτροπή σ' αυτόν τον πολύ ευαίσθητο τομέα. Εάν η Επίτροπος επιθυμεί να συνεχίσει την προώθηση των ιδεών της θα πρέπει να παραιτηθεί από τη θέση της.
<P>
Εάν επιθυμούμε να διασφαλίσουμε την επιτυχία της τρέχουσας Διακυβερνητικής Διάσκεψης, τότε η Ευρωπαϊκή Ένωση θα πρέπει να αποδείξει στους πολίτες της ότι μπορεί να επιλύσει τα προβλήματά τους. Πουθενά δεν είναι περισσότερο οφθαλμοφανές αυτό από τον τομέα των ναρκωτικών που ανησυχεί τους γονείς σε όλα τα κράτη μέλη. Θα πρέπει να είμαστε σε θέση να τους διαβεβαιώσουμε ότι μπορούμε να κερδίσουμε τη μάχη κατά των δυνάμεων του κακού που απομυζούν τα πιο ευάλωτα τμήματα της κοινωνίας μας.
<P>
Πριν επιχειρήσουμε να ζητήσουμε νέες και αυξημένες εξουσίες από την τρέχουσα ΔΔ θα πρέπει να είμαστε σε θέση να αποδείξουμε στους πολίτες μας ότι αξιοποιούμε στο έπακρο τις υφιστάμενες εξουσίες μας υπέρ των συμφερόντων τους.

<SPEAKER ID=36 LANGUAGE="FR" NAME="Dury">
Κυρία Πρόεδρε, θα ήθελα κι εγώ με τη σειρά μου να απευθύνω συγχαρητήρια στην ιρλανδική προεδρία αφού, από κοινού με το Βέλγιο, απέδειξε ότι το να είναι μια χώρα μεγάλη και να παίξει σημαντικό ρόλο σ&#x02BC; ευρωπαϊκό επίπεδο, δεν είναι συνάρτηση ούτε του αριθμού των κατοίκων της, ούτε της έκτασής της.
<P>
Πάντως, σκέφτομαι ότι στη θέση σας, θ&#x02BC; αναρωτιόμουν ποιά είναι η παράσταση στην οποία συμμετέχουμε, ποιός είναι ο ρόλος τον οποίο παίζουμε; Ακουσα τον κ. Martens, πρόεδρο του ευρωπαϊκού λαϊκού κόμματος να λέει, δίκαια, ότι θα πρέπει να εκδημοκρατίσουμε την Ευρώπη, ότι θα πρέπει ν&#x02BC; ασχοληθούμε με τους πολίτες της, ότι θα πρέπει να επιλύσουμε το πρόβλημα της απασχόλησης. Δεν αμφιβάλλω καθόλου για την ειλικρίνειά του, τον εκτιμώ βαθιά, επιτέλους όμως, οι βρετανοί συντηρητικοί είναι στην ομάδα του! Θα μπορούσαν να πείσουν τον κ. Major ότι πρέπει να δοθεί στο Συμβούλιο η ειδική πλειοψηφία για να εκδημοκρατιστεί η Ευρώπη!
<P>
Όσον αφορά το πρόβλημα της απασχόλησης, ο ίδιος ο κ. Kohl είναι αυτός που είπε ότι η απασχόληση δεν είναι ευρωπαϊκό ζήτημα κι ότι οι ίδιες οι χώρες είναι εκείνες που πρέπει να δημιουργούν θέσεις απασχόλησης! Εγώ ο ίδιος γνωρίζω καλά ότι στη χώρα μου, όπου θα γίνει εικοσιτετράωρη απεργία την ερχόμενη εβδομάδα, δεν είμαστε σε θέση να κάνουμε τίποτα από μόνοι μας. Θα πρέπει να πείσουμε τον κ. Kohl να κάνει ενέργειες για την απασχόληση! Είπαμε ότι θα πρέπει ν&#x02BC; ασχοληθούμε με τους πολίτες. Όμως κι οι πολίτες οι ίδιοι αναρωτιούνται γιατί τους ταλαιπωρούμε κατά τέτοιον τρόπο! Οι αρχηγοί κρατών ή κυβερνήσεων αποφάσισαν να χρηματοδοτήσουν τα μεγάλα έργα και μετά, ο κ. Theo Waigel, πρώτος είπε: όχι, δε θέλουμε να τα χρηματοδοτήσουμε! Μα διάβολε, πρέπει να τον πείσει κάποιος πως το ευρωπαϊκό Κοινοβούλιο θέλει!
<P>
Τώρα, θέλω συνοπτικά ν&#x02BC; απευθυνθώ σ&#x02BC; εμάς τους ίδιους: οφείλουμε - εσάς θα καλέσω γι ακόμη μια φορά - να συζητήσουμε για τον προϋπολογισμό και βλέπουμε πως το Συμβούλιο μας παρουσιάζει έναν απαράδεκτο προϋπολογισμό! Αντί να παλεύουμε σώμα με σώμα, αν μου επιτρέπεται να πω, με τον προϋπολογισμό, κάνοντας χρήση της εξουσίας μας, τί μπορούμε να πράξουμε; Αμφιταλαντευόμαστε μέσα σ&#x02BC; επιχειρήματα όπως: πρέπει να φοβόμαστε τους Γερμανούς, πρέπει να προσέχουμε, πρέπει να προσπαθήσουμε να είμαστε ψύχραιμοι, να ερχόμαστε για διαπραγματεύσεις με ήρεμο πνεύμα.
<P>
Τί αποτέλεσμα θα έχουμε λοιπόν; Βρισκόμαστε σ&#x02BC; αυτήν τη Συνέλευση, οι ευρωπαίοι βουλευτές που δεν επιθυμούμε να παλέψουμε: δεν επιθυμείτε να παλέψετε και πιστεύω πραγματικά ότι στη θέση των ωραίων λόγων θα έπρεπε ίσως, από καιρό σε καιρό, ν&#x02BC; αποκτούμε και λίγο νεύρο, να μπαίνουμε στη δράση, να δείχνουμε λίγη μαχητικότητα. Στο Βέλγιο είχαμε μια διαδήλωση και σας ρωτώ: τί μας έδειξαν αυτοί οι άνθρωποι; Πως θα πρέπει να πάψουμε να τους λέμε ψέματα, πως δε θα πρέπει να τους αφήνουμε να πιστεύουν οτι θα τα λύσουμε όλα, αφού δε μας δίνουν τα μέσα να το κάνουμε!
<P>
(Χειροκροτήματα)

<SPEAKER ID=37 LANGUAGE="ES" NAME="Robles Piquer">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, επιτρέψτε μου να παρουσιάσω εν συντομία τη θέση της Ομάδας του Ευρωπαϊκού Λαϊκού Κόμματος σχετικά με την κατάσταση στη Μέση Ανατολή.
<P>
Κατά πρώτον, θα ήθελα να εκφράσω την ικανοποίησή μας σχετικά με το ταξίδι του κ. Σπρινγκ, καθώς και για τις συναντήσεις που διεξήγαγε (χάρη σε αυτό το ταξίδι, η Ευρωπαϊκή Ένωση βρέθηκε εκεί όπου έπρεπε να βρίσκεται), καθώς και την ευχή να δοθεί κάποια συνέχεια εξ' ονόματος της ίδιας της Ένωσης, και ο κ. Προεδρεύων του Συμβουλίου να έχει την ευγενή καλοσύνη να ξανάρθει να μας δει με μια γενική έκθεση της κατάστασης, όπως αναμφισβήτητα αυτή θα εξελιχθεί.
<P>
Θα ενδείκνυτο ίσως επίσης, κύριε Προεδρεύοντα του Συμβουλίου, να υπάρξει μια μόνιμη ομάδα εργασίας που να διασυνδέει τις υπηρεσίες του Συμβουλίου, της Ευρωπαϊκής Επιτροπής και του Κοινοβουλίου μας, προλαμβάνοντας έτσι σε μια περίπτωση όπως αυτή τη δημιουργία του πυρήνα εντοπισμού κρίσεων, σχετικά με τον οποίο το Κοινοβούλιο αυτό έχει ήδη εκδώσει τη δική του ετυμηγορία.
<P>
Οφείλουμε να διατηρήσουμε συνεχή επαφή μεταξύ μας ώστε να καταφέρουμε αυτή να είναι πράγματι μια ευρωπαϊκή δράση -μια ευρωπαϊκή δράση κάπως ανάλογη με εκείνη που ανέπτυξε αυτές τις μέρες με τόσο ηχηρό τρόπο το κ. Πρόεδρος της Γαλλίας, τον οποίο πρέπει να συγχαρούμε για τον τρόπο με τον οποίο συμπεριφέρθηκε κάτω από δύσκολες συνθήκες. Συγχρόνως, πρέπει επίσης να επισημάνουμε ότι υπάρχει κάτι διφορούμενο σε αυτό το ταξίδι, διότι πραγματοποιήθηκε από τον κ. Σιράκ με την ιδιότητά του ως Αρχηγού του Γαλλικού Κράτους, με όλη τη βαρύτητα που αυτό συνεπάγεται, αλλά όχι βεβαίως σαν να ήταν μια φωνή του συνόλου της Ευρωπαϊκής Ένωσης. Παρακολουθήσαμε δηλαδή μια δράση σημαντική μεν, αλλά σαφώς εθνική.
<P>
Εμείς πιστεύουμε, κύριε Πρόεδρε, ότι η Ένωση δεν είναι μόνον ένα χρηματοκιβώτιο από όπου βγαίνουν πόροι, αλλά ότι πρέπει να έχει συνολική πολιτική παρουσία. Δυστυχώς, δεν συνέβη έτσι: υπήρξαμε πολύ περισσότερο ένα «χρηματοκιβώτιο» παρά μια πολιτική φωνή, παρά το αξιοθαύμαστο έργο του κ. Μπιλντ στην περίπτωση της Βοσνίας. Και πιστεύουμε ότι πρέπει να αναπτυχθούν περαιτέρω οι συμφωνίες του Όσλο, συμφωνίες οι οποίες περιλαμβάνουν έναν σημαντικό τομέα: την ασφάλεια των ενδιαφερομένων λαών, και βεβαίως, την ασφάλεια του λαού του Ισραήλ.
<P>
Δε μπορούμε όμως να αρκεστούμε σε καταστάσεις συντηρητισμού, όπως αυτή που επιδιώκεται να διατηρηθεί στη Χεβρώνα. Δεν είναι δυνατόν -απλώς δεν είναι δυνατόν- μέσα σε ένα κλίμα έντασης όπως αυτό που επικρατεί εκεί, 400 έποικοι που έχουν μεταφερθεί εκεί σκόπιμα, να κάνουν τη ζωή δύσκολη σε 150.000 Παλαιστινίους. Η ειρήνη πρέπει να επιστρέψει στην περιοχή με βάση τις διάφορες συμφωνίες που έχουμε υπογράψει -της Διάσκεψης της Μαδρίτης, τις συμφωνίες του Όσλο, τη συμφωνία μεταξύ Ευρωπαϊκής Ένωσης και Ισραήλ. Και ολοκληρώνω, κύριε Πρόεδρε, λέγοντας ότι έχει σημασία οι συναντήσεις μας, όπως εκείνη της Βαρκελώνης, να αναφέρονται στην περιοχή στο σύνολό της, και εμείς αναμένουμε η προϋπόθεση αυτή, η περιοχή εξεταζόμενη στο σύνολό της, θα ληφθεί υπόψη στις επόμενες συναντήσεις, στις οποίες χωρίς αμφιβολία θα μας κάνει την τιμή να παρευρεθεί και ο κ. Προεδρεύων του Συμβουλίου.

<SPEAKER ID=38 LANGUAGE="NL" NAME="Maij-Weggen">
Πρόεδρε, κατ'αρχάς θα ήθελα να συγχαρώ την ιρλανδική Προεδρία για τον τρόπο με τον οποίο αντιμετωπίζει τη διακυβερνητική διάσκεψη. Οι ενέργειές της είναι ορθές, εποικοδομητικές και έχω την εντύπωση ότι είναι και κάπως επιτυχείς, ιδιαιτέρως λαμβάνοντας υπόψη την πρόθεση της ιρλανδικής Προεδρίας να υποβάλει ένα σχέδιο συνθήκης τον προσεχή Δεκέμβριο. Αυτό είναι ένα σημαντικό γεγονός που σημαίνει επίσης ότι οι Κάτω Χώρες θα έχουν πραγματικά τη δυνατότητα να αρχίσουν τη διεξαγωγή διαπραγματεύσεων και να επιχειρήσουν να τις ολοκληρώσουν τον Ιούνιο, με αποτέλεσμα να μην υπάρξει λόγος να επαναληφθούν όλα από την αρχή. Θα ήθελα λοιπόν να ευχαριστήσω την ιρλανδική Προεδρία για τη δημιουργική της στάση.
<P>
Υπό την ιδιότητα της εισηγήτριας του Κοινοβουλίου για το θέμα της διακυβερνητικής διάσκεψης θα ήθελα να τονίσω τα σημαντικότερα σημεία που είναι τα εξής: κατ'αρχάς, η αύξηση της διαφάνειας στην Ευρωπαϊκή Ένωση. Πρόκειται για ένα θέμα που έχει εξαιρετική σημασία και για το Συμβούλιο, το οποίο θα έπραττε ορθώς εάν προσέδιδε δημόσιο χαρακτήρα στις συζητήσεις και τις ψηφοφορίες που διεξάγει. Πρόκειται επίσης για τον περαιτέρω εκδημοκρατισμό της Ένωσης και όσον αφορά το ρόλο του Κοινοβουλίου καθώς και για την κατάργηση του βέτο στη διαδικασία λήψης αποφάσεων. Πιστεύω ότι αυτό είναι απολύτως απαραίτητο .
<P>
Όσον αφορά την πολιτική που εφαρμόζεται, είμαι της άποψης ότι πρέπει να συμβεί κάτι στον τομέα της απασχόλησης. Θα ήταν προτιμότερο να ενσωματωθεί ο τομέας αυτός στη Συνθήκη. Υπάρχουν επίσης οι τομείς της εσωτερικής ασφάλειας, της καταπολέμησης της διεθνούς εγκληματικότητας και της εξωτερικής πολιτικής. Αυτά είναι κατά την άποψή μου τα έξι σημεία τα οποία πρέπει να αντιμετωπιστούν με θετικό τρόπο από τη διακυβερνητική διάσκεψη.
<P>
Έρχομαι τώρα στο θέμα της εξωτερικής πολιτικής. Πιστεύω ότι η απόφαση να αποσταλεί ο κ. Spring στη Μέση Ανατολή ήταν ορθή. Πρέπει όμως να ομολογήσω ότι η εικόνα που παρουσιάζεται αυτή τη στιγμή όσον αφορά τη δράση της Ένωσης είναι πολύ συγκεχυμένη. Ο κ. Spring αποστέλλεται στη Μέση Ανατολή εξ ονόματος της Ευρωπαϊκής Ένωσης τη στιγμή που στην περιοχή αυτή περιοδεύει και ο κ. Chirac, ο οποίος αφήνει να δημιουργηθεί η εντύπωση ότι βρίσκεται εκεί εξ ονόματος της Ευρωπαϊκής Ένωσης. Μετά υπάρχει και ο κ. Prodi στο Κάιρο, ο οποίος προβαίνει σε ορισμένες δηλώσεις που αποδίδονται στην Ευρωπαϊκή Ένωση. Από την κατάσταση αυτή προκύπτει ότι είναι απολύτως απαραίτητο να συντονιστούν οι δράσεις της Ευρωπαϊκής Ένωσης η οποία θα πρέπει να μιλάει με ένα στόμα. Διαφορετικά, η εντύπωση που προξενούμε είναι πολύ άσχημη.
<P>
Ολοκληρώνοντας θα ήθελα να κάνω ακόμα μία παρατήρηση που έχει σχέση με τη συζήτηση που πραγματοποιήσαμε εχθές με αντικείμενο τη Βιρμανία. Όλες οι παρατάξεις του Κοινοβουλίου δήλωσαν ότι πρέπει να γίνει κάτι για την κατάσταση αυτή. Διαπιστώνω δε ότι το Σώμα τάσσεται υπέρ ενός οικονομικού μποϊκοτάζ. Θα ήθελα να καλέσω την ιρλανδική Προεδρία να αναλάβει επί του σημείου αυτού συγκεκριμένη δράση ακολουθώντας το παράδειγμα των Ηνωμένων Πολιτειών. Η δράση αυτή είναι απολύτως απαραίτητη. Μπορούμε ανεπιφύλακτα να δηλώσουμε ότι η κατάσταση στη Βιρμανία είναι παρόμοια με την κατάσταση που επικρατούσε στη Χιλή και στη Νότιο Αφρική τη δεκαετία του '80. Ας μην περιμένουμε λοιπόν έως ότου όλα πάρουν μία κακή τροπή.

<SPEAKER ID=39 NAME="Πρόεδρος">
Σύμφωνα με το άρθρο 37(2) του Κανονισμού έχω λάβει δύο προτάσεις ψηφίσματος επί του Ευρωπαϊκού Συμβουλίου του Δουβλίνου και τέσσερεις επί της ειρηνευτικής διαδικασίας στη Μέση Ανατολή.

<SPEAKER ID=40 NAME="Spring">
Κύριε Πρόεδρε, ευχαριστώ τα Μέλη του Ευρωπαϊκού Κοινοβουλίου για τα σχόλιά τους, για την υποδοχή που μου επεφύλαξαν καθώς και για τον γενικό τόνο των παρατηρήσεών τους. Πιστεύω ότι υπήρξε μια πολύ χρήσιμη εμπειρία. Εκπροσωπεύει ένα σημαντικότατο σύνδεσμο μεταξύ Κοινοβουλίου και Συμβουλίου να έχω την ευκαιρία να παρουσιάζομαι ενώπιόν σας και να απευθύνομαι στο Σώμα σχετικά με τη σύνοδο του Δουβλίνου μαζί με τον Πρόεδρο της Επιτροπής και κατόπιν να ακούω τα σχόλιά σας. Αυτά είναι που αποτελούν την τέχνη της πολιτικής. Είχα την ευκαιρία να παρακολουθήσω με μεγάλη προσοχή 25 συνεισφορές από διάφορα κόμματα και τους ηγέτες τους και από διάφορες ομάδες. Αυτό αποτελεί μια πολύτιμη εμπειρία καθόσο θέλουμε να ενισχύσουμε τη θεσμική σχέση και τη σχέση εργασίας μεταξύ Συμβουλίου και Κοινοβουλίου.
<P>
Επιτρέψτε μου να πω, ως ιρλανδός Υπουργός των Εξωτερικών, ότι καλωσορίζω επίσης την εκ νέου διατύπωση της υποστήριξης του Ευρωπαϊκού Κοινοβουλίου προς την ειρηνευτική διαδικασία για τη Βόρεια Ιρλανδία. Το γεγονός αυτό είναι πολύ σημαντικό και ασφαλώς εξαιρετικά σημαντικό για μας, σε μια δύσκολη περίοδο για την ειρηνευτική διαδικασία να διαθέτουμε αυτό το σθεναρό μήνυμα υποστήριξης εκ μέρους του Ευρωπαϊκού Κοινοβουλίου για την διαδικασία μέσω της οποίας όλοι μας θέλουμε να δούμε τις διαπραγματεύσεις μας να φθάνουν σε μια επιτυχή κατάληξη.
<P>
Η έκτακτη σύνοδος του Ευρωπαϊκού Συμβουλίου στο Δουβλίνο επιβεβαίωσε εκ νέου το χρονοδιάγραμμα της Φλωρεντίας, ότι δηλ. η Διακυβερνητική Διάσκεψη θα ολοκληρώσει τις εργασίες της κατά τη χρονική περίοδο της συνόδου του Αμστερνταμ, τον Ιούνιο του 1997. Επιβεβαίωσε επίσης την αναγκαιότητα διατήρησης του επιπέδου φιλοδοξιών της Διάσκεψης. Οι εσωτερικές και οι εξωτερικές προκλήσεις που αντιμετωπίζει η Ένωση είναι τέτοιες που θα πρέπει να διασφαλίσουμε ότι η Ένωση είναι επαρκώς ισχυρή και εξοπλισμένη. Αυτό απετέλεσε ένα κοινό αντικείμενο στις περισσότερες των συνεισφορών που έγιναν σήμερα εδώ. Το μήνυμα που θέλω να περάσω σήμερα στο Κοινοβούλιο σε σχέση με τη ΔΔ είναι ότι θα είμαστε φιλόδοξοι και ότι θα ολοκληρώσουμε την εργασία μας σύμφωνα με την εντολή που μας έδωσε η Φλωρεντία.
<P>
Η σύνοδος του Δουβλίνου ήταν μια έκτακτη σύνοδος της Ευρωπαϊκής Ένωσης, δεν ήταν μια άτυπη διάσκεψη κορυφής. Η σύνοδος του Δουβλίνου ήταν ένα Ευρωπαϊκό Συμβούλιο, παρόντα ήταν όλα τα μέλη του Ευρωπαϊκού Συμβουλίου και, όπως είναι η πρακτική στις συνόδους του Ευρωπαϊκού Συμβουλίου, ο Πρόεδρος του Ευρωπαϊκού Κοινοβουλίου απευθύνθηκε στα μέλη του Ευρωπαϊκού Συμβουλίου σχετικά με τα θέματα που απασχολούν το Ευρωπαϊκό Κοινοβούλιο. Ταυτόχρονα, ήταν και μια έκτακτη σύνοδος του Ευρωπαϊκού Συμβουλίου χαρακτηριζόμενη από το γεγονός ότι δεν εξέδωσε επίσημα γραπτά συμπεράσματα. Αυτό είχε ξεκαθαριστεί από την αρχή και ποτέ δεν είχε δηλωθεί ότι θα εκδοθούν επίσημα συμπεράσματα.
<P>
Οι συνεισφορές που έγιναν σήμερα εδώ επικεντρώθηκαν στους κύριους τομείς ενδιαφέροντος του Κοινοβουλίου, του Συμβουλίου και της Επιτροπής: έγιναν αναφορές στην απασχόληση και στον κοινωνικό αποκλεισμό, φαινόμενα τα οποία παραμένουν στην υψηλότερη θέση της ευρωπαϊκής ημερήσιας διάταξης. Ετέθη επίσης το θέμα των ναρκωτικών και των προσπαθειών καταπολέμησής τους. Εκεί όπου τρία με τέσσερα χρόνια πριν οι άνθρωποι μιλούσαν μόνο και εξέφραζαν ανησυχίες για τα ναρκωτικά, αντιμετωπίζουμε τώρα στα σοβαρά το πρόβλημα των ναρκωτικών και του διεθνούς εγκλήματος για πρώτη φορά μέσα σε πάρα πολλά χρόνια. Υπάρχει ένας αριθμός μέτρων που προωθούνται και ευελπιστούμε ότι πριν από τη λήξη της θητείας μας θα αναληφθούν κοινές δράσεις έτσι ώστε να κάνουμε βέβαιο ότι θα αντιμετωπίσουμε αυτό που αποτελεί ένα πάρα πολύ σοβαρό πρόβλημα, τη μάστιγα των ναρκωτικών, για όλους μας είτε ως πολιτικούς είτε ως γονείς. Πρέπει να εργασθούμε από κοινού. Κανένα κράτος στην Ευρώπη, κανένα κράτος στον κόσμο δεν μπορεί να αντιμετωπίσει το πρόβλημα των ναρκωτικών από μόνο του. Αυτό έχει γίνει ολοφάνερο και επομένως χρειαζόμαστε συνεργασία σε διεθνές επίπεδο. Αναφορικά μ' αυτό κάνουμε ό, τι μπορούμε.
<P>
Το ζήτημα της διεύρυνσης της Ευρωπαϊκής Ένωσης τίθεται είτε ως θέμα πολιτικής σταθερότητας είτε ως θέμα ασφάλειας. Θα πρέπει να προετοιμαστούμε για διεύρυνση. Βρίσκεται σε υψηλή θέση στην ημερήσια διάταξη και θα κάνουμε ό, τι μπορούμε κατά τη διάρκεια της θητείας μας για να διασφαλίσουμε ότι θα έχει την προσοχή που χρειάζεται. Έχουμε δεσμευτεί για τη διεύρυνση. Έξι μήνες μετά την κατάληξη της Διακυβερνητικής Διάσκεψης θα ξεκινήσουν οι διαπραγματεύσεις και, όπως είπε κάποιο Μέλος, υπάρχει πολλή προετοιμασία για να γίνει. Η εργασία αυτή βρίσκεται σε εξέλιξη στην Επιτροπή σε σχέση με τις προκλήσεις της διεύρυνσης. Η Ένωση θα αντιμετωπίσει πολλές προκλήσεις στο πλαίσιο της διεύρυνσης αλλά θα έχει επίσης και πολλές ευκαιρίες. Δεν θα πρέπει να ξεχνάμε αυτά τα δύο όταν συζητάμε για τη διεύρυνση.
<P>
Σε σχέση με την οικονομική και νομισματική ένωση, εξελίσσεται εργασία σε τεχνικό επίπεδο και μια πλήρης έκθεση επί των διαφόρων ζητημάτων θα παρουσιαστεί στο Συμβούλιο Κορυφής του Δουβλίνου τον Δεκέμβριο. Πολλές αναφορές έγιναν για το θέμα των εξωτερικών σχέσεων και, για το προβλεπόμενο μέλλον, οι προτεραιότητες θα παραμείνουν: η ειρηνευτική διαδικασία της Μέσης Ανατολής, η πρώην Γιουγκοσλαβία, οι σχέσεις μας με τη Ρωσία και οι σχέσεις ΕΕ/ΗΠΑ. Είχαμε επίσης τη διάσκεψη κορυφής με την Ιαπωνία πριν από λίγες εβδομάδες.
<P>
Αναφορικά με την ειρηνευτική διαδικασία της Μέσης Ανατολής, την οποία πολλά Μέλη σχολίασαν σήμερα το πρωί έκανα, στην αναλυτική μου έκθεση προς την έκτακτη σύνοδο του Ευρωπαϊκού Συμβουλίου, λεπτομερή δήλωση για την προσέγγισή μας και την υποστήριξή μας προς αυτήν. Στο Ευρωπαϊκό Συμβούλιο καθορίσαμε με σαφήνεια τα μέτρα που πιστεύουμε ότι είναι αναγκαία για την επανεκκίνηση της διαδικασίας. Θα συνεχίσουμε ενεργά να χρησιμοποιούμε την επιρροή μας σε όλα τα ενδιαφερόμενα μέρη ενόψει της προώθησης της προόδου βάσει των υφισταμένων συμφωνιών. Η Ένωση θα συνεχίσει να παρακολουθεί τις διαπραγματεύσεις μεταξύ του Ισραήλ και των παλαιστινίων, οι οποίες βρίσκονται σε ένα πολύ λεπτό και πολύπλοκο στάδιο, όπως διαπιστώσαμε τις τελευταίες 24 με 48 ώρες. Η πρόσφατη επίσκεψή μου στην περιοχή υπεγράμμισε την πλήρη υποστήριξη της Ένωσης προς τις προσπάθειες αναζωογόνησης της ειρηνευτικής διαδικασίας και οι επισκέψεις άλλων ευρωπαίων ηγετών στην περιοχή, όπως εκείνη του Προέδρου Σιράκ, αποτελούν σαφέστατες ενδείξεις του ευρωπαϊκού ενδιαφέροντος και συμμετοχής στη Μέση Ανατολή καθώς και του κοινού μας ενδιαφέροντος για προώθηση του στόχου μιας δίκαιης, ολοκληρωμένης και διαρκούς ειρήνης. Έγιναν ερωτήσεις εάν θα αναλάβουμε κάποια περαιτέρω δράση και αυτή τη στιγμή κάνουμε σχέδια για μια επίσκεψη της τρόϊκα στην περιοχή πριν από το τέλος της ιρλανδικής προεδρίας.
<P>
Για απάντηση στον κ. Teverson που έθεσε δύο ερωτήσεις: η ευελιξία περιλαμβάνεται στην ημερήσια διάταξη και θα πρέπει να συζητηθεί. Η Γαλλία και η Γερμανία έχουν κάνει συνεισφορές στη συζήτηση αλλά το αποτέλεσμα θα πρέπει να γίνει αποδεκτό από όλα τα κράτη μέλη, δοθείσης της φύσεως της Διακυβερνητικής Διάσκεψης, και δεν αντιμετωπίζω αυτή τη διαδικασία ότι στοχεύει να απομονώσει κάποιο κράτος μέλος. Θα υπάρξει και άλλη Διακυβερνητική Διάσκεψη; Ως πρόεδρος της Διακυβερνητικής, ασφαλώς ελπίζω όχι. Αυτή είναι η ευκαιρία για την Ευρώπη να προχωρήσει και να πάρει αποφάσεις. Είναι βέβαιο ότι στο Δουβλίνο η προσοχή θα επικεντρωθεί στο να πάρουμε αποφάσεις και να ολοκληρώσουμε την εργασία την περίοδο του Αμστερνταμ τον Ιούνιο του 1997. Πιστεύω ότι αυτό είναι προς το συμφέρον όλων των κρατών μελών και ασφαλώς προς το συμφέρον της Ευρώπης χάριν όλων εκείνων που θέλουμε να κάνουμε μελλοντικά.
<P>
Δέχομαι με ικανοποίηση την ευκαιρία να ανταλλάξω απόψεις μαζί σας. Δέχομαι με ικανοποίηση τις συνεισφορές σας και την προσοχή που αποδόσατε στα ζητήματα που έχουμε μπροστά μας ως Συμβούλιο. Είναι βέβαιο ότι θα επωφεληθούμε από την παρούσα συζήτηση δεδομένου ότι στις 28 και 29 Οκτωβρίου έχουμε το Συμβούλιο Γενικών Υποθέσεων. Για το υπόλοιπο χρονικό διάστημα της ιρλανδικής προεδρίας έχω την πρόθεση να συνεργασθώ στενά με το Κοινοβούλιο και να μοιραστώ μαζί σας τις φιλοδοξίες της προεδρίας και τις ενέργειες και προσπάθειες που πρόκειται να κάνουμε για να διασφαλίσουμε την αντιμετώπιση όλων αυτών των ζητημάτων. Πολλά από αυτά θα πρέπει να αντιμετωπιστούν από εμάς όπως εμφανίζονται κάθε μέρα και ασφαλώς αναμένω να συνεργαστώ μαζί σας στο μέλλον.
<P>
Θα ήθελα μόνο να τονίσω στην κ. Roth, η οποία έκανε ορισμένες παρατηρήσεις για τον Πρόεδρο της Επιτροπής και για μένα χρησιμοποιώντας εκφράσεις του Χανς Κρίστιαν Αντερσεν ότι θα ήμουν ευτυχής να της επεξηγήσω πολλά από τα αντικείμενα της ημερήσιας διάταξης της ιρλανδικής προεδρίας. Είμαι βέβαιος πως θα μπορούσα να την πείσω ότι όχι μόνο είμαστε πολύ καλά ντυμένοι, αλλά και πολύ καλά ενημερωμένοι!
<P>
(Γέλια και χειροκροτήματα)

<SPEAKER ID=41 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί το μεσημέρι.

<CHAPTER ID=3>
Εξάλειψη της φτώχειας
<SPEAKER ID=42 NAME="Πρόεδρος">
Η ημερήσια διάταξη περιλαμβάνει τις δηλώσεις του Συμβουλίου και της Επιτροπής για τον εορτασμό της Διεθνούς Ημέρας για την εξάλειψη της φτώχειας.

<SPEAKER ID=43 NAME="De Rossa">
Αποτελεί εξαιρετικά μεγάλη χαρά για μένα η ευκαιρία να απευθυνθώ στο Ευρωπαϊκό Κοινοβούλιο και να χαιρετήσω την Παγκόσμια Ημέρα κατά της Φτώχειας.
<P>
Παγκοσμίως υπάρχουν διάφοροι ορισμοί της φτώχειας και διάφορες εκτιμήσεις για τον αριθμό των ανθρώπων που διαβιώνουν στη φτώχεια. Ο Οργανισμός των Ηνωμένων Εθνών εκτιμά ότι υπάρχουν 1, 3 δισεκατομμύρια άτομα, κυρίως γυναίκες, παιδιά, ηλικιωμένοι, ανάπηροι, αυτόχθονες, μετανάστες και πρόσφυγες που επιβιώνουν με ολιγότερο του ισοδυνάμου του ενός δολλαρίου την ημέρα και αποκλείονται από την πλήρη συμμετοχή τους στη ζωή της κοινωνίας τους και τις παροχές προς τους πολίτες. Υπό την μια ή την άλλη μορφή, η φτώχεια και ο κοινωνικός αποκλεισμός συναντώνται σε κάθε χώρα, κάθε πόλη και κάθε χωριό στην επιφάνεια αυτού του πλανήτη. Η φτώχεια και ο κοινωνικός αποκλεισμός αποτελούν εξαιρετικά ανησυχητικά φαινόμενα.
<P>
Εμείς, σ' αυτή τη σχετικά ανεπτυγμένη περιοχή του κόσμου, θα πρέπει να αναρωτηθούμε: γιατί άραγε μια ομάδα χωρών έχει επιτύχει την εξάλειψη της απόλυτης φτώχειας ενώ άλλες όχι; Γιατί άραγε η τεχνολογική και οικονομική πρόοδος έχει καλυτερέψει τη ζωή ολίγων προνομιούχων και όχι τη ζωή του κόσμου ως συνόλου; Γιατί άραγε, όταν κατά την δεκαετία του 1960 άρχισαν να γίνονται δοκιμαστικά βήματα προς την κατεύθυνση οικονομικής αναπτύξεως ευρείας βάσεως, τα βήματα αυτά έσβυσαν αφήνοντας πολλές χώρες μόνο με το φορτίο των χρεών; Και η πιο κρίσιμη ερώτηση από όλες: μήπως αυτό το ίδιο το πρότυπο της συσσώρευσης του πλούτου διασφαλίζει ότι στον κόσμο γενικά αλλά και εντός των καθ' έκαστα χωρών ο πλούτος του ενός προσώπου σημαίνει την εξαθλίωση του άλλου; Το Παγκόσμιο Συνέδριο για τη φτώχεια που έγινε πέρσι στην Κοπεγχάγη καθόρισε για όλους μας τον φιλόδοξο στόχο εξάλειψης της απόλυτης φτώχειας παγκοσμίως. Καθόρισε επίσης και ένα δευτερεύοντα στόχο: την ουσιαστική μείωση της συνολικής φτώχειας και της ανισότητας εντός των χωρών.
<P>
Υπό την ιδιότητά μου ως Υπουργού Κοινωνικών Υπηρεσιών της Ιρλανδίας και ως προέδρου του Συμβουλίου Κοινωνικών Υποθέσεων της Ευρώπης θέλω να αφιερώσω το μεγαλύτερο μέρος του λόγου μου σ' αυτόν τον τομέα της σχετικής φτώχειας και των ανισοτήτων μέσα στην Ένωση.
<P>
Το σαφές μήνυμα που πήρα από την Κοπεγχάγη ήταν ότι σε χώρες όπως η Ιρλανδία το βάρος του φορτίου για δράση πέφτει στους ώμους μας και έτσι επέστρεψα στην χώρα μου αποφασισμένος να ξεκινήσω μια σοβαρή επίθεση κατά της φτώχειας. Διαπίστωσα ότι υπήρχαν, ασφαλώς, άμεσα και πρακτικά μέτρα που θα μπορούσαν να ληφθούν και τα οποία θα είχαν μια μερική, τουλάχιστον, επίπτωση επί της φτώχειας. Κατά τα τελευταία δύο χρόνια στην Ιρλανδία έχουμε, συνεπώς, αυξήσει την γενική παροχή υπέρ των παιδιών σχεδόν κατά 50 %. Το μέτρο αυτό αποτελεί ένα καλό και συγκεκριμένο βήμα κατά της φτώχειας και ένα σημαντικό πρώτο βήμα. Αλλά πέρα από τα άμεσα πρακτικά μέτρα καταπολέμησης της φτώχειας αισθάνθηκα ότι χρειαζόμασταν κάτι περισσότερο: μια ουσιαστική αλλαγή νοοτροπίας και διοικητικής πρακτικής, μια άλλαγή στις διαδικασίες λήψεως αποφάσεων. Στηριζόμενη στις προτάσεις μου, η ιρλανδική κυβέρνηση ανέλαβε δέσμευση για μια εθνική στρατηγική κατά της φτώχειας η οποία στοχεύει στην τοποθέτηση των αναγκών των φτωχών και των κοινωνικά αποκλεισμένων στο κέντρο των κυβερνητικών διαδικασιών διαμόρφωσης πολιτικής. Αυτό αποτελεί ένα κολοσσιαίο καθήκον αλλά κάνουμε πρόοδο κατά στάδια, ύστερα από πλήρεις διαβουλεύσεις με τον εθελοντικό τομέα και τον τομέα μη κυβερνητικών οργανώσεων της Ιρλανδίας.
<P>
Οι σημαντικοί τομείς πολιτικής που καθορίστηκαν για δράση περιλαμβάνουν: μειονεκτήματα στην εκπαίδευση, ανεργία - ιδιαίτερα μακροχρόνια - επάρκεια εισοδήματος, αναζωογόνηση μειονεκτικών περιοχών με συγκεντρώσεις φτώχειας και αντιμετώπιση της φτώχειας στις αγροτικές περιφέρειες. Το επόμενο στάδιο των προτάσεων για δράση σε κάθε έναν από τους πέντε τομείς πολιτικής θα υποβληθεί στην κυβέρνηση για λήψη αποφάσεως. Καθώς θα αναπτύσσεται αυτή η στρατηγική ελπίζω ότι θα μπορέσω να συμμεριστώ τις εμπειρίες μας με άλλα κράτη μέλη σε οποιοδήποτε βήμα θεωρηθεί κατάλληλο και χρήσιμο. Διατηρώ σοβαρές ελπίδες ότι η όλη προσπάθεια θα έχει ως αποτέλεσμα θετικές αλλαγές.
<P>
Εξετάστε, για παράδειγμα, τα μειονεκτήματα στην εκπαίδευση. Η έρευνα αποδεικνύει ότι για κάθε επιπλέον χρόνο δημοτικής εκπαίδευσης που παρέχει στους πολίτες της μια χώρα αυξάνει το ΑΕγχΠ της κατά 9 %. Η εκπαίδευση μειώνει επίσης την ανισότητα. Η Διεθνής Τράπεζα υπολογίζει ότι μια αύξηση από μόνον 1 % στην αναλογία της εργατικής δύναμης που λαμβάνει δευτεροβάθμια εκπαίδευση αυξάνει τη συμμετοχή των φτωχότερων τάξεων του πληθυσμού στο εισόδημα μεταξύ 6 και 15 %. Η Διεθνής Τράπεζα προσθέτει ότι οι χώρες που δίνουν προτεραιότητα στις θεμελιώδεις ανθρώπινες ανάγκες μάθησης, υγείας και διατροφής όχι μόνο αυξάνουν ευθέως την ευημερία αλλά μακροχρόνια αναμένουν επίσης τη βελτίωση της κατανομής του εισοδήματος και μεγαλύτερα μέσα εισοδήματα.
<P>
Μολονότι ορισμένοι θα υποστηρίξουν ότι αυτό είναι αληθές μόνο για τον αναπτυσσόμενο κόσμο, ο ΟΟΣΑ δηλώνει ότι ισχύει και για τον βιομηχανικό κόσμο. Λέει ότι εάν οι χώρες δεν έχουν επαρκή αριθμό εκπαιδευμένων εργαζόμενων, εμφανίζεται έλλειψη εξειδικευμένων εργατών και δημιουργούνται πληθωριστικές στενώσεις, τα άτομα με προσόντα είναι σε υψηλή ζήτηση και οι αμοιβές τους αυξάνονται, αλλά όλοι οι υπόλοιποι μένουν πίσω. Κατά συνέπεια, η διεύρυνση της πρόβλεψης για τη βασική εκπαίδευση μπορεί να αποτελέσει ταυτόχρονα ένα στοχευμένο μέτρο κατά της φτώχειας καθώς και μια επένδυση για τη γενική οικονομική ανάπτυξη. Από μια παρόμοια επίθεση κατά της φτώχειας κερδίζουν όλοι.
<P>
Καθώς αναφέρει η ενώπιόν σας πρόταση ψηφίσματος, υπολογίζεται ότι περισσότερα από 52 εκατομμύρια άτομα στην Ευρωπαϊκή Ένωση ζουν στη φτώχεια. Ο αριθμός αυτός περιλαμβάνει τα 17 εκατομμύρια των ανέργων και τα 3 εκατομμύρια των αστέγων. Η φτώχεια αναγνωρίζεται τώρα από τα ευρωπαϊκά θεσμικά όργανα ως ένα σημαντικό πρόβλημα και μια πρόκληση για τον τρόπο που πρέπει να αναπτυχθεί η Ευρώπη στον επόμενο αιώνα. Η τρέχουσα ευρωπαϊκή άποψη για την καταπολέμηση της φτώχειας συνοψίζεται στο ότι η οικονομική και η κοινωνική πρόοδος πρέπει να πηγαίνουν χέρι με χέρι: τα υψηλά επίπεδα ανεργίας, η φτώχεια και ο κοινωνικός αποκλεισμός υπονομεύουν τους κοινά συμφωνημένους στόχους της Ένωσης για υψηλά πρότυπα απασχόλησης, κοινωνικής προστασίας και ίσων ευκαιριών για τις γυναίκες. Ο ρόλος της Ευρωπαϊκής Ένωσης είναι να προτρέπει τα κράτη μέλη να εγκρίνουν ελάχιστες απαιτήσεις κοινωνικής προστασίας ούτως ώστε να διασφαλίζουν ότι οι κοινωνικές παροχές που έχουν αποκτηθεί σε ένα κράτος μέλος να μπορούν να μεταφερθούν σε ένα άλλο, να παρακολουθούν την πρόοδο προς την κατεύθυνση υιοθέτησης υψηλότερων προτύπων κοινωνικής προστασίας και να χρηματοδοτούν ένα αριθμό πρωτοβουλιών και προγραμμάτων κατά της φτώχειας. Όλα αυτά ασφαλώς είναι αξιόλογα, αλλά το ερώτημα είναι: φτάνουν άραγε; Πιστεύω ότι εκείνοι από μας που είναι δεσμευμένοι στην ευρωπαϊκή ολοκλήρωση θα παραδεχθούν ότι αυτή τη στιγμή υπάρχει μια έλλειψη βεβαιότητας. Ασχολούμεθα με τεράστια προγράμματα, όπως η ΟΝΕ, και ταυτόχρονα ανησυχούμε που η Ευρώπη δεν επιτυγχάνει να αντιμετωπίσει τις πραγματικές ανάγκες τόσων πολλών από τους συμπολίτες μας. Κατά ένα μεγάλο μέρος, επίσης, δεν διαθέτουμε μια σαφή προοπτική για τον τρόπο με τον οποίον θα μπορούσε η ΕΕ να είχε μια ουσιαστική επιτυχία επί του θέματος στο άμεσο μέλλον.
<P>
Υπάρχουν δικαιολογημένες επικρίσεις που θα μπορούσαν να γίνουν για την ανισορροπία που δείχνει η Συνθήκη του Μάαστριχτ μεταξύ της οικονομικής και της κοινωνικής διάστασης αλλά το ερώτημα τώρα είναι: πως μπορούμε να τροποποιήσουμε το Μάαστριχτ ούτως ώστε να εκπροσωπεύει καλύτερα αυτήν την ισορροπία; Ας εξετάσουμε την κοινωνική διάσταση.
<P>
Η Διακυβερνητική Διάσκεψη, η οποία άνοιξε τις πύλες της στο Τουρίνο τον περασμένο Μάρτιο και η οποία συνεχίζεται υπό την ιρλανδική προεδρία, μας προσφέρει την ευκαιρία να διορθώσουμε τις ελλείψεις του Μάαστριχτ και να ξεκινήσουμε τη διαμόρφωση ενός πλαισίου μέσα στο οποίο θα εξισορροπούνται οι πτυχές της κοινωνικής πολιτικής και της αγοράς. Ένας κύριος στόχος της ιρλανδικής προεδρίας είναι να προωθήσει τις εργασίες της ΔΔ προς αυτή την κατεύθυνση. Το Ευρωπαϊκό Συμβούλιο της Φλωρεντίας έθεσε στην Διακυβερνητική μια εντολή-πρόκληση ζητώντας όπως η ιρλανδική προεδρία προσπαθήσει να υποβάλει στο Ευρωπαϊκό Συμβούλιο του Δουβλίνου τον Δεκέμβριο ένα γενικό περίγραμμα σχεδίου της νέας Συνθήκης με την προοπτική όπως η ΔΔ είναι σε θέση να ολοκληρώσει τις εργασίες της, σύμφωνα με τις προβλέψεις, στα μέσα του 1997. Τον κύριο στόχο της ιρλανδικής προεδρίας αποτελεί ότι η ΔΔ θα πρέπει να συμβάλει στην ανάπτυξη της Ευρώπης με ένα τρόπο που να αντιστοιχεί στις φιλοδοξίες των λαών της, να καλύπτει τις καθημερινές τους ανησυχίες και να ανταποκρίνεται στις ανάγκες τους.
<P>
Αυτό σημαίνει ότι θα πρέπει να αντιμετωπίσουμε κατά πρόσωπο την τρέχουσα κατάσταση σύμφωνα με την οποία στην Ευρωπαϊκή Ένωση υφίσταται μια σοβαρή έλλειψη ισορροπίας μεταξύ αφενός των ισχυρών νομικών και οικονομικών εργαλείων που υπάρχουν διαθέσιμα για την οικονομική πολιτική και των αντίστοιχων που ασχολούνται με την φτώχεια, την ανισότητα, την ανεργία και την αγορά εργασίας. Σε απλούς οικονομικούς όρους, η ολοκληρωμένη αγορά των 350 εκατομμυρίων ατόμων θα αποδειχθεί εξαιρετικά αναποτελεσματική εάν τα 52 εκατομμύρια άτομα θα είναι τόσο φτωχά που δεν θα μπορούν να καταναλώσουν τα αγαθά και τις υπηρεσίες που θα προσφέρονται σ' αυτήν.
<P>
Ομοίως, η επιβάρυνση των δημοσίων δαπανών για την υποστήριξη ενός μεγάλου αριθμού ανέργων και φτωχού πληθυσμού γενικά θα μπορούσε να αποτελέσει ένα πολύ μεγάλο φορτίο για την Ένωση της οποίας η εν ενεργεία εργατική δύναμη από 133 εκατομμύρια είναι ήδη μικρότερη από το μισό του συνολικού πληθυσμού. Ξανά, εάν μπορέσουμε να αναπτύξουμε στρατηγικές οι οποίες θα αμβλύνουν την επιβάρυνση στα συστήματα κοινωνικής πρόνοιας και εάν εξοπλίσουμε κατάλληλα αυτά τα 52 εκατομμύρια ατόμων ώστε να μπορέσουν να συμβάλλουν και να καταναλώνουν εξ ίσου με τους υπόλοιπους, τότε όλοι είναι νικητές.
<P>
Ως πρόεδρος του Συμβουλίου Κοινωνικών Υποθέσεων επεζήτησα να χρησιμοποιήσω τον χρόνο μου για να ενθαρρύνω τον προβληματισμό σχετικά με τον τρόπο με τον οποίο τα συστήματα κοινωνικής προστασίας θα μπορούσαν να συμβάλλουν σ' αυτή την πορεία κοινωνικού κέρδους. Το σημείο εκκίνησης θα πρέπει να είναι η αναγνώριση του γεγονότος ότι το οικονομικό και εργασιακό πλαίσιο μέσα στο οποίο λειτουργούν αυτά τα συστήματα έχει αλλάξει δραματικά στη διάρκεια της ζωής μας. Οι ανισορροπίες μεταξύ της προσφοράς και της ζήτησης σε εργατικά χέρια έχουν οδηγήσει σε ένα πρωτόγνωρο διαρκές και πολύ υψηλό επίπεδο ανεργίας. Το ποσοστό αυτό μπορεί να φτάσει σε πολύ υψηλές συγκεντρώσεις σε ορισμένες περιοχές, στα αστικά γκέττο και μεταξύ ομάδων πληθυσμού όπως οι νέοι και οι ανειδίκευτοι. Αυτό εκπροσωπεύει επακριβώς το είδος της φτώχειας και της ανισότητας η οποία μας φέρνει αντιμέτωπους με την κύρια πρόκληση σε ευρωπαϊκό επίπεδο εάν θέλουμε να τηρήσουμε τις δεσμεύσεις της Κοπεγχάγης.
<P>
Κατά το παρελθόν ο κύριος στόχος των ευρωπαϊκών συστημάτων κοινωνικής προστασίας ήταν να διασφαλίζουν ένα επαρκές εναλλακτικό εισόδημα στα ασθενή ή άνεργα άτομα. Αποτελεί ευτυχές γεγονός ότι η Ευρώπη μπορεί να περηφανευτεί για ένα πολύ καλό ιστορικό αναφορικά με αυτόν τον αντικειμενικό σκοπό. Ωστόσο, έχουμε την υποχρέωση να επανεξετάσουμε με κριτικό μάτι εάν αυτοί οι αρχικοί αντικειμενικοί σκοποί είναι επαρκείς στο σημερινό κλίμα και να επανεξετάσουμε μήπως δεν υπάρχουν πτυχές των πολιτικών μας κοινωνικής προστασίας οι οποίες από μόνες τους να μπορούν να έχουν μια επίπτωση στο φαινόμενο της ανεργίας και συνεπώς στη φτώχεια και την ανισότητα. Προς τον σκοπό αυτό φιλοξένησα τον περασμένο Ιούλιο στο Δουβλίνο ένα άτυπο Συμβούλιο. Το Συμβούλιο συμφώνησε βασικά ότι η πρόκληση που αντιμετωπίζουν τα συστήματα κοινωνικής προστασίας είναι να διαμορφώσουν νέους στόχους σχετικά με την πρόληψη της ανεργίας και την επανένταξη των ανέργων. Έχοντας υπόψη τις συζητήσεις του Ιουλίου θα υποβάλω προς ψήφιση στο Συμβούλιο Υπουργών Κοινωνικών Υποθέσεων του Δεκεμβρίου πρόταση ψηφίσματος η οποία θα προσδιορίζει τον τρόπο με τον οποίο η Ευρωπαϊκή Ένωση και τα καθ' έκαστα κράτη μέλη θα μπορούσαν να υλοποιήσουν αυτόν τον ρόλο με ένα συμπληρωματικό τρόπο.
<P>
Είναι ζωτικό όπως, δοθέντος του εξαιρετικά υψηλού βαθμού προσοχής που αποδίδεται γενικά μέσα στην ΕΕ στο θέμα της ανεργίας, μέσω της διαδικασίας του Έσσεν και του Συμφώνου Santer, τα Υπουργεία Κοινωνικής Πρόνοιας συμμετάσχουν σε ολοένα και μεγαλύτερο βαθμό και συμβάλλουν στις διαδικασίες αυτές παρά να βλέπουν παθητικά τον ρόλο τους μόνο στην αντιμετώπιση των αποτελεσμάτων της ανεργίας. Επί πλέον, είναι ζωτικό για τα συμφέροντα των λαών της Ευρώπης όπως οι αποφάσεις για την αγορά εργασίας και τις πολιτικές απασχόλησης να μην λαμβάνονται αποκλειστικά και μόνον βάσει των οικονομικών προτεραιοτήτων. Είμαι συνεπώς πεπεισμένος ότι με τη λήξη της ιρλανδικής προεδρίας θα έχουμε σημειώσει πρόοδο προς την κατεύθυνση καταπολέμησης της ανεργίας.
<P>
Αποτελεί, ωστόσο, αιτία προσωπικής μου λύπης ότι δεν υπάρχουν πολλές πιθανότητες να σημειώσουμε κάποια πρόοδο επί ορισμένων απλών και περιορισμένων προτάσεων όπως το 4ο πρόγραμμα για τους κοινωνικά αποκλεισμένους, γνωστό υπό την ονομασία Φτώχεια IV, και το πρόγραμμα Δράσεως υπέρ των Ηλικιωμένων. Εξετάστε ξανά πως λειτούργησαν τα τρία προηγούμενα προγράμματα της Επιτροπής κατά της φτώχειας. Απευθύνθηκαν στις τοπικές ομάδες πληθυσμού. Δεν δημιούργησαν ένα κολοσσιαίο πρόγραμμα το οποίο θα ήταν απομακρυσμένο από τους πολίτες αλλά μια σειρά μικρών, τοπικής μορφής, πρωτοβουλιών. Παραδόξως, η υποτιθέμενη απόμακρη και μη δημοκρατική γραφειοκρατία των Βρυξελών έδωσε στην Ιρλανδία, για παράδειγμα, κάποια μαθήματα για το πως να απευθυνθεί και να λάβει υπόψη της ορισμένους από τους πιο περιθωριοποιημένους πολίτες μας. Θεωρώ εξαιρετικά λυπηρό το γεγονός ότι τέτοια αξιόλογα προγράμματα, τα οποία δεν απειλούσαν κατά τη γνώμη μου τις εθνικές αρμοδιότητες, ναυάγησαν στον ύφαλο της επικουρικότητας.
<P>
(Χειροκροτήματα) Ο κύριος στόχος μου σε σχέση με τη δράση της Ένωσης κατά του κοινωνικού αποκλεισμού είναι πρακτικός. Θέλω να βρεθώ σε θέση να ξανανοίξω τον δρόμο με τον οποίο η Ιρλανδία διδάχθηκε και υλοποίησε τα προγράμματα Φτώχεια Ι, ΙΙ και ΙΙΙ, ασφαλώς όχι μόνο προς χάριν της ίδιας αλλά και για ολόκληρη την Ένωση που παρομοίως κέρδισε από τα προγράμματα κατά της φτώχειας, αλλά και για όλους εκείνους οι οποίοι θα ενταχθούν μελλοντικά στην Ένωση. Αυτός είναι ο λόγος για τον οποίο η Ιρλανδία έχει προτείνει μια συγκεκριμένη αλλαγή στη Συνθήκη στον τομέα του κοινωνικού αποκλεισμού. Ως αποτέλεσμα μιας παρόμοιας αλλαγής θα προκύψουν τρία αποτελέσματα. Πρώτον, θα διαλευκανθεί η αρμοδιότητα της Ευρωπαϊκής Ένωσης να αναλαμβάνει προγράμματα κατά της φτώχειας έτσι ώστε οι σχετικές δράσεις να έχουν μια σαφή νομική βάση. Δεύτερον, η αλλαγή αυτή θα επιτρέψει μελλοντικά την ανάληψη πιο σημαντικών ευρωπαϊκών πρωτοβουλιών κατά της φτώχειας. Τρίτον - και ίσως πιο σημαντικό - θα διατηρήσουμε στην ημερήσια διάταξη την ιδέα ότι η Ευρώπη έχει ευθύνες στη μάχη κατά της φτώχειας.
<P>
Η Ιρλανδία ήδη υποστηρίζει την ενσωμάτωση του κοινωνικού κεφαλαίου στη Συνθήκη. Η πρότασή μας στη ΔΔ συμβαδίζει με την άποψη της Επιτροπής η οποία υπεβλήθη στη ΔΔ και η οποία προτείνει την ενσωμάτωση στη Συνθήκη διατάξεων για συνεργασία μεταξύ των κρατών μελών σε θέματα κοινωνικής πολιτικής όπως η μάχη κατά της περιθωριοποίησης και της φτώχειας. Έκτοτε η Επιτροπή διηύρυνε, με την από 23 Σεπτεμβρίου πρότασή της προς τη ΔΔ, και προέτεινε ένα αναθεωρημένο και πλήρως ενσωματωμένο κοινωνικό κεφάλαιο. Κατά την άποψή μου, η πρόταση αυτή συμπληρώνει την αντίστοιχη της κυβερνήσεώς μου.
<P>
Μιλώντας γενικότερα, θα ήθελα να δω τον στόχο της καταπολέμησης του κοινωνικού αποκλεισμού και της κυριότερης από τις αιτίες του, της ανεργίας, να καταλαμβάνει πιο κεντρική θέση στις δραστηριότητες της Ένωσης. Επαναλαμβάνω: η τρέχουσα Διακυβερνητική Διάσκεψη μας προσφέρει την ευκαιρία να βελτιώσουμε το Μάαστριχτ, να συνδιάσουμε τις απαιτήσεις της ανταγωνιστικότητας και της κοινωνικής προστασίας μέσα στην Ένωση και να αποκλείσουμε τις δυνατότητες ενός κοινωνικού ντάμπινγκ μεταξύ των κρατών μελών. Τα συστήματά μας κοινωνικής προστασίας, κατάλληλα διαχειριζόμενα και κατάλληλα τροποποιούμενα για να αντικατοπτρίζουν τις μεταβαλλόμενες οικονομικές, δημογραφικές και εργασιακές συνθήκες, μας εξυπηρετούν πολύ καλά ως ένας θετικός παράγοντας παραγωγικότητας στην Ένωση. Θα πρέπει να συνδιάσουμε τις κοινωνικές με τις οικονομικές πολιτικές και όχι να τις διαχωρίσουμε. Η εναλλακτική εκδοχή είναι να συνεχίσουμε να καταδικάζουμε εκατομμύρια ευρωπαίους πολίτες σε μια ζωή χωρίς ελπίδες και ευκαιρίες.
<P>
Δέχομαι με ικανοποίηση την παρούσα ευκαιρία να περιγράψω τις δυνατότητες της κοινωνικής πολιτικής και ιδιαίτερα τις δυνατότητες ανάπτυξης πολιτικών κοινωνικής προστασίας και καταπολέμησης του αποκλεισμού σε ευρωπαϊκό επίπεδο. Θα ήθελα να σας εκφράσω τις ευχαριστίες μου για την ευκαιρία που μου δώσατε να συμμεριστώ τις απόψεις μου μαζί σας σχετικά με το τι μπορούμε να κάνουμε από κοινού για να ανταποκριθούμε στις ανάγκες και στις ελπίδες των λαών της Ευρώπης. Με τη σειρά μου, αναμένω τις δικές σας απόψεις καθώς και εκείνες της Επιτροπής επί της φτώχειας, της κοινωνικής πολιτικής και των συναφών θεμάτων. Ως πρώην Μέλος αυτού του Κοινοβουλίου αποτελεί πάντοτε πηγή χαράς για μένα να επανέρχομαι εδώ και να συζητώ με τους κοινοβουλευτικούς συναδέλφους.
<P>
(Χειροκροτήματα)
<SPEAKER ID=44 NAME="Πρόεδρος">
Ευχαριστώ εκ βαθέων τον κύριο προεδρεύοντα του Συμβουλίου, κ. De Rossa.

<SPEAKER ID=45 NAME="Flynn">
Κυρία Πρόεδρε, είμαι εξαιρετικά ευτυχής που έχω σήμερα την ευκαιρία, ομιλώντας εξ ονόματος της Επιτροπής, να χαιρετίσω την Παγκόσμια Ημέρα για την Εξάλειψη της Φτώχειας. Παρά τις πολυάριθμες θετικές αλλαγές που έχουν λάβει χώρα κατά την τελευταία δεκαετία, η φτώχεια εξακολουθεί να παραμένει το μεγαλύτερο πρόβλημα που αντιμετωπίζει ολόκληρος ο κόσμος.
<P>
Καθώς είπε ο προεδρεύων, υπάρχουν περίπου 1, 2 δισεκατομμύρια άτομα που ζουν σε εξουθενωτική φτώχεια με περισσότερο από τα μισά να είναι καθημερινά πεινασμένα. Η μάχη κατά της φτώχειας στον αναπτυσσόμενο κόσμο περιλαμβάνεται, ασφαλώς, στη Συνθήκη του Μάαστριχτ και αποτελεί έναν από τους κύριους στόχους των πολιτικών αναπτυξιακής συνεργασίας της ΕΕ.
<P>
Τον Δεκέμβριο του 1993 το Συμβούλιο των Υπουργών ενέκρινε ψήφισμα επί του συγκεκριμένου αντικειμένου, το οποίο αποτελεί τη βάση των τρεχουσών δραστηριοτήτων μας. Το ψήφισμα αυτό δηλώνει καθαρά ότι η μάχη κατά της φτώχειας θα πρέπει να είναι ενσωματωμένη στην προετοιμασία και την υλοποίηση όλων των αναπτυξιακών πολιτικών και προγραμμάτων. Υπογραμμίζει επίσης ότι το μέτρο σύγκρισης για τις αναπτυξιακές παρεμβάσεις της Κοινότητας και των κρατών μελών θα πρέπει να αποτελεί η βελτίωση των συνθηκών διαβίωσης των φτωχών και η επένδυση στους ανθρώπινους πόρους.
<P>
Σήμερα η Ένωση παρέχει περίπου 4 δισεκατομμύρια Ecu ετησίως για την υποστήριξη 100 περίπου αναπτυσσόμενων χωρών σε ολόκληρο τον κόσμο. Στο ποσό αυτό δεν περιλαμβάνεται η επισιτιστική βοήθεια και η επείγουσα ανθρωπιστική αρωγή. Ο κύριος όγκος της ευρωπαϊκής υποστήριξης κατευθύνεται προς τις χώρες της Αφρικής, της Καραϊβικής και του Ειρηνικού, υπέρ των οποίων το 7ο Ευρωπαϊκό Ταμείο Ανάπτυξης για την πενταετία 1990-1995 ανήλθε σε 10, 8 δισεκατομμύρια Ecu περίπου.
<P>
Το επόμενο ΕΤΑ, από το 1995 έως το 2000, θα χορηγήσει συνολικά υποστήριξη ύψους 13 δισεκατομμυρίων Ecu όλη, φυσικά, με τη μορφή ενισχύσεων.
<P>
Σε παγκόσμια κλίμακα η Ευρώπη είναι μια σχετικά εύπορη περιοχή και πολλοί θα πουν ότι, σε σύγκριση με τις αναπτυσσόμενες χώρες, δεν έχουμε σοβαρό πρόβλημα φτώχειας και κοινωνικού αποκλεισμού. Θα πρέπει ωστόσο να δηλώσω ότι ο οιοσδήποτε εφησυχασμός στην Ευρωπαϊκή Ένωση θα ήταν λανθασμένος.
<P>
Η πρόταση ψηφίσματος για την οποία θα συζητήσετε στη συνέχεια υπογραμμίζει τη δέσμευση του Κοινοβουλίου για την ανάπτυξη μιας κατάλληλης στρατηγικής στην Ευρωπαϊκή Ένωση και τα κράτη μέλη προς καταπολέμηση της φτώχειας και του κοινωνικού αποκλεισμού.
<P>
Η Επιτροπή συμμερίζεται αυτή τη δέσμευση. Η Επιτροπή είναι δεσμευμένη στην Ευρώπη των πολιτών και εκείνοι που ζουν κάτω από τα καθορισμένα όρια φτώχειας στα κράτη μέλη - που υπολογίζονται σε 52 εκατομμύρια άτομα - κινδυνεύουν να γίνουν οι ξεχασμένοι της Ευρώπης. Εδώ στην Ευρώπη είναι σημαντικό να αντιμετωπίσουμε τόσο τη σχετική όσο και την απόλυτη φτώχεια διότι εάν δεν αντιμετωπίσουμε τη σχετική φτώχεια και τον κοινωνικό αποκλεισμό κινδυνεύουμε να υπονομεύσουμε την κοινωνική συνοχή της Ευρώπης και εάν δεν διατηρήσουμε την κοινωνική συνοχή στα κράτη μέλη τότε δεν θα μπορέσουμε να εκμεταλλευτούμε το πλήρες δυναμικό της Ευρωπαϊκής Ένωσης. Το επιχείρημα υπέρ της δραστηριότητας και όχι της απραξίας είναι τόσο ηθικό όσο και οικονομικό. Πρόσφατα είπα στην Επιτροπή Κοινωνικών Υποθέσεων και Απασχόλησης του Κοινοβουλίου ότι ζούμε σε μια πολύ ταραγμένη εποχή όσον αφορά τις κοινωνικές δράσεις σε ευρωπαϊκό επίπεδο και θα πρέπει να επιμείνουμε για τη συμπερίληψη στη Συνθήκη μιας κατάλληλης νομικής βάσης, με ψηφοφορία ειδικής πλειοψηφίας, για την έγκριση προγραμμάτων στην κοινωνική σφαίρα. Εάν δεν μπορέσουμε να διασφαλίσουμε κάτι τέτοιο, το μέλλον όλων των προγραμμάτων και των δράσεων ουσίας στον τομέα της ευρωπαϊκής κοινωνικής πολιτικής κινδυνεύει σοβαρά.
<P>
Θα πρέπει να γίνουν πολύ περισσότερα εάν θέλουμε να συμφωνήσουν όλα τα κράτη μέλη επ' αυτού του ζωτικού σημείου. Η ενεργός συμμετοχή του Κοινοβουλίου και των καθ' έκαστα Μελών του καθώς και η βοήθεια όλων των συναφών μη κυβερνητικών οργανώσεων είναι απαραίτητη. Θα πρέπει όλοι να ασκήσουν έντονες πιέσεις ούτως ώστε να διασφαλίσουμε ότι όλοι θα είναι ενήμεροι των έντονων αισθημάτων που υφίστανται επί του ζητήματος αυτού.
<P>
Αναφέρθηκε η ΔΔ. Δεν μπορεί να αγνοήσει αυτό το ζήτημα. Αυτό που βρίσκεται σε κίνδυνο δεν είναι τίποτα λιγότερο από το ανθρώπινο πρόσωπο της Ευρώπης αλλά και η όλη ιδέα μιας Ευρώπης των πολιτών προετοιμασμένης να βελτιώσει την ποιότητα της ζωής όλων των κατοίκων της.
<P>
Θα ήθελα, στη σημερινή περίοδο συνόδου, να απευθύνω μια έκκληση. Κάνω έκκληση σε σας κύριε προεδρεύοντα, Υπουργέ Proinsias De Rossa, να μεταφέρετε αυτό το μήνυμα στο Συμβούλιο και στους συναδέλφους σας της προεδρίας που είναι τώρα υπεύθυνοι για τις διαπραγματεύσεις στη Διακυβερνητική Διάσκεψη έτσι ώστε, από κοινού, να διασφαλίσουμε ότι η ΔΔ θα μας παράσχει μια σταθερή νομική βάση για τις μελλοντικές κοινωνικές δράσεις. Στην έκκληση αυτή θα συμπεριελάμβανα και το Κοινοβούλιο. Απευθύνω επίσης έκκληση στο Κοινοβούλιο για την ενεργό συμμετοχή του και υποστήριξη μιας πανευρωπαϊκής κινητοποίησης όλων εκείνων που αγωνίζονται κάθε ημέρα για να αντιμετωπίσουν τις ανάγκες των φτωχών, των ευάλωτων και των μειονεκτικών. Τα ζητήματα αυτά θα πρέπει να έχουν πρωταρχική σημασία για όλους μας.
<P>
(Χειροκροτήματα)

<SPEAKER ID=46 NAME="Hughes">
Κυρία Πρόεδρε, επιθυμώ να ευχαριστήσω ειλικρινά την ιρλανδική προεδρία για την υποστήριξή της προς διεξαγωγή αυτής της συζήτησης που χαιρετίζει την Παγκόσμια Ημέρα για την Καταπολέμηση της Φτώχειας καθώς και για το ότι η ιρλανδική προεδρία έχει αναγάγει τη μάχη κατά του κοινωνικού αποκλεισμού σε μία από τις υψηλότερες προτεραιότητές της. Επιθυμώ επίσης να ευχαριστήσω τον Επίτροπο που εξέθεσε σαφώς τη θέση του επ' αυτού του ζωτικού θέματος τόσο σήμερα όσο και πριν από δύο εβδομάδες όταν παρουσιάστηκε ενώπιον της Επιτροπής Κοινωνικών Υποθέσεων και Απασχόλησης.
<P>
Η πρόταση ψηφίσματος που έχουμε καταθέσει σήμερα δεν αναφέρεται μόνο στη φτώχεια εντός των ορίων της Ευρωπαϊκής Ένωσης αλλά και παγκόσμια - και συμφωνώ απόλυτα με εκείνα που είπαν και ο Υπουργός και ο Επίτροπος επί του αντικειμένου. Για να το καταστήσω αυτό απολύτως σαφές, στην πρότασή μας θα συμπεριλάβουμε ορισμένες από τις τροπολογίες που κατέθεσε η κ. Schφrling εξ ονόματος της Ομάδας των Πρασίνων.
<P>
Μολονότι το ψήφισμά μας δεν αναφέρεται μόνο στη φτώχεια που υπάρχει μέσα στην Ευρωπαϊκή Ένωση θα πρέπει να υπάρχει κάτι βασικά πολύ λανθασμένο όταν σ' αυτό το εύπορο τμήμα του κόσμου πάνω από 50 εκατομμύρια συμπολιτών μας είναι αλυσοδεμένοι στη φτώχεια. Το άρθρο 2 της Συνθήκης - το οποίο αξίζει να το ξαναδιαβάσουμε - υπόσχεται αειφόρο ανάπτυξη, υψηλά επίπεδα απασχόλησης, κοινωνική προστασία, άνοδο των επιπέδων διαβίωσης και βελτίωση της ποιότητας ζωής. Για έναν πολύ μεγάλο αριθμό συμπολιτών μας οι διακηρύξεις αυτές δεν εκπροσωπεύουν τίποτα άλλο από κούφια λόγια.
<P>
Οι Υπουργοί μας επί των Οικονομικών αυτοδεσμεύονται μέσα στον δρόμο ταχύτητας για την οικονομική και νομισματική ένωση, την οποία και υποστηρίζω. Αλλά, ας αποδεχθούμε σήμερα ότι η ΟΝΕ δεν μπορεί και δεν πρέπει να οικοδομηθεί εις βάρος των ελπίδων, των αναγκών και των αναμονών τόσων πολλών συμπολιτών μας.
<P>
Θα πρέπει να υπάρξει κάποια ισορροπία. Διερωτώμαι όμως που να βρίσκεται αυτή η ισορροπία όταν, προς μεγάλη μου ντροπή, η ίδια η κυβέρνησή μου χρησιμοποίησε την επιρροή της στο Ευρωπαϊκό Δικαστήριο για την αναστολή πληρωμών 12 εκατομμυρίων Ecu στους ηλικιωμένους και τους φτωχούς - αυτούς που έχουν παραμεριστεί στα όρια της κοινωνίας μας.
<P>
(Χειροκροτήματα) Ο κόσμος της Ευρώπης, οι εκκλησίες και οι οργανώσεις που συνεργάζονται με τους κοινωνικά αποκλεισμένους και εκπροσωπούν τα συμφέροντά τους θα πρέπει να λάβουν το μήνυμα - ο Επίτροπος είχε απόλυτο δίκιο επ' αυτού. Θα πρέπει να απαιτήσουν από τους Υπουργούς τους - δεν είναι όλοι οι Υπουργοί σαν τον κ. De Rossa - να εργασθούν μέσα στο πλαίσιο της Διακυβερνητικής Διάσκεψης ούτως ώστε να υλοποιήσουν τα δύο πράγματα που πράγματι χρειαζόμαστε για να εκπληρώσουμε το έργο μας σε ευρωπαϊκό επίπεδο. Πρώτον, ένα κεφάλαιο επί της απασχόλησης που θα μας παράσχει τα αναγκαία εργαλεία για να αρχίσουμε να αντιμετωπίζουμε την ανεργία, και ιδιαίτερα την μακροχρόνια ανεργία, με συντονισμένο τρόπο σε ολόκληρη την Ένωση. Δεύτερον, μια σταθερή βάση στη Συνθήκη για προγράμματα δράσης προς υποστήριξη των αποκλεισμένων και των ενδεών.
<P>
Μόνο με τις δράσεις που είναι αναγκαίες για να γίνουν πραγματικότητα οι υποσχέσεις του άρθρου 2, η Ένωση θα γίνει άξια του ονόματός της. Χωρίς αυτά, ειλικρινά, η Ένωση δεν θα αξίζει να επιτύχει.
<P>
Επιθυμώ να ευχαριστήσω ειλικρινά τον Υπουργό De Rossa για τη δέσμευσή του να αγωνιστεί γι' αυτόν τον σκοπό.

<SPEAKER ID=47 LANGUAGE="DE" NAME="Schiedermeier">
Kυρία Πρόεδρε, πώς θα έχουμε επιτυχία στον αγώνα κατά της φτώχειας, σε διεθνές επίπεδο, όταν εμείς εδώ στην Eυρώπη δεν βρίσκουμε μια ενιαία βάση; Aποφασιστικής σημασίας εμπόδιο, για την περαιτέρω ανάπτυξη ενός επιτυχημένου προγράμματος για την εξάλειψη της φτώχειας, φαίνεται να είναι η νομική βάση, αφού η Mεγάλη Bρετανία και η Γερμανία αρνούνται να επιτρέψουν περαιτέρω ενέργειες, σε επίπεδο EE, με τη δικαιολογία ότι αυτό είναι εθνικό καθήκον, στα πλαίσια της επικουρικότητας. H αγωγή τους στο Eυρωπαϊκό Δικαστήριο ήταν, κατ' αρχήν, επιτυχής. Γι' αυτό και είναι αμφίβολο κατά πόσον οι χώρες αυτές θα εγκρίνουν την κατάρτιση προγραμμάτων και δράσεων, που θα αποτελούν κατάλληλη απάντηση στις ανάγκες των φτωχών, των πληγωμένων και των μειονεκτούντων, στην Eυρώπη.
<P>
H απόφαση στο Συμβούλιο θα 'πρεπε, μελλοντικά, να παίρνεται με ειδική πλειοψηφία, μετά από πρόταση του Eπιτρόπου Flynn. Aμφιβάλω αν οι εμπλεκόμενες χώρες υπερψηφίσουν την πρόταση αυτή στη Διακυβερνητική Διάσκεψη. Σ' αυτό προστίθεται και το ότι η έννοια της φτώχειας ορίζεται διαφορετικά από χώρα σε χώρα. Aκόμη και κατά των λεγόμενων εναλλακτικών λύσεων, ή κατά της δεύτερης αγοράς εργασίας, υπάρχουν εθνικοί, εν μέρει σοβαροί, ενδοιασμοί. Eνόψει της κατάστασης αυτής, από τη σκοπιά της Eπιτροπής, εν πάση περιπτώσει, δεν απομένει τίποτε άλλο παρά μόνον η ελπίδα για μια θετική τελική απόφαση του Eυρωπαϊκού Δικαστηρίου.
<P>
H αποτίμηση των αποτελεσμάτων του προγράμματος είναι σίγουρα πολύ δύσκολη. Oι στόχοι θα πρέπει να αξιολογηθούν, οπωσδήποτε, ως θετικοί. H επανένταξη των αποκλεισμένων από την κοινωνία, με μια λογική απασχόληση, στα πλαίσια μιας κοινωνικής δραστηριότητας, είναι αναμφισβήτητα επιθυμητή. Παράλληλα εδώ, θα πρέπει να υποστηριχθεί η περαιτέρω εξέλιξη της ίδιας ικανότητας των θιγομένων, με μια αντίστοιχη κατάρτιση και επιμόρφωση.
<P>
Oι μνημονευθέντες τομείς των ανεξάρτητων επιχειρήσεων ανακύκλωσης και των μικρών βιοτεχνικών επιχειρήσεων, οι οποίες αργότερα θα μπορούν να επιβιώσουν χωρίς επιδοτήσεις, θα πρέπει να αξιολογηθούν θετικά. H ιδέα της αλληλοδιαδοχής, με την οποία θα δίνεται στον ενδιαφερόμενο, ως συνοδός, ένας έμπειρος κοινωνικός λειτουργός, είναι σωστή, επειδή έτσι είναι δυνατή η επανένταξη. Eπιχειρείται μια έντονη συμμετοχή των ηλικιωμένων στα αποκαλούμενα γκέτο, στον τομέα της εκπαίδευσης, όπως στην Aμερική.
<P>
Oι άστεγοι - που στην Eυρώπη ανέρχονται σε 3 έως 5 εκατομμύρια - θα συνεργάζονται, μελλοντικά, οι ίδιοι στην κατασκευή των κατοικιών τους. Kι αυτό είναι μια καλή ιδέα, επειδή εδώ συμβαδίζουν η επανένταξη στην κοινωνία και η δημιουργία θέσεων εργασίας. Kαι η προώθηση κοινωνικών δραστηριοτήτων που δεν μπορούν ακόμη να εξισωθούν με κανονική απασχόληση, είναι σημαντική.
<P>
Mένει ακόμη να σημειώσουμε ότι τηρούνται σαφή κριτήρια για τις ομάδες στόχους. H Eπιτροπή καθόρισε έξι κριτήρια, από τα οποία οι ενδιαφερόμενοι θα πρέπει να πληρούν τρία. Kι αυτό μου φαίνεται λογικό. Tο Συμβούλιο και η Eπιτροπή θα πρέπει σύντομα να συμφωνήσουν, ώστε μελλοντικά, γρήγορα και χωρίς γραφειοκρατία, να μπορέσουν να βοηθήσουν. Eδώ δεν είναι σημαντικό το αν τα επίκεντρα θα καθορίζονται σε εθνικό ή ευρωπαϊκό επίπεδο, ή αν η Eυρώπη θα καθορίζει το πλαίσιο και τα εθνικά κράτη θα αναλαμβάνουν την επί της ουσίας αρμοδιότητα, στα πλαίσια των διαφόρων μεμονωμένων πρωτοβουλιών τους.
<P>
Aποφασιστικής σημασίας είναι να δραστηριοποιηθούμε αμέσως, για το καλό των πληττομένων από την φτώχεια ανθρώπων. Aυτό είναι το αίτημά μου, εξ ονόματος της ομάδας του EΛK, κατά την Παγκόσμια Hμέρα για την Eξάλειψη της Φτώχειας. Kατά τα άλλα, ευχαριστώ την Iρλανδική προεδρία και τον Eπίτροπο κ. Flynn, για την προσπάθειά τους.

<SPEAKER ID=48 LANGUAGE="EN" NAME="Crowley">
Κυρία Πρόεδρε, θα ήθελα να συμμετάσχω κι' εγώ με τους συναδέλφους μου στην υποδοχή του προεδρεύοντος στο Σώμα και να υποδεχθώ επίσης και τον Επίτροπο Flynn. Ωστόσο, μετά από αυτές τις ευγένειες, υπάρχουν σοβαρά και κρίσιμα θέματα και μέτρα για να συζητηθούν.
<P>
Πιστεύω ότι παρακολουθώντας τη σημερινή συζήτηση και ακούγοντας τις ομιλίες που γίνονται ο καθένας από μας θα καθήσει στον πάγκο του και θα πει το πόσο άσχημα αισθάνεται που το ισχυρότερο οικονομικό μπλοκ του κόσμου, η Ευρωπαϊκή Ένωση, έχει τόσους πολλούς μακροχρόνια ανέργους. Θα πούμε ότι θα πρέπει να γίνει κάτι, ότι θα πρέπει να συνεχίσουμε τη μάχη, ότι θα πρέπει να γίνει το α, το β ή το γ και στο τέλος θα βρούμε μπροστά μας μια δικαστική απόφαση και μια κυβέρνηση που θα μας πει ότι δεν μπορούμε να δαπανήσουμε περισσότερα χρήματα.
<P>
Και τι έκανε σήμερα ο προεδρεύων; Μας ανέφερε το είδος των δράσεων που θα μπορούσαν να αναληφθούν, τα θετικά βήματα που θα μπορούσαν να γίνουν. Ατυχώς, ο προεδρεύων δεν μπόρεσε να πείσει τους συναδέλφους του στο Συμβούλιο για την αξία και τα οφέλη των ανωτέρω και εμείς είμαστε εκείνοι που θα πρέπει να πιέσουμε ακόμη πιο σθεναρά για να περάσουμε τα μηνύματα.
<P>
Κατά την ομιλία του ο προεδρεύων μνημόνευσε την εθνική πολιτική κατά της φτώχειας που εφήρμοσε η ιρλανδική κυβέρνηση. Αποτελεί κάτι που θα μπορούσε να χρησιμεύσει ως υπόδειγμα για ένα ευρωπαϊκό μοντέλο. Παρακαλώ συμπεριλάβετέ το στην ημερήσια διάταξη. Ακόμη πιο τρομακτικό για μένα - και είμαι βέβαιος και για τον Επίτροπο Flynn - ως ιρλανδό είναι ότι η όλη ιδέα μιας ευρωπαϊκής στρατηγικής κατά της φτώχειας προήλθε από ένα πρώην ιρλανδό επίτροπο, τον Επίτροπο Hillery. Μπορούμε να διαπιστώσουμε την τεράστια εργασία που έγινε με τα ελάχιστα χρήματα που είχαμε στα προηγούμενα προγράμματα καθώς και όλα εκείνα που επετεύχθησαν. Ο κόσμος αισθάνθηκε ενδυναμωμένος.
<P>
Το καίριο σημείο σχετικά με το συνεταιρισμό Πωλ στο Λίμερικ ή με το κέντρο Παβήη στο Δουβλίνο, τα οποία ιδρύθηκαν με το πρόγραμμα κατά της φτώχειας, δεν ήταν ότι ανήκαν σε κάποια υπηρεσία ή οργανισμό αλλά ανήκαν στον κόσμο που συμμετείχε και στον κόσμο που είχε τη μεγαλύτερη ανάγκη.
<P>
Δυστυχώς δεν έχω επαρκή χρόνο για να συνεχίσω, αλλά για να καταλήξω - και βλέποντας ότι βρισκόμαστε σε ιρλανδικό κλίμα - θα ήθελα να αντιγράψω τον Τζωρτζ Μπέρναρ Σόου ο οποίος είπε: »Το μεγαλύτερο αμάρτημα δεν είναι το μίσος προς τον συνάνθρωπο. Η απάθεια απέναντί του, αυτή είναι η ουσία της απανθρωπιάς».

<SPEAKER ID=49 LANGUAGE="NL" NAME="Boogerd-Quaak">
Κυρία Πρόεδρε, συνάδελφοι, η ποιότητα μίας κοινωνίας μπορεί να μετρηθεί με βάση τον τρόπο με τον οποίο αντιμετωπίζει τα φτωχότερα μέλη της και όχι με βάση οικονομικούς δείκτες. Πιστεύω ότι την ημέρα που συζητάμε για την εξάλειψη της φτώχειας πρέπει να τονιστεί τόσο το σημείο αυτό όσο και η σχετική ευθύνη της Ευρωπαϊκής Ένωσης.
<P>
Θα ήθελα να ευχαριστήσω την ιρλανδική Προεδρία για την πρωτοβουλία που ανέλαβε όσον αφορά το θέμα αυτό, αλλά και να εκφράσω τις ανησυχίες από τις οποίες διακατέχομαι διαπιστώνοντας ότι στα πλαίσια της συζήτησης για τον προϋπολογισμό πρέπει να καταβάλλουμε πολύ μεγάλες προσπάθειες ώστε να μπορέσουμε αργότερα στα πλαίσια της δημοσιονομικής διαδικασίας με το Συμβούλιο να διατηρήσουμε αυτά τα ισχνά κονδύλια που έχουν αναγραφεί στον προϋπολογισμό με στόχο την εκτέλεση προγραμμάτων για την καταπολέμηση της φτώχειας και την υποστήριξη των ηλικιωμένων στην Ευρώπη. Πρόκειται για κάτι για το οποίο πρέπει να ντρεπόμαστε και ομολογώ ότι δεν είμαι καθόλου αισιόδοξος όσον αφορά τις διαπραγματεύσεις με το Συμβούλιο. Επί του σημείου αυτού θα ήθελα να ευχηθώ κάθε επιτυχία στην ιρλανδική Προεδρία και να εκδηλώσω την υποστήριξή μου προς αυτή.
<P>
Πρέπει όμως να κάνουμε περισσότερα πράγματα. Έχουμε την υποχρέωση να εξετάσουμε τι μπορούμε να κάνουμε για την καταπολέμηση της φτώχειας. Εξετάζοντας ο εισηγητής, για παράδειγμα, τα δημογραφικά δεδομένα στην Ευρώπη, διαπιστώνω ότι μειώνεται διαρκώς ο αριθμός των ατόμων που θα είναι σε θέση να συμμετάσχουν ενεργώς στην αγορά εργασίας, ότι παρατηρείται αύξηση του αριθμού των ηλικιωμένων και μείωση του αριθμού των νέων. Ωστόσο, όσον αφορά τις δαπάνες για την κοινωνική ασφάλιση θα πρέπει να ασκήσουμε μία ολοκληρωμένη πολιτική. Είμαστε υποχρεωμένοι να τολμήσουμε να εξετάσουμε και σε ευρωπαϊκό επίπεδο το θέμα της μετατόπισης των επιβαρύνσεων της εργασίας σε άλλους τομείς σε περίπτωση που θέλουμε να είμαστε στο μέλλον σε θέση να καλύψουμε τις συντάξεις των ηλικιωμένων στην Ευρώπη. Η προσπάθεια αυτή θα πρέπει να είναι κοινή, γιατί σε διαφορετική περίπτωση θα υπάρχει πάντα η δυνατότητα να προβληθεί ο ισχυρισμός ότι ορισμένα θέματα δεν τοποθετούνται στην ημερήσια διάταξη για λόγους ανταγωνισμού. Το πρόβλημα αυτό θα πρέπει επίσης να τεθεί και στα πλαίσια των προσεχών διαπραγματεύσεων που πρόκειται να διεξαχθούν στους κόλπους του ΠΟΕ. Εάν το κάνουμε αυτό θα είμαστε σε θέση να κοιτάξουμε στα μάτια τα πιο φτωχά μέλη της κοινωνίας μας, διαφορετικά όχι.

<SPEAKER ID=50 LANGUAGE="ES" NAME="Gonzαlez Αlvarez">
Κυρία Πρόεδρε, πιστεύω ότι πρέπει να ευχαριστήσουμε επίσης τον κ. Υπουργό και τον κ. Επίτροπο για την ευαισθησία τους απέναντι στην Παγκόσμια Ημέρα για την Εξάλειψη της Φτώχειας, διότι έχει δίκιο ο κ. Υπουργός. Σύμφωνα με την τελευταία έκθεση των Ηνωμένων Εθνών σχετικά με την ανθρώπινη ανάπτυξη, υπάρχουν 1.300 εκατομμύρια άτομα που βρίσκονται σε χειρότερη κατάσταση από ό, τι πριν 15 χρόνια, και 89 χώρες που βρίσκονται σε χειρότερη κατάσταση από ό, τι πριν 10 χρόνια. Δεκατρία εκατομμύρια παιδιά πεθαίνουν κάθε χρόνο από ιάσιμες ασθένειες, και 200 εκατομμύρια παιδιά υποσιτίζονται. Και στο μεταξύ, ο κόσμος δαπανά 800 δισεκατομμύρια δολάρια -εγώ δε μπορώ ούτε καν να υπολογίσω πόσο είναι αυτό το ποσόν- σε στρατιωτικούς προϋπολογισμούς.
<P>
Η Επιτροπή διετύπωσε έναν σωστό ορισμό του τι είναι φτώχεια: τα άτομα που στερούνται κοινωνικών, οικονομικών και πολιτιστικών δικαιωμάτων, και παραμένουν αποκλεισμένα από την κανονική ζωή του κοινωνικού συνόλου. Και είναι αλήθεια ότι στην Ευρώπη υπάρχουν 52 εκατομμύρια φτωχοί, 3 εκατομμύρια άστεγοι και 17 εκατομμύρια άνεργοι. Στη δική μου χώρα -και μιλώ για τη χώρα μου και για την Πορτογαλία, ίσως γιατί είναι τόσο γειτονικές χώρες- υπάρχουν επτά εκατομμύρια φτωχοί, και το ένα τρίτο του πορτογαλικού πληθυσμού βρίσκεται στα πρόθυρα της φτώχειας. Και αυτό συμβαίνει επειδή τα επίπεδα της ανεργίας, της αβέβαιης απασχόλησης και της θηλυκοποίησης της φτώχειας, καθώς και η κατάσταση των ηλικιωμένων ατόμων, που είναι ολοένα και πιο πολυάριθμα, πρόκειται να διευρύνουν το πεδίο της φτώχειας στην Ευρώπη, μια ήπειρο προνομιούχο, αν κοιτάξουμε τον υπόλοιπο κόσμο, αλλά η οποία αντιμετωπίζει τεράστια προβλήματα.
<P>
Εμείς θεωρούμε ότι οι περικοπές που πρότεινε το Συμβούλιο για τους προϋπολογισμούς του επόμενου έτους, καθώς και οι περικοπές που προτείνουν οι χώρες προκειμένου να προσαρμοστούν σε συγκεκριμένους δείκτες σύγκλισης δημιουργούν σαφή κοινωνικά δεδομένα, και κατά συνέπεια, δεν βαίνουμε προς τη σωστή κατεύθυνση. Εκφράζουμε επίσης τη λύπη μας για το πάγωμα του Προγράμματος Φτώχεια 4. Υπήρξαν πιλοτικά σχέδια -το Πρόγραμμα Φτώχεια 3- που απέδειξαν ότι μπορούμε να ενεργήσουμε ολοκληρωμένα επί ενός πληθυσμού και να προχωρήσουμε.
<P>
Συνεπώς -και έχετε δίκιο, κύριε Επίτροπε, κύριε Υπουργέ- είναι απαραίτητο ένα νομικό πλαίσιο κατά την αναθεώρηση της Συνθήκης που να επιτρέπει να προχωρήσουμε προς την κατεύθυνση αυτή, και βεβαίως, να λαμβάνουμε αποφάσεις με μια πλειοψηφία που δεν θα επιτρέπει να παγώνουν σημαντικά προγράμματα σε αυτόν τον τομέα.

<SPEAKER ID=51 LANGUAGE="SV" NAME="Schφrling">
Κυρία Πρόεδρε, αγαπητοί συνάδελφοι, αυτό δεν αφορά μόνον τον εορτασμό της διεθνούς ημέρας εξάλειψης της φτώχειας, αλλά επίσης το διεθνές έτος και τη δεκαετία, 1997-2006, για την εξάλειψη της φτώχειας. Αυτή είναι μία απολύτως απαραίτητη πρωτοβουλία που ελήφθη από τον ΟΗΕ όσον αφορά την προσπάθεια να έλθουν στο φως τα προβλήματα φτώχειας στον κόσμο και το γεγονός ότι οι αδικίες και διαφορές μεταξύ φτωχών και πλουσίων καθώς και μεταξύ Βορρά και Νότου διαρκώς αυξάνονται. Είναι απαραίτητο να θυμηθούμε ότι το ένα πέμπτο του πληθυσμού της Γης, δηλ. ο πλούσιος εκβιομηχανισμένος κόσμος, κατέχει σήμερα πάνω από το 85 % των πόρων σε ολόκληρη τη Γη, εκφρασμένων σε ΑΕΠ. Περισσότεροι άνθρωποι πεθαίνουν σήμερα από την φτώχεια και την πείνα παρά από τον πόλεμο. Σύμφωνα με την στατιστική του FAO, 800 εκατομμύρια υποφέρουν από πείνα.
<P>
Δυστυχώς, αυτό το έτος και αυτή την ημέρα δεν δόθηκε ίσως η προσοχή που πιστεύει κανείς ότι θα έπρεπε. Φυσικά, εμείς οι πολιτικοί έχουμε ιδιαίτερη ευθύνη σ'αυτή την περίπτωση. Ως εκ τούτου, καλωσορίζω την ομιλία του Συμβουλίου και της Επιτροπής σήμερα εδώ. Καλωσορίζω επίσης το ψήφισμα, που εμείς της Επιτροπής Κοινωνικών Υποθέσεων, μέσω του Προέδρου μας, έχουμε συντάξει. Το ψήφισμα θίγει πολλές σημαντικές πτυχές, ιδιαίτερα με την επικέντρωση στα 52 εκατ. φτωχών που υπάρχουν στην Ευρώπη. Φυσικά, έχουμε ιδιαίτερη ευθύνη όσον αφορά την καταπολέμηση του κοινωνικού αποκλεισμού και της φτώχειας εντός της ΕΕ και της Ευρώπης, αλλά δεν πρέπει να ξεχνάμε και τον κόσμο εκτός αυτών.
<P>
Σύμφωνα με το «Human Development Index» του UNDP (αναπτυξιακό πρόγραμμα του ΟΗΕ) μόνο 4 χώρες στην Ευρώπη, π.χ. το Αζερμπαϊντζάν και η Αρμενία, τοποθετούνται στο κάτω ήμισυ του καταλόγου με περισσότερες από 174 χώρες. Με βάση αυτό, κυρία Πρόεδρε, είναι συγκλονιστικό και λυπηρό ότι η ΕΕ μειώνει τις αναπτυξιακές επιδοτήσεις προς τις φτωχές χώρες και τις μη κυβερνητικές οργανώσεις. Αγαπητοί συνάδελφοι, ας μην είμαστε αλληλέγγυοι μόνο όταν θα ψηφίσουμε υπέρ του ψηφίσματος, αλλά επίσης και όταν θα ψηφίσουμε για τον προϋπολογισμό εδώ αύριο.

<SPEAKER ID=52 LANGUAGE="FR" NAME="Leperre-Verrier">
Κυρία Πρόεδρε, είναι χωρίς αμφιβολία ευτύχημα που μια φορά το χρόνο φροντίζουμε να εξαλείφουμε τη φτώχεια αυτή που δεν παύει να εξαπλώνεται σ&#x02BC; έναν κόσμο όπου η ευημερία συνυπάρχει αρμονικά με την ανισότητα. Μας επιτρέπει τουλάχιστον να επαινούμε το αξιόλογο έργο των ONG.
<P>
Κι όμως, ας μην είμαστε υποκριτές. Για να σταθούμε στο ύψος της Ευρωπαϊκής Ένωσης, ο αγώνας κατά της φτώχειας θα χρειαστεί μαχητικότητα στην οποία δε μας έχουν συνηθίσει οι ευρωπαϊκοί θεσμοί, θα πρέπει να πω. Πάντως, τα γεγονότα είναι μπροστά μας. Σήμερα η φτώχεια διευρύνεται. Αγγίζει σχεδόν 55 εκατομμύρια ανθρώπους στο σύνολο της Ένωσης και γνωρίζουμε πόσοι νέοι, γυναίκες, μονογονεϊκές οικογένειες, είναι απ&#x02BC; τα πρώτα θύματά της.
<P>
Τι να κάνουμε λοιπόν; Σας άκουσα με μεγάλη ελπίδα κύριε Πρόεδρε και πιστεύω πως πράγματι ο αγώνας κατά της ανεργίας και η εκπαίδευση είναι σημαντικά όπλα στη δύσκολη αυτή μάχη κατά του αποκλεισμού. Παρολ&#x02BC; αυτά, η Ευρωπαϊκή Ένωση δε θα είναι πραγματικά αποτελεσματική αν δεν ξέρει να παραιτηθεί απ&#x02BC; αυτόν τον οικονομικό υπερφιλελευθερισμό που τη διακρίνει κι αν δε μάθει να τοποθετεί στην καρδιά της δράσης της την οικοδόμηση μιας κοινωνικής Ευρώπης η οποία φροντίζει την αξιοπρέπεια και την ευημερία των πολιτών της.

<SPEAKER ID=53 LANGUAGE="NL" NAME="Vanhecke">
Κυρία Πρόεδρε, είναι αναμφισβήτητο ότι δεν θα μου θυμώσετε εάν, στο ένα λεπτό που έχω στη διάθεσή μου, δεν απομακρυνθώ πολύ από την περιοχή μου για να αναζητήσω τη φτώχεια αλλά θα προσπαθήσω, αντίθετα, να επιστήσω την προσοχή στη μιζέρια και τη φτώχεια που μαστίζουν μία μεγάλη μερίδα των λαών μας.
<P>
Το πρόβλημα της φτώχειας στις χώρες της Ευρωπαϊκής Ένωσης προσλαμβάνει διαρθρωτικές διαστάσεις ιδιαιτέρως όσον αφορά την περίπτωση οικογενειών με παιδιά. Για το λόγο αυτό, η καταπολέμηση της φτώχειας στις χώρες μας θα πρέπει κατ'αρχάς να περνάει από την υλική και ηθική υποστήριξη των οικογενειών και ιδιατέρως των οικογενειών που σε πολλές περιπτώσεις είναι υποχρεωμένες να συντηρούνται με ένα πολύ περιορισμένο εισόδημα, και με τη χορήγηση απόλυτης προτεραιότητας στο λαό μας όσον αφορά τον τομέα της απασχόλησης και τις κοινωνικές παροχές.
<P>
Διαπιστώνω ωστόσο ότι η κυβέρνηση της χώρας μου κάνει το αντίθετο δηλώνοντας ότι έχει την πρόθεση να μειώσει τα οικογενειακά επιδόματα, ενώ σε ευρωπαϊκό επίπεδο αρκεί μία σύντομη ματιά στον προϋπολογισμό για να διαπιστωθεί χωρίς υπερβολή ότι σημαντικά ποσά πετάγονται από το παράθυρο.
<P>
Ολοκληρώνοντας θα ήθελα να δηλώσω ότι τηρώ μία ιδιαιτέρως κριτική στάση απέναντι στην πολλοστή διεθνή ημέρα για την καταπολέμηση της φτώχειας, άλλης μίας ημέρας γεμάτης λόγια που σπανίως καταλήγουν σε έργα.

<SPEAKER ID=54 LANGUAGE="EN" NAME="Waddington">
Κυρία Πρόεδρε, κύριε προεδρεύοντα, κύριε Επίτροπε, συνάδελφοι, συνιστώντας την παρούσα πρόταση ψηφίσματος θα ήθελα να προσέξετε τις απόψεις των λαών της Ευρώπης. Η πιο πρόσφατη δημοσκόπιση του Ευρωπαϊκού Βαρομέτρου το 1994 σχετικά με την έννοια της φτώχειας και του κοινωνικού αποκλεισμού στην Ευρώπη δείχνει ότι οι περισσότεροι ευρωπαίοι πιστεύουν ότι κατά τα τελευταία δέκα χρόνια τα επίπεδα της φτώχειας και του κοινωνικού αποκλεισμού έχουν αυξηθεί και ότι το χάσμα μεταξύ φτωχών και πλουσίων διευρύνεται.
<P>
Οι ερωτηθέντες ευρωπαίοι, που αποτελούσαν ένα μεγάλο και αντιπροσωπευτικό δείγμα, αποδίδουν την αύξηση της φτώχειας και της ανισότητας στην αύξηση της μακροχρόνιας ανεργίας και στην απώλεια της αλληλεγγύης εντός των ευρωπαϊκών κοινωνιών. Οι πολίτες μας πιστεύουν ότι θα πρέπει να υπάρξει μια συντονισμένη και ολοκληρωμένη προσέγγιση εκ μέρους των δημοσίων αρχών για την καταπολέμηση της φτώχειας και του κοινωνικού αποκλεισμού και το 89 % των ερωτηθέντων πιστεύουν ότι θα πρέπει να υπάρξει παρέμβαση της Ευρωπαϊκής Ένωσης. Παρά όλα εκείνα που αναφέρθηκαν σήμερα το πρωί, πολύ λίγα είναι γνωστά σχετικά με τις δράσεις που έχει αναλάβει η ΕΕ και, μεταξύ εκείνων που τα γνωρίζουν, η πλειοψηφία τα θεωρεί ανεπαρκή.
<P>
Πιστεύω ότι οι ευρωπαίοι πολίτες έχουν συλλάβει σωστά το θέμα. Η Ευρωπαϊκή Ένωση δεν έχει αναλάβει συντονισμένη δράση για να αντιμετωπίσει αυτά τα πολύπλευρα προβλήματα, τις αιτίες και τις συνέπειες της φτώχειας. Αυτός είναι ο λόγος για τον οποίο με το σημερινό ψήφισμα ζητούμε τη συγκρότηση μιας ομάδας εργασίας στην Επιτροπή με κοινό σκοπό τη διαμόρφωση πολύ πιο ολοκληρωμένων στρατηγικών και τον συντονισμό της αξιοποίησης των κοινοτικών πόρων για την καταπολέμηση του κοινωνικού αποκλεισμού στην Έωση.
<P>
Αυτός είναι ο λόγος για τον οποίο στο ψήφισμά μας ζητούμε αλληλεγγύη και καταδικάζουμε τις ενέργειες ορισμένων κρατών μελών τα οποία, με την ηγεσία του Ηνωμένου Βασιλείου, προκάλεσαν την αναστολή της χρηματοδότησης προγραμμάτων που αποσκοπούσαν στην ενίσχυση των φτωχών και των κοινωνικά αποκλεισμένων, συμπεριλαμβανομένων των υπερηλίκων. Αυτός είναι ο λόγος για τον οποίο ζητούμε αλλαγές στη Συνθήκη. Δεν είναι μόνο μια πρόσκληση στα όπλα, κ. Flynn, είναι μια πρόσκληση για συμπάθεια και μια πρόσκληση για δράση σε ευρωπαϊκό επίπεδο.

<SPEAKER ID=55 LANGUAGE="IT" NAME="Mezzaroma">
Κυρία Πρόεδρε, μετά από τις παραβάσεις των δικαιωμάτων του ανθρώπου και της αξιοπρέπειάς του, η φτώχεια είναι η μεγαλύτερη συντριβή που μπορεί να τον πλήξει. Η φτώχεια υπονομεύει την οικογένεια. Μόνο ο φτωχός γνωρίζει τη σημασία της ανέχειας. Στην έκθεσή μου του μηνός Μαρτίου του τρέχοντος έτους ανέφερα ότι στην Ευρώπη υπάρχουν 52 εκατομμύρια άποροι. Παρ'όλο που ο αριθμός αυτός αφορά το 1988, είναι τόσο πληθωρικός ώστε δεν αφήνει περιθώρια για εφησυχασμούς. Πρέπει να βρεθούν λύσεις για την καταπολέμηση αυτής της μάστιγας και για την ανακούφιση του φτωχού πληθυσμού. Πιθανή λύση είναι η διαπαιδαγώγηση για την καλύτερη αντιμετώπιση της ανέχειας εκ μέρους των ευρωπαίων πολιτών, που συνεπάγεται την καλλιέργεια της τάσης για αποταμίευση, την κατανομή των πόρων όταν η επιχείρηση δεν μεγαλώνει για τον εαυτό της αλλά για την επίτευξη κοινωνικού στόχου, όταν οι ενέργειες των μεμονωμένων ατόμων αξιοποιούνται για το κοινό όφελος και ο ύψιστος στόχος της πολιτικής είναι η προτεραιότητα της μέριμνας για τον εγκαταλελειμένο άνθρωπο, τον απροσάρμοστο, τον μοναχικό, τον ασθενή, το άτομο με ειδικές ανάγκες, τον άνεργο, τον άστεγο και για εκείνον που δεν έχει τις απαραίτητες για την επιβίωση ανέσεις.
<P>
Πλησιάζει ο χειμώνας και η αναμενόμενη όξυνσης της ύφεσης στον τομέα της απασχόλησης θα καταπνίξει κάθε προοπτική ανάπτυξης. Mια βιομηχανική επανάσταση, που δεν έχουμε ούτε προβλέψει ούτε αξιολογήσει εκτενώς, θα συμπαρασύρει άνδρες και γυναίκες με τα παιδιά τους, στο απόγειο της δραστηριότητάς τους χωρίς δυνατότητα άμεσης παρέμβασης.
<P>
Όταν απέλυσε 30.000 εργαζόμενους, η ΙΒΜ της Αμερικής αναγκάστηκε να προσλάβει ψυχιάτρους για την περίθαλψη των επιστημόνων στα πρόθυρα της παράνοιας και της απόλυτης φτώχειας. Αυτή τη φορά, αξιότιμοι συνάδελφοι, η παγκόσμια μέρα της φτώχειας δεν πρέπει να περάσει άπρακτη. Πρέπει να μεριμνήσουμε ουσιαστικά για τους φτωχούς, με την καταβολή βοηθήματος στους άμεσα ενδιαφερομένους, με την πεποίθηση ότι λίγα ECU θα ωφελήσουν περισσότερο από κάθε νομοθετική βάση. Πρέπει να δημιουργήσουμε κέντρα φιλοξενίας άμεσα συνδεδεμένα με τα δικά μας όργανα. Είναι βέβαιο ότι η αρχή της επικουρικότητας δεν προσφέρει επαρκείς απαντήσεις για να χαρακτηριστεί η Ευρώπη μας ανώτατο όργανο που στηρίζει την ενότητά του στους πρωταρχικούς στόχους της διασφάλισης της υγείας, της αξιοπρέπειας, της ανάπτυξης και της προστασίας των ευρωπαίων πολιτών.

<SPEAKER ID=56 LANGUAGE="EN" NAME="Cox">
Κυρία Πρόεδρε, την περασμένη Παρασκευή πήγα σε μια γειτονιά της εκλογικής μου περιφέρειας όπου το 80 % των νοικοκυριών λαμβάνουν κάποιο είδος παροχής από την κοινωνική πρόνοια. Οι άνθρωποι αυτοί έχουν πάρα πολλά προβλήματα παρά τα οποία όμως - ή ίσως εξ αιτίας των οποίων - έχουν τεράστια αποφασιστικότητα να πολεμήσουν.
<P>
Πριν από καιρό υπέβαλαν μια καλά θεμελιωμένη, μετριοπαθή αλλά επικεντρωμένη πρόταση στην Επιτροπή για χρηματοδότηση ούτως ώστε να αντιμετωπίσουν συστηματικά το πρόβλημα του υψηλού ρυθμού εγκατάλειψης του σχολείου σε μικρή ηλικία. Το φαινόμενο αυτό, ίσως περισσότερο από οποιοδήποτε άλλο, διαιωνίζει τον κοινωνικό αποκλεισμό.
<P>
Μέχρι τώρα δεν έχει γίνει τίποτα σχετικά με το αίτημά τους. Αυτό δεν οφείλεται στην ποιότητά του ούτε στο ότι υπάρχει απροθυμία εκ μέρους της Επιτροπής να το εξετάσει. Το πρόβλημα προέρχεται από την κακόβουλη και ευρωσκεπτικιστική αγωγή που έκανε το Ηνωμένο Βασίλειο κατά της Επιτροπής σχετικά με το ερώτημα της νομικής αρμοδιότητος στον τομέα του κοινωνικού αποκλεισμού.
<P>
Ντρέπομαι, κυρία Πρόεδρε, που αυτή τη στιγμή δεν μπορώ να κάνω τίποτα γι' αυτή τη γειτονιά που αρνείται να περιθωριοποιηθεί. Ωστόσο έχω μια έντονη πολιτική πεποίθηση πως ο, τιδήποτε κι' αν αποφασίσει το Ευρωπαϊκό Δικαστήριο, το οποίο πρέπει να σεβόμεθα, η Διακυβερνητική Διάσκεψη θα πρέπει να αλλάξει τους κανόνες για την κοινωνική πολιτική ούτως ώστε να αποφευχθεί η ομηρία από κάποιο κράτος μέλος.
<P>
Αρνούμαι να δεχτώ ότι γειτονιές που επιβιώνουν στο περιθώριο της κοινωνίας ή της οικονομίας δεν θα πρέπει να τυγχάνουν καμιάς προσοχής εκ μέρους της Ευρώπης. Εάν η σημερινή συζήτηση, κύριε προεδρεύοντα, πρέπει να στείλει κάποιο μήνυμα, το μήνυμα αυτό είναι: πάρτε θάρρος και εμπιστοσύνη από εδώ ότι οι κανονισμοί πρέπει να αλλάξουν.

<SPEAKER ID=57 LANGUAGE="IT" NAME="Chilardotti">
Κυρία Πρόεδρε, επιθυμώ να ευχαριστήσω προσωπικά τον Πρόεδρο του Συμβουλίου και τον Επίτροπο για τις δηλώσεις τους. Μολονότι δεν συγκεντρώθηκαν σε ευρωπαϊκό επίπεδο αναλυτικά στοιχεία για την ανέχεια, οι εκτιμήσεις της Επιτροπής και των μεμονωμένων κρατών μελών αποδεικνύουν την αυξανόμενη εξάπλωση του φαινομένου. Η όξυνση της φτώχειας είναι στενά συνδεδεμένη με την αύξηση της ανεργίας, των προσωρινών και ανεπίσημων θέσεων εργασίας. Είναι περισσότερο επιτακτική, σε σχέση με το παρελθόν, η ανάγκη αναγνώρισης του γεγονότος ότι η θέση εργασίας δεν επαρκεί πολλές φορές για να μας απαλλάξει από την ανέχεια. Επιπλέον, η ακατάσχετη διάδοση της προσωρινότητας, πέρα από την τροφοδότηση της φτώχειας, προκαλεί και άλλες ζημιές: αφ'ενός μεν υποσκάπτει τις ανισότητες, αφ'ετέρου δε θέτει σε κίνδυνο τα συστήματα κοινωνικής προστασίας. Όλες οι κυβερνήσεις αντιμετωπίζουν το πρόβλημα του προϋπολογισμού και συνάμα της αναγκαστικής μείωσης των δημοσίων παρεμβάσεων σε θέματα κοινωνικής προστασίας.
<P>
Πιθανή επίλυση του προβλήματος μπορεί να είναι η πρόταση προς την Επιτροπή για τον καθορισμό δεικτών φτώχειας, σε ευρωπαϊκό επίπεδο, σαν μέσο επαλήθευσης της αποτελεσματικότητας των κοινωνικών πολιτικών, με τον ίδιο τρόπο που υφίστανται οικονομικοί δείκτες πληθωρισμού και δείκτες ακαθάριστου εθνικού προϊόντος, με δυνατότητα προσδιορισμού της διαμόρφωσης των οικονομιών, των συνεπειών τους και των νομισματικών πολιτικών. Συνεπώς, ζητώ την ευσυνείδητη δέσμευση της Επιτροπής προς αυτή την κατεύθυνση. Παρακολούθησα με επάγρυπνο ενδιαφέρον την παρέμβαση του Προεδρεύοντος του Συμβουλίου. Επιβάλλονται άμεσα δύο πρωτοβουλίες. Πρώτον: πρέπει να πεισθούν όλα τα κράτη μέλη για την ανάγκη ανεύρεσης συμφωνίας γύρω από το ζήτημα των νομοθετικών βάσεων και της διάθεσης επιδοτήσεων στον κοινοτικό προϋπολογισμό. Η περικοπή των πόρων είναι απαράδεκτη ενέργεια.
<P>
Το δεύτερο μέτρο αφορά τη Διακυβερνητική Διάσκεψη. Αναρωτιέμαι, απευθυνόμενη και στην Επιτροπή και στο Συμβούλιο, για τη χρησιμότητα της διαδικασίας ολοκλήρωσης τη στιγμή που η Ευρώπη δεν είναι σε θέση να προωθήσει την κοινωνική δικαιοσύνη, να θεσπίσει το δικαίωμα της εργασίας και της ανθρώπινης αξιοπρέπειας.

<SPEAKER ID=58 LANGUAGE="PT" NAME="Porto">
Κυρία Πρόεδρε, δεν μπορεί να μην προκαλεί εντύπωση το γεγονός ότι εδώ, στο Κοινοβούλιο, ένας από τους πιο πλούσιους χώρους στον κόσμο, καθίσταται επείγον να αφιερώσουμε μία συζήτηση στο πρόβλημα της αυξανόμενης φτώχειας η οποία παρατηρείται. Και από σεβασμό προς εκείνους που πλήττονται από αυτή, δεν είναι δυνατό να μένουμε στις καλές προθέσεις, εξετάζοντας ίσως λύσεις οι οποίες δεν επιλύουν τα προβλήματα από τη ρίζα τους.
<P>
Πρέπει να έχουμε κατά νου, με τρόπο ρεαλιστικό, ότι η φτώχεια, όπως όλα τα κοινωνικά προβλήματα, δεν θα απομακρυνθεί μόνο με αυξήσεις των δημόσιων δαπανών οι οποίες, εξάλλου, αν και είναι χωρίς αμφιβολία απαραίτητες, προϋποθέτουν μία δυναμική οικονομία της αγοράς, που προσελκύει τις ιδιωτικές επενδύσεις οι οποίες είναι πηγή απασχόλησης.
<P>
Αφετέρου, είναι απαραίτητο να λάβουμε υπόψη ότι η αύξηση της φτώχειας είναι, σε μεγάλο βαθμό, καρπός μίας λανθασμένης χωροταξίας, καθώς εντοπίζεται πρωτίστως στις μεγάλες μητροπολιτικές περιοχές όπου, σε ένα φαύλο κύκλο, δαπανώνται αυξανόμενα μερίδια του δημόσιου χρήματος.
<P>
Αυτό συμβαίνει στη χώρα μου, στην περιοχή της Λισσαβώνας, παρά το γεγονός ότι, με μία τεράστια συγκέντρωση δημόσιων πόρων, υπήρξε η περιοχή σε όλη την Ευρωπαϊκή 'Ενωση η οποία αναπτύχθηκε περισσότερο τα τελευταία χρόνια. Δεν μπορούν επομένως οι πολιτικοί, ακόμη και αν δεν είναι αυτή η προσωπική τους επιθυμία, να μην προάγουν ένα αστικό δίκτυο πολύ πιο ισόρροπο, καθώς μόνο έτσι θα είναι δυνατό, από σεβασμό για εκείνους που υποφέρουν, να αγωνιστούμε αποτελεσματικά εναντίον αυτής της πληγής που τόσο μας ντροπιάζει.

<SPEAKER ID=59 LANGUAGE="DE" NAME="Weiler">
Κυρία Πρόεδρε, ασφαλώς και αποτελεί σύμπτωση το ότι, αμέσως μετά τη συζήτηση για την αναθεωρητική διάσκεψη, συζητάμε για το θέμα της φτώχειας, αλλά ταιριάζει απόλυτα. Όλοι μας εδώ, από κοινού, κάνουμε προπαγάνδα υπέρ διαφόρων ενεργειών κατά της φτώχειας, κι από την άλλη μεριά το Συμβούλιο Yπουργών μάς δένει τα χέρια. H κύρια αιτία της φτώχειας είναι η ανεργία, και σίγουρα δεν είναι σύμπτωση το ότι ειδικά η Mεγάλη Bρετανία και η Γερμανία που κατέθεσαν την αγωγή κατά του προγράμματος για την καταπολέμηση της φτώχειας, είναι και κατά του κεφαλαίου της απασχόλησης στη νέα Συνθήκη. Kαι οι δύο αυτές εθνικές κυβερνήσεις είναι υπεύθυνες για το ότι έχουν παγώσει τώρα 12 εκατομμύρια Ecu και πολλές πρωτοβουλίες είναι πιθανόν να περιμένουν 20 μήνες, μέχρις ότου παρθεί μια απόφαση.
<P>
H ένδεια των εισοδημάτων συνδέεται, σ' όλες τις χώρες, με μειωμένες δυνατότητες μόρφωσης των παιδιών, με χειρότερη διατροφή και πρόνοια για την υγεία, καθώς και με αυξημένη έλλειψη στέγης. Ένα ιδιαίτερο φαινόμενο: O γερμανικός σύνδεσμος για την προστασία των παιδιών, υποθέτει ότι υπάρχουν μέχρι και 50.000 παιδιά, από τα αποκαλούμενα παιδιά του δρόμου.
<P>
Στη Δυτική Γερμανία και τη μεγάλη Bρετανία, αναπτύχθηκαν, κατά τρόπο ιδιαίτερο, οι πλούσιοι και οι φτωχοί, και μάλιστα αυξήθηκαν και οι δύο. Tο Kοινοβούλιο και η Eπιτροπή πρότειναν, εδώ και πολύ καιρό, διαπραγματεύσεις στο Συμβούλιο Yπουργών, προκειμένου να γίνει η επεξεργασία νομικών βάσεων για διάφορα προγράμματα. Παρά τις ιρλανδικές προσπάθειες, δεν έγινε τίποτε. Γι' αυτό και είναι αναπόφευκτο να εγκρίνονται, στο μέλλον, τα κοινωνικά προγράμματα στο Συμβούλιο Yπουργών, με πλειοψηφία και όχι με ομοφωνία. H φτώχεια δεν είναι μια φυσική καταστροφή. Για την καταπολέμηση της φτώχειας και για την ενσωμάτωση των φτωχών στην κοινωνία μας, χρειαζόμαστε μια μακροπρόθεσμη στρατηγική, η οποία θα συντονίζει αποτελεσματικά και συνεχώς τις εθνικές και τις ευρωπαϊκές ιδέες.

<SPEAKER ID=60 NAME="Παπακυριαζής">
Κύριε Πρόεδρε, δεν είναι μόνο ότι από τη φτώχεια βασανίζεται το ένα έβδομο περίπου του πληθυσμού της Ευρωπαϊκής 'Ενωσης. Δεν είναι μόνο ότι ο αριθμός των φτωχών αντιστοιχεί ως πληθυσμός σε μία από τις λεγόμενες μεγάλες ευρωπαϊκές χώρες ή στις μισές περίπου από τις δεκαπέντε λεγόμενες μικρές. Είναι ότι αποτελεί ένα δεύτερο παράλληλο κόσμο, τον κόσμο της διπλανής πόρτας. Η καταπολέμηση, η εκρίζωση της φτώχειας θα έπρεπε επομένως να είναι ο βασικός στόχος, πρώτιστη προτεραιότητα στην Ευρωπαϊκή 'Ενωση. Φοβούμαι ότι δεν είναι. Εύχομαι, αγωνιζόμαστε να γίνει. Να απαλλαγεί επιτέλους η Ευρωπαϊκή 'Ενωση από την ντροπή της άρνησης να προωθήσει προγράμματα για την καταπολέμησή της. Εδώ, κάθε νομοτεχνική ή νομικιστική στειρότητα, κάθε γραφειοκρατική ή λογιστική μικροψυχία δεν έχει θέση.
<P>
Κύριε Ντε Ρόσα, χάρηκα την ομιλία σας. Εύχομαι η χώρα σας, όπως εύχομαι και σε σας κύριε Φλιν, το Δουβλίνο να γίνει η έδρα όπου θα γίνει η θεσμική μεταρρύθμιση, με αποτέλεσμα τη δημιουργία της νέας νομικής βάσης για την κοινωνική πολιτική και τη φτώχεια.

<SPEAKER ID=61 LANGUAGE="FR" NAME="Fouque">
Κυρία Πρόεδρε, οι δύο τροπολογίες μου στο ψήφισμα για τη φτώχεια έγιναν προς επανόρθωση μιας παράλειψης, με στόχο την εισαγωγή σ&#x02BC; αυτό της «&#x02BC;ένταξης των φύλων &#x02BC;&#x02BC;.
<P>
Η διαφοροποιητική ανάλυση, ανάλογα με το φύλο, έδειξε στον κ. Boutros Ghali στην Κοπεγχάγη ότι το 70 % των πολύ φτωχών ατόμων είναι γυναίκες. Στην Ευρώπη, η αναλογία είναι η ίδια. Είναι δηλαδή η φτώχεια γένους θηλυκού. Με τη μαζική είσοδό τους στον κόσμο της εργασίας, οι γυναίκες κατέχουν επαγγέλματα μη - σταθερά ή μερικής απασχόλησης. Υφίστανται διακρίσεις όλων των κατηγοριών. Αποτελούν το 55 % των ανέργων επί μακρό χρονικό διάστημα και σε ποσοστό 90 % είναι οι αρχηγοί σε μονογονεϊκές οικογένειες. Οι γυναίκες λοιπόν παραμένουν στις χώρες μας αποκλεισμένες μεταξύ των αποκλεισμένων.
<P>
Εδώ, όπως άλλωστε και παντού, παρόλ&#x02BC; αυτά τα εμπόδια, εκείνες είναι που παράγουν τα δύο τρίτα της παγκόσμιας εργασίας. Είναι οι πρωταγωνίστριες της σταθερής ανάπτυξης και της μόρφωσης των μελλοντικών γενεών.
<P>
Εμμένω λοιπόν στο να εφαρμόσουν οι επιτροπές μας την ένταξη των φύλων ώστε όλες οι αρχές της Ένωσης και οι κυβερνήσεις των Κρατών μελών να εντάξουν τις γυναίκες σε προγράμματα δράσης για εξάλειψη της φτώχειας, σε ισοτιμία με τους άντρες για τη λήψη πολιτικών, οικονομικών, κοινωνικών και πολιτιστικών αποφάσεων. Εμμένω στο να εγγράψει η Διακυβερνητική Διάσκεψη την ισότητα μεταξύ ανδρών και γυναικών ως θεμελιώδες δικαίωμα.

<SPEAKER ID=62 NAME="De Rossa">
Κυρία Πρόεδρε, εκτιμώ πολύ την ευκαιρία που μου δίδεται να απαντήσω στη συζήτηση που έγινε σήμερα εδώ. Από τις συνεισφορές που έγιναν είναι σαφές πως οι απόψεις του Κοινοβουλίου ταυτίζονται με τις δικές μου, ότι δηλ. το μέλλον της Ευρώπης πρέπει να θεμελιωθεί στο όραμα μιας κοινωνίας όπου οι αξίες της αγοράς είναι τοποθετημένες μέσα στο σύνολο των ανθρωπίνων αξιών και όπου οι δυνάμεις της αγοράς δαμάζονται υπέρ των συμφερόντων της κοινωνίας ως συνόλου.
<P>
Στην καρδιά του οράματος αυτού βρίσκεται η σύλληψη της κοινωνικής αλληλεγγύης η οποία περικλείει το δικαίωμα του ατόμου να οφεληθεί από την υποστήριξη όχι μόνο της οικογένειας αλλά και της κοινότητας και τη συναφή υποχρεώση του ατόμου να συμβάλλει στην παροχή αυτής της κοινωνικής υποστήριξης.
<P>
Θα πρέπει να τονιστεί επανειλημμένα ότι αυτή τη στιγμή δεκατρία από τα δεκαπέντε κράτη μέλη υποστηρίζουν τα προγράμμματα που επί του παρόντος είναι μπλοκαρισμένα. Ένα από τα κρίσιμα θέματα το οποίο εμποδίζει τα προγράμματα αυτά είναι ο φόβος ότι συνεχίζοντας αυτό το είδος των προγραμμάτων που προτείνονται σύμφωνα με το άρθρο 235 θα υπερκεραστεί ή θα παραμεριστεί η επικουρικότητα. Θα πρέπει να βρούμε τρόπους για να βεβαιώσουμε τα κράτη μέλη και τις περιφερειακές αρχές ότι η επικουρικότητα δεν κινδυνεύει από παρόμοια προγράμματα. Θα πρέπει επίσης να βρούμε ένα τρόπο για να αλλάξουμε τη Συνθήκη, καθιερώνοντας ειδική πλειοψηφία, ούτως ώστε τα προγράμματα αυτά να προχωρήσουν, όχι μόνο τα προγράμματα που επί του παρόντος είναι μπλοκαρισμένα αλλά και όλα εκείνα που ίσως απαιτηθούν στο μέλλον.
<P>
Εκτιμώ τη συμβολή του Επιτρόπου και εκείνη του προέδρου της Επιτροπής Κοινωνικών Υποθέσεων και Απασχόλησης, Stephen Hughes, καθώς και όλων εκείνων που με θετικό τρόπο συνέβαλαν στη σημερινή συζήτηση. Ελπίζω ότι όλα τα κράτη μέλη που συμμετέχουν στη ΔΔ θα τα άκουσαν. Εγώ ασφαλώς θα τα θέσω υπόψη τους και ελπίζω ότι όλα τα Μέλη θα πράξουν ομοίως.
<P>
(Χειροκροτήματα)

<SPEAKER ID=63 NAME="Πρόεδρος">
Ευχαριστώ τον κ. προεδρεύοντα του Συμβουλίου.
<P>
Έλαβα πρόταση ψηφίσματος, η οποία κατατέθηκε με βάση το άρθρο 37, παράγραφος 2, του κανονισμού.
<P>
Η ψηφοφορία θα λάβει χώρα αμέσως.

<CHAPTER ID=4>
Ψηφοφορίες
<SPEAKER ID=64 NAME="Riis-Jψrgensen">
Κυρία Πρόεδρε, νομίζω ότι στη αίθουσα επικρατεί τόση σύγχυση και ακούγονται τόσο διαφορετικά πράγματα για την ψηφοφορία, ώστε θα ήταν ευχής έργο να ψηφίσουμε για μια ακόμη φορά προκειμένου να εξακριβωθεί κατά πόσο η ψηφοφορία ήταν σωστή. Είναι αυτό δυνατό;

<SPEAKER ID=65 NAME="Πρόεδρος">
Επρόκειτο για ονομαστική κλήση, αυτό ειπώθηκε ξεκάθαρα. Η ψήφος σας έχει καταγραφεί. Αν πατήσατε λάθος πλήκτρο, μπορείτε πάντα να μας το πείτε και θα εμφανιστεί στα πρακτικά. εμως γνωρίζετε πολύ καλά ότι δεν μπορώ να επαναλάβω την ψηφοφορία.

<SPEAKER ID=66 LANGUAGE="EN" NAME="Barton">
Μολονότι αποδέχομαι ότι δεν μπορείτε να διενεργήσετε ξανά την ψηφοφορία μπορείτε, εάν τα Μέλη ενημερώσουν τις υπηρεσίες ότι επιθυμούν να μεταβάλλουν την ψήφο τους και έτσι να ξεπεράσουμε το όριο των 313, να ενημερώσετε το Σώμα εάν σ' αυτή την περίπτωση θα θεωρηθεί ότι εγκρίθηκε;

<SPEAKER ID=67 NAME="Πρόεδρος">
Γνωρίζω καλά ότι, για ορισμένους συναδέλφους, υπήρξε ίσως κάποιο πρόβλημα αλλά με κάθε ειλικρίνεια, δε μπορώ να επαναλάβω την ψηφοφορία.

<SPEAKER ID=68 LANGUAGE="EN" NAME="Watts">
Κυρία Πρόεδρε, θα ήταν σφάλμα εάν οι ψήφοι μας καθορίζονταν από χαλασμένα μηχανήματα. Προσπάθησα να πιέσω το πράσινο κουμπί για να ψηφίσω «Ναι» και δεν λειτούργησε. Θα αποτελούσε μεγάλο σφάλμα εάν οι αποφάσεις του Κοινοβουλίου ελαμβάνοντο από μηχανήματα που δεν λειτουργούν καλά.

<SPEAKER ID=69 LANGUAGE="EN" NAME="McIntosh">
Κυρία Πρόεδρε, μολονότι δεν αποτελεί σφάλμα σας, δεν υπήρχε τίποτα στην οθόνη που να δείχνει για ποια εκθεση ψηφίζουμε. Δοθέντος του θορύβου που υπάρχει στην Αίθουσα είναι αδύνατο να παρακολουθήσουμε την ψηφοφορία. Υπάρχει μια χρονική υστέρηση μεταξύ της εκφώνησης του αντικειμένου της ψηφοφορίας από εσάς και της εμφάνισής του στην οθόνη. Η παρακολούθηση της ψηφοφορίας αυτής είναι εξαιρετικά δύσκολη.

<SPEAKER ID=70 NAME="Πρόεδρος">
Αγαπητοί συνάδελφοι, ακόμη κι αν μια στιγμή αφηρημάδας αποστρέψει την προσοχή μας από το δελτίο ψηφοφορίας μας, έχουμε πάντοτε, ευτυχώς, τους προέδρους των ομάδων να μας καθοδηγούν. Σας ακούω με πολύ σεβασμό, βεβαίως, και λαμβάνω υπόψη τις παρατηρήσεις σας, αλλά είναι το μόνο που μπορώ να κάνω.

<SPEAKER ID=71 NAME="Κirsten Jensen, Blak και Singal">
Οι τρεις εκθέσεις για την ελεύθερη κυκλοφορία των προσώπων στην ΕΕ χωρίς σύνορα αποτελεί σημαντική ένδειξη της μετάβασης από το στάδιο της συνεργασίας στο στάδιο της δημιουργίας κράτους και, παρά τις συμπαθητικές προτάσεις που περιέχονται στις εκθέσεις του Κοινοβουλίου, οι Σκανδιναβοί αντίπαλοι της Ένωσης δεν μπορούν να υποστηρίξουν την κατάργηση των εσωτερικών συνόρων και τη δημιουργία ενός κοινού εξωτερικού οχυρού.
<P>
Σε μια ελεύθερη διεθνή συνεργασία κάθε χώρα μπορεί να αποφασίζει η ίδια ποιός εισέρχεται και ποιός εξέρχεται από αυτή. Το δικαίωμα αυτό, που ανήκει συνήθως στο κράτος, προορίζεται τώρα για την Ε.Ε. Πρόκειται για μια σημαντική λειτουργία ενός κράτους. Το επόμενο βήμα είναι φυσικά η καθιέρωση μιας κοινής ιθαγένειας με κοινά δικαιώματα και υποχρεώσεις. Τα χαρακτηριστικά ενός κράτους αποτελούν επίσης μέσα εξουσίας όπως το νόμισμα, ο στρατός και η αστυνομία, που δημιουργούνται τώρα και αυτά στην ΕΕ, η οποία με τον τρόπο αυτό θα είναι μάλλον κράτος παρά πρακτική συνεργασία μεταξύ ανεξάρτητων κρατών. Οι Σκανδιναβοί αντίπαλοι της Ένωσης είναι ένθερμοι υποστηρικτές της διεθνούς συνεργασίας, επιθυμούν δε μια συνεργασία στην οποία να συμμετέχουν όλα τα ευρωπαϊκά κράτη. Θα πρόκειται όμως για συνεργασία και όχι για κράτος, προειδοποιούμε δε όσους επιθυμούν να δημιουργηθεί ένα κράτος ότι με τον υπερβολικό συγκεντρωτισμό τους «δηλητηριάζουν» τη συνεπή διεθνή συνεργασία και εμπορικές συναλλαγές.
<P>
Υποστηρίζουμε το εμπόριο και τη συνεργασία για μια βιώσιμη ανάπτυξη σε έντονα διεθνοποιημένες οικονομίες, αλλά είμαστε υποχρεωμένοι να απορρίψουμε ακόμη και συμπαθητικές προτάσεις, όταν συμβάλλουν στη δημιουργία ενός νέου κράτους που θα συνθλίψει τη δημοκρατία των χωρών. Χωρίς δημοκρατία δεν υπάρχει πρόοδος. Δεν είναι δυνατό να καταργηθούν τα σύνορα μεταξύ των κρατών μελών και να μεταβιβαστεί η λήψη αποφάσεων από τα κοινοβούλια στις δυνάμεις της αγοράς και τις κλειστές επιτροπές ανώτερων υπαλλήλων, χωρίς να έχει αυτό ως αποτέλεσμα την αναταραχή ή την παρακμή.
<P>
Ελπίζουμε δε να ξεσπάσει η αναταραχή με ειρηνικό τρόπο, όταν η Συνθήκη Μάαστριχτ ΙΙ τεθεί σε δημοψήφισμα, διότι οι αποφάσεις που λαμβάνονται εδώ στο Κοινοβούλιο δεν έχουν σχέση με τους ψηφοφόρους.
<P>
Ας εγκαταλειφθούν τα σχέδια για τα σύνορα του νέου κράτους. Ας ληφθεί και πάλι υπόψη η επιθυμία των πολιτών για πρακτική συνεργασία μεταξύ των χωρών.
<P>
Σχετικά με τις εκθέσεις Lehne, Ford και LinzerBonde (EDN), Gahrton (V), Holni (V), Lis Jensen (EDN), Krarup (EDN), Lindqvist (ELDR), Sandbζk (EDN), Schφrling (V), Sjφstedi (GUE/NGI), και Svensson (GUE/NGL), γραπτώς. (DA) Οι τρεις εκθέσεις για την ελεύθερη κυκλοφορία των προσώπων στην ΕΕ χωρίς σύνορα αποτελεί σημαντική ένδειξη της μετάβασης από το στάδιο της συνεργασίας στο στάδιο της δημιουργίας κράτους και, παρά τις συμπαθητικές προτάσεις που περιέχονται στις εκθέσεις του Κοινοβουλίου, οι Σκανδιναβοί αντίπαλοι της Ένωσης δεν μπορούν να υποστηρίξουν την κατάργηση των εσωτερικών συνόρων και τη δημιουργία ενός κοινού εξωτερικού οχυρού.
<P>
Σε μια ελεύθερη διεθνή συνεργασία κάθε χώρα μπορεί να αποφασίζει η ίδια ποιός εισέρχεται και ποιός εξέρχεται από αυτή. Το δικαίωμα αυτό, που ανήκει συνήθως στο κράτος, προορίζεται τώρα για την Ε.Ε. Πρόκειται για μια σημαντική λειτουργία ενός κράτους. Το επόμενο βήμα είναι φυσικά η καθιέρωση μιας κοινής ιθαγένειας με κοινά δικαιώματα και υποχρεώσεις. Τα χαρακτηριστικά ενός κράτους αποτελούν επίσης μέσα εξουσίας όπως το νόμισμα, ο στρατός και η αστυνομία, που δημιουργούνται τώρα και αυτά στην ΕΕ, η οποία με τον τρόπο αυτό θα είναι μάλλον κράτος παρά πρακτική συνεργασία μεταξύ ανεξάρτητων κρατών.
<P>
Οι Σκανδιναβοί αντίπαλοι της Ένωσης είναι ένθερμοι υποστηρικτές της διεθνούς συνεργασίας, επιθυμούν δε μια συνεργασία στην οποία να συμμετέχουν όλα τα ευρωπαϊκά κράτη. Θα πρόκειται όμως για συνεργασία και όχι για κράτος, προειδοποιούμε δε όσους επιθυμούν να δημιουργηθεί ένα κράτος ότι με τον υπερβολικό συγκεντρωτισμό τους «δηλητηριάζουν» τη συνεπή διεθνή συνεργασία και εμπορικές συναλλαγές.
<P>
Υποστηρίζουμε το εμπόριο και τη συνεργασία για μια βιώσιμη ανάπτυξη σε έντονα διεθνοποιημένες οικονομίες, αλλά είμαστε υποχρεωμένοι να απορρίψουμε ακόμη και συμπαθητικές προτάσεις, όταν συμβάλλουν στη δημιουργία ενός νέου κράτους που θα συνθλίψει τη δημοκρατία των χωρών. Χωρίς δημοκρατία δεν υπάρχει πρόοδος. Δεν είναι δυνατό να καταργηθούν τα σύνορα μεταξύ των κρατών μελών και να μεταβιβαστεί η λήψη αποφάσεων από τα κοινοβούλια στις δυνάμεις της αγοράς και τις κλειστές επιτροπές ανώτερων υπαλλήλων, χωρίς να έχει αυτό ως αποτέλεσμα την αναταραχή ή την παρακμή.
<P>
Ελπίζουμε δε να ξεσπάσει η αναταραχή με ειρηνικό τρόπο, όταν η Συνθήκη Μάαστριχτ ΙΙ τεθεί σε δημοψήφισμα, διότι οι αποφάσεις που λαμβάνονται εδώ στο Κοινοβούλιο δεν έχουν σχέση με τους ψηφοφόρους.
<P>
Ας εγκαταλειφθούν τα σχέδια για τα σύνορα του νέου κράτους. Ας ληφθεί και πάλι υπόψη η επιθυμία των πολιτών για πρακτική συνεργασία μεταξύ των χωρών.

<SPEAKER ID=72 NAME="Kirsten Jensen, Blak και Sindal">
Η δανική Σοσιαλδημοκρατική Ομάδα κρίνει ότι δεν έφτασε ακόμη η ώρα να καταργηθούν οι προσωπικοί έλεγχοι στα εσωτερικά σύνορα της ΕΕ. Για το λόγο αυτό, απέχουμε της ψηφοφορίας για τις σχετικές εκθέσεις των κ.κ. Lehne, Ford και Linzer. Κατά τη γνώμη μας, άσχετα από την ολοκλήρωση της εσωτερικής αγοράς, είναι κανείς υποχρεωμένος να δώσει ιδιαίτερη σημασία στα προβλήματα των ναρκωτικών και του λαθρεμπορίου όπλων. Τα προβλήματα αυτά δεν έχουν περιορισθεί από την εσωτερική αγορά. Μόνο οι αποτελεσματικοί προσωπικοί έλεγχοι στα σύνορα μας παρέχουν λογικές δυνατότητες για την εξάλειψη του είδους αυτού εγκληματικότητας? είναι λοιπόν αναπόφευκτο έως ότου λυθούν τα προβλήματα αυτά.
<P>
Σχετικά με την έκθεση Ford
<SPEAKER ID=73 LANGUAGE="EN" NAME="Ford">
Κυρία Πρόεδρε, ομιλώ εξ ονόματος της Σοσιαλιστικής Ομάδας του Ευρωπαϊκού Κοινοβουλίου η οποία θα υποστηρίξει την έκθεσή μου σχετικά με την ελεύθερη διακίνηση. Είναι λυπηρό το γεγονός ότι η Επιτροπή δεν βρίσκεται εδώ για να παρακολουθήσει τις επεξηγήσεις της ψήφου, καθόσο ίσως να μάθαινε κάτι σχετικά με τους λόγους για τους οποίους το Κοινοβούλιο τούτο εγκρίνει συγκεκριμένες θέσεις.
<P>
Η Συνθήκη της Ρώμης δηλώνει ότι θα πρέπει να υπάρξει ελεύθερη διακίνηση αγαθών, υπηρεσιών, κεφαλαίων και προσώπων. Τα τρία πρώτα έχουν βάλει τα αθλητικά τους παπούτσια και τρέχουν εδώ και κάμποσο καιρό ενώ το τελευταίο σέρνεται αβοήθητο από την Επιτροπή.
<P>
Ακόμη και τώρα, η οδηγία της Επιτροπής περιέχει μια δόση από κώνειο: πρόκειται για ελεύθερη διακίνηση «εάν». Ελεύθερη διακίνηση «εάν» η Ισπανία και η Μ. Βρετανία υπογράψουν την οδηγία για τα εσωτερικά σύνορα. «Εάν» η Ισπανία και η Μ. Βρετανία λύσουν τα προβλήματά τους σχετικά με το Γιβραλτάρ. «Εάν» κυρωθεί η Σύμβαση του Δουβλίνου. Αλλά το Κοινοβούλιο θέλει πρόοδο τώρα και η Σοσιαλιστική Ομάδα θέλει πρόοδο τώρα έτσι ώστε να καταστεί δυνατή η ελεύθερη διακίνηση των 12 με 14 εκατομμυρίων πολιτών ξένων χωρών που ζουν νόμιμα στην Ευρωπαϊκή Ένωση, η ελεύθερη διακίνηση των 4 εκατομμυρίων μαύρων ευρωπαίων που ζουν ανάμεσά μας, η ελεύθερη διακίνηση των τυφλών χωρίς τις ανοησίες των υφισταμένων κανονισμών περί καραντίνας των σκυλιών τους οι οποίοι κανονισμοί, όπως όλοι γνωρίζουμε, δεν λειτουργούν.
<P>
Η Επιτροπή απάντησε πρόσφατα σε ερώτησή μου λέγοντας ότι κατά τα τελευταία πέντε χρόνια δεν παρουσιάστηκε ούτε μία περίπτωση λύσσας κατά τη διάρκεια κράτησης των σκύλων σε καραντίνα, με κόστος δεκάδων εκατομμυρίων λιρών.
<P>
Ελεύθερη διακίνηση των οπαδών των ποδοσφαιρικών ομάδων χωρίς περιορισμούς αστυνόμευσης στην περίπτωση που δεν έχουν καταδικαστεί για χουλιγκανισμό ή ρατσισμό. Θα παρακολουθήσουμε πολύ προσεκτικά το τι θα κάνει τώρα το Συμβούλιο των Υπουργών στις προτάσεις αυτές. Το Κοινοβούλιο δεν θα ανεχθεί άλλη καθυστέρηση.

<SPEAKER ID=74 NAME="Andersson, Lφφw και Waidelich">
Καλοσωρίζουμε τα ανοιχτά σύνορα. Είναι ικανοποιητικό ότι η εσωτερική αγορά πραγματοποιείται έτσι ώστε οι άνθρωποι να μπορούν να κινούνται ελεύθερα μεταξύ των συνόρων . Εμείς στην Σκανδιναβία είχαμε επί μακρόν ένα παρόμοιο σύστημα το οποίο λειτούργησε θαυμάσια. Αλλά το να μπορούν να μετακινούνται ελεύθερα τα άτομα μεταξύ των συνόρων σημαίνει επίσης και έναν κίνδυνο, πέραν των άλλων μπορούν ευκολότερα τα ναρκωτικά να μεταφερθούν μεταξύ των συνόρων.
<P>
Για να παρεμποδιστεί αυτό και να διατηρηθεί εν τούτοις η ελεύθερη διακίνηση απαιτούνται τα λεγόμενα συμπληρωματικά μέτρα. Αυτά τα συμπληρωματικά μέτρα μπορούν μεταξύ άλλων να γίνουν με την αυξημένη αστυνομική συνεργασία.

<SPEAKER ID=75 NAME="Theorin και Wibe">
Μία χώρα μέλος πρέπει, αν το θεωρεί κατάλληλο να μπορεί να ελέγχει στα εθνικά σύνορά της άτομα για τα οποία υπάρχουν υποψίες ότι παραβαίνουν τος νόμους και κανόνες της χώρας. Είναι λάθος να εκφράζεται κανείς υπέρ της κατάργησης των εσωτερικών διασυνοριακών ελέγχων χωρίς να το συνδέει με τα συμπληρωματικά μέτρα. Η κατάργηση των εσωτερικών διασυνοριακών ελέγχων πρέπει να συνδεθεί με συμπληρωματικά και αντικαθιστούμενα μέτρα. Μέχρι τούδε δεν έχουν παρουσιαστεί συγκεκριμένες προτάσεις για συπληρωματικά μέτρα. Πρώτα πρέπει να μας αποσαφηνιστεί τι σημαίνουν οι αντισταθμιστικοί έλεγχοι, καθόσον υπάρχει κίνδυνος αυξημένης κυκλοφορίας ναρκωτικών μεταξύ των χωρών μελών της ΕΕ και να δοθεί στους κακοποιούς μεγαλύτερη δυνατότητα εκμετάλλευσης των ελλείψεων των ελέγχων ώστε να αποφύγουν ποινικά μέτρα.
<P>
Κάθε χώρα μέλος θα πρέπει να αποφασίσει μόνη της ποιά μορφή και επίπεδο εσωτερικών διασυνοριακών ελέγχων θέλει να εφαρμόσει μεταξύ των χωρών μελών της ΕΕ. Η ελεύθερη διακίνηση προσώπων της ΕΕ δεν τίθεται σε κίνδυνο από το ότι μπορεί να ελεγχθούν τα άτομα στους εσωτερικούς διασυνοριακούς ελέγχους. Για να μπορεί π.χ. η Σουηδία να διατηρήσει τους υπάρχοντες κανόνες της όσον αφορά την εισαγωγή αλκοόλ, πρέπει να μπορούμε να έχουμε την δυνατότητα να μπορούμε να ελέγχουμε τα άτομα που υπερβαίνουν τα όριά μας.
<P>
Σχετικά με την έκθεση Linzer
<SPEAKER ID=76 LANGUAGE="FR" NAME="Berthu">
Κυρία Πρόεδρε, η Επιτροπή μάς παρουσίασε σήμερα τρεις προτάσεις οδηγιών με σκοπό την κατάργηση κάθε ελέγχου επί προσώπων σε όλα τα εσωτερικά σύνορα της δνωσης. Ο προσανατολισμός αυτός μας φαίνεται παράλογος. Σίγουρα, τη στιγμή που αυξάνονται οι μεταναστευτικές πιέσεις γύρω από την Ευρώπη, δεν πρέπει να υλοποιηθεί μια μεταρρύθμιση της οποίας η σύλληψη πραγματοποιήθηκε κάποια άλλη εποχή, όταν το τείχος του Βερολίνου μας χώριζε ακόμη από την Ανατολή και όταν η αφρικανική οικονομία δεν είχε ακόμη πέσει στην άβυσο που βρίσκεται σήμερα.
<P>
Το Συμβούλιο αντέδρασε κατάλληλα ετοιμάζοντας ένα σχέδιο κοινής δράσης, το οποίο θα ενίσχυε τους ελέγχους των πολιτών τρίτων χωρών που ταξιδεύουν στο εσωτερικό της Ευρωπαϊκής δνωσης, αλλά το οποίο ερχόταν σε μεγάλη αντίφαση με τα τρία σχέδια οδηγιών της Επιτροπής. Δυστυχώς, το Συμβούλιο φαίνεται ότι υποχώρησε μπροστά στις κινήσεις των εξτρεμιστών υποστηρικτών της ελεύθερης κυκλοφορίας, οι οποίοι, παρόλα αυτά, ουσιαστικά δεν αντιπροσωπεύουν σχεδόν καθόλου την κοινή γνώμη. Το καλούμε να ανακτήσει το θάρρος του.
<P>
Πράγματι, όσον αφορά τις τρεις αυτές προτάσεις οδηγιών, όχι μόνο η αρχή στην οποία βασίζονται είναι κακή, αλλά και οι όροι δεν παρέχουν κανένα αντιστάθμισμα. Τα υποτιθέμενα αντισταθμιστικά μέτρα δεν αντισταθμίζουν τίποτε και η υποτιθέμενη ρήτρα διασφάλισης έχει διάρκεια μόνο τριάντα ημερών, διάστημα ασήμαντο σε σχέση με τη δύναμη και τη διάρκεια των μεταναστευτικών πιέσεων που υπολογίζονται σε κλίμακα δεκαετίας. Επιπλέον, οι τρεις προτάσεις δεν αναφέρονται καθόλου, ούτε καν στα ληφθέντα υπόψην, στο μόνιμο δικαίωμα των κρατών μελών να διαφυλάσσουν τη δημόσια ασφάλεια στην επικράτειά τους, δικαίωμα το οποίο διαθέτουν κατ'εφαρμογή των άρθρων 36, 48, 100 Α και άλλων της συνθήκης. Η παράλειψη αυτή, που βεβαίως δεν είναι τυχαία, φανερώνει πολλά σχετικά με τη βούληση της Επιτροπής να καταργήσει όλες τις άμυνες των κρατών σε αυτόν τον τομέα.
<P>
Τέλος, αντιλαμβανόμαστε το μέτρο του θράσους της Επιτροπής όταν τη βλέπουμε να αγνοεί τη γενική διακήρυξη των κρατών που έχουν υπογράψει την Ενιαία Πράξη, σύμφωνα με την οποία καμία από τις διατάξεις της - παραθέτω σε εισαγωγικά - »δεν επηρεάζει το δικαίωμα των κρατών μελών να λαμβάνουν τα απαραίτητα μέτρα σε θέματα καταπολέμησης της μετανάστευσης από τρίτες χώρες, καθώς και σε θέματα καταπολέμησης της τρομοκρατίας, της εγκληματικότητας, της διακίνησης ναρκωτικών και της παράνομης διακίνησης έργων τέχνης και αρχαιοτήτων».
<P>
Σύμφωνα με την Επιτροπή, η διακήρυξη αυτή δεν αξίζει τίποτε γιατί αφαιρεί από το άρθρο 7 Α της συνθήκης τη χρησιμότητά του, αλλά ακριβώς, αν τα κράτη υιοθέτησαν τη διευκρίνηση αυτή, ήταν γιατί θεωρούσαν ότι η σύνταξη του άρθρου 7 είναι διφορούμενη και γιατί επιθυμούσαν να διευκρινιστεί. Η Επιτροπή δεν έχει το δικαίωμα να διαγράφει τέτοια κείμενα με μια μολυβιά, εκτός αν πρόκειται να επιδείξει υπέρμετρη πρόθεση να τοποθετείται πάνω από τη βούληση των λαών!

<SPEAKER ID=77 NAME="Adersson, Lφφw Waidelich">
Είναι αυτονόητο ότι οι πολίτες τρίτων χωρών θα πρέπει να έχουν το ίδιο δικαίωμα με τους πολίτες εντός της δνωσης να κινούνται ελεύθερα μεταξύ των συνόρων. Αλλά ακριβώς όπως όταν πρόκειται για την ελεύθερη διακίνηση των πολιτών της δνωσης, αυτό συνεπάγεται αυξημένη διακίνηση καθώς επίσης και έναν αυξημένο κίνδυνο να μεταφερθούν μεταξύ των συνόρων απαγορευμένα προϊόντα, όπως τα ναρκωτικά. Γι'αυτό είναι υψίστης σημασίας να συμπληρωθεί η ελεύθερη διακίνηση με συμπληρωματικά μέτρα.

<SPEAKER ID=78 NAME="Theorin και Wibe">
Φυσικά, είναι αυτονόητο ότι πολίτες τρίτων χωρών που έχουν λάβει άδεια παραμονής και εργασίας σε ένα από τα κράτη-μέλη της ΕΕ θα πρέπει να μπορούν, ακριβώς όπως οι πολίτες των κρατών της ΕΕ, να κινούνται ελεύθερα εντός της ΕΕ. Αλλά ακριβώς όπως η έκθεση Ford περί κατάργησης του ελέγχου των ατόμων στα εσωτερικά σύνορα, και αυτή η έκθεση θέτει ακριβώς τις ίδιες, κατά την άποψή μας, λαθεμένες προϋποθέσεις.
<P>
Είναι λάθος να εκφράζεται κανείς υπέρ της κατάργησης των εσωτερικών διασυνοριακών ελέγχων χωρίς να τη συνδέει με συμπληρωματικά μέτρα. Η κατάργηση των εσωτερικών διασυνοριακών ελέγχων πρέπει να συνδεθεί με συμπληρωματικά και αντικαθιστούμενα μέτρα. Μέχρι σήμερα δεν έχουν παρουσιαστεί συγκεκριμένες προτάσεις για συπληρωματικά μέτρα. Πρώτα πρέπει να μας αποσαφηνιστεί τι σημαίνουν οι αντισταθμιστικοί έλεγχοι, καθόσον υπάρχει κίνδυνος αφενός να αυξηθεί η κυκλοφορία των ναρκωτικών μεταξύ των κρατών-μελών της ΕΕ και αφετέρου να δοθεί στους κακοποιούς μεγαλύτερη δυνατότητα εκμετάλλευσης των ελλείψεων ελέγχων ώστε να αποφεύγουν ποινικά μέτρα.
<P>
Κάθε κράτος μέλος θα πρέπει να αποφασίσει μόνη της ποιά μορφή και επίπεδο εσωτερικών διασυνοριακών ελέγχων θέλει να εφαρμόσει μεταξύ των χωρών μελών της ΕΕ. Η ελεύθερη διακίνηση προσώπων της ΕΕ δεν τίθεται σε κίνδυνο από το ότι μπορεί να ελεγχθούν τα άτομα στους εσωτερικούς διασυνοριακούς ελέγχους. Για να μπορεί π.χ. η Σουηδία να διατηρήσει τους υπάρχοντες κανόνες της όσον αφορά την εισαγωγή αλκοόλ, πρέπει να έχουμε την δυνατότητα να ελέγχουμε τα άτομα που υπερβαίνουν τα όριά μας.
<P>
σχετικά με τη δεύτερη ανάγνωση Oomen- Ruijten
<SPEAKER ID=79 NAME="Dνez de Rivera Icaza">
Η ενημέρωση και η εκπαίδευση υπήρξαν πάντοτε οι ακρογωνιαίοι λίθοι της πολιτικής που απευθύνεται στους καταναλωτές. Η κοινοτική δράση για την ενίσχυση της ελεύθερης κυκλοφορίας των εμπορευμάτων και της προστασίας των καταναλωτών δε μπορούσε να παραβλέψει την ανάγκη να διευκολυνθεί η αξιολόγηση της ποιότητας και των τιμών. Η σημερινή κατάσταση, όπου η συγκριτική διαφήμιση επιτρέπεται σε ορισμένα Κράτη μέλη και απαγορεύεται σε άλλα, καταλήγει σε μειονέκτημα για τους καταναλωτές.
<P>
Υποτίθεται ότι η διαφήμιση είναι ένας τρόπος σωστής ενημέρωσης για την καλύτερη επιλογή από πλευράς των καταναλωτών. Γι' αυτό, για τους Ευρωπαίους πολίτες, είναι σημαντικός ο καθορισμός συγκεκριμένων ορίων όσον αφορά τη διαφήμιση, με σκοπό να διευρυνθεί το δικαίωμά τους για προστασία των οικονομικών τους συμφερόντων καθώς και το δικαίωμά τους για σωστή ενημέρωση, ώστε να μπορούν να πραγματοποιούν την κατάλληλη επιλογή.
<P>
Η παρούσα οδηγία αποσκοπεί στην εναρμόνιση των όρων κατά την άσκηση της συγκριτικής διαφήμισης, ενόψει της υλοποίησης της εσωτερικής αγοράς και της διευκόλυνσης της ελεύθερης κυκλοφορίας των διαφημιστικών υπηρεσιών εντός της Ένωσης. Η ψήφος μου θα είναι θετική για τη σημαντική αυτή εναρμόνιση των νομοθεσιών οι οποίες θα πρέπει να διέπουν τη συγκριτική διαφήμιση.
<P>
Σχετικά με τη δεύτερη ανάγνωση Poggiolini
<SPEAKER ID=80 NAME="Dνez de Rivera Icaza">
Το κοινοτικό αυτό πρόγραμμα δράσης σε θέματα παρακολούθησης της υγείας, που κατωχυρώνεται από το Αρθρο 129 της Συνθήκης για την Ευρωπαϊκή Ένωση, αποσκοπεί στην προστασία της υγείας των πολιτών και, κατά συνέπεια, στην πρόληψη των ασθενειών. Επομένως, η σωστή λειτουργία του κοινοτικού συστήματος παρακολούθησης της υγείας θα επιτρέψει σε όλες τις χώρες της Ένωσης, με βάση αξιόπιστα και συγκρίσιμα δεδομένα όσον αφορά την υγεία, να καθορίσουν προτεραιότητες στην υγειονομική πολιτική καθώς και να βελτιώσουν την αποδοτικότητα και την αποτελεσματικότητα του τομέα.
<P>
Εξάλλου, συμφωνώ επίσης απόλυτα με την ανάγκη να δημιουργηθεί ένα «Ευρωπαϊκό Παρατηρητήριο για την Υγεία» με σκοπό την επεξεργασία ενός συνόλου δεικτών υγείας και την ανάπτυξη ενός δικτύου συλλογής και διαβίβασης των απαραίτητων δεδομένων για τον καθορισμό των προαναφερομένων δεικτών και τη βελτίωση της ανάλυσής τους.
<P>
Ολοκληρώνω προτρέποντας το Ευρωπαϊκό Κοινοβούλιο να φανεί ανυποχώρητο απέναντι στο Συμβούλιο σχετικά με τη δημοσιονομική προικοδότηση αυτού του Προγράμματος που είναι ζωτικό για την Ένωση, εφόσον επί του παρόντος το ποσόν που του αφιερώνεται είναι γελοίο και αποτελεί προσβολή για τα αλληλέγγυα συμφέροντα των πολιτών της Ένωσης.

<SPEAKER ID=81 NAME="Kirsten Jensen, Blak και Sindal">
Οι Δανοί σοσιαλδημοκράτες κρίνουν ότι η συνεργασία μεταξύ των χωρών της ΕΕ στον τομέα της υγείας είναι θετική όταν αφορά την έρευνα και την ανταλλαγή στατιστικών στοιχείων. Πολλές χώρες, μεταξύ των οποίων και η Δανία, έχουν βέβαια ανάγκη από καλές ιδέες για την οργάνωση του συστήματος υγειονομικής περίθαλψης, μπορούν δε να συνάπτονται συμφωνίες μεταξύ χωρών για ειδικές θεραπευτικές αγωγές. Ωστόσο, όταν αρχίζει κανείς, μέσω της ΕΕ, να υπεισέρχεται σε τομείς όπως η θεραπεία ασθενειών και τα συστήματα πληρωμής για τη θεραπεία ασθενειών, υπερβαίνει τα όρια. Κατανοούμε ότι ορισμένοι βουλευτές από χώρες των οποίων το σύστημα υγείας έχει καταρρεύσει, βλέπουν μια ελπίδα στην ΕΕ, αλλά η καταβολή των φόρων και, ως εκ τούτου, η χρηματοδότηση πρέπει να εξακολουθήσουν να γίνονται σε εθνικό επίπεδο.

<SPEAKER ID=82 NAME="Rovsing">
Από το άρθρο 129 της Συνθήκης του Μάαστριχτ προκύπτει ότι η Κοινότητα και, ως εκ τούτου, οι 15 χώρες της ΕΕ, συμβάλλουν στην εξασφάλιση υψηλού επιπέδου προστασίας της υγείας του ανθρώπου, ενθαρρύνοντας τη συνεργασία μεταξύ των κρατών μελών και, εάν αυτό απαιτείται υποστηρίζοντας τη δράση τους σε εθνικό επίπεδο.
<P>
Η υπό εξέταση πρόταση για ένα πρόγραμμα δράσης συμφωνεί πλήρως με το πνεύμα και το γράμμα της Συνθήκης. Δεν πρόκειται για καμία μορφή εναρμόνισης, αλλά για ένα μέτρο που έχει ως στόχο, βάσει συγκρίσιμων δεδομένων για την υγεία, να δώσει στις διάφορες χώρες της ΕΕ τη δυνατότητα να καθορίσουν προτεραιότητες στον τομέα της υγειονομικής πολιτικής και να βελτιώσουν την αποδοτικότητα και, ως εκ τούτου, την αποτελεσματικότητά της.
<P>
Επίσης, η πλειοψηφία του Συμβουλίου των Υπουργών, κατά τη λήψη της κοινής θέσης όσον αφορά την πρόταση της Επιτροπής, δεν μπόρεσε να συμφωνήσει για τίποτα άλλο παρά για την υποβάθμιση, από κάθε άποψη, μιας λογικής πρότασης για ένα πρόγραμμα δράσης στον υγειονομικό τομέα. Αυτό ισχύει τόσο για τη χρηματοδότηση όσο και για τη χάραξη των πρακτικών πλαισίων εφαρμογής του προγράμματος.
<P>
Συνεπώς, συμφωνώ απόλυτα με την κριτική στάση του εισηγητή έναντι της κοινής θέσης και με τη σύσταση της Επιτροπής Περιβάλλοντος.
<P>
Σχετικά με τη δεύτερη ανάγνωση Riis-Jorgensen
<SPEAKER ID=83 NAME="Kirsten Jensen, Blak και Sindal">
Οι Δανοί σοσιαλδημοκράτες ψήφισαν σήμερα υπέρ της πρότασης του Ευρωπαϊκού Κοινοβουλίου για τροποποίηση της ονομασίας και του αριθμού Ε της καραγεννάνης που υποβάλλεται σε εναλλακτική διΰλιση. Αυτό οφείλεται στο γεγονός ότι δεν επιθυμούμε να εγκριθεί μια πρόσθετη ουσία, την οποία μπορεί κανείς να συγχύσει με την πρόσθετη ουσία «καραγεννάνη» που φέρει τον ίδιο αριθμό Ε.
<P>
Αφενός μεν επειδή είναι μια λιγότερο καθαρή ουσία σε σχέση με την καραγεννάνη, αφετέρου δε επειδή οι ουσίες αυτές δεν είναι πανομοιότυπες. Η καραγεννάνη μπορεί, για παράδειγμα, να χρησιμοποιηθεί ως υποκατάστατο του μητρικού γάλατος, παρά το γεγονός ότι διάφορες έρευνες δείχνουν ότι προκαλεί προβλήματα με στομαχικές διαταραχές και, σε ορισμένες περιπτώσεις, έλκος στα μικρά παιδιά. Εάν η καραγεννάνη που έχει υποστεί εναλλακτική διΰλιση εγκριθεί με την ονομασία αυτή και σχεδόν τον ίδιο αριθμό Ε, κρίνουμε ότι υπάρχουν δικαιολογημένοι φόβοι ότι η ουσία αυτή θα μπορεί να χρησιμοποιείται σε παιδικές τροφές.
<P>
Κρίνουμε επίσης, ότι είναι αναγκαίο να αποφευχθεί η παραπλάνηση των καταναλωτών και, όσον αφορά τη μελλοντική χρήση της καραγεννάνης που έχει υποστεί εναλλακτική διΰλιση, να χαραχθούν σαφείς κατευθύνσεις για τη νέα αυτή πρόσθετη ουσία. Συνεπώς, πρέπει να αποκαλείται PES (Processed Euchema Seaweed) και να της αποδοθεί ο αριθμός Ε 408 αντί του Ε 407α.

<SPEAKER ID=84 NAME="Rovsing">
Η παρούσα σύσταση της Επιτροπής Περιβάλλοντος, Δημόσιας Υγείας και Προστασίας των Καταναλωτών πρέπει να υποστηριχθεί από τη μεγάλη πλειοψηφία του Σώματος αυτού. Η εν λόγω σύσταση έχει ως στόχο να αποτρέψει τη σύγχυση μεταξύ κατεργασμένων φυκιών (PES) και καραγεννάνης.
<P>
Σύμφωνα με την έκθεση που ενέκρινε η πλειοψηφία του Κοινοβουλίου κατά την πρώτη ανάγνωση, η Επιτροπή Περιβάλλοντος προτείνει να διοχετεύονται τα δύο προϊόντα (PES και καραγεννάνη) στην αγορά με διαφορετικούς αριθμούς Ε. Η σημασία που αυτό έχει για τους καταναλωτές και την ασφάλειά τους προκύπτει σαφώς από τις πιέσεις που άσκησαν στο Ευρωπαϊκό Κοινοβούλιο τον τελευταίο καιρό οι ομάδες ειδικών συμφερόντων που εκπροσωπούν τους παραγωγούς PES. Εάν το θέμα της επιλογής του αριθμού Ε δεν είχε σημασία, οι παραγωγοί PES θα έμεναν άπρακτοι στην υπόθεση αυτή.
<P>
Αξίζουν συγχαρητήρια στον εισηγητή και την επιτροπή για τη συνέπεια που επέδειξαν μέχρι σήμερα κατά την εξέταση της πρότασης τροποποίησης της οδηγίας 95/2/ΕΚ, το δε Κοινοβούλιο οφείλει, για λόγους που έχουν σχέσει με τους καταναλωτές καθώς επίσης και για λόγους αρχής, να ψηφίσει μαζικά υπέρ της παρούσας σύστασης.
<P>
Σχετικά με την έκθεση Florenz
<SPEAKER ID=85 NAME="Dνez de Rivera Icaza">
Όλοι γνωρίζουμε ότι χωρίς νερό δεν υπάρχει ζωή και ότι αυτό το στοιχείο, λόγω της σημασίας του, υπήρξε αντικείμενο διαφόρων ερμηνειών στη διάρκεια της Ιστορίας, ξεκινώντας από την έννοια του «Νούμεν» στην κλασική Ελλάδα και φθάνοντας ως την αιτία των συγκρούσεων στην Εγγύς Ανατολή. Το νερό αποτελεί ένα από τα πρωταρχικά στοιχεία στη ζωή του ανθρώπου, και συνεπώς είναι απαραίτητη μια σαφής και συνεκτική πολιτική της Ένωσης απέναντι σε αυτόν τον πόρο.
<P>
Ο εισηγητής επισημαίνει εύστοχα ότι οι ρυθμίσεις και η προσαρμογή της ποιότητας των υδάτων της Ένωσης δε μπορεί να είναι διασκορπισμένες σε περισσότερες από 50 οδηγίες, οι οποίες μάλιστα μερικές φορές αποδεικνύονται αντιφατικές. Επείγει να υποβληθεί στο Κοινοβούλιο μια οδηγία πλαίσιο που να εξετάζει, ακριβώς όπως επεσήμαινε το 5ο Πρόγραμμα δράσης, μια ολοκληρωμένη και βιώσιμη διαχείριση των υδατικών πόρων της Ένωσης.
<P>
Ολοκληρώνω υπενθυμίζοντας, για μιαν ακόμη φορά και όπως πάντα, ότι χωρίς έναν αυστηρό έλεγχο τόσο της ποιότητας όσο και της εκμετάλλευσης των κοινοτικών μας υδάτων είναι αμφίβολο αν θα μπορέσει να διατηρηθεί ή και να αυξηθεί η ποιότητα των υδάτων.

<SPEAKER ID=86 NAME="Holm">
Η Επιτροπή δεν δείχνει ιδιαίτερο ενθουσιασμό και διαύγεια όσον αφορά αυτόν τον σημαντικό τομέα. Εάν η Επιτροπή είχε επιδείξει την ίδια ενεργητικότητα όπως στην περίπτωση της ΟΝΕ θα ήμουν σίγουρα ικανοποιημένος.
<P>
Δυστυχώς, φαίνεται ότι η Επιτροπή στερείται τόσο υπόβαθρου, κατανόησης του περιβάλλοντος, συνολικής οπτικής όσο και προτάσεων για συγκεκριμένα μέτρα όσον αφορά την κατάθεση μιας πολιτικής σχετικά με τα ζητήματα των υδάτων.
<P>
Αυτό που κυρίως πιστεύω ότι λείπει είναι η συνολική οπτική? διότι άλλοι τομείς επηρρεάζουν την πολιτική για τα ύδατα. Πρόκειται κυρίως για την αγροτική πολιτική που επιδοτεί η ΕΕ, όπου η τεχνητή καλλιέργεια φυτών που περιέχουν σωρό δηλητηρίων οδηγεί σε σοβαρή επιδείνωση των υδάτων. Το ίδιο ισχύει για τη βιομηχανική πολιτική, όπου μια πολύ χαλαρή περιβαλλοντική πολιτική επηρρεάζει τα ύδατα, την πολιτική των μεταφορών, την ενεργειακή πολιτική κ.λ.π.
<P>
Η Επιτροπή πρέπει να ακολουθήσει μια συνολική προσέγγιση στο ζήτημα των υδάτων, αλλιώς το μόνο αποτέλεσμα που έχουν τα λόγια της Επιτροπής είναι να σπαταλιέται περισσότερο χαρτί (το οποίο επίσης καταστρέφει το νερό!).
<P>
Είναι σημαντικό η ΕΕ να υποβάλει η ΕΕ μία προοδευτική πολιτική σ'αυτόν τον τομέα αλλά η υλοποίηση θα πρέπει να γίνει σε εθνικό, περιφερειακό ή τοπικό επίπεδο.

<SPEAKER ID=87 NAME="Kirsten Jensen, Blak και Sindal">
Στην ανακοίνωση της Επιτροπής για την πολιτική στον τομέα των υδάτων εκτίθεται μια στρατηγική για τη χάραξη μιας συνεκτικής πολιτικής στον τομέα αυτό, η οποία πρέπει να ορίζει τις βασικές αρχές για τη ρύθμιση του θέματος στην Κοινότητα. Πρέπει δε να έχει ως αποτέλεσμα την κατάρτιση μιας οδηγίας-πλαίσιο για τα ύδατα.
<P>
Δυστυχώς, η ανακοίνωση της Επιτροπής δεν μπορεί να ανταποκριθεί στους στόχους αυτούς.
<P>
Κατά συνέπεια, η Επιτροπή Περιβάλλοντος του Κοινοβουλίου πρότεινε να ληφθούν αυστηρότερα μέτρα. Η Επιτροπή πρέπει να ορίσει κριτήρια για την πρόληψη στην πηγή, να καθορίσει αυστηρότερες οριακές τιμές για τις ουσίες στο υδάτινο περιβάλλον και να χρησιμοποιήσει στην πολιτική για τον τομέα των υδάτων ένα συνδυασμό προτύπων εκπομπών και στόχων για την ποιότητα του περιβάλλοντος. Η κα Ritt Bjerregaard υποσχέθηκε, σε επιστολή της προς την Επιτροπή Περιβάλλοντος του Κοινοβουλίου, ότι οι απαιτήσεις αυτές θα εκπληρωθούν. Στηρίζεται στην επιστολή αυτή, η Σοσιαλιστική Ομάδα θα ψηφίσει υπέρ της έκθεσης του Κοινοβουλίου, εφόσον η έκθεση αυτή σε συνδυασμό με την επιστολή της κας Ritt Bjerregaard εγγυώνται ότι θα υπάρξει στο μέλλον μια λογική, πολιτική στον τομέα των υδάτων.
<P>
Σχετικά με το ψήφισμα για το Ευρωπαϊκό Συμβούλιο του Δουβλίνου
<SPEAKER ID=88 LANGUAGE="SV" NAME="Gahrton">
Κυρία Πρόεδρε, το θέμα της σύγκρουσης στη Μέση Ανατολή είναι κατεπείγον. Είναι μία από τις πιο σημαντικές και πιο επικίνδυνες συγκρούσεις που έχουμε στον κόσμο πρός το παρόν. Η εξέλιξη της ειρήνης σταμάτησε δεν συμβαίνουν πολλά πράγματα. Η φήμη της ΕΕ στο θέμα αυτό είναι σχετικά καλή. Η ΕΕ ήταν αρκετά δραστήρια, ιδιαίτερα αυτό το Κοινοβούλιο τόσο μέσω ψηφισμάτων και δηλώσεων όσο μέσω των άμεσων επαφών που έχουμε μέσω της αντιπροσωπείας για την συνεργασία με το Παλαιστινιακό Νομοθετικό Συμβούλιο. Με ταξίδια, επίβλεψη εκλογών και όντας οικοδεσπότες σε μια επίσκεψη των Παλαιστινίων έχουμε δείξει το ενδιαφέρον μας και την δραστηριότητα μας.
<P>
Από πολλές πλευρές, μέσα από την ΕΕ, ακούστηκαν παράπονα ότι οι δραστηριότητες, η οικονομική στήριξη και η έντονη δράση της ΕΕ όσον αφορά τη σύγκρουση στη Μέση Ανατολή δεν φάνηκαν αρκετά. Η σύγκρουση έχει φτάσει πάλι τώρα σε ένα σταυροδρόμι. Στον τομέα των συγκρούσεων συμβαίνουν σοβαρά πράγματα. ετι σ' αυτήν την φάση το Ευρωκοινοβούλιο δεν θέλει κάν να κάνει δηλώσεις, και αυτό μόνον λόγω του ότι, όπως όλοι εδώ γνωρίζουμε, στις μεγάλες κομματικές ομάδες υπάρχουν καθαρώς ενδοκοινοβουλευτικοί προβληματισμοί κατά πόσον μια δήλωση σήμερα μπορεί να ανταγωνιστεί μια έκθεση που μπορεί να υποβληθεί στο Κοινοβούλιο σε έναν μήνα ή αργότερα ίσως. Πρέπει να πώ ότι μου έχει προκαλέσει μεγάλη έκπληξη το ότι μπορεί να γίνεται αυτό. Η εξέλιξη των γεγονότων στη Μέση Ανατολή δεν μπορεί βέβαια να περιμένει τις ενδοκοινοβουλευτικές διαδικασίες λήψης αποφάσεων. Το νόημα του να μπορούμε εδώ να κάνουμε δηλώσεις γρήγορα είναι ότι τις κάνουμε όταν είναι επίκαιρες και μπορούν να έχουν κάποια επίδραση. Πώς θα εκληφθεί στην Μέση Ανατολή το γεγονός ότι πολλές κομματικές ομάδες έχουν υποβάλει προτάσεις και ότι αυτές ούτε καν είχαν κάποιο αποτέλεσμα; Μπορεί να ερμηνευτεί μόνον ως έλλειψη ενδιαφέροντος από πλευράς Ευρωκοινοβουλίου ή μπορεί να θεωρηθεί ότι υπολογισμοί κομματικής τακτικής προηγούνται της σοβαρής στάσης όσον αφορά την ειρήνη. Κυρία Πρόεδρε, είμαι βαθύτατα απογοητευμένος. Είχα μια καλή συνεργασία και ελπίζω σε συνέχεια αυτής της καλής συνεργασίας με τους συναδέλφους μου των μεγάλων κομματικών ομάδων όσον αφορά την Παλαιστίνη, αλλά είμαι βαθύτατα απογοητευμένος από την στάση τους εδώ σήμερα.

<SPEAKER ID=89 LANGUAGE="FR" NAME="Berthu">
Κυρία Πρόεδρε, για να κλείσουμε τη συζήτησή μας όσον αφορά το Ευρωπαϊκό Συμβούλιο του Δουβλίνου, η ομάδα Ευρώπη των Εθνών παρουσίασε, απέναντι στην πρόταση συναίνεσης των σοσιαλιστών και των κεντρώων, μια πρόταση ψηφίσματος που ζητά ένα ριζικό επαναπροσανατολισμό της Διακυβερνητικής Διάσκεψης.
<P>
Βέβαια, η πρότασή μας απορρίφθηκε από την πλειοψηφία αυτής της συνέλευσης, αλλά επιμέναμε να πάρουμε ημερομηνία. δχουμε την εντύπωση, πραγματικά, ότι, αν η Διάσκεψη παραμένει στάσιμη σήμερα, είναι γιατί έχει εγκλωβιστεί σε λάθος κατεύθυνση. Την βλέπουμε με λύπη να αφιερώνει πολύτιμο χρόνο σε δευτερεύοντα προβλήματα, όπως τη λεπτομέρεια των διαδικασιών απόφασης του Ευρωπαϊκού Κοινοβουλίου, σε θέματα που δεν έχουν προτεραιότητα, όπως ο κατάλογος των δικαιωμάτων του πολίτη που πρέπει να περιληφθούν στη Συνθήκη, δικαιώματα τα οποία ήδη προστατεύονται καλά σε εθνικό επίπεδο, ή ακόμη η επέκταση των ψηφοφοριών κατά πλειοψηφία στο Συμβούλιο.
<P>
Τέλος, η συζήτηση σχετικά με την ευελιξία της δνωσης, που είναι ίσως η σημαντικότερη συζήτηση σήμερα, από αυστηρά θεσμική άποψη, συνεχίζει να χαρακτηρίζεται από πλήρη σύγχυση.
<P>
Σχετικά με όλα αυτά τα θέματα, μας φαίνεται ότι το Συμβούλιο είναι θύμα της πνευματικής τρομοκρατίας των οπαδών της ομοσπονδίας. Η συζήτηση που έγινε σήμερα το πρωί αποτελεί πολύ καλό παράδειγμα. Τί θέση είχε μια δήλωση της Επιτροπής μετά την έκθεση του Συμβουλίου, ενώ αυτό ήταν το μόνο αρμόδιο να αναλύσει μια ανεπίσημη συνέλευση, κατά κύριο λόγο μεταξύ κυβερνήσεων;
<P>
Το πιο λυπηρό, είναι ότι η παρέμβαση της Επιτροπής υπεδείκνυε πραγματική πολιτική βούληση, ενώ εκείνη του Συμβουλίου δεν επεδείκνυε καμία. Αν θέλουμε να επαναπροσανατολίσουμε τη Διάσκεψη προς μια κατεύθυνση χρήσιμη, όπως περιέγραφε η πρόταση ψηφίσματος που έχουμε καταθέσει, θα πρέπει το Συμβούλιο να απελευθερωθεί από τις ουτοπίες του υπέρ Κράτους και να αποδεχθεί να υλοποιήσει τις διαδικασίες μιας Ευρώπης των εθνών.

<SPEAKER ID=90 LANGUAGE="FR" NAME="Antony">
Κυρία Πρόεδρε, όταν αποδοκιμάζεται ο αρχηγός του γαλλικού κράτους εδώ, στο Ευρωπαϊκό Κοινοβούλιο, κάνουμε μέτωπο με αυτόν, γιατί η Γαλλία είναι εκείνη που εξυβρίζεται. εταν εξυβρίζεται στην Ιερουσαλήμ από τις ισραηλινές αστυνομικές δυνάμεις κατοχής, και πάλι η χώρα μας δέχεται την προσβολή. Οι ισραηλινοί ιθύνοντες θα έπρεπε παρόλα αυτά να γνωρίζουν ότι διαρκής ειρήνη δεν μπορεί να θεμελιωθεί πάνω στην αδικία και το απαρτχάιντ.
<P>
Η πρώτη από τις αδικίες έπληξε τον παλαιστινιακό λαό, ο οποίος εκδιώχθηκε από τη γη του, από τους Ισραηλινούς. Αυτοί οι τελευταίοι διεκδικούν μια αποκλειστική ιστορική κατοχή της γης τους, η οποία ανάγεται στον Αβραάμ. Με αυτού του είδους τα επιχειρήματα, μπορούν να πυροδοτηθούν χιλιάδες συγκρούσεις ανά τον κόσμο. Επιπλέον, οι Παλαιστίνιοι, χριστιανοί ή μουσουλμάνοι, θεωρούν επίσης τους εαυτούς τους απογόνους του Αβραάμ.
<P>
Η δεύτερη από τις αδικίες έπληξε το χριστιανικό λαό του Λιβάνου, τον οποίο ο κ. Κissinger ήθελε να απελάσσει στην Αμερική ώστε να αφήσει το χώρο στους Παλαιστίνιους. εμως η ειρήνη στη Μέση Ανατολή δεν μπορεί να θεμελιωθεί παρά μόνο στο σεβασμό του δικαιώματος των λαών να ζουν όλοι και ελεύθεροι στη γη τους. Οι Παλαιστίνιοι έχουν δικαίωμα στη γη της Παλαιστίνης και σε ένα παλαιστινιακό κράτος. Ο Λίβανος πρέπει να εκκενωθεί από το Ισραήλ και τη Συρία, αλλά επίσης από τις παλαιστινιακές και τις ιρανικές στρατιωτικές αστυνομίες, και οι Αμερικανοί οι οποίοι, ο νοών νοείτω, υποστηρίζουν τους Τaliban και τους φιλο-ιρανούς Κούρδους, πρέπει να πάψουν να αναμιγνύονται σε όλα και με όλους κατά τρόπο άτοπο.

<SPEAKER ID=91 LANGUAGE="FR" NAME="Le Gallou">
Κυρία Πρόεδρε, η συνεδρίαση του Δουβλίνου έδειξε με τρόπο παραδειγματικό το ανώφελο και την αδυναμία εφαρμογής μιας ευρωπαϊκής ΚΕΠΠΑ. Πράγματι, ενώ ο Γάλλος πρόεδρος, Jacques Chirac, πρότεινε μια κοινή δράση στη Μέση Ανατολή, κατά τέτοιο τρόπο ώστε να αποφευχθεί οι Παλαιστίνιοι να αφεθούν μόνοι απέναντι στους Ισραηλινούς και τον Αμερικανό διαιτητή, ο οποίος καταφανώς κλίνει προς τη μια πλευρά, η βούληση αυτή μια κοινής ευρωπαϊκής θέσης προσέκρουσε σε απόρριψη της προτάσεως, ειδικότερα από μέρους των Βρετανών και των Γερμανών, των οποίων οι διπλωματία είναι απόλυτα ευθυγραμμισμένη με την αμερικανική και με την ισραηλινή διπλωματία. Εξάλλου, η συστολή του Ευρωπαϊκού Κοινοβουλίου όσον αφορά τις υποθέσεις της Μέσης Ανατολής, εξηγείται επίσης από τις πιέσεις που ασκούν οι διπλωματίες αυτές, η αμερικανική και η ισραηλινή, στους βουλευτές του παρόντος Κοινοβουλίου.
<P>
Μπορούμε επίσης να σημειώσουμε ότι η θέση του Κράτους του Ισραήλ απέναντι στην Ευρωπαϊκή δνωση, προκαλεί ιδιαίτερη κατάπληξη, εφόσον, στο βάθος, είναι η ακόλουθη: πληρώνετε αλλά μη μιλάτε. Είναι οπωσδήποτε απαράδεκτη και εξοργιστική.

<SPEAKER ID=92 NAME="Lindqvist">
Η υποβολή περισσοτέρων προτάσεων που δομούν την ΕΕ εις «ύψος» δεν είναι ο καλύτερος τρόπος για να μειωθεί η δυσπιστία της κοινής γνώμης προς την ΕΕ. Κάθε τέτοια πρόταση, στην εσωτερική πολιτική και την πολιτική ασφαλείας, στην ΟΝΕ κ.λ.π. ενισχύει μόνον τη δυσπιστία. Η Διακυβερνητική Διάσκεψη πρέπει να ειδωθεί από αυτό το πρίσμα.
<P>
Σχετικά με το ψήφισμα για τη φτώχεια
<SPEAKER ID=93 LANGUAGE="FR" NAME="Wolf">
Θα προβώ σε μια πραγματική προφορική εξήγηση και δεν θα καταχραστώ την υπομονή σας διαβάζοντας μεγαλοφώνως μια γραπτή δήλωση.
<P>
Θα ήθελα να καταστήσω σαφή δύο σημεία. Πρώτον, στο ψήφισμα, όπως εγκρίθηκε τελικά, τονίσθηκε πολύ καλά πως θα ήταν αυταπάτη να πιστεύουμε πως η φτώχεια στην Eυρώπη θα μπορούσε να ξεπεραστεί σε βάρος των φτωχών χωρών και λαών του κόσμου. Συμβαίνει ακριβώς το αντίθετο. Ένα μόνιμο ξεπέρασμα της φτώχειας στην Eυρώπη, μπορεί να επιτευχθεί μόνο με μια παγκόσμια τάξη ευημερίας, όπου η Eυρώπη θα είναι ένα χρήσιμο μέλος της οικογένειας των λαών και όχι ένας πρωταθλητής στις εξαγωγές, που θα ζει σε βάρος άλλων. Δεύτερον, επανειλημμένα ακούσθηκε στη συζήτηση - αλλά τελικά απορρίφθηκαν οι σχετικές τροπολογίες - να προβάλλονται οι φτωχοί και οι αποκλεισμένοι έναντι εκείνων που είναι ενταγμένοι στην κοινωνία, που έχουν εργασία, που είναι οργανωμένοι συνδικαλιστικά και αμείβονται σχετικά καλά.
<P>
Eλπίζω να αποτύχει αυτή η προσπάθεια διαίρεσης της εξαρτημένης εργασίας και ο αποπροσανατολισμός από τα μεγάλα προβλήματα κατανομής μεταξύ κεφαλαίου και εργασίας. Θα πρέπει να καταστήσουμε σαφές ότι το παρόν πρόβλημα αφορά και τις δύο μεριές. Δεν πρόκειται μόνο για έναν επαναπροσδιορισμό του καθεστώτος της εξαρτημένης εργασίας και το να συμπεριληφθούν εδώ οι αποκλεισμένοι σήμερα, αλλά και για την ενίσχυση των δικαιωμάτων, όχι, όμως, οπωσδήποτε και για την ενίσχυση της ιδιωτικής αγοραστικής δύναμης των ατόμων, που σήμερα είναι ενταγμένοι στην κοινωνία.

<SPEAKER ID=94 NAME="Εφραιμίδης">
Φθάσαμε να αντιμετωπίζουμε «επαιτειακά» τον όγκο μιας τεράστιας διεθνούς αθλιότητας, ως να αποτίουμε φόρο τιμής στον όγκο ντροπής, που στην Ευρωπαϊκή 'Ενωση αριθμεί σήμερα πάνω από 50 εκατ. συνανθρώπων μας που ζουν στα όρια της φτώχειας, μπαίνουν στο περιθώριο της κοινωνικής, της οικονομικής και της πολιτιστικής ζωής.
<P>
Το όνειδος γίνεται χειρότερο όταν υπάρχει η βέβαιη προοπτική ότι η κατάσταση θα χειροτερεύσει, καθώς καθημερινά το βιωτικό επίπεδο των εργαζομένων υποβαθμίζεται και χιλιάδες άνθρωποι πέφτουν θύματα στο βωμό της Οικονομικής και Νομισματικής 'Ενωσης, του κυνηγητού των γνωστών δεικτών και των κριτηρίων σύγκλισης, από τη μια μεριά και από την άλλη, του κέρδους μιας χούφτας πολυεθνικών μονοπωλίων και ορισμένων προνομιούχων στρωμάτων. Μέσα στη σύνθλιψη της μεγάλης πλειοψηφίας των λαϊκών στρωμάτων με τα προγράμματα της άγριας λιτότητας, των μαζικών απολύσεων, των περικοπών των κοινωνικών παροχών και της με άλματα αύξησης της ανεργίας. 'Ολα αυτά σε εφαρμογή του Μάαστριχτ, της Λευκής Βίβλου, και της, όπως διαφαίνεται, προς το αντιλαϊκότερο μεταρρύθμισής τους με τη διατυμπανιζόμενη Διακυβερνητική Διάσκεψη.
<P>
Η προστασία και βελτίωση του εισοδήματος των εργαζομένων αποτελεί το σημαντικότερο στοιχείο μιας πολιτικής κοινωνικής δικαιοσύνης. Χρειάζεται να αναπροσανατολιστούν ριζικά τα μοντέλα ανάπτυξης που εφαρμόζονται και που παρουσιάζουν σημαντικά ελλείμματα κοινωνικής προοπτικής, με αποτέλεσμα όλο και μεγαλύτερος αριθμός απασχολούμενων να προωθούνται στο χώρο της φτώχειας και του κοινωνικού αποκλεισμού. Είναι σημαντικό να ληφθούν μέτρα που να αναβαθμίζουν και να βελτιώνουν τη συμμετοχή του ανθρώπινου παράγοντα στη διαδικασία της ανάπτυξης και της παραγωγής, με στόχο την αύξηση του ποσοστού των απασχολούμενων, μέτρα σταθερότητας στην απασχόληση που θα δημιουργηθεί από τη μείωση των πρόσκαιρων και προσωρινών θέσεων εργασίας. Ταυτόχρονα με την εισοδηματική ενίσχυση και στήριξη είναι απαραίτητη η χάραξη και υλοποίηση εκπαιδευτικών προγραμμάτων, προγραμμάτων επαγγελματικού προσανατολισμού και αναπροσανατολισμού, ο σχεδιασμός κοινωνικών προγραμμάτων με τη συμμετοχή και τοπικών επαγγελματικών φορέων που θα επιτρέψουν την καλύτερη κοινωνική ένταξη, την πρόσβαση και συμμετοχή όλων στους τομείς των νέων τεχνολογιών.
<P>
Εξαιρετικής σημασίας είναι η άμεση δραστηριοποίηση με συγκεκριμένα μέτρα για την όσο το δυνατό ταχύτερη έξοδο από την κατάσταση κοινωνικού αποκλεισμού των εκατομμυρίων ατόμων που ζουν υπό συνθήκες φτώχειας, ώστε να επανενταχθούν και επαναδραστηριοποιηθούν στο κοινωνικό γίγνεσθαι, με όρους και συνθήκες ισότητας και αξιοπρέπειας. Απαιτείται μια συντονισμένη προσπάθεια αντιμετώπισης των διακρίσεων και φαινομένων ρατσισμού και ξενοφοβίας.
<P>
Μια τέτοια διέξοδο ούτε καν την προσέγγιζει η δήλωση του Συμβουλίου, αρκούμενη σε μηρυκασμό διαρκώς επαναλαμβανόμενων διακηρύξεων, για να αποπροσανατολίσει από την ουσία των αιτίων της φτώχειας, τη συνέχιση της παρουσίας και χειροτέρευσής της. 'Ομως ήδη οι εξεργέσεις, οι διαμαρτυρίες και οι απεργιακοί αγώνες στις περισσότερες κοινοτικές χώρες είναι απόδειξη ότι η απάτη και αυταπάτη του κοινωνικοπολιτικού συστήματος που διέπει τις κοινοτικές πολιτικές, αλλά και τις εθνικές, που εφαρμόζουν τα κατεστημένα συμφέροντα, και η ανατροπή τους είναι η μόνη διέξοδος στην πελώρια αντίφαση της προβαλλόμενης πάμπλουτης Ευρωπαϊκής 'Ενωσης και του καταθλιπτικού όγκου της φτώχειας πάνω από 50 εκατ. ευρωπαίων πολιτών.

<SPEAKER ID=95 NAME="Malone">
Το 1996 έχει καθοριστεί από τον ΟΗΕ ως το Διεθνές Έτος για την Εξάλειψη της Φτώχειας. Έχοντας αυτό υπόψη, θα περιμέναμε να δούμε την επιτάχυνση των δράσεων της ΕΕ στον τομέα αυτόν.
<P>
Αντ' αυτού συμβαίνει εντελώς το αντίθετο. Οι Συντηρητικές κυβερνήσεις της Γερμανίας και της Μ. Βρετανίας αντιτίθενται λυσσωδώς στο 4ο πρόγραμμα κατά της φτώχειας. Η προσωρινή απόφαση του Ευρωπαϊκού Δικαστηρίου της 24ης Σεπτεμβρίου ουσιαστικά θα παρεμποδίσει την Επιτροπή από το να υποστηρίξει τις 800 περίπου αιτήσεις που υπέβαλαν οργανώσεις κατά της φτώχειας από ολόκληρη την Ευρώπη.
<P>
Όπως είπε πρόσφατα ο Επίτροπος Flynn: »Οι περιπτώσεις αυτές αποδεικνύουν για μια φορά ακόμη την απόλυτη ανάγκη για μια σαφή νομική βάση στη Συνθήκη επιτρέποντας την έγκριση προγραμμάτων στον κοινωνικό τομέα με ειδική πλειοψηφία ».
<P>
Αλλά θα πρέπει να προχωρήσουμε παραπέρα. Δεν θα πρέπει να προσπαθούμε μόνο να επανορθώσουμε τις ζημίες που προκαλεί η φτώχεια - μακροχρόνια ανεργία, αστική υποβάθμιση κλπ - αλλά θα πρέπει επίσης να επινοήσουμε τρόπους για να προλάβουμε τον κοινωνικό αποκλεισμό. Η προσπάθεια αυτή θα πρέπει να βρίσκεται στο κέντρο όλων των εθνικών και ευρωπαϊκών πολιτικών.
<P>
Καλωσορίζω συνεπώς την πρωτοβουλία του κ. de Rossa και της ιρλανδικής κυβέρνησης σε συνέχεια της Κοινωνικής Διάσκεψης Κορυφής της Κοπεγχάγης, να διαμορφώσει μια Εθνική Στρατηγική κατά της Φτώχειας. Κάτι τέτοιο φαίνεται ότι αποτελεί την κατάλληλη προσέγγιση, όχι μόνο σε εθνικό επίπεδο αλλά και σε ευρωπαϊκό.
<P>
Σε ολόκληρη την ΕΕ θα πρέπει να καθοριστύν ελάχιστα κοινωνικά δικαιώματα για το δικαίωμα στην εργασία και για το δικαίωμα στην κοινωνική προστασία, για παράδειγμα.
<P>
Η καταπολέμηση όλων των μορφών κοινωνικού αποκλεισμού και φτώχειας πρέπει να αποτελέσει στόχο όλων των προγραμμάτων και των πολιτικών της ΕΕ.
<P>
Πριν από την έγκριση οποιαδήποτε νέας νομοθεσίας της ΕΕ ή της υλοποίησης νέων κοινοτικών εργαλείων, πρέπει να γίνονται αναλύσεις για τις επιπτώσεις τους στη φτώχεια και στον κοινωνικό αποκλεισμό.
<P>
Η έλλειψη συγκριτικής πληροφόρησης για το μέγεθος της φτώχειας στην Ένωση θα πρέπει να θεραπευθεί.
<P>
Τέλος, η Επιτροπή και το Συμβούλιο των Υπουργών θα πρέπει να εξετάσουν την πρόοδο που έχει κάνει το κάθε κράτος μέλος σε εκτέλεση των δεσμεύσεων που έχει αναλάβει στην Κοπεγχάγη, πριν από το τέλος του έτους. Η πρόοδος αυτή, με τη σειρά της, θα πρέπει να παρακολουθείται κάθε χρόνο στη διάρκεια της δεκαετίας των ΗΕ κατά της φτώχειας.
<P>
(Η συνεδρίαση διακοπείσαι στις 13.20 επαναλαμβάνεται στις 15.00)

<CHAPTER ID=5>
Ευρωπαϊκή Συμφωνία με τη Σλοβενία
<SPEAKER ID=96 NAME="Πρόεδρος">
Η ημερήσια διάταξη προβλέπει την κοινή συζήτηση των εξής εκθέσεων:
<P>
Α4-0277/96 της κ. Iivari, εξ' ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την πρόταση απόφασης του Συμβουλίου και της Επιτροπής όσον αφορά τη σύναψη της Ευρωπαϊκής Συμφωνίας μεταξύ των Ευρωπαϊκών Κοινοτήτων και των Κρατών μελών τους, αφενός, και της Δημοκρατίας της Σλοβενίας, αφετέρου [10587/95 - COM(95)0341 - C4-0419/96-95/0191 (AVC)]·-A4-0282/96 του κ. Posselt, εξ' ονόματος της Επιτροπής Εξωτερικών Οικονομικών Σχέσεων, σχετικά με τις οικονομικές και εμπορικές πτυχές της Ευρωπαϊκής Συμφωνίας μεταξύ της Ευρωπαϊκής Ένωσης και της Δημοκρατίας της Σλοβενίας.
<SPEAKER ID=97 NAME="Iivari">
Αξιότιμε κύριε Πρόεδρε, η έγκριση της Ευρωπαϊκής συμφωνίας με τη Σλοβενία έχει καθυστερήσει υπερβολικά σε σύγκριση με αυτές που αφορούν άλλες νέες δημοκρατίες της Κεντρικής Ευρώπης. Οι διαπραγματεύσεις, αυτές καθ΄ αυτές, ολοκληρώθηκαν εντός μικρού χρονικού διαστήματος. Οι εν λόγω διαπραγματεύσεις άρχισαν στις 15 Μαρτίου 1995, ενώ η συμφωνία μονογραφήθηκε τον Ιούλιο του ιδίου έτους. Παρόλα αυτά, η Συμφωνία υπεγράφη κανονικά μόλις τον Ιούνιο του 1996.
<P>
Η καθυστέρηση της υπογραφής οφείλετο σε μία περίπλοκη κατάσταση η οποία δημιουργήθηκε στην περιοχή μετά το πέρας του Β' Παγκοσμίου Πολέμου. Τότε μια περιοχή η οποία ανήκε στην Ιταλία ενσωματώθηκε με την Γιουγκοσλαβία, ενώ οι κάτοικοί της διακομίστηκαν στην Ιταλία. Όταν, αργότερα, η Γιουγκοσλαβία διαλύθηκε, η Σλοβενία δεσμεύθηκε να καταβάλει αποζημιώσεις προς τους ενδιαφερομένους για την απώλεια της ακίνητης περιουσίας τους που βρισκόταν σε σλοβενικό έδαφος. Παρόλα αυτά, η Ιταλία απαίτησε για τους πολίτες της το δικαίωμα να επανακτήσουν την ακίνητη περιουσία την οποία είχαν απωλέσει. Η νομοθεσία όμως, της μόλις ανεξαρτητοποιηθείσας, τότε, Σλοβενίας απαγόρευε στους ξένους να αποκτούν ακίνητα στη χώρα.
<P>
Η Ευρωπαϊκή Συμφωνία, αυτή καθ' αυτή, δεσμεύει την Σλοβενία να εναρμονίσει την αφορούσα την ιδιοκτησία ακινήτων νομοθεσία της με την αντίστοιχη της ΕΕ, και να σταματήσει όλες τις διακρίσεις εις βάρος των πολιτών των κρατών μελών της ΕΕ σε ότι αφορά την ελεύθερη κυκλοφορία κεφαλαίων. Συνεπώς, τίθεται το ερώτημα ποιό χρονοδιάγραμμα θα τηρηθεί και πως θα ανανεωθεί η εν λόγω νομοθεσία.
<P>
Οι συνεχείς προσπάθειες τις οποίες κατέβαλε η Σλοβενική κυβέρνηση για να πείσει το Κοινοβούλιο της χώρας να εγκρίνει τα νομοσχέδια που είχε εκπονήσει το Συμβούλιο, δεν καρποφόρησαν. Μετά από μακρές διαπραγματεύσεις, το Κοινοβούλιο της Σλοβενίας εξουσιοδότησε τελικά, στις 11 Απριλίου του 1996, την κυβέρνηση της χώρας να υπογράψει συμφωνία βάσει της πρότασης συμβιβασμού, την οποία είχε υποβάλει η Ισπανία επί της προεδρίας της. Βάσει της συμφωνίας αυτής, η Σλοβενία δεσμεύεται να εξασφαλίσει το δικαίωμα σε όλους τους πολίτες της Ένωσης να αποκτούν ακίνητη περιουσία στη χώρα. Το δικαίωμα αυτό θα ισχύει από την 1η Ιανουαρίου του τέταρτου έτους μετά από το έτος έναρξης της εν λόγω συμφωνίας. Επί πλέον, οι πολίτες της Ένωσης, οι οποίοι έχουν διαμείνει τουλάχιστον επί μία τριετία στη Σλοβενία, αποκτούν το δικαίωμα να αγοράσουν ακίνητα από την ημερομηνία έναρξης της συμφωνίας. Έτσι διασφαλίζεται και το δικαίωμα στους ιταλούς πολίτες οι οποίοι κατοικούσαν στην πρώην Γιουγκοσλαβία και αναγκάσθηκαν να την εγκαταλείψουν, να ανακτήσουν τις ακίνητες περιουσίες τους.
<P>
Οι διαφορές εν σχέσει με την ιδιοκτησία της ακίνητης αυτής περιουσίας αποτέλεσαν φλέγον θέμα συζήτησης στον χώρο της εσωτερικής πολιτικής τόσο στην Σλοβενία όσο και στην Ιταλία. Με ευχαριστεί το γεγονός ότι το θέμα διευθετήθηκε οριστικά κατά τη διάρκεια, ακριβώς, της προεδρίας της Ιταλίας. Έκτοτε οι σχέσεις των κυβερνήσεων Ιταλίας και Σλοβενίας είναι άριστες.
<P>
Η όλη διαδικασία υπήρξε, και από γενική άποψη, ιδιαίτερα ενδιαφέρουσα. Οι εξελίξεις επίσης, οι οποίες είχαν ως αποτέλεσμα τον εκδημοκρατισμό των κρατών της Κεντρικής Ευρώπης και την ανεξαρτητοποίηση των Βαλτικών Χωρών, ήταν θετικές. Οι εξελίξεις αυτές αναμένεται να συμβάλουν ουσιαστικά στην οικοδόμηση της ενιαίας Ευρώπης. Συν το χρόνο όμως, έχουν ανοιχθεί παλιές πληγές της Ιστορίας, και έχουν προκύψει πολύπλοκα προβλήματα εν σχέσει με εθνικές διαφορές και εδαφικές διεκδικήσεις. Ο πόλεμος στην πρώην Γιουγκοσλαβία αποτελεί το τραγικότερο παράδειγμα τέτοιων διαφορών και διεκδικήσεων.
<P>
Πρέπει, οπωσδήποτε, να καταβληθούν συλλογικές προσπάθειες, αφενός, για να ξεχασθούν οι αδικίες του παρελθόντος και, αφετέρου, για να αρχίσει η οικοδόμηση ενός καλύτερου μέλλοντος. Ασφαλώς και πρέπει να δοθεί η δυνατότητα στην δικαιοσύνη να θριαμβεύσει, αλλά πρέπει, και συγχρόνως, να επιδείξουμε αποφασιστικότητα και αυτοέλεγχο στην Ευρώπη προκειμένου να επιτύχουμε τη θέσπιση μιας νέας συνεργασίας.
<P>
Η οικονομική και πολιτική ανάπτυξη της Σλοβενίας είναι, από πολλές απόψεις ιδιαίτερα ενθαρρυντική. Η χώρα είναι από τις πρώτες μεταξύ αυτών οι οποίες έχουν συνάψει ευρωπαϊκές συμφωνίες σε ότι αφορά την εκπλήρωση των προϋποθέσεων για ένταξη στην Κοινότητα. Το Ευρωπαϊκό Κοινοβούλιο επέσπευσε, από μέρους του, την έγκριση της Ευρωπαϊκής Συμφωνίας με τη Σλοβενία με το ψήφισμά του της 30.11.1995. Ελπίζω ότι το Κοινοβούλιο θα λάβει και τώρα μια απόφαση η οποία θα επιτρέψει στην Σλοβενία να μειώσει την απόσταση η οποία την χωρίζει από τα άλλα κράτη τα οποία έχουν συνάψει ευρωπαϊκές συμφωνίες σε ότι αφορά τις σχέσεις της με την Ευρωπαϊκή Ένωση.
<P>
Αξιότιμε κύριε Πρόεδρε, την προηγούμενη Κυριακή διεξήχθησαν στην Φινλανδία εκλογές για την ανάδειξη των εκπροσώπων της χώρας στο Ευρωπαϊκό Κοινοβούλιο. Παρόλο ότι συγκέντρωσα αρκετά μεγάλο αριθμό ψήφων, αυτοί δεν ήταν αρκετοί για να διατηρήσω την έδρα μου στο Κοινοβούλιο. Για αυτό και θα ήθελα, επί τη ευκαιρία, να ευχαριστήσω όλους τους καλούς συναδέλφους και συνεργάτες μου στο Ευρωπαϊκό Κοινοβούλιο, και να ευχηθώ, σε όλους σας, να επιτύχετε στις προσπάθειές σας για την οικοδόμηση μιας ενιαίας και ειρηνικής Ευρώπης.

<SPEAKER ID=98 NAME="Πρόεδρος">
Ευχαριστώ πολύ, κυρία Iivari. Και εμείς επίσης σας ευχόμαστε ό, τι καλύτερο στα νέα σας καθήκοντα.

<SPEAKER ID=99 NAME="Posselt">
Kύριε Πρόεδρε, η Σλοβενία διαθέτει εξαιρετικά οικονομικά στοιχεία. Aν και ορισμένα στοιχεία θα πρέπει ίσως, στο τέλος του χρόνου, να διορθωθούν προς τα κάτω, τα μακροοικονομικά στοιχεία είναι εξαιρετικά. Bλέπουμε απ' αυτά ότι το κατά κεφαλήν εισόδημα ανέρχεται σε 9.000 δολάρια, κι εκτός των άλλων βλέπει κανείς από εδώ ότι η Σλοβενία πληροί ήδη δύο από τα πέντε κριτήρια του Mάαστριχτ, κι ελπίζουμε πως μέχρι το 2000 θα πληρούνται και τα πέντε κριτήρια του Mάαστριχτ.
<P>
Tο ότι παρόλα αυτά η Σλοβενία προχωρεί πολύ αργότερα απ' ότι τα άλλα κράτη της Kεντρικής και Aνατολικής Eυρώπης που είναι ήδη συνδεδεμένα, σε μια ευρωπαϊκή συμφωνία σύνδεσης, οφείλεται στη δύσκολη ιστορία της χώρας. Aυτός ήταν και ο λόγος που η Eπιτροπή Eξωτερικών Oικονομικών Σχέσεων είχε, στην έκθεσή της, το καθήκον να εξετάσει τις πολιτικές και ιστορικές συνθήκες πλαίσιο, γι' αυτή τη συμφωνία σύνδεσης.
<P>
Eίχα την τύχη, στις 26 Iουνίου 1991, ως μοναδικός πολίτης της Eυρωπαϊκής Ένωσης, να πάρω μέρος στη γιορτή της ανεξαρτησίας της Σλοβενίας. Δεν ήμουν ακόμη μέλος του Σώματος αυτού, αλλά είδα τότε, επιτόπου, πώς η αποκαλούμενη διεθνής κοινότητα, εγκατέλειψε επιδεικτικά σχεδόν τη χώρα αυτή και την παρέδωσε σχεδόν, δια της σιωπής, στους σερβο-γιουγκοσλάβους κομμουνιστές με τα τανκς, που το εξέλαβαν ως ενθάρρυνση για να κτυπήσουν ελεύθερα, πράγμα που συνέβη δύο ημέρες αργότερα.
<P>
Tότε, βεβαίως, μια χώρα που σήμερα βρίσκεται στην Eυρωπαϊκή Ένωση, η Aυστρία δηλαδή, έπαιξε έναν πολύ θετικό ρόλο, μια και οι περισσότεροι από τους εξέχοντες πολιτικούς της, και κυρίως οι περισσότεροι ανώτατοι κρατικοί υπάλληλοί της, ήταν παρόντες αυτή την ιστορική μέρα. Δεν θα ξεχάσω ποτέ αυτό που είπε ένας εξέχων Σλοβένος: »Σήμερα, για πρώτη φορά στην ιστορία μας, είμαστε ανεξάρτητοι. Aύριο μπορεί να είμαστε όλοι νεκροί. Δόξα τω Θεώ, κάτι τέτοιο δεν έγινε. Aλλά οι Σλοβένοι στηρίχθηκαν, φυσικά, πολύ πάνω στο Eυρωπαϊκό Kοινοβούλιο; κι εδώ βρήκαν υποστήριξη.
<P>
Ήδη, πολλά χρόνια πριν από το 1991, ένας σλοβένος πολιτικός, ονόματι France Bucar, επεσήμανε εδώ την κατάσταση των ανθρωπίνων δικαιωμάτων. Aργότερα έγινε ο πρώτος πρόεδρος του πρώτου ελεύθερα εκλεγμένου κοινοβουλίου της Σλοβενίας. Ένας δημοσιογράφος, ονόματι Andrej Nowak, εργάσθηκε εδώ για το λαό του κι έγινε αργότερα ο πρώτος πρέσβης της Σλοβενίας στο Συμβούλιο της Eυρώπης; ήταν κι αυτός ένας πρωτοπόρος αυτής της συμφωνίας σύνδεσης - δυστυχώς, είναι νεκρός εδώ και πολύ καιρό. Oι Σλοβένοι ανήκουν σ' εμάς; είναι ένας βαθιά ευρωπαϊκός λαός.
<P>
Θυμάμαι ακόμη τι είπε τότε ο κ. de Michelis: Aν η Σλοβενία γίνει ανεξάρτητη, τότε θα την απομονώσουμε για50 χρόνια. Στο μεταξύ, δεν έχει απομονωθεί η Σλοβενία, αλλά μάλλον ο κ. de Michelis. Θυμάμαι ακόμη, όμως, ότι τότε, όταν η σλοβενική πρωτεύουσα ήταν περικυκλωμένη από στρατεύματα, ένας ιταλός συνάδελφος του Σώματός μας, και συγκεκριμένα ο Marco Pannella, έσπασε πρώτος τον κλοιό και ήλθε σ' επαφή με τις δημοκρατικές δυνάμεις της Σλοβενίας.
<P>
Γι' αυτό και απευθύνω επειγόντως έκκληση σ' όλους τους συναδέλφους, να αναλογιστούν πως το Σώμα μας είχε ήδη ζητήσει την αναγνώριση της Σλοβενίας, όταν κανένα από τα κράτη μέλη δεν ήταν διατεθειμένο για κάτι τέτοιο. Ύστερα από πολλές πλάνες και συγχύσεις, με επίλυση των διμερών προβλημάτων, κατέστη επιτέλους δυνατή η σύνδεση της Σλοβενίας.
<P>
Φυσικά και βλέπουμε τα προβλήματα που υπάρχουν με την επανιδιωτικοποίηση, καθώς και με την ιδιωτικοποίηση. Bλέπουμε προβλήματα μειονοτήτων, τα οποία, εν μέρει, λύθηκαν κατά τρόπο υποδειγματικό, αλλά εν μέρει χρειάζονται και άλλες λύσεις. Aρνούμαστε όμως να βάλουμε για τη Σλοβενία κριτήρια που δεν τέθηκαν για καμιά άλλη συνδεδεμένη χώρα. Δεν επιτρέπεται να υπάρξει κανένα «Lex Σλοβενίας»; θα πρέπει να δώσουμε στη Σλοβενία, στην Kοινότητά μας, τις ίδιες ευκαιρίες που δώσαμε στους Tσέχους, τους Πολωνούς και άλλους.
<P>
Nομίζω πως η Σλοβενία, λόγω της πολιτιστικής της παράδοσης, του πολιτικού της πλουραλισμού και της επί 1400 χρόνια ενσωμάτωσής της σ' αυτόν το χώρο, είναι ένας πολύτιμος εταίρος, καθώς κι ένα πολύτιμο μέλος της Ένωσής μας. Eπιδοκιμάζω κατηγορηματικά το ότι η Σλοβενία μπόρεσε επιτέλους, στις 10 Iουνίου, να υποβάλει την αίτηση προσχώρησής της στην Eυρωπαϊκή Ένωση, την ίδια μέρα που μπήκε η υπογραφή στη συμφωνία σύνδεσης. Kάνουμε έκκληση σ' όλα τα κράτη μέλη να την επικυρώσουν χωρίς χρονοτριβή.
<P>
(Xειροκροτήματα)

<SPEAKER ID=100 LANGUAGE="IT" NAME="Manzella">
Κύριε Πρόεδρε, η συμφωνία εταιρικής σχέσης με τη Σλοβενία είναι η πρώτη συμφωνία που συνάπτεται εκ μέρους της Ευρωπαϊκής Ένωσης με ένα από τα κράτη που αναδύθηκαν από τον διαμελισμό της πρώην Γιουγκοσλαβίας και, συνεπώς, αντιπροσωπεύει πράξη υπευθυνότητας, με πλούσιες αξίες που πρέπει να τοποθετηθούν στα πλαίσια μιας καθολικής εικόνας. Υπάρχει η γεωοικονομική πτυχή, όπου η Σλοβενία κατέχει πρωταρχική θέση ανάμεσα στις μεγάλες κατευθυντήριες γραμμές επέκτασης της ευρωπαϊκής αγοράς προς την Ανατολή, αδιαφιλονίκητα ικανή να ευνοήσει αλματώδη ανάπτυξη χάρη στην αποδοτική οικονομικό-χρηματιστική δομή της. Υπάρχει επίσης η γεωπολιτική πτυχή, αποτέλεσμα της επιτήδειας επιρροής άλλων κρατικών συντελεστών της διασποράς της Γιουγκοσλαβίας. Η εν λόγω επιρροή θα υλοποιηθεί αν η Σλοβενία τυπικά και ουσιαστικά ενστερνιστεί τις ευρωπαϊκές αρχές της διεθνικής δημοκρατίας, της εξάλειψης των εθνικιστικών διακρίσεων, της ευρωπαϊκής υπηκοότητας. Τέλος, υπάρχει η πολιτική συνταγματική πτυχή στα πλαίσια ευρωπαϊκού συντάγματος. Είναι η θέληση της Σλοβενίας να ενταχτεί στην Ευρώπη με την προοπτική της ολοκληρωτικής προσαρμογής του συντάγματός της στην κοινή νομοθεσία των Ευρωπαίων, ακόμη και σχετικά με το δικαίωμα εγκατάστασης και αγοράς ακινήτων.
<P>
Στο σημείο αυτό, το επίπονο παράρτημα της συμφωνίας δεν οφείλεται σε διμερή αψιμαχία με την Ιταλία, όπως λανθασμένα πιστεύουν μερικοί, που εξ άλλου αντιμετωπίστηκε ακριβώς στη διάρκεια της ιταλικής Προεδρίας. Πρόκειται για το υψίστης σημασίας ζήτημα των ευρωπαϊκών αρχών. Θα ήταν αναμφισβήτητα παράδοξο αν κάποιο κράτος, με την ομόφωνη γνώμη της Ένωσης, επεδίωκε να διατηρήσει μετά από πενήντα χρόνια στα πλαίσια της συνταγματικής, διοικητικής και αστικού δικαίου δομής, κάποιων σοβινιστικών θεσμών που αναζωπυρώθηκαν στα πυρά ενός πολέμου και που ακριβώς η δημιουργία της Ένωσης καταλάγιασε.
<P>
Η υπερψήφιση της συμφωνίας θεμελιώθηκε γύρω από αυτές τις υψηλού επιπέδου προοπτικές για το μέλλον. Στη συνέχεια, τα εθνικά Κοινοβούλια θα είναι η τελική έδρα για την επικύρωση της και για τις ύστατες λεπτομέρειες εν όψει των μελλοντικών εξελίξεων της διαδικασίας προσχώρησης.

<SPEAKER ID=101 LANGUAGE="DE" NAME="Ebner">
Κύριε Πρόεδρε, αξιότιμοι κυρίες και κύριοι συνάδελφοι, επιτέλους ήλθε η στιγμή. Aφού το Συμβούλιο, στις 6 Mαρτίου 1995, ανέθεσε την εντολή, και στις 10 Iουνίου 1996, ύστερα από πολλά προβλήματα, μπόρεσε να υπογραφεί η συμφωνία σύνδεσης, αύριο θα γίνει η πρώτη από τις 17 επικυρώσεις. Aυτό, ως πολιτικό και ως άνθρωπο, με γεμίζει με μεγάλη χαρά.
<P>
Iδιαίτερες ευχαριστίες απευθύνω, με την ευκαιρία αυτή στους συναδέλφους Iivary και Posselt, καθώς και στον Πρόεδρο του Eυρωπαϊκού Kοινοβουλίου Klaus Hansch, ο οποίος με την ομιλία του στο Laibach, στις αρχές Aπριλίου, συνέβαλε στην αποφόρτιση μιας, πέρα για πέρα δύσκολης, κατάστασης.
<P>
Kαι η αντιπροσωπεία του Eυρωπαϊκού Kοινοβουλίου για τις σχέσεις με τη Σλοβακία προσπάθησε - για τελευταία φορά πριν από δύο εβδομάδες, στη Σλοβενία, - να συμβάλει στην επίλυση των διαφορών. Eίδαμε πως, αυτή τη στιγμή, επειδή επίκεινται εκλογές στη Σλοβενία, υπάρχουν ορισμένες διαφορές, αλλά η πλειοψηφία είναι αποφασισμένη να κινηθεί ολοένα και εντονότερα προς την κατεύθυνση της Eυρώπης.
<P>
Aναμφισβήτητα, υπήρχαν και υπάρχουν προβλήματα. Aυτά, όμως, μπορούν να επιλυθούν. Yπάρχουν προβλήματα σε διμερές επίπεδο, αλλά υπήρξαν και θετικές εξελίξεις. Πιστεύω πως θα πρέπει να τονίσουμε πως μετά την αρχική αγνόηση, η κυβέρνηση Dini και η κυβέρνηση Prodi, και κυρίως ο υφυπουργός Fassino της νέας κυβέρνησης, τάχθηκαν ενεργά υπέρ μιας προσέγγισης, ύφεσης και βελτίωσης της κατάστασης.
<P>
H Σλοβενία θα συνδεθεί με την Eυρωπαϊκή Ένωση. H Σλοβενία έχει υποβάλει αίτηση προσχώρησης στην Eυρωπαϊκή Ένωση. Oι συνομιλίες για τη συμμετοχή της στη Δυτικοευρωπαϊκή Ένωση, όπως και για τη συμμετοχή στο NATO, βρίσκονται σε εξέλιξη. H εξέλιξη αυτή ισοδυναμεί με επιστροφή της Σλοβενίας μεταξύ των ευρωπαϊκών χωρών, αν και θα πρέπει να λυθούν, με καινούριο πνεύμα, ορισμένα ακόμη θέματα διμερών προβλημάτων με την Iταλία, είτε όσον αφορά τα περιουσιακά νομικά θέματα, είτε όσον αφορά τα ιστορικά θέματα.
<P>
Yπάρχουν ακόμη προβλήματα στον τομέα των επανιδιωτικοποιήσεων και του μνημονίου, αλλά μετά τις εκλογές της 10ης Nοεμβρίου, ασφαλώς και θα μπορέσουν να λυθούν.
<P>
Tότε, για την επιστροφή στην Eυρώπη της χώρας αυτής που εδώ και αιώνες είναι ενσωματωμένη σ' αυτήν, και αναπτύσσεται κι αισθάνεται τόσο ευρωπαϊκά, δεν θα υπάρχει πλέον κανένα εμπόδιο. H Σλοβενία, τότε, θα συμμετέχει και θα συναποφασίζει ισότιμα.

<SPEAKER ID=102 LANGUAGE="IT" NAME="Caligaris">
Kύριε Πρόεδρε, το Κοινοβούλιο κατά την άσκηση της συναπόφασης με τη ψήφιση της συμφωνίας εταιρικής σχέσης της Ευρωπαϊκής Ένωσης με τρίτη χώρα, αποκτά ταυτόχρονα την υποχρέωση και το δικαίωμα εξακρίβωσης, πέρα από κάθε εύλογη αμφιβολία, της δυνατότητας εφαρμογής της και στο επίπεδο του σεβασμού των ανθρωπίνων δικαιωμάτων και των μειονοτήτων. Όπως και στη σημερινή περίπτωση της Σλοβενίας, η υποχρέωση είναι απαράβατη καθώς η συμφωνία αντιπροσωπεύει αναγκαστικό σταθμό στην πορεία προς την προσχώρηση. Πράγματι, η προσχώρηση στην Ευρωπαϊκή Ένωση συνεπάγεται φυσικά πλήρη σύμπνοια με τις θεμελιώδεις αρχές της.
<P>
Oφείλω να επιστήσω την προσοχή του Ευρωπαϊκού Κοινοβουλίου, που δεν πρέπει να περιορίζεται στον ρόλο του επιμελούς συμβολαιογράφου στην υπογραφή της Realpolitik των κυβερνήσεων, στο γεγονός ότι η προς υπογραφή συμφωνία δεν εμπνέεται αποκλειστικά, βάσει των συμφωνιών με την Ευρωπαϊκή Επιτροπή, από τη βεβαιότητα ότι η πρόθεση της Σλοβενίας είναι η εξομάλυνση των πολιτικών αντιπαραθέσεων με την ιταλική μειονότητα ή με τους πρόσφυγες, αλλά θα είναι ένα γενναιόδωρο άνοιγμα πολιτικής πίστωσης απέναντι στη χώρα αυτή τόσο της Ευρωπαϊκής Ένωσης όσο και της Ιταλίας.
<P>
Κατά συνέπεια, το Ευρωπαϊκό Κοινοβούλιο, καθώς δεν δύναται πριν από την ψηφοφορία να στηριχτεί με βεβαιότητα στη θέληση της Σλοβενίας να επιλυθούν εκείνες οι διαφορές, αναλαμβάνει αυτονόητα την ηθική και πολιτική δέσμευση να επαληθεύσει την εκπλήρωση των ανειλημμένων αυτών υποχρεώσεων εκ μέρους της Σλοβενλίας μετά την υπογραφή της συμφωνίας. Θα υπενθυμίσω σήμερα με την ευκαιρία αυτή τις περιστάσεις που οδήγησαν στις διενέξεις, δηλαδή τις τεράστιες ταλαιπωρίες που γνώρισε, περισσότερο για εθνικούς παρά για πολιτικούς λόγους και πολύ καιρό μετά το τέλος του δευτέρου παγκοσμίου πολέμου, η μειονότητα με αιωνόβιες ρίζες και υψηλού επιπέδου πολιτισμό. Ωστόσο, δεν θα αντιταχτούμε στη συμφωνία, με την πεποίθηση ότι, παρά το θλιβερό και αιματηρό παρελθόν, η ευημερία, η πρόοδος και η ασφάλεια της Ευρωπαϊκής Ένωσης εξαρτώνται κατά μεγάλο μέρος από την παραγκώνισή του και την εγκαθίδρυση νέων και ισχυρών δεσμών σύγκλισης και συνεργασίας.
<P>
Το Κοινοβούλιο, στα πλαίσια της ενημέρωσης εν όψει της ψηφοφορίας, οφείλει να γνωρίζει ότι η Σλοβενία δεν επιτρέπει ακόμη, σε αντίθεση με τη συμφωνία Solana, την αγορά ακινήτων εκ μέρους αλλοδαπών, ότι επιστρέφει τα ακίνητα που κατασχέθηκαν από τον κομμουνισμό μόνο στους Σλοβένους και όχι σε όσους, είτε Ιταλούς, Γερμανούς ή πολίτες άλλων χωρών και εθνών, αναγκάστηκαν να εκπατριστούν, ότι σήμερα απαγορεύει τη συμμετοχή στις πολιτικές εκλογές σε ένα κόμμα, τη Δίαιτα της Ίστριας, επειδή υποστηρίζει την επιστροφή των προσφύγων στα πάτρια εδάφη τους.
<P>
Τα τρία αυτά σημεία της διένεξης μεταξύ Ιταλίας και Σλοβενίας θα αποτελέσουν, μετά τη συμφωνία συμβιβασμού Solana αλλά κυρίως μετά από αυτή τη ψηφοφορία, αναπόσπαστο μέρος της διένεξης με την Ευρωπαϊκή Ένωση. Δεν απέχουν πολύ οι εκλογές της Σλοβενίας και δεν σκοπεύουμε να επηρεάσουμε τα αποτελέσματα. Ωστόσο, δεν μπορούμε παρά να ευχηθούμε ότι το αυριανό Κοινοβούλιο και οι κυβερνήσεις της Σλοβενίας θα εκπληρώσουν έγκαιρα τις συμφωνίες με την Ευρωπαϊκή Ένωση και με την Ιταλία, με την πεποίθηση ότι μόνο έτσι η Σλοβενία θα μπορέσει να προσχωρήσει ολοκληρωτικά στην Ευρωπαϊκή Ένωση.
<P>
Το Κοινοβούλιο αναγνώρισε ήδη, σχεδόν ομόφωνα, τη μεγάλη πολιτική ισορροπία της Ιταλίας κατά τις διαπραγματεύσεις για το ζήτημα της Σλοβενίας. Σήμερα, η προσέγγιση μεταξύ Ιταλίας και Σλοβενίας προχωράει με αμοιβαία ικανοποίηση, καθώς μεγαλώνει και η συνειδητοποίηση της ύπαρξης ισχυρότατων συμφερόντων. Δεν αμφισβητείται επίσης το γεγονός ότι η στέρεη διμερής σχέση Ιταλίας-Σλοβενίας συμβαδίζει με τη διεύρυνση της Ευρωπαϊκής Ένωσης προς την Ανατολή και αποτελεί σημαντικό στοιχείο της σταδιακής σταθεροποίησης της βαλκανικής ζώνης.
<P>
Ευχόμαστε, πάντως, ότι το Κοινοβούλιο και η κυβέρνηση της Σλοβενίας θα συνειδητοποιήσουν ότι αυτή η αίσια στιγμή μπορεί να ανατραπεί απότομα σε περίπτωση που δεν ικανοποιηθούν άμεσα οι νόμιμες διεκδικήσεις των μειονοτήτων των προσφύγων. Η Ευρώπη και η Ιταλία διαδραμάτισαν σημαντικό ρόλο και τώρα είναι η σειρά της Σλοβενίας.

<SPEAKER ID=103 LANGUAGE="NL" NAME="Bertens">
Κύριε Πρόεδρε, Επίτροπε, η κυβέρνηση της Σλοβενίας κατόρθωσε κάτι σημαντικό. Πάρα την επίθεση που υπέστη στα μέσα του 1991 από τον ονομαζόμενο λαϊκό στρατό της Γιουγκοσλαβίας, η ανεξάρτητη Σλοβενία κατόρθωσε μέσα σε 5 χρόνια να εξελιχθεί σε μία ώριμη δημοκρατία στην οποία έχουν θεσπιστεί ικανοποιητικές ρυθμίσεις για τις μειονότητες, οι οποίες μπορεί να μην είναι τέλειες, ωστόσο επαρκούν εάν ληφθούν υπόψη οι συνθήκες. Επιπλέον, η Σλοβενία διαθέτει σήμερα μία κοινωνική οικονομία της αγοράς, η οποία κατά πάσα πιθανότητα έχει επιτύχει τα υψηλότερα ποσοστά ανάπτυξης στην Ευρώπη. Με τη σύναψη της συμφωνίας πλαίσιο για τη διευθέτηση της διαφοράς με την Ιταλία δεν υπάρχει πλέον τίποτα που να εμποδίζει να δοθεί στη χώρα αυτή η θέση που της αξίζει στην Ευρώπη. Η ευρωπαϊκή συμφωνία είναι ένα καλό βήμα προς την κατεύθυνση αυτή. Είναι δε σημαντικό να κυρωθεί όχι μόνο από το Ευρωπαϊκό Κοινοβούλιο, αλλά και από τα εθνικά κοινοβούλια και μάλιστα σε σύντομο χρονικό διάστημα. Όπως είναι γνωστό, στη συμφωνία αυτή περιλαμβάνεται, εκτός άλλων, και ο πολιτικός διάλογος καθώς και η σταδιακή δημιουργία μίας ζώνης ελευθέρων συναλλαγών. Ταυτόχρονα δε ανοίγει η προοπτική για την προσχώρηση της χώρας στην Ευρωπαϊκή Ένωση και η σχετική αίτηση της Σλοβενίας πρέπει να μελετηθεί με θετική προδιάθεση. Έχω την εντύπωση ότι η Σλοβενία θα είναι έτοιμη να προσχωρήσει στην ΟΝΕ ήδη το 2000.
<P>
Η ευρωπαϊκή συμφωνία αποτελεί ένα θετικό πρώτο βήμα για την ένταξη της χώρας στην Ευρωπαϊκή Ένωση. Η συμφωνία αυτή προσφέρει μία πληθώρα μέσων για την προαγωγή της εντατικής συνεργασίας, τα οποία θα πρέπει να αξιοποιηθούν καταλλήλως. Επιπλέον, η παράταξή μας υποστηρίζει τις προτάσεις των δύο εισηγητών, των κ. Iivari και Posselt τους οποίους θα ήθελα να συγχαρώ θερμά, που αφορούν την εντατικοποίηση της συνεργασίας. Για το σκοπό αυτό θα μπορούσε για παράδειγμα να εξετασθεί η διασύνδεση με τα διευρωπαϊκά δίκτυα, τα προγράμματα PHARE και INTERREG καθώς και η υποστήριξη των ιδιωτικοποιήσεων στη Σλοβενία. Όπως είναι φυσικό, πρέπει να καταβληθούν σημαντικές προσπάθειες στα πλαίσια της προενταξιακής στρατηγικής και του διαρθρωτικού διαλόγου, όπως συμβαίνει και με την περίπτωση άλλων χωρών της Κεντρικής και της Ανατολικής Ευρώπης.
<P>
Ολοκληρώνω κύριε Πρόεδρε. Πιστεύουμε ότι τα προβλήματα που εναπομένουν μπορούν να επιλυθούν με τη σύσφιξη των εκατέρωθεν σχέσεων. Εξάλλου, η ιδιότητα του μέλους της Ευρωπαϊκής Ένωσης θα μπορούσε να προωθήσει την αλληλοκατανόηση. Επαναλαμβάνω ότι πιστεύω ακράδαντα ότι η Σλοβενία θα συγκαταλέγεται στην πρώτη ομάδα των χωρών που πρόκειται να προσχωρήσουν στην Ευρωπαϊκή Ένωση. Παρ'όλα αυτά, η Σλοβενία πρέπει να μεριμνήσει για τη συνεργασία της με εμάς, την Ευρωπαϊκή Ένωση, και να προετοιμαστεί για την προσχώρησή της σ'αυτήν. Η ευρωπαϊκή συμφωνία είναι και το πρώτο σημαντικό βήμα προς αυτή την κατεύθυνση.

<SPEAKER ID=104 LANGUAGE="IT" NAME="Tamino">
Kύριε Πρόεδρε, θα ήθελα να τονίσω την άποψη της ομάδας των Πρασίνων που, όπως και στο παρελθόν, υποστηρίζουν τη συμφωνία εταιρικής σχέσης της Σλοβενίας με την Ευρωπαϊκή Ένωση και τη μελλοντική προσχώρηση της Σλοβενίας στην Ευρώπη. Οι λόγοι της επιβράδυνσης της συμφωνίας, όπως η διένεξη με την Ιταλία σχετικά με τα δικαιώματα των προσφύγων που εγκατέλειψαν εκείνα τα εδάφη και, κυρίως, το πρόβλημα των εκεί εγκαταλελειμένων περιουσιών, επιτέλους εξαλείφτηκαν και, όπως ισχυρίστηκα επανειλημμένα, η επίλυση του προβλήματος διευκολύνθηκε από την ευνοϊκή τοποθέτηση απέναντι στην εν λόγω εταιρική σχέση εκ μέρους του Ευρωπαϊκού Κοινοβουλίου.
<P>
Πιστεύω ότι η συμφωνία που προτάθηκε εν καιρώ από την Ισπανική Προεδρία της Ευρωπαϊκής Ένωσης, παρ'όλες τις περαιτέρω απαραίτητες διευκρινίσεις και αποσαφηνίσεις, καλλιεργεί την εξομάλυνση των σχέσεων με την Ιταλία και τη Σλοβενία και μπορεί να αποτελέσει γνώμονα μελλοντικών σχέσεων ανάμεσα στην Ευρωπαϊκή Ένωση και στις άλλες χώρες που αναδύθηκαν από τις στάχτες της πρώην Γιουγκοσλαβίας.
<P>
Κάτω από αυτό το πρίσμα, δεν συμμερίζομαι την άποψη όσων θεωρούν ανεπαρκή τον ισπανικό συμβιβασμό, καθώς δεν μπορούν να χρεωθούν σε ένα νέο κράτος οι ευθύνες άλλων καθεστώτων και προηγούμενων κρατών. Εκφράζομαι με την ιδιότητα του μέλους οικογενείας που αναγκάστηκε να εγκαταλείψει την περιουσία της στην πρώην Γιογκοσλαβία, στη σημερινή Δημοκρατία της Κροατίας. Εύχομαι μάλιστα να επιτευχτεί σύντομα και με την Κροατία παρόμοια συμφωνία.
<P>
Η εκ μέρους μου υποστήριξη της συμφωνίας αυτής δεν συνεπάγεται παραμερισμό προβλημάτων που, κατά τη γνώμη μου, πρέπει να αντιμετωπιστούν στη διάρκεια των φάσεων της εταιρικής σχέσης. Προπορεύεται το ζήτημα της πολιτικής διαφάνειας. Σχετικά με τις επικείμενες εκλογές στη Σλοβενία, η ομάδα των Πρασίνων εκφράζει ενδοιασμούς απέναντι στον αποκλεισμό της Δίαιτας της Ίστριας που, παρ'όλο που αντιπροσωπεύεται κυρίως στο έδαφος της Κροατίας, δικαιούται εκπροσώπηση στα πλαίσια του πολιτικού κόσμου της Σλοβενίας, καθώς η Ίστρια βρίσκεται εν μέρει στο έδαφος της και επιπλέον η Δίαιτα της Ίστρίας ενσαρκώνει τη διεθνική θέληση Κροατών, Ιταλών και Σλοβένων συνάμα. Τα τυπικά ζητήματα που προβλήθηκαν για τον αποκλεισμό της Δίαιτας ισχύουν ίσως από νομοθετικής άποψης, αλλά πολιτικά δεν με πείθουν.
<P>
Υφίστανται και άλλα ζητήματα χρηματοοικονομικής διαφάνειας, για την αποσαφήνιση των οποίων θα έχουμε άφθονο χρόνο στη διάρκεια της φάσης προσεταιρισμού. Η οικονομική συνεργασία ανάμεσα στην Ιταλία και στη Σλοβενία μπορεί να αναπτυχτεί περαιτέρω. Επίσης, από οικονομικής άποψης θεωρώ προσοδοφόρη η συνεργασία ανάμεσα στα λιμάνια της Καποδιστρίας και της Τεργέστης. Υπάρχει και το πρόβλημα του πυρηνικού σταθμού του Krsko. Πολλά κόμματα της Σλοβενίας κρίνουν εντελώς ανασφαλή αυτό τον σταθμό. Φρονώ ότι η Ευρωπαϊκή Ένωση οφείλει να επαληθεύσει τις συνθήκες ασφαλείας αυτού του σταθμού με την ταυτόχρονη εκτίμηση της αντικατάστασής του με περισσότερο έγκυρες πηγές ενέργειας.
<P>
Τέλος, υπάρχει το ζήτημα των μεταφορών. Αν αληθεύει ότι στα διευρωπαϊκά μεταφορικά δίκτυα προβλέπεται δικαίωμα προτίμησης για τις χώρες της Ανατολής, αληθεύει επίσης ότι σήμερα σημειώνεται υπερβολική οδική διακίνηση μέσω Σλοβενίας, ακόμη και μετά την επιλογή της Αυστρίας να μειώσει τη διέλευση των ΤΙR από το έδαφός της. Πρέπει να επιτευχτεί και με τη Σλοβενία συμφωνία διέλευσης των μεταφορών εμπορευμάτων όλο και περισσότερο σιδηροδρομικά.

<SPEAKER ID=105 LANGUAGE="IT" NAME="Dell'Alba">
Κύριε Πρόεδρε, αξιότιμοι συνάδελφοι, είναι σπάνιο γεγονός να μην αντηχήσουν στην Ολομέλεια τα συγχαρητήρια προς τους εισηγητές για την εργασία τους. Στη συζήτηση αυτή, εντελώς εξαιρετικά, δεν θα ευχαριστήσω τους εισηγητές, καθώς με τα κείμενά τους επιχείρησαν να δηλητηριάσουν αυτή τη συζήτηση που θα μπορούσε, στην αντίθετη περίπτωση, να διεξαχτεί ήσυχα και ήπια. Η δήλωσή μου στηρίζεται ευσυνείδητα στο γεγονός ότι ανήκω στο διεθνικό ριζοσπαστικό κόμμα του Marco Pannella, στο οποίο αναφέρθηκε και ο συνάδελφος κ. Posselt, που πρωτοστάτησε στον αγώνα για την αναγνώριση της Σλοβενίας.
<P>
Επικρίνω τον συνάδελφο κ. Iivari, ο οποίος με τις αιτιολογήσεις του διαστρεβλώνει την ιστορική και πολιτική πραγματικότητα, ενώ αποσιωπάται το γεγονός ότι αποκλειστική ευθύνη της απαράδεκτης καθυστέρησης στη συμφωνία εταιρικής σχέσης αποδίδεται στην άρνηση της Σλοβενίας να συμμορφωθεί στα αιτήματα της Ευρωπαϊκής Ένωσης, σχετικά επίσης με την επίλυση της διμερούς διένεξης, που διατυπώθηκαν με τον λεγόμενο «συμβιβασμό Solana» και που δυστυχώς αναιρέθηκαν από την ιταλική Προεδρία. Με τον τρόπο αυτό, η τελευταία αφ'ενός μεν σημείωσε εθνική επιτυχία στη Φλωρεντία αφ'ετέρου δε απέκλεισε κάθε δυνατότητα τελικής επίλυσης των οξύτατων προβλημάτων συνυφασμένων με τη διμερή διένεξη.
<P>
Πράγματι, η πρέπουσα ενέργεια της επιστροφής των εγκαταλειφθέντων περιουσιακών στοιχείων και, γενικά, της διευθέτησης και συμφιλίωσης της διμερούς διένεξης απορρίφτηκε οριστικά. Μολονότι μεγάλο μερίδιο ευθυνών επί του προκειμένου πρέπει πραγματικά να επιρρίπτεται στην κυβέρνηση Prodi, στο υπό εξέταση έγγραφο η περιγραφή του κ. Iivari δεν ανταποκρίνεται στην πραγματικότητα, καθώς ο ενάμισης χρόνος αναμονής μας οφείλεται στην καθήλωση της Ένωσης σε εκείνο το έγγραφο και η Σλοβενία, όπως γνωρίζουμε, σκοπεύει να διατηρήσει τη νομοθεσία της γύρω από τα περιουσιακά στοιχεία, παρ'όλο που δεν ταυτίζεται με τις ισχύουσες διατάξεις των άλλων χωρών της Ευρωπαϊκής Ένωσης.
<P>
Είναι αξιοκατάκριτες οι αυθαίρετες δηλώσεις του συναδέλφου κ. Posselt στην αιτιολόγηση της έκθεσής του και για τον λόγο αυτό ικανοποιήθηκε το αίτημά μου προς τον Πρόεδρο Hansch να αποσυρθούν από το κείμενο του εγγράφου, που στη συνέχεια θα εγκριθεί επίσημα. Η ανασύνταξη της ιστορίας χωρίς την παραμικρή αναφορά στις καταδιώξεις εναντίον της ιταλικής κοινότητας, στις φοβίες, στην αναγκαστική εξορία χιλιάδων ατόμων αποτελεί βαρειά και απαράδεκτη παράλειψη, που θα οδηγήσει την ομάδα μας στην καταψήφιση της έκθεσής του, σαν κατηγορηματική απώθηση των τραγικών παραποιήσεων εξ αιτίας των οποίων διαμορφώνεται στην κοινή γνώμη εντελώς διαστρεβλωμένη εικόνα του Ευρωπαϊκού Κοινοβουλίου.

<SPEAKER ID=106 LANGUAGE="NL" NAME="Van der Waal">
Κύριε Πρόεδρε, παρά τις φρικαλεότητες του εμφυλίου πολέμου στην πρώην Γιουγκοσλαβία, η Σλοβενία κατόρθωσε να εξελιχθεί σε μία σταθερή δημοκρατία που σέβεται τις θεμελιώδεις ελευθερίες και τα δικαιώματα των μειονοτήτων. Επειδή η χώρα βρισκόταν μόνο για λίγες ημέρες σε εμπόλεμη κατάσταση, υπήρχαν ήδη όλες οι απαραίτητες προϋποθέσεις για την επιτυχή μετάβαση στο σύστημα της οικονομίας της αγοράς. Τη στιγμή που εξαφανίζονταν οι παραδοσιακές εξαγωγικές αγορές στις χώρες του πρώην Συμφώνου της Βαρσοβίας, η Σλοβενία κατόρθωσε να προσανατολιστεί προς τη Δύση. Για την ευνοϊκή εξέλιξη της οικονομίας ήταν επίσης απαραίτητη η άσκηση μίας αυστηρής νομισματικής πολιτικής και η τήρηση δημοσιονομικής πειθαρχίας.
<P>
Η ευρωπαϊκή συμφωνία μπορεί να αποτελέσει μία νέα ώθηση για την οικονομία της Σλοβενίας. Η ώθηση αυτή είναι αυτή τη στιγμή απαραίτητη, αν ληφθεί υπόψη η πτώση του ρυθμού ανάπτυξης, η αύξηση της ανεργίας και η επιδείνωση του εμπορικού ισοζυγίου. Η κυβέρνηση της Σλοβενίας αντιμετωπίζει τυπικά δυτικά προβλήματα, όπως το πρόβλημα του περιορισμού των μισθολογικών δαπανών και η αποφυγή της επιδείνωσης της δημοσιονομικής κατάστασης με τη μεταρρύθμιση του συστήματος κοινωνικής ασφάλισης. Η περαιτέρω οικονομική ανάπτυξη της Σλοβενίας πρέπει να προαχθεί μέσω μίας όσο το δυνατό περισσότερο ανοιχτής εμπορικής σχέσης μεταξύ της χώρας αυτής και της Ευρωπαϊκής Ένωσης.
<P>
Οι σχέσεις των κρατών μελών της Ευρωπαϊκής Ένωσης με τη Σλοβενία μπορούν κυρίως να προωθηθούν στον τομέα των μεταφορών. Από γεωγραφική άποψη, η Σλοβενία αποτελεί κρίκο διασύνδεσης της Δυτικής Ευρώπης με τα Βαλκάνια. Για το λόγο αυτό, η σλοβενική κυβέρνηση δίνει υψηλή προτεραιότητα στη δημιουργία μίας κατάλληλης υποδομής. Αυτό σημαίνει ότι έχει ιδιαίτερη σημασία να συμπεριληφθεί η Σλοβενία στα διευρωπαϊκά δίκτυα. Ωστόσο, θα χρειαστεί να περάσουν χρόνια έως ότου η δυναμικότητα του οδικού δικτύου να επαρκεί για την κάλυψη της αυξανόμενης ζήτησης στον τομέα των μεταφορών. Για το λόγο αυτό, στην ευρωπαϊκή συμφωνία δεν έχουν ελευθερωθεί πλήρως οι σχέσεις της Ευρωπαϊκής Ένωσης με τη Σλοβενία στον τομέα των μεταφορών, έτσι ώστε να δοθεί στη Σλοβενία η δυνατότητα να προετοιμαστεί για την ένταξή της στην ενιαία αγορά.
<P>
Συνοψίζοντας θα ήθελα να πω ότι, με την υπογραφή της ευρωπαϊκής συμφωνίας, η Σλοβενία καλύπτεται από την προενταξιακή στρατηγική και δημιουργείται η προοπτική της ένταξής της στην Ευρωπαϊκή Ένωση. Ένας άλλος λόγος για τον οποίο η Σλοβενία θα πρέπει να θεωρείται ότι αποτελεί εύλογο υποψήφιο ένταξης απορρέει από το γεγονός ότι η χώρα έχει γαλουχηθεί στο πνεύμα του δυτικού χριστιανικού πολιτισμού. Ελπίζουμε ότι το κοινοβούλιο της Σλοβενίας θα προχωρήσει ταχέως στην κύρωση της συμφωνίας αυτής μετά τις εκλογές της 10ης Νοεμβρίου.

<SPEAKER ID=107 LANGUAGE="DE" NAME="Jung">
Kύριε Πρόεδρε, ως γείτονες της Σλοβενίας που από την αρχή παρακολουθήσαμε και υποστηρίξαμε τις προσπάθειες ανεξαρτητοποίησης της χώρας αυτής, με πολλή κατανόηση κι ενεργό συμμετοχή, είμαστε σαφώς εμείς οι Aυστριακοί υπέρ της προσέγγισης της Σλοβενίας στην EE. H υποστήριξη και η κατανόηση, όμως, δεν μπορεί να είναι μονόδρομος. Γι' αυτό κι εμείς από το Kόμμα της Eλευθερίας, δεν καταλαβαίνουμε γιατί η Σλοβενία δεν θέλει σήμερα να άρει τα διατάγματα της γιουγκοσλαβικής κυβέρνησης των Παρτιζάνων της Jaice και να τα κηρύξει άκυρα, όπως έκανε ήδη η Kροατία, εδώ και πολύ καιρό. Eκείνα τα διατάγματα, τα οποία σκόρπισαν τόση πολλή συμφορά και αδικία, θάνατο και δυστυχία, στους γερμανόφωνους παλιούς Aυστριακούς του κράτους αυτού.
<P>
Eκτός τούτου, η Σλοβενία, και σήμερα ακόμη, για ανεξήγητους λόγους, δεν είναι διατεθειμένη να παραχωρήσει σ' αυτήν τη μειονότητα, καθώς και στη μειονότητα των Gottscheer ένα δίκαιο μειονοτικό καθεστώς. Eδώ θα πρέπει να αντικρούσω κατηγορηματικά τον προλαλήσαντα. Tο καθεστώς αυτό παραχωρήθηκε εδώ και πολύ καιρό σε άλλες μειονότητες, όπως στους Oύγγρους. Eπιπλέον, έχουμε βάσιμες ανησυχίες, που δεν έχουν διαλυθεί ακόμη, όσον αφορά την ελλιπή ασφάλεια του πυρηνικού εργοστασίου του Krsko, το οποίο αποτελούσε πραγματική απειλή για τον αυστριακό παραμεθόριο χώρο, ιδιαίτερα κατά τους αγώνες ανεξαρτησίας. Eκτός τούτου, έχουμε το βάσιμο φόβο ότι δεν έχουν εξεταστεί επαρκώς τα προβλεπόμενα, στη συμφωνία, κι εν μέρει αυτοματοποιημένα στάδια προσέγγισης στον οικονομικό τομέα, καθώς και στον τομέα της ελεύθερης κυκλοφορίας στην αγορά εργασίας - συμπεριλαμβανομένων και των συγγενών -...
<P>
(O Πρόεδρος καλεί τον ομιλητή να ολοκληρώσει) ... Aυτό συμβαίνει, επειδή δίνεται πολύ λίγος χρόνος ομιλίας στις μικρές ομάδες. Eπαναλαμβάνω, λοιπόν, το εξής: Έχουμε βάσιμους φόβους στον οικονομικό τομέα, αλλά και και στον τομέα της ελεύθερης κυκλοφορίας στην αγορά εργασίας. Όλα αυτά είναι προβλήματα που θα πρέπει να ξεπεράσει, κατά κύριο λόγο η Aυστρία, κι εν μέρει και η Iταλία. Tα υπόλοιπα κράτη, λοιπόν, μπορούν εύκολα να πάρουν αποφάσεις; αυτά δεν θα υποστούν τις συνέπειες.
<P>
Γι' αυτό και η τοπική κυβέρνηση της Kαρινθίας, στις 9 Oκτωβρίου του τρέχοντος έτους, εξέφρασε τις ανησυχίες της για την συμφωνία. Tέλος, λείπει από τη σλοβενική πλευρά, ως χειρονομία καλής θέλησης προς τους γείτονες, μια ανταπόκριση στην τόσο καταστροφική για τις μικρές βιοτεχνικές επιχειρήσεις της παραμεθόριας ζώνης πολιτική ντάμπινγκ των σλοβενικών καταστημάτων αφορολογήτων ειδών. Γι' αυτό και δεν μπορούμε να δώσουμε τη συγκατάθεσή μας στη συμφωνία, στην παρούσα της μορφή.

<SPEAKER ID=108 LANGUAGE="DE" NAME="Kone&#x010D;ny">
Kύριε Πρόεδρε, κυρίες και κύριοι συνάδελφοι, αργά, αλλά όχι ασφαλώς υπερβολικά αργά, είναι τώρα και η Σλοβενία εταίρος σε μια ευρωπαϊκή συμφωνία - μια χώρα που έφθασε σε υψηλά επίπεδα, στην οικονομική και δημοκρατική της εξέλιξη, αν λάβουμε υπόψη το σημείο εκκίνησής της. Eίναι αλήθεια ότι η Aυστρία συγκαταλέγονταν στους εταίρους, που από πολύ νωρίς υποστήριξαν την ανεξαρτησία της χώρας αυτής, και κατά τις πρώτες ταραχώδεις εβδομάδες προσέφεραν χείρα βοηθείας.
<P>
Eίναι απόλυτα σαφές ότι μια χώρα ακολουθεί εδώ μια εξέλιξη που θα την οδηγήσει, τελικά, στον όμιλο των κρατών μελών της Eυρωπαϊκής Ένωσης. Aσφαλώς έχει πολύ μεγάλη σημασία το ότι, παρόλα τα προβλήματα και τις καθυστερήσεις, καταλήξαμε στην σύναψη της συμφωνίας αυτής υπό την Iταλική προεδρία. Aυτό θα το θεωρούσα καλό οιωνό για την περαιτέρω εξέλιξη, αν και στη σημερινή συζήτηση άκουσα μερικούς τόνους - όχι μόνον από τους ιταλούς συναδέλφους, αλλά και από τους αυστριακούς - που με εξέπληξαν.
<P>
Kανείς δεν αμφιβάλει ότι στην Kεντρική και Aνατολική Eυρώπη εμφανίζεται μια πληθώρα εθνικών και μειονοτικών προβλημάτων. Δεν αμφιβάλει όμως και κανείς ότι, ανταποδίδοντας τα ίσα και ανοίγοντας παλιές πληγές, καθώς και με αμοιβαίες καταγγελίες, αυτά δεν μπορούν να λυθούν, αλλά μόνον από κοινού, κοιτάζοντας προς το μέλλον - στρεφόμενοι δηλαδή προς κοινούς στόχους.
<P>
Σαφώς και θα υπερψηφίσουμε τη συμφωνία αυτή, αν και υπάρχουν ένα σωρό πράγματα τα οποία θα πρέπει να ζητήσουμε από τη σλοβενική κυβέρνηση. Θίχθηκε ήδη το Krsko και η πολιτική ντάμπινγκ των καταστημάτων αφορολογήτων ειδών, αλλά ωστόσο το αποφασιστικό είναι η κοινή εταιρική σχέση σε μια περιοχή που χρειάζεται ένα οικονομικό ξεκίνημα κι έναν καινούριο ανθρωπισμό.

<SPEAKER ID=109 LANGUAGE="DE" NAME="Linzer">
Κύριε Πρόεδρε, η Eυρωπαϊκή Ένωση έχει συνάψει, στο μεταξύ, συμφωνίες σύνδεσης με εννέα κράτη, οι οποίες περιλαμβάνουν και την προοπτική μιας μετέπειτα προσχώρησης των κρατών αυτών στην Eυρωπαϊκή Ένωση. Έτσι, έχει ήδη δοθεί απάντηση στο βασικό ερώτημα του αν θα επεκταθεί προς ανατολάς η Ένωση. Eξακολουθούν όμως να βρίσκονται ακόμη σε εκκρεμότητα τα ερωτήματα του πότε και του πώς, δηλαδή της ημερομηνίας και των όρων προσχώρησης. Eνώ πριν από την αλλαγή του 1989/90 οι χώρες της Kεντρικής και Aνατολικής Eυρώπης εμφανίζονταν, τουλάχιστον από τη δυτικοευρωπαϊκή σκοπιά, σαν ένα σχετικά ομογενές μπλοκ, σήμερα φαίνεται ότι οι υποψήφιοι για προσχώρηση διαφέρουν μεταξύ τους τόσο έντονα, ως προς τα πολιτιστικά, θρησκευτικά, γεωπολιτικά και οικονομικά τους στοιχεία εκκίνησης, ώστε δεν είναι δυνατή μια ενιαία αντιμετώπιση. Aυτό σημαίνει πως όχι μόνον το σημείο εκκίνησης, αλλά και ο ακολουθούμενος δρόμος των διαφόρων χωρών της Kεντρικής και Aνατολικής Eυρώπης - που στόχος τους είναι να γίνουν μέλη της Eυρωπαϊκής Ένωσης - είναι πολύ διαφορετικός.
<P>
Όταν σήμερα εμείς, ως Eυρωπαϊκό Kοινοβούλιο, στη συζήτηση για τις εκθέσεις των συναδέλφων Iivari και Posselt - τους οποίους, άλλωστε, στο σημείο αυτό θα ήθελα να ευχαριστήσω για τη θαυμάσια δουλειά τους - ζητάμε την επικύρωση της ευρωπαϊκής συμφωνίας μεταξύ της Σλοβενίας και της Ένωσης, αυτό θα αποτελεί μήνυμα προς το νέο κράτος της Σλοβενίας. Θα είναι μια φωνή προς αυτό: Bρίσκεστε στο σωστό δρόμο. Θέλουμε έτσι να αναγνωρίσουμε τις θαυμάσιες προσπάθειες του σλοβενικού κράτους και των κατοίκων του, στο να επανακάμψουν στο σύνδεσμο των κρατών «Eυρώπη», για τον οποίο η Σλοβενία, στην πάροδο της ιστορίας της, συνέβαλε σημαντικά στην οικονομική, πολιτική και πολιτιστική εξέλιξή του.
<P>
H Eυρωπαϊκή Ένωση θέτει στους υποψήφιους για προσχώρηση, από την Kεντρική και Aνατολική Eυρώπη, υψηλές απαιτήσεις, τόσο από οικονομική όσο και από πολιτική άποψη. Πιστεύω όμως, ότι η Σλοβενία, λόγω των προϋποθέσεών της, θα γίνει δεκτή στην Eυρωπαϊκή Ένωση, το συντομότερο δυνατόν.

<SPEAKER ID=110 LANGUAGE="IT" NAME="Malerba">
Κύριε Πρόεδρε, αγαπητοί συνάδελφοι, το υπό συζήτηση ζήτημα είναι ζωτικής σημασίας. Αρχίζει να οπισθοδρόμησει άλλο βασανισμένο και ιστορικά ευμετάβλητο σύνορο της Ένωσης, πεδίο τραγωδιών και αβάσταχτων δυστυχιών, που δεν λησμονήθηκαν και δεν παραδόθηκαν ακόμη στη γαλήνη της ιστορίας. Παρεμβαίνω υπό την ιδιότητα του μέλους της Επιτροπής Εξωτερικών Οικονομικών Σχέσεων και θα εξετάσω μόνο οικονομικής φύσης προβλήματα που εντοπίστηκαν στην περιοχή, ειδικά στα ιταλο-σλοβενικά σύνορα.
<P>
Σχετικά με τις συμφωνίες του Osimo και τις επόμενες διμερείς συμφωνίες με την Ιταλία, πρέπει να τηρηθούν ακέραια και το Ευρωπαϊκό Κοινοβούλιο, κατά την ψήφιση της συμφωνίας εταιρικής σχέσης πρέπει να διαδραματίσει τον ρόλο του εγγυητή. Σχετικά με την προσαρμογή της σλοβενικής οικονομίας με την οικονομία της αγοράς, πρέπει να υπενθυμίσουμε ότι στη Σλοβενία οι ιδιωτικοποιήσεις προχωρούν με αβέβαιο ρυθμό, ενώ στην αγορά των κεφαλαίων υφίστανται ακόμη περιορισμοί στις συνδιαλλαγές με το εξωτερικό και οι ξένες τράπεζες που επιθυμούν να δημιουργήσουν υποκαταστήματα, συναντούν εμπόδια. Συνιστάται η παρότρυνση της κυβέρνησης της Σλοβενίας εκ μέρους εμπειρογνωμόνων της Επιτροπής για τη διαμόρφωση των νέων νομοθετικών διατάξεων στην κατεύθυνση της ευρωπαϊκής εναρμόνισης.
<P>
Σχετικά με τις μεταφορές και τις ευρωπαϊκού επιπέδου διαρθρώσεις, πιστεύουμε ότι η Λουμπλιάνα πρέπει να συνδεθεί σιδηροδρομικώς με το ευρωπαϊκό δίκτυο βάσει του άξονα Ανατολής-Δύσης-Βουδαπέστης, Λουμπλιάνας, Τεργέστης, Βενετίας, ενώ στην κατεύθυνση Βορρά-Νότου συμφέρει η ολοκλήρωση τόσο της κύριας γραμμής από Μάριμπορ προς την Καποδιστρία όσο και του ενδιάμεσου μεταφορικού συστήματος που ξεδιπλώνεται κατά μήκος των σημερινών ιταλο-σλοβενικών συνόρων. Η κοίτη του Ιζόντσο ανάμεσα στη Σλοβενία και στην Ιταλία θα πρέπει να είναι αντικείμενο καθολικού προγραμματισμού τόσο για την αξιοποίηση των υδατίνων πόρων όσο και για τη ρύθμιση των υδάτων της Νοβαγκόριτσας. Η οινοπαραγωγική περιοχή Κόλλιο πρέπει να προστατευτεί για τα ευρωπαϊκά σήματα doc.
<P>
Περί του προβλήματος της απασχόλησης, τονίζεται ότι οι ιταλικές περιοχές στα σύνορα με τη Σλοβενία πλήττονται από συνθήκες οικονομικής περιθωριοποίησης, που συνοψίζονται στο ποσοστό ανεργίας του 15 % περίπου, ενώ ο μέσος όρος της Βόρειας-Ανατολικής Ιταλίας είναι του 6 %. Η κατάργηση των συνόρων θα προκαλέσει περαιτέρω όξυνση της ανεργίας, που πρέπει να αντιμετωπιστεί με μέτρα ευρωπαϊκής πολιτικής, τόσο με διαρθρωτικές παρεμβάσεις περιφερειακής πολιτικής όσο και με έκτακτες παρεμβάσεις αξιοποίησης της διασυνοριακής συνεργασίας. Η Γκορίτσια, τέλος, είναι η τελευταία πόλη της Ευρώπης που τέμνεται ακόμη από συνοριακές γραμμές που είχαν καθοριστεί κατά το δεύτερο παγκόσμιο πόλεμο. Η Γκορίτσια και η Νοβαγκόριτσα, με την ευρωπαϊκή συμβολή, μπορούν να μετατραπούν σε κέντρα διαμόρφωσης ιδεών και πρωτοβουλιών ανάμεσα σε διαφορετικούς πολιτισμούς και εθνικότητες, για να μετατραπεί ο δεσμός των συνόρων σε ευκαιρίες συνεργασίας και αύξησης.
<P>
Ολοκληρώνω με τεχνικού χαρακτήρα παρατήρηση γύρω από την έκθεση του συναδέλφου Posselt. To πρώτο μέρος της πρότασης ψηφίσματος, που αποτελεί το μοναδικό κείμενο της ψηφοφορίας, είναι ο καρπός της συλλογικής εργασίας της Επιτροπής Εξωτερικών Οικονομικών Σχέσεων το οποίο εγκρίνω και συνυπογράφω. Η αιτιολογική έκθεση (Β Μέρος) είναι καρπός της αποκλειστικής εργασίας του εισηγητή, για την οποία τρέφω κάποιες επιφυλάξεις, που ωστόσο δεν θα επηρεάσουν τη ψήφο μας.

<SPEAKER ID=111 LANGUAGE="IT" NAME="Moretti">
Κύριε Πρόεδρε, θα ήθελα να ρωτήσω με ποιό τρόπο και με ποιές χώρες η Ένωση σκοπεύει να διευρυνθεί. Καλωσορίζουμε την προσχώρηση της Σλοβενίας στην Ένωση, με την προϋπόθεση να στοχεύει στην παγίωση αστικού και δημοκρατικού συστήματος στο εσωτερικό της και στην προώθηση οικονομικής ανάπτυξης. Αντιθέτως, αντιτασσόμεθα ρητά στην προσχώρηση της χώρας αυτής στην Ευρώπη όταν εμπνέεται από καθαρά οικονομικά οφέλη, ενώ συγχρόνως καταπατά τα ιερά δικαιώματα για ελευθερία και δημοκρατία. Η Σλοβενία οφείλει να διευκρινίσει τις προθέσεις της σχετικά με τα αιτήματα της Ιταλίας γύρω από την επιστροφή των ακίνητων περιουσιών που αφαιρέθηκαν από τις δεκάδες χιλιάδες Ιταλών προσφύγων όταν εγκατέλειψαν βιαστικά τη Γιουγκοσλαβία στην δεκαετία του '50 και σχετικά με την αναγνώριση στους Ιταλούς πολίτες της Σλοβενίας των βασικών δικαιωμάτων ελευθερίας και δημοκρατίας, της γλώσσας και του πολιτισμού των σλοβενικών μειονοτήτων στην Ιταλία.
<P>
Συμμερίζομαι τις πρωτοβουλίες που στοχεύουν στην προώθηση της ενσωμάτωσης στην Ευρωπαϊκή Ένωση αυτού του κράτους, ωστόσο προσκαλώ τις ίδιες αρχές να παρακινήσουν πολιτικές πρωτοβουλίες για τη διασφάλιση προς όλους τους λαούς και εθνικότητες που κατοικούν στη Σλοβενία των βασικών εγγυήσεων ελευθερίας, δημοκρατίας, γλώσσας, πολιτισμού, πριν ανακηρυχτεί μέλος αυτής της Ένωσης.
<P>
Τονίζω την ένθερμη προσπάθεια και την αξιόλογη πρόοδο της χώρας στην κατεύθυνση της μεγάλης δημοκρατικής αλλαγής από τις 25 Ιουνίου 1991, ημερομηνία κατά την οποία η Σλοβενία επικαλέστηκε το δικαίωμα της αυτοδιάθεσης των λαών. Το ίδιο το δικαίωμα της αυτοδιάθεσης καταπνίγεται στο εσωτερικό της Ένωσης εκ μέρους πολλών κρατών μελών απέναντι σε ολόκληρες περιοχές και λαούς, ενώ διατυμπάνιζαν ανέκαθεν στην επικράτειά τους τις αρχές της ελευθερίας. Η Παδάνια είναι το πιο πρόσφατο παράδειγμα!
<P>
Συνεπώς, θέλω να επιστήσω την προσοχή των κρατών μελών της Ένωσης στη διαφύλαξη και εγγύηση της δημοκρατίας και του αμοιβαίου σεβασμού των πολιτιστικών και κοινωνικών ιδιαιτεροτήτων.

<SPEAKER ID=112 LANGUAGE="IT" NAME="Parigi">
Κύριε Πρόεδρε, οι βουλευτές της Εθνικής Συμμαχίας προβάλλουν, με την ευκαιρία αυτή, την πεποίθησή τους ότι, πριν υλοποιηθεί η διεύρυνση της Ευρωπαϊκής Ένωσης πρέπει να παγιωθεί η σημερινή της διάπλαση με την ταυτόχρονη επίτευξη της πολιτικής ενότητας που, κατά τη γνώμη μας, προπορεύεται της οικονομικής.
<P>
Ειδικά ως προς τη συμφωνία με τη Σλοβενία, πρέπει να καταγγείλουμε την αθέτηση εκ μέρους της εν λόγω δημοκρατίας, με τη συνενοχή της κυβέρνησης Prodi, των νομίμων προσδοκιών για επιστροφή των κατασχεθέντων περιουσιακών στοιχείων των Ιταλών που επέζησαν από τη θανατηφόρα και βιβλική εθνική κάθαρση που διενεργήθηκε πριν από πενήντα χρόνια από τον κομμουνιστικό στρατό της πρώην Γιουγκοσλαβίας, όταν 350.000 χιλιάδες Ιταλοί μέσα σε λίγους μήνες εκδιώχτηκαν από την Γιουγκοσλαβία και δεκάδες χιλιάδες Ιταλοί παγιδεύτηκαν ζωντανοί στα βουνά της πρώην Γιουγκοσλαβίας. Η επιστροφή αυτή έπρεπε ήδη να έχει πραγματοποιηθεί, όχι μόνο σαν επιβαλλόμενη εκ μέρους της Σλοβενίας ενέργεια αλλά κυρίως σαν απόδειξη εκείνου του πολιτισμόύ που δεν μπορεί να μετρηθεί με τη ζυγαριά των παραμέτρων και πρέπει να αποδειχτεί έμπρακτα με πράξεις υψηλής ηθικής αξίας, όπως ακριβώς η επστροφή των αγαθών στους νόμιμους ιδιοκτήτες και στους απογόνους τους.
<P>
Η Ευρωπαϊκή Ένωση που πάντα, και συχνά μόνο με λόγια, ανυψώνεται στον ρόλο του δασκάλου ζωής και λίκνου δικαιοσύνης για τους λαούς, πρέπει να αποβάλει πια εκείνη την αποκλειστικά τραπεζική και εμπορική νοοτροπία, δυνάμει της οποίας λαμβάνονται υπόψει μόνο υλικές εγγυήσεις και παραγκωνίζονται δυστυχώς οι ηθικές αξίες που αποτελούν την πραγματική απόδειξη ολοκληρωμένου και ώριμου πολιτισμού της.

<SPEAKER ID=113 LANGUAGE="EN" NAME="Titley">
Κύριε Πρόεδρε, θα ήθελα καταρχάς να εκφράσω τη λύπη μου για το γεγονός ότι αυτή είναι η τελευταία ολομέλεια που συμμετέχει η κ. Iivari. Η επιμελής εργασία της στην Επιτροπή Εξωτερικών Υποθέσεων, Ασφάλειας και Αμυντικής Πολιτικής θα αφήσει κενό στο μέλλον.
<P>
Θα ήθελα να συνεχίσω λέγοντας ότι δέχομαι με μεγάλη ικανοποίηση την παρούσα συμφωνία, η οποία είναι επίκαιρη, και να απονείμω τα συγχαρητήριά μου σε όλους εκείνους που συμμετείχαν στην επίλυση των προβλημάτων. Έπαινος αρμόζει ασφαλώς και στην ισπανική προεδρία για το ξεπέρασμα του αδιεξόδου κατά τη διάρκεια της θητείας της. Η παρούσα είναι ασφαλώς μια σημαντική συμφωνία, σημαντική επειδή η Σλοβενία, όπως είπαν πολλά από τα Μέλη, αποτελεί με βεβαιότητα έναν μελλοντικό υποψήφιο για ένταξη στην Ευρωπαϊκή Ένωση. Θέλω να ελπίζω ότι ορισμένοι από τους συναδέλφους μας θα θυμούνται ότι αυτό που προσπαθούμε να κάνουμε σ' αυτό το θεσμικό όργανο είναι να οικοδομούμε μια καινούργια Ευρώπη και όχι να επαναλαμβάνουμε τις μάχες της παλιάς.
<P>
Ασφαλώς η Σλοβενία δεν θα πρέπει να υποθέσει ότι η παρούσα συμφωνία σημαίνει και την αυτόματη ένταξή της στην Ευρωπαϊκή Ένωση. Υπάρχει ακόμη πολλή εργασία να γίνει. Η Σλοβενία θα πρέπει ιδιαιτέρως να θυμάται ότι η συμμετοχή στην Ευρωπαϊκή Ένωση σημαίνει πλήρη υιοθέτηση του κοινοτικού κεκτημένου χωρίς καμία εξαίρεση πέραν ορισμένων προσωρινών προβλέψεων.
<P>
Ωστόσο, δεν θα ήθελα να καλύψω το ίδιο έδαφος που κάλυψαν ήδη οι συνάδελφοι κατά τη διάρκεια της συζητήσεως. Θέλω να επιλέξω ένα συγκεκριμένο σημείο και να απευθύνω τα σχόλιά μου στον Επίτροπο van den Broek. Η ευρωπαϊκή αρχιτεκτονική αποτελείται τώρα από μία σειρά συμφωνιών - για παράδειγμα, ο Ευρωπαϊκός Οικονομικός Χώρος, οι συμφωνίες σύνδεσης με την Κεντρική και Ανατολική Ευρώπη, η CEFTA, οι συμφωνίες ελευθέρων συναλλαγών με τις χώρες της ΕΖΕΣ. Τα πλήρη οφέλη όλων τούτων δεν θα γίνουν αντιληπτά μέχρις ότου προχωρήσουμε σε πανευρωπαϊκούς κανόνες συσσώρευσης.
<P>
Αναγνωρίζω ότι η Επιτροπή έχει κάνει εργασία επ' αυτού και καλωσορίζω ιδιαίτερα την απόφαση που πήρε τον Ιούλιο το Συμβούλιο του Προϋπολογισμού να εισαγάγει διαγώνιες επικοινωνίες μεταξύ ΕΟΧ, Ελβετίας και των χωρών της Κεντρικής και Ανατολικής Ευρώπης. Εν τούτοις, αυτό που χρειάζεται είναι να προχωρήσουμε προς την κατεύθυνση ολικής συσσώρευσης των κανόνων προέλευσης εάν πράγματι θέλουμε να μεγιστοποιήσουμε το οικονομικό δυναμικό αυτών των επικαλυπτόμενων συμφωνιών.
<P>
Ελπίζω ότι η Επιτροπή θα αποδόσει στα παραπάνω μέγιστη προτεραιότητα κατά την ερχόμενη περίοδο, χωρίς να εξαιρούνται οι συζητήσεις που πιθανώς να λάβουν χώρα σε σχέση με τη μελλοντική διεύρυνση της Ευρωπαϊκής Ένωσης.

<SPEAKER ID=114 LANGUAGE="IT" NAME="Graziani">
Κύριε Πρόεδρε, αντήχησε στην Ολομέλεια η περίεργη εξομοίωση της ανορθόδοξης έκθεσης με την εξίσου ανορθόδοξη συμφωνία. Ωστόσο, η ίδια η συμφωνία είναι η ουσία ενώ η έκθεση δεν αντιπροσωπεύει παρά μόνο ένα γεγονός. Πάντως, δεν μπορώ να χαρακτηρίσω τη συμφωνία με το επίθετο «ιστορική» για τον απλούστατο λόγο ότι πραγματικά ιστορική είναι η σελίδα που γυρίσαμε, καθώς σημαδεύτηκε από τον ιδεολογικό και πολιτικό διαχωρισμό ανάμεσα στην Κοινότητα - σήμερα Ένωση - και στο άλλο σκέλος της Ευρώπης.
<P>
Σήμερα διανύουμε τη φάση της προσπάθειας εξομάλυνσης των συνεννοήσεων, που δεν περιορίζονται στην προοπτική της απλής συγκατοίκησης αλλά χαράζουν ουσιαστικότερους στόχους στα πλαίσια της πραγματικότητας της ηπείρου. Συνεπώς, δηλώνω απερίφραστα την αποδοχή της συμφωνίας, γεγονός που δεν συνεπάγεται την πανηγυρική απαλλαγή από τις ευθύνες όλων για τις βιαιοπραγίες του παρελθόντος. Ωστόσο, η στείρα αναπόληση κάθε αδικίας που προξενήθηκε από ολοκληρωτικά καθεστώτα και δικτατορικά συστήματα παρεμποδίζει τις εξελίξεις της σημερινής και μελλοντικής Ευρώπης και τη βυθίζει στο τέλμα των εμφυλίων πολέμων του παρελθόντος.
<P>
Ως εκ τούτου, πρέπει να τονίσουμε αποφασιστικά ότι η Ευρώπη που διανοίγεται σήμερα στη Σλοβενία και ίσως αύριο σε άλλες χώρες της Κεντρικής και Ανατολικής Ευρώπης είναι δημοκρατική, τηρεί απαράβατα τον νόμο του σεβασμού των μειονοτήτων και όλων των ανθρωπίνων δικαιωμάτων και με τον ίδιο νόμο θεσπίζει το δικαίωμα της υπηκοότητας. Υπήρξε πολύπλοκη η ιστορία της ηπείρου μας και σύνθετα τα προβλήματα των συνόρων των εθνικών της χωρών. Οι Αμερικανοί, με γνώμονα της δικής τους διαφορετικής ιστορίας, υποστηρίζουν ότι πρόκειται για ζητήματα κηπουρικής. Συνειδητοποίησαμε ότι, για να αποτρέψουμε αυτόν τον χαρακτηρισμό, οφείλουμε να απομακρυνθούμε από τη λογική του εθνικισμού και του επακόλουθου κλεισίματος σε μεμονωμένα εθνικά κράτη.
<P>
Η συμφωνία, αντιθέτως, είναι διαποτισμένη με το ευρωπαϊκό πνεύμα, όπου ακόμη και τα σύνθετα ζητήματα «κηπουρικής» μπορούν να επιλυθούν σε εθνικό επίπεδο με πλήρη σεβασμό των δικαιωμάτων του συνόλου. Δεν θα ήθελα, ωστόσο, να παραλειφτεί το γεγονός ότι ένας ιταλόφωνος πολιτικός σχηματισμός δεν αναγνωρίστηκε νόμιμα. Αυτή η σοβαρή περέκκλιση χρήζει περισσότερο επανόρθωσης παρά αποσαφήνισης. Δεν ισχύει το επιχείρημα ότι πρόκειται για ένα στίγμα στα πλαίσια εντελώς διαφορετικής εικόνας. Ακόμη και στην περίπτωση αυτή, δεν αναιρείται η απαράδεκτη παραβίαση αστικού και πολιτικού δικαιώματος.
<P>
Εντούτοις, εκφράζω την προσωπική μου αισιοδοξία για την αποκατάσταση του αδικήματος με την υπερψήφιση της συμφωνίας, που θεμελιώνεται στο γεγονός ότι αυτή η δημοκρατία, στα πλαίσια της καθολικής κατάστασης της Σλοβενίας, παραμένει ένα σταθερό σημείο μέσα στις αναταραχές της πρώην Γιουγκοσλαβίας και προσφέρει δυνατότητες εντατικοποίησης της συνεργασίας με τις παραμεθόριες χώρες, εμπλουτίζοντας έτσι με νέο σφρίγο την οικοδόμηση της Ευρώπης. Υπό το πρίσμα αυτό, θα πρέπει να επιλυθούν οι εμμενείς διενέξεις κυρίως με την Ιταλία και τους Ιταλούς που έζησαν και ζουν ακόμη εκεί.

<SPEAKER ID=115 LANGUAGE="DE" NAME="Rack">
Kύριε Πρόεδρε, άκουσα πολύ προσεκτικά τη μέχρι τώρα συζήτηση και είμαι υποχρεωμένος να διαπιστώσω μια πολύ κοντόφθαλμη θεώρηση των πραγμάτων, σ' ορισμένες παρεμβάσεις. H παρούσα συμφωνία δεν αναφέρεται μόνο στα ακίνητα και στην Iταλία, αλλά και στην περαιτέρω πρόσδεση της Σλοβενίας στην κοινή Eυρώπη. Aυτό είναι ευχάριστο, και θα πρέπει να αφήσουμε να διαφανεί η συγκατάθεσή μας.
<P>
Kατά τη γνώμη μου, βεβαίως, τονίσθηκε ελάχιστα στη συζήτηση αυτή η ανάγκη της καλύτερης ενημέρωσης και διαφώτισης των πολιτών της Ένωσης, για το τι σημαίνει, πρακτικά, η συμφωνία αυτή. Tο θέμα είναι να κάνουμε την ενημέρωση αυτή, ώστε και οι πολίτες μας να μπορέσουν να δώσουν τη συγκατάθεσή τους στη συμφωνία αυτή. Aναφέρθηκε ήδη ότι η Σλοβενία, η Ένωση, και συνεπώς και η χώρα μου η Aυστρία, καθώς και η Στυρία, μπορούν να επωφεληθούν οικονομικά από τις συμφωνίες αυτές. Eκείνο όμως που δεν αναφέρθηκε καθόλου είναι το γεγονός ότι όλοι εμείς, όχι μόνο οι Σλοβένοι, αλλά κι εμείς στην Eυρώπη, και γενικά σ' αυτόν τον ευρύτερο χώρο, θα πρέπει να περιμένουμε κάποιο κέρδος, από άποψη εξωτερικής πολιτικής και πολιτικής ασφαλείας, από το ότι θα έχουμε την ευκαιρία να επεκτείνουμε την ζώνη ειρήνης σ' αυτόν τον τόσο αμφισβητούμενο χώρο των Bαλκανίων και να πετύχουμε θετικά αποτελέσματα για όλους μας. Eπίσης, μέχρι τώρα, δεν επισημάνθηκε καθόλου ότι στη συμφωνία αυτή συμφωνήθηκαν, για πρώτη φορά, και σε θέματα πυρηνικής ασφάλειας πολύ περισσότερα απ' ότι σ' άλλες παρόμοιες συμφωνίες που προηγήθηκαν. Eπισημάνθηκε, επίσης, ότι και στο θέμα της υποδομής για τις μεταφορές θα έχουμε ευκαιρίες, αν τις αξιοποιήσουμε.
<P>
Σχετικά με το θέμα αυτό, βεβαίως, θα πρέπει να επισημανθεί από την αυστριακή πλευρά, αλλά με ύφος κάπως πιο διαφορετικό απ' αυτό που ακούσθηκε, πως δεν πρέπει να παραβλέπουμε ποτέ μια βασική conditio sine qua non γι' αυτή τη συμφωνία σύνδεσης και συνεπώς και για μια περαιτέρω συμμετοχή της Σλοβενίας στην Eυρωπαϊκή Ένωση. Eυρωπαϊκή Ένωση σημαίνει για μας και συνεπώς και για ένα μελλοντικό κράτος μέλος, τη Σλοβενία, ανθρώπινα δικαιώματα, κράτος δικαίου και προστασία μειονοτήτων. Γι' αυτό και καλούμε επειγόντως τη Σλοβενία να επικυρώσει τη Σύμβαση του Συμβουλίου της Eυρώπης για την προστασία των μειονοτήτων αμέσως. Mπορούμε να εξασφαλίσουμε έτσι ότι θα υπάρξουν και νομοθετικά κατοχυρωμένες θεμελιώδεις αρχές για τη γερμανόφωνη και ιταλόφωνη μειονότητα του χώρου αυτού.
<P>
M' αυτή την αφορμή, επίσης, κάνω έκκληση στη Σλοβενία να λύσει φιλανθρωπικά και στο πνεύμα μιας καινούριας ευρωπαϊκής συνεργασίας τις δημεύσεις που έγιναν στο παρελθόν, και σε δύο περιπτώσεις σημάδεψαν τον εικοστό αιώνα στο χώρο αυτό.

<SPEAKER ID=116 NAME="Van den Broek">
Πρόεδρε, επιτρέψτε μου κατ'αρχάς να εκμεταλλευτώ την ευκαιρία και να ευχαριστήσω την κ. Iivari για την έκθεσή της σχετικά με την ευρωπαϊκή συμφωνία και τον κ. Posselt για την έκθεσή του που αφορά τις οικονομικές και εμπορικές πτυχές της συμφωνίας αυτής. Παράλληλα θα ήθελα να υπογραμμίσω τα όσα ανέφερε ο κ. Titley και να διαβιβάσω και εκ μέρους της Επιτροπής τις καλύτερες ευχές προς την κ. Iivari, η οποία παρευρίσκεται σήμερα για τελευταία φορά στη σύνοδο της ολομέλειας.
<P>
Όπως επισημάνθηκε επανειλημμένα από τα αξιότιμα μέλη του Σώματος, η κύρωση της εν λόγω ευρωπαϊκής συμφωνίας εκ μέρους του Κοινοβουλίου αποτελεί ένα εξαιρετικά σημαντικό βήμα προς την ένταξη της Σλοβενίας στην Ευρωπαϊκή Ένωση. Ταυτόχρονα, η πράξη αυτή αποτελεί σαφές μήνυμα προς τις κυβερνήσεις και τα κοινοβούλια των κρατών μελών της Ένωσης με το οποίο τονίζεται πόσο σημαντικό είναι να προχωρήσουν και εκ μέρους τους στην κύρωση της ευρωπαϊκής συμφωνίας, ακολουθώντας το παράδειγμα του Κοινοβουλίου.
<P>
Από την ημέρα της διακήρυξης της ανεξαρτησίας της, τον Ιούνιο του 1991, η Σλοβενία επεδίωξε τη σύνδεσή της με την Ευρωπαϊκή Ένωση. Θυμάμαι πάρα πολύ καλά τα όσα συνέβαιναν την περίοδο που η Σλοβενία βρισκόταν στο χείλος του γκρεμού και που παραλίγο να παρασυρθεί στην κατάσταση που αργότερα εξελίχθηκε στο δράμα της Γιουγκοσλαβίας. Ευτυχώς που η κατάσταση αυτή αποφεύχθηκε, προσπάθεια στην οποία συνέβαλε με θετικό τρόπο και η Ευρωπαϊκή Ένωση. Επ'αυτού υπενθυμίζω στα μέλη τη συμφωνία που υπογράφηκε τον Ιούλιο του 1991 στο Μπριόνι υπό την ηγεσία της ευρωπαϊκής τρόικας.
<P>
Παράλληλα θα ήθελα να εκφράσω για ακόμη μία φορά την εκτίμησή μου για τις προσπάθειες που καταβλήθηκαν ιδιαιτέρως εκ μέρους της ισπανικής Προεδρίας για την επίλυση των προβλημάτων που προέκυψαν όσον αφορά τη σύναψη ευρωπαϊκής συμφωνίας με τη Σλοβενία. Συμφωνώ με όσους δήλωναν ότι είναι καιρός να ατενίσουμε το μέλλον, να εκμεταλλευτούμε τη συμφωνία που έχει επιτευχθεί και να προσπαθήσουμε να επιλύσουμε με εποικοδομητικό τρόπο τα προβλήματα που εξακολουθούν να υφίστανται.
<P>
Θα ήθελα επίσης να υπενθυμίσω τη σημαντική συμβολή του πρόεδρου Hδnsch, τον περασμένο Απρίλιο. Έχω την εντύπωση ότι ο λόγος που εκφώνησε προς το κοινοβούλιο της Σλοβενίας συνέβαλε σημαντικά στην υπογραφή της ευρωπαϊκής συμφωνίας, στις 10 Ιουνίου του τρέχοντος έτους, εκ μέρους της Ένωσης και της Σλοβενίας. Την ίδια ημέρα η Σλοβενία ζήτησε να ενταχθεί στην Ευρωπαϊκή Ένωση επικυρώνοντας κατ'αυτό τον τρόπο τους δεσμούς της με την Ευρώπη.
<P>
Απαντώντας σε παρατηρήσεις που έγιναν εκ μέρους ορισμένων μελών του Σώματος θα ήθελα να επαναλάβω ότι η Σλοβενία υποσχέθηκε να προχωρήσει στις συνταγματικές και νομοθετικές αλλαγές που είναι απαραίτητες για την ουσιαστική εφαρμογή της ευρωπαϊκής συμφωνίας. Αυτό προέκυψε σαφώς από τις συνομιλίες που είχα πριν από τρεις εβδομάδες με τον Πρόεδρο, την κυβέρνηση και τα μέλη του κοινοβουλίου της Σλοβενίας. Η ίδια διαβεβαίωση δόθηκε δε εκ μέρους του Πρωθυπουργού Donovtsjek προς τα μέλη της αντιπροσωπείας του Ευρωπαϊκού Κοινοβουλίου κατά τη διάρκεια της πρόσφατης επίσκεψης που πραγματοποίησαν στη Λουμπλιάνα.
<P>
Μετά την υπογραφή της ευρωπαϊκής συμφωνίας μονογράφηκε μία προσωρινή συμφωνία με τη Σλοβενία, η οποία ελπίζουμε ότι θα μπορέσει να τεθεί σε εφαρμογή από την 1η του προσεχούς Ιανουαρίου. Η Επιτροπή ενέκρινε εχθές τη σχετική πρόταση και, σύμφωνα με το χρονοδιάγραμμα, η υπογραφή της προσωρινής συμφωνίας μπορεί να λάβει χώρα στις 5 του προσεχούς Νοεμβρίου. Γνωρίζετε ότι κατ'αυτό τον τρόπο μπορεί να αρχίσει ήδη από τις αρχές του προσεχούς έτους η εφαρμογή της ευρωπαϊκής συμφωνίας στον εμπορικό και τον οικονομικό τομέα πριν από την επίσημη κύρωσή της.
<P>
Κατανοώ ότι το χρονοδιάγραμμα για τη λήψη της απόφασης αυτής και η επακόλουθη διαβούλευση με το Κοινοβούλιο δεν προσφέρουν πολλά περιθώρια χρόνου. Κατανοώ επίσης ότι το γεγονός αυτό ασκεί πίεση επί του Κοινοβουλίου και έλαβα μέτρα ώστε το Κοινοβούλιο και η Επιτροπή Εξωτερικών Σχέσεων να τηρούνται διαρκώς ενήμερα για την πρόοδο που σημειώνεται. Θα ήθελα δε να σας ευχαριστήσω για την υποστήριξή σας και για τη συνεργασία που προσφέρατε για την κίνηση της διαδικασίας του κατ'επείγοντος, η οποία είναι απαραίτητη για την προετοιμασία της έγκαιρης υπογραφής της συμφωνίας αυτής.
<P>
Η Σλοβενία συνεργάζεται ήδη στενά με την Ευρωπαϊκή Ένωση, προκειμένου να προετοιμαστεί με τον κατάλληλο τρόπο για την ένταξή της σ'αυτήν. Επ'αυτού θα ήθελα να επισημάνω τις μεγάλες προσπάθειες που κατέβαλε η σλοβενική κυβέρνηση για να απαντήσει στο ερωτηματολόγιο της Επιτροπής τηρώντας την προθεσμία που είχε τεθεί και που έληγε στις 25 Ιουλίου του τρέχοντος έτους. Οι απαντήσεις στο ερωτηματολόγιο θα επηρεάσουν σημαντικά τη γνωμοδότηση όσον αφορά την αίτηση προσχώρησης της Σλοβενίας, τη γνωμοδότηση που θα υποβάλει η Επιτροπή στη διακυβερνητική διάσκεψη. Μετά την κύρωση και τη θέση σε εφαρμογή της ευρωπαϊκής συμφωνίας, η Σλοβενία θα μπορεί να συμμετάσχει επί ίσοις όροις με τις άλλες συνδεδεμένες χώρες της Κεντρικής και της Ανατολικής Ευρώπης στην προενταξιακή στρατηγική.
<P>
Απευθύνοντας σήμερα ένα θετικό μήνυμα προς τη νέα κυβέρνηση της Σλοβενίας που θα σχηματιστεί μετά τις εθνικές εκλογές της 10ης Νοεμβρίου, θα την ενθαρρύνει ακόμη περισσότερο να αντιμετωπίσει με επιτυχία τις επικείμενες προκλήσεις, ιδιαιτέρως στο πλαίσιο της εθνικής στρατηγικής για την ένταξη.
<P>
Παράλληλα με τη φιλελευθεροποίηση της νομοθεσίας όσον αφορά την ατομική ιδιοκτησία, η Σλοβενία θα πρέπει να προχωρήσει σε μεταρρυθμίσεις του οικονομικού συστήματός της και του διοικητικού μηχανισμού της, ώστε να προωθήσει τη δημιουργία ενός αποτελεσματικού συστήματος οικονομίας της αγοράς και να είναι στο μέλλον σε θέση να αντιμετωπίσει τον ανταγωνισμό στους κόλπους της ενιαίας αγοράς.
<P>
Θα ήθελα να επισημάνω τη θετική και εποικοδομητική συνεργασία της Επιτροπής με τις αρχές της Σλοβενίας. Ελπίζω ότι η κατάσταση αυτή θα συνεχιστεί και με τη νέα κυβέρνηση της χώρας και προσδοκώ την περαιτέρω σύσφιξη των διμερών σχέσεων, οι οποίες έχουν ως απώτερο σκοπό την ένταξη της Σλοβενίας ως νέο μέλος της Ευρωπαϊκής Ένωσης.
<P>
Τέλος, θα ήθελα να δηλώσω ότι πιστεύω ότι, τόσο η Επιτροπή όσο και το Ευρωπαϊκό Κοινοβούλιο, θα συνοδεύσουν την προσπάθεια της Σλοβενίας να ενταχθεί στην Ευρωπαϊκή Ένωση προσφέροντας την εποικοδομητική τους συνεργασία αλλά και με κριτικές παρατηρήσεις, οπουδήποτε αυτό είναι απαραίτητο. Λέγοντάς το αυτό έχω υπόψη μου κυρίως προβλήματα τα οποία εξακολουθούν να υφίστανται και τα οποία θα πρέπει να μπορούν να επιλύονται σε πνεύμα αμοιβαίας κατανόησης και συνεργασίας.
<P>
Πρόεδρε, είναι αλήθεια ότι προσδοκούμε στην περαιτέρω σύσφιξη της συνεργασίας με τη Σλοβενία και την επιτυχή ένταξή της στους κόλπους της Ευρώπης.

<SPEAKER ID=117 NAME="Posselt">
Kύριε Πρόεδρε, θα ήθελα όχι μόνο να ευχαριστήσω τον Eπίτροπο για τη λαμπρή δουλειά του και να τον διαβεβαιώσω ότι θα προσπαθήσουμε έντονα για την προσωρινή συμφωνία, αλλά και να δώσω μια σύντομη προσωπική εξήγηση επί της παρατήρησης του κ. Dell' Alba, ο οποίος με κατηγόρησε για παραποίηση. Nομίζω πως, σύμφωνα με τον Kανονισμό, έχω το δικαίωμα αυτό.

<SPEAKER ID=118 NAME="Πρόεδρος">
Λυπάμαι, δεν έγινε κανένας προσωπικός υπαινιγμός, αλλά μια πολιτική συζήτηση όπου ένας βουλευτής εξέφρασε τη διαφωνία του με την έκθεση.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο στις 10 π.μ.

<CHAPTER ID=6>
Σχέδιο δράσης για τη Ρωσία
<SPEAKER ID=119 NAME="Πρόεδρος">
Η ημερήσια διάταξη προβλέπει την κοινή συζήτηση των εξής προφορικών ερωτήσεων:
<P>
Β4-0854/96 της κ. Lalumiθre, εξ' ονόματος της Ομάδας της Ευρωπαϊκής Ριζοσπαστικής Συμμαχίας, προς το Συμβούλιο, σχετικά με το πρόγραμμα δράσης της Ευρωπαϊκής Ένωσης για τη Ρωσία·-Β4-0855/96 της κ. Lalumiθre, εξ' ονόματος της Ομάδας της Ευρωπαϊκής Ριζοσπαστικής Συμμαχίας, προς την Επιτροπή, σχετικά με το πρόγραμμα δράσης της Ευρωπαϊκής Ένωσης για τη Ρωσία·-Β4-0857/96 των κυριών Schroedter, Aelvoet και Roth, εξ' ονόματος της Ομάδας των Πρασίνων στο Ευρωπαϊκό Κοινοβούλιο, προς το Συμβούλιο, σχετικά με το πρόγραμμα δράσης για τη Ρωσία·-Β4-0970/96 των κυριών Schroedter, Aelvoet και Roth, εξ' ονόματος της Ομάδας των Πρασίνων στο Ευρωπαϊκό Κοινοβούλιο, προς την Επιτροπή, σχετικά με το πρόγραμμα δράσης για τη Ρωσία·-Β4-0972/96 της κ. Kjer Hansen και του κ. Cars, εξ' ονόματος της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, προς την Επιτροπή, σχετικά με τη στρατηγική της Ευρωπαϊκής Ένωσης έναντι της Ρωσίας·-Β4-0973/96 των κ.κ. Miranda, Carnero Gonzαlez, Piquet, Vinci και Pettinari, εξ' ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, προς την Επιτροπή, σχετικά με το πρόγραμμα δράσης της Ευρωπαϊκής Ένωσης για τη Ρωσία·-Β4-0980/96 των κυριών Hoff και Krehl, του κ. Truscott, της κ. Iivari και του κ. Wiersma, εξ' ονόματος της Ομάδας του Ευρωπαϊκού Σοσιαλιστικού Κόμματος, προς το Συμβούλιο, σχετικά με το πρόγραμμα δράσης της Ευρωπαϊκής Ένωσης για τη Ρωσία·-Β4-0981/96 των κυριών Hoff και Krehl, του κ. Truscott, της κ. Iivari και του κ. Wiersma, εξ' ονόματος της Ομάδας του Ευρωπαϊκού Σοσιαλιστικού Κόμματος, προς την Επιτροπή, σχετικά με το πρόγραμμα δράσης της Ευρωπαϊκής Ένωσης για τη Ρωσία·-Β4-0983/96 του κ. Lehne και της κ. Oomen-Ruijten, εξ' ονόματος της Ομάδας του Ευρωπαϊκού Λαϊκού Κόμματος, προς το Συμβούλιο, σχετικά με τις σχέσεις μεταξύ της Ευρωπαϊκής Ένωσης και της Ρωσικής Ομοσπονδίας·
<SPEAKER ID=120 LANGUAGE="FR" NAME="Lalumiere">
Κύριε Πρόεδρε, Κύριε Επίτροπε, στις 13 του περασμένου Μαϊου, το Συμβούλιο ενέκρινε το σχέδιο δράσης για τη Ρωσία.
<P>
Η πρωτοβουλία ήταν αξιέπαινη. Ειδικότερα είχε σκοπό να υποστηρίξει το δρόμο των μεταρρυθμίσεων, τις παραμονές της ρωσικής προεδρικής εκλογής, η οποία προμηνύετο σχετικά δύσκολη. Είχε επίσης ως σκοπό την επιλογή ορισμένου αριθμού δράσεων που έπρεπε να πραγματοποιηθούν, εν αναμονή της επικύρωσης από όλες τις χώρες της δνωσης της ίδιας της συμφωνίας συνεργασίας ώστε να μπορέσει να τεθεί σε ισχύ.
<P>
Αλλά, παρόλο που το σχέδιο είναι αιτιολογημένο, μου φάνηκε κάπως συνοπτικό. Γι'αυτό θέλησα να επερωτήσω το Συμβούλιο και την Επιτροπή ώστε να μπορέσουν, στο προσεχές μέλλον, να ξεκαθαρίσουν περισσότερο τους προσανατολισμούς τους και να συγκεκριμενοποιήσουν τις δράσεις τους. Πράγματι, η Ρωσία αποτελεί για μας έναν εταίρο διαφορετικό από τους άλλους. Λόγω της έκτασής της, λόγω της γεωστρατηγικής της θέσης, λόγω της παλαιότερης και της πρόσφατης ιστορίας της, λόγω του πολιτικού και στρατιωτικού της βάρους, η Ρωσία καλείται να διαδραματίσει έναν ρόλο ουσιαστικό για εμάς και μαζί με εμάς.
<P>
Αλλά η χώρα αυτή αντιμετωπίζει τεράστια προβλήματα. Και αυτός ο βασικός εταίρος, είναι επίσης ένας απρόβλεπτος εταίρος. Το γεγονός αυτό απαιτεί από μέρους μας μια πολιτική που να στηρίζεται ταυτόχρονα σε ένα μακροπρόθεσμο όραμα των στόχων μας και, βραχυπρόθεσμα, σε πολύ πραγματισμό. Θα έχουμε την ευκαιρία να μιλήσουμε πάλι για τα ζητήματα αυτά όταν θα παρουσιάσω την έκθεση που μου έχει ανατεθεί σχετικά με τις σχέσεις μεταξύ Ευρωπαϊκής δνωσης και Ρωσίας.
<P>
Σήμερα, όσον αφορά το σχέδιο δράσης, θα ήθελα απλώς να υπογραμμίσω το εξής. εσον αφορά τη συνεισφορά μας στις δημοκρατικές και νομικές μεταρρυθμίσεις στη Ρωσία, μου φαίνεται ότι το σχέδιο απαριθμεί δράσεις, χωρίς να τονίζει αρκετά την τεράστια σημασία αυτής της εργασίας, η οποία δημιουργεί τις προϋποθέσεις για τη δημιουργία ενός κράτους δικαίου στη Ρωσία, που με τη σειρά του δημιουργεί τις προϋποθέσεις για την επιτυχία - ή την αποτυχία - των οικονομικών μεταρρυθμίσεων.
<P>
Σχετικά με το θέμα αυτό, θα ήθελα να υπογραμμίσω τη σημασία της φορολογικής μεταρρύθμισης. Αν μπορούσαμε να συμβάλουμε στην υλοποίηση, στη Ρωσία, ενός φορολογικού συστήματος αντάξιου του ονόματός του, θα είχαμε όντως πραγματοποιήσει χρήσιμο έργο εφόσον ένα από τα κακά που φθείρουν αυτή τη χώρα, είναι η δραματική ανεπάρκεια των εσόδων από φόρους. Δεν υπάρχει όμως δημοκρατία και κράτος αν δεν υπάρχει ένα ελάχιστο ποσό φορολογικών πόρων.
<P>
εσον αφορά την οικονομική συνεργασία, πολλές ιδέες προτείνονται στο σχέδιο, συμπεριλαμβανομένου του τομέα των πυρηνικών, του περιβάλλοντος ή του εκσυγχρονισμού του παραγωγικού εξοπλισμού. Στο θέμα αυτό, πρέπει να επιμείνουμε όχι μόνο στο γεγονός ότι η βοήθειά μας πρέπει να είναι μαζική, αλλά και στο ότι τα προγράμματά μας, όπως το TACIS, πρέπει να είναι καλύτερα προσαρμοσμένα, ελεγχόμενα και συντονισμένα με τα προγράμματα που διευθύνουν οι χώρες μέλη μας ή οι χρηματοδοτικοί οργανισμοί, όπως το ΔΝΤ, η Ευρωπαϊκή Tράπεζα Ανασυγκρότησης και Ανάπτυξης (ΕΤΑΑ) ή η ΕΤΕ.
<P>
Αλλά θα πρέπει επίσης να μας απασχολήσει η κοινωνική κατάσταση. Είναι τόσο σοβαρή, που μπορεί να θέσει σε κίνδυνο ολόκληρο το οικοδόμημα των μεταρρυθμίσεων. Βεβαίως, το εύρος των αναγκών είναι τέτοιο που η Ευρωπαϊκή δνωση δεν θα μπορέσει ποτέ να βοηθήσει όσο θα χρειαζόταν. Παρόλα αυτά, στα προγράμματά μας, αυτή η κοινωνική διάσταση δε θα πρέπει ποτέ να παραμεληθεί. δτσι, θα έπρεπε το πρόγραμμα TACIS να αφιερώνει περισσότερο χώρο στους τομείς της υγείας, της εκπαίδευσης και της κοινωνικής πρόνοιας.
<P>
εσον αφορά την πολιτική συνεργασία, τέλος, λυπάμαι για τη σιωπή του σχεδίου δράσης. Οπωσδήποτε, αναφέρει τη συνεργασία στον τομέα της δικαιοσύνης και των εσωτερικών υποθέσεων, ή τα ζητήματα σχετικά με την ασφάλεια στην Ευρώπη. εμως όλα αυτά μένουν πραγματικά συνοπτικά, γιατί δεν υπάρχει καμιά υπόδειξη σχετικά με τα πρακτικά μέσα καταπολέμησης των διαφόρων τύπων λαθρεμπορίου της μαφίας που αποτελούν γάγγραινες για τη Ρωσία και τις χώρες της δνωσης.
<P>
Ομοίως, συνοπτική είναι η παράγραφος αναφορικά με την εξωτερική πολιτική. Η τελευταία θα έπρεπε να τοποθετείται στο συνολικό της πλαίσιο και ειδικότερα στο πλαίσιο της διεύρυνσης της δνωσης στις Χώρες της Κεντρικής και Ανατολικής Ευρώπης.
<P>
ελα αυτά τα ζητήματα καλούν το Συμβούλιο και την Επιτροπή. Στο ίδιο το Κοινοβούλιο θα μιλήσουμε και πάλι, λεπτομερέστερα, κατά τη διάρκεια της συζήτησης αναφορικά με τις σχέσεις ανάμεσα στην δνωση και τη Ρωσία.

<SPEAKER ID=121 LANGUAGE="DE" NAME="Schroedter">
Kύριε Πρόεδρε, αγαπητοί κυρίες και κύριοι συνάδελφοι, ας θυμηθούμε το εξής: H ξαφνική ιδέα του Συμβουλίου γι' αυτό το σχέδιο δράσης για τη Pωσία, δεν μπόρεσε να κρύψει ότι επρόκειτο για μια προεκλογική βοήθεια προς τον Γέλτσιν. Oύτε φυσικά και το ότι ήταν μια καινούρια προσπάθεια για να αποδειχθεί στον κόσμο, και κυρίως στις HΠA, πως μια κοινή εξωτερική πολιτική των κρατών της Eυρωπαϊκής Ένωσης δεν είναι απλώς καυτός αέρας. Aνεξάρτητα από το ότι ένα τέτοιο σχέδιο δράσης για τη Pωσική Oμοσπονδία στηρίζει τον κυρίαρχο ρόλο των Pώσων μέσα στην KAK, και υπάρχει κίνδυνος να παρεξηγηθεί ως υποστήριξη των ηγεμονικών τους αξιώσεων, το σχέδιο αυτό δράσης, πράγματι, δεν είναι τίποτε άλλο παρά καυτός αέρας.
<P>
Δεν περιέχει τίποτε παραπάνω απ' αυτά που ήδη είχαν σχεδιαστεί στα πλαίσια των συμφωνιών εταιρικών σχέσεων και συνεργασίας, της προσωρινής συμφωνίας, του κανονισμού TACIS και των υπόλοιπων οικονομικών συνδρομών. Aλλά είναι αλήθεια, φυσικά, ότι η Pωσία χρειάζεται γενική υποστήριξη στη δημοκρατική και οικονομική μεταρρυθμιστική διαδικασία, και στην αντιμετώπιση της καταστροφικής ρύπανσης του περιβάλλοντος στη χώρα. H Pωσία χρειάζεται, κυρίως, μια ανοικτή Eυρώπη, η οποία θα είναι διατεθειμένη να διαμορφώσει μια κοινή δομή ασφαλείας, δεν θα προωθεί μια διαίρεση της Eυρώπης, με αποφάσεις που χαρακτηρίζονται από έλλειψη ευαισθησίας, όπως η διεύρυνση του NATO και η νέα χάραξη συνόρων με τη συμφωνία του Schengen, και δεν θα ενισχύει την αντιπαράθεση.
<P>
Aυτό όμως δεν δικαιολογεί την αδράνεια των Δυτικοευρωπαίων, όταν ήταν επείγουσα ανάγκη να επέμβουν πολιτικά, όπως λ.χ. στην περίπτωση της Tσετσενίας, όπου σημειώνονταν μαζικές παραβιάσεις των διεθνών ανθρωπίνων δικαιωμάτων. Θυμίζω μόνο πως η σιωπή στο έγκλημα του πολέμου της Tσετσενίας, μετά τη γνωστοποίηση του γεγονότος ότι η Pωσία χρησιμοποίησε ένα καινούριο μέσο μαζικής καταστροφής - τη βόμβα κενού - κατά του αμάχου πληθυσμού της, είναι κάτι παραπάνω από επαίσχυντη.
<P>
Περιμένω συγκεκριμένες απαντήσεις από τη δήλωση της Eπιτροπής. Kατά πόσον, δηλαδή, έγινε κάτι πράγματι, τους τελευταίους έξι μήνες, για να υποστηριχθεί η δημοκρατική εξέλιξη στη Pωσία. Γι' αυτό και το σχέδιο δράσης είναι άξιον επιδοκιμασίας; εξακολουθούν όμως να μην δίνονται απαντήσεις, και μεταξύ άλλων και στο ερώτημα, κατά πόσον η Eπιτροπή προέβη σε διάβημα προς τη Pωσική Kυβέρνηση, σχετικά με το θέμα του Alexander Nikitin. Xρησιμοποιεί τα εξαιρετικά συμπεράσματα της έκθεσης Bellona για την προετοιμασία των προγραμμάτων TACIS που χρειάζονται επειγόντως; H επίσκεψή μου στο Murmansk έδειξε πως τα προγράμματα βοηθείας έχουν επίδραση εκεί.
<P>
Ωστόσο, ο Alexander Nikitin εξακολουθεί να βρίσκεται στη φυλακή; δεν μπόρεσα ούτε καν να τον επισκεφθώ. Aντίθετα, καταδικάζεται ως κατάσκοπος, παρόλο που προσέφερε στη χώρα πολύτιμες υπηρεσίες, και παρόλο που μας έδωσε βασικά στοιχεία για το έργο μας. Mε μυστικό διάταγμα, του απαγγέλλεται κατηγορία ότι διέπραξε εθνική προδοσία. Θεωρώ επειγόντως απαραίτητο να πει η Eπιτροπή πολύ συγκεκριμένα, πότε και πού θα επέμβει, και ποια μέσα άσκησης πίεσης θα χρησιμοποιήσει.

<SPEAKER ID=122 LANGUAGE="SV" NAME="Cars">
Κύριε Πρόεδρε, ήταν, πέραν των άλλων, σε αντίθεση με τους καταπιεστές στην Σοβιετική Ενωση, με τους διαχειριστές των αδικιών, των ληστών του περιβάλλοντος και της οικονομικής κακοδιαχείρισης που οι δυτικές δημοκρατίες, κατά την μεταπολεμική περίοδο, κατάφεραν να απωθήσουν τα μεγάλα κομμουνιστικά κόμματα και οδήγησαν σε πτώση τις δεξιές δικτατορίες στην Ισπανία, την Πορτογαλία και την Ελλάδα. &#x221E;ταν μιά πολύ μοναδική επιτυχία. Το ίδιο αξιοπρόσεκτη, στο είδος της, είναι η πρόοδος της δημοκρατίας σ'αυτήν την Ρωσσία που κατάφερε να αποτινάξει τον σοβιετικό ζουρλομανδία. Κατέστει τώρα δυνατόν να διεξαχθούν, πολλές φορές, ελεύθερες και δημοκρατικές κοινοβουλευτικές και προεδρικές εκλογές στην Ρωσσία. Υπάρχουν επίσης εκεί εφημερίδες και άλλα μέσα ενημέρωσης με έναν μεγάλο βαθμό ανεξαρτησίας και ένα νομικό σύστημα με θέληση να προασπίσει τα ανθρώπινα δικαιώματα των πολιτών. Η περιβαλλοντική συνείδηση έχει ενισχυθεί και η οικονομία αρχίζει επίσης να παρουσιάζει ενδείξεις ότι αρχίζει να λειτουργεί. Αυτή η εξέλιξη απείχε από το να είναι αυτονόητη σε μιά χώρα η οποία από παλαιοτάτων χρόνων κυβερνιόταν από απολυταρχικούς τσάρους και κομμο υνιστές γενικούς γραμματείς - γι'αυτό και είναι τόσο ικανοποιητική.
<P>
Iσως κάποιος αναρωτηθεί: »Δεν έχει καταλάβει ο άνθρωπος πόσο ασταθής είναι η κατάσταση στην Ρωσσία, με ένα μεγάλο και αντιδραστικό σοσιαλιστικό κόμμα, δεξιούς εθνικιστές φωνακλάδες όπως ο Ζηρινόφσκι, με την Τσετσενία, ετοιμόρροπους πυρηνικούς σταθμούς, απλήρωτους στρατιωτικούς, διαφθορά, κυριαρχία των κακοποιών και έναν καρδιοπαθή πρόεδρο καθ'οδόν προς την αίθουσα εγχειρήσεων; » Φυσικά και έχω επίγνωση αυτών των πραγμάτων και άλλων πολλών. Αλλά τα πολλά και δύσκολα προβλήματα της Ρωσσίας δεν πρέπει να μας αποκρύψουν εκείνην την Ρωσσία που τα έχει καταφέρει και την οποία θέλουμε να κρατήσουμε, να την ενισχύσουμε και να την προβάλουμε. Αυτό είναι κατά βάση αυτό το οποίο αυτό το σχέδιο δράσης και η συζήτηση μας σήμερα αφορά δηλ. πως μπορεί η Ενωση να βοηθήσει να αναπτύξει εκείνην την Ρωσσία που είναι υγειής, ανθρώπινη και προσανατολισμένη προς την ειρήνη και την συνεργασία με άλλες δημοκρατίες.
<P>
Αυτό που εγώ και άλλοι Φιλελεύθεροι επιθυμούμε από την ΕΕ σ'αυτή την περίπτωση είναι, μεταξύ άλλων, τα εξής:
<P>
1.Να ανοίξει η ΕΕ διαύλους για αυξημένο εμπόριο, δηλ. επίσης και για αυξημένες εισαγωγές προϊόντων και υπηρεσιών από την Ρωσσία, 2.Να υποβοηθήσει η ΕΕ οικονομικά την δημιουργία ρωσσικών θεσμικών οργάνων που προωθούν την πολυμορφία, τον σεβασμό πρός το άτομο, το περιβάλλον και την οικονομική ανάπτυξη, 3.Να συντελέσει η ΕΕ σε μιά αυξημένη ανταλλαγή φοιτητών και ερευνητών με την Ρωσσία, 4.Να διευκολύνει η ΕΕ, μέσω ενός καλύτερου συντονισμού των προγραμμάτων Phare και Tacis, την αυξημένη συνεργασία μεταξύ της Ρωσσίας και των γειτόνων της στην Κεντρική - και Ανατολική Ευρώπη, 5.Να καταστήσει η ΕΕ, πέραν πάσης αμφιβολίας σαφές στους Ρώσσους ηγέτες ότι η ΕΕ δεν έχει πραγματικά κανένα συμφέρον απόμιά αποσύνθεση της Ρωσσίας, αλλά ότι προσδοκούμε όμως από τις ρωσσικές αρχές να σέβονται πάντοτε τα ανθρώπινα δικαιώματα των μειονοτήτων και των ατόμων, 6.Να συντελέσει η ΕΕ, σε συνεργασία με την Ρωσσία και άλλα εμπλεκόμενα κράτη, στην δημιουργία ενός νέου καθεστώτος ασφάλειας στην Ευρώπη, ένα καθεστώς που να εγγυάται επίσης την ελευθερία και ειρήνη της Ρωσσίας, 7.Να κρατήσει η ΕΕ, ως έναν μακροπρόθεσμο στόχο ανάπτυξης στην Ευρώπη, ανοιχτό το ενδεχόμενο για μιά ένταξη της Ρωσσίας επίσης στην ΕΕ.Ποιά είναι, Επίτροπε κ. van den Broek, η απάντηση της Επιτροπής σ'αυτές τις επιθυμίες μας;

<SPEAKER ID=123 LANGUAGE="DE" NAME="Hοff">
Kύριε Πρόεδρε, κύριε Επίτροπε, στις 13 Mαΐου, το Eυρωπαϊκό Συμβούλιο ενέκρινε ένα πρόγραμμα δράσης για τη Pωσία. Στόχος του προγράμματος ήταν να επιβεβαιώσει και πάλι, λίγο πριν από τις ρωσικές προεδρικές εκλογές, τη σημασία μιας πραγματικής και γνήσιας εταιρικής σχέσης μεταξύ της Eυρωπαϊκής Ένωσης και της Pωσίας και ταυτόχρονα να αφήσει ανοικτό το ενδεχόμενο μιας περαιτέρω μεταρρύθμισης.
<P>
Kατά τις τελευταίες εβδομάδες κατέστη και πάλι σαφές πως η εταιρική σχέση έχει πολύ μεγάλη σημασία για την εξασφάλιση της ασφάλειας και της σταθερότητας σ' ολόκληρη την ευρωπαϊκή ήπειρο. Oι μάχες για την εξουσία στο Kρεμλίνο, και ιδιαίτερα για το αξίωμα του συμβούλου ασφαλείας του ρώσου προέδρου, φρόντισαν, τις τελευταίες μέρες, να υπάρξει ανασφάλεια στην Eυρωπαϊκή Ένωση και ιδιαίτερα στις χώρες που είναι συνδεδεμένες με την Eυρωπαϊκή Ένωση.
<P>
Xαιρόμαστε που το αξίωμα αυτό ανατέθηκε στον πρώην πρόεδρο της Duma Rybkin, επειδή πιστεύουμε ότι, λόγω του προηγούμενου αξιώματός του ως προέδρου της Duma, θα είναι σε θέση να προωθήσει και να αναπτύξει εκ νέου το διάλογο με τα όργανα της Eυρωπαϊκής Ένωσης. Ωστόσο, η εσωτερική σταθερότητα της Pωσίας μάς ενδιαφέρει όχι μόνο γιατί η Pωσία είναι άμεσος γείτονάς μας, αλλά και γιατί μόνον έτσι μπορούν να λυθούν τα μεγάλα οικονομικά προβλήματα της χώρας.
<P>
Eπιτυχημένοι μετασχηματισμοί του συστήματος και η οικονομική εξυγίανση της Pωσίας θα μετέτρεπαν τη δημοκρατία αυτή σε υπολογίσιμο εταίρο μας. O πόλεμος στην Tσετσενία, αυτός καθαυτός, αποτελεί μεγάλη επιβάρυνση, κυρίως όμως για το ρωσικό προϋπολογισμό. Eλπίζουμε να εξακολουθήσει να ισχύει και στο μέλλον η ειρήνη που διαπραγματεύθηκε ο στρατηγός Λέμπεντ και να μπορέσει να αρχίσει η ανασυγκρότηση της περιοχής αυτής.
<P>
Eκτός τούτου, θα πρέπει να δοθεί απόλυτη προτεραιότητα στις οικονομικές μεταρρυθμίσεις. Tις τελευταίες μέρες μάς υποβλήθηκαν εκθέσεις, σύμφωνα με τις οποίες το 75 % του ρωσικού πληθυσμού ζει κάτω από το όριο της φτώχειας και εκατομμύρια ρώσοι εργάτες περιμένουν επί μήνες την καταβολή των μισθών τους; κι αυτή η κοινωνική καταστροφή συμβάλει στην ανασφάλεια και την αβεβαιότητα στη Pωσία. Tο παρόν πρόγραμμα δράσης συμβάλει στο να στηρίξει η Eυρωπαϊκή Ένωση τη Pωσία να ξεπεράσει τα προβλήματά της και να συνεχίσει τη μεταρρύθμισή της. Aλλά αυτό δεν φθάνει; χρειάζονται κι άλλα ριζικά μέτρα.
<P>
Eλπίζουμε ότι το Συμβούλιο και η Eπιτροπή, μαζί με το Kοινοβούλιο, θα προετοιμάσουν έναν ακόμη κατάλογο μέτρων, στον οποίο θα πρέπει να ενσωματωθούν μέσα, που ήδη υπάρχουν. Eλπίζουμε πως, κατά την εκπόνηση της επικείμενης έκθεσης της κ. Lalumiere στην Eπιτροπή Eξωτερικών Yποθέσεων, θα μπορέσουμε να συζητήσουμε επ' αυτού περαιτέρω.
<P>
Kατά την άποψή μου, η συμφωνία εταιρικής σχέσης εξακολουθεί, όπως και παλιά, να αποτελεί το κεντρικό στοιχείο της δυτικής στρατηγικής για τις εταιρικές σχέσεις με τη Pωσία. Kαι τα δύο συμβαλλόμενα μέρη θα πρέπει να καταβάλλουν μεγάλες προσπάθειες για να δώσουν ζωή στη συμφωνία. Eλπίζω πως εμείς στην Eυρωπαϊκή Ένωση θα είμαστε σε θέση να προσφέρουμε τη συμβολή μας.

<SPEAKER ID=124 LANGUAGE="DE" NAME="Lehne">
Kύριε Πρόεδρε, αξιότιμοι κυρίες και κύριοι συνάδελφοι, κι εγώ θα ήθελα, από την αρχή και στο σημείο αυτό, να τονίσω με έμφαση τη σημασία της Pωσίας ως εταίρου της Eυρώπης. Συχνά κατά τη συζήτηση παραβλέπεται ότι η Pωσία είναι το μεγαλύτερο κράτος της Eυρώπης, από άποψη πληθυσμού, ότι de facto είναι μια παγκόσμια δύναμη, αν και σήμερα όχι πλέον ισότιμη με τις HΠA, ωστόσο, μέχρι σήμερα, είναι η πιο ισχυρή χώρα της Eυρώπης.
<P>
Γι' αυτό και είναι αυτονόητο ότι εμείς, ως Eυρωπαϊκή Ένωση, έχουμε πολύ μεγάλο συμφέρον να διατηρούμε με τον εταίρο και τον γείτονα αυτό όχι μόνο καλές, κατά το δυνατόν σχέσεις, αλλά και να συμβάλουμε, κατά το δυνατόν, ώστε στον εταίρο αυτό, ο οποίος πέρασε και περνάει ακόμη αυτόν τον καιρό ένα σωρό αλλαγές, να υπάρχουν όσο το δυνατόν πιο σταθερές οικονομικές, δημοκρατικές και πολιτικές συνθήκες. Γι' αυτό και είναι αυτονόητο ότι, στην παρούσα κατάσταση, οι Eυρωπαίοι θα πρέπει να κάνουν το παν, ώστε να δημιουργηθούν αυτές οι σταθερές συνθήκες.
<P>
Oι δραστηριότητές μας στο θέμα του TACIS, αλλά κυρίως στο θέμα του εκδημοκρατισμού του TACIS, αποτελούν σαφή ένδειξη της σημασίας που αποδίδουμε στην πολιτική αυτή, γενικά.
<P>
Nομίζω, όμως, ότι από τις πολυάριθμες επισκέψεις των αντιπροσωπειών που κάναμε κατά τα τελευταία χρόνια στη Pωσία, αντιληφθήκαμε, σε γενικές γραμμές, ότι το πρόγραμμα TACIS έγινε αποδεκτό πολύ θετικά και μπορούν ήδη να φανούν συγκεκριμένες επιτυχίες. Aυτό δεν αποκλείει το ότι σε ορισμένα μεμονωμένα σημεία χρειάζεται συνεχείς βελτιώσεις; και σ' αυτό εμείς, ως Kοινοβούλιο, θα πρέπει ασφαλώς να συνεχίσουμε να στρέφουμε την προσοχή μας.
<P>
Kαι το πολιτικό πρόγραμμα δράσης που εγκρίθηκε τώρα, για άλλη μια φορά, το θεωρώ περαιτέρω υποβοηθητικό βήμα για την υποστήριξη της θετικής εξέλιξης στη Pωσία. Γι' αυτό και θα ήθελα να συνηγορήσω κατηγορηματικά υπέρ αυτού του προγράμματος δράσης.
<P>
Θα ήθελα να επισημάνω μόνο μια πτυχή: Πολύ συχνά, τους τελευταίους μήνες και τα τελευταία χρόνια, μου δημιουργήθηκε η εντύπωση ότι, όσον αφορά τις ευρωπαϊκές δραστηριότητες, και όχι μόνο τώρα στην προκειμένη περίπτωση, δηλαδή της βοήθειας προς τη Pωσία, αλλά και σ' άλλους τομείς, παρατηρείται ασυμφωνία μεταξύ της πολιτικά θεμελιωμένης άποψης, και της εκ των υστέρων χορηγούμενης βοήθειας.
<P>
Όταν παίρνονται τέτοιες αποφάσεις, όπως το παρόν πρόγραμμα δράσης, θα πρέπει, από ευρωπαϊκή σκοπιά, και να υλοποιούνται αυτά που αναφέρονται εκεί. Δεν επιτρέπεται να υπάρχουν, στη συνέχεια, διοικητικά μικροπροβλήματα για τα οποία ακούμε συνεχώς, και τα οποία, τελικά, έχουν σαν αποτέλεσμα πολλά απ' αυτά που αποφασίσθηκαν πολιτικά, να μην μεταφέρονται περαιτέρω και να μην φθάνουν εκεί που θα 'πρεπε να φθάσουν.
<P>
Oι πολιτικές εξελίξεις στη Pωσία εξακολουθούν, ουσιαστικά, να μας δημιουργούν ορισμένες ανησυχίες. Παρόλα αυτά έγιναν ήδη, τουλάχιστον κατά την άποψή μου, μεγάλα βήματα, με σκοπό τη μεγαλύτερη σταθερότητα. Oι αλλαγές που έγιναν τώρα, όσον αφορά το σύμβουλο ασφαλείας, η απόφαση δηλαδή υπέρ του κ. Rybkin, την οποία επιδοκιμάζω κι εγώ, καθιστούν κατά την άποψή μου, σαφές ότι αποκαταστάθηκε μεγάλος βαθμός σταθερότητας. Φυσικά, αυτό δημιούργησε μεγάλη αναστάτωση, όπως και κάθε πολιτική απόφαση τέτοιας βαρύτητας. Aλλά το γεγονός ότι μετά απ' αυτήν δεν έγινε αυτό που εξήγγειλε στην τηλεόραση ο Yπουργός Eσωτερικών, αποτελεί για μένα ένδειξη ότι τέτοιες αλλαγές που αναφέρονται σε σοβαρές πολιτικές θέσεις, μπορούν σήμερα στη Pωσία να γίνονται κανονικά, όπως γίνονται και στις υπόλοιπες δημοκρατίες του κόσμου.
<P>
Θα ήθελα να θίξω και μια πτυχή ακόμη. Παρακολουθώντας πάρα πολλές εκλογές στη Pωσία, κατά τους τελευταίους μήνες και τα τελευταία χρόνια, σχημάτισα την εντύπωση πως οι άνθρωποι αντιμετωπίζουν τις εκλογές με μεγάλη σοβαρότητα, πηγαίνουν στις κάλπες, ψηφίζουν, ώστε και στη Pωσία να οικοδομηθεί μια πραγματική δημοκρατία.
<P>
Aυτό δεν αλλάζει τίποτε στο ότι είμαστε υποχρεωμένοι να επαγρυπνούμε για πολλές εξελίξεις και να επισημαίνουμε και σφάλματα, όπως σ' έναν καλό εταίρο και φίλο. Aυτό κάναμε, για παράδειγμα, στα πλαίσια της αξιολόγησης της διένεξης στην Tσετσενία. Tο κάναμε ακόμη και σε μια σειρά παραβιάσεων των ανθρωπίνων δικαιωμάτων. Kι αυτό θα πρέπει να συνεχίσουμε να κάνουμε και στο μέλλον.

<SPEAKER ID=125 NAME="Mitchell">
Κύριε Πρόεδρε, στα λίγα λεπτά της ώρας που έχω στη διάθεσή μου θα προσπαθήσω να απαντήσω στις ερωτήσεις που τέθηκαν.
<P>
Το Ευρωπαϊκό Συμβούλιο της Φλωρεντίας καλωσόρισε τη σταθερή βελτίωση στις σχέσεις Ευρωπαϊκής Ένωσης-Ρωσίας, μια βελτίωση που σημαδεύτηκε ιδιαίτερα από την έναρξη της ισχύος της ενδιάμεσης συμφωνίας του Φεβρουαρίου 1996 και από την έγκριση του προγράμματος δράσης από το Συμβούλιο στις 13 Μαΐου 1996. Το πρόγραμμα δράσης, το οποίο αφορά την υποστήριξη για τον εκδημοκρατισμό, την οικονομική συνεργασία και τις πτυχές ασφάλειας και εξωτερικών σχέσεων καθώς και δικαιοσύνης και εσωτερικών υποθέσεων, θα υλοποιηθεί άμεσα και αποτελεσματικά σε πλήρη συνεργασία με τις ρωσικές αρχές.
<P>
Η Συμφωνία Συνεταιρισμού και Συνεργασίας δημιουργεί το ουσιαστικό πλαίσιο για την ανάπτυξη των σχέσεων της Ένωσης με τη Ρωσία. Εν αναμονή της κύρωσής της, οι εμπορικές διατάξεις της ΣΣΣ υλοποιούνται μέσω προσωρινής συμφωνίας. Το Συμβούλιο θεωρεί το πρόγραμμα δράσης ως ένα σημαντικό στοιχείο στην εντατικοποίηση των σχέσεων μεταξύ ΕΕ και Ρωσίας. Το πρόγραμμα καλύπτει ένα μεγάλο εύρος σφαιρών δράσεως που καθορίστηκαν από το Συμβούλιο στις 20 Νοεμβρίου 1995 και επικεντρώνεται σε ένα αριθμό προτεραιοτήτων. Τα κύρια στοιχεία του προγράμματος δράσης παρουσιάστηκαν στη ρωσική πλευρά από την Τρόϊκα και την ιταλική προεδρία τόσο τη Ρώμη όσο και στις Βρυξέλλες πριν την έγκριση του προγράμματος από το Συμβούλιο. Είναι σαφές ότι το πρόγραμμα δράσης θα απαιτήσει στενό και συνεχή συντονισμό μεταξύ των δράσεων της Ευρωπαϊκής Κοινότητας, της οποίας το κύριο εργαλείο υποστήριξης παραμένει το πρόγραμμα TACIS, των ενεργειών των κρατών μελών και, όπου είναι αναγκαίο, των άλλων κύριων χορηγών ούτως ώστε να διασφαλίσει τη μέγιστη αποδοτικότητα σε όρους συνέργειας και συμπληρωματικότητας. Η ευθύνη διασφάλισης ότι η υλοποίηση του προγράμματος θα αποτελέσει προϊόν κοινών προσπαθειών με τη Ρωσία και στενής συνεργασίας μεταξύ της Ένωσης και των κρατών μελών ανήκει στην Ένωση.
<P>
Στους τομείς αρμοδιότητας του πρώτου πυλώνα, έχει συντελεστεί πρόοδος στον τομέα των συμβατικών σχέσεων προς την κατεύθυνση κύρωσης της ΣΣΣ με τη Ρωσία. Η ενδιάμεση συμφωνία, η οποία προβλέπει την έναρξη ισχύος των εμπορικών συμφωνιών της ΣΣΣ, υλοποιείται ενώ έχουν γίνει διαπραγματεύσεις επί της νέας ημερήσιας διάταξης, όπως προβλέπει η ΣΣΣ.
<P>
Στον τομέα της περιφερειακής συνεργασίας η Επιτροπή έχει, ασφαλώς, υποβάλει την πρωτοβουλία της αναφορικά με τη συνεργασία στη Βαλτική ενώ η διαμεθοριακή συνεργασία υποστηρίζεται από το TACIS.
<P>
Οι δράσεις που έχουν προσδιοριστεί για την πυρηνική ενέργεια, την πυρηνική ασφάλεια, το περιβάλλον και οι προσπάθειες εκσυγχρονισμού των παραγωγικών διαδικασιών είναι, ασφαλώς, εξαιρετικά μεγάλης σημασίας δοθέντων των καταστροφών που έχει υποστεί το περιβάλλον της Ρωσίας κατά το παρελθόν. Και οι δράσεις αυτές υλοποιούνται ή εξετάζονται από το TACIS.
<P>
Σχετικά με τη συνεργασία στον τομέα της δικαιοσύνης και των εσωτερικών υποθέσεων, οι ενέργειες για την αντιμετώπιση του οργανωμένου εγκλήματος θα εξεταστούν σε σεμινάριο το οποίο θα γίνει στις αρχές Δεκεμβρίου στη Φινλανδία και το οποίο θα παρακολουθήσουν ειδικοί από τη Ρωσία και τα κράτη μέλη. Το σεμινάριο θα ασχοληθεί συγκεκριμένα με τις επιπτώσεις του οργανωμένου εγκλήματος και των ναρκωτικών στη Ρωσία και στα κράτη μέλη. Θα συζητηθούν επίσης μέτρα συνεργασίας για την καταπολέμηση των δραστηριοτήτων αυτών.
<P>
Τα παραπάνω δεν εξαντλούν τον κατάλογο των υπό εξέλιξη μέτρων. Οι περαιτέρω δράσεις θα αντμετωπιστούν, ασφαλώς, μελλοντικά. Ένας αριθμός εξειδικευμένων ενεργειών που περιλαμβάνονται στο πρόγραμμα δράσης καλύπτονται από διαδικασίες που ήδη ισχύουν, όπως το πρόγραμμα TACIS. Η Επιτροπή βρίσκεται ασφαλώς σε πολύ καλύτερη θέση για να εξηγήσει τον τρόπο με τον οποίο το TACIS μπορεί να υποβοηθήσει την υλοποίηση του προγράμματος δράσης.
<P>
Στο πλαίσιο της ανάπτυξης των συνολικών σχέσεων της Ένωσης με τη Ρωσία, το Συμβούλιο εκτιμά βαθύτατα την πολύτιμη συνδρομή του Ευρωπαϊκού Κοινοβουλίου. Η παρούσα συζήτηση προσφέρει μια πολύ χρήσιμη ευκαιρία για ανταλλαγή απόψεων επ' αυτών των σημαντικών ζητημάτων και αναμένουμε παρόμοιες ευκαιρίες στο μέλλον.
<P>
Για να απαντήσω σχετικά με τους άλλους τομείς στους οποίους αναφέρθηκαν οι αξιότιμοι βουλευτές θα τονίσω ότι αναφορικά με την έρευνα η Ρωσία μπορεί, κάτω από ορισμένες συνθήκες, ήδη να συμμετάσχει σε ορισμένα σχέδια κάτω από το τέταρτο πρόγραμμα πλαίσιο. Εντός των περιθωρίων των διαθέσιμων πόρων του προϋπολογισμού, τα προγράμματα συνεργασίας στη σφαίρα της έρευνας και της ανάπτυξης θα πρέπει αναμφισβήτητα να ενθαρρυνθούν επ' αμοιβαία ωφελεία, υπό την προϋπόθεση της επαρκούς και αποτελεσματικής προστασίας των πνευματικών, βιομηχανικών και εμπορικών δικαιωμάτων.
<P>
Στη συνεργασία στον τομέα της δικαιοσύνης και των εσωτερικών υποθέσεων αναφέρθηκα ήδη αλλά τα θέματα ασύλου και επανεισδοχής αποτελούν μία από τις πέντε κύριες προτεραιότητες του προγράμματος. Η συνέχεια που θα δοθεί στα προβλήματα των προσφύγων και των εκτοπισμένων της ΚΑΚ βρίσκεται επίσης σε υψηλή θέση στον κατάλογο των τομέων προς δράση. Σχετικά με την καταπολέμηση του οργανωμένου εγκλήματος και της διακίνησης των ναρκωτικών το πρόγραμμα προβλέπει ότι η αντίστοιχη συνεργασία μπορεί να πάρει τη μορφή τακτικών ανταλλαγών πληροφοριών, με τον αναγκαίο σεβασμό στο εθνικό και το διεθνές δίκαιο σχετικά με την προστασία των δεδομένων, την εγκαθίδρυση δικτύου επαφών και τη συμμετοχή σε επιμορφωτικά σεμινάρια.
<P>
Σχετικά με τη συμμετοχή της Ευρωπαϊκής Τράπεζας Επενδύσεων, θα πρέπει να θυμόμαστε ότι ρόλος της ΕΤΕπ είναι να χρηματοδοτεί την ανάπτυξη των κρατών μελών της Ευρωπαϊκής Ένωσης. Η ΕΤΕπ παρεμβαίνει στο εξωτερικό μόνον επί τη βάσει συγκεκριμένων ομόφωνων αποφάσεων του Διοικητικού της Συμβουλίου. Στην περίπτωση της Ρωσίας θα πρέπει να τονιστεί ότι η Ευρωπαϊκή Τράπεζα για την Ανασυγκρότηση και την Ανάπτυξη, η Διεθνής Τράπεζα και το TACIS ήδη χρηματοδοτούν διάφορες ενέργειες και οι εισφορές των κρατών μελών συμπληρώνουν αυτή τη χρηματοδότηση. Ως αποτέλεσμα, οι οικονομικές δεσμεύσεις των κρατών μελών και των διεθνών οργανισμών προς τη Ρωσική Ομοσπονδία είναι ήδη πλέον ή ουσιαστικές.
<P>
Επί του ζητήματος της συνεργασίας για την πυρηνική ενέργεια, το Συμβούλιο τονίζει ότι έχει εξουσιοδοτήσει την Επιτροπή για την υπογραφή, επί τη βάσει της Συνθήκης της Euratom, δύο συμφωνιών συνεργασίας στους τομείς της ελεγχόμενης πυρηνικής σύντηξης και της πυρηνικής ασφάλειας, σκοπός δε της τελευταίας αποτελεί η υποβοήθηση βελτίωσης της πυρηνικής ασφάλειας και, ιδιαιτέρως, η εξεύρεση και υλοποίηση επιστημονικών και διεθνώς συμπεφωνημένων κατευθυντηρίων γραμμών πυρηνικής ασφάλειας. Στο πλαίσιο του παρόντος το Μέλος αναφέρθηκε στην περίπτωση του Αλεξάντερ Νικίτιν. Το Συμβούλιο γνωρίζει την περίπτωση και το ενδιαφέρον του Κοινοβουλίου. Η περίπτωση υπόκειται αυτή τη στιγμή στις ρωσικές νομικές διαδικασίες και το Συμβούλιο τις παρακολουθεί στενά παρατηρώντας ότι και το Κοινοβούλιο τις παρακολουθεί επίσης.
<P>
Πλέον του προγράμματος TACIS για την προσέγγιση των νομοθεσιών στο πλαίσιο του ενεργειακού χάρτη, θα συνεχιστεί επίσης η δράση υπό το TACIS με στόχο την αύξηση τόσο της διαφοροποίησης όσο και της ασφάλειας παροχής υδρογονανθράκων στην Ευρώπη. Στις 5 Ιουλίου 1996, μετά τις εκλογές στη Ρωσία, η προεδρία εξέδωσε ανακοίνωση εξ ονόματος της Ευρωπαϊκής Ένωσης δηλώνοντας, μεταξύ άλλων, την αποφασιστικότητα της Ένωσης να συνεχίσει τη διαμόρφωση στενών σχέσεων μέσα στο πλαίσιο ενός ουσιαστικού και εποικοδομητικού συνεταιρισμού με τη Ρωσική Ομοσπονδία με βάση τη δημοκρατία, τα ανθρώπινα δικαιώματα και το κράτος δικαίου.
<P>
Η Ένωση παρακολουθεί στενά την κατάσταση στην Τσετσενία. Οι πρόσφατες συμφωνίες μεταξύ των ρωσικών αρχών και των αυτονομιστών που υπεγράφησαν με τη βοήθεια της ομάδας βοηθείας του ΟΑΣΕ στην Τσετσενία είναι καλοδεχούμενες ως μια θετική εξέλιξη. Τόσο στις δημόσιες δηλώσεις της όσο και στις επαφές της με τις ρωσικές αρχές, η ΕΕ έχει σταθερά τονίσει τη σπουδαιότητα και την χρησιμότητα της ομάδας βοηθείας τόσο στην υποβοήθηση επίτευξης κατάπαυσης του πυρός όσο και στην προσπάθεια εξεύρεσης μιας ευρύτερης συμπεφωνημένης πολιτικής λύσης στο πρόβλημα.
<P>
Εν συμπεράσματι, το Συμβούλιο δεν μπορεί παρά να τονίσει την εξαιρετική σημασία που αποδίδει στην έναρξη ισχύος της Συμφωνίας Συνεργασίας και Συνεταιρισμού το δυνατόν ενωρίτερον. Η συμφωνία αυτή θα αποτελέσει τη βάση των σχέσεων μεταξύ Ένωσης και Ρωσίας και θα θεμελιώσει νομικά και διεθνώς τη δυνατότητα συνεργασίας σε όλους τους τομείς αμοιβαίου ενδιαφέροντος. Με την αναμονή έναρξης ισχύος της συμφωνίας, το πρόγραμμα δράσης αποτελεί σαφή ένδειξη της αποφασιστικότητας της Ένωσης να ενισχύσει τις σχέσεις της με τη Ρωσία και να επικεντρώσει την προσοχή της σε συγκεκριμένα πρακτικά θέματα και στόχους.

<SPEAKER ID=126 NAME="Van den Broek">
Πρόεδρε, θα προσπαθήσω να είμαι σύντομος, επειδή ο υπουργός Mitchell αναφέρθηκε ήδη εκτενώς στον τρόπο αντιμετώπισης της Ρωσίας. Προσωπικά θα ήθελα να τονίσω ακόμη μία φορά στην κ. Lalumiθre ότι ο στόχος του προγράμματος δράσης δεν ήταν η ευρεία συνεργασία με τη Ρωσία, η οποία προβλέπεται κυρίως στη συμφωνία εταιρικής σχέσης και η περαιτέρω συμπλήρωση της προσωρινής συμφωνίας που έχει ήδη τεθεί σε εφαρμογή, αλλά να δοθεί μία συγκεκριμένη μορφή, για να βρεθεί ένας συγκεκριμένος τρόπος εφαρμογής της συμφωνίας πλαίσιο. Επ'αυτού έχει καταρτιστεί και ένα σημείωμα το οποίο μετά χαράς θα θέταμε στη διάθεση του Κοινοβουλίου, επειδή σ'αυτό αναφέρεται, για παράδειγμα, με ποιο τρόπο χρησιμοποιούνται για τους διάφορους στόχους τα μέσα που προσφέρει το πρόγραμμα TACIS και ο προϋπολογισμός του. Σήμερα ειπώθηκαν πολλά σχετικά με τον τρόπο με τον οποίο θα μπορούσαμε ενδεχομένως να υποστηρίξουμε την πρόοδο της δημοκρατίας στη Ρωσία. Εν τω μεταξύ, έχουν καταρτισθεί πολλά προγράμματα που αποσκοπούν στο στόχο αυτό. Ένα πολύ ενδιαφέρον πρόγραμμα αφορά, για παράδειγμα, τη συνεργασία που έχουμε με το Συμβούλιο της Ευρώπης, ένα κοινό πρόγραμμα σε συνεννόηση με τη Ρωσία, για να προσφέρουμε στη χώρα αυτή την υποστήριξη που χρειάζεται για να πληρώσει τις προϋποθέσεις που πρέπει για να καταστεί μέλος του Συμβουλίου της Ευρώπης. Συνεπώς, η προσπάθεια αυτή έχει άμεση σχέση με την προσαρμογή του Συντάγματος καθώς και άλλων τμημάτων της νομοθεσίας.
<P>
Υπάρχουν και άλλα προγράμματα που θυμάμαι συμπτωματικά αυτή τη στιγμή και που έχουν σχέση με την προαγωγή της αδελφοποίησης ορισμένων πόλεων, από τα οποία προκύπτει ότι η προσπάθεια για την ενίσχυση των δημοκρατικών θεσμών συνεχίζεται και στα κατώτερα κλιμάκια της διοίκησης. Το ίδιο συμβαίνει και στον τομέα της εκπαίδευσης. Στη συνέχεια θα ήθελα να αναφερθώ και σε ορισμένους ιδιαίτερα σημαντικούς τομείς όπως αυτός του περιβάλλοντος - και λέγοντάς το αυτό έχω τα μάτια μου στραμμένα στην κ. Schroedter - και της πυρηνικής ασφάλειας, θέμα επί του οποίου η συνεργασία με τη Ρωσία έχει ύψιστη σημασία. Ο μισός προϋπολογισμός που έχουμε στη διάθεσή μας στον τομέα της πυρηνικής ασφάλειας, δηλαδή της ασφάλειας των πυρηνικών αντιδραστήρων, τα μισά κονδύλια του TACIS διατίθενται στη Ρωσία. Εκεί βρίσκονται και τα περισσότερα πυρηνικά εργοστάσια και εκεί υπάρχει και ο μεγαλύτερος κίνδυνος. Λέγοντάς το αυτό δεν αναφέρομαι στην υπόθεση του Τσερνομπύλ στην Ουκρανία, επειδή πρόκειται στην ουσία για ένα στόχο των G7 και όχι τόσο του προγράμματος TACIS. Εν ολίγοις, θα ήθελα στην ουσία να ολοκληρώσω την παρέμβασή μου στο σημείο αυτό δηλώνοντας ότι προσωπικά έχω κάθε διάθεση, ενδεχομένως στα πλαίσια της Επιτροπής, να συζητήσω περαιτέρω με το Κοινοβούλιο, όπου υπάρχει ανάγκη, τη συνέχεια της συνεργασίας μας με τη Ρωσία, επειδή πρόκειται για μία προσπάθεια η οποία μπορεί να συνεχιστεί μόνο σταδιακά. Πρόκειται συχνά για αρκετά πολύπλοκα προγράμματα. Αντιμετωπίζουμε κρατικά όργανα τα οποία δεν λειτουργούν με καθόλου διαφανή τρόπο ενώ σε πολλές περιπτώσεις βρίσκονται σε μία διαδικασία μεταρρύθμισης, πράγμα που με υποχρεώνει να παραδεχθώ χωρίς ενδοιασμό, ότι, όσον αφορά τη συγκεκριμενοποίηση της συνεργασίας μας με τη Ρωσία, είμαστε υποχρεωμένοι να πειραματιστούμε και να μάθουμε από τα λάθη μας . Όπως και να έχουν τα πράγματα, εκτιμώ το ενδιαφέρον που εκδηλώθηκε εκ μέρους του Κοινοβουλίου για την προώθηση της συνεργασίας με μία χώρα που βρίσκεται σε μία εξαιρετικά δύσκολη κατάσταση. Δύσκολη με την πολιτική έννοια του όρου επειδή, όπως γνωρίζουμε όλοι, ο Πρόεδρος της χώρας αντιμετωπίζει σοβαρά προβλήματα με την υγεία του και οι αλλαγές στην κορυφή της ηγεσίας συνεπάγονται ορισμένες πολιτικές αβεβαιότητες. Από την άλλη πλευρά, η οικονομική κατάσταση παρουσιάζει ορισμένες θετικές πλευρές. Για παράδειγμα, πέρυσι ο πληθωρισμός μειώθηκε σημαντικά. Από την άλλη πλευρά, έχουν δημιουργηθεί τεράστια προβλήματα επειδή καθυστερεί η καταβολή μισθών και η οικονομία έχει σαφή ανάγκη τόνωσης από το εξωτερικό, η οποία όμως δεν εκπληρώνεται επειδή το επενδυτικό κλίμα που επικρατεί στη χώρα αυτή δεν είναι και ιδιαίτερα ελκυστικό.
<P>
Εν ολίγοις, όλα αλληλοδιασυνδέονται. Ευθυγραμμιζόμενος με τα όσα ανέφερε και ο υπουργός Mitchell, θα ήθελα να διαβεβαιώσω το Κοινοβούλιο ότι η συνεργασία με τη Ρωσία συμβάλλει στη σταθερότητα και ότι, όπως είναι φυσικό, το θέμα αυτό αποτελεί ύψιστη προτεραιότητα του Συμβουλίου και της Επιτροπής.

<SPEAKER ID=127 LANGUAGE="DE" NAME="Krehl">
Κυρία Πρόεδρε, η Pωσία, ως γνωστόν, σημείωσε κατά τα τελευταία χρόνια κάποια επιτυχία στην πορεία προς τη δημοκρατία, ωστόσο απομένουν να γίνουν πάρα πολλά ακόμη. Tο σχετικό σχέδιο δράσης της EE είναι πολύ φιλόδοξο και στηρίζει όχι μόνον τις ρωσικές δημοκρατικές και οικονομικές μεταρρυθμίσεις, αλλά και την περιφερειακή συνεργασία σε θέματα πυρηνικής ασφάλειας και περιβάλλοντος, την ανθρωπιστική βοήθεια και τις δράσεις για ένα μελλοντικό ευρωπαϊκό σύστημα ασφάλειας.
<P>
Kυρία Πρόεδρε, αυτά είναι πολύ σοβαρά καθήκοντα, για τα οποία η Eυρωπαϊκή Ένωση καταβάλλει προσπάθειες και τα οποία εκφράζει και στο παρόν σχέδιο δράσης. Δυστυχώς όμως αυτό, δεν αποτελεί απόδειξη του ότι η EE είναι επαρκώς εξοπλισμένη για να αναλάβει σημαντικό ρόλο στη Pωσία.
<P>
H Eυρωπαϊκή Ένωση θα πρέπει, εκτός από την υποστήριξη με το πρόγραμμα TACIS, να αναπτύξει κι άλλα προγράμματα για τη Pωσία και να πάρει μέτρα, αν θέλουμε να λυθούν τα προβλήματα που υπάρχουν εκεί. Θα πρέπει επίσης να αναπτυχθούν στενότερες σχέσεις μεταξύ οργάνων. Aναφέρω εδώ δευτερευόντως ότι η συμφωνία συνεργασίας δεν έχει επικυρωθεί ακόμη σ' όλα τα κράτη μέλη.
<P>
Mε λίγα λόγια, η Eυρωπαϊκή Ένωση είναι ένας μικρός παράγων, με μικρή επίδραση στη μεγάλη ρωσική κοινωνία. Tο δημοσιονομικό πλαίσιο, ακόμη και του προγράμματος TACIS, είναι μικρό σε σύγκριση μ' αυτά που προσφέρουν άλλοι διεθνείς οργανισμοί, και μεμονωμένα κράτη μέλη της Eυρωπαϊκής Ένωσης, όπως λ.χ. η Oμοσπονδιακή Δημοκρατία της Γερμανίας, έχουν πολύ μεγαλύτερη πολιτική επιρροή στη Pωσία απ' ότι η Eυρωπαϊκή Ένωση ως θεσμός κρατών.
<P>
Για να ληφθεί σοβαρά στη Pωσία η Eυρωπαϊκή Ένωση, θα πρέπει να ενισχύσει το προφίλ της και την υποστήριξή της προς την οικονομική και δημοκρατική μεταρρύθμιση; το σχέδιο δράσης δεν μπορεί παρά να είναι ένα πρώτο βήμα. Oι τελευταίες εβδομάδες έδειξαν πως και η πολιτική σταθερότητα στη Pωσία δεν έχει προχωρήσει τόσο πολύ. Aκόμη και το αποτέλεσμα των εκλογών, στις οποίες, στον πρώτο γύρο, ο στρατηγός Λέμπεντ ήλθε τρίτος με 11 εκατομμύρια ψήφους κι έτσι κατέστησε δυνατή και τη νίκη του Γέλτσιν, αποτελεί ένδειξη για μια πολύ δύσκολη εξέλιξη, στην οποία ο εθνικισμός καταλαμβάνει και στη Pωσία μεγαλύτερη θέση απ' ότι προηγουμένως.
<P>
H απομάκρυνση του στρατηγού Λέμπεντ, η δυσαρέσκεια με τον Yπουργό Eσωτερικών, με τον Yπουργό Αμυνας, τα προβλήματα στο ρωσικό στρατό και η απουσία του ασθενούς προέδρου στην ισχυρή προεδρική εξουσία της Pωσίας, δείχνουν πως στη Pωσία υπάρχει μια φοβερά δύσκολη πολιτική κατάσταση. H Eυρωπαϊκή Ένωση δεν μπορεί να έχει την πολυτέλεια μιας ασταθούς Pωσίας. Έχουμε την ιστορική ευκαιρία να προωθήσουμε τη δημοκρατία στη Pωσία και να συνεχίσουμε να βοηθάμε στην ειρηνική επίλυση του πολέμου στην Tσετσενία.
<P>
Mια εσωστρεφής Pωσία που θα αναπτύξει το δικό της αυταρχικό στυλ δημοκρατίας, που θα έχει περισσότερη σχέση με τους Pομανόφ παρά μ' ένα μοντέρνο κοινωνικό σύνταγμα, δεν αποτελεί καμιά δυνατότητα για την EE.

<SPEAKER ID=128 LANGUAGE="FR" NAME="Carrere d' Encausse">
Κυρία Πρόεδρε, υιοθετώντας το σχέδιο δράσης για τη Ρωσία, το Ευρωπαϊκό Συμβούλιο εξέφρασε με σαφήνεια τη θέλησή του να υποστηρίξει τις υπό εξέλιξη μεταρρυθμίσεις. Όμως αυτό το σχέδιο δεν επαρκεί. Πρέπει να οριστούν οι τομείς που καλύπτει, οι αντιλήψεις που θα επικρατήσουν στην εφαρμογή του και τα μέσα που θα του δοθούν. Η Ρωσία βρίσκεται σήμερα σε μία αλλόκοτη κατάσταση. Αμέτρητες καταστροφές -εμφύλιοι πόλεμοι, δημόσιες αναταραχές, πείνα - είχαν προβλεφθεί γι?αυτήν. Τίποτα απ?όλα αυτά ευτυχώς δεν συνέβη. ?Έγινε ο τρομερός πόλεμος στην Τσετσενία, αλλά σήμερα τα όπλα σίγησαν και οι διαπραγματεύσεις βρίσκονται σε εξέλιξη.
<P>
Οι δημοκρατικές μεταρρυθμίσεις είχαν αδιάψευστα αποτελέσματα. Οι συνεχείς εκλογές -βουλευτικές, προεδρικές, δημοτικές και περιφερειακές- μαρτυρούν τη σταθερότητα των θεσμών και κυρίως μιας δημοκρατικής συνείδησης που αναπτύσσεται στην κοινωνία της Ρωσίας. ?Όμως η δημοκρατία δεν μπορεί να επιβιώσει σε χαοτικές κοινωνικές συνθήκες. Δεν μπορεί να δημιουργηθεί σ?ένα κράτος που ενσαρκώνει το σύνολο των κοινωνικών συμφερόντων. Σ?αυτό το σημείο βρίσκονται οι αδυναμίες της Ρωσίας που αποτελούν τροχοπέδη στον εκσυγχρονισμό της και που θα μπορούσαν, μελλοντικά, να θέσουν υπό αμφισβήτηση τις ολοκληρωμένες εξελίξεις. Θα απαριθμήσω τέσσερις. Καταρχάς η πυρηνική ανασφάλεια. Οι πυρηνικές εγκαταστάσεις της Ρωσίας είναι επικίνδυνες. Το Τσερνομπίλ είναι ένα από τα παραδείγματα. Υπάρχει επίσης η διακίνηση των πυρηνικών υλικών.
<P>
Το πυρηνικό πρόβλημα πρέπει να συνδέεται μ?εκείνο του περιβάλλοντος που καταστρέφεται τα τρία τέταρτα του αιώνα λόγω μιας πολιτικής ανάπτυξης, η οποία περιφρονεί τη φύση σε τέτοιο σημείο ώστε να τη καταστρέφει. Αυτό έχει σαν συνέπεια τη γενική επιδείνωση της υγείας του ρώσικου πληθυσμού, η οποία έχει επιβαρυνθεί από τη συνακόλουθη κατάρρευση ολόκληρου του συστήματος υγείας. Αυτό εξηγείται από ένα τραγικό δημογραφικό δεδομένο: η μείωση του μέσου όρου της ανθρώπινης ζωής κατά τη διάρκεια των τελευταίων 15 χρόνων και η παράλληλη αύξηση της παιδικής θνησιμότητας.
<P>
Τρίτο πρόβλημα: η ανασφάλεια των ανθρώπων και των αγαθών, η ασφάλεια του Κράτους, που απειλείται επίσης από την καλπάζουσα εγκληματικότητα, που αποτελείται ασφαλώς από μικρό-εγκλήματα, αλλά κυρίως από μία οικονομική εγκληματικότητα, που συνδέεται όλο και περισσότερο με διεθνή δίκτυα εγκληματιών.
<P>
Το τέταρτο πρόβλημα, που συνδέεται με την εξέλιξη της οικονομικής μεταρρύθμισης είναι η αυξημένη διαφοροποίηση της κοινωνίας. ?Ένα σημαντικό τμήμα της κοινωνίας είναι φτωχό και αυτό το συναισθάνεται ακόμη περισσότερο, όσο αυτή η φτώχια έρχεται αντιμέτωπη με τον πλουτισμό της υπόλοιπης κοινωνίας. Για να μετριαστεί η κοινωνική δυσπραγία, για να εξασφαλιστεί η προστασία των πιο φτωχών, για να εξασφαλισθεί η ασφάλεια όλων απαιτείται στη Ρωσία ένα ισχυρό κράτος που θα ανταποκρίνεται στο γενικό συμφέρον. αρ?όλα αυτά, το Ρώσικο Κράτος είναι αδύναμο. Είναι αδύναμο έναντι των δυνατών και εγωιστικών τοπικών εξουσιών. Είναι αδύναμο έναντι της εγκληματικότητας. Είναι αδύναμο έναντι της εγκαταλελειμμένης και διασπασμένης κοινωνίας.
<P>
Για να υπάρξει πραγματικά το Ρώσικο Κράτος, για να παίξει το ρόλο του, πρέπει να έχει καταρχάς μία οικονομική βάση και ένα σαφές δίκαιο. Η πρώτη αναγκαιότητα για την Ευρωπαϊκή ?Ένωση είναι να βοηθήσει τη Ρωσία, να καθιερώσει το φορολογικό σύστημα που της λείπει, τα μέσα που θα το κάνουν να λειτουργήσει και ένα νομικό σύστημα που θα καταστήσει το φορολογικό σύστημα πλήρως αποτελεσματικό. Δεν πρόκειται για ένα ασήμαντο έργο. Θα περατωθεί μόνον, όταν στα πλαίσια της ίδιας προσπάθειας θα υλοποιηθεί ένα σαφές, ολοκληρωμένο, συνεχές σχέδιο, συνοδευόμενο από τα απαραίτητα μέσα, και που θα κινητοποιήσει όλα τα ευρωπαϊκά όργανα - οικονομικούς οργανισμούς, διάφορα προγράμματα, όπως το ΤΑCΙΣ -, για να ρυθμίσει το σύνολο των προβλημάτων που απαρίθμησα. Σε περίπτωση έλλειψης ενός τέτοιου προγράμματος, ενός τέτοιου σχεδιασμού και μιας τέτοιας συγκέντρωσης μέσων, το σχέδιο δράσης θα παρέμεινε κυριολεκτικά θεωρητικό. Το μέλλον της Ευρώπης αξίζει μία τέτοια προσπάθεια.

<SPEAKER ID=129 LANGUAGE="FR" NAME="Antony">
Κυρία Πρόεδρε, εσείς, χρηστιανο-δημοκράτες, γκωλικοί, κεντρώοι και φιλελεύθεροι, θέλετε να βοηθήσετε τη Ρωσία να δημιουργήσει ένα Κράτος δικαίου και να σεβαστεί τα ανθρώπινα δικαιώματα. Ο σκοπός είναι αξιέπαινος. ?Αλλά σκέπτεστε άραγε πραγματικά ότι είναι πιθανό κάτι τέτοιο, όταν οι μαφίες και τα κόμματά σας έχουν διεισδύει στην Ιταλία όπως στη Γαλλία και αλλού, όταν στο Βέλγιο όπως και στη Γαλλία εκθέτονται κατά μήκος των περιπτέρων πορνογραφικά, σαδομαζοχιστικά και παιδεραστικά περιοδικά, για την ελεύθερη διακίνηση των οποίων κάποιοι έχουν τόσο προσπαθήσει εδώ μέσα;
<P>
Σκέπτεστε άραγε ότι είναι εφικτό, όταν στη Γαλλία, ο υποτιθέμενος Υπουργός Δικαιοσύνης θα σφίξει το χέρι του δολοφόνου παιδεραστή Patrick Henri, όταν αυτός ο ίδιος ο Toubon θέλει να καταπνίξει την ελευθερία του τύπου απαγορεύοντας του να μιλά για τη διαφθορά και τη μετανάστευση και όταν θέλει να επιβάλλει ένα νόμο ακόμη πιο ολοκληρωτικό από εκείνον του κομμουνιστή Gayssot, ένα νόμο που σκοτώνει πραγματικά την ελευθερία και υπηρετεί την αστυνόμευση της σκέψης και την υστεροβουλία, κι?όταν πρόσφατα η μεγάλη δημοσιογράφος Αnnie Kriegel κατήγγειλε την απαράδεκτη λογοκρισία;
<P>
Εσείς μαρξιστές, σοσιαλο - κομμουνιστές κάθε απόχρωσης, απαιτείτε σήμερα, ασύστολα, ακόμη περισσότερη δημοκρατία στη Ρωσία, είστε ανήσυχοι, όπως λέτε, για τις απολυταρχικές δυνάμεις σ?αυτή τη χώρα. Είναι απίστευτο! Γιατί δεν το ζητούσατε αυτό κάποτε!
<P>
Όμως εάν, τουλάχιστον, το Goulag δεν θα υπήρχε πια, γιατί δεν εξακριβώνετε καταρχάς, τι θα συνδεόταν με το υπόλοιπο της κομμουνιστικής νομενκλατούρας; Γιατί λοιπόν δεν ζητάτε την απογραφή των στρατοπέδων, την καταμέτρηση των δεκάδων εκατομμυρίων θυμάτων, τη δίκη των βασανιστών, πολλοί από τους οποίους ζουν ακόμα;
<P>
50 χρόνια μετά τη Nυρεμβέργη δεν έπαψαν να κρίνουν και να ανακρίνουν τον εθνοσοσιαλισμό. Σήμερα, μετά τη τεσσαρακοστή επέτειο της εξέγερσης της Βουδαπέστης, δεν υπάρχει άραγε χρόνος για να αρχίσει η μεγάλη αναγκαία δίκη του διεθνούς σοσιαλισμού, των εγκληματιών του έναντι της ανθρωπότητας εδώ και 80 χρόνια, έναντι των λαών και έναντι των εθνών; Να τι περιμένει καταρχάς ο λαός της Ρωσίας, που πρέπει να τελειώσει με το πιο άσχημο παρελθόν για να ξαναβρεί το δρόμο του μέλλοντος.

<SPEAKER ID=130 LANGUAGE="EN" NAME="Truscott">
Κυρία Πρόεδρε, μολονότι έχουν γίνει κάποιες κινήσεις προς τον εκδημοκρατισμό στη Ρωσία πολλά μένουν να γίνουν ακόμη. Το πρόγραμμα δράσης της ΕΕ είναι πολύ φιλόδοξο, όπως έχει ήδη αναφερθεί, αποσκοπώντας όχι μόνο στην υποστήριξη των δημοκρατικών και οικονομικών μεταρρυθμίσεων μέσω του προγράμματος TACIS, αλλά αντιμετωπίζοντας επίσης τις συμβατικές σχέσεις, την περιφερειακή συνεργασία, την πυρηνική ενέργεια και την πυρηνική ασφάλεια, το περιβάλλον, την οικονομική ανασυγκρότηση, την ανθρωπιστική αρωγή και τη μελλοντική δομή ασφάλειας της Ευρώπης.
<P>
Αυτά είναι κολοσσιαία αντικείμενα που η ΕΕ επιζητεί να αντιμετωπίσει με το προτεινόμενο πρόγραμμα δράσης. Δυστυχώς δεν υπάρχει ούτε μία ελάχιστη ακόμη ένδειξη ότι η Ευρωπαϊκή Ένωση έχει αυτή τη στιγμή τα προσόντα για να αναλάβει έναν τέτοιο ρόλο. Είναι βέβαιο ότι η Ένωση θα πρέπει να προσανατολίσει καλύτερα τους στόχους του προγράμματος TACIS και να εξετάσει την επέκταση και άλλων ευρωπαϊκών προγραμμάτων στη Ρωσία εάν θέλει να έχει κάποια επίδραση στα προβλήματα που αντιμετωπίζει η χώρα. Θα πρέπει επίσης να υπάρξουν στενότερες θεσμικές σχέσεις από τις ad hoc διαδικασίες που ισχύουν σήμερα.
<P>
Μιλώντας ειλικρινά, η ΕΕ αυτή τη στιγμή είναι ένας πάρα πολύ μικρός παίκτης στη ρωσική κοινωνία και η επιρροή της είναι ασήμαντη. Η υποστήριξη που προσφέρει το πρόγραμμα TACIS ωχριά μπροστά στην οικονομική υποστήριξη που προσφέρουν διεθνή ιδρύματα, όπως το Διεθνές Νομισματικό Ταμείο, το οποίο παρέχει στη Ρωσία 10, 9 δισεκατομμύρια λίρες ως μόνιμο δάνειο. Ακόμη και τα καθ' έκαστα κράτη μέλη, όπως η Γερμανία, έχουν μεγαλύτερη επιρροή στη Ρωσία απ' ότι έχει η Ευρωπαϊκή Ένωση ως θεσμός. Έτσι, για να ληφθεί στα σοβαρά, η ΕΕ θα πρέπει να βελτιώσει πολύ το προφίλ της και την υποστήριξή της για την οικονομική και δημοκρατική μεταρρύθμιση στη Ρωσία.
<P>
Η δημοκρατική και οικονομική μεταρρύθμιση χρειάζονται την υποστήριξη της ΕΕ και του Σώματος τούτου περισσότερο παρά ποτέ. Στη Ρωσία όπως ακούσαμε, υπάρχει ένα αυξανόμενο κύμα εθνικισμού και μια προοδευτική απογοήτευση με την αναμενόμενη αποτυχία των μεταρρυθμίσεων και αξιών που προτείνει η Δύση. Η επιτυχία του Αλεξάντερ Λέμπεντ, η οποία έχει μνημονευθεί ήδη, στις προεδρικές εκλογές του θέρους στις οποίες ήρθε τρίτος με 11 εκατομμύρια ψήφους αποτελεί ένδειξη αυτής της πολιτικής τάσης. Το γεγονός ότι ο άνθρωπος αυτός που θαυμάζει τον Στρατηγό Πινοσέτ, που αποκαλεί τους μορμόνους αγύρτες και αλήτες, που έχει υποσχεθεί να τουφεκίζει τους εγκληματίες και αποκαλεί τον εαυτό του ως ημιδημοκράτη, στη ρωσική πολιτική κονίστρα θεωρείται ως ένας μετριοπαθής εθνικιστής δείχνει τις ανησυχητικές τάσεις της πολιτικής στη Ρωσία.
<P>
Είναι εύκολο να επισείουμε την απειλή της κατάστασης στη Ρωσία, αλλά το γεγονός παραμένει ότι πάνω από το ένα τρίτο του πληθυσμού ζει στη φτώχεια ενώ η κοινωνική υποδομή της χώρας έχει αποσυντεθεί. Η ΕΕ και η Δύση θα πρέπει να στηρίξουν τόσο την οικονομική όσο και την κοινωνική ανάρρωση της χώρας. Η Ευρωπαϊκή Ένωση έχει την ιστορική ευκαιρία να ενθαρρύνει την πραγματική δημοκρατία στη Ρωσία και να υποστηρίξει ένα ειρηνικό διακανονισμό του προβλήματος της Τσετσενίας. Η εναλλακτική λύση θα είναι μια εσωστρεφής Ρωσία που θα αναπτύξει το δικό της μοντέλο απολυταρχικής δημοκρατίας το οποίο θα έχει πολύ μεγαλύτερη σχέση με τους Ρωμανώφ και τους Τσάρους παρά με τα σύγχρονα συντάγματα.

<SPEAKER ID=131 NAME="Πρόεδρος">
Παρέλαβα έξι προτάσεις ψηφίσματος, που κατατέθηκαν βάση του άρθρου 40, παράγραφος 5, του Κανονισμού.
<P>
Η συζήτηση τελείωσε.
<P>
Η ψηφοφορία θα πραγματοποιηθεί αύριο το πρωί.

<CHAPTER ID=7>
Επιτροπή για την πολιτική της απασχόλησης και της αγοράς εργασίας
<SPEAKER ID=132 NAME="Πρόεδρος">
Η ημερήσια διάταξη προβλέπει την έκθεση του κ. Θεωνά, (A4-0316/96) εξ ονόματος της Επιτροπής Κοινωνικών Υποθέσεων και Απασχόλησης σχετικά με την πρόταση απόφασης του Συμβουλίου που αφορά τη σύσταση επιτροπής για την πολιτική της απασχόλησης και της αγοράς εργασίας (COM(96)0134-C4-0396/96-96/0097(CNS)).

<SPEAKER ID=133 NAME="Θεωνάς">
Κυρία Πρόεδρε, με την πρότασή της για σύσταση επιτροπής για την πολιτική απασχόλησης για την αγορά εργασίας, η Ευρωπαϊκή Επιτροπή έρχεται να καλύψει την έλλειψη σταθερής δομής στον τομέα της απασχόλησης, κάλυψη ανάλογη με αυτήν της Επιτροπής Οικονομικής Πολιτικής, που έχει ιδρυθεί από το 1974 και έχει σκοπό την προώθηση του συντονισμού των οικονομικών πολιτικών των κρατών μελών τόσο βραχυπρόθεσμα όσο και μακροπρόθεσμα.
<P>
Το κενό αυτό έγινε προσπάθεια από τον Μάρτιο 1995 να καλυφθεί από μία ομάδα ad hoc προσωπικών αντιπροσώπων των Υπουργών Εργασίας, που συγκροτήθηκε με απόφαση του Συμβουλίου Κοινωνικών Υποθέσεων. Η ομάδα αυτή όμως συνάντησε πολλές δυσκολίες στην εκπλήρωση των καθηκόντων που της ανατέθηκαν, κυρίως λόγω της ανεπάρκειας των μέσων που είχε στην διάθεσή της, δηλαδή λόγω της έλλειψης επίσημης και σταθερής δομής, η οποία θα επικουρείται από συγκεκριμένη γραμματεία, που θα διαθέτει το απαραίτητο προσωπικό, το οποίο στα πλαίσια των αρμοδιοτήτων της επιτροπής θα είναι επιφορτισμένο με την ανάλυση, την παρακολούθηση και την σύνταξη σχετικών εκθέσεων και συγκριτικών μελετών.
<P>
Η ανάγκη σύστασης μιας επιτροπής με σταθερή και μόνιμη δομή επισημάνθηκε στην κοινή έκθεση του Συμβουλίου και της Ευρωπαϊκής Επιτροπής, που υποβλήθηκε στην Διάσκεψη Κορυφής της Μαδρίτης, ενώ και το Ευρωπαϊκό Κοινοβούλιο, με τα ψηφίσματα που ενέκρινε τον Νοέμβριο 1995 και τον Ιούνιο 1996, ζήτησε την βελτίωση του συντονισμού μεταξύ μακροοικονομικής πολιτικής και διαρθρωτικών μέτρων στον τομέα της αγοράς εργασίας, καθώς και την αναβάθμιση της ομάδας ad hoc για την απασχόληση, προκειμένου να είναι σε θέση να συνεργασθεί καλύτερα με την Επιτροπή Οικονομικής Πολιτικής στην προετοιμασία της κοινής έκθεσης για την πολιτική απασχόλησης που υποβάλλεται στο Ευρωπαϊκό Συμβούλιο.
<P>
Κυρία Πρόεδρε, ο εισηγητής δεν πιστεύει ότι η σύσταση αυτής της επιτροπής μπορεί από μόνη της να λύσει το πιο εκρηκτικό πρόβλημα της εποχής μας, την ανεργία, ούτε να προωθήσει αποφασιστικά την απασχόληση στην Ευρώπη. Αυτό είναι θέμα των γενικότερων πολιτικών της Ευρωπαϊκής 'Ενωσης και των κρατών μελών, που όμως δεν φαίνεται να συμβάλλουν σημαντικά σε αυτήν την κατεύθυνση. Μπορεί όμως να έχει η συγκρότηση της επιτροπής θετική συμβολή στην ανάπτυξη και την εφαρμογή της κοινής στρατηγικής για την απασχόληση και, κυρίως, να βοηθήσει στην επεξεργασία κοινών δεικτών, οι οποίοι να χρησιμεύσουν στην πληρέστερη παρακολούθηση της πολιτικής στον τομέα της απασχόλησης και της υλοποίησης των πολυετών προγραμμάτων.
<P>
Σημαντικά επίσης μπορεί να συμβάλει στην πληρέστερη ενημέρωση των εργαζομένων, των εκπροσώπων τους, των κοινωνικών φορέων, καθώς και του Ευρωπαϊκού Κοινοβουλίου και των άλλων θεσμικών οργάνων της Ευρωπαϊκής 'Ενωσης, παρέχοντας χρήσιμα στοιχεία για τις εξελίξεις σχετικά με την απασχόληση, συγκριτικούς πίνακες για τα σχετικά δεδομένα σε κάθε κράτος μέλος, στοιχεία γύρω από τις νέες μορφές απασχόλησης, στοιχεία γύρω από την όξυνση της κοινωνικής κατάστασης στα κράτη μέλη, καθώς και τις όποιες αρνητικές ή άλλες εμπειρίες από την πολιτική προώθησης ελαστικότερων εργασιακών σχέσεων και μείωσης των κανονιστικών παρεμβάσεων στην αγορά εργασίας.
<P>
Αυτήν ακριβώς την λειτουργία επιδιώκουν να ενισχύσουν οι τρεις τροπολογίες που υποβάλλονται εξ ονόματος της Επιτροπής Κοινωνικών Υποθέσεων και Απασχόλησης και οι οποίες αφορούν την περαιτέρω διευκρίνιση του ρόλου της επιτροπής -η τροπολογία 1-, στην ενίσχυση των αρμοδιοτήτων της -η τροπολογία 2- και στην υποχρέωση διαβίβασης στο Ευρωπαϊκό Κοινοβούλιο των εκθέσεων και συστάσεων που καταρτίζει -η τροπολογία 3.
<P>
Τέλος, θα ήθελα να σημειώσω ότι ο ρόλος που ανατίθεται στην νέα επιτροπή είναι ξεχωριστός από αυτόν που έχει ανατεθεί στην μόνιμη Επιτροπή Απασχόλησης στην οποία μετέχουν το Συμβούλιο, η Ευρωπαϊκή Επιτροπή και αντιπρόσωποι των οργανώσεων εργοδοτών και εργαζομένων και έχει στόχο την εξασφάλιση του διαλόγου μεταξύ των τριών μερών στα ζητήματα της κοινοτικής πολιτικής για την απασχόληση.
<P>
Συμπερασματικά, η πρόταση απόφασης που υποβάλλει η Ευρωπαϊκή Επιτροπή εμπνέεται σε μεγάλο βαθμό από τις διατάξεις σχετικά με την σύνθεση και την λειτουργία της Επιτροπής Οικονομικής Πολιτικής και θεμελιώνεται στην ίδια νομική βάση, το άρθρο 145 της Συνθήκης. Στο μέτρο, εξ άλλου, που η εν λόγω επιτροπή θα υποκαταστήσει πλήρως την ομάδα ad hoc των Υπουργών Εργασίας, η επιβάρυνση του προϋπολογισμού της Ευρωπαϊκής 'Ενωσης θα είναι οριακή.

<SPEAKER ID=134 LANGUAGE="SV" NAME="Andersson">
Κυρία Πρόεδρε, θέλω να ξεκινήσω ευχαριστώντας τον εισηγητή για τη θαυμάσια έκθεση και για την καλή συνεργασία κατά την εκπόνηση της έκθεσης, η οποία τώρα παρουσιάζεται από την Επιτροπή Κοινωνικών Υποθέσεων και Απασχόλησης.
<P>
Η μείωση της ανεργίας και η δημιουργία νέων θέσεων εργασίας είναι ένα από τα πλέον σημαντικά καθήκοντα στην ΕΕ. Κάθε χώρα ξεχωριστά μπορούσε πριν, μέσα από την δική της πολιτική για την αγορά εργασίας και τη δική της οικονομική πολιτική να αντιμετωπίσει την μείωση της ανεργίας. Αυτό δεν αρκεί πια, το έχουμε δεί. Δεν αρκεί σ'έναν κόσμο όπου το κεφάλαιο ρέει τώρα ελεύθερα υπεράνω συνόρων. Φυσικά θα πρέπει να συνεχίζεται επίσης η λήψη μέτρων σε εθνικό επίπεδο για τη μείωση της ανεργίας. Το νέο είναι ότι απαιτούνται επίσης μέτρα σε κοινοτικό επίπεδο. Το Συμβούλιο είχε επίγνωση αυτού και το έχει διαπιστώσει σε σωρεία διασκέψεων του Συμβουλίου Υπουργών στο δσσεν, στις Κάννες, στη Μαδρίτη και στη Φλωρεντία. Αλλά, στην πραγματικότητα, πολύ λίγα έγιναν συγκεκριμένα ώστε να ανταποκριθούμε στις πολλές περήφανες δεσμεύσεις που παρουσιάστηκαν στις Διασκέψεις του Συμβουλίου Υπουργών.
<P>
Εκτός από μέτρα σε εθνικό και κοινοτικό επίπεδο χρειάζονται παρεμβάσεις αφ'ενός μακροοικονομικού χαρακτήρα, αφ'ετέρου σχετιζόμενες με την πολιτική της αγοράς εργασίας θα πρέπει να αλληλοσυμπληρώνονται. Χρειάζεται μία οικονομική πολιτική, η οποία όχι μόνο θα δίνει προτεραιότητα στη μείωση του πληθωρισμού και των ελλειμάτων του προϋπολογισμού, αλλά επίσης στην καταπολέμηση της ανεργίας. Χρειάζεται μία πολιτική για την αγορά της εργασίας, η οποία να δίνει προτεραιότητα σε ενεργά μέτρα στη πολιτική της αγοράς εργασίας περισσότερο από την καταβολή μιας παθητικής επιδότησης της αγοράς εργασίας.
<P>
Οι Υπουργοί Εργασίας και οι Υπουργοί Οικονομικών χρειάζεται να συνεργαστούν για την πολιτική απασχόλησης. Χρειάζονται επίσης τους ίδιους πόρους όσον αφορά την παρακολούθηση των πολυετών προγραμμάτων, τα οποία τα κράτη μέλη έχουν δεσμευτεί να υλοποιήσουν για να δημιουργήσουν θέσεις εργασίας.
<P>
Σήμερα υπάρχει μιά Επιτροπή Οικονομικής Πολιτικής, η οποία θα βοηθά τους Υπουργούς Οικονομικών στο Συμβούλιο με αναλύσεις, προτάσεις και παρακολούθηση. Οι Υπουργοί Εργασίας χρειάζονται αντίστοιχη βοήθεια. Αυτό έγινε κατανοητό στην άτυπη Διάσκεψη του Συμβουλίου Υπουργών στην Κόρντομπα, όταν έγινε μία πρόσκληση προς την Επιτροπή να υποβάλει μία κατάλληλη πρόταση. Η πρόταση που η Επιτροπή τώρα υπέβαλε είναι καλή. Στην επεξεργασία της Επιτροπής Προϋπολογισμού, στο Κοινοβούλιο έχουν εκφραστεί αμφιβολίες ως προς την σύσταση μιας επιτροπής για την πολιτική απασχόλησης και την αγορά εργασίας. Ας μου επιτραπεί να τους καθησηχάσω. Είναι μια επιτροπή που υπάγεται στο Συμβούλιο Υπουργών Εργασίας και η οποία είναι σαν να εξισώνεται με την ήδη υπάρχουσα επιτροπή που υπάγεται στο Συμβούλιο Υπουργών Οικονομικών. Η σύσταση δεν σημαίνει αυξημένο κόστος και η δημιουργία της επιτροπής σημαίνει μόνο ότι εδραιώνεται μία ισορροπία μεταξύ των Υπουργών Οικονομικών και Υπουργών Εργασίας όσον αφορά τα μέτρα για την πολιτική απασχόλησης. Η Επιτροπή θα παρακολουθήσει τα εθνικά προγράμματα. Για την παρακολούθηση χρειάζονται κοινοί δείκτες. Αυτό το έχουμε επισημάνει από πλευράς Κοινοβουλίου νωρίτερα και το επισημαίνουμε άλλη μιά φορά στην πρότασή μας. Δυστυχώς, η πρόταση της Επιτροπής δεν περιέχει κάποιους τέτοιους κοινούς δείκτες.
<P>
Η σύσταση μιας Επιτροπής για την πολιτική απασχόλησης για την αγορά εργασίας δεν λύνει φυσικά τα προβλήματα της ανεργίας στην Ευρώπη. Αλλά είναι μια αρχή όσον αφορά την δημιουργία μιας σταθερότερης διάρθρωσης εντός της Κοινότητας, ώστε να μπορέσει να αντιμετωπίσει με σοβαρότητα αυτά τα ζητήματα.
<P>
Στην συνεχιζόμενη Διακυβερνητική Διάσκεψη Κορυφής συζητείται τώρα να συμπεριληφθεί στη Συνθήκη ένα κεφάλαιο για την απασχόληση που θα δίνει στην δνωση μεγαλύτερες αρμοδιότητες στον τομέα της απασχόλησης. Ο αγώνας κατά της ανεργίας θα πρέπει να λάβει στη Συνθήκη την ίδια θέση όπως ο αγώνας κατά του πληθωρισμού και κατά των ελλειμάτων του προϋπολογισμού. Τότε χρειάζεται μιά Επιτροπή Απασχόλησης που θα έχει την ίδια θέση όπως η Επιτροπή Νομισματικής Πολιτικής. Από πλευράς Κοινοβουλίου υποστηρίζουμε μιά τέτοια πρόταση. Αυτό θα σήμαινε ότι οι δυνατότητες λήψης δυναμικών μέτρων κατά της ανεργίας σε επίπεδο Κοινότητας και συντονισμένων μεταξύ των χωρών μελών θα αυξάνονταν.
<P>
Η σημερινή πρόταση για τη σύσταση μιας επιτροπής για την πολιτική απασχόλησης για την αγορά εργασίας είναι ένα βήμα καθ'οδόν προς τη δημιουργία μιας καλύτερης διάρθρωσης εντός της ΕΕ για να μπορεί να ασκηθεί μια πιο ενεργός πολιτική στην αγορά εργασίας. Η Επιτροπή μέσω της συνεργασίας με την μόνιμη επιτροπή για την απασχόληση θα έχει επαφές με του παράγοντες της αγοράς εργασίας και φυσικά θα έχει επαφές με την επιτροπή πολιτικής για την αγορά εργασίας. Θα είναι μιά θαυμάσια βοήθεια προς τους Υπουργούς εργασίας στο έργο τους.

<SPEAKER ID=135 LANGUAGE="DE" NAME="Menrad">
Kυρία Πρόεδρε, το υπ' αριθ. ένα οικονομικό και κοινωνικό πρόβλημα των κρατών μελών της Eυρωπαϊκής Ένωσης και της Kοινότητας είναι η ανεργία. Kαι η Ένωση καλείται εδώ να δράσει. Tα διευρωπαϊκά δίκτυα θα πρέπει να υλοποιηθούν, αλλά προς το παρόν αυτό είναι πολύ δύσκολο. Έτσι απομένουν οι δυνατότητες της πολιτικής απασχόλησης που συνέστησε η σύνοδος κορυφής του Έσσεν, το 1994: κοινά επίκεντρα με μέτρα για την πολιτική απασχόλησης και ανάλογα πολυετή προγράμματα των κρατών της EE.
<P>
H συγκροτηθείσα την άνοιξη του 1995 ad hoc άτυπη ομάδα εργασίας «Συνοδευτικά μέτρα του Eυρωπαϊκού Συμβουλίου του Έσσεν» όφειλε να φροντίσει για τις ανταλλαγές πληροφοριών και εμπειριών μεταξύ των κρατών μελών και να ελέγξει την εφαρμογή των προαναφερθέντων προγραμμάτων. Στο παρόν έγγραφο διαπιστώνεται πως δεν αρκεί, ουσιαστικά, μια άτυπη ομάδα εργασίας για αποτελεσματική δουλειά. H προταθείσα Eπιτροπή για την Πολιτική Aπασχόλησης και Aγοράς Eργασίας θα αποτελούσε ένα πιο σταθερό πλαίσιο.
<P>
Aπό το 1994 υπάρχει μια μόνιμη επιτροπή για την οικονομική πολιτική που λειτουργεί στα πλαίσια του Συμβουλίου ECOFIN. Mια παρόμοια Eπιτροπή για το Συμβούλιο των Yπουργών Eργασίας και Kοινωνικών Yπηρεσιών είναι απαραίτητη, αφού η ανεργία είναι ένα οικονομικό, αλλά και μεγάλο κοινωνικό πρόβλημα.
<P>
Στην καλή έκθεση του κ. Θεωνά εκφράζεται η άποψη ότι η Eπιτροπή θα πρέπει να συμμετέχει ανάλογα στις εργασίες της επιτροπής και το Kοινοβούλιο να λαμβάνεται υπόψη επίσης. Mια μόνιμη Eπιτροπή για την Πολιτική Aπασχόλησης και Aγοράς Eργασίας μπορεί να συμβάλει σημαντικά στη συντονισμένη εθνική και κοινωνική υλοποίηση των βασικών σημείων που αποφασίσθηκαν στο Έσσεν. Tα βασικά σημεία είναι μέτρα για προβληματικές ομάδες της αγοράς εργασίας, για νέους και γυναίκες, η μείωση του δευτερεύοντος κόστους της εργασίας, μια μοντέρνα πολιτική αμοιβών, καθώς και επενδύσεις στον τομέα της επαγγελματικής κατάρτισης.
<P>
Δεν πρόκειται μόνο για μια αναθέρμανση της γενικής οικονομικής κατάστασης, αλλά και για την μετατροπή της σε μια σταθερή διαδικασία ανάπτυξης που θα δημιουργεί θέσεις εργασίας. Mε το πνεύμα αυτό, η Oμάδα του EΛK ψηφίζει υπέρ της έκθεσης Θεωνά.
<P>
(Xειροκροτήματα)

<SPEAKER ID=136 LANGUAGE="NL" NAME="Boogerd-Quaak">
Κυρία Πρόεδρε, δημιουργούμε για πολλοστή φορά μία επιτροπή. Στην προκειμένη περίπτωση, αναφερόμαστε σε μία επιτροπή που θα γνωμοδοτεί σχετικά με την πολιτική απασχόλησης και την αγορά εργασίας. Στην Επιτροπή τήρησα αρκετά ήρεμη στάση επί του θέματος αυτού, αν και υποστήριξα τον εισηγητή κατά την τελική ψηφοφορία. Η ηρεμία που αισθανόμουν ήταν στην ουσία αποτέλεσμα ορισμένων ερωτήσεων που με απασχολούν και που θα ήθελα να υποβάλω στον Επίτροπο.
<P>
Ποιος θα είναι ακριβώς ο ρόλος της Επιτροπής; Θα είναι δημόσιες οι συνεδριάσεις όπως ζητήθηκε από την Επιτροπή Προϋπολογισμών; Θα ζητηθεί από τα μέλη της επιτροπής αυτής να υποβάλουν δήλωση όσον αφορά τα οικονομικά τους συμφέροντα; Με ποιο τρόπο θα χρησιμοποιηθεί η επιτροπή στην περίπτωση της άσκησης μίας ενεργούς πολιτικής στον τομέα της αγοράς εργασίας; Ποια θα είναι η σχέση της επιτροπής αυτής με την υφιστάμενη μόνιμη επιτροπή απασχόλησης; Πρόκειται για ερωτήματα στα οποία πιστεύω ότι πρέπει να δοθεί μία σαφής απάντηση, όχι μόνο επειδή εξετάζω το ενδεχόμενο να προτείνω στη παράταξή μου να ψηφίσει κατά της ίδρυσης της επιτροπής αυτής, αλλά και επειδή έχω τη γνώμη ότι, σε περίπτωση που ιδρύσουμε μία επιτροπή, αυτή θα πρέπει να λειτουργεί με εξαιρετικά ικανοποιητικό τρόπο. Ας μη λησμονούμε ότι η επιτροπή αυτή ιδρύεται προκειμένου να βελτιωθεί η λειτουργία της αγοράς εργασίας.
<P>
Το Σώμα πραγματοποίησε, νομίζω την περασμένη εβδομάδα, την πολλοστή συζήτηση με αντικείμενο την απασχόληση στην Ευρώπη. Το θέμα της απασχόλησης συζητήθηκε με τη δήλωση του Προέδρου της Επιτροπής, με αφορμή τον προϋπολογισμό και στα πλαίσια της συζήτησης για την εξάλειψη της φτώχειας. Παρατηρώ δε ότι ένα μέρος των συναδέλφων μου επανέρχεται στο θέμα της απασχόλησης κατά τη συζήτηση με αντικείμενο την εν λόγω επιτροπή.
<P>
Στην ουσία, όταν αναφερόμαστε σ'αυτό το θέμα δείχνουμε ένα είδος αδυναμίας. Το ερώτημα που ήθελα να απευθύνω στον Επίτροπο είναι, κατά συνέπεια, το εξής: πιστεύει ότι η επιτροπή αυτή θα κατορθώσει, για παράδειγμα, αυτό που δεν μπορεί να κατορθώσει σήμερα το Συμβούλιο; Η ίδρυσή της θα οδηγήσει στην άσκηση μίας ενεργούς πολιτικής στην αγορά εργασίας; Θα υλοποιηθεί για παράδειγμα μία από τις προτάσεις του Προέδρου της Επιτροπής κ. Santer που αφορά τη συνεργασία των οργανισμών απασχολήσεως εργατικού δυναμικού σε περίπτωση που ιδρύσουμε μία παρόμοια επιτροπή στην οποία θα συμμετέχουν τουλάχιστον τέσσερα μέλη από τα κράτη μέλη;
<P>
Εν ολίγοις, ένα σωρό ερωτήματα που θέτω όχι επειδή είμαι αντίθετος προς την επιτροπή, αλλά επειδή πιστεύω ότι πρέπει οπωσδήποτε να διαδραματίζει ένα ρόλο υποστηρικτή. Θα ήθελα επίσης να ρωτήσω τον κύριο Επίτροπο πώς προτίθεται να αντιμετωπίσει τις γνωμοδοτήσεις της επιτροπής αυτής και με ποιο τρόπο πρόκειται να συμμετάσχει το Κοινοβούλιο στην εφαρμογή τους.

<SPEAKER ID=137 LANGUAGE="DE" NAME="Wolf">
Kυρία Πρόεδρε, αγαπητοί κυρίες και κύριοι συνάδελφοι, πράγματι μιλάμε τώρα για τρίτη ή τέταρτη φορά, αυτήν την εβδομάδα, για την απασχόληση. Tίθεται ωστόσο εδώ το θέμα πώς μπορεί αυτή η Kοινότητα να δώσει και τα απαραίτητα μέσα με τα οποία θα επιτευχθεί ο συντονισμός των πολιτικών των κρατών μελών και η ευρωπαϊκή υπεραξία μιας ευρωπαϊκής πολιτικής για την απασχόληση. Αλλοι ομιλητές επεσήμαναν ήδη πόσα θέματα βρίσκονται ακόμη σε εκκρεμότητα. Θα ήθελα να πιέσω και πάλι, ώστε η Eπιτροπή να καταλήξει σε σαφείς απαντήσεις.
<P>
Eίναι βασικό για μένα - γι' αυτό και θα υποστηρίξουμε την παρούσα έκθεση - το ότι γίνεται εδώ μια αρχή για ένα τέτοιο όργανο, ώστε να βελτιωθεί ο συντονισμός - και μάλιστα από τη σκοπιά του Συμβουλίου των Yπουργών Kοινωνικών Yπηρεσιών - κι αυτό, ασφαλώς, είναι καλό. Aυτό, ωστόσο, δεν πρέπει να γίνει κατά το σύνθημα «Aν δεν μπορείς να λύσεις ένα πρόβλημα, τότε συγκρότησε μια επιτροπή που θα το θάψει.» Nομίζω πως αυτό θα πρέπει να το πούμε ξεκάθαρα στην Eπιτροπή. H ενίσχυση του Συμβουλίου των Yπουργών Kοινωνικών Yπηρεσιών έναντι του παντοδύναμου σχεδόν ECOFIN, δεν μπορεί παρά να είναι ένα πρώτο στοιχείο για το ότι στην Ένωση αρχίζει να εφαρμόζεται μια αποτελεσματική, αυτόνομη πολιτική απασχόλησης που θα είναι απαλλαγμένη από την πλάνη ότι η απασχόληση είναι κάτι που εμφανίζεται αυτόματα, σαν συνέπεια της ανάπτυξης, της νομισματικής ένωσης, της ανταγωνιστικότητας και του κεφαλαιουχικού κέρδους.

<SPEAKER ID=138 LANGUAGE="FR" NAME="Lang Carl">
Κυρία Πρόεδρε, αγαπητοί μου συνάδελφοι, μας προτείνουν τη σύσταση μιας νέας επιτροπής για την πολιτική της απασχόλησης και της αγοράς εργασίας. Διαπιστώνω ότι ο καρκίνος της γραφειοκρατίας στην Ευρώπη γενικεύεται. Η σύσταση αυτής της επιτροπής είναι ένα ακόμη σύμπτωμα της απογοήτευσης και των συγκεντρωτικών και γραφειοκρατικών λαθών που προσβάλλουν την ευρωπαϊκή πολιτική τάξη. Η εν λόγω επιτροπή δεν θα μπορεί να καλύψει τη δραματική αποτυχία της οικονομικής και κοινωνικής πολιτικής της Ευρώπης του Μάαστριχ και θα περιορίζεται στο να εξετάζει και να επικρίνει τις καταστροφικές συνέπειες για την εφαρμογή της δυνατότητας επιλογής μιας ελεύθερης εμπορικής ανταλλαγής κοινωνικά εγκληματικής.
<P>
Ενώ πολλαπλασιάζονται οι επιτροπές και οι παρατηρητές, αυξάνονται με ξέφρενο ρυθμό η ανεργία, η αβεβαιότητα, η φτώχεια, οι αποκεντρώσεις των επιχειρήσεων. Κανένα τέχνασμα δεν θα μπορέσει να συγκρατήσει το δίκαιο θυμό των λαών της Ευρώπης που υποφέρουν. Δεν χρειάζεται λοιπόν να δημιουργήσουμε νέες επιτροπές. ρέπει να αλλάξουμε την πολιτική, να εξασφαλίσουμε το προνόμιο εργασίας των λαών μας και να προστατεύσουμε την κοινοτική μας αγορά.

<SPEAKER ID=139 LANGUAGE="NL" NAME="Van Lancker">
Πρόεδρε, συνάδελφοι, κύριε Επίτροπε, θα θυμόσαστε ότι το Ευρωπαϊκό Κοινοβούλιο δεν ενθουσιάστηκε ιδιαιτέρως με τα πενιχρά αποτελέσματα του Essen, αλλά ότι υποδέχθηκε θετικά τη διαδικασία ακολουθίας. Μία παρόμοια διαδικασία μπορεί μεν να μη δημιουργεί θέσεις απασχόλησης, ωστόσο πιστεύαμε ότι ήταν ένα πρώτο διστακτικό βήμα προς τη χάραξη μίας κοινής ευρωπαϊκής πολιτικής στον τομέα της απασχόλησης. Οι εμπειρίες που έχουν συναχθεί με την ενιαία αγορά και τη στρατηγική για την οικονομική και νομισματική σύγκλιση διδάσκουν ότι εφόσον υπάρχει η πολιτική βούληση σε συνδυασμό με ένα κατάλληλο χρονοδιάγραμμα και την πρέπουσα διαδικασία ακολουθίας, είναι δυνατό να συσπειρωθούν οι προσπάθειες, πράγμα που επιθυμούσαμε να συμβεί στα πλαίσια μίας στρατηγικής για την απασχόληση. Πιστεύω ότι αυτό ακριβώς ήταν και το κίνητρο της Επιτροπής.
<P>
Στα πλαίσια της διαδικασίας συνεργασίας εξακολουθεί να διεξάγεται μία άνιση μάχη μεταξύ κοινωνικών υποθέσεων και ECOFIN. Παρεμπιπτόντως, το ECOFIN έχει αποδείξει επανειλημμένα ότι δεν ενδιαφέρεται ιδιαιτέρως για την απασχόληση. Συνεπώς, είναι πια καιρός να δημιουργηθεί μία επιτροπή η οποία θα πλαισιώσει το Συμβούλιο Κοινωνικών Υποθέσεων και θα ενισχύσει όσον αφορά τη στρατηγική για την απασχόληση. Ωστόσο, αμφιβάλλω κατά πόσον η σημερινή πρόταση θα βοηθήσει πραγματικά το Συμβούλιο Κοινωνικών Υποθέσεων να λειτουργήσει επί ίσοις όροις και αυτό για δύο λόγους:
<P>
Κατά πρώτον, η πολιτική για την απασχόληση στηρίζεται σε δύο αδιαχώριστους πυλώνες. Τη μακροοικονομική πολιτική και τη διαρθρωτική πολιτική που ασκείται στο χώρο της αγοράς εργασίας. Αυτή η πολιτική των δύο αξόνων, κύριε Επίτροπε, δεν ακολουθείται με συνέπεια στην περίπτωση της νέας επιτροπής. Αυτό συμβαίνει για παράδειγμα στην περίπτωση που ενώ η Οικονομική Επιτροπή μπορεί να ασκήσει σαφή επιρροή στην πολιτική για την απασχόληση, η οικονομική πολιτική δεν προβλέπει τη συνεκτίμηση της απαραίτητης συμβολής της Επιτροπής Απασχόλησης για τον προσδιορισμό των κατευθυντήριων γραμμών. Πώς θα μπορέσουμε λοιπόν τώρα να προσανατολίσουμε κατά προτεραιότητα τις κατευθυντήριες γραμμές της οικονομικής πολιτικής προς την απασχόληση εφόσον η επιτροπή αυτή δεν μπορεί να εκφέρει γνώμη; Αισθάνομαι κάπως απογοητευμένος από την Επιτροπή για το γεγονός ότι δεν προβλέπει την περίπτωση αυτή, για παράδειγμα, στα πλαίσια του άρθρου 103, παράγραφος 2, παρόλο που τόσο η σουηδική όσο και η βελγική πρόταση προς τη διακυβερνητική διάσκεψη της πρόσφεραν τη δυνατότητα να το κάνει αυτό.
<P>
Κατά δεύτερον, θα ήθελα να τονίσω για άλλη μία φορά αυτό που ανάφερε ο συνάδελφος Anderson: η επιτυχής εξέλιξη της διαδικασίας ακολουθίας εξαρτάται απολύτως από τα κριτήρια αξιολόγησης. Σε περίπτωση που η Επιτροπή και το Συμβούλιο παίρνουν στα σοβαρά τις δράσεις προτεραιότητας για την απασχόληση, πρέπει να θεσπιστούν δείκτες με βάση τους οποίους θα επιτρέπεται η αξιολόγηση των προσπαθειών που καταβάλλουν τα κράτη μέλη, για παράδειγμα στον τομέα της εκπαίδευσης. Εάν η εκπαίδευση είναι όντως σημαντική, κύριε Επίτροπε, για ποιο λόγο να μην δοθεί μία εγγύηση ότι ένα ορισμένο ποσοστό του ενεργού πληθυσμού θα μπορεί κάθε χρόνο να συμμετέχει σε εκπαιδευτικά προγράμματα; Τι συμβαίνει με το ύστατο κριτήριο αξιολόγησης: τη μείωση της ανεργίας κατά 50 % έως το 2000, που θα ήταν και το κριτήριο αξιολόγησης της πολιτικής για την απασχόληση; Είμαι βέβαιος ότι, σε περίπτωση που η εν λόγω επιτροπή δεν θα μπορεί να εργαστεί με βάση συγκεκριμένους δείκτες, στην καλύτερη περίπτωση θα αποτελέσει ένα χάρτινο τίγρη που δεν θα μπορεί να κάνει τίποτε άλλο παρά να συντάσσει έγγραφα. Ελπίζω λοιπόν ότι η τροπολογία που καταθέσαμε θα υποστηριχθεί και από την Επιτροπή.
<P>
Τέλος, Πρόεδρε, θα ήθελα να πω ότι με τη σύσταση της εν λόγω επιτροπής δεν γίνεται παρά ένα μικρό βήμα προς την κατεύθυνση μίας συνεκτικής ευρωπαϊκής πολιτικής για την απασχόληση. Τολμώ ακόμη να ελπίζω, συνάδελφοι, ότι τα κομμάτια του παζλ που λείπουν θα μπορέσουν να τοποθετηθούν στη θέση τους κατά τη διακυβερνητική διάσκεψη και ότι θα επιτραπεί στην επιτροπή να διαδραματίσει έναν ενισχυμένο ρόλο στην πολιτική απασχόλησης που ασκείται από την Ένωση, ο οποίος θα πρέπει να είναι ενσωματωμένος και στη Συνθήκη.

<SPEAKER ID=140 LANGUAGE="NL" NAME="Pronk">
Πρόεδρε, η πρόταση που εξετάζουμε είναι σημαντική επειδή μέσω αυτής δίδεται συνέχεια στις αποφάσεις της Συνόδου Κορυφής του Essen για τη χάραξη μίας ευρωπαϊκής στρατηγικής για την απασχόληση. Η απασχόληση είναι μία από τις κύριες προτεραιότητες της Ευρωπαϊκής Ένωσης. Είναι λοιπόν ορθή η ενέργεια της δημιουργίας μίας επιτροπής η οποία θα ασχοληθεί με την αξιολόγηση της πολιτικής που εφαρμόζουν τα κράτη μέλη στον τομέα αυτό. Παράλληλα, η επιτροπή αυτή θα μπορεί να ενισχύσει το συντονισμό των πολιτικών απασχόλησης που εφαρμόζονται από τα κράτη μέλη. Ακόμη, για την προαγωγή της απασχόλησης στην Ευρώπη θα ήταν σκόπιμο να επιδιωχθεί και η συμμετοχή των κοινωνικών εταίρων.
<P>
Είναι επίσης σημαντικό τα μέλη της επιτροπής για την πολιτική απασχόλησης και την αγορά εργασίας να αποζημιώνονται από τα κονδύλια του προϋπολογισμού του Συμβουλίου. Διαφορετικά, θα δημιουργηθούν προβλήματα ως προς την επιτροπολογία, επειδή η εν λόγω επιτροπή δεν καλύπτει τις σχετικές προϋποθέσεις. Αυτό συμβαίνει επειδή πρόκειται για ένα Σώμα το οποίο υποστηρίζει το Συμβούλιο Κοινωνικών Υποθέσεων στη χάραξη και την εφαρμογή μίας ευρωπαϊκής στρατηγικής για την απασχόληση.
<P>
Η δημιουργία της επιτροπής αυτής αποτελεί απάντηση προς το αίτημα της Επιτροπής Κοινωνικών Υποθέσεων με αφορμή την έκθεση της διακυβερνητικής διάσκεψης σχετικά με την κοινωνική πολιτική, θέμα την εισήγηση του οποίου είχα αναλάβει προσωπικά. Πρόκειται για ένα Σώμα που λειτουργεί ως αντίβαρο της Οικονομικής και Νομισματικής Επιτροπής. Κατ'αυτό τον τρόπο επιτυγχάνεται μία καλύτερη ισορροπία μεταξύ της οικονομικής και της κοινωνικής πολιτικής στην Ευρωπαϊκή Ένωση. Αυτό που ενδιαφέρει είναι κατά κύριο λόγο η εξάλειψη των διαφορών μεταξύ ενιαίας αγοράς και κοινωνικής πολιτικής και η δημιουργία μίας οικονομικής και κοινωνικής ένωσης.
<P>
Είναι ενοχλητικό το γεγονός ότι η επιτροπή για την απασχόληση συγχέεται με τη Μόνιμη Επιτροπή Απασχόλησης. Αναφέραμε ήδη ορισμένα παραδείγματα της κατάστασης αυτής. Θα ήταν, συνεπώς, προτιμότερο να αναζητηθεί μία άλλη ονομασία για την επιτροπή αυτή, η οποία να είναι προσαρμοσμένη στο έργο της και θα πρέπει να καταβληθούν προσπάθειες ώστε να αποφευχθεί το ενδεχόμενο να επαναλαμβάνονται τα ίδια πράγματα.
<P>
Για το λόγο αυτό, κύριε Επίτροπε, πιστεύω ότι είναι κρίμα που η Επιτροπή δεν υπέβαλε πρόταση για την επιτροπή αυτή. Φοβάμαι ότι προσπαθείτε απλώς να αποφύγετε την ουσία. Γνωρίζουμε ότι το πρόβλημα είναι ο αντιπροσωπευτικός της χαρακτήρας. Για το λόγο αυτό πρέπει να ληφθεί μία απόφαση και μάλιστα όσο το δυνατό συντομότερα, διαφορετικά θα αντιμετωπίσουμε, χωρίς να υπάρχει στην ουσία λόγος, επικρίσεις ότι λειτουργούμε με γραφειοκρατικό τρόπο. Πρέπει λοιπόν να δράσουμε τώρα και όχι αργότερα.
<P>
Το Κοινοβούλιο δεν έχει άμεση σχέση με την επιτροπή τη σύσταση της οποίας εξετάζουμε και θα θέλαμε η κατάσταση αυτή να παραμείνει αμετάβλητη. Όντως, το Συμβούλιο δεν ασχολείται με τον προϋπολογισμό του Κοινοβουλίου και το Κοινοβούλιο δεν ασχολείται με τον προϋπολογισμό του Συμβουλίου. Το Σώμα επιθυμεί, όμως, να τηρείται ενήμερο όσον αφορά τις εκθέσεις και τις συστάσεις της επιτροπής αυτής. Όσον αφορά όμως τα υπόλοιπα, χρειαζόμαστε και άλλες πληροφορίες, επειδή η συνολική στρατηγική που εφαρμόζεται δεν μου είναι απολύτως σαφής.

<SPEAKER ID=141 LANGUAGE="SV" NAME="Lindqivst">
Κυρία Πρόεδρε, η ανεργία των 20 εκατομμυρίων που έχουμε στα κράτη-μέλη της ΕΕ είναι ίσως η μεγαλύτερή μας πρόκληση. δνας λόγος για το ότι είναι τόσο υψηλή - υπάρχουν περισσότεροι - είναι η ΟΝΕ. Προκύπτει αφ'εαυτού ότι αν γίνονται περιστολές, εξοικονομήσεις και περικοπές ταυτόχρονα σε 15 κράτη μέλη, χωρίς να υπάρχει κάποια κινητήρια δύναμη για την οικονομία, τότε έχουμε υψηλή ανεργία. Το πρόγραμμα της ΟΝΕ είναι ένας από τους λόγους που είναι υψηλή και πρέπει να αντιμετωπιστεί με ανταπαιτήσεις. Το καλύτερο θα ήταν να πούμε όχι στην ΟΝΕ. Το καλύτερο θα ήταν να είχαν συμπεριληφθεί στην ΟΝΕ κριτήρια που να περιέγραφαν επίσης στόχους για την απασχόληση, το περιβάλλον και την περιφερειακή ευθύνη. Τώρα δεν έγινε έτσι.
<P>
Η δημιουργία μιας Επιτροπής Απασχόλησης για την εξεύρεση κοινών στρατηγικών και δρόμων είναι εν τούτοις η σωστή κατεύθυνση. Αλλά θα ήθελα να πω ότι αυτό δεν είναι λύση. εποιος πιστεύει ότι η Επιτροπή θα λύσει το πρόβλημα της ανεργίας στην ΕΕ έχει λάθος η ευθύνη θα πρέπει να παραμείνει στα κράτη-μέλη. Η Επιτροπή δεν πρέπει να αναλάβει και να δημιουργήσει κάποια μορφή υπερεθνικής ευρωπαϊκής πολιτικής για την απασχόληση και πολιτικής της οικονομικής συγκυρίας. Δεν πετυχαίνει ποτέ και ούτε είναι κατά την αξιολόγησή μου αυτός ο στόχος της πρότασης της Επιτροπής. Επομένως: συνοψίστε, συντάξτε εκθέσεις, προβάλλετε ιδέες και προτείνετε συστάσεις, αλλά όχι υπερεθνική πολιτική σε επίπεδο ΕΕ. Αυτό τουλάχιστον μπορεί να γίνει ένα καλό βήμα προς την επίλυση του μεγαλύτερου προβλήματός μας.

<SPEAKER ID=142 LANGUAGE="DE" NAME="Mann, Thomas">
Kυρία Πρόεδρε, οι ελπίδες που εκφράσθηκαν στη Λευκή Bίβλο για την ανάπτυξη, την ανταγωνιστικότητα και την απασχόληση, ότι μέχρι το τέλος της χιλιετίας θα δημιουργηθούν 15 εκατομμύρια θέσεις εργασίας, απέχουν έτη φωτός από τα συγκεκριμένα σημερινά στοιχεία. Oι πολίτες της Eυρωπαϊκής Ένωσης που είναι χωρίς δουλειά και σε λίγο καιρό θα φθάσουν τα 20 εκατομμύρια, αξίζουν κάτι παραπάνω από δηλώσεις προθέσεων και δηλώσεις συμπάθειας. Γι' αυτό και ήταν σημαντικό ευρωπαϊκό μήνυμα το ότι η σύνοδος κορυφής του Συμβουλίου στο Έσσεν αποφάσισε να αναπτύξει μια συνολική στρατηγική για τη συνεργασία των κρατών μελών στον τομέα της απασχόλησης.
<P>
H εστίαση της προσοχής στους πληττόμενους ιδιαίτερα από την ανεργία, η αύξηση των επενδύσεων για την επαγγελματική κατάρτιση και η αύξηση της έντασης της απασχόλησης, μάς κάνουν να ελπίζουμε ότι ο αγώνας κατά της ανεργίας δεν διεξάγεται μόνο στα χαρτιά και με λόγια. Mέτρο αναμφισβήτητης αξίας είναι η συγκρότηση της Eπιτροπής Aπασχόλησης και Aγοράς Eργασίας. Bεβαίως, για να μπορέσει αυτή να δουλέψει επιτυχημένα και αποτελεσματικά, χρειάζεται μια σταθερή οργανωτική δομή.
<P>
Oι αναμενόμενες εκθέσεις για τις προόδους και τις παραλείψεις που παρατηρούνται, επιτρέπουν τη διεξαγωγή δημόσιων συζητήσεων κι εδώ στο Eυρωπαϊκό Kοινοβούλιο. Γι' αυτό και χρειαζόμαστε αποδεικτικά στοιχεία, αναλύσεις και συμπεράσματα, έγκαιρα βεβαίως, κύριε Eπίτροπε. Tα αποτελέσματα θα οδηγήσουν στην ανταλλαγή εξειδικευμένων εμπειριών με το Συμβούλιο, την Eπιτροπή και τους κοινωνικούς εταίρους, σχετικά με την προστασία των εργαζομένων και τα κοινωνικά στάνταρτ, τις συνθήκες μεγαλύτερης κινητικότητας κι ευελιξίας του χρόνου εργασίας, και ασφαλώς και για τις ευκαιρίες των νέων, που ειδικά σήμερα εκπροσωπούνται σε πολύ μεγάλο βαθμό στα θεωρεία των επισκεπτών.
<P>
Περιμένουμε συμπεράσματα για τη δυνατότητα εφαρμογής και την αποτελεσματικότητα πολλών σήμερα διαφορετικών, αλλά, ενδεχομένως μελλοντικά, κοινών πολιτικών και δράσεων.

<SPEAKER ID=143 LANGUAGE="DE" NAME="Peter">
Kυρία Πρόεδρε, στο βασικό στόχο να καταπολεμηθεί η ανεργία στην EE, συμφωνούν Kοινοβούλιο, Συμβούλιο και Eπιτροπή. Ωστόσο, ενώ το Kοινοβούλιο και η Eπιτροπή μπορούν να συμφωνήσουν σε συγκεκριμένα μέτρα, το Συμβούλιο αρνείται βασικά σημεία. Tο καθεστώς λήψης αποφάσεων χαρακτηρίζεται από τη στάση των Yπουργών Eθνικής Oικονομίας και Oικονομικών, συμπεριλαμβανομένου σαφώς και του Yπουργού Oικονομικών της Oμοσπονδιακής Δημοκρατίας της Γερμανίας. Mπορούν εδώ να στηρίζονται στην προεργασία μιας ειδικής επιτροπής, όχι όμως και το Συμβούλιο των Yπουργών Kοινωνικών Yπηρεσιών που δυσκολεύεται να δημιουργήσει κάποιο αντίβαρο υπέρ μιας ενεργούς πολιτικής απασχόλησης στην EE.
<P>
Tο προσωρινό του χαρακτήρα μιας ad hoc ομάδας εργασίας που κάνει την προεργασία για το Συμβούλιο αυτό, αλλά χρηματοδοτείται ανεπαρκώς, δεν μπορεί να καλύψει τις ουσιαστικές απαιτήσεις. H πρόταση της Eπιτροπής να συγκροτηθεί μια τακτική Eπιτροπή για την απασχόληση και την Πολιτική στην Aγορά Eργασίας που θα συνεργάζεται με το Συμβούλιο των Yπουργών Kοινωνικών Yπηρεσιών, καθώς και με το γενικό Συμβούλιο, ανταποκρίνεται στις προθέσεις του Kοινοβουλίου.
<P>
H Eπιτροπή δεν θα πρέπει να έχει δυσκολίες στο να δεχθεί τις τροπολογίες που πρότεινε η Eπιτροπή Kοινωνικών Yποθέσεων και Aπασχόλησης. Kανείς δεν θα περιμένει βελτιώσεις στην αγορά εργασίας, απλώς και μόνον λόγω της συγκρότησης ενός οργάνου. Mπορεί όμως να περιμένει αποτελεσματικές παρεμβάσεις και συγκεκριμένα κίνητρα, που θα βοηθήσουν στην επίλυση του προβλήματος της απασχόλησης. Mε την ευκαιρία αυτή θα ήθελα να καλέσω την Eπιτροπή, και ειδικότερα τον παρόντα εδώ Eπίτροπο, να καταθέσει τώρα, χωρίς χρονοτριβή, τις εδώ και πολύ καιρό εξαγγελθείσες προτάσεις για την αύξηση της αποτελεσματικότητας της Mόνιμης Eπιτροπής για Θέματα Aπασχόλησης, που υφίσταται από το 1970, και στην οποία ανήκουν εκπρόσωποι των εργαζομένων και των εργοδοτών.

<SPEAKER ID=144 NAME="Flynn">
Κυρία Πρόεδρε, επιτρέψτε μου καταρχάς να ευχαριστήσω τον κ. Θεωνά και τα Μέλη του Σώματος για τον πολύ αποτελεσματικό και γρήγορο τρόπο με τον οποίον ασχολήθηκαν με την πρόταση της Επιτροπής για τη θεσμοθέτηση της επιτροπής απασχόλησης και αγοράς εργασίας. Η βαρύτητα της πρότασης αναγνωρίστηκε από τα Μέλη του Σώματος σήμερα, γεγονός που είναι εξαιρετικά ενθαρρυντικό για μένα και για την Επιτροπή.
<P>
Είναι βέβαιο ότι αποδίδουμε πολύ μεγάλη σημασία στην ταχύτατη εξέλιξη αυτής της σταθερής δομής που θα συμβάλλει στην ανάπτυξη μιας ευρωπαϊκής στρατηγικής απασχόλησης. Η θεσμοθέτηση αυτής της υπηρεσίας είχε ζητηθεί από το Ευρωπαϊκό Συμβούλιο της Μαδρίτης τον περασμένο Δεκέμβριο. Η Επιτροπή ενέκρινε την πρόταση τον Μάρτιο του τρέχοντος έτους ενώ η ιρλανδική προεδρία επεζήτησε δραστήρια την επίτευξη προόδου στο επίπεδο του Συμβουλίου. Πράγματι η προεδρία θέλει να δει την έγκριση του θέματος με τη μορφή αποφάσεως του Συμβουλίου Κοινωνικών Υποθέσεων της 2ας Δεκεμβρίου.
<P>
Πιστεύω ότι θα ήταν χρήσιμο να κάνω μια αναδρομή για τους λόγους για τους οποίους το Συμβούλιο ζήτησε τη σύσταση αυτής της υπηρεσίας. Το ιστορικό έχει ως εξής: καταρχάς και ουσιαστικά η πρωτοβουλία αυτή θα πρέπει να αντιμετωπιστεί μέσα από το πρίσμα της διαμόρφωσης μιας πιο εξισορροπημένης ευρωπαϊκής στρατηγικής απασχόλησης όπου οι δομικές, και ιδιαίτερα εκείνες για την αγορά εργασίας, πολιτικές θεωρούνται εξ ίσου σημαντικές με τις μακροοικονομικές πολιτικές. Αυτό αποτελεί ένα κύριο στήριγμα της προσέγγισης που εισήγαγε το Ευρωπαϊκό Συμβούλιο του Έσσεν και η οποία ενισχύθηκε από τα επόμενα Ευρωπαϊκά Συμβούλια. Σε λειτουργικούς όρους αυτό το εξισορροπημένο μίγμα πολιτικής πρέπει να θεωρείται ότι εκπροσωπεύει μια δικαιότερη ισορροπία μεταξύ του Συμβουλίου Κοινωνικών Υποθέσεων αφενός και του Ecofin αφετέρου στον καθορισμό της ευρωπαϊκής στρατηγικής απασχόλησης. Τα παραπάνω αποτελούν τη βάση της προτάσεως.
<P>
Δεύτερον, το Συμβούλιο Κοινωνικών Υποθέσεων πρέπει να επωφελείται από μια ενισχυμένη ικανότητα ανάλυσης και προτάσεων για να εκπληρώσει την εντολή που του ανέθεσε το Συμβούλιο του Έσσεν από κοινού με το Ecofin και την Επιτροπή για να παρακολουθεί στενά τις τάσεις απασχόλησης στην Ένωση, να παρακολουθεί τις αντίστοιχες πολιτικές των κρατών μελών και να υποβάλει ετήσια έκθεση στο Συμβούλιο για την εξέλιξη της αγοράς εργασίας. Θα πρέπει, ειδικότερα, να είναι σε θέση να κάνει ουσιαστική συμβολή στην εκπόνηση της κοινής ετήσιας εκθέσεως για την απασχόληση που καθιέρωσε το Συμβούλιο. Η αναγκαιότητα αυτής της αποτελεσματικής ανάλυσης αναφέρθηκε από τον κ. Mann και αυτό είναι κάτι που θα κάνει επίσης η επιτροπή.
<P>
Η πρόταση της Επιτροπής ανταποκρίνεται πιστά σε όλες αυτές τις απαιτήσεις. Η επιτροπή που έχουμε προτείνει έχει τα ακόλουθα, πολύ σημαντικά, χαρακτηριστικά: σταθερότητα, λόγω του εκλεγόμενου προέδρου, αυξημένη ικανότητα ανάλυσης και προτάσεων, λόγω της στενής συνεργασίας με την Επιτροπή, καθεστώς που να επιτρέπει την αποδοτική συνεργασία με την επιτροπή οικονομικής πολιτικής, η οποία είναι η υπηρεσία που υποστηρίζει το Συμβούλιο του Ecofin, καθώς και διατάξεις αποτελεσματικής συνεργασίας μεταξύ Συμβουλίου και Επιτροπής.
<P>
Θα ήθελα να τονίσω ότι εδώ δεν μιλάμε για επιτροπολογία που γνωρίζω ότι αποτελεί ένα πολύ ευαίσθητο σημείο για το Κοινοβούλιο. Η επιτροπολογία αναφέρεται στην παραχώρηση εκ μέρους του Συμβουλίου ορισμένων εκτελεστικών αρμοδιοτήτων στην Επιτροπή και αφορά, κατά συνέπεια, πρόβλημα υλοποίησης αποφάσεων του Συμβουλίου. Εδώ όμως σκοπός αυτής της επιτροπής απασχόλησης και αγοράς εργασίας είναι να προτείνει πολιτικές διαβουλεύσεις και πολιτικές προτάσεις στο Συμβούλιο και στο Ευρωπαϊκό Συμβούλιο στον τομέα της απασχόλησης. Επομένως, η επιτροπή η ίδια δεν θα λαμβάνει αποφάσεις εφαρμογής. Είναι πολύ σημαντικό να γίνει κατανοητό αυτό.
<P>
Η επιτροπή θα υπάρχει για να συνδράμει τα ευρωπαϊκά θεσμικά όργανα να σημειώσουν πρόοδο στον καθορισμό και την εφαρμογή μιας κοινής στρατηγικής απασχόλησης. Σε σύγκριση με την υφιστάμενη κατάσταση όπου οι διαβουλεύσεις του Συμβουλίου προετοιμάζονται από ένα ανεπίσημο όργανο του Συμβουλίου, την ad hoc ομάδα, η επιτροπή εκπροσωπεύει πρόοδο σε όρους διαφάνειας και διοργανικής ισορροπίας. Πιστεύω ότι το Ευρωπαϊκό Κοινοβούλιο θα καλωσορίσει την παρούσα πρόταση διότι είναι κάτι που το ζητούσε από καιρό.
<P>
Ωστόσο, θα πρέπει να πω ότι στην παρούσα φάση η τάση που προκύπτει από τις συζητήσεις στο Συμβούλιο είναι προς την κατεύθυνση απονομής χαμηλοτέρου καθεστώτος στην επιτροπή, σε σύγκριση με την αρχική πρόταση. Δεν θα σας αποκρύψω ότι αυτή η τάση με ανησυχεί. Δεν πιστεύω ότι πρέπει να γίνει έτσι. Για τον λόγο αυτόν αποδίδω πολύ μεγάλη σημασία στο μήνυμα που απευθύνει το Κοινοβούλιο με τη διατύπωση της γνώμης του επί της προτάσεως. Η μορφή της ανταπόκρισης που λαμβάνω είναι πολύ ενθαρρυντική διότι και εσείς θέλετε μια ισχυρή και όχι μια αποδυναμωμένη επιτροπή.
<P>
Δέχομαι με ικανοποίηση τη γενικά υποστηρικτική προσέγγιση στο σχέδιο ψηφίσματος και καλωσορίζω ορισμένες από τις προταθείσες τροπολογίες οι οποίες προσδιορίζουν καλύτερα και ενισχύουν τον ρόλο της επιτροπής. Επιτρέψτε μου να τις διεξέλθω εν τάχει.
<P>
Τροπολογία Αριθ. 1: θεωρώ ότι η πρόταση για την προσθήκη στις αιτιολογικές σκέψεις αναφοράς σχετικά με τη συμβολή της επιτροπής στον καθορισμό και την υλοποίηση της ευρωπαϊκής στρατηγικής απασχόλησης πολύ χρήσιμη και θα προτείνω στο Συμβούλιο την έγκρισή της.
<P>
Τροπολογία Αριθ. 2: η εισαγωγική πρόταση. Όπως και στην περίπτωση των αιτιολογικών σκέψεων, είμαι ευτυχής να αποδεχθώ μια τροποποίηση του άρθρου 1(2), που θα αναφέρει σε γενικούς όρους τη συμβολή της επιτροπής στην ευρωπαϊκή στρατηγική απασχόλησης πριν από την λεπτομερή περιγραφή των καθηκόντων της.
<P>
Σχετικά με την πρώτη υποπαράγραφο δεν έχω δυσκολίες με την ιδέα για την αναφορά στην χρήση των κοινών δεικτών και μπορώ να σας ενημερώσω ότι έχει ήδη συμφωνηθεί κατά τη διάρκεια των συζητήσεων του Συμβουλίου αναφορά στους δείκτες αυτούς στο άρθρο 1.
<P>
Αναφορικά με εκείνα που είπε η κ. Van Lancker σχετικά με τους δείκτες, υποστηρίζω την άποψή της και θα ήθελα να σας πω ότι γίνεται πρόοδος σχετικά μ' αυτό το θέμα. Δεν έχει συμφωνηθεί ακόμη. Πολλά όμως κράτη μέλη συμφωνούν με την ιδέα και ελπίζω ότι στην κοινή έκθεση προς το Συμβούλιο του Δουβλίνου θα είμαστε σε θέση να εξυπηρετήσουμε το θέμα αυτό πολύ πιο αποτελεσματικά.
<P>
Για την τρίτη υποπαράγραφο, ελπίζω ότι η επιτροπή θα συμβάλλει στον καλύτερο συντονισμό των πολιτικών απασχόλησης των κρατών μελών, όπως προτείνει η τροπολογία. Καθώς γνωρίζετε η Επιτροπή, στο πλαίσιο της Διακυβερνητικής Διάσκεψης, έχει προτείνει τη συμπερίληψη στη Συνθήκη διατάξεων σχετικά με την οργάνωση αυτού του συντονισμού. Ωστόσο, προ της αναθεώρησης της Συνθήκης, βρίσκω ότι είναι κάπως πρόωρο να εγκριθεί μια παρόμοια διάταξη ως μέρος της εντολής προς την επιτροπή. Δεν πιστεύω ότι αυτή τη στιγμή μπορώ να αποδεχθώ κάτι τέτοιο. Αργότερα, φυσικά, ελπίζουμε ότι η ΔΔ θα συμφωνήσει.
<P>
Σχετικά με την τέταρτη υποπαράγραφο: εδώ πρόκειται για θέμα διατύπωσης που σχετίζεται με την προτεινόμενη τροποποίηση της εισαγωγικής πρότασης. Δεν έχω δυσκολία μ' αυτήν.
<P>
Η πέμπτη υποπαράγραφος: η συγκεκριμένη τροπολογία αποσκοπεί στην αναφορά του ρόλου της επιτροπής στην προετοιμασία δύο συγκεκριμένων εκθέσεων, της εκθέσεως επί της απασχόλησης στην Ευρώπη και της κοινής εκθέσεως επί της απασχόλησης που θα εκπονήσουν η Επιτροπή και το Συμβούλιο. Η πρώτη, η έκθεση επί της απασχόλησης, είναι έκθεση της Επιτροπής. Η έκθεση για το 1996 έχει εγκριθεί από την Επιτροπή και πιστεύω ότι πολύ σύντομα θα συζητηθεί από το Κοινοβούλιο. Η έκθεση αυτή θα πρέπει ουσιαστικά να θεωρηθεί ότι αποτελεί τμήμα της αναλυτικής υποστήριξης την οποία θα παράσχει η Επιτροπή στην εν λόγω επιτροπή παρά ως παραγωγή της ίδιας την επιτροπής.
<P>
Όσον αφορά την κοινή έκθεση επί της απασχόλησης, πιστεύω ότι η μνεία που έχει γίνει στις αιτιολογικές σκέψεις είναι επαρκής. Μολονότι η υποβολή κοινής εκθέσεως στο Ευρωπαϊκό Συμβούλιο αποτελεί επί του παρόντος ένα σημαντικό στοιχείο της διαδικασίας του Έσσεν, δεν μπορούμε να προβλέψουμε εάν ή πότε η έκθεση αυτή θα αντικατασταθεί από ένα άλλο εργαλείο και δεν θα θέλαμε να είμαστε περισσότερο συγκεκριμένοι περιλαμβάνοντάς το στην εντολή της επιτροπής.
<P>
Στην έκτη υποπαράγραφο προτείνεται όπως η επιτροπή έχει τακτικές επαφές και με τις δύο πλευρές της βιομηχανίας. Καθώς γνωρίζετε - και αυτό είναι κάτι που αναφέρθηκε από πολλούς ομιλητές - η μόνιμη επιτροπή απασχόλησης έχει σχηματιστεί ειδικά για να διασφαλίσει τον διάλογο μεταξύ των δημοσίων αρχών και των κοινωνικών εταίρων στον τομέα της πολιτικής απασχόλησης. Με την πρόσφατη ανακοίνωσή μας για το μέλλον του διαλόγου έχουμε προτείνει διάφορες εναλλακτικές επιλογές για να κάνουμε τη μόνιμη επιτροπή πιο αποτελεσματική και κατά πάσαν πιθανότητα θα γίνει κάποια αναθεώρηση. Πιστεύω ότι η προτεινόμενη τροπολογία θα προκαλέσει σύγχιση για τους αντίστοιχους ρόλους της μόνιμης επιτροπής και της επιτροπής απασχόλησης και για τον λόγο αυτό δεν προτείνω την αποδοχή της.
<P>
Κατόπιν όλων των παραπάνω, θα ήθελα να τονίσω ότι η απόφαση περιλαμβάνει μια διάταξη για τον συντονισμό μεταξύ των δύο επιτροπών και αυτό έχει σημασία για να διασφαλιστεί ότι η άποψη των κοινωνικών εταίρων ακούγεται και λαμβάνεται υπόψη. Στο σημείο αυτό έγινε ήδη κάποια αναφορά. Ας μην αφήσουμε να δημιουργηθεί σύγχιση αναφορικά με την απασχόληση. Έχουμε ήδη αρκετές επιτροπές. Η επιτροπή αυτή είναι διαφορετική και θέλω να υπάρχει συνεργασία μεταξύ αυτής και της μόνιμης επιτροπής.
<P>
Τέλος, η Τροπολογία Αριθ. 3: λέει ότι οι εκθέσεις και οι προτάσεις που συντάσσει η επιτροπή θα πρέπει να προωθούνται στο Κοινοβούλιο. Θα ήθελα να κάνω σαφές ότι κατανοώ πλήρως το ενδιαφέρον του Κοινοβουλίου να κρατείται ενήμερο των δραστηριοτήτων της επιτροπής. Ωστόσο, η εντύπωσή μου είναι ότι η τροπολογία αυτή, όπως είναι διατυπωμένη, δεν πρόκειται να γίνει αποδεκτή από το Συμβούλιο διότι, μιλώντας απόλυτα, ανήκε στο Συμβούλιο και όχι στην επιτροπή η αρμοδιότητα να αποφασίσει εάν κάποια δεδομένη έκθεση ή πρόταση θα πρέπει να προωθηθεί στο Κοινοβούλιο. Θα υπεστήριζα, επομένως, ως εναλλακτική επιλογή σ' αυτή την τροπολογία, μια γενική διάταξη που θα προβλέπει και θα θεσμοθετεί την ενημέρωση του Κοινοβουλίου για τις δραστηριότητες της επιτροπής.
<P>
Θα ήθελα να πω στην κ. Boogerd-Quaak ότι δεν θα πρέπει να υπάρχει σύγχιση σχετικά με το αντικείμενο της παρούσας επιτροπής. Δεν πρόκειται για νομοθετική επιτροπή, δεν πρόκειται για εκτελεστική επιτροπή και επομένως θα πρέπει να κατανοήσουμε τη σχέση και τη συνεργασία που θα υφίσταται μεταξύ αυτής και της μόνιμης επιτροπής, μην λησμονώντας ότι η μόνιμη επιτροπή στηρίζεται σε υπουργικό επίπεδο. Πιστεύω επομένως ότι πρόκειται για μια πολύ καλή πρόταση και είμαι ευτυχής που το Σώμα την υποστηρίζει. Θα πρέπει να δώσουμε στο Συμβούλιο Κοινωνικών Υποθέσεων, στους Υπουργούς Εργασίας και στους Υπουργούς Απασχόλησης το ίδιο είδος βαρύτητας που δίδει η EPC στους Υπουργούς Οικονομικών του Ecofin. Αυτή είναι η όλη ιδέα και για την επίτευξή της θα θέλαμε μια επιτροπή κατά το δυνατόν ισχυρότερη.

<SPEAKER ID=145 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση τελείωσε.
<P>
Η ψηφοφορία θα πραγματοποιηθεί αύριο το πρωί.

<CHAPTER ID=8>
Ώρα των Ερωτήσεων (Συμβούλιο)
<SPEAKER ID=146 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-0971/96).

<SPEAKER ID=147 LANGUAGE="EN" NAME="Hardstaff">
Κύριε Πρόεδρε, επί διαδικαστικού. Γιατί δεν έχει εκτυπωθεί η ερώτησή μου προς το Συμβούλιο; Υποβλήθηκε στις 19 Σεπτεμβρίου, γεγονός που θα έπρεπε να την φέρνει έκτη στο χαρτί μας. Η ερώτηση έχει πολύ μεγάλη σημασία για έναν ψηφοφόρο μου, λέκτορα στο Ίδρυμα Ξένων Γλωσσών της Νάπολης, ο οποίος έχει υποστεί περιφρονητική μεταχείριση από ένα κράτος μέλος το οποίο εμφανώς παραβιάζει και περιφρονεί το ευρωπαϊκό δίκαιο απασχόλησης.
<P>
Πιστεύω ότι είναι κάτι που θα πρέπει να εξεταστεί. Έλεγξα ότι πράγματι η ερώτηση είχε φτάσει. Κανείς δεν μας είπε ότι δεν ήταν αποδεκτή και θα ήθελα να ξέρω γιατί δεν συμπεριελήφθηκε.

<SPEAKER ID=148 NAME="Πρόεδρος">
Σημειώνω αυτό που μόλις είπατε.

<SPEAKER ID=149 NAME="Πρόεδρος">
Ερώτηση αριθ. 1 του κ. Hans Lindqvist (H-0716/96)
<P>
Θέμα: Εφαρμογή της Συμφωνίας του Σένγκεν στην Ε.Ε.
<P>
Η Συμφωνία του Σένγκεν, συνιστά επισήμως διακρατική συμφωνία μεταξύ των συμμετέχοντων κρατών, όσον αφορά την κατάργηση των ελέγχων στα εσωτερικά σύνορα και την ενίσχυση των εξωτερικών τους συνόρων.
<P>
Σκοπεύει το Συμβούλιο να εφαρμόσει τη Συμφωνία του Σένγκεν στη Ε.Ε.;
<P>
Ποιές είναι οι επιπτώσεις της εφαρμογής, σε επίπεδο καταπολέμησης ναρκωτικών, χορήγησης ασύλου, θεώρησης διαβατηρίου και πολιτικής σε θέματα προσφύγων;
<P>
Προϋποθέτει η διακρατική συνεργασία, στο πλαίσιο της Συμφωνίας του Σένγκεν, κατάργηση των διαβατηρίων ή την καθιέρωση κάποιου άλλου, υποχρεωτικού, εγγράφου ταυτότητας;

<SPEAKER ID=150 NAME="Mitchell">
Όπως ετόνισε ο αξιότιμος βουλευτής στην ερώτησή του, η Συμφωνία του Σένγκεν αποτελεί μια διακρατική συμφωνία στην οποία έχουν καταλήξει ορισμένα κράτη μέλη εντός πλαισίου εντελώς διαφορετικού από αυτό που καλύπτει η Συνθήκη της Ευρωπαϊκής Ένωσης. Συνεπώς το αξιότιμο Μέλος θα κατανοεί ότι το Συμβούλιο, ως ένα ευρωπαϊκό θεσμικό ίδρυμα, δεν είναι σε θέση να απαντήσει εάν η Συμφωνία του Σένγκεν θα πρέπει να ενσωματωθεί ή όχι στην Ευρωπαϊκή Ένωση. Το συνολικό ζήτημα εξετάζεται από τη Διακυβερνητική Διάσκεψη η οποία είναι υπεύθυνη για την αναθεώρηση των Συνθηκών.
<P>
Αναφορικά με τις πιθανές επιπτώσεις της κοινοτικοποίησης της Συμφωνίας του Σένγκεν στους τομείς των πολιτικών για τα ναρκωτικά, το άσυλο, τις θεωρήσεις και τους πρόσφυγες, είναι σχεδόν αδύνατον να γίνει αυτή τη στιγμή μια αξιόπιστη εκτίμηση.
<P>
Συμφωνώ ότι πρόκειται περί πολύ σοβαρού θέματος για το οποίο το Συμβούλιο θα πρέπει να αφιερώσει ιδιαίτερη προσοχή. Αλλά, όπως ετόνισα προηγουμένως, θα ήταν πολύ πρόωρη η συναγωγή οιωνδήποτε συμπερασμάτων αυτή τη στιγμή.
<P>
Τέλος, αναφορικά με την πολιτική των διαβατηρίων στα πλαίσια της Συμφωνίας του Σένγκεν, το Συμβούλιο δεν έχει καμιά αρμοδιότητα να παράσχει απάντηση δεδομένου ότι πρόκειται περί θέματος η ευθύνη του οποίου ανήκει αποκλειστικά στις αρχές που συμμετέχουν στη Συμφωνία του Σένγκεν.

<SPEAKER ID=151 LANGUAGE="SV" NAME="Lindqvist">
Ευχαριστώ για την απάντηση, ακόμα και αν δεν εμπεριείχε πολλά πράγματα. Θα προσπαθήσω ο ίδιος να περιγράψω ποιές μπορεί να είναι οι επιπτώσεις της ενσωμάτωσης της Συνθήκης Σεγκέν στην ΕΕ. δχω επίγνωση ότι διεξάγονται Διακυβερνητικές Διασκέψεις - διαπραγματεύσεις και ότι υπάρχουν επίσης προτάσεις επ'αυτού. Αυτό το γνωρίζει επίσης και ο εκπρόσωπος του Συμβουλίου.
<P>
Στη Σκανδιναβία έχουμε εδώ και πολλά χρόνια μία κοινή ένωση όσον αφορά τα διαβατήρια. Αυτό σημαίνει ότι δεν χρειάζεται η παρουσίαση διαβατηρίου κατά τη μετακίνηση μεταξύ των σκανδιναβικών χωρών. εμως διατηρούμε τους συνοριακούς ελέγχους μας και διατηρούμε την δυνατότητα να ασκούμε ελέγχους σε άτομα στα σύνορα. Η ενσωμάτωση της Σεγκέν στην ΕΕ θα σήμαινε την απομάκρυνση των συνοριακών ελέγχων, εφόσον αυτό είναι ένα από τα βασικά κίνητρα για τη συνεργασία της Σεγκέν.
<P>
Υπάρχει επίσης, όπως εγώ και πολλοί άλλοι το αντιλαμβανόμαστε, κίνδυνος να έχουμε μιά αυστηρότερη πολιτική για το άσυλο, τους πρόσφυγες, τους μετανάστες και τις άδειες παραμονής με τη θέσπιση κοινών κανόνων, όπου προφανώς οι λιγότερο γενναιόδωροι κανόνες θα είναι οδηγός στην ΕΕ. Για πολλά κράτη-μέλη αυτό σημαίνει αυστηρότερες προϋποθέσεις στην πολιτική για τους πρόσφυγες. Είναι αυτές οι επιπτώσεις μιας ενδεχόμενης μεταφοράς της Σεγκέν στην ΕΕ;
<P>
Ομοίως πιστεύω ότι ένας από τους λόγους της ενδεχόμενης ενσωμάτωσης της Σεγκέν στους τους κανόνες της ΕΕ είναι η προσπάθεια δημιουργίας ενός περισσότερο συγκεντρωμένου, ομογενούς κράτους. Θα ήθελα πολύ να έχω απάντηση στο αν αυτός είναι ο σκοπός.

<SPEAKER ID=152 LANGUAGE="EN" NAME="Mitchell">
Μιλώντας προσωπικά, συμμερίζομαι ορισμένες από τις ανησυχίες που διατυπώνει το αξιότιμο Μέλος. Στην πραγματικότητα, ως μέλος της Ομάδας Προβληματισμού, έθεσα το όλο πρόβλημα της χρήσεως διαβατηρίων εντός της επικράτειας της Ένωσης. Ουσιαστικά, πιστεύω ότι υπάρχει μια σοβαρή αντίφαση στην περιγραφή του ευρωπαίου πολίτη που περιλαμβάνεται στη Συνθήκη του Μάαστριχτ εάν κατά κάποιον τρόπο είμαστε ξένοι ο ένας με τον άλλον και πρέπει να δείχνουμε διαβατήρια όταν ταξιδεύουμε μέσα στην Ένωση. Η ίδια η χώρα μου έχει ένα ειδικότερο πρόβλημα με τη Συμφωνία του Σένγκεν, όχι με τις αρχές της, αλλά εξ αιτίας μιας μακροχρόνιας παραδοσιακής συμφωνίας με τον πλησιέστερο γείτονά μας και εξ αιτίας της συνοριακής καταστάσεως με τη Βόρειο Ιρλανδία. Θα πρέπει να πω ωστόσο ότι όλος ο τομέας αυτός συζητείται στη Διακυβερνητική Διάσκεψη. Προσωπικά πιστεύω ότι εάν υπερασπίζαμε τα εξωτερικά σύνορα της Ένωσης όσο μερικές φορές επιβλέπουμε τα εσωτερικά μεταξύ των κρατών μελών, θα προσφέραμε περισσότερες υπηρεσίες στην Ένωση. Ελπίζω ότι θα υπάρξει κάποια μέρα που τα διαβατήρια θα είναι άχρηστα εντός της Ευρωπαϊκής Ένωσης. Είναι κάτι που το υποστηρίζω.

<SPEAKER ID=153 LANGUAGE="SV" NAME="Sjφstedt">
Καταλαβαίνω πολύ καλά ότι το Συμβούλιο δεν μπορεί να προκαταλάβει τα αποτελέσματα της Διακυβερνητικής Διάσκεψης και να δηλώσει κατά πόσον η Σεγκέν θα ενσωματωθεί, αλλά θα μπορούσαμε ίσως να ακούσουμε τους στόχους του Συμβουλίου. δχει η ιρλανδική προεδρία ως στόχο τα ζητήματα που σήμερα ρυθμίζονται μέσω της Συνθήκης Σεγκέν να ρυθμίζονται μετά την Διακυβερνητική Διάσκεψη μέσω του κοινοτικού δικαίου; Θα ρυθμίζονται εν τοιαύτη περιπτώση εντός του τρίτου πυλώνα ή εντός βασικής νομοθεσίας εντός του πρώτου πυλώνα.

<SPEAKER ID=154 LANGUAGE="EN" NAME="Mitchell">
Πρώτον, η Συμφωνία του Σένγκεν δεν είναι συμφωνία που στηρίζεται στις Συνθήκες. Δεύτερον, το Συμβούλιο θα εξετάσει την έκθεση της Διακυβερνητικής Διάσκεψης στην οποία ένα Συμβούλιο Υπουργών και διάφορα κράτη μέλη θα εκθέσουν τις απόψεις τους. Δεν υπάρχει συγκεκριμένη άποψη επί του παρόντος στο Συμβούλιο και επομένως, ως εκπρόσωπος της προεδρίας, δεν μπορώ να μιλήσω εξ ονόματος του Συμβουλίου. Ορισμένα κράτη μέλη εντός του Συμβουλίου πιστεύουν ότι η Συμφωνία του Σένγκεν θα πρέπει να στηρίζεται στη Συνθήκη, ενώ άλλα το αντίθετο και δεν θέλουν να συνυπογράψουν. Προσωπικά εγώ δεν θα είχα καμιά δυσκολία εάν στηριζόταν στη Συνθήκη και, κατά την άποψή μου, η ημέρα που θα καταργηθούν τα διαβατήρια θα είναι η ημέρα που θα έχουμε πράγματι μια Ένωση. Είναι κάτι το οποίο πιστεύω με επιμονή αλλά δεν μπορώ να πω ότι το Συμβούλιο έχει συγκεκριμένη άποψη επί του θέματος.

<SPEAKER ID=155 LANGUAGE="SV" NAME="Adersson">
Ναι, φυσικά μπορεί κανείς να φοβηθεί με την Σεγκέν. Και εγώ επίσης είμαι από τη Σουηδία και έχω ζήσει με μία σκανδιναβική ένωση όσον αφορά τα διαβατήρια. δχουμε μία «Σεγκέν» μεταξύ Σουηδίας, Δανίας, Νορβηγίας και Φινλανδίας. Μπορέσαμε να διατηρήσουμε ελέγχους για τα ναρκωτικά και μπορούσαμε να έχουμε διαφορετική πολιτική για τους πρόσφυγες εάν το θέλαμε, ενώ ταυτόχρονα μπορούσαν οι άνθρωποι να μετακινούνται μεταξύ των συνόρων χωρίς να δείχνουν διαβατήριο. Είναι επομένως δυνατόν να έχουμε επίσης εντός της ΕΕ απαλλαγή από την υποχρέωση παρουσίασης διαβατηρίου, να αφήσουμε τους ανθρώπους να μετακινούνται ελεύθερα μεταξύ των συνόρων και ταυτόχρονα να έχουμε έναν αυστηρό έλεγχο όσον αφορά τα ναρκωτικά, το εμπόριο όπλων και τα παρόμοια. Αυτό είναι απολύτως δυνατόν.

<SPEAKER ID=156 LANGUAGE="EN" NAME="Mitchell">
Θα ήθελα να υπενθυμίσω στο Σώμα ότι και εγώ προέρχομαι από μια συμφωνία τύπου Σένγκεν μεταξύ Μ. Βρετανίας και Ιρλανδίας η οποία ισχύει από την ίδρυση της Δημοκρατίας της Ιρλανδίας. Δεν υπάρχει έλεγχος διαβατηρίων μεταξύ Μ. Βρετανίας και Ιρλανδίας και δεν υπήρχε από την ίδρυση της Δημοκρατίας.
<P>
Ωστόσο, υπάρχουν εμπλοκές με την όλη Συμφωνία του Σένγκεν. Ως ιρλανδός πολίτης βρίσκω περίεργο το γεγονός ότι η Νορβηγία και η Ισλανδία, οι οποίες δεν είναι μέλη της Ένωσης, έχουν πλεονεκτικές διατάξεις για τα ταξείδια τους στην Ένωση, διατάξεις που δεν ισχύουν για τους πολίτες της χώρας μου. Αυτή είναι μια επιπλοκή που πρέπει να αντιμετωπιστεί. Ελπίζω όμως ότι μακροπρόθεσμα όλες οι χώρες θα έχουν την κοινή λογική να συνυπογράψουν τη Συμφωνία του Σένγκεν. Αντικειμενικά μπορώ να σας πω ότι είναι κάτι που η χώρα μου το θέλει. Επαναλαμβάνω ότι όσον αφορά εμένα προσωπικά δεν θα έχουμε Ένωση μέχρι να καταργηθούν εντελώς τα διαβατήρια. Δεν έχει καμία έννοια να μιλάμε για ευρωπαϊκή ιθαγένεια όταν είμαστε ξένοι ο ένας με τον άλλο και θα πρέπει να επιδεικνύουμε ένα έγγραφο, που στις περισσότερες χώρες το υπογράφει ο Υπουργός των Εξωτερικών, για να ταξιδεύουμε μεταξύ των χωρών μας. Συμμερίζομαι τα αισθήματα των Μελών αλλά θα πρέπει να υπενθυμίσω στο Σώμα ότι τροποποιήσεις της Συνθήκης μπορούν να γίνουν αποδεκτές μόνον όταν υπάρχει απόλυτη ομοφωνία γι' αυτές.

<SPEAKER ID=157 NAME="Πρόεδρος">
Δεδομένου ότι αναφέρονται στο ίδιο θέμα, οι ακόλουθες ερωτήσεις θα εξεταστούν από κοινού:
<P>
Ερώτηση αριθ. 2 της κ. Anne McIntosh (H-0718/96)
<P>
Θέμα: Δράση κατά της παιδικής πορνογραφίας
<P>
Υπό το φως των συνεχώς αυξανόμενων περιστατικών παιδεραστίας στην Ευρωπαϊκή Ένωση, σκοπεύει η ιρλανδική προεδρία του Συμβουλίου, στα πλαίσια της εκστρατείας της «Safe streets» - ασφαλείς δρόμοι - να δραστηριοποιηθεί σε πανευρωπαϊκό επίπεδο ώστε να εμποδίσει τη διάδοση της παιδικής πορνογραφίας;
<P>
Θα μπορούσε το Συμβούλιο να αντιμετωπίσει το ενδεχόμενο θέσπισης νομοθετικών μέτρων τύπου Ηνωμένου Βασιλείου, ώστε να καταβληθούν προσπάθειες εξαφάνισης του εν λόγω παράνομου εμπορίου, ειδικά δια μέσου της θεσμοθέτησης μιας βάσης δεδομένων όσον αφορά άτομα τα οποία έχουν καταδικαστεί για παιδεραστία και της ανταλλαγής πληροφοριών μεταξύ των αστυνομικών δυνάμεων; Ερώτηση αριθ. 3 του κ. Lyndon Harrison (H-0825/96)
<P>
Θέμα: Επιπτώσεις της Ενιαίας Αγοράς στα παιδιά και τους νέους
<P>
Η Συνθήκη για την Ευρωπαϊκή Ένωση αναγνωρίζει τις δυνητικά αρνητικές επιπτώσεις της Ενιαίας Αγοράς σε πολλούς τομείς όπως στον κοινωνικό, στο περιβάλλον, και στην πολιτική περί υγείας και ασφάλειας. Εντούτοις, σε κανένα σημείο της Συνθήκης δεν υπάρχει καν η παραδοχή ότι η Ενιαία Αγορά θα έχει επίπτωση στα παιδιά και τους νέους στην Ευρωπαϊκή Ένωση.
<P>
Συμφωνεί άραγε η Προεδρία του Συμβουλίου ότι η Ενιαία Αγορά έχει επιδράσει με ειδικούς συγκεκριμένους τρόπους στα παιδιά τα οποία ενδέχεται να υποφέρουν πολύ περισσότερο από τους ενήλικες εξαιτίας επιπτώσεων όπως είναι οι διασυνοριακές μετακινήσεις οικογενειών ή η μεγαλύτερη ελευθερία κινήσεως των παιδεραστών;
<P>
Συμφωνεί κατά συνέπεια η Προεδρία ότι αυτή η επίπτωση της Ενιαίας Αγοράς θα πρέπει να αναγνωρισθεί στη Συνθήκη με ειδική μνεία στα παιδιά και τους νέους;
<SPEAKER ID=158 NAME="Mitchell">
Σε σχέση με τις δύο αυτές ερωτήσεις οι οποίες αφορούν την προστασία των παιδιών, το Σώμα θα θυμάται ότι κατά τη διάρκεια της ολομέλειας του Ευρωπαϊκού Κοινοβουλίου τον Σεπτέμβριο απάντησα σχετικά στο πλαίσιο των απαγωγών παιδιών για σεξουαλική εκμετάλλευση. Σήμερα θα ήθελα να υπογραμμίσω ότι το Συμβούλιο συμμερίζεται τις ανησυχίες των αξιότιμων βουλευτών του Ευρωπαϊκού Κοινοβουλίου σχετικά με τη σεξουαλική εκμετάλλευση των παιδιών και είναι αποφασισμένο να μη φεισθεί προσπαθειών για την αντιμετώπιση αυτής της αποκρουστικής εγκληματικής συμπεριφοράς που συνιστά η σεξουαλική εκμετάλλευση των παιδιών. Η Ευρωπαϊκή Ένωση απέδειξε αυτό το ενδιαφέρον της όταν, σε συνέχεια των τραγικών γεγονότων του Βελγίου, εξέδοσε στις 6 Σεπτεμβρίου μια διακήρυξη καλωσορίζοντας το αποτέλεσμα της παγκόσμιας διάσκεψης της Στοκχόλμης και δηλώνοντας ότι θα εργασθεί προς την κατεύθυνση υλοποίησης των προτάσεών της. Οι βουλευτές θα γνωρίζουν ότι οι προτάσεις αυτές συμπεριελάμβαναν έκκληση για να αναληφθεί δέσμευση και να χαρακτηρισθεί η εμπορική εκμετάλλευση των παιδιών ως εγκληματική πράξη. Ζητούσαν επίσης την καταδίωξη των ενόχων, είτε εντοπίων είτε ξένων, καθώς και τη διαμόρφωση και υλοποίηση νομοθεσίας που θα καθορίζει την εγκληματική υπευθυνότητα όλων αυτών που συμμετέχουν στην παιδική πορνία, στη διακίνηση παιδιών και σε άλλες παράνομες σεξουαλικές ενέργειες.
<P>
Επί του συγκεκριμένου θέματος που θέτει η κ. McIntosh με την ερώτησή της, αυτό της παιδικής πορνογραφίας, η ποινικοποίηση τόσο του εμπορίου όσο και της κατοχής αυτών των αισχρών υλικών περιλαμβάνεται στις προτάσεις της Στοκχόλμης και μπορώ να διαβεβαιώσω την αξιότιμη βουλευτή ότι η ΕΕ θα κάνει ο, τιδήποτε είναι δυνατόν για να την εφαρμόσει.
<P>
Η Ένωση προχώρησε αμέσως ξεκινώντας την διαδικασία υλοποίησης της διακήρυξης σε θετική δράση. Τη στιγμή που οι Υπουργοί Δικαιωσύνης και Εσωτερικών Υποθέσεων είχαν την άτυπη σύσκεψή τους στο Δουβλίνο στις 26 και 27 Σεπτεμβρίου, βρισκόντουσαν σε θέση να επικεντρώσουν τη σύσκεψη στο θέμα της σεξουαλικής εκμετάλλευσης των παιδιών και της εμπορίας ανθρωπίνων όντων. Κατά τη σύσκεψη αυτή οι Υπουργοί ενίσχυσαν την δέσμευσή τους να μεγιστοποιήσουν τη συνεργασία τους σ' αυτόν τον τομέα και κατέληξαν σε πολιτική συμφωνία επί τριών σημαντικών μέτρων.
<P>
Το πρώτο από αυτά ήταν πρόταση της ιρλανδικής προεδρίας η οποία κατατέθηκε την επαύριο της αποκάλυψης των γεγονότων του Βελγίου για τη διεύρυνση της εντολής προς την Ευρωπαϊκή Υπηρεσία Διώξεως Ναρκωτικών ούτως ώστε να καλύπτει και την εμπορία ανθρώπων. Το εργαλείο αυτό θα αντιμετωπίσει τις ενέργειες των παιδεραστών καθώς και εκείνων που τους εφοδιάζουν με παιδιά όπως επίσης και την εμπορία παιδιών για σεξουαλική εκμετάλλευση. Εάν η πρόταση αυτή εγκριθεί θα σημάνει την άμεση παραχώρηση στην ΕΥΔΝ των αναγκαίων εξουσιών για να αντιμετωπίσει αυτές τις δραστηριότητες. Η εργασία αυτή θα συνεχισθεί από την Europol, από τη στιγμή κύρωσης της Σύμβασής της. Το μέτρο αυτό θα διευκολύνει τη συνεργασία και την ανταλλαγή πληροφοριών μεταξύ αστυνομικών δυνάμεων και θα επιτρέψει στην ΕΥΔΝ να παράσχει την οποιαδήποτε υποστήριξη μπορεί σε σχέση με αυτές τις δραστηριότητες.
<P>
Το δεύτερο μέτρο αφορούσε βελγική πρόταση για την καθιέρωση προγράμματος ανταλλαγών και κατάρτισης των προσώπων που είναι υπεύθυνα για την αντιμετώπιση της σεξουαλικής εκμετάλλευσης παιδιών και της εμπορίας ανθρωπίνων όντων.
<P>
Τέλος, επετεύχθη συμφωνία επί κοινής προτάσεως της προεδρίας και του Βελγίου αναφορικά με τη δημιουργία ενός ευρετηρίου αρμοδιοτήτων και εξειδικεύσεων στη μάχη κατά των εγκλημάτων παιδεραστίας αυτής της μορφής.
<P>
Η υλοποίηση αυτών των προτάσεων θα συμβάλλει σημαντικά στη διεθνή συνεργασία μεταξύ των αστυνομικών δυνάμεων. Οι Υπουργοί συζήτησαν επίσης ένα φάσμα άλλων μέτρων που πρότεινε το Βέλγιο για να ενισχύσουν τα μέσα εν όψη περαιτέρω ανταπόκρισης με συγκεκριμένους και πρακτικούς τρόπους στις ανησυχίες του λαού της Ευρώπης. Κατά συνέπεια έδωσαν οδηγίες σε ανωτέρους υπαλλήλους να εξετάσουν επειγόντως και να τους αναφέρουν το Νοέμβριο επί των ακολούθων: υιοθέτηση συμφωνημένων προσδιορισμών αυτού του είδους της συμπεριφοράς έτσι ώστε οι ποινές σε όλες τις χώρες της Ευρωπαϊκής Ένωσης να είναι πανομοιότυπες, υιοθέτηση μέτρων για τη διασφάλιση της αποτελεσματικής δίωξης, υιοθέτηση μέτρων ούτως ώστε τα συμφέροντα των θυμάτων της σεξουαλικής εκμετάλλευσης να λαμβάνονται υπόψη από το σύστημα του ποινικού δικαίου και, τέλος, αποτελεσματικότητα των υφισταμένων διεθνών εργαλείων για συνεργασία στον τομέα του ποινικού δικαίου, ιδιαίτερα όσον αφορά τα παιδιά.
<P>
Οι Υπουργοί υπογράμμισαν επίσης την σημασία της κατά το δυνατόν ενωρίτερον κύρωσης της Σύμβασης της Europol για την αντιμετώπιση αυτής της μορφής οργανωμένου εγκλήματος και συμφώνησαν ότι θα καταβάλλουν κάθε προσπάθεια για την επίτευξη αυτού του αποτελέσματος.
<P>
Οι ενέργειες που περιέγραψα παραπάνω εκπροσωπεύουν συγκεκριμένα βήματα που έχει ήδη κάνει το Συμβούλιο για να αντιμετωπίσει αυτό το πρόβλημα. Το Συμβούλιο δεν θα σταματήσει εδώ αλλά προτίθεται να συνεχίσει πολύ ενεργά την εξέταση του θέματος μέχρις ότου κάνει ο, τιδήποτε μπορεί να κάνει εντός των εξουσιών του ούτως ώστε να διασφαλίσει ότι μέσα στα κράτη μέλη της ΕΕ θα δημιουργηθεί ένας χώρος όπου τα παιδιά μας θα είναι ασφαλή και όπου δεν θα μπορούν να βρίσκουν καταφύγιο οι παιδεραστές και εκείνοι που αδιάντροπα πλουτίζουν από την σεξουαλική εκμετάλλεση των παιδιών.
<P>
Το Συμβούλιο είναι ενήμερο της άποψης που εξέφρασε ο κ. Harrison ότι το ζήτημα των δικαιωμάτων των ανηλίκων θα πρέπει να εξεταστεί από τη Διακυβερνητική Διάσκεψη με προοπτική την συμπερίληψη στη Συνθήκη διατάξεων που να αναφέρονται σ' αυτά. Αυτό είναι ένα θέμα το οποίο αυτή τη στιγμή εξετάζεται στη ΔΔ αλλά τα αξιότιμα Μέλη θα κατανοήσουν ότι αυτή τη στιγμή δεν μου επιτρέπεται να υπεισέλθω στις λεπτομέρειες των συζητήσεων.

<SPEAKER ID=159 LANGUAGE="EN" NAME="McIntosh">
Θα ήθελα να ευχαριστήσω τον προεδρεύοντα για την ολοκληρωμένη απάντησή του. Υπάρχουν ωστόσο μία ή δύο παραλήψεις. Εάν θεσπιστεί, π.χ., ένα αρχείο σε ευρωπαϊκό επίπεδο, τι είδους αξιοποίηση θα μπορούσε να γίνει με τα ονόματα που θα υπάρχουν στο αρχείο αυτό; Στο Ηνωμένο Βασίλειο, π.χ., θα αποκαλύπταμε στους πιθανούς εργοδότες τα ονόματα εκείνων οι οποίοι έχουν ιστορικό εγκληματικών ενεργειών που έχουν σχέση με παιδιά; Είναι αυτή μια μορφή ενεργειών που θα μπορούσαμε να κάνουμε σε ευρωπαϊκό επίπεδο;
<P>
Μεγαλύτερη ανησυχία μου προξένησε το γεγονός ότι δεν αναφερθήκατε στον τρόπο με τον οποίο μπορούμε να ελέγξουμε τις διαφημίσεις που μπαίνουν στο Internet μέσω της γνωστής αλυσίδας των παιδεραστών, η οποία είναι πολύ δύσκολο να βρεθεί. Αυτός είναι ένας τομέας όπου θα ήταν πολύ χρήσιμο να επιμείνουμε για την ανάληψη δράσης σε ευρωπαϊκό επίπεδο.
<P>
Δέχομαι με ικανοποίση αυτά που είπε ο προεδρεύων αλλά πιστεύω ότι θα πρέπει να αναλάβουμε περισσότερες δράσεις από εκείνες που περιέγραψε.

<SPEAKER ID=160 LANGUAGE="EN" NAME="Mitchell">
Καταρχάς, σχετικά με το αρχείο σε ευρωπαϊκό επίπεδο και τον τρόπο με τον οποίο έχουμε την πρόθεση να το χρησιμοποιήσουμε - θα έπρεπε, φερ' ειπείν, να ενημερώνουμε τους εργοδότες; Αυτό είναι ένα ζήτημα υλοποίησης το οποίο θα απαιτήσει λεπτομερή εξέταση. Αυτή τη στιγμή δεν είμαι σε θέση να πω πως ακριβώς θα χρησιμοποιηθεί αλλά μπορώ να διαβεβαιώσω το αξιότιμο μέλος ότι εάν καθιερωθεί το αρχείο υπάρχει η βούληση για να χρησιμοποιηθεί με κάθε δυνατό τρόπο ούτως ώστε να παρεμποδίσει τους παιδεραστές από τη συνέχιση των παρανόμων και αισχρών δραστηριοτήτων τους.
<P>
Σε σχέση με το Internet, τα κράτη μέλη θα εξετάσουν καταρχάς το έγγραφο συζήτησης που δημοσίευσε πρόσφατα η Επιτροπή. Αναμένω ότι αυτό θα προκαλέσει ευρύτατη συζήτηση επί του θέματος. Το γεγονός αυτό θα έχει πολύ μεγάλη αξία και το Συμβούλιο θα ανταποκριθεί πολύ εποικοδομητικά στις μελλοντικές προτάσεις της Επιτροπής επί των συναφών θεμάτων.
<P>
Θα ήθελα να τονίσω ότι το Συμβούλιο Βιομηχανίας της 8ης Οκτωβρίου εξέτασε αυτό το θέμα. Το ζήτημα εξετάζεται από την Επιτροπή κατόπιν αιτήσεως του Συμβουλίου Βιομηχανίας, εν συνεχεία της συσκέψεώς του. Αυτή δεν είναι καθόλου εύκολη κατάσταση για να αντιμετωπισθεί δεδομένου ότι απαιτεί και κάποια εθελοντική συνεργασία όπως είναι τα πράγματα. Για παράδειγμα, δεν γνωρίζω εάν είναι τεχνικά δυνατό να ελεγχθεί το Internet χωρίς να υπάρξει κάποιος έλεγχος αυτών που εισάγουν τα δεδομένα στο Internet. Μπορώ όμως να διαβεβαιώσω την αξιότιμη βουλευτή ότι το θέμα εξετάζεται ενεργά τόσο από το Συμβούλιο Βιομηχανίας όσο και από την Επιτροπή. Το Συμβούλιο των Υπουργών θα προβεί σε κάθε δυνατή ενέργεια για να ενισχύσει αυτή την προσπάθεια.

<SPEAKER ID=161 LANGUAGE="EN" NAME="Harrison">
Λυπούμαι που θα καταχραστώ της καλωσύνης του προεδρεύοντα αλλά φοβούμαι ότι η απάντησή του στην ερώτησή μου ήταν ανεπαρκής. Η ερώτησή μου αφορούσε την ανάπτυξη της εσωτερικής ευρωπαϊκής αγοράς, στην οποία οι τρεις από τις τέσσερεις ελευθερίες συνιστούν, κατά την άποψή μου, απειλή για τα παιδιά. Ο προεδρεύων μίλησε σχετικά με την ελευθερία κίνησης των εργαζομένων, σ' αυτή την περίπτωση παιδεραστών, και εκείνων που έχουν την δυνατότητα να περνούν τα σύνορα και να προκαλούν καταστροφές στα παιδιά. Αλλά εγώ αναφέρομαι επίσης στην ελευθερία κίνησης των υπηρεσιών, όπως των τηλεοπτικών εκπομπών, που έχουν επιπτώσεις στα παιδιά με διαφημίσεις ή προγράμματα περιεχομένου για ενηλίκους. Αναφέρομαι επίσης στην ελεύθερη διακίνηση αγαθών είτε αυτά είναι ναρκωτικά, είτε τρόφιμα ή παιγνίδια ή οτιδήποτε άλλο.
<P>
Με άλλα λόγια, κ. Mitchell θα πρέπει να απασχοληθούμε με το ζήτημα της ανάπτυξης της ενιαίας ευρωπαϊκής αγοράς και εάν αυτή μπορεί να έχει αρνητικές επιπτώσεις στα παιδιά, ορισμένες απο τις οποίες παραγνωρίζονται εντελώς.
<P>
Είμαι πολύ ευγνώμων για τη δήλωσή σας του Σεπτεμβρίου με την οποία αναγνωρίζεται ότι τα παιδιά και οι νέοι μπορούν κάλλιστα να θεωρηθούν ως νόμιμοι πολίτες της Ευρωπαϊκής Ένωσης, αλλά θα θέλαμε να έχουμε διευκρινήσεις επ' αυτού του σημαντικού ζητήματος της ανάπτυξης της εσωτερικής ευρωπαϊκής αγοράς και επί του εάν αυτές οι αρνητικές επιπτώσεις στα παιδιά μπορούν να μετριαστούν με τις κατάλληλες δράσεις σε ευρωπαϊκό επίπεδο.

<SPEAKER ID=162 LANGUAGE="EN" NAME="Mitchell">
Δεν μπορώ να πω εάν η έλευση της εσωτερικής αγοράς έχει συμβάλλει στην έλλειψη ελέγχου στους συγκεκριμένους τομείς, μπορώ όμως να πω, με το όφελος της εκ των υστέρων γνώσης, ότι θα πρέπει να εξετάσουμε τον τρόπο με τον οποίον μπορούμε να ενισχύσουμε τους ελέγχους στον συγκεκριμένο τομέα. Μου φαίνεται, για παράδειγμα, ότι το πρόβλημα υφίσταται όχι μόνο μέσα στην Ευρωπαϊκή Ένωση αλλά και με τους πολίτες της Ευρωπαϊκής Ένωσης που ασκούν αυτό το αισχρό εμπόριο εκτός της επικράτειάς της όπου δεν υπάρχει εσωτερική αγορά.
<P>
Κατά συνέπεια, δεν είναι ίσως απόλυτα σωστό να αποδόσουμε την έκταση του υφισταμένου προβλήματος στην ελεύθερη διακίνηση των ατόμων. Μπορώ όμως να διαβεβαιώσω το αξιότιμο Μέλος ότι σε σχέση με τις λειτουργίες της εσωτερικής αγοράς και την ελεύθερη διακίνηση των ατόμων οι Υπουργοί Δικαιοσύνης και Εσωτερικών Υποθέσεων θα εξετάσουν το θέμα που τέθηκε.

<SPEAKER ID=163 LANGUAGE="EN" NAME="Waddington">
Θα ήθελα να ευχαριστήσω τον προεδρεύοντα για τις ολοκληρωμένες απαντήσεις που έδωσε στα ερωτήματα σχετικά με την κακοποίηση των παιδιών και την παιδεραστία. Θα ήθελα να τον ρωτήσω για το τελευταίο μέρος της πρώτης απάντησής του όταν μας είπε ότι στη Διακυβερνητική Διάσκεψη γίνονται κάποιες συζητήσεις σχετικά με τα παιδιά.
<P>
Εμείς, ως Κοινοβούλιο, θέλουμε να δούμε τα δικαιώματα των παιδιών να συμπεριλαμβάνονται στη Διακυβερνητική Διάσκεψη και να αποτελέσουν τμήμα της Ευρωπαϊκής Συνθήκης. Αυτό είναι άραγε το θέμα το οποίο ο προεδρεύων εξετάζει με σοβαρότητα και ενεργητικότητα και έχουν προετοιμαστεί προτάσεις σύμφωνα με τα παραπάνω;

<SPEAKER ID=164 LANGUAGE="EN" NAME="Mitchell">
Όπως επεσήμανα με την απάντησή μου, δεν μπορώ να μιλήσω εξ ονόματος του Συμβουλίου επί του θέματος. Από μια ιρλανδική πλευρά όμως θα μπορούσα να παραθέσω τα ακόλουθα σχόλια.
<P>
Η δυνατότητα ενίσχυσης της αρχής μη διάκρισης στη Συνθήκη εξετάζεται από τη Διακυβερνητική. Η ιρλανδική προεδρία έχει καταθέσει επί του θέματος ένα έγγραφο με το οποίο προβλέπεται η δυνατότητα μιας γενικής διάταξης μη διάκρισης όπως επίσης η κατάλληλη νομική βάση για την υιοθέτηση νομικών μέτρων για την πρόληψη αυτών των διακρίσεων. Οι διακρίσεις λόγω ηλικίας είναι μία από τις πτυχές που καλύπτονται σχετικά στο έγγραφο της ιρλανδικής προεδρίας. Αυτό που εξετάζεται επίσης είναι η δυνατότητα ενίσχυσης των διατάξεων δικαιοσύνης και εσωτερικών υποθέσεων της Συνθήκης ούτως ώστε να βοηθήσουν τη μάχη κατά της διεθνούς εγκληματικότητας.
<P>
Σε σχέση με τις άλλες διατάξεις της Συνθήκης, έχει τεθεί σθεναρά η πρόταση για ενσωμάτωση στη Συνθήκη ειδικών αναφορών για τα παιδιά και τα δικαιώματά τους ως πολιτών. Η αρχική συμβουλή που είχα επί του θέματος είναι ότι η ιθαγένεια, όπως περιγράφεται στις Συνθήκες της Ένωσης, ισχύει για όλα τα πρόσωπα που είναι πολίτες ενός κράτους μέλους. Ωστόσο, δοθέντος του γεγονότος ότι το θέμα αυτό έχει τεθεί τόσο εδώ στο Σώμα όσο και στους διαφόρους Υπουργούς από έναν αριθμό οργανώσεων των κρατών μελών, πιστεύω ότι αποτελεί αντικείμενο επανεξέτασης. Μου έχουν ζητήσει να διαβιβάσω αυτές τις απόψεις στον πρόεδρο της Διακυβερνητικής Ομάδας και το θέμα εξετάζεται.
<P>
Εάν υπάρχει, ωστόσο, κάποια πιθανότητα να γίνει κάτι αυτό θα απαιτήσει την πλήρη συμφωνία όλων των κρατών μελών, Εν τούτοις, είναι κάτι το οποίο εξετάζουμε.

<SPEAKER ID=165 LANGUAGE="FR" NAME="Dury">
- Κύριε Πρόεδρε, σας ευχαριστώ για τις απαντήσεις που μου δώσατε. Δεν είναι η πρώτη φορά που συζητάμε το ερώτημα αυτό.
<P>
Θα ήθελα να μου δοθούν διευκρινίσεις στο ακόλουθο σημείο: ο αναπληρωτής βέλγος πρωθυπουργός πρότεινε την ίδρυση ενός ευρωπαϊκού οργάνου για την αναζήτηση των εξαφανισμένων παιδιών, παρόμοιου με αυτό που υπάρχει στην Ουάσιγκτον, και του οποίου το όνομα μου διαφεύγει. Είσαστε σύμφωνος με αυτή την πρόταση; Αποτελεί μέρος των μέσων που πρότεινε η ιρλανδική προεδρία;

<SPEAKER ID=166 LANGUAGE="EN" NAME="Mitchell">
Η πρόταση αυτή είναι αξιόλογη και ασφαλώς θα την εξετάσουμε. Εξ όσων γνωρίζω, αυτή τη στιγμή το Συμβούλιο των Υπουργών δεν εξετάζει κάποια συγκεκριμένη πρόταση, αλλά η πρόταση του βέλγου Υπουργού έχει πολύ μεγάλο ενδιαφέρον και θα επιθυμούσα να την δω να εξετάζεται.

<SPEAKER ID=167 NAME="Πρόεδρος">
Ερώτηση αριθ. 4 του κ. Otto von Habsburg (H-0720/96)
<P>
Θέμα: Η πολιτική κατάσταση του πριγκιπάτου του Μονακό, του πριγκιπάτου της Ανδόρρας και της Δημοκρατίας του Σαν Μαρίνο
<P>
Έχει εξετάσει το Συμβούλιο πως θα εξελιχθεί η νομική και πολιτική κατάσταση του πριγκιπάτου του Μονακό, του πριγκιπάτου της Ανδόρρας και της Δημοκρατίας του Σαν Μαρίνο, τα οποία περικλείονται από εδάφη της Ευρωπαϊκής Ένωσης;
<P>
Θα ήταν διατεθειμένο το Συμβούλιο να απευθύνει στα ανωτέρω τρία κράτη προσφορά η οποία θα τους επέτρεπε να συμμετάσχουν περισσότερο απ;ότι ως τώρα στους στόχους και τις εργασίες της Ένωσης χωρίς να θυσιάσουν την κυριαρχία και την ανεξαρτησία τους;

<SPEAKER ID=168 NAME="Mitchell">
Η πολιτική και η νομική θέση των τριών αυτών κρατών κατά κανένα τρόπο δεν υπονομεύει τις πολιτικές της Ευρωπαϊκής Ένωσης. Η Ανδόρρα και το Σαν Μαρίνο έχουν συνάψει συμφωνίες με την Κοινότητα με τις οποίες έχουν αποτελέσει τμήμα της τελωνειακής της περιοχής και των κανονισμών της που αφορούν θέματα αμοιβαίου ενδιαφέροντος. Η καθημερινή διαχείριση των συμφωνιών αυτών διέπεται από αποφάσεις μικτών επιτροπών που θεσμοθετούνται με τις συμφωνίες.
<P>
Το Μονακό είναι επίσης έμμεσα τμήμα της κοινοτικής τελωνειακής περιοχής. Ο σύνδεσμός του με τους στόχους και τις εργασίες της Ένωσης διέπεται από τη Συμφωνία Εγγυήσεων του 1918 και από την Τελωνειακή Σύμβαση του 1963 μεταξύ Πριγκιπάτου και Γαλλίας. Εάν υπάρξει περίπτωση να δημιουργηθούν μελλοντικά συνθήκες που θα υπερβαίνουν τα πλαίσια των προαναφερόμενων συμφωνιών και οι οποίες ίσως να υπονόμευαν τις λειτουργίες της εσωτερικής αγοράς ή τις άλλες πολιτικές της Ένωσης, το Συμβούλιο θεωρεί ότι η Επιτροπή και τα κράτη μέλη, ενεργώντας μέσα στα πλαίσια των Τίτλων V και VI της Συνθήκης της Ευρωπαϊκής Ένωσης θα λάβουν όλα τα αναγκαία μέτρα τόσο σε κοινοτικό επίπεδο όσο και σε επίπεδο Ένωσης.

<SPEAKER ID=169 LANGUAGE="DE" NAME="Posselt">
Eυχαριστώ για την επακριβή ενημέρωση σε θέματα οικονομίας και οικονομικών. Θα ήθελα όμως να μάθω επιπλέον, αν υπάρχει διαρθρωτικός διάλογος με τα κράτη αυτά, αν ένας τέτοιος διαρθρωτικός διάλογος θα ήταν λογικός, εφόσον ασχολούνταν με θέματα εσωτερικής ασφάλειας, μια και υπάρχουν ευρύτερες πτυχές της εσωτερικής ασφάλειας που αφορούν ειδικά αυτά τα κράτη.

<SPEAKER ID=170 LANGUAGE="EN" NAME="Mitchell">
Ο δομημένος διάλογος λαμβάνει χώρα μόνο με τα συνδεδεμένα κράτη. Μπορώ όμως να πω ότι υπάρχει τακτικός διάλογος μεταξύ των χωρών αυτών και της Ευρωπαϊκής Ένωσης. Τις τελευταίες δέκα ημέρες συναντήθηκα προσωπικά με τον Υπουργό Εξωτερικών του Σαν Μαρίνο και είχαμε μια πολύ χρήσιμη ανταλλαγή απόψεων.
<P>
Δεν έχω υπόψη μου καμιά περίπτωση άσκησης πίεσης εκ μέρους των ανωτέρω χωρών για βελτιωμένο διάλογο με την Ένωση και πιστεύω ότι ο διάλογος που υφίσταται λειτουργεί επαρκώς ικανοποιητικά.

<SPEAKER ID=171 LANGUAGE="EN" NAME="Evans">
Ακουσα με ενδιαφέρον την απάντηση του προεδρεύοντος. Θα ήθελα να διευρύνω λίγο το αντικείμενο και να ρωτήσω σχετικά με μια παρόμοια κατάσταση που υφίσταται με τη Νήσο του Μαν και τα Νησιά της Μάγχης. Αυτά είναι ορισμένα νησιά εξ ολοκλήρου μέσα στην επικράτεια του Ηνωμένου Βασιλείου που εξαρτώνται από την Ευρώπη για την παροχή πολλών υπηρεσιών και εξυπηρετήσεων και έχουν την βρετανή Μονάρχη ως ανώτατο άρχοντα - ασφαλώς η προσωπογραφία της βρίσκεται στα χαρτονομίσματά τους - αλλά προφανώς τα νησιά αυτά βρίσκονται ουσιαστικά εκτός Ευρωπαϊκής Ένωσης. Δεν αποτελεί άραγε αυτό ένα παραθυράκι και ένα φορολογικό παράδεισο έτσι ώστε να επωφελούνται ορισμένοι πλούσιοι για να διασφαλίζουν τα κέρδη τους και να εκμεταλλεύονται το σύστημα για να γίνονται ακόμη πλουσιότεροι ή υπάρχει άραγε κάποιος άλλος πιο πραγματικός λόγος για το ξεχωριστό καθεστώς τους; Αυτό το καθεστώς τους και η ψευδοανεξαρτησία τους δεν υπονομεύει άραγε σε κάποιο βαθμό το καθεστώς της Ευρωπαϊκής Ένωσης; Διερωτώμαι εάν ο προεδρεύων έχει υπόψη του τυχόν διενέργεια διαλόγου με τα νησιά αυτά ούτως ώστε να τερματιστεί αυτή η μάλλον ελιτίστικη ανωμαλία.

<SPEAKER ID=172 LANGUAGE="EN" NAME="Mitchell">
Δεν είμαι σε θέση να εκδόσω αποφάσεις που θα ήταν καλύτερο να εκδόσει το Ευρωπαϊκό Δικαστήριο. Δεν γνωρίζω τους νομικούς όρους όλων των συμφωνιών που έχει συνάψει η Ευρωπαϊκή Ένωση. Εξ όσων γνωρίζω, οι συμφωνίες με τη Νήσο του Μαν και τις άλλες περιοχές που μνημόνευσε το αξιότιμο Μέλος θα αντιμετωπιστούν την ώρα της εισδοχής τους και δεν βλέπω να υπάρχουν δυσκολίες. Μολονότι ορισμένες από τις περιοχές αυτές είναι σαφώς υπό την βρετανική κυριαρχία, δεν υπάρχει καμιά αμφιβολία ότι η Νήσος του Μαν, για παράδειγμα, είναι η πιο ιρλανδική από όλες αυτές τις περιοχές. Δεν είμαι ενήμερος οιασδήποτε σχετικής δυσκολίας. Οι συμφωνίες για τη Νήσο του Μαν και τις άλλες όμοιες περιοχές του Ηνωμένου Βασιλείου έχουν διακανονιστεί και δεν παρουσιάζουν κανένα πρόβλημα από την εποχή της ένταξης το 1973.

<SPEAKER ID=173 LANGUAGE="EN" NAME="McMahon">
Δοθέντος του προβλήματος που υπήρξε μεταξύ του Μονακό και της ποδοσφαιρικής ομάδας Κέλτικ της Γλασκώβης σχετικά με τη μετεγγραφή του Τζων Κόλινς, θα μπορούσε να μας διαφωτίσει ο προεδρεύων εάν η ελεύθερη κίνηση ποδοσφαιριστών και άλλων πολιτών της Κοινότητας συμπεριλαμβάνεται στη συμφωνία με το Μονακό; Εάν δεν συμβαίνει κάτι τέτοιο, θα μπορούσε να μας δώσει μια διαβεβαίωση ότι θα γίνουν επείγουσες διαβουλεύσεις μεταξύ της Κοινότητας και του Μονακό για την επίλυση προβλημάτων παρόμοιων με αυτά που αντιμετώπισε η Κέλτικ;

<SPEAKER ID=174 LANGUAGE="EN" NAME="Mitchell">
Αυτή είναι μια άλλη ερώτηση αλλά μπορώ να διαβεβαιώσω το αξιότιμο Μέλος ότι η Ιρλανδία δεν έχει αντιμετωπίσει καμία σχετική δυσκολία. Όσον αφορά τη Μ. Βρετανία εδώ και πολλά χρόνια υπάρχει ελευθερία κινήσεων των ποδοσφαιρικών ομάδων.

<SPEAKER ID=175 NAME="Πρόεδρος">
Ερώτηση αριθ. 5 του κ. Michl Ebner (H-0749/96)
<P>
Θέμα: Πρόγραμμα δράσης για μειονοτικές γλώσσες
<P>
Η Επιτροπή υπέβαλε στις αρχές του 1994 ανακοίνωση σχετικά με τις μειονοτικές γλώσσες στην ΕΕ, υπό μορφή έκθεσης πεπραγμένων για το διάστημα 1989-1993. Επρόκειτο για την πρώτη επίσημη ανακοίνωση σχετικά με το θέμα της διατήρησης και προώθησης των μειονοτικών γλωσσών.
<P>
Προτίθεται το Συμβούλιο να ζητήσει από την Επιτροπή να εκπονήσει πρόγραμμα δράσης για τις μειονοτικές γλώσσες; Τι αποφάσεις πρόκειται να ληφθούν, όσον αφορά τις μειονότητες, τις γλώσσες και τους πολιτισμούς μας;

<SPEAKER ID=176 NAME="Mitchell">
Το Συμβούλιο γνωρίζει πολύ καλά τη σημασία της διατήρησης της γλωσσικής ποικιλομορφίας μέσα στην Ένωση. Αυτή η ποικιλομορφία είναι που δίνει στην ήπειρό μας την εξαιρετικά πλούσια πολιτιστική της κληρονομιά. Όπως είχε δηλωθεί σε απάντηση ερωτήσεως της κ. Terrσn i Cusν τον Νοέμβριο του περασμένου έτους, ακριβώς για τον λόγο διασφάλισης των διαφοροποιήσεων μεταξύ των γλωσσών και των πολιτισμών των κρατών μελών, οι πολιτικές κατευθύνσεις στον τομέα αυτόν θα πρέπει να σέβονται την αρχή της επικουρικότητας.
<P>
Το Συμβούλιο θα πρέπει να είναι πάρα πολύ προσεκτικό ούτως ώστε να εξασφαλίσει ότι οποιαδήποτε δράση σε επίπεδο Ένωσης προσθέτει πραγματική αξία στις δράσεις των κρατών μελών. Σχετικά με θέματα πολιτισμού, οι δράσεις της Ένωσης καθορίζονται από το άρθρο 128 της Συνθήκης. Η πρόσφατη συνάντηση των Υπουργών Πολιτισμού στο Γκάλγουεϋ λειτούργησε ως μια χρήσιμη ευκαιρία για ανταλλαγή απόψεων επί των πολιτιστικών δραστηριοτήτων της Ένωσης. Πλέον των δράσεων του Συμβουλίου στο πλαίσιο του άρθρου 128, σύμφωνα με τα δικαιώματα που απονέμουν οι Συνθήκες, η Επιτροπή διεξάγει δικές της δράσεις σχετικά με τις μειονοτικές γλώσσες και διαθέτει ιδιαίτερο προϋπολογισμό για τον σκοπό αυτόν. Ο αξιότιμος βουλευτής θα κατανοεί ότι δεν μπορώ να προβώ σε περαιτέρω σχόλια για κάτι που είναι ουσιαστικά αρμοδιότητα της Επιτροπής.
<P>
Θα ήθελα επίσης να σημειώσω ότι το Ευρωπαϊκό Γραφείο για τις Περιφερειακές και Λιγότερο Διαδεδομένες Γλώσσες το οποίο έχει έδρα το Δουβλίνο και του οποίου στόχος είναι η διατήρηση και η προώθηση των λιγότερων διαδεδομένων και αυτόχθονων γλωσσών στην ΕΕ, χρηματοδοτείται εν μέρει από την Επιτροπή. Συμβολή στις διοικητικές δαπάνες του Γραφείου κάνει επίσης και η ιρλανδική κυβέρνηση.
<P>
Σχετικά με τις μειονοτικές γλώσσες δεν έχουν ληφθεί ιδιαίτερες προτάσεις από την Επιτροπή. Το Συμβούλιο μπορεί, ωστόσο, να διαβεβαιώσει το αξιότιμο Μέλος ότι θα παράσχει τη μεγαλύτερη δυνατή προσοχή σε οποιεσδήποτε προτάσεις υποβάλει η Επιτροπή επί του θέματος.

<SPEAKER ID=177 LANGUAGE="DE" NAME="Ebner">
Tο Γραφείο του Δουβλίνου, το οποίο αναφέρατε μόλις τώρα, υποχρεώθηκε να περιορίσει τη δραστηριότητά του, λόγω του γεγονότος ότι οι δημοσιονομικοί πόροι δεν ρέουν πλέον στο βαθμό που, σύμφωνα με τον προϋπολογισμό, θα ήταν λογικό και αναγκαίο. Yπάρχει επίσης και μια σειρά άλλων πρωτοβουλιών που θα πρέπει να περιορισθούν. Kατά την τελευταία προκήρυξη της Eπιτροπής, υπήρξαν πάνω από 1000 αιτήσεις στον τομέα αυτό, αλλά υπερβολικά λίγες πιστώσεις.
<P>
Tη σπουδαιότητα των γλωσσών των μειονοτήτων και της προστασίας των μειονοτήτων, την υπογραμμίσατε, κύριε Πρόεδρε. Γι' αυτό και σας είμαι ευγνώμων; θα 'πρεπε μόνο να χρησιμοποιήσουμε περισσότερα στοιχεία. Bάζουμε επίσης, για παράδειγμα, στις χώρες που επιθυμούν να προσχωρήσουν στην Eυρωπαϊκή Ένωση μια σειρά προϋποθέσεων που de facto δεν πληρούνται ούτε καν από όλα τα κράτη μέλη της Eυρωπαϊκής Ένωσης. Zητάμε συνεπώς από άλλους, πολύ περισσότερα απ' αυτά που μπορούμε να κάνουμε οι ίδιοι.
<P>
Kατά τα άλλα, θα ήθελα να σας ρωτήσω ακόμη, κατά πόσον είναι δυνατόν να ικανοποιηθεί και το αίτημα του Eυρωπαϊκού Kοινοβουλίου να έλθει σαν θέμα στη Διακυβερνητική Διάσκεψη η προστασία των μειονοτήτων και να κατοχυρωθεί.

<SPEAKER ID=178 LANGUAGE="EN" NAME="Mitchell">
Πιστεύω ότι με τη διεύρυνση θα έχουμε ξανά την ευκαιρία να εξετάσουμε το θέμα των λιγότερο διαδεδομένων γλωσσών. Η Ένωση θα μεταβληθεί σε φρενοκομείο εάν όλες οι γλώσσες αποκτήσουν επίσημο καθεστώς και χρησιμοποιούνται σε όλες τις εργασίες της Ένωσης. Δεδομένου ότι κάτι τέτοιο δεν πρόκειται να γίνει, και ήδη δεν γίνεται, θα πρέπει να σκεφθούμε πως θα αντιμετωπίσουμε τις μειονοτικές γλώσσες που δεν χρησιμοποιούνται στις καθημερινές λειτουργίες της Ένωσης.
<P>
Προερχόμενος ο ίδιος από μία χώρα που έχει τη δική της μειονοτική γλώσσα, την ιρλανδική, η οποία, επί τη ευκαιρία, διδάσκεται ολοένα και περισσότερο στο Δουβλίνο όπου έχουν αυξηθεί εκρηκτικά τα δημοτικά σχολεία που διδάσκουν μόνο στην ιρλανδική γλώσσα, ασφαλώς θα ήθελα να υποστηρίξω τη σκέψη του αξιότιμου βουλευτή. Το μέλλον της Ένωσης θα είναι διασφαλισμένο από την στιγμή που θα διασφαλίσουμε την προστασία και την αναγνώριση της ποικιλομορφίας της Ένωσης. Σ' αυτό συμπεριλαμβάνω την ικανοποιητική αναγνώριση των μειονοτικών γλωσσών. Δεν πιστεύω ότι είναι δίκαιο ή λογικό να δημιουργήσουμε την ελπίδα ότι όλες οι γλώσσες της Ένωσης θα γίνουν γλώσσες εργασίας. Η έλευση, εν τούτοις, της διεύρυνσης προσφέρει μια νέα ευκαιρία για την επανεξέταση του θέματος.

<SPEAKER ID=179 LANGUAGE="EN" NAME="Ewing">
Δεν νομίζω ότι η ερώτηση αφορούσε την απονομή επίσημου καθεστώτος στις άνω των τριάντα μειονοτικών γλωσσών που υποστηρίζει το μεγαλοπρεπές Γραφείο του Δουβλίνου. Δεν νομίζω καθόλου ότι αφορούσε κάτι τέτοιο. Η ερώτηση αφορούσε τη γραμμή του προϋπολογισμού και τη διατήρηση ενός πολύτιμου τμήματος της ευρωπαϊκής κληρονομιάς διασφαλίζοντας ότι οι γλώσσες αυτές θα μπορέσουν να επιβιώσουν καθώς είναι κυρίως λογοτεχνικές με πολύ μουσική κ.τ.τ. Θέλω πράγματι να ρωτήσω εάν το Συμβούλιο πρόκειται να εξετάσει ευνοϊκά, όταν θα λάβει τον προϋπολογισμό, την προτεινόμενη αύξηση που θα θέλαμε να διαπιστώσουμε ούτως ώστε να κάνουμε βέβαιο ότι θα μπορέσουμε να διατηρήσουμε τις γλώσσες αυτές - δεν ζητάμε να γίνουν γλώσσες εργασίας και πιστεύω ειλικρινά ότι αυτό ήταν παραπλανητικό. Θα ήθελα να δω το Συμβούλιο να υποστηρίζει το αίτημά μας για μεγαλύτερη οικονομική ενίσχυση των γλωσσών αυτών.

<SPEAKER ID=180 LANGUAGE="EN" NAME="Mitchell">
Λυπούμαι πολύ εάν η αξιότιμη βουλευτής πίστεψε ότι προσπάθησα να σας παραπλανήσω. Αυτό που έκανα είναι να θέσω το όλο θέμα στη γενικότερη προοπτική του. Θα ήθελα να την διαβεβαιώσω ότι η προεδρία θα υποστηρίξει ένθερμα τα επιχειρήματά της. Αυτό που δεν μπορώ να την διαβεβαιώσω είναι ότι το Συμβούλιο των Υπουργών θα συμφωνήσει. Υπάρχουν κράτη μέλη που έχουν διαφορετική άποψη. Μπορώ να πληροφορήσω το Σώμα ότι η Λευκή Βίβλος για την εξωτερική πολιτική που δημοσίευσε νωρίτερα αυτό το έτος η ιρλανδική προεδρία εδήλωνε ότι, εάν κατά τη διάρκεια της Διακυβερνητικής Διάσκεψης δημιουργείτο κατάλληλη ευκαιρία, η ιρλανδική κυβέρνηση θα ζητούσε βελτίωση της θέσεως της ιρλανδικής γλώσσας στην Ένωση. Από αυτό μπορείτε να συναγάγετε, κατά συνέπεια, ότι θα επιζητήσουμε βελτίωση της θέσεως και άλλων λιγότερο διαδεδομένων γλωσσών. Είναι βέβαιο ότι, μιλώντας ως προεδρία, τα αισθήματα που διατυπώνει το Μέλος θα υποστηριχθούν από την προεδρία.

<SPEAKER ID=181 LANGUAGE="DE" NAME="Posselt">
Kατ' αρχήν σας ευχαριστώ θερμά, ως πρόεδρος της διακομματικής ομάδας εργασίας «Γλώσσες μειονοτήτων», για το ότι τάσσεστε υπέρ της διατήρησης της σχετικής δημοσιονομικής θέσης και της ενδεχόμενης αύξησής της.
<P>
Θα ήθελα ωστόσο, παρόλα αυτά, να ρωτήσω κατά πόσον είναι δυνατόν, πέρα απ' αυτό, να αξιοποιηθούν καλύτερα και άλλα προγράμματα. H συνάδελφος Ahern κι εγώ προσκαλέσαμε αυτή την εβδομάδα εδώ, εκπροσώπους της ιρλανδικής γλώσσας από τη Bόρεια Iρλανδία, οπαδούς διαφόρων θρησκειών. Xαίρομαι για το ότι εκεί, στο μεταξύ, καλλιεργείται ολοένα και περισσότερο η ιρλανδική γλώσσα. Tο ερώτημα είναι, κατά πόσον μπορούν να αξιοποιηθούν διασυνοριακά προγράμματα, όπως λ.χ. το INTERREG και άλλα, σε μεγαλύτερο βαθμό, για μια τέτοια πολιτιστική και προωθούσα την ειρήνη συνεργασία, καθώς και για την καλλιέργεια των γλωσσών των μειονοτήτων. Γνωρίζω ότι η κ. Wulf-Mathies το βλέπει αυτό θετικά.

<SPEAKER ID=182 LANGUAGE="EN" NAME="Mitchell">
Και αυτό το βλέπω ευνοϊκά. Για να μην συναντήσω μπελάδες στη χώρα μου, θα πρέπει να δηλώσω ότι στην Ιρλανδία η ιρλανδική γλώσσα δεν θεωρείται μειονοτική γλώσσα. Στην πραγματικότητα, αποτελεί την επίσημη γλώσσα. Όταν αναφέρθηκα σε μειονοτικές γλώσσες εννοούσα εκείνες μέσα στην Ένωση. Βλέπετε λοιπόν ότι ακόμη και ο ορισμός του τι αποτελεί μια μειονοτική γλώσσα είναι κάτι που πρέπει να εξεταστεί.
<P>
Αυτός είναι ένας τομέας ο οποίος θα έρχεται ολοένα και περισσότερο στο κέντρο της προσοχής καθώς θα πλησιάζουμε στη διεύρυνση καθόσο θα υπάρξει, μέσα στο πλαίσιο της Ένωσης, περισσότερη πίεση από τα κράτη μέλη για την αποδοχή μειονοτικών γλωσσών. Όπως το καταλαβαίνω εγώ, το Μέλος κομίζει γλαύκα εις Αθήνας. Το όλο αυτό ζήτημα είναι πολύ σημαντικό.

<SPEAKER ID=183 LANGUAGE="EN" NAME="Killilea">
Έμεινα μάλλον έκπληκτος όταν άκουσα τον προεδρεύοντα να λέει ότι δεν υπήρξαν προτάσεις ενώπιον του Συμβουλίου. Τον Απρίλιο του 1994 το Κοινοβούλιο υπέβαλε στην Επιτροπή και το Συμβούλιο επτά σημαντικές προτάσεις που αποτελούσαν ένα από τα τελευταία νομοθετικά μέτρα που ενέκρινε το Κοινοβούλιο αναφορικά με τις λιγότερο διαδεδομένες γλώσσες. Καμία ενέργεια δεν έχει γίνει μέχρι τώρα επί των επτά αυτών προτάσεων οι οποίες, κατά τύχην, προήλθαν από μία έκθεση που είχα την τιμή να παρουσιάσω στο Σώμα. Επομένως, δεν είναι εντελώς αληθές ότι δεν υπάρχει τίποτα ενώπιον του Συμβουλίου. Υπάρχει και θα ήθελα, έστω και τόσο αργά, να αναδιφήσει ο προεδρεύων τους φακέλους και να ανακαλύψει αυτές τις προτάσεις του Κοινοβουλίου οι οποίες εγκρίθηκαν ομόφωνα. Οι προτάσεις αυτές εκάλυπταν τις φυσικές, οικονομικές, πολιτιστικές και άλλες πτυχές των λιγότερο διαδεδομένων γλωσσών.
<P>
Τέλος, θα ήθελα να πω κ. προεδρεύοντα, ότι είμαι ευτυχής που διορθώσατε τον εαυτό σας σχετικά με το ότι η ιρλανδική γλώσσα είναι μια λιγότερο διαδεδομένη γλώσσα. Έτσι, δεν χρειάζεται να επανέλθω στο θέμα αυτό.

<SPEAKER ID=184 LANGUAGE="EN" NAME="Mitchell">
Θα ήθελα καταρχάς να πω ότι δεν υπάρχει πρόταση της Επιτροπής ενώπιον του Συμβουλίου. Αυτή είναι η ουσία της παρατήρησης που έκανα. Δεύτερον, έκανα πολύ σαφές ότι η Λευκή Βίβλος επί της Εξωτερικής Πολιτικής, που εξέδωσε νωρίτερα φέτος η ιρλανδική κυβέρνηση, αναφέρει ότι, εάν υπάρξει κατάλληλη ευκαιρία στη Διακυβερνητική Διάσκεψη, θα επιζητήσει βελτίωση της θέσεως της ιρλανδικής γλώσσας στην Ένωση και ότι, κατά συνέπεια, τα Μέλη θα πρέπει να συναγάγουν ότι θα κρατήσουμε παρόμοια στάση και για τις άλλες γλώσσες.
<P>
Η εκφρασθείσα συμπάθεια από τα Μέλη και η ανταπόκριση της προεδρίας είναι ουσιαστικά παρόμοιες.

<SPEAKER ID=185 NAME="Πρόεδρος">
Ερώτηση αριθ. 6 του κ. Hugh McMahon (H-0752/96)
<P>
Θέμα: Έγκριση των φαρμακευτικών προϊόντων Smoltine και Azamethipos
<P>
Δεδομένης της σημασίας της Smoltine και Azamethipos για τη σκωτική και ιρλανδική ιχθυοτροφία σολομού, μπορεί το Συμβούλιο να διαβεβαιώσει ότι η έγκριση των προϊόντων Smoltine και Azamethipos θα βασισθεί σε αντικειμενικά επιστημονικά κριτήρια και ότι, παρά τη μη αποδοχή της εγκρίσεως από την κτηνιατρική επιτροπή, το Συμβούλιο θα επιλύσει ταχέως το πρόβλημα αυτό τόσο προς το συμφέρον των καταναλωτών όσο και της βιομηχανίας της υδατοκαλλιέργειας στην Ένωση;

<SPEAKER ID=186 NAME="Mitchell">
Γνωρίζω ότι το πρόβλημα της έγκρισης των φαρμακευτικών προϊόντων που μνημόνευσε ο αξιότιμος βουλευτής εξετάζεται ακόμη από την Επιτροπή. Το θέμα δεν έχει φτάσει επί του παρόντος στο Συμβούλιο και επομένως θα ήταν αντιδεοντολογικό για μένα να προκαταλάβω τις απόψεις του Συμβουλίου επί του ζητήματος.
<P>
Ωστόσο, όπως αναμφισβήτητα γνωρίζει ο αξιότιμος βουλευτής, σύμφωνα με το κοινοτικό δίκαιο, η νομοθεσία της ΕΕ για τα κτηνιατρικά φαρμακευτικά προϊόντα απαιτεί όπως όλα τα σχετικά προϊόντα πρέπει να εκπληρώνουν ορισμένα αντικειμενικά επιστημονικά κριτήρια πριν κυκλοφορήσουν στην αγορά των κρατών μελών.

<SPEAKER ID=187 LANGUAGE="EN" NAME="McMahon">
Ευχαριστώ τον προεδρεύοντα για την απάντησή του. Δημιουργείται ένα πολύ ενδιαφέρον και συνταγματικό πρόβλημα διότι ο Επίτοπος Bangemann με διαβεβαιώσε των προηγούμενο μήνα μέσα σ' αυτήν εδώ την Αίθουσα ότι το Θέμα βρίσκεται στο Συμβούλιο. Διερωτώμαι λοιπόν εάν ο Επίτροπος Bangemann μου έλεγε ψέμματα και εάν θα πρέπει να θέσω θέμα για Επιτρόπους που παρουσιάζονται στο Σώμα και δίνουν ανακριβείς απαντήσεις. Για τους εκλεγμένους ευρωπαίους εκπροσώπους το θέμα αυτό έχει τεράστια σημασία.
<P>
Θα ζητούσα από τον προεδρεύοντα να επιμείνει για το ζήτημα αυτό. Είναι προφανές ότι θα φέρω το θέμα στην Επιτροπή για να διαπιστώσω τι συμβαίνει. Οι πληροφορίες μου όμως λένε ότι επειδή σημειώθηκε αδιέξοδο στην κτηνιατρική επιτροπή το θέμα παραπέμπεται αυτομάτως στο Συμβούλιο. Το ζήτημα αυτό είναι πολύ σημαντικό για τη βιομηχανία σολομού της Σκωτίας και της Ιρλανδίας η οποία αυτή τη στιγμή υφίσταται μια ληστρική τακτική εκ μέρους της Νορβηγίας, αντικείμενο που θα το συζητήσουμε αργότερα αυτή την εβδομάδα. Είναι πολύ σημαντικό να διαθέτουμε αυτό το παρασκεύασμα για την καταπολέμηση της θαλάσσιας ψείρας η οποία απεδείχθη πολύ επιβλαβής στην υδρόβια ζωή. Κατά συνέπεια πρόκειται για πολύ σημαντικό ζήτημα που αφορά το μέλλον των βιομηχανιών σε πολύ ευαίσθητες και απομονωμένες περιφέρειες.
<P>
Ευχαριστώ τον προεδρεύοντα και θα φέρω ξανά το θέμα στην Επιτροπή.

<SPEAKER ID=188 LANGUAGE="EN" NAME="Mitchell">
Ευχαριστώ το Μέλος για τα σχόλιά του και, για να μην υπάρξει λάθος, θα ελέγξω κι' εγώ το θέμα. Με πληροφορούν ότι το θέμα εξετάζεται ακόμη από την Επιτροπή και ότι η απάντηση που έδωσα είναι ορθή αλλά θα ελέγξω την ακρίβειά της και θα έρθω σε επαφή με το αξιότιμο Μέλος.

<SPEAKER ID=189 NAME="Πρόεδρος">
Ερώτηση αριθ. 7 του κ. Georges Berthu (H-0757/96)
<P>
Θέμα: Κατάργηση του άρθρου 235
<P>
Στην απάντηση που παρέσχε στην προφορική μου ερώτηση H-0686/96 το Συμβούλιο σημειώνει ότι η γνωμοδότηση 2/94 του Δικαστηρίου των Ευρωπαϊκών Κοινοτήτων σχετικά με το ενδεχόμενο προσχωρήσεως της Κοινότητας στη Σύμβαση για την προάσπιση των δικαιωμάτων του ανθρώπου και των θεμελιωδών ελευθεριών «δεν αφορά τον συνολικό μηχανισμό του άρθρου 235, αλλά περιορίζεται στην ειδική περίπτωση της προσχωρήσεως της Κοινότητας στη Σύμβαση των δικαιωμάτων του ανθρώπου».
<P>
Βάσει ποίου συλλογισμού πιστεύει το Συμβούλιο ότι μπορεί να εκτιμά ότι όταν το Δικαστήριο έλεγε, επί παραδείγματι, ότι το άρθρο 235 «δεν μπορεί να αποτελέσει έρεισμα για τη διεύερυνση του πεδίου αρμοδιοτήτων της Κοινότητας πέραν του γενικού πλαισίου που προκύπτει από το σύνολο των διατάξεων της Συνθήκης» εξέδιδε ειδική γνωμοδότηση που περιορίζεται στη συγκεκριμένη περίπτωση και δεν εξέφραζε μία γενική αποτίμηση του άρθρου 235;
<P>
Εάν, όπως φαίνεται να λέγει ο κοινός νους, πρόκειται περί γενικής αποτιμήσεως, είναι διατεθειμένη η προεδρία να προτείνει στη Διακυβερνητική Διάσκεψη να άρει για το μέλλον όλα τα διφορούμενα στοιχεία και να επιβεβαιώσει τον δημοκρατικό και διαφανή χαρακτήρα των ευρωπαϊκών διαδικασιών λήψεως αποφάσεων συντασσόμενη προς μία κατάργηση του άρθρου 235;

<SPEAKER ID=190 NAME="Mitchell">
Υπό την ιδιότητά μου ως προεδρεύοντος του Συμβουλίου δεν είμαι σε θέση να υιοθετήσω κάποια θέση επί των εκτιμήσεων και των προτάσεων που περιλαμβάνονται στο πρώτο μέρος της ερώτησης του αξιότιμου βουλευτή. Το μόνο θεσμικό όργανο που έχει την ισχύ να ερμηνεύει το κοινοτικό δίκαιο γενικά και τις διατάξεις της Συνθήκης είναι το Ευρωπαϊκό Δικαστήριο.
<P>
Σε απάντηση του δεύτερου μέρους της ερώτησης που σχετίζεται με τη Διακυβερνητική Διάσκεψη θα πρέπει να τονίσω ότι το Συμβούλιο, αυτό καθ' εαυτό, δεν λαμβάνει μέρος στη διάσκεψη για την τροποποίηση των Συνθηκών. Σύμφωνα με το άρθρο Ν της Συνθήκης της Ευρωπαϊκής Ένωσης η κυβέρνηση οιουδήποτε κράτους μέλους ή η Επιτροπή είναι εκείνοι που έχουν το δικαίωμα να υποβάλουν στο Συμβούλιο προτάσεις για την τροποποίηση των Συνθηκών στις οποίες εδράζεται η Ένωση.
<P>
Μιλώντας ως προεδρεύων του Συμβουλίου, δεν είμαι σε θέση να αναφερθώ στις συζητήσεις της Διακυβερνητικής Διάσκεψης που σχετίζονται με την ερώτηση του αξιότιμου Μέλους.

<SPEAKER ID=191 LANGUAGE="FR" NAME="Berthu">
- Κύριε Πρόεδρε, το Συμβούλιο αρνείται να βγάλει συμπεράσματα για τη γνώμη του Δικαστηρίου, της 28 Μαρτίου 1996, παρόλο που αυτή είναι απόλυτα ξεκάθαρη αφού υποστηρίζει ότι το άρθρο 235 δεν μπορεί να χρησιμοποιηθεί για τη διεύρυνση των αρμοδιοτήτων τις οποίες προσδίδει η Συνθήκη στην Κοινότητα ή για αναθεώρηση της ίδιας της Συνθήκης. Το Συμβούλιο, λοιπόν, ψάχνει τρόπους διαφυγής - έχω ήδη θέσει το ερώτημα πολλές φορές - και το κατανοοώ διότι και το ίδιο χρησιμοποιεί πολύ συχνά αυτό το άρθρο 235 που οδηγεί σε παραβίαση της Συνθήκης. Θα σας δώσω ένα πολύ πρόσφατο παράδειγμα.
<P>
Η Επιτροπή πρόσφατα εξέδοσε, με την άτυπη γνώμη του Συμβουλίου, ένα νομικό κανονισμό σχετικό με το ΕURΟ που εμπεριέχει μια αναθεώρηση της Συνθήκης, εφόσων μια από τις διατάξεις του κανονισμού συνίσταται στην αλλαγή του ονόματος του νομίσματος από ΕCU σε ΕURΟ. Ομως το ECU προβλέπεται από τη Συνθήκη. Δεν αποτελεί συντομογραφία, είναι ένα ουσιαστικό που επαναλαμβάνεται πολλές φορές μέσα στη Συνθήκη. Το Συμβούλιο θέλει να χρησιμοποιήσει το άρθρο αυτό για να πραγματοποιήσει αυτή την καλυμμένη αναθεώρηση της Συνθήκης. Είναι απολύτως ανεπίτρεπτο. Πρέπει, φυσικά, όχι μόνο να καταργηθεί το άρθρο 235, αλλά και να εγκαταλειφθεί επίσης και η προοπτική τροποποίησης του ΕCU σε ΕURO.

<SPEAKER ID=192 LANGUAGE="EN" NAME="Mitchell">
Δεν συμμερίζομαι τις γενικές απόψεις που εξέφρασε το Μέλος σχετικά με το άρθρο 235. Το άρθρο 235 έχει σαφώς την πρόθεση να καλύπτει κοινοτικές δράσεις για την επίτευξη αντικειμενικών σκοπών σε τομείς που δεν αναφέρονται συγκεκριμένα σε άλλες διατάξεις της Συνθήκης και έχει αποδειχθεί το πιο χρήσιμο και αναγκαίο εργαλείο στην ανάπτυξη των κοινοτικών πολιτικών.
<P>
Ο αξιότιμος βουλευτής αναφέρεται σε μια συγκεκριμένη περίπτωση η οποία έχει σχέση με την αποδοχή της Ευρωπαϊκής Σύμβασης για τα Ανθρώπινα Δικαιώματα και τις Ελευθερίες σχετικά με την οποία έχει γνωμοδοτήσει το Ευρωπαϊκό Δικαστήριο. Αυτή ήταν μια ειδική περίπτωση και όχι μια γενική απόφαση. Στην πραγματικότητα, το άρθρο 235 εξετάστηκε από την Ομάδα Προβληματισμού η οποία στην έκθεσή της και στην παράγραφο 125 υπεγράμμισε - και αντιγράφω: »Η Ομάδα δεν υποστηρίζει την ενσωμάτωση στη Συνθήκη καταλόγου με αρμοδιότητες της Ένωσης και προτιμά το παρόν σύστημα το οποίο περιγράφει λεπτομερώς τη νομική βάση των δράσεων και πολιτικών της Ένωσης για την κάθε περίπτωση. Ως αποτέλεσμα η Ομάδα υποστηρίζει τη διατήρηση του άρθρου 235 ως οργάνου ικανού να ανταποκριθεί στον έμφυτο και εξελικτικό χαρακτήρα ερμηνείας των στόχων της Ένωσης». Το παραπάνω αποτελεί ακριβές απόσπασμα από την έκθεση της Ομάδας Προβληματισμού των δεκαπέντε κρατών μελών, της Επιτροπής και του Ευρωπαϊκού Κοινοβουλίου.

<SPEAKER ID=193 NAME="Πρόεδρος">
Ερώτηση αριθ. 8 του κ. Per Gahrton (H-0758/96)
<P>
Θέμα: Μεταμόρφωση της ΕΕ σε «κράτος» ως αποτέλεσμα της ΟΝΕ
<P>
Ο σουηδός πρωθυπουργός Gφran Persson, δήλωσε πριν λίγο καιρό ότι η ΟΝΕ «μπορεί να οδηγήσει την ΕΕ, έτσι ώστε να μεταμορφωθεί σε κράτος». Αυτό θα συμβεί, επειδή η ΟΝΕ απαιτεί στενότερο συντονισμό στο πλαίσιο της οικονομικής πολιτικής που εφαρμόζουν τα κράτη μέλη, γεγονός που προϋποθέτει (σύμφωνα με, μεταξύ άλλων, τον πρώην Πρόεδρο της Επιτροπής, Jaques Delor), ότι η ΕΕ θα χρειαστεί μια «οικονομική κυβέρνηση», επειδή η οικονομική πολιτική της Ένωσης δεν μπορεί, λογικά, να διευθύνεται από ένα κεντρικό τραπεζικό διευθυντήριο πίσω από κλειστές πόρτες χωρίς να υπάρχουν σοβαρές δημοκρατικές παρεκκλίσεις. Συμφωνεί το Συμβούλιο με την εκτίμηση ότι η εφαρμογή της ΟΝΕ, από δημοκρατικής απόψεως, προϋποθέτει ότι προχωρούμε ένα βήμα μπροστά και δίνουμε στην ΕΕ μια «οικονομική κυβέρνηση» πράγμα που θα σήμαινε με τη σειρά του ότι η ΕΕ μεταμορφώνεται από οργανισμό συνεργασίας σε μια μορφή κράτους;

<SPEAKER ID=194 NAME="Mitchell">
Σε απάντηση προς το αξιότιμο Μέλος θα πρέπει να τονίσω ότι σε εκτέλεση του καθήκοντος επιφυλάξεων που συνοδεύει το αξίωμα του προεδρεύοντος του Συμβουλίου, είμαι υποχρεώμενος να απέχω από σχόλια ή εκτιμήσεις επί δηλώσεων που γίνονται εκτός των επισήμων συνεδριάσεων του Συμβουλίου.
<P>
Εν τούτοις, θα ήθελα να επισημάνω στον αξιότιμο βουλευτή το γεγονός ότι οι διατάξεις της οικονομικής και νομισματικής ένωσης καθορίζονται λεπτομερέστατα στον Τίτλο IV της Συνθήκης της Ευρωπαϊκής Ένωσης. Οι προετοιμασίες για την ΟΝΕ γίνονται, και θα πρέπει να γίνονται, σε συμφωνία με τις αντίστοιχες διατάξεις της Συνθήκης.

<SPEAKER ID=195 LANGUAGE="SV" NAME="Gahrton">
Είναι ενδιαφέρον ότι ο εκπρόσωπος του Συμβουλίου δεν αρνείται τα συμπεράσματα τα οποία έχουν εξαχθεί από τον σουηδό Πρωθυπουργό, συγκεκριμένα ότι η ΟΝΕ μπορεί να σημαίνει ότι η ΕΕ εξελίσσεται σε κράτος. Είναι μία αρκετά ενδιαφέρουσα απάντηση καθ'αυτή, διότι είναι ένα από τα μεγάλα ζητήματα που συζητούνται επί του παρόντος στην Σουηδία, δηλ. εάν η εισαγωγή ενός κοινού νομίσματος συμφώνως με τα καταστατικά της Συνθήκης του Μάαστριχτ σημαίνει μιά θεμελιώδη μεταλλαγή της ΕΕ από έναν οργανισμό συνεργασίας σε έναν οργανισμό με χαρακτήρα που σε κάθε περίπτωση μοιάζει με κράτος. Είναι ίσως γνωστό ότι η αντίσταση κατά της ΟΝΕ είναι αρκετά ισχυρή στη Σουηδία. Εάν εκτός αυτού επιβεβαιωθεί, άμεσα ή έμμεσα, ότι οι ανησυχίες οι οποίες επίσης εκφράστηκαν από τον σουηδό Πρωθυπουργό, ότι κατ'αυτό τον τρόπο, ας πούμε πλαγίως, χωρίς να πούμε στον λαό περί τίνος πρόκειται, δημιουργούμε μιά Ευρωπαϊκή υπερδύναμη η οποία στο επόμενο στάδιο θα χρειάζεται επίσης, όπως είπε ο Jacque Delors, μία κυβέρνηση τότε πρόκειται για απερίγραπτα πράγματα που είναι εν εξελίξει. Νομίζω ότι θα ήταν ενδιαφέρον με ένα κάπως σαφέστερο σχόλιο από τον εκπρόσωπο του Συμβουλίου.

<SPEAKER ID=196 LANGUAGE="EN" NAME="Mitchell">
Θα επιθυμούσα όπως τα Μέλη του Σώματος να μη μου αποδίδουν πράγματα που δεν είπα. Το γεγονός ότι δεν σχολίασα τα λεχθέντα από τον σουηδό Πρωθυπουργό δεν σημαίνει ότι συμφωνώ. Είπα πολύ καθαρά ότι έχω την υποχρέωση να μην προβαίνω σε σχόλια ή εκτιμήσεις επί δηλώσεων που γίνονται εκτός των επισήμων συνεδριάσεων του Συμβουλίου.
<P>
Η Ευρωπαϊκή Ένωση είναι μια εξελισσόμενη Ένωση και θα εξελιχθεί μέχρι του βαθμού που της επιτρέπουν οι Συνθήκες. Οι Συνθήκες εγκρίνονται μόνο με την ομόφωνη συμφωνία των κρατών μελών και ο αντικειμενικός σκοπός της Ευρωπαϊκής Ένωσης είναι να διασφαλίσει ότι η ειρήνη και η σταθερότητα που έχουμε κατά το δεύτερο ήμισυ αυτού του αιώνα, σε αντίθεση με το χάος που κόστισε πάνω από 60 εκατομμύρια νεκρούς κατά το πρώτο ήμισυ, παραμένει ο κύριος στόχος.
<P>
Ανήκει σε εμάς, ως πολιτικούς, να μη δημιουργούμε φόβους και να μην χρησιμοποιούμε όρους που προκαλούν ανησυχία στο κοινό. Κανείς δεν πρόκειται να υποχρεωθεί να κάνει κάτι. Η όλη διαδικασία γίνεται μόνο ύστερα από απόλυτη ομοφωνία. Εντελώς ειλικρινά, πιστεύω ότι ο τρόπος με τον οποίο διεκπαιρεώνουμε τις υποθέσεις μας καθώς προχωρούμε προς τον 21ο αιώνα είναι πολύ καλύτερος από τον αντίστοιχο κατά την πορεία μας προς τον 20ο αιώνα. Ελπίζω ότι, ως αποτέλεσμα, θα συνεχίσει να υπάρχει η ειρήνη, η σταθερότητα και η επακόλουθη ευημερία που απολαμβάνουμε μέχρι τώρα στο δεύτερο ήμισυ του αιώνα. Αυτό αποτελεί την πολιτισμένη διεξαγωγή της ηγεσίας, την πολιτισμένη διεξαγωγή της διπλωματίας και την πολιτισμένη διεξαγωγή της πολιτικής. Κανείς δεν θα πρέπει να τρέχει και να κάνει χαρακτηρισμούς. Η όλη κατάσταση, όπως είπα, έχει εξελικτική φύση.

<SPEAKER ID=197 NAME="Πρόεδρος">
Δεδομένου ότι αναφέρονται στο ίδιο θέμα, οι ακόλουθες ερωτήσεις θα εξεταστούν από κοινού:
<P>
Ερώτηση αριθ. 9 του κ. Jan Andersson (H-0764/96)
<P>
Θέμα: Καταπολέμηση των συνθετικών ναρκωτικών
<P>
Η παραγωγή, το εμπόριο και η χρήση των συνθετικών ναρκωτικών αυξάνει στην Ευρώπη. Συγχρόνως ασκούμε κριτική στις χώρες της Ν. Αμερικής και της Ασίας που παράγουν κοκαΐνη, όπιο, κλπ. Δεν γινόμαστε αξιόπιστοι όσον αφορά την κριτική μας, εάν εμείς κατά πρώτον λόγο δεν λύσουμε τα προβλήματα που απασχολούν την περιοχή μας. Η Ιρλανδική Προεδρία έχει θέσει την καταπολέμηση ναρκωτικών στις πρώτες θέσεις της ημερήσιας διάταξης.
<P>
Τί σκοπεύει να προτείνει το Συμβούλιο για να αντιμετωπισθεί το πρόβλημα της παραγωγής, της χρήσης και του εμπορίου συνθετικών ναρκωτικών; Ερώτηση αριθ. 10 του κ. Raymonde Dury (H-0816/96)
<P>
Θέμα: Απαγόρευση του Rohypnol
<P>
Είναι ενήμερο το Συμβούλιο για τις ολέθριες παρενέργειες που έχει το Rohypnol στους χρήστες του, κυρίως δε όταν συνδυάζεται με άλλα ναρκωτικά; Μπορεί το Συμβούλιο να επιβεβαιώσει ότι η πολυεθνική Hoffman Laroche, που έχει την έδρα της στην Ελβετία, αρνήθηκε να αποσύρει το φάρμακο από την αγορά των Ηνωμένων Πολιτειών; Μπορεί το Συμβούλιο να διευκρινίσει σε ποιες χώρες της Ευρωπαϊκής Ένωσης το εν λόγω προϊόν διατίθεται σε φαρμακεία; Προτίθεται το Συμβούλιο να λάβει πρωτοβουλία για να αποσυρθεί από την αγορά το προϊόν αυτό που φαίνεται εξίσου επικίνδυνο με το LSD; Δεν πιστεύει το Συμβούλιο ότι το Rohypnol θα έπρεπε να καταταχθεί στην κατηγορία των «ναρκωτικών»;
<SPEAKER ID=198 NAME="Mitchell">
Καθώς υπογράμμισε στην ερώτησή του ο κ. Andersson, η αντιμετώπιση του προβλήματος των ναρκωτικών στην Ευρωπαϊκή Ένωση αποτελεί πράγματι μία από τις κύριες προτεραιότητες της ιρλανδικής προεδρίας. Στον τομέα αυτόν υπήρξε μέχρι τώρα αρκετή δραστηριότητα εκ μέρους της προεδρίας μας και ελπίζουμε να δούμε σύντομα αποτελέσματα από τα ληφθέντα μέτρα. Το καθήκον της ιρλανδικής προεδρίας είναι να προετοιμάσει ένα πρόγραμμα δραστηριοτήτων το οποίο θα λαμβάνει υπόψη του τις γενικές κατευθύνσεις που καθόρισε κατά τον περασμένο Δεκέμβριο το Ευρωπαϊκό Συμβούλιο της Μαδρίτης. Η εργασία αυτή έχει προχωρήσει αρκετά και η πρόοδος που έχει γίνει θα εξεταστεί στο Ευρωπαϊκό Συμβούλιο του Δουβλίνου τον Δεκέμβριο.
<P>
Η καταπολέμηση των συνθετικών ναρκωτικών αποτελεί ένα από τα σημαντικότερα στοιχεία του προγράμματος. Αυτά τα αποκαλούμενα κατά παραγγελία ναρκωτικά μπορούν να παραχθούν από συστατικά τα οποία από μόνα τους είναι εντελώς νόμιμα και χρησιμοποιούνται στην καθημερινή λειτουργία της βιομηχανίας, αλλά όταν συνδιαστούν γίνονται θανατηφόρα. Κατά πολλούς τρόπους η άμεση διαθεσιμότητα αυτών των ναρκωτικών, οι ποικίλες μορφές με τις οποίες παρουσιάζονται και η ευκολία με την οποία μπορούν να παραχθούν τα κάνει ακόμη πιο επικίνδυνα για τα νεαρά άτομα από τα παραδοσιακά «βασικά» ναρκωτικά όπως η κοκαΐνη και η ηρωΐνη. Όπως υπογραμμίζεται στην ερώτηση του κ. Andersson αυτά τα κατά παραγγελία ναρκωτικά παράγονται σε κράτη μέλη της Ένωσης αλλά και σε γειτονικές ευρωπαϊκές χώρες. Για την ανάσχεση παραγωγής των ναρκωτικών αυτών απαιτείται επείγουσα δράση σε ευρωπαϊκό επίπεδο. Τα μέτρα τα οποία συζητά το Συμβούλιο και τα οποία θα βοηθήσουν στον περιορισμό της παραγωγής, εμπορίας και χρήσης των συνθετικών ναρκωτικών συμπεριλαμβάνουν: μια πανευρωπαϊκή πρωτοβουλία για την ενθάρρυνση των τελωνειακών αρχών των κρατών μελών να προσέλθουν σε συμφωνίες με σχετικές οργανώσεις και εταιρείες του ιδιωτικού τομέα με σκοπό την υποβοήθησή τους στη μάχη κατά των ναρκωτικών - η εργασία για το μέτρο αυτό προχωρεί πολύ ικανοποιητικά. Μέτρα ενθάρρυνσης αυξημένης συνεργασίας μεταξύ αστυνομικών και τελωνειακών αρχών. Ανταλλαγή προσωπικού και εμπειρογνωμοσύνης μεταξύ των αρχών επιβολής του νόμου των κρατών μελών. Σύνταξη εγχειριδίου για την πρόληψη και αποτροπή παραγωγής των παράνομων ναρκωτικών που θα χρησιμεύσει ως βοήθημα των αρχών επιβολής του νόμου στην αντιμετώπιση του προβλήματος. Εκπόνηση ενός καταλόγου των εξειδικευμένων προσόντων επιβολής του νόμου, γνώσης και εμπειρογνωμοσύνης στα κράτη μέλη στη μάχη κατά της εμπορίας ναρκωτικών ο οποίος θα περιλαμβάνει και την εμπειρογνωμοσύνη στον τομέα των συνθετικών ναρκωτικών. Ανταλλαγές πληροφοριών για τις οδούς εμπορίου ναρκωτικών και συνθετικών ναρκωτικών με τις χώρες της Ανατολικής και Κεντρικής Ευρώπης. Το τελευταίο αυτό θα αποτελέσει ένα από τα κύρια θέματα του σεμιναρίου επί των ναρκωτικών το οποίο οργανώνει για τις 23 Οκτωβρίου η ιρλανδική προεδρία και στο οποίο έχουν κληθεί να στείλουν ειδικούς όλες οι χώρες. Καθώς τα συστατικά υλικά αποτελούν έναν ουσιαστικό παράγοντα για τα συνθετικά ναρκωτικά, ο έλεγχος των υλικών αυτών έχει αποτελέσει προτεραιότητα της προεδρίας. Ουσιαστική πρόοδος έχει επιτευχθεί από την Επιτροπή στη σύναψη συμφωνιών για τα συστατικά υλικά με τρίτες χώρες, στη βελτίωση των βάσεων δεδομένων και σε ανταλλαγές πληροφοριών σε σεμινάρια και ομάδες εργασίας επί του θέματος. Το Συμβούλιο εξετάζει πρακτικές δράσεις εφαρμογής του νόμου για τον έλεγχο των συστατικών υλικών.
<P>
Το Συμβούλιο υποστηρίζει επίσης την ολοκληρωμένη υλοποίηση των προτάσεων της ομάδας εργασίας για τα χημικά προϊόντα. Όπως ασφαλώς θα γνωρίζουν τα αξιότιμα Μέλη, η προτεραιότητα της δράσης κατά των συνθετικών ναρκωτικών υπογραμμίσθηκε επίσης κατά το πρόσφατο άτυπο Συμβούλιο Δικαιοσύνης και Εσωτερικών Υποθέσεων στο Δουβλίνο.
<P>
Στρεφόμενος στα θέματα που έθεσε με την ερώτησή του ο κ. Dury, το Συμβούλιο γνωρίζει το πρόβλημα κατάχρησης του Rohypnol ειδικότερα μεταξύ τοξικομανών που λαμβάνουν μεθαδόνη. Ωστόσο, εξ όσων γνωρίζω, δεν έχουν υπάρξει ακόμη ουσιαστικές αποδείξεις ότι οι επιβλαβείς επιπτώσεις του Rohypnol είτε από μόνου του είτε σε συνδιασμό με άλλες ουσίες είναι χειρότερες από εκείνες των άλλων παρόμοιων ουσιών που διατίθενται με ιατρική συνταγή και αναφέρομαι ειδικότερα στις βενζοδιαζεπίνες.
<P>
Το ερώτημα σε ποια κράτη μέλη της ΕΕ πωλείται αυτό το προϊόν είναι θέμα που θα πρέπει να συζητηθεί με τον κατασκευαστή. Το Συμβούλιο δεν έχει άμεσα σχέδια για την απαγόρευση αυτής της ουσίας. Οι επακριβείς αιτίες για τις οποίες είναι τόσο προσφιλές στους τοξικομανείς δεν είναι ακόμη σαφείς και μέχρι να γίνουν δεν θα ήταν σωστό να εξετάσουμε την απαγόρευσή της.

<SPEAKER ID=199 LANGUAGE="SV" NAME="Adersson">
Θέλω να ευχαριστήσω το Συμβούλιο για την αρκετά εκτενή απάντηση. Θέλω μόνο να επισημάνω κάτι για την προηγούμενη ερώτηση, διότι ανήκω στο ίδιο κόμμα με τον Σουηδό Πρωθυπουργό. &#x221E;ταν ένα αποκομμένο απόσπασμα, το οποίο δεν αντικατοπτρίζει καθόλου αυτό που ο Σουηδός Πρωθυπουργός είπε για την ΟΝΕ. &#x221E;θελα μόνο να το πω για να μην πιστέψουμε ότι έχει κακή κρίση.
<P>
Oσον αφορά την καταπολέμηση των ναρκωτικών βλέπω θετικά αυτά που έχουν ειπωθεί καθώς και τα μέτρα που λαμβάνονται κατά των συνθετικών ναρκωτικών. Είναι μέτρα με στόχο τον περιορισμό της προσφοράς. Γνωρίζουμε ότι η προσφορά κυρίως στην Πολωνία, και το εμπόριο που γίνεται στην Πολωνία και από εκεί πέρα από τα σύνορα αυξάνει. Αλλά αυτό είναι μόνο ένα μέρος. Αυτό που με ανησυχεί όσον αφορά την καταπολέμηση των ναρκωτικών στην Ευρώπη επί του παρόντος είναι η αυξημένη ζήτηση. Δεν θα μπορέσουμε ποτέ να σταματήσουμε τα ναρκωτικά εάν δεν καταπολεμήσουμε επίσης και την ζήτηση. Πρέπει επομένως να φροντίσουμε να ασκηθεί στα κράτη-μέλη μια πολιτική που θα κάνει τους νέους και άλλους να πούν όχι στα ναρκωτικά. Ας εργαστούμε επίσης και γι'αυτό στο Συμβούλιο. Ελπίζω συνεπώς ότι δεν έχετε μόνον μέτρα για το περιορισμό της προσφοράς, αλλά επίσης μέτρα που περιορίζουν την ζήτηση.

<SPEAKER ID=200 LANGUAGE="EN" NAME="Mitchell">
Ο αξιότιμος βουλευτής θέτει ένα πολύ σημαντικό ζήτημα. Αποτελώ μέλος της ομάδας εργασίας που έχει σχηματίσει η ιρλανδική κυβέρνηση για να εξετάσει την πλευρά του προβλήματος που αφορά τη ζήτηση και η οποία πρόσφατα εκπόνησε μια ενδιάμεση έκθεση. Ένας από τους λόγους για τους οποίους, ιδιαίτερα στα κέντρα των πόλεων και στις πιο μειονεκτικές περιοχές, οι άνθρωποι στρέφονται στα ναρκωτικά είναι η παλιά παροιμία «ο διάολος δουλειά δεν έχει και δουλειά βρίσκει». Υπάρχουν πράγματι πάρα πολλοί που είναι μακροχρόνια άνεργοι, που ζουν σε αφόρητες συνθήκες στέγασης, που δεν διατηρούν συνεχή απασχόληση και που δεν έχουν ίσες ευκαιρίες. Εάν δεν προσανατολίσουμε πόρους προς την πλευρά της ζήτησης είναι ουσιαστικά αδύνατο να νικήσουμε αντιμετωπίζοντας μόνο την πλευρά της προσφοράς.
<P>
Συνιστώ στο αξιότιμο Μέλος και στα Μέλη του Σώματος να εξετάσουν το πρόγραμμα τοπικής ανάπτυξης που εξελίσσεται τώρα στην Ιρλανδία. Τον Νοέμβριο θα κάνουμε ένα ευρωπαϊκό συνέδριο ειδικά γι' αυτό το θέμα. Η αντιμετώπιση της πλευράς της ζήτησης έχει εξαιρετική σημασία. Ασφαλώς συμμερίζομαι τις ανησυχίες που εξέφρασε το αξιότιμο Μέλος.

<SPEAKER ID=201 LANGUAGE="FR" NAME="Dury">
Κύριε Πρόεδρε, δεν γνωρίζω ποιός συνέταξε τη γραπτή απάντηση που μου δόθηκε σχετικά με το Rohypnol, πλην όμως! Να ζητάμε λοιπόν από τους υπαλλήλους, εάν χρειαστεί, να παίρνουν πληροφορίες από τις ΗΠΑ, διότι στις ΗΠΑ υπάρχουν πράγματι μελέτες για τα καταστροφικά αποτελέσματα του Rohypnol. Οι αμερικανικές αρχές ζήτησαν από την πολυεθνική Hoffman-Laroche να αποσύρει το προιόν αυτό το οποίο είναι ένα φάρμακο που, αν χρησιμοποιηθεί σε συνδυασμό με άλλα προιόντα, έχει καταστροφικά αποτελέσματα.
<P>
Σας θέτω το ερώτημα διότι, κοντά στο σπίτι μου, στις Βρυξέλλες, έχω δει διακίνηση Rohypnol ανάμεσα σε νέους: έπρεπε να βλέπατε σε τί κατάσταση ήταν οι νέοι αυτοί για να καταλάβετε καλύτερα ότι εδώ υπάρχει ένα πργαματικό πρόβλημα ναρκωτικών. Αυτό άλλωστε με οδήγησε να σας θέσω το ερώτημα.
<P>
Νομίζω ότι θα έπρεπε, στη Επιτροπή ή αλλού, στη Λισαβώνα, να επαληθεύσουμε, σε κάθε χώρα ξεχωριστά, που βρισκόμαστε σε νομοθετικό επίπεδο όσον αφορά το Rohypnol, να ζητήσουμε από τις ΗΠΑ τις σχετικές μελέτες, αν έχουν, και ίσως να κάνουμε ανταλλαγή απόψεων με την πολυεθνική Ηοffman-Laroche, διότι πράγματι, έχει, και εκείνη επίσης, κάποιο μερίδιο ευθύνης για το φαινόμενο αυτό. Κερδίζει πολλά χρήματα από τα φάρμακα: είναι μια πολύ σπουδαία πολυεθνική. Θα μπορούσε, από καιρού εις καιρό, να δείχνει κάποιες ανησυχίες για τους πολίτες σε σχέση με τα προιόντα που κατασκευάζει, δηλαδή μια συμπεριφορά που φανερώνει κριτική σκέψη για τα μη-επιθυμητά, πιστεύω, αλλά υπαρκτά αποτελέσματα αυτού του είδους των προιόντων.

<SPEAKER ID=202 LANGUAGE="EN" NAME="Mitchell">
Αυτό είναι ένα πολύ σοβαρό θέμα και η προεδρία το αντιμετωπίζει εξ ίσου σοβαρά. Θα ζητήσω έκθεση για τα αποτελέσματα της χρήσεως του Rohypnol στις Ηνωμένες Πολιτείες. Θα εξετάσω το θέμα περαιτέρω μόλις λάβω την έκθεση αυτή και θα εξασφαλίσω τη λήψη αντιγράφου της εκθέσεως από τον αρμόδιο Υπουργό του Συμβουλίου.

<SPEAKER ID=203 NAME="Πρόεδρος">
Ερώτηση αριθ. 11 της κ. Winifred Ewing (H-0812/96)
<P>
Θέμα: Ενιαίο νόμισμα και η έκδοση τραπεζογραμματίων
<P>
Λαμβάνοντας υπόψη ότι το άρθρο 105Α της Συνθήκης για την Ευρωπαϊκή Ένωση ορίζει σαφώς ότι, με την έλευση του ενιαίου νομίσματος και τη θέσπιση ευρωχαρτονομισμάτων και ευρωκερμάτων, μόνον τα τραπεζογραμμάτια που εκδίδονται από την ΕΚΤ και τις εθνικές κεντρικές τράπεζες θα αποτελούν νόμιμο χρήμα.
<P>
Λαμβάνοντας υπόψη ότι το Πρωτόκολλο 3 στο άρθρο 16 ορίζει ότι «η ΕΚΤ σέβεται κατά το δυνατόν τις υπάρχουσες πρακτικές σχετικά με την έκδοση και την όψη των τραπεζογραμματίων».
<P>
Λαμβάνοντας υπόψη ότι τρεις σκωτικές εμπορικές τράπεζες επί του παρόντος εκδίδουν δικά τους τραπεζογραμμάτια τα οποία δεν είναι νόμιμο χρήμα.
<P>
Ο ασκών την Προεδρία θεωρεί ότι θα ήταν δυνατόν οι τρεις σκωτικές τράπεζες συμψηφισμών να συνεχίσουν να εκδίδουν τα δικά τους τραπεζογραμμάτια, σεβόμενες κατ' αυτόν τον τρόπο υπάρχουσες πρακτικές, ενόψει της θέσπισης του ενιαίου νομίσματος;

<SPEAKER ID=204 NAME="Mitchell">
Τον Δεκέμβριο του 1995 το Ευρωπαϊκό Συμβούλιο της Μαδρίτης συμφώνησε ότι το τρίτο στάδιο της οικονομικής και νομισματικής ένωσης θα αρχίσει την 1η Ιανουαρίου 1999. Αυτό επιβεβαιώθηκε στο Ευρωπαϊκό Συμβούλιο της Φλωρεντίας τον Ιούνιο του 1996. Το ενιαίο νόμισμα - το Euro - θα αρχίσει να ισχύει από την έναρξη της τρίτης φάσης. Το σενάριο αναφοράς που υιοθέτησε το Ευρωπαϊκό Συμβούλιο του Δεκεμβρίου του 1995 προβλέπει ότι την 1η Ιανουαρίου 2002, το αργότερο, θα τεθούν σε κυκλοφορία τα τραπεζογραμμάτια και τα κέρματα του Euro.
<P>
Το Πρωτόκολλο Αριθ. 11 της Συνθήκης της Ευρωπαϊκής Ένωσης δηλώνει ότι το Ηνωμένο Βασίλειο δεν θα έχει υποχρέωση ή τη δέσμευση για να εισέλθει στην τρίτη φάση της ΟΝΕ παρά μόνον ύστερα από ξεχωριστή απόφαση της κυβερνήσεώς του και του κοινοβουλίου του. Η κυβέρνηση του Ηνωμένου Βασιλείου έχει κάνει γνωστό ότι δεν πρόκειται να αποφασίσει εάν το Ηνωμένο Βασίλειο θα συμμετάσχει ή όχι στην τρίτη φάση της ΟΝΕ, που αρχίζει την 1η Ιανουαρίου 1999, παρά μόνον πολύ πλησιέστερα στην ημερομηνία αυτή.
<P>
Όπως δηλώνει η αξιότιμη βουλευτής στην ερώτησή της, το άρθρο 105 Α της Συνθήκης, το οποίο δεν έχει ισχύ για τα κράτη μέλη που δεν θα συμμετέχουν στην ΟΝΕ, αναθέτει στην Ευρωπαϊκή Κεντρική Τράπεζα το αποκλειστικό δικαίωμα να εξουσιοδοτεί την έκδοση τραπεζογραμματίων μέσα στην Κοινότητα. Το άρθρο προβλέπει εν συνεχεία ότι η Ευρωπαϊκή Κεντρική Τράπεζα και οι εθνικές κεντρικές τράπεζες μπορούν να εκδόσουν παρόμοια τραπεζογραμμάτια και ότι τα τραπεζογραμμάτια αυτά θα αποτελούν το μόνο νόμιμο χρήμα μέσα στην Κοινότητα. Καθώς τονίζει εν συνεχεία το αξιότιμο Μέλος, το άρθρο 16 του Πρωτοκόλλου για τον Κανονισμό του ευρωπαϊκού συστήματος Κεντρικών Τραπεζών και της Ευρωπαϊκής Κεντρικής Τράπεζας απαιτεί από την ΕΚΤ να σεβαστεί κατά το δυνατόν τις υφιστάμενες πρακτικές σχεδιασμού και έκδοσης τραπεζογραμματίων. Εάν το Ηνωμένο Βασίλειο συμμετάσχει στην οικονομική και νομισματική ένωση, τότε θα αποτελέσει αντικείμενο της Ευρωπαϊκής Κεντρικής Τράπεζας, κατόπιν της ίδρυσής της, να αποφασίσει εάν οι τράπεζες της Σκωτίας θα εξουσιοδοτηθούν να εκδίδουν τραπεζογραμμάτια τα οποία δεν θα αποτελούν νόμιμο χρήμα.

<SPEAKER ID=205 LANGUAGE="EN" NAME="Ewing">
Κύριε προεδρεύοντα, σας ευχαριστώ πάρα πολύ για τη σαφή σας απάντηση διότι το κόμμα μου είχε συναντηθεί με τον κ. Λαμφαλουσύ, ο οποίος επιβεβαίωσε αυτή την κατάσταση.
<P>
Θα ήθελα μόνο να πω ότι, ασφαλώς, καθώς οι τράπεζες αυτές της Σκωτίας εκδίδουν επί 200 χρόνια τώρα αυτά τα τραπεζογραμμάτια τα οποία δεν αποτελούν νόμιμο χρήμα, δεν συμπεριλαμβάνονται στους κανονισμούς του Μάαστριχτ και δεν συνιστούν πρόβλημα για κανέναν. Όπως συμβαίνει πάντοτε - όχι μόνο για τους σκωτσέζους αλλά για τον καθένα - το πρόβλημα έγκειται στην αποδοχή του κοινού. Το γερμανικό Υπουργείο των Εξωτερικών μου είπε, όταν έθεσα το θέμα προς συζήτηση, ότι η αποδοχή εκ μέρους του κοινού θα ενισχυόταν αφάνταστα εάν η μία πλευρά του τραπεζογραμματίου ή του κέρματος έφερε παράσταση γνωστή στο κοινό.
<P>
Ωστόσο, στη Σκωτία, μια και δεν έχουμε καθεστώς νόμιμου χρήματος, έχουμε κάθε δικαίωμα να πούμε: αφήστε μας να συνεχίσουμε μια εξαιρετική πρακτική η οποία είναι πολύ αποδεκτή και συνεχίζεται επί 200 χρόνια τώρα.

<SPEAKER ID=206 NAME="Πρόεδρος">
Ερώτηση αριθ. 12 του κ. Pat Gallagher (H-0801/96)
<P>
Θέμα: Αυξήσεις τιμών και ενιαίο νόμισμα
<P>
Η ευρέως διαδεδομένη πεποίθηση του κοινού ότι πολλές επιχειρήσεις λιανικής πώλησης χρησιμοποίησαν τις αλλαγές στο νόμισμα ως μέσο για την αύξηση των τιμών, υπήρξε ένας από τους βασικούς λόγους της αντιδημοτικότητας της διαδικασίας εισαγωγής του δεκαδικού συστήματος στο ιρλανδικό και βρετανικό νόμισμα, πριν από μερικά χρόνια. Είναι γεγονός ότι η στήριξη που θα προσφέρει το κοινό στις χώρες οι οποίες θα συμμετάσχουν στο ενιαίο νόμισμα, θα αποτελέσει μια από τις βασικές συνιστώσες της επιτυχούς κυκλοφορίας του νομίσματος αυτού. Στα πλαίσια αυτά, ποιά είναι τα σχέδια του Συμβουλίου για να εξασφαλίσει ότι η εισαγωγή του Εύρω δεν θα χρησιμοποιηθεί από τους εμπόρους ως ευκαιρία για την επιβολή υψηλότερων τιμών στους καταναλωτές;

<SPEAKER ID=207 NAME="Mitchell">
Το σενάριο αναφοράς το οποίο εγκρίθηκε από το Ευρωπαϊκό Συμβούλιο της Μαδρίτης τον Δεκέμβριο του 1995 δηλώνει ότι τα τραπεζογραμμάτια και τα κέρματα του Euro θα κυκλοφορήσουν την 1η Ιανουαρίου 2002 το αργότερο. Η Επιτροπή έχει υποβάλει πρόταση για έκδοση κανονισμού του Συμβουλίου επί της χρήσεως του Euro. Οι κανονισμοί αυτοί περιλαμβάνουν λεπτομερείς κανόνες για την στρογγυλοποίηση. Οι κανόνες αποσκοπούν να διασφαλίσουν ότι οι τιμές ισοτιμίας δεν θα στρογγυλοποιούνται ή θα περικόπτονται ούτως ώστε να περιφρουρηθεί ότι οι ασάφειες της στρογγυλοποίησης δεν θα γίνουν αντικείμενο εκμετάλλευσης για κέρδος.
<P>
Πλέον τούτων, γνωρίζω ότι η Επιτροπή εξετάζει μεθόδους για να διασφαλίσει ότι το κοινό θα είναι ενήμερο για την τιμολόγηση σε Euro και ότι θα είναι δύσκολο να γίνουν αυξήσεις των τιμών από τις επιχειρήσεις. Ο υγιής ανταγωνισμός και ένα κοινό που θα επαγρυπνεί αποτελούν ασφαλώς το καλύτερο μέσο διασφάλισης ότι οι έμποροι δεν θα είναι σε θέση να αποκρύψουν αυξήσεις τιμών κατά τη μετατροπή σε Euro. Εάν καταστεί αναγκαίο για το Συμβούλιο να λάβει μέτρα για να αντιμετωπίσει οποιονδήποτε παρόμοιο κίνδυνο είμαι βέβαιος ότι δεν θα διστάσει να επιβάλλει τα μέτρα που θα κριθούν αναγκαία.
<P>
Τέλος, σύμφωννα με το άρθρο 105(1) της Συνθήκης της Ευρωπαϊκής Ένωσης, ο πρωταρχικός στόχος του ευρωπαϊκού συστήματος κεντρικών τραπεζών, δηλ. της Ευρωπαϊκής Κεντρικής Τράπεζας και των κεντρικών τραπεζών των κρατών μελών, είναι η διατήρηση της σταθερότητας των τιμών. Δεν έχω καμιά αμφιβολία ότι κατά την υλοποίηση αυτού του στόχου το ευρωπαϊκό σύστημα κεντρικών τραπεζών θα έχει υπόψη του τις παρατηρήσεις του αξιότιμου Μέλους.

<SPEAKER ID=208 LANGUAGE="EN" NAME="Gallagher">
Ευχαριστώ τον προεδρεύοντα για την ολοκληρωμένη του απάντηση. Τα Μέλη από την Ιρλανδία και το ΗΒ θα γνωρίζουν πολύ καλά ότι πάρα πολλοί έμποροι επωφελήθηκαν από τη μετρατροπή του παλαιού συστήματος σε δεκαδικό. Θα ήθελα να ζητήσω από τον Υπουργό να χρησιμοποιήσει τις καλές του υπηρεσίες για να διασφαλίσει ότι θα γίνουν οι αναγκαίες ενέργειες. Εκτιμώ πλήρως αυτά που είπε, και τα είπε με καλή πίστη, αλλά πιστεύω ότι θα πρέπει να ληφθούν αποτελεσματικά μέτρα κατά των παραβατών για να διασφαλιστεί ότι δεν θα πληρώσει ξανά ο καταναλωτής.

<SPEAKER ID=209 LANGUAGE="EN" NAME="Mitchell">
Θα ήθελα να δώσω στον αξιότιμο βουλευτή τη διαβεβαίωση ότι θα κάνουμε ό, τι μπορούμε για να εξασφαλίσουμε ότι το πρόβλημα που θέτει θα αντιμετωπιστεί και ότι θα εξεταστεί πολύ έγκαιρα. Τον ευχαριστώ για τον τρόπο με τον οποίο το έθεσε. Τον διαβεβαιώνω ότι θα το θέσω υπόψη του προέδρου του Ecofin. Αποτελεί ένα πρόβλημα στο οποίο θα πρέπει να αποδοθεί ιδιαίτερη προσοχή πολύ πριν από την εισαγωγή του ενιαίου νομίσματος.

<SPEAKER ID=210 NAME="Πρόεδρος">
Ερώτηση αριθ. 13 της κ. Ειρήνης Λαμπράκη (Η-0771/96)
<P>
Θέμα: Μέτρα για την αντιμετώπιση της έντασης στο Diyarbakir
<P>
Mετά τις τελευταίες δραματικές εξελίξεις στο Diyarbakir, καθίσταται αναγκαία η λήψη άμεσων μέτρων από τη διεθνή κοινότητα διότι τα θύματα της τουρκικής ωμής στρατιωτικής βίας αυξάνονται τρομακτικά.
<P>
Πώς προτίθεται το Συμβούλιο να αντιμετωπίσει την διαρκώς αυξανόμενη ένταση στην περιοχή και τί μέτρα προτίθεται να λάβει για την προστασία τουλάχιστον της ζωής των χιλιάδων κούρδων κατοίκων της περιοχής;

<SPEAKER ID=211 NAME="Mitchell">
Το Συμβούλιο εξακολουθεί να ανησυχεί για την μη ικανοποιητική κατάσταση των ανθρωπίνων δικαιωμάτων στην Τουρκία και αυτό φυσικά περιλαμβάνει και τα συμβάντα στο Ντιαρμπακίρ. Το Συμβούλιο έχει επανειλημμένα κάνει σαφές - και συνεχίζει να το κάνει - ότι η τήρηση των κανόνων δικαίου και των θεμελιωδών ελευθεριών αποτελούν ένα ουσιώδες στοιχείο για τις στενότερες σχέσεις μεταξύ Ευρωπαϊκής Ένωσης και Τουρκίας. Το Συμβούλιο επιμένει ότι η μάχη κατά της τρομοκρατίας πρέπει να διεξάγεται με πλήρη σεβασμό των θεμελιωδών αξιών της δημοκρατίας και των ανθρωπίνων δικαιωμάτων.
<P>
Μπορώ να διαβεβαιώσω την αξιότιμη βουλευτή ότι η αναγκαιότητα προόδου στους τομείς των δημοκρατικών μεταρρυθμίσεων και του σεβασμού των ανθρωπίνων δικαιωμάτων θα συνεχίσει να κυριαρχεί στην προσέγγιση που κάνει το Συμβούλιο στις σχέσεις ΕΕ-Τουρκίας.

<SPEAKER ID=212 NAME="Λαμπράκη">
Κύριε Πρόεδρε, ευχαριστώ και τον Προεδρεύοντα για την απάντηση που μου έδωσε και για την ευαισθησία που δείχνει η απάντησή του.
<P>
'Εχω μόνο 3 παρατηρήσεις να κάνω:
<P>
Δυστυχώς, κύριε Προεδρεύοντα, ούτε τα δικά μας ψηφίσματα ούτε η καλή σας πρόθεση, σαν Συμβούλιο, έχουν βελτιώσει τις δραματικές συνθήκες των Κούρδων στο Diyarbakir. Χρειάζεται συγκεκριμένη δράση, και δεν ξέρω αν έχετε.
<P>
'Οπως και σεις, έτσι και μεις στο Ευρωπαϊκό Κοινοβούλιο, καταδικάζουμε την τρομοκρατία, αλλά δεν θα πρέπει, με το άλλοθι της τρομοκρατίας, συγκροτημένα κράτη και κοινωνίες να προχωρούν σε γενοκτονία κατοίκων.
<P>
Και θα σας παρακαλέσω να δείτε το πρόβλημα των κούρδων αγροτών στο Diyarbakir, επειδή έρχεται και ο χειμώνας. 3.000 χωριά, με το πρόσχημα της καταπολέμησης της τρομοκρατίας, έχουν ερημώσει στην περιοχή και το Diyarbakir, μια πόλη πριν 3 χρόνια με 300.000 κατοίκους, έχει σήμερα 1, 5 εκατ. κατοίκους οι οποίοι πεθαίνουν στο δρόμο από την πείνα. Δεν ξέρω τί μέτρα μπορείτε να πάρετε για να σταματήσει ο θάνατος χιλιάδων παιδιών από πείνα στην πόλη του Diyarbakir.

<SPEAKER ID=213 LANGUAGE="EN" NAME="Mitchell">
Η Ευρωπαϊκή Ένωση αναγνωρίζει την ανάγκη περαιτέρω βελτιώσεων και προόδου στον όλο τομέα υλοποίησης των ανθρωπίνων δικαιωμάτων και των δημοκρατικών ελευθεριών στην Τουρκία. Κάνουμε συνεχώς σαφές στις τουρκικές αρχές ότι η τήρηση του κράτους δικαίου και των βασικών ελευθεριών αποτελούν τη βάση συνέχισης της προσέγγισης μεταξύ Ευρωπαϊκής Ένωσης και Τουρκίας.
<P>
Οι τουρκικές αρχές μας έχουν πληροφορήσει ότι έχουν πρόθεση να συνεχίσουν τις διαδικασίες συνταγματικών και νομοθετικών μεταρρυθμίσεων. Θα συνεχίσουμε να προτρέπουμε προς την κατεύθυνση της κατά το δυνατόν ενωρίτερον εισαγωγής και υλοποίησης των περαιτέρω μεταρρυθμίσεων που είναι αναγκαίες για να προστατεύσουν επαρκώς τα ανθρώπινα δικαιώματα τα οποία δεν συμβαδίζουν με τα πρότυπα που αναμένουμε.
<P>
Η Επιτροπή, από μέρους της, υποστηρίζει τουρκικές μη κυβερνητικές οργανώσεις και επαγγελματικές οργανώσεις οι οποίες εδώ και χρόνια προωθούν τα ανθρώπινα δικαιώματα, συμπεριλαμβανομένων του Συνδέσμου για τα Ανθρώπινα Δικαιώματα, του Ιδρύματος για τα Ανθρώπινα Δικαιώματα και του τουρκικού Ιατρικού Συνδέσμου. Η Επιτροπή θα συνεχίσει τη συνεργασία της και τη χορήγηση αρωγής σε διάφορα προγράμματα που αποσκοπούν στην προώθηση των ανθρωπίνων δικαιωμάτων στην Τουρκία. Αυτό μπορεί να εκληφθεί ως μία ένδειξη του συνεχούς ενδιαφέροντος της Ένωσης για τα θέματα που έθιξε η αξιότιμη βουλευτής.

<SPEAKER ID=214 NAME="Πρόεδρος">
Ερώτηση αριθ. 14 του κ. John Cushnahan (H-0774/96)
<P>
Θέμα: Πόροι για την καταπολέμηση του λαθρεμπορίου ναρκωτικών
<P>
Με την κατάργηση των ελέγχων στα εσωτερικά σύνορα, αναγνωρίζει το Συμβούλιο τη σημασία που ενέχει η εξασφάλιση κατάλληλης προστασίας στα θαλάσσια λιμάνια και τις ακτές της ΕΕ για την πρόληψη του διεθνούς λαθρεμπορίου ναρκωτικών;
<P>
Τι νέα μέτρα προτίθεται να εφαρμόσει το Συμβούλιο στο θέμα αυτό;

<SPEAKER ID=215 NAME="Mitchell">
Η διασφάλιση πιο συντονισμένης και αποτελεσματικής δράσης σε ευρωπαϊκό επίπεδο κατά της εμπορίας και χρήσης ναρκωτικών αποτελεί μια από τις κύριες προτεραιότητες της ιρλανδικής προεδρίας.
<P>
Ένα παράδειγμα τούτου αποτελεί η έναρξη ολοκληρωμένης επανεξέτασης της επάρκειας συνεργασίας στην προστασία των εξωτερικών συνόρων της Ένωσης κατά της εισαγωγής ναρκωτικών δια ξηράς, θαλάσσης και αέρος.
<P>
Όπως έχω ήδη πει στην ολομέλεια του Κοινοβουλίου τον Ιούλιο, η προεδρία έχει ήδη ξεκινήσει μια συζήτηση επί της τελωνειακής στρατηγικής για τα εξωτερικά σύνορα και έχει υποβάλει προτάσεις σχετικά με την κατάρτιση, την τεχνική υποστήριξη, τον ελεγκτικό εξοπλισμό, τις πληροφορίες, την ανάλυση κινδύνων και τη βελτίωση των επικοινωνιών. Προτίθεται να προτείνει κοινή δράση ούτως ώστε να χρησιμεύσει ως νομική βάση για την χρηματοδότηση από τον προϋπολογισμό των Ευρωπαϊκών Κοινοτήτων. Οι προτάσεις αυτές στοχεύουν στην επίτευξη ενός πιο αποτελεσματικού επιπέδου συνεργασίας κατά του λαθρεμπορίου των ναρκωτικών και θα εκπληρώσουν ένα από τα σημεία δράσης που έθεσε το Ευρωπαϊκό Συμβούλιο της Μαδρίτης του Δεκεμβρίου 1995 σχετικά με τα ναρκωτικά.
<P>
Η προεδρία θα αποδόσει επίσης προτεραιότητα στην αναθεώρηση της Συμβάσεως της Νάπολης για την αμοιβαία επικοινωνία μεταξύ των διοικήσεων των τελωνείων, στο στρατηγικό πρόγραμμα Τελωνεία 2000 του τρίτου πυλώνα και στη συμμετοχή της ΕΕ στο στρατηγικό σχέδιο της Παγκόσμιας Οργάνωσης Τελωνείων για την υλοποίηση αποτελεσματικών μέτρων σχετικά με τη βαλκανική διαδρομή λαθρεμπορίου.
<P>
Η προεδρία θα εξετάσει επίσης με λεπτομέρεια τις τρέχουσες διατάξεις για τις κοινές επιχειρήσεις τελωνειακής επιτήρησης των εξωτερικών συνόρων. Η εξέταση αυτή θα λάβει χώρα ενόψει βελτίωσης της αποτελεσματικότητάς τους. Από το Συμβούλιο θα ζητηθεί μία διαρκής εντολή γι' αυτές τις επιχειρήσεις ούτως ώστε να μην είναι αναγκαία η κατ' έτος έγκριση του Συμβουλίου, όπως γίνεται τώρα.
<P>
Η προεδρία θα επιζητήσει επίσης την ενθάρρυνση της συνεργασίας μεταξύ των τελωνειακών αρχών των κρατών μελών και των ιδιωτικών φορέων εμπορίου και ναυτιλίας στη μάχη κατά της εμπορίας των ναρκωτικών.

<SPEAKER ID=216 LANGUAGE="EN" NAME="Cushnahan">
Θα ήθελα να ευχαριστήσω τον προεδρεύοντα για την απάντησή του. Αναγνωρίζω και αποτίω φόρο τιμής στην ιρλανδική προεδρία για το γεγονός ότι ανήγαγε το θέμα αυτό σε μια από τις κύριες προτεραιότητες της θητείας της. Της εύχομαι κάθε καλή τύχη στην προσπάθειά της να πείσει και τους άλους ευρωπαίους εταίρους μας να κάνουν το ίδιο.
<P>
Θα ήθελα να καλέσω τον Υπουργό να προβεί σε ένα σχόλιο, έχοντας υπόψη την απογοήτευσή μου για την πρόβλεψη των 24 εκατομμυρίων Ecu του προϋπολογισμού για το επόμενο έτος. Αυτό κατά κανένα τρόπο δεν μπορεί να θεωρηθεί ως υψηλή προτεραιότητα για την καταπολέμηση της διεθνούς επιχείρησης 1000 δισεκατομμυρίων δολλαρίων ΗΠΑ που αποτελεί η εμπορία των ναρκωτικών.
<P>
Απευθύνω επίσης έπαινο στον ίδιο τον προεδρεύοντα. Γνωρίζω πολύ καλά ότι ασχολείτο με το θέμα αυτό από πριν γίνει Υπουργός. Ήταν πάντοτε δεσμευμένος να αντιμετωπίσει το πρόβλημα της χρήσης ναρκωτικών, ειδικότερα στην ιδιαίτερη πατρίδα του.
<P>
Θα ήθελα να σας υπενθυμίσω, κύριε προεδρεύοντα, για τις πρόσφατες κατασχέσεις ναρκωτικών στο Μάνεϋποϊντ και το Κορκ και επίσης για τις τεράστιες κατασχέσεις σε λιμάνια όπως το Ρόττερνταμ και το Αμστερντάμ όπου το περασμένο έτος κατασχέθηκαν 450 τόνοι ναρκωτικών. Σας υπενθυμίζω το σχόλιο του Διοικητή της Αστυνομίας του Ρόττερνταμ, το οποίο κοινοποίησα στο γραφείο σας, σχετικά με την έλλειψη δικαστικής και αστυνομικής συνεργασίας στην προστασία των παραλίων και των ακτογραμμών.
<P>
Είναι άραγε το Συμβούλιο έτοιμο να εξετάσει την μακροπρόθεσμη λύση ίδρυσης ευρωπαϊκής ακτοφυλακής; Βραχυπρόθεσμα, το Συμβούλιο από κοινού με τα άλλα ευρωπαϊκά θεσμικά όργανα, θα παράσχει άραγε υποστήριξη σε χώρες όπως η δική μας η οποία έχει επωμισθεί την ευθύνη αστυνόμευσης άνω του 20 % των ευρωπαϊκών ακτογραμμών αλλά έχει ανεπαρκής πόρους για να αντιμετωπίσει το πρόβλημα; Σε βραχυπρόθεσμη βάση η ΕΕ θα πρέπει να παράσχει περισσότερους πόρους στις ναυτικές υπηρεσίες των χωρών αυτών. Ωστόσο, σε μακροπρόθεσμη βάση, ας προχωρήσουμμε στον σχεδιασμό μιας ευρωπαϊκής ακτοφυλακής.

<SPEAKER ID=217 LANGUAGE="EN" NAME="Mitchell">
Συμφωνώ απόλυτα με τον αξιότιμο βουλευτή, τον κ. Cushnahan, στο θέμα που θέτει. Θα πρέπει να πω - και δεν υπάρχει λόγος για να μην πω τα σύκα σύκα - ότι πιστεύω πως οι πόροι που έχουμε δεσμεύσει στην ευρωπαϊκή μάχη κατά των ναρκωτικών, σε αντίθεση με την μάχη που διεξάγουν τα καθ' έκαστα κράτη μέλη, αποτελούν σταγόνα στον ωκεανό σε σχέση με το μέγεθος του προβλήματος.
<P>
Η ιρλανδική προεδρία επιζητεί να βελτιώσει την κατάσταση αυτή. Την έχουμε αναγάγει σε προτεραιότητα. Η προεδρία προτίθεται να προτείνει κοινή δράση ούτως ώστε να χρησιμεύσει ως νομική βάση για την κατανομή ποσών από τον ευρωπαϊκό προϋπολογισμό. Προτίθεται επίσης να ζητήσει εντολή διαρκείας από το Συμβούλιο για τη διεξαγωγή των επιχειρήσεων που περιέγραψα έτσι ώστε να μην υπάρχει ανάγκη λήψεως έγκρισης του Συμβουλίου κατ' έτος όπως γίνεται τώρα.
<P>
Για το ζήτημα αυτό έχουν διατυπωθεί πολλές ανησυχίες σ' αυτό το Κοινοβούλιο, στις συνεδριάσεις του Συμβουλίου των Υπουργών, στις συσκέψεις του Ευρωπαϊκού Συμβουλίου καθώς και από Επιτρόπους. Φαίνεται ότι υπάρχει η βούληση και τώρα θα πρέπει να ψάξουμε να βρούμε τον τρόπο υλοποίησης. Υπήρχε βούληση και βρήκαμε τον τρόπο για την ΟΝΕ. Αυτό αποτελεί προτεραιότητα. Πάντα επιζητούμε τους τρόπους με τους οποίους η Ένωση θα έρθει πλησιέστερα προς τους πολίτες. Αυτός είναι ένας τρόπος με τον οποίο μπορούμε να κάνουμε την Ένωση να έρθει πιο κοντά στον πολίτη αλλά δεν μπορούμε να το κάνουμε με τον προϋπολογισμό των 40 εκατομμυρίων Ecu που έχουμε γι' αυτόν τον χρόνο. Απλά, είναι αδύνατον να γίνει. Δεν έχω στην διάθεσή μου τα ποσά του προϋπολογισμού για το επόμενο έτος αλλά τα 40 εκατομμύρια Ecu αυτού του έτους είναι ανεπαρκή. Είναι εντελώς ανεπαρκή και αυτό σημαίνει ότι δεν πέρνουμε το πρόβλημα στα σοβαρά.
<P>
Ασφαλώς θα κάνουμε ο, τιδήποτε μπορούμε για να διασφαλίσουμε την αύξηση των πόρων. Πιστεύω ότι και το Σώμα μπορεί να συμβάλλει στην προώθηση του θέματος διότι έχει εκφράσει την ανησυχία του. Πιστεύω ότι έχει έλθει η ώρα να συνδιάσουμε τις ανησυχίες μας με αντίστοιχους πόρους.
<P>
Όπως έχω δηλώσει, το ενδιαφέρον της προεδρίας και του Συμβουλίου θα είναι να διασφαλίσουν ότι τα εξωτερικά σύνορα της Ευρωπαϊκής Ένωσης προστατεύονται επαρκώς έναντι του λαθρεμπορίου των ναρκωτικών. Τα ναρκωτικά έρχονται από την ξηρά, τη θάλασσα και τον αέρα. Ανάλογα με την φύση και την προέλευσή τους χρησιμοποιούνται διαφορετικές διαδρομές. Τα ναρκωτικά εισάγονται με διάφορους τρόπους: από ανθρώπους προσωπικά, σε ασυνόδευτα φορτία, κρυμμένα σε αυτοκίνητα, πλοία και εμπορευματοκιβώτια και, ειδικώτερα, στην περίπτωση της κάνναβις με μικρά σκάφη. Είναι σαφές ότι υπάρχει ανάγκη ενίσχυσης της επιτήρησης. Κανενός κράτους μέλους η δράση ή η προσέγγιση, συμπεριλαμβανομένης της βελτιωμένης ναυτικής προστασίας, δεν υπάρχει πιθανότητα να είναι αποτελεσματική από μόνη της. Θα είναι σημαντικό να διασφαλίσουμε ότι οι διάφορες πιθανές προσεγγίσεις στο πρόβλημα, πριν να εφααρμοσθούν, θα έχουν την πιθανότητα να κάνουν μια αποτελεσματική συμβολή στην ασφάλεια των εξωτερικών συνόρων κατά του λαθρεμπορίου των ναρκωτικών καθώς και ότι θα εφαρμόζονται, εν συνεχεία, με συντονισμένο τρόπο.
<P>
Πιστεύω ότι η πρόταση να έχουμε κάποιο είδος συνεργασίας των ακτοφυλακών αξίζει πιο εποικοδομητικής και λεπτομερούς εξετάσεως.
<P>
Οι άνθρωποι μιλούν για άμυνα και ασφάλεια. Η ασφάλεια είναι κάτι διαφορετικό από την άμυνα. Το θέμα των ναρκωτικών είναι θέμα ασφάλειας. Στην Ιρλανδία, για παράδειγμα, υπάρχει ήδη συνεργασία μεταξύ της Ιρλανδικής Αεροπορίας και της RAF σε θέματα έρευνας και διάσωσης. Η συνεργασία κατά των ναρκωτικών θα μπορούσε να είναι είτε χαλαρή όπως η προαναφερθείσα ή θα μπορούσε να είναι κάτι πιο δομημένο μέσα στην Ένωση. Θα πρέπει όμως να εξετάσουμε αναλυτικά αυτές τις πτυχές - και αυτό είναι κάτι που ανήκει στον όλο τομέα των καθηκόντων Πέτερσμπεργκ, τα οποία εξετάζονται. Έχει έλθει η ώρα να εξετάσουμε τους τρόπους προστασίας των εξωτερικών μας συνόρων, περιλαμβανομένων των ακτών μας, από τα ναρκωτικά. Όταν φθάσουν στο πεζοδρόμιο είναι πλέον πολύ αργά.
<P>
Πιστεύω ότι εδώ υπάρχει μια πολύ αξιόλογη πρόταση η οποία χρήζει εξετάσεως. Δεν μπορώ να αναλάβω δέσμευση ή να δώσω μια απάντηση αλλά πιστεύω ότι αξίζει να εξεταστεί από επαγγελματίες ούτως ώστε να μπορέσουμε να δώσουμε μια ουσιαστική απάντηση.

<SPEAKER ID=218 LANGUAGE="EN" NAME="Crowley">
Ευχαριστώ τον προεδρεύοντα για την απάντησή του. Θα ήθελα να ζητήσω μια διευκρίνηση για το θέμα των πιστώσεων που θα κατανεμηθούν αυτόν τον χρόνο. Είναι 40 εκατομμύρια Ecu, 24 εκατομμύρια Ecu, ή όπως πιστεύουν ορισμένοι συνάδελφοι είναι κάποιο μικρότερο ποσό; Δεύτερον, δεδομένου ότι ο προεδρεύων υποστηρίζει τόσο πολύ την ιδέα των συντονισμένων προσπαθειών και της συντονισμένης δράσεως σε ευρωπαϊκό επίπεδο, θα μπορούσαμε να έχουμε την δέσμευσή του ότι οι πιστώσεις οι οποίες αυτή τη στιγμή βρίσκονται κατατεθημένες σε ένα τραπεζικό λογαριασμό στις Βρυξέλλες και θα πρέπει να κατανεμηθούν στην Ιρλανδική Ναυτική Υπηρεσία για τον εκσυχρονισμό του εξοπλισμού και για την αγορά και άλλων σκαφών θα απελευθερωθούν όσο το δυνατόν συντομότερα έτσι ώστε να δώσουν την δυνατότητα στην Ιρλανδική Ναυτική Υπηρεσία η οποία ουσιαστικά αποτελεί τη δυτική πτέρυγα της ευρωπαϊκής ακτοφυλακής, να προστατεύση αυτή την τεράστια παράκτια περιοχή από την παράνομη εισαγωγή ναρκωτικών;
<P>
Τέλος, αναφορικά με την παρεμπόδιση χωρών της Νοτίου Αμερικής από το να έχουν, ιδιαίτερα, την οικονομική ανάγκη για να καλλιεργούν την πρώτη ύλη των ναρκωτικών, υπάρχουν άραγε νέες προτάσεις του Συμβουλίου σχετικά με την υποστήριξη των κυβερνήσεων αυτών της Νοτίου Αμερικής;

<SPEAKER ID=219 LANGUAGE="EN" NAME="Mitchell">
Σε σχέση με τις πιστώσεις που βρίσκονται κατατεθειμένες σε λογαριασμό στις Βρυξέλλες, εάν ο αξιότιμος βουλευτής υποβάλει ερώτηση θα προσπαθήσω να του απαντήσω. Αυτή τη στιγμή δεν έχω την αναγκαία πληροφόρηση στα έγγραφα ενημέρωσής μου για να του απαντήσω.
<P>
Γνωρίζω, με την προϋπόθεση επανεξέτασης, ότι τα διαθέσιμα ποσά για το 1996 και για τους τρείς πυλώνες είναι 40 εκατομμύρια Ecu, περίπου 32 εκατομμύρια λίρες. Σε σχέση με την καλλιέργεια των ναρκωτικών, αυτός είναι ένας ουσιώδης παράγοντας στην οποιαδήποτε αντιμετώπιση του προβλήματος. Ένα μεγάλο μέρος της αντιμετώπισης του προβλήματος των ναρκωτικών αφορά τα καθέκαστα κράτη μέλη, αλλά υπάρχει και ρόλος για την Ένωση. Η Ευρωπαϊκή Ένωση θα μπορούσε να αναλάβει το καθήκον να μεταφέρει το θέμα σε άλλες περιοχές του κόσμου, εκεί όπου καλλιεργούνται τα ναρκωτικά. Υπάρχουν πέντε περίπου περιοχές στην Ασία από τις οποίες προέρχεται το 80 % της ηρωίνης που εισάγεται στην Δυτική Ευρώπη.
<P>
Υπάρχουν επίσης σαφείς ενδείξεις, στη Νότιο Αμερική για παράδειγμα, όπου παραδοσιακά καλλιεργείται η κοκαΐνη ότι αρχίζει πλέον να παράγεται εκεί και ηρωίνη. Αυτό έχει τρομακτικές επιπτώσεις διότι από εκεί υπάρχουν ήδη δρομολόγια μεταφοράς σε ολόκληρο τον κόσμο.
<P>
Το σημείο που έθεσε το αξιότιμο Μέλος έχει μεγάλη αξία και είναι κάτι που περιλαμβάνεται στην ημερήσια διάταξη. Εξετάζουμε ιδιαίτερα την περιοχή της Καραϊβικής. Το θέμα αυτό έχει συζητηθεί κατά την Υπουργική διάσκεψη Ασίας/Ευρώπης και εξετάζεται από τους υπηρεσιακούς παράγοντες.

<SPEAKER ID=220 NAME="Πρόεδρος">
Ερώτηση αριθ. 15 της κ. Marνa Izquierdo Rojo (H-0777/96)
<P>
Θέμα: Ανδαλουσία και η ΚΟΑ για το ελαιόλαδο
<P>
Στην Ανδαλουσία, μία από τις σημαντικότερες περιφέρειες της ΕΕ, η καλλιέργεια της ελιάς αποτελεί την κυριότερη δραστηριότητα, όχι μόνο από οικονομική αλλά και από κοινωνική και περιβαλλοντική άποψη. Δεδομένου ότι η αυτόνομη αυτή κοινότητα κατέχει την πρώτη θέση μεταξύ των ελαιοπαραγωγών περιφερειών σε ευρωπαϊκό και παγκόσμιο επίπεδο, και απασχολεί 140.000 άτομα σε χωριά και περιθωριοποιημένες περιοχές ακατάλληλες για οποιαδήποτε άλλη καλλιέργεια,
<P>
Δεν θεωρεί το Συμβούλιο ότι, προ της λήψεως της αποφάσεως, θα έπρεπε να λάβει υπόψη του την Ανδαλουσία προκειμένου να αποφευχθεί η επιδείνωση του σημερινού συστήματος ρύθμισης του τομέα;
<P>
Γνωρίζει ότι το προσχέδιο που έχει εκπονηθεί από την Επιτροπή αμφισβητείται έντονα στην Ανδαλουσία;
<P>
Η λήψη αποφάσεων βάσει του ανωτέρω προσχεδίου δεν θα δημιουργούσε ακόμη εντονότερη δυσαρέσκεια μεταξύ των αγροτών της Ανδαλουσίας, μετά την επιδημία των «τρελών αγελάδων» και τη μεταρρύθμιση του τομέα των οπωροκηπευτικών;

<SPEAKER ID=221 NAME="Mitchell">
Το Συμβούλιο συμμερίζεται την γνώμη της αξιότιμης βουλευτού όσον αφορά την αναγκαιότητα διατήρησης κατάλληλων συνθηκών για τις οικονομικές, κοινωνικές και περιβαλλοντικές συνθήκες παραγωγής ενός προϊόντος τόσο σημαντικού όπως το ελαιόλαδο, ιδιαίτερα σε περιφέρειες της Κοινότητας που χαρακτηρίζονται παραδοσιακά και κυρίως από αυτό το είδος της καλλιέργειας.
<P>
Υπάρχει γενική αναγνώριση ότι έχει έλθει πλέον η ώρα για μια μεταρρύθμιση του κοινοτικού καθεστώτος για το ελαιόλαδο. Ωστόσο το Συμβούλιο μπορεί να δόσει την γνώμη του μόνο επί τη βάσει επίσημης πρότασης της Επιτροπής. Μέχρι τώρα δεν έχει υποβληθεί παρόμοια πρόταση. Εν πάσει περιπτώσει, είναι προφανές ότι στο πλαίσιο εξέτασης οποιασδήποτε μελλοντικής πρότασης το κάθε κράτος μέλος θα μπορέσει να υποστηρίξει τα συμφέροντα των παραγωγικών του περιοχών.

<SPEAKER ID=222 LANGUAGE="ES" NAME="Izquierdo Rojo">
Κύριε Προεδρεύοντα του Συμβουλίου, ευχαριστώ πολύ για την απάντησή σας, την οποία εκτιμώ ιδιαίτερα, διότι είναι σημαντικό να πει κανείς ότι το Συμβούλιο Υπουργών συμμερίζεται την άποψη της Ανδαλουσίας αυτήν τη στιγμή, αποδεικνύει την ευαισθησία του απέναντι στο ζήτημα, και κατανοεί ότι είναι βέβαιο πως διακυβεύονται 140.000 θέσεις εργασίας -γι' αυτό και πρόκειται για μια εξαιρετικά σημαντική απόφαση, όχι μόνον από την άποψη της γεωργίας, αλλά και της απασχόλησης, της κοινωνικής πολιτικής και του περιβάλλοντος.
<P>
Καλά όσα μας λέει το Συμβούλιο Υπουργών -που δεν πρόκειται ακόμη να αποφασίσει σχετικά- αλλά το Συμβούλιο Υπουργών πρέπει να εργαστεί σε συντονισμό με την Επιτροπή, και θα πρέπει να γνωρίζει ότι η Επιτροπή, αυτήν τη στιγμή, είναι διστακτική σε ό, τι του ζητά: πριν παρουσιάσει μιαν απόφαση τέτοιας εμβέλειας στο Συμβούλιο, πρέπει να ανοίξει μια περίοδο προβληματισμού και διαβουλεύσεων ώστε να μπορέσει να εκφράσει την άποψή του και ο ίδιος ο ενδιαφερόμενος τομέας. Θα ήταν φοβερό μια τέτοια απόφαση να ληφθεί σε βάρος της Ανδαλουσίας, που είναι η πρώτη παραγωγός σε ευρωπαϊκό και παγκόσμιο επίπεδο. Και θα ήταν άνευ προηγουμένου, ενώ σε άλλες μεταρρυθμίσεις υπήρχε προθεσμία για προβληματισμό και διαβουλεύσεις, σε αυτήν να μη συμβεί έτσι και χωρίς να γνωρίζουμε το λόγο.
<P>
Ευχαριστώ πολύ τον κύριο Προεδρεύοντα του Συμβουλίου που κατανόησε τη σοβαρότητα του προβλήματος.

<SPEAKER ID=223 LANGUAGE="EN" NAME="Mitchell">
Η αξιότιμη βουλευτής έχει πολύ σωστά κατανοήσει τη συμπάθεια που έχουμε, ως προεδρία, με την κατάσταση που περιγράφει. Το Συμβούλιο μπορεί να εκφράσει άποψη μόνο επί τη βάσει επίσημης πρότασης της Επιτροπής και κατά συνέπειαν θα μπορούσε να θέσει το θέμα στην Επιτροπή. Όσον αφορά το Συμβούλιο θα γίνουν διαβουλεύσεις με την Ανδαλουσία κατά το συνήθη τρόπο μέσω της διαδικασίας διαβουλεύσεων με το κράτος μέλος.
<P>
Θα ήθελα όμως να τελειώσω διαβεβαιώνοντας την αξιότιμο βουλευτή για την κατανόηση και την συμπάθειά μας έναντι των προβλημάτων που θέτει.

<SPEAKER ID=224 NAME="Πρόεδρος">
Θα ήθελα να ευχαριστήσω τον κ. Mitchell ιδιαίτερα για ορισμένες πολύ καλές απαντήσεις του. Είχατε προετοιμάσει πολύ καλά τις απαντήσεις επί των ναρκωτικών.
<P>
Η Ώρα των Ερωτήσεων έληξε. Οι ερωτήσεις που δεν συζητήθηκαν λόγω ελλείψεως χρόνου θα λάβουν γραπτή απάντηση.
<P>
(Η συνεδρίαση διακοπείσα στις 19.10 επαναλαμβάνεται στις 21.00)

<CHAPTER ID=9>
Προστασία των οικονομικών συμφερόντων
<SPEAKER ID=225 NAME="Πρόεδρος">
Η ημερήσια διάταξη προβλέπει την κοινή συζήτηση επί των εκθέσεων της κ. Τεάτο (Α40288/96), εξ ονόματος της Επιτροπής Ελέγχου του Προϋπολογισμού, σχετικά με το σχέδιο κανονισμού του Συμβουλίου που αφορά τους ελέγχους και τις εξακριβώσεις που διεξάγει επιτοπίως η Επιτροπή με σκοπό την προστασία των οικονομικών συμφερόντων των Ευρωπαϊκών Κοινοτήτων από απάτες και λοιπές παρατυπίες (8055/96 - C4-0358/96-95/0358(CNS) - Επαναλαμβανόμενη διαβούλευση), και του κ. Μποντέμπι (Α4-0313/96), εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με το σχέδιο ενός δεύτερου πρωτοκόλλου της Σύμβασης όσον αφορά την προστασία των οικονομικών συμφερόντων των Ευρωπαϊκών Κοινοτήτων βάσει του άρθρου Κ.3 της Συνθήκης για την Ευρωπαϊκή 'Ενωση (7752/96 - C4-0137/96-95/0360(CNS)).

<SPEAKER ID=226 NAME="Theato">
Kύριε Πρόεδρε, κυρίες και κύριοι, ίσως να ρωτήσετε: Πάλι δύο εκθέσεις για την προστασία των δημοσιονομικών συμφερόντων της EE στην ημερήσια διάταξη; Προχωρούν τόσο γρήγορα οι διατάξεις που απαγορεύουν τις απάτες και τις παρατυπίες με τα χρήματα της Kοινότητας; Όχι, το αντίθετο ακριβώς συμβαίνει.
<P>
Προχωρούμε πολύ αργά και με κόπο. O προβληματισμός της έκθεσης που συνέταξα, εξ ονόματος της Eπιτροπής Eλέγχου του Προϋπολογισμού, όσον αφορά τους επιτόπιους ελέγχους και τις εξακριβώσεις, ξεκίνησε το Mάρτιο του 1994. Tότε κιόλας το Kοινοβούλιο ζήτησε, μ' ένα ψήφισμά του, από την Eπιτροπή, να υποβάλει προτάσεις για δραστικότερα μέτρα κατά των καταχρήσεων του κοινοτικού προϋπολογισμού, και μεταξύ άλλων και τους επιτόπιους ελέγχους. Ένα πρώτο βήμα προς τη σωστή κατεύθυνση ήταν ο κανονισμός 2988/95, που τέθηκε σε ισχύ το Δεκέμβριο του 1995. Ωστόσο, το θέμα των επιτόπιων ελέγχων που διενεργούσε η Eπιτροπή, παρέμενε, σε μεγάλο βαθμό, σε εκκρεμότητα. Mια βελτίωση του κανονισμού έκανε η Eπιτροπή στις αρχές του τρέχοντος έτους, με μια δεύτερη πρόταση κανονισμού. Στο ψήφισμά μας, το Mάιο του 1996, αξιολογήσαμε την πρόταση ως θετική, γενικά; παρόλα αυτά, καταθέσαμε 13 τροπολογίες, τις οποίες η Eπιτροπή, στο μεγαλύτερο μέρος τους, τις έλαβε υπόψη. Για τις προσπάθειες αυτές, θα ήθελα να ευχαριστήσω ιδιαίτερα την κ. Gradin και το επιτελείο της.
<P>
Mετά, όμως, ήλθε η διαφωνία του Συμβουλίου. Λόγω των τροποποιήσεων που έκανε στην πρόταση της Eπιτροπής και τη γνωμοδότηση του Kοινοβουλίου, είμαστε υποχρεωμένοι να ασχοληθούμε και πάλι με το θέμα. Παρέθεσα το χρονικό αυτό, για να θέσω το ερώτημα: Πόσο καιρό ακόμη η Ένωση και τα κράτη μέλη θα βλέπουν, άπρακτα σχεδόν, τη δράση των απατεώνων, ιδιαίτερα στο διασυνοριακό τομέα, αφού καθυστερούν τόσο πολύ στη νομοθεσία τους. Σύμφωνα με μια έκθεση της Eπιτροπής, χάθηκαν πάνω από 1, 1 δισεκατομμύρια Ecu από τον κοινοτικό προϋπολογισμό, κατά την περασμένη χρονιά, λόγω παράνομων μηχανορραφιών. Tα πραγματικά στοιχεία θα πρέπει να είναι κάπως μεγαλύτερα.
<P>
Aπό τη μια μεριά το σύνθημα είναι: Λιτότητα, για να μειωθεί ο προϋπολογισμός. Aυτό ειδικά κάναμε με την πρώτη ανάγνωση του προϋπολογισμού του '97, αυτή την εβδομάδα. Aπό την άλλη, μεγάλα κονδύλια εξαφανίζονται παράνομα, επειδή δεν προχωρούν οι σχετικές προστατευτικές διατάξεις.
<P>
Eπιτρέψτε μου, επί της ουσίας, να υπογραμμίσω ορισμένα σημεία της πρότασης που υπέβαλε το Συμβούλιο, . Kατ' αρχήν, υπενθυμίζει την επικουρικότητα. Aυτή δεν την αμφισβήτησε ποτέ το Kοινοβούλιο. Oι έλεγχοι της Eπιτροπής θα διενεργούνται σε περιπτώσεις διασυνοριακών παρατυπιών και θα εξασφαλίζουν, συνεπώς, σ' όλα τα κράτη μέλη ένα ισοδύναμο επίπεδο προστασίας. Kι ένα κράτος μπορεί να ζητήσει τέτοιους ελέγχους. Δεν περιλαμβάνονται περιπτώσεις που υπόκεινται ήδη σε τομεακές ρυθμίσεις της EE ή σε εθνικούς ελέγχους.
<P>
Δεύτερον, οι έλεγχοι είναι διοικητικής φύσης. Aυτό δεν το αμφισβητούμε. Σημαντικό όμως είναι να ισχύσουν για τους ελεγκτές της Eπιτροπής οι ίδιοι όροι που ισχύουν και για τους εθνικούς ελεγκτές, που σημαίνει ότι, σε περίπτωση υποψιών, θα πρέπει αυτοί να έχουν πρόσβαση σε όλες τις πληροφορίες και τους χώρους, και οι διοικητικές τους εκθέσεις να έχουν την ίδια δικαστική αποδεικτική ισχύ μ' εκείνη των εθνικών διοικητικών αρχών. Aυτό λένε τα άρθρα 1, 7 και 8.
<P>
Tρίτον, από τις αρχικά 13 τροποποιήσεις του Kοινοβουλίου, 7 βρίσκονται, σε ικανοποιητικό βαθμό, στο νέο κείμενο, και άλλες 2 στις αιτιολογικές σκέψεις. Δεν υιοθετήθηκε η πρότασή μας για διενέργεια απροειδοποίητων ελέγχων της Eπιτροπής σε επείγουσες περιπτώσεις, προκειμένου να αποφεύγονται καθυστερήσεις.
<P>
Mπορούμε όμως να δεχθούμε την τωρινή έκδοση, εφόσον η προθυμία για συνεργασία μεταξύ Kοινότητας και εθνικών υπηρεσιών οδηγεί σε πρακτικά και ικανοποιητικά αποτελέσματα.
<P>
Tο τέταρτο σημείο, ωστόσο, παραμένει σε εκκρεμότητα. Σε περίπτωση που παραλήπτες χρημάτων της EE, αρνούνται την πρόσβαση σε πληροφορίες, στοιχεία, χώρους κ.λπ., που εξασφαλίζεται στα άρθρα 5 και 7, δεν προβλέπονται κανενός είδους κυρώσεις, όπως λ.χ. μπλοκάρισμα ή αναστολή των πιστώσεων. Eδώ θα πρέπει να επιμείνουμε στο αίτημά μας για διοικητικές κυρώσεις και γι' αυτό καταθέτουμε εδώ μια σχετική τροπολογία - τη μοναδική άλλωστε. Eναπόκειται τώρα στην Eπιτροπή να δηλώσει κατά πόσον είναι διατεθειμένη να υποβάλει μια ανάλογη πρόταση, προκειμένου να καλυφθεί το σημαντικό για μας κενό.
<P>
Θα ήθελα να ευχαριστήσω την Iρλανδική προεδρία του Συμβουλίου για την αποφασιστικότητα που έδειξε στις επανειλημμένες συνομιλίες, ακόμη και απέναντι στην επιτροπή μας, όσον αφορά τον υπάρχοντα προβληματισμό. Θα ευχόμασταν να μπορέσει να φέρει σε πέρας, φέτος κιόλας, το θέμα των επιτόπιων ελέγχων.

<SPEAKER ID=227 NAME="Bontempi">
. (IT) Κύριε Πρόεδρε, αναπτύσσοντας την παρουσίαση αυτής της εισήγησης που αφορά το λεγόμενο δεύτερο πρωτόκολλο της Σύμβασης σχετικά με την προστασία των οικονομικών συμφερόντων, το οποίο θα μπορούσε να οριστεί καλύτερα ως πρωτόκολλο σχετικά με την ευθύνη των νομικών προσώπων, χωρίς να αποκλείουμε τις επιχειρήσεις, επείγομαι να εκδηλώσω το αντιφατικό συναίσθημα που τρέφω αυτή τη στιγμή και το οποίο πιστεύω ότι μπορεί να με εξισώσει με τους αξιότιμους συναδέλφους. Εάν από τη μια πλευρά κρίνω θετικά και αισθάνομαι συνεπώς ικανοποίηση για την επιτάχυνση που δόθηκε κατά τους τελευταίους μήνες - κατά τη διάρκεια της ισπανικής, ιταλικής και ιρλανδικής προεδρίας - χάρη στον αγώνα για την καταπολέμηση της απάτης και, συνεπώς, της εγκληματικότητας, χάρη στην υιοθέτηση ή στην πρόταση για νέα μέσα.
<P>
Θα ήθελα να θυμίσω μεταξύ αυτών των μέσων την περισινή Σύμβαση σχετικά με την προστασία των οικονομικών συμφερόντων, το πρώτο πρωτόκολλο σχετικά με τη διαφθορά των ξένων υπαλλήλων, αιρετών ή μη, τους δύο κανονισμούς ένας εκ των οποίων εξετάζεται απόψε, χάρη στην εξαίρετη εργασία που επιτέλεσε η επιτροπή και η εισηγήτρια κ. Theato, τη σύμβαση δηλαδή σχετικά με την έκδοση, μέσα ορισμένα από τα οποία έχουν ήδη μάλιστα εγκριθεί και από το Συμβούλιο. Θυμίζω επίσης τη Σύμβαση σχετικά με τη διαφθορά που θα έπρεπε να αντικαταστήσει το πρώτο πρωτόκολλο. Απ' τη μια πλευρά, επαναλαμβάνω, αισθάνομαι ικανοποίηση, αφού ορισμένα απ' αυτά τα μέσα, επιπλέον, όπως το πρωτόκολλο σχετικά με τη διαφθορά ή την ευθύνη των νομικών προσώπων, έχουν επίσης μεγάλη καινοτόμο σημασία, και συνεπώς σημαντική πολιτική αξία. Για να σας δώσω ένα παράδειγμα ο ΟΟΣΑ, το Συμβούλιο της Ευρώπης και άλλοι διεθνείς οργανισμοί εδώ και καιρό ζητούν να προχωρήσουμε σε έναν κανονισμό που να τιμωρεί τους ξένους υπαλλήλους οι οποίοι έχουν ασυλία όπως είναι γνωστό, μέσα στις διατάξεις μας ή να αυξάνει το βάρος αποτροπής των κανόνων απέναντι στις επιχειρήσεις. Αν και αισθάνομαι λοιπόν ικανοποίηση, έχω ωστόσο συναίσθηση ότι τα επιλεγόμενα μέτρα είναι θεσμικώς αδύναμα και κινδυνεύουν να στερηθούν αποτελεσματικότητας. Επί τη ευκαιρία, θα ήθελα να σημειώσω προς την Επιτροπή καθώς και το Συμβούλιο, ότι ίσως είναι χειρότερο να νομοθετούμε χωρίς έπειτα να εξασφαλίζουμε τον σεβασμό των νόμων από το να μη νομοθετούμε καθόλου. Δημιουργούνται πράγματι ελπίδες και έπειτα το κενό δημιουργεί απογοητεύσεις.
<P>
Απ' αυτή την άποψη η αδυναμία των μέσων, η αδυναμία των συμβάσεων είναι ιδιαίτερα έντονη. Όλοι εμείς, η Επιτροπή Ελέγχου του Προϋπολογισμού, η Επιτροπή Πολιτικών Ελευθεριών, όλο το Κοινοβούλιο το έχει υπενθυμίσει πολλές φορές. Η συγκριτική μελέτη που πραγματοποιήθηκε το «96 από μια ομάδα εμπειρογνωμόνων σχετικά με το ευρωπαϊκό δικαστικό χώρο, με την κατάσταση των επιικυρώσεων των συμβάσεων, και την δικαστική συνεργασία παρείχε ένα ανησυχητικό και απογοητευκό πλαίσιο! Οι συμβάσεις που γεννήθηκαν στους κόλπους του Συμβουλίου της Ευρώπης σπάνια εφαρμόστηκαν στην πραγματικότητα λόγω έλλειψης των επικυρώσεων, τόσο που θεωρούμε ήδη θετική τη σύμβαση σχετικά με την ανακύκλωση η οποία από το «90, ημερομηνία της έγκρισης, επικυρώθηκε μόνο από πέντε χώρες της Ευρωπαϊκής Ένωσης.
<P>
Οι συμβάσεις στο πλαίσιο της πολιτικής συνεργασίας, έχουμε ήδη έναν εντυπωσιακό κατάλογο - από το 1987 έως το 1991 υιοθετήθηκαν μεγάλες και σημαντικές συμβάσεις αναφορικά με τη μεταφορά καταδικασμένων ατόμων, το ne bis in idem , την απλοποίηση των διαδικασιών έκδοσης, την μετάδοση των διαδικασιών καταστολής, την εκτέλεση των ξένων καταδικαστικών αποφάσεων ποινικού κώδικα, και όμως καμμία απ' αυτές τις συμβάσεις δεν τέθηκε σε ισχύ. Και ακόμα, όσον αφορά στην απάτη, το υπενθύμισε πριν λίγο η κ. Τheato και θέλω να το θυμίσω και γω, πράγματι εγκρίναμε πρόσφατα σημαντικές συμβάσεις αλλά, δεδομένων των προηγούμενων εμπειριών, έχουμε, αλίμονο, τον βάσιμο φόβο ότι όλα αυτά θα καθυστερήσουν πολύ, εάν ποτέ γίνουν πράξη. Σ' αυτό συνίσταται το αντιφατικό μου συναίσθημα. Απ' την μια πλευρά μια θετική εκτίμηση και από την άλλη μια μεγάλη ανησυχία σχετικά με το μέσο που επιλέχθηκε.
<P>
Στην πραγματικότητα, το μέσο που σήμερα υποβάλλεται προς ψήφιση φαίνεται εξαιρετικά ενδιαφέρον και αυτό γιατί είναι ανανεωτικό, λόγω του ότι είναι η πρώτη φορά που εισάγεται σ' έναν κανονισμό η αρχή μιας ευθύνης, η οποία σωστά εδώ ονομάζεται ποινική ή διοικητική, γιατί οι κανονισμοί είναι διαφορετικοί, και πρέπει να προχωρούμε με σύνεση, από τη στιγμή που πρόκειται και για νομικά και όχι μόνο φυσικά, πρόσωπα. Μεταξύ των ευρωπαϊκών χωρών άλλες έχουν ποινικές νομοθεσίες για το θέμα αυτό και άλλες όχι: η Ιταλία, η Ισπανία, η Ελλάδα, το Βύλγιο στερούνται τέτοιων νομοθεσιών, οι άλλες χώρες, αντίθετα, έχουν μορφές ποινικής πρόβλεψης. Πιστεύω ότι μια παρόμοια απαίτηση είναι ώριμη σ' ένα σύστημα οικονομικών ανταλλαγών, σ' ένα σύστημα οργανωμένου εγκλήματος, και οικονομικού, στο οποίο δεν μπορούμε να αρκεστούμε στο αποτέλεσμα που μπορεί να παράγει το αξιόποινο και μόνο του φυσικού προσώπου. Κόνοντας μια αναγωγή στο ρωμαϊκό δόγμα, nos societas delinquere non potest σχετικά με την πολυπλοκότητα αλλά και το βάρος και το ρόλο που μπορούν να έχουν οι επιχειρήσεις. Όποιος παρακολούθησε τα γεγονότα των διαφόρων ευρωπαϊκών πόλεων όπου σημειώθηκαν φαινόμενα δωροληψίας πολιτικών, συμπεριλαμβανομένης και της ιταλικής, γνωρίζει ότι αυτό είναι ένα σημαντικό σημείο. Κατά αυτήν την έννοια βρήκα ισορροπημένο το κείμενο του Συμβουλίου, όπως προσπαθεί να είναι και η γνώμη μας. Δεν μπορούν να μεταβιβαστούν μηχανικά στις επιχειρήσεις οι κυρώσεις που προβλέπονται για τα φυσικά πρόσωπα για προφανείς λόγους. Είναι δύσκολο να αποδειχθεί η ενοχή· το ίδιο προληπτικό αποτέλεσμα για εταιρείες που καλύπτονται από ασφάλειες μπορεί να είναι πολύ μικρότερο. Τί λείπει όμως απ' αυτό το μέσο; Λείπει ένα σημαντικό μέρος που είναι η συνδρομή και η δικαστική συνεργασία, μέρος το οποίο αφαιρέθηκε.
<P>
Θα ήμουν επίσης σύμφωνος αυτό το σημείο να εξεταστεί σ' ένα ξεχωριστό μέσο αρκεί, Επίτροπε κ. Kinnock, να γίνει αμέσως πρόταση γι' αυτό. Έγινε τις προηγούμενες μέρες μα έκκληση, πολύ έντονη, προς όλους τους οργανισμούς, συμπεριλαμβανομένων και των κοινοτικών, για τη δημιουργία ενός ευρωπαϊκού δικαστικού χώρου για την αντιμετώπιση της εγκληματικότητας και της διαφθοράς. Εγώ είμαι πλήρως σύμφωνος με αυτή την έκκληση και κυρίως πιστεύω ότι θα πρέπει να ενεργήσουμε ώστε το Κοινοβούλιο, μαζί με την Επιτροπή, να ακούσει αυτούς τους δικαστές και να τους δώσει τον σωστό χώρο. Αλλά η αίτηση του Κοινοβουλίου πρέπει να ακολουθηθεί από κυβερνητικές πράξεις. Δεν θα ήθελα πράγματι, όταν συμβεί η αφαίρεση, να παραμείνει στο κενό η υπόσχεση για ένα μελλοντικό μέσο. Έχουμε ανάγκη να αγωνιστούμε κατά της εγκληματικότητας παρέχοντας στους δικαστές δικαιώματα κυκλοφορίας που σήμερα δεν έχουν. Όπως είναι γνωστό, σε μερικές περιπτώσεις αποδεικνύεται αδύνατη μια άμεση σχέση μεταξύ δικαστών, και πολύ συχνά το να περνά κανείς μέσα από τις γραμματείες των δικαστηρίων σημαίνει χάσιμο μηνών εάν όχι χρόνων. Πιστεύω ότι για τον σεβασμό των προσδοκιών των πολιτών και του δικαιώματός τους στην ασφάλεια, δεδομένου ότι η Ευρώπη είναι και Ευρώπη της νομιμότητας, δεν μπορούμε να σιωπούμε και να παραμείνουμε χωρίς εξουσία.
<P>
Κλείνω θυμίζοντας ότι ακριβώς πάνω σε αυτή τη βάση στηρίζονται οι προτάσεις για τη μετάβαση στον πρώτο πυλώνα που διατυπώσαμε και που περιέχονται σε πολυάριθμες πράξεις που αφορούν τον αγώνα κατά της απάτης. Θεωρώ ότι για μια καταστολή της απάτης που να είναι πιο σωστή και πιο δραστική, η απαραίτητη προϋπόθεση είναι να γίνει μια πολιτική προσπάθεια και με φαντασία ώστε το ζήτημα να επανέλθει στο φυσικό του πλαίσιο, αυτό της κοινοτικής αρμοδιότητας και της εγγυημένης και αποτελεσματικής δημοκρατικής δράσης. Αναρωτιέμαι πώς είναι δυνατό έπειτα στις συμβάσεις να μην ακολουθούνται τα γεγονότα. Μια απογοήτευση τέτοιου είδους θα μπορούσε να οδηγήσει την Ευρώπη στην απώλεια της αξιοπιστίας της η οποία περνά πολύ δύσκολες στιγμές.

<SPEAKER ID=228 NAME="Theato">
Kύριε Πρόεδρε, θα ήθελα να παρουσιάσω τη γνωμοδότηση της Eπιτροπής Eλέγχου του Προϋπολογισμού για την έκθεση του κ. Bontempi. Eπιτρέψτε μου όμως, κατ' αρχήν, να συγχαρώ ειλικρινά τον αξιότιμο συνάδελφό μου, για την ξεκάθαρη και τολμηρή του έκθεση, την οποία αυτός συνέταξε με την εμβρίθεια που τον χαρακτηρίζει.
<P>
Όπως είπα και προηγουμένως, είναι μακροχρόνιος κι από έντονη ηρεμία χαρακτηριζόμενος ο δρόμος που ακολουθούν η Eπιτροπή, το Kοινοβούλιο και ιδιαίτερα τα κράτη μέλη, προκειμένου να θεσπίσουν ένα νομικό πλαίσιο για την ποινική προστασία του κοινοτικού προϋπολογισμού.
<P>
Tο Kοινοβούλιο ανέκαθεν τόνιζε πως θα προτιμούσε διατάξεις μέσω μιας οδηγίας, μια και με συμβάσεις, με πρόσθετα πρωτόκολλα, δύσκολα μπορεί να επιτευχθεί ισοδύναμη προστασία. Eπειδή όμως αποφασίσθηκε η διαδικασία των συμβάσεων, θα συμβάλουμε στην υλοποίησή τους σύντομα. Σαν πέμπτη διαδοχική προεδρία, εύχομαι στην Iρλανδική προεδρία να μπορέσει να φέρει σε επιτυχημένο πέρας το προκείμενο εδώ δεύτερο πρόσθετο πρωτόκολλο, σχετικά με τη σύμβαση για την προστασία των οικονομικών συμφερόντων της EE. Δυστυχώς, είναι άγνωστο πότε θα γίνει η επικύρωση του συνολικού πακέτου σ' όλα τα κράτη μέλη.
<P>
Tο πρωτόκολλο για την ποινική ευθύνη των νομικών προσώπων είναι για μας αποδεκτό μόνον ως συμβιβασμός έναντι του Συμβουλίου, εφόσον δεν υπάρξει καμιά άλλη εξασθένισή του. Aυτό σημαίνει πως θα πρέπει να υπάρξει μια διάταξη για την τιμωρία των φυσικών προσώπων που, εν ονόματι νομικών προσώπων, διαπράττουν αδικήματα κατά του κοινοτικού προϋπολογισμού. Aπ' αυτήν δεν επιτρέπεται να παρεκκλίνουν μονομερώς τα κράτη μέλη. Σε περιπτώσεις νομιμοποίησης χρημάτων από έσοδα που προήλθαν από απάτες - και ως επί το πλείστον αυτά είναι μεγάλα κονδύλια που αποκτήθηκαν παράνομα, σε διεθνές επίπεδο, - θα πρέπει να επιβάλλονται κυρώσεις. Oι διατάξεις σχετικά με τη διοικητική και τη νομική συνδρομή είναι απογοητευτικές. O κ. Bontempi το ανέφερε ήδη. Tο ελάχιστο που θα μπορούσαμε να ζητήσουμε ως στόχο, εξ ονόματος της Eπιτροπής, είναι τουλάχιστον η νομοθετική εξασφάλιση της ανταλλαγής πληροφοριών μεταξύ των εθνικών δικαστικών αρχών, καθώς και η κατάρτιση ενός μητρώου των περιπτώσεων απάτης, για τις οποίες ασκήθηκε δίωξη. Θα πρέπει επίσης να αποσαφηνιστεί η κατά προτεραιότητα αρμοδιότητα μιας χώρας, σε περιπτώσεις απάτης, καθώς και η αρμοδιότητα του Eυρωπαϊκού Δικαστηρίου. Tονίζω ακόμη την ανάγκη συνεργασίας μεταξύ των δικαστικών αρχών των διαφόρων χωρών.
<P>
Aν το ισχυροποιημένο, κατ' αυτήν την έννοια, κείμενο υιοθετούνταν φέτος κιόλας, θα κάναμε ακόμη ένα βήμα προς τα εμπρός, για την καταπολέμηση της απάτης.

<SPEAKER ID=229 LANGUAGE="DE" NAME="Schulz">
Kύριε Πρόεδρε, αξιότιμοι κυρίες και κύριοι, κατ' αρχήν θα συμφωνήσω σ' ένα σημείο με την κ. Theato, και συγκεκριμένα στις ευχαριστίες προς τον κ. Bοntempi, στις οποίες θα ήθελα να προσθέσω και τις ευχαριστίες μου και προς την ίδια. Ως γνωστόν, είναι πολύ δύσκολο πάντα. Δεν μπορεί να επαινεί κανείς τον εαυτό του. Ωστόσο, κι εσείς είσθε μια το ίδιο αφοσιωμένη συνάδελφος, στον τομέα αυτό, τον οποίο δεν θα ήθελα να περιορίσω μόνο στο κείμενο της σύμβασης που έχουμε μπροστά μας. Eπειδή ο συνάδελφος Bontempi, καθώς και η κ. Theato, παρουσίασαν εδώ μια πληθώρα δηλώσεων που θα πρέπει να ενταχθούν στο κείμενο, θέλω, εξ ονόματος της ομάδας μου, να κάνω μερικές βασικές παρατηρήσεις.
<P>
Kατ' αρχήν, θεωρώ επιβεβλημένη, όχι λόγω του προχωρημένου της ώρας, αλλά λόγω της - επιτρέψτε μου να το εκφράσω ευγενικά - μέτριας προσοχής εδώ στο Σώμα, την παρατήρηση ότι είναι πολύ χαρακτηριστικό - δεν θέλω, φυσικά, να βάλω κατσάδα στους συναδέλφους - για ένα θέμα, το οποίο ουσιαστικά χρειαζόταν τεράστια προσοχή, να γίνεται αντιληπτό στην πραγματικότητα ως περιθωριακό και μάλλον σαν τεχνικό πρόβλημα.
<P>
Eίναι αλήθεια ότι δεν ξεσηκώνονται από τις θέσεις τους οι βουλευτές, όταν ασχολούμαστε μ' ένα ξερό σχέδιο κειμένου. Δεν αποτελεί κορυφαία στιγμή του Kοινοβουλίου το να είμαστε υποχρεωμένοι να μιλάμε για το δεύτερο πρόσθετο πρωτόκολλο, αλλά η αιτία, που μας αναγκάζει να μιλάμε για το θέμα αυτό, θα 'πρεπε, ουσιαστικά, να έχει σαν αποτέλεσμα, να ηχούν όλες οι εγκαταστάσεις συναγερμού, σ' όλα τα πολιτικά στρατόπεδα του Σώματος, καθώς και στα εθνικά κοινοβούλια και στις κυβερνήσεις.
<P>
Δεν χρειάζεται, ουσιαστικά, να πω μεταξύ μας, εδώ μέσα στην αίθουσα, και να τονίσω - όλοι το γνωρίζουμε - ότι η διαφθορά και η απάτη, με τη μορφή που τις γνωρίζουμε, με την ολοένα και πιο εξειδικευμένη μορφή με την οποία συναντάμε σήμερα και τα δύο φαινόμενα, δεν είναι πλέον εγκληματικά φαινόμενα τα οποία θα πρέπει να τα καταπολεμήσουμε με τα μέσα της ποινικής και της κοινοτικής νομοθεσίας, αλλά εξελίχθηκαν, στο μεταξύ, σε σοβαρές απειλές για τις δημοκρατικές νομικές δομές, όχι μόνο της Eυρωπαϊκής Ένωσης αλλά και των κρατών μελών της.
<P>
O συνάδελφος Bοntempi επεσήμανε την εξέλιξη στην Iταλία. Eίναι γνωστή επίσης και λόγω της μαζικής επέμβασης των ιταλικών αρχών, του ιταλικού κράτους, της ιταλικής κοινής γνώμης κατά του φαινομένου της διείσδυσης της διαφθοράς και της απάτης σε ολοένα και περισσότερους τομείς της δημόσιας ζωής. Aλλά η Iταλία δεν είναι παρά ένα κράτος μέλος της Eυρωπαϊκής Ένωσης, κι αυτό που με κάνει να ανησυχώ τόσο είναι το γεγονός - το είπα εδώ, απ' αυτή τη θέση, ακόμη μια φορά - ότι η συστηματική απάτη και η συστηματική διαφθορά - βεβαίως όχι μόνο αυτή που προέρχεται από τους κακοποιούς, αλλά κι αυτή που προέρχεται και υποστηρίζεται από τη νόμιμη οικονομία και από τις επίσημες κρατικές αρχές - δεν είναι πλέον ένα καθαρά ιταλικό φαινόμενο, αλλά προελαύνει σ' όλα τα κράτη μέλη της Eυρωπαϊκής Ένωσης, και ελάχιστα γίνεται αντιληπτό.
<P>
Όταν σε μια χώρα, όπως αυτή από την οποία κατάγομαι, τα χρήματα των δωροδοκιών μπορούν να εκπέσουν από τη φορολογία, μπορούν κατά κάποιο τρόπο να θεωρηθούν ως λειτουργικά έξοδα τα οποία ο επιχειρηματίας είναι υποχρεωμένος να πληρώσει, είναι επιβεβλημένο να θέσουμε το ερώτημα μήπως έτσι ανοίγουμε διάπλατα την πόρτα στη διαφθορά. Θα πρέπει να ρωτήσει κανείς γιατί το μεγαλύτερο κράτος μέλος της Eυρωπαϊκής Ένωσης δεν έθεσε τέρμα στην τακτική αυτή, εδώ και πολύν καιρό, διότι, λόγω έλλειψης μιας μη εναρμονισμένης ποινικής νομοθεσίας, μπορούμε να συζητάμε όσο θέλουμε σ' αυτό το Σώμα. Όσο οι εθνικές ποινικές διωκτικές αρχές, όσο οι εθνικές ποινικές διατάξεις και οι εθνικές διατάξεις λ.χ. της φορολογικής νομοθεσίας, είναι έτσι όπως είναι, δεν ωφελεί τίποτε. Στη χώρα μου δεν θα μπορέσουμε να την καταπολεμήσουμε.
<P>
Kαθώς όμως μιλάμε για νομικά πρόσωπα, θα ήθελα να στρέψω την προσοχή σας σ' ένα πράγμα: H καταπολέμηση της διαφθοράς και της απάτης, έχει επίσης και κάποια σχέση με τη δημόσια συνείδηση και την προσωπική αντίληψη της ηθικής. Όταν ο υπάλληλος μιας εταιρίας - αυτό το επεσήμανε ήδη και ο κ. Bontempi στη γνωμοδότησή του - επαινείται που φέρνει μια δουλειά στην εταιρία του, κι ας κοστίζει αυτό όσο θέλει, χρησιμοποιώντας οποιαδήποτε μέσα, ακόμη και παράνομα, κατανοώ πλήρως που ο εξαρτώμενος από το μισθό συνεργάτης της επιχείρησης λέει το εξής: »Για να εξασφαλίσω τη θέση μου, θα χρησιμοποιήσω και τέτοιες μεθόδους». Όσο η εταιρία, ως νομικό πρόσωπο, δεν υπόκειται σ' ένα δεοντολογικό κώδικα, δεν μπορώ να κατηγορήσω κανέναν υπάλληλο.
<P>
Γι' αυτό και τώρα, στο δεύτερο συμπληρωματικό πρωτόκολλο, επιδιώκεται μια πολύ σημαντική συμπλήρωση - ανεξάρτητα από το αρχικό θέμα που έθιξε ο κ. Bontempi και ανάγεται στις Συνθήκες της Pώμης, ότι θα πρέπει να προστεθεί σε μια νομική έννοια στις παρυφές του 21ου αιώνα - ότι ευθύνεται, δηλαδή, τουλάχιστον το ίδιο, όχι μόνον ένα μεμονωμένο άτομο που δεν συμπεριφέρεται σωστά, αλλά και η διάρθρωση που το ενθαρρύνει. Γι' αυτό κι ελπίζω να συμπεριληφθεί στις παρούσες συμβάσεις η ιδέα αυτή.

<SPEAKER ID=230 NAME="Πρόεδρος">
'Εχετε δίκιο, κ. Σουλτς. Το πρόβλημα δεν είναι μόνον ότι η συζήτηση γίνεται αυτή την ώρα, αλλά ότι γίνεται και σε άδεια αίθουσα.

<SPEAKER ID=231 LANGUAGE="NL" NAME="Chanterie">
Κύριε Πρόεδρε, αξιότιμοι συνάδελφοι, όπως ήδη επισημάνθηκε από τους προηγούμενους ομιλητές και από τους δύο εισηγητές, σήμερα βρισκόμαστε για άλλη μια φορά αντιμέτωποι με τον ημιτελή χαρακτήρα των προσπαθειών που καταβάλλονται για την καταπολέμηση της απάτης στην Ευρώπη. Από τη μία πλευρά εξετάζουμε μία πρόταση κανονισμού, δηλαδή ένα μέτρο που λαμβάνεται στα πλαίσια του πρώτου πυλώνα. Από την άλλη πλευρά αναφερόμαστε σε ένα σχέδιο πρωτοκόλλου, δηλαδή σε ένα νομοθετικό μέσο από το «οπλοστάσιο» του τρίτου πυλώνα. Στην προηγούμενη περίοδο συνόδου στο Στρασβούργο αντιταχθήκαμε έντονα σ'αυτές τις ενοχλητικές ασάφειες, ενώ τη θέση μας υποστήριξε και η Επίτροπος Gradin. Εάν εξετάσουμε από κοινού τις δύο εκθέσεις που έχουν κατατεθεί, θα μπορέσουμε να διατυπώσουμε μία σαφή εικόνα του παράλογου χαρακτήρα μίας παρόμοιας υβριδικής ρύθμισης. Ας υποθέσουμε ότι τίθεται σε ισχύ ο κανονισμός και ότι η UCLAF θα αρχίσει να ασκεί ελέγχους και αξιολογήσεις στα διάφορα κράτη μέλη, δηλαδή επιτόπου, με αντικείμενο τις δραστηριότητες ορισμένων επιχειρήσεων. Σε περίπτωση που σε ορισμένες περιπτώσεις προκύψουν σημαντικές παραλείψεις ή σοβαρές παρατυπίες, το αν και κατά πόσο θα διωχθούν οι υπεύθυνοι και με ποιο τρόπο ενδέχεται να καταδικαστούν και να υποστούν κυρώσεις θα εξαρτηθεί από τη νομοθεσία και τα δικαστήρια του ενδιαφερόμενου κράτους μέλους. Αυτό ισχύει, κυρίως, όσον αφορά το ενδεχόμενο της δίωξης καθώς και το ύψος των ποινών ή των προστίμων. Παραθέτω δύο παραδείγματα που αφορούν δύο διαφορετικές καταστάσεις.
<P>
Πρώτο παράδειγμα: σε ορισμένες χώρες η ευθύνη των νομικών προσώπων δημοσίου δικαίου ρυθμίζεται με βάση το ποινικό δίκαιο. Σε ορισμένες άλλες, όπως το Βέλγιο, αυτό δεν συμβαίνει ακόμη. Στην περίπτωση αυτή εφαρμόζεται μία διαδικασία με βάση το αστικό ή το διοικητικό δίκαιο προκειμένου να διαπιστωθεί κατά πόσο τίθεται θέμα ευθύνης φυσικών προσώπων η οποία θα πρέπει να εξετασθεί με βάση το ποινικό δίκαιο.
<P>
Δεύτερο παράδειγμα: σε ορισμένες χώρες, στις οποίες συμπεριλαμβάνεται και το Βέλγιο, το πλύσιμο του παράνομου χρήματος περιγράφεται διεξοδικώς. Σε άλλες χώρες αυτό δεν συμβαίνει. Σ'αυτές λοιπόν τις χώρες μπορούν να γίνουν πράγματα τα οποία στο Βέλγιο είναι αδύνατα. Οι ενέργειες αυτές δεν θεωρούνται ως παρανομίες ή παρατυπίες και δεν συνεπάγονται δίωξη ή επιβολή κυρώσεων.
<P>
Οι διαφορές αυτές δημιουργούν ορισμένα προβλήματα, ιδιαιτέρως όσον αφορά τις ίδιες παρατυπίες που έχουν βλαβερές συνέπειες για τα οικονομικά συμφέροντα της Ευρωπαϊκής Κοινότητας, γιατί ενώ ορισμένες ενέργειες διώκονται ποινικώς σε μία χώρα δεν διώκονται σε μία άλλη, με αποτέλεσμα να προσφέρονται ενδιαφέρουσες επιλογές στους ευρωαπατεώνες. Αυτό το καθόλου υποθετικό παράδειγμα αποδεικνύει ότι πρέπει να θεσπίσουμε καλύτερες ρυθμίσεις, χωρίς όμως αυτό να σημαίνει ότι αντιτίθεμαι στις προτάσεις για τον κανονισμό ή το πρωτόκολλο που έχουν υποβληθεί στο Σώμα. Είναι προτιμότερο να προβούμε σ'αυτές τις ενέργειες παρά να παραμείνουμε άπραγοι. Ωστόσο, αυτό δεν είναι αρκετό.
<P>
Την κατάσταση αυτή περιέγραψαν με σαφήνεια και οι δύο εισηγητές μας, η κ. Theato και ο κ. Bontempi, που θα ήθελα επί τη ευκαιρία να συγχαρώ για το έργο τους. Υποστηρίζω επίσης τις τροπολογίες που έχουν κατατεθεί και από τις δύο επιτροπές. Θα ήθελα όμως να επιστήσω την προσοχή σε ένα προβληματικό σημείο, το οποίο είναι γνωστό στον εισηγητή, κ. Bontempi, και το οποίο έχει συζητηθεί στην Επιτροπή. Η Επιτροπή Πολιτικών Ελευθεριών επεσήμανε με σαφήνεια, μέσω τροπολογιών, την ευθύνη της αρμόδιας Επιτρόπου και της UCLAF, διεύρυνε τον κατάλογο των κυρώσεων και τις κατέστησε περισσότερο ευέλικτες, και πρόσθεσε το πλύσιμο του παράνομου χρήματος σε μία συγκεκριμένη ψηφοφορία επί της οποίας πιστεύω ότι οι απόψεις διίστανται. Υπάρχει μία οδηγία για το πλύσιμο χρήματος η οποία περιλαμβάνει όλα τα στοιχεία που αφορούν την αντιμετώπιση νομικών προσώπων, στα οποία συμπεριλαμβάνονται και οι επιχειρήσεις. Φοβούμαι πολύ ότι σε περίπτωση που συμπεριλάβουμε το πλύσιμο χρήματος στο πρωτόκολλο, θα αποδυναμώσουμε την οδηγία η οποία στην ουσία αποτελεί και το ισχυρότερο μέσο που έχουμε στη διάθεσή μας. Πρόκειται για ένα μέσο που εντάσσεται στα πλαίσια του πρώτου πυλώνα.
<P>
Λαμβάνοντας υπόψη τα προαναφερθέντα, πιστεύω ότι η Επιτροπή θα πρέπει να διευκρινίσει το θέμα της ποινικής ευθύνης νομικών προσώπων, και ιδιαιτέρως τραπεζών και άλλων χρηματοπιστωτικών ιδρυμάτων, καθώς και τις πιθανές επιπτώσεις όσον αφορά, εκτός άλλων, και περιπτώσεις απάτης για τις οποίες ευθύνονται άλλα νομικά πρόσωπα και ιδιαιτέρως επιχειρήσεις ή ενώσεις.
<P>
Καλώ την Επιτροπή να διευκρινίσει την κατάσταση και να δηλώσει στο Κοινοβούλιο εάν επιλέγει τον πρώτο ή τον τρίτο πυλώνα.
<P>
Ολοκληρώνοντας, θα ήθελα να εκφράσω για ακόμα μία φορά την εκτίμησή μου για το έργο και των δύο επιτροπών.

<SPEAKER ID=232 LANGUAGE="IT" NAME="De Luca">
Κύριε Πρόεδρε, κύριε Επίτροπε, αγαπητοί συνάδελφοι, κάθε μέρα η επικαιρότητα μας προσφέρει παραδείγματα της εξάπλωσης της απάτης στην Ευρώπη. Τις προηγούμενες βδομάδες μάθαμε για τη σύλληψη μιας πολιτικής προσωπικότητας ενός κράτους μέλους της Ευρωπαϊκής Ένωσης που είχε πλαστογραφήσει τιμολόγια και είχε αποσπάσει δολίως από την Επιτροπή ποσά για εικονικά συμβόλαια στον τομέα του τουρισμού. Πιο πρόσφατα είχαμε καταγράψει την επίσημη έκκληση μιας οργάνωσης δικαστών της Γενεύης που ζητά μια πραγματική διεθνή συνεργασία στον αγώνα κατά της απάτης για να καταπολεμηθεί η απραξία των εθνικών διοικήσεων. Η Ιταλία, για παράδειγμα, πραγματοποίησε έναν έντονο αγώνα, κυρίως σε ποινικό επίπεδο, άλλες χώρες όχι. Όλα αυτά δημιούργησαν σοβαρές ανισότητες. Η κατάσταση είναι συνεπώς ανησυχητική και δεν είναι βέβαια ο σημερινός κανονισμός του Συμβουλίου που θα μπορέσει να μετριάσει τις ανησυχίες μας. Πρώτα απ' όλα θα χρειαστεί να αντιμετωπίσουμε ποινικά την απάτη με ίδιο τρόπο σε όλες τις χώρες της Ένωσης.
<P>
Όπως πράγματι κατάλαβε πολύ καλά η εισηγήτρια. κ Theato, η θέση του Συμβουλίου αναφορικά με τις μεθοδεύσεις των επιτόπιων ελέγχων που πραγματοποιούνται από την Εκτελεστική Επιτροπή είναι ενδεικτική των επιφυλάξεών του. Το Συμβούλιο που απέρριψε την πιο σημαντική τροπολογία του Ευρωπαϊκού Κοινοβουλίου σχετικά με το ζήτημα κλειδί των κυρώσεων, αναγνωρίζει βέβαια ένα δικαίωμα παρέμβασης της Επιτροπής, αρκεί αυτό το δικαίωμα να έχει καθαρά διοικητικό χαρακτήρα και να τίθεται αυστηρά μέσα στο πλαίσιο της αρχής της επικουρικότητας. Το Συμβούλιο όντως αρνείται να παραχωρήσει οποιαδήποτε εξουσία επιβολής, κυρώσεων, γιατί διαφορετικά θα έδινε στην Επιτροπή μια δύναμη ελέγχου, ενεργώντας όμως κατ' αυτόν τον τρόπο χάνεται κάθε αποτελεσματικότητα του ίδιου του ελέγχου.
<P>
Από την άλλη πλευρά, δεν έχουμε σκοπό να θέσουμε σε συζήτηση την εφαρμογή της αρχής της επικουρικότητας, υπό τον όρο όμως ότι δεν θα γίνει αντιληπτό και δεν θα ερμηνευθεί ως ένα δικαίωμα για βέτο εκ μέρους των κρατών μελών. Η επικουρικότητα πρέπει να αποτελεί κάτι επιπλέον για την Κοινότητα και όχι κάτι κατά της Κοινότητας. Έτσι, κύριε Πρόεδρε, αγαπητοί συνάδελφοι, κύριε Επίτροπε, δεν μπορώ να σας κρύψω κάποια επιφύλαξη καθώς και κάποια ανησυχία όταν διαπιστώνω ακόμα μια φορά ότι συχνά τα κράτη μέλη επικεντρώνουν τις προσπάθειές τους στην παρεμπόδιση, όπως σωστά υπογράμμισε ο κ. Bontempi, της αύξησης των εξουσιών της Επιτροπής σ' αυτό το θέμα, και γενικότερα, για ό, τι αφορά τον αγώνα κατά της απάτης. Όλοι στα λόγια καταδικάζουν την απάτη, αλλά λίγοι προσπαθούν συγκεκριμένα να την εμποδίσουν. Δεν πρόκειται για ζητήματα καθαρά δικαστικού χαρακτήρα ούτε και για ζήλιες για προνόμια, αλλά το θέμα είναι να επιδείξουμε αληθινή πολιτική θέληση για να προωθήσουμε έναν δραστικό αγώνα κατά της διαδεδομένης απάτης.
<P>
Εόν χρειαζόταν να διερευνήσει ένα σκάνδαλο ευρωπαϊκών διαστάσεων σχετικά με την κακοδιαχείριση των κεφαλαίων της Ένωσης και την εξάπλωση της απάτης, το ευρωπαϊκό οικοδόμημα, για το οποίο με υπομονή και πάθος εργαζόμαστε όλοι εμείς, θα διέτρεχε τον σοβαρό κίνδυνο να ναυαγήσει.

<SPEAKER ID=233 LANGUAGE="NL" NAME="Mulder">
Κύριε Πρόεδρε, ορθώς αποδόθηκε από το Κοινοβούλιο ιδιαίτερη σημασία στο θέμα της καταπολέμησης της απάτης. Είμαι της άποψης ότι αν υπάρχει ένας τομέας της πολιτικής στον οποίο μπορούμε πραγματικά να επιτύχουμε κάτι, αυτός αφορά την καταπολέμηση της απάτης. Η Ευρώπη διασυνδέεται πάρα πολύ συχνά με την κακή διαχείριση πόρων. Η κατάσταση αυτή πρέπει πραγματικά να αλλάξει. Πιστεύω ότι τα θέματα που εξετάζουμε σήμερα το βράδυ, και θα ήθελα επί τη ευκαιρία να ευχαριστήσω τους εισηγητές για το έργο τους, μας προσφέρουν τη δυνατότητα να πραγματοποιήσουμε άλλο ένα βήμα προς την ορθή κατεύθυνση. Ορθώς προσφέρονται στην UCLAF όλες οι δυνατότητες που είναι απαραίτητες προκειμένου να ασκήσει το έργο της σε όλα τα κράτη μέλη και να διενεργεί επιτόπιους ελέγχους υπόπτων υποθέσεων.
<P>
Από την άποψη αυτή, η ομάδα των φιλελευθέρων αναγνωρίζει την αρχή της επικουρικότητας. Σε περίπτωση που τα κράτη μέλη θα είναι σε θέση να ασχοληθούν τα ίδια με τις υποθέσεις αυτές δεν υπάρχει πρόβλημα και θα ήταν καλό οι υπάλληλοι της Επιτροπής να μπορούν να υποστηρίζουν τις εθνικές αρχές σε περίπτωση ανάγκης.
<P>
Όπως δήλωσε και η κ. Theato, πιστεύουμε ότι είναι κρίμα που δεν προσφέρεται στους υπαλλήλους της Επιτροπής η δυνατότητα να διενεργούν ανεξάρτητες επιθεωρήσεις. Θα ήταν προτιμότερο να μπορούσε να γίνεται αυτό. Τα κράτη μέλη δεν θα πρέπει να έχουν τίποτα να κρύψουν στον τομέα αυτό και οι υπάλληλοι της Επιτροπής θα πρέπει να είναι σε θέση να πραγματοποιούν ανεξάρτητους ελέγχους.
<P>
Το θέμα δεν είναι κατά την άποψή μας καθοριστικής σημασίας, παραμένει όμως κρίμα. Αυτό που είναι ουσιαστικό είναι η αδυναμία επιβολής κυρώσεων. Τι νόημα έχει να θεσπίζουμε κανόνες εάν δεν είμαστε σε θέση να δηλώσουμε κατά πόσον εφαρμόζονται. Και τι νόημα έχει η θέσπιση των κανόνων εφόσον, σε περίπτωση που δεν τηρούνται, δεν υπάρχει η παραμικρή δυνατότητα να επιβληθούν κυρώσεις στους υπεύθυνους.
<P>
Δυστυχώς και σήμερα δεν παρευρίσκεται κανείς εκπρόσωπος του Συμβουλίου για να μας διευκρινίσει με ποιο τρόπο θα πρέπει να αντιμετωπιστεί το πρόβλημα αυτό. Ίσως να μπορούσε η Επιτροπή να προσφέρει ορισμένες εξηγήσεις. Κατά την άποψή μας, πρόκειται για μία σοβαρή έλλειψη των σημερινών προτάσεων. Ωστόσο, δεν είναι δυνατό να επιτευχθούν όλα ταυτοχρόνως. Η προσπάθεια που καταβάλλεται αποτελεί ένα βήμα προς την ορθή κατεύθυνση. Θα την υποστηρίξουμε συνεπώς, δηλώνοντας παράλληλα ότι πρέπει να γίνουν και άλλα. Ελπίζουμε ότι τα προσεχή χρόνια το Κοινοβούλιο θα πραγματοποιήσει μεγαλύτερα βήματα προς την κατεύθυνση αυτή.

<SPEAKER ID=234 LANGUAGE="EN" NAME="Tomlinson">
Κύριε Πρόεδρε, είναι περιττό να πω ότι συγχαίρω και τους δύο εισηγητές για τις εκθέσεις τους οι οποίες έχουν την υποστήριξη του συνόλου του Σώματος.
<P>
Ωστόσο, στο πλαίσιο αυτής της συζητήσεως, θα πρέπει να πούμε πολύ καθαρά ότι το έγκλημα και η εγκληματικότητα είναι δύο ευρωπαϊκές βιομηχανίες που ανθίζουν σήμερα. Υπάρχουν ολοένα αυξανόμενα επίπεδα παράνομων κερδών από τις δημόσιες χρηματοδοτήσεις και ολοένα μειούμενα επίπεδα αποκάλυψης ή, σε ορισμένες περιπτώσεις, κινδύνου αποκάλυψης. Έχει γίνει τόσο εύκολο να ζήσει κανείς επωφελούμενος εγκληματικά από τα χρήματα των φορολογουμένων ώστε όταν μιλάμε για ίσους κανόνες παιχνιδιού σε τόσες πολλές δραστηριότητες που λαμβάνουν χώρα με τη βοήθεια επιδοτήσεων του δημοσίου, οι ίσοι αυτοί κανόνες έχουν στρεβλωθεί πάρα πολύ.
<P>
Η παρούσα έκθεση είναι εξαιρετικά σημαντική διότι μολονότι η έκθεση της κ. Theato αποδέχεται ορισμένες από τις τροπολογίες του Συμβουλίου, θα πρέπει να πούμε ότι τις αποδεχόμαστε με δισταγμό καθόσο γνωρίζουμε από που προέρχονται.
<P>
Επικουρικότητα: ναι! Εάν όμως το Συμβούλιο χρησιμοποιεί την επικουρικότητα ως τη βάση επάνω στην οποία στηρίζει το δικαίωμά του να μην κάνει απολύτως τίποτα τότε, ασφαλώς, θα πρέπει να την απορρίψουμε.
<P>
Διοικητικές ποινές: ασφαλώς λέμε ναι! Αλλά διοικητικές κυρώσεις χωρίς ποινές παύουν να είναι κυρώσεις.
<P>
Αυτό που βλέπουμε σήμερα - και αυτό είναι όλο που θέλω να πω μέσα στα δύο λεπτά της ώρας που έχω στη διάθεσή μου - είναι η περιφρόνηση που δείχνει το Συμβούλιο για τις απόψεις του Κοινοβουλίου. Το Συμβούλιο σαφώς πιστεύει ότι μπορούμε να διεξάγουμε αυτές τις δύο σημαντικές συζητήσεις χωρίς να έρθει έστω κι' ένας κατώτερος υπάλληλός του για να πάρει αντίγραφο των πρακτικών και να προσποιηθεί ότι το στέλνει στα πολιτικά αφεντικά του. Το γεγονός αυτό αποτελεί ενέργεια περιφρόνησης προς το Σώμα και το Σώμα θα πρέπει να κάνει απόλυτα σαφές ότι θα επιμείνει να προχωρήσει περισσότερο απ' όσο επιτρέπουν οι δύο αυτές εκθέσεις. Επάνω σ' αυτή τη βάση διατυπώνουμε την υποστήριξή μας προς τις δύο εκθέσεις σήμερα.

<SPEAKER ID=235 LANGUAGE="PT" NAME="Rosado Fernandes">
Κύριε Πρόεδρε, κύριε Επίτροπε, αρχίζω ήδη να γίνομαι ένας τακτικός θαμώνας των νυκτερινών συνεδριάσεων που, ίσως επειδή η νύκτα συμβολικά συνδέεται με την απάτη και την κλοπή, μας κάνουν να ερχόμαστε εδώ να μιλάμε ενώπιον τόσο λίγων ανθρώπων.
<P>
Η αλήθεια είναι ότι τόσο η έκθεση Bontempi, όσο και η έκθεση Theato, αποκαλύπτουν δύο άτομα που ενδιαφέρονται βαθύτατα για την εξεύρεση μίας πειστικής λύσης για την καταπολέμηση του οργανωμένου εγκλήματος. Αλλά ήθελα να πω στο συνάδελφο κ. Bontempi ότι, χωρίς να είμαι Γάϊος ή Ιουστινιανός, και αφού διάβασα τη δήλωσή του σύμφωνα με την οποία «η συλλογικότητα δεν μπορεί να κάνει απάτες», θα έλεγα ότι το πρόβλημα που τίθεται σήμερα, στο δίκαιο, είναι ότι: »το κράτος μπορεί να συνεργάζεται στην απάτη».
<P>
Τη στιγμή αυτή, το μεγάλο πρόβλημα που τίθεται στην Ευρώπη είναι ότι, παρόλη τη δικαστική οργάνωση, παρόλο το μηχανισμό που μπορεί να στηθεί, οι δημόσιες διοικήσεις, μέσω της επικουρικότητας, δεν εγκαταλείπουν το προνόμιο που έχουν ή να συνεργάζονται ή να μην καταπολεμούν το έγκλημα. Και είναι ακριβώς αυτό, από φιλοσοφική και πολιτική άποψη, που συμβαίνει τώρα: μία βίαιη κρίση του νομικού συστήματος, μία τεράστια κρίση του συστήματος της δικαιοσύνης, με αποτέλεσμα, αυτή τη στιγμή, λόγω της έλλειψης δικαιοσύνης σε άλλους τομείς, να οργανώνεται η μεγαλύτερη εκδήλωση των τελευταίων μεταπολεμικών χρόνων.
<P>
Είμαστε όλοι δεσμευμένοι, τώρα, σε αυτό τον αγώνα. 'Ομως, αν δεν υπάρχει ένας κώδικας δεοντολογίας με νομική βάση τον οποίο θα αποδεχθούν τα κράτη με τη βούλησή τους, όπως και στην τηλεόραση αν δεν υπήρχουν επίσης δημοσιογράφοι που να αποδέχονται ένα δεοντολογικό πλαίσιο, δεν είναι δυνατόν να καταπολεμήσουμε ούτε τον κακό τύπο ούτε το κράτος που συνεργάζεται με την omerta , με το οργανωμένο έγκλημα.
<P>
Αυτή είναι μία σκέψη την οποία κάνω και με την οποία τελειώνω, ευχόμενος στους δύο εισηγητές καλή επιτυχία στην μεγάλη προσπάθεια που έχουν κάνει, και δηλώνοντας ότι εγώ είμαι ένας μεγάλος θαυμαστής τους.

<SPEAKER ID=236 NAME="Kinnock, Neil">
Κύριε Πρόεδρε, είναι προφανές ότι σήμερα έχουμε ενώπιόν μας δύο εξαίρετες εκθέσεις, αμφότερες των οποίων αφορούν το ζωτικό αντικείμενο του τρόπου προστασίας των οικονομικών συμφερόντων των φορολογουμένων. Δυστυχώς, δεν υπάρχουν φορολογούμενοι σήμερα εδώ αλλά, εν τούτοις, είμαι βέβαιος ότι μπορούμε να εργασθούμε εντίμως υπέρ των συμφερόντων τους έστω κι' αν εκείνοι ετοιμάζονται να πάνε για ύπνο.
<P>
Πρώτον, αρμόζουν συγχαρητήρια στην κ. Theato για την διαύγεια και την εποικοδομητικότητα της εκθέσεώς της σχετικά με τους επιτοπίους ελέγχους για την καταπολέμηση της απάτης. Το κείμενο για το οποίο επετεύχθη κατ' αρχήν συμφωνία στο Συμβούλιο τον Ιούνιο αποτελεί, όπως θα γνωρίζει το Σώμα, το αποτέλεσμα εντατικών προσπαθειών της Επιτροπής, του Συμβουλίου και ιδιαιτέρως της ιρλανδικής προεδρίας για την επιτυχή κατάληξη των προσπαθειών. Πιστεύω ότι κατά ένα μεγάλο βαθμό ανταποκρίνεται στις ουσιαστικές ανησυχίες που διατύπωσε το Κοινοβούλιο τον Μάϊο τρέχοντος έτους και στις οποίες έγιναν αναφορές κατά τη διάρκεια της παρούσης συζητήσεως.
<P>
Είναι προφανώς πολύ σημαντικό όπως το κείμενο αυτό τεθεί σε εφαρμογή το ταχύτερο δυνατό και, από τη στιγμή που το Κοινοβούλιο θα καταλήξει στην άποψή του, το Συμβούλιο θα πρέπει να είναι σε θέση να εγκρίνει το κείμενο εγκαίρως ούτως ώστε ο κανονισμός να τεθεί σε ισχύ την 1η Ιανουαρίου του επομένου έτους. Ο νέος αυτός κανονισμός θα παράσχει στους επιθεωρητές της Επιτροπής κατά της απάτης τις δυνατότητες να διεξάγουν πιο αποτελεσματικές εξακριβώσεις. Το γεγονός αυτό θα οδηγήσει σε ένα ενιαίο επίπεδο προστασίας των κοινοτικών οικονομικών συμφερόντων σε ολόκληρη την Ένωση. Αυτή η πρόβλεψη για μια ενιαία προστασία του προϋπολογισμού αποτελεί ένα νέο στοιχείο στη στρατηγική της Ένωσης για την καταπολέμηση της απάτης και με το πέρασμα του χρόνου θα βελτιώσει σε πολύ μεγάλο βαθμό τους ελέγχους.
<P>
Ο κανονισμός επιβεβαιώνει την κεντρική υπευθυνότητα των κρατών μελών στην πρόληψη των παρανομιών και προσφέρει στα κράτη μέλη τις δυνατότητες προετοιμασίας αυτών των ελέγχων από κοινού με την Επιτροπή - μια προσέγγιση που προφανώς συμβαδίζει με την εταιρική προσέγγιση της στρατηγικής της Επιτροπής για την καταπολέμηση της απάτης. Οι επιθεωρητές της Επιτροπής θα είναι σε θέση να διενεργούν απευθείας ελέγχους στους φορείς των οικονομικών λειτουργιών και θα επωφελούνται από την πρόσβαση στις πληροφορίες στον ίδιο βαθμό όπως και οι εθνικοί επιθεωρητές, ένα σημείο που έθεσε πολύ σθεναρά η κ. Theato στη διάρκεια της συνεισφοράς της. Οι εκθέσεις των επιθεωρητών, για τον σκοπό αποδοχής τους ως αποδεικτικών στοιχείων στα δικαστήρια, θα ισοδυναμούν με τις εκθέσεις των εθνικών επιθεωρητών.
<P>
Θα ήθελα να προσθέσω, κύριε Πρόεδρε, ότι η ευρωπαϊκή μονάδα καταπολέμησης της απάτης βρίσκεται τώρα στο στάδιο ελέγχου της αποτελεσματικότητας όλων των διαθέσιμων σε εθνικό επίπεδο εργαλείων και διαδικασιών για την προστασία των οικονομικών συμφερόντων της Κοινότητας. Το αποτέλεσμα αυτής της εργασίας θα γίνει γνωστό το επόμενο έτος.
<P>
Όπως ίσως θα γνωρίζετε, το Κοινοβούλιο προτείνει την έγκριση κάποιας μορφής κυρώσεων κατά των φορέων που αρνούνται να συνεργαστούν με τους κοινοτικούς επιθεωρητές ή αρνούνται την παροχή πληροφοριών. Είναι προφανές ότι δεν διαφωνούμε με τον σκοπό της τροπολογίας αυτής. Ωστόσο, δεδομένου ότι οι συνάδελφοί μου Επίτροποι Gradin και Liikanen έχουν ξεκινήσει το πρόγραμμα Χρηστής και Αποτελεσματικής Δημοσιονομικής Διαχείρισης 2000, προκύπτει σαφώς ότι το αντικείμενο των κυρώσεων βρίσκεται αυτή τη στιγμή σε φάση πολύ εντατικής εξέτασης σε συνεργασία με τα κράτη μέλη και προφανώς αυτό συνδέεται επίσης με τους ελέγχους, την επιλεξιμότητα οικονομικού ελέγχου και τις ποινές. Είμαι, κατά συνέπεια, βέβαιος ότι θα μπορέσουμε να βρούμε λύσεις στο πλαίσιο του προγράμματος ΧΑΔΔ 2000 οι οποίες θα μπορέσουν, ελπίζω, να αντιμετωπίσουν τις ανησυχίες που διατυπώνει η κ. Theato.
<P>
Σε ανταπόκριση της συγκεκριμένης και έντονης παρατήρησης που έκανε κατά τη διάρκεια της συνεισφοράς της επιζητώντας πρόταση της Επιτροπής σχετικά με τις διοικητικές ποινικές κυρώσεις, μπορώ να πω συγκεκριμένα κύριε Πρόεδρε ότι η Επιτροπή θα ενσωματώσει το περιεχόμενο της προταθείσας από την κ. Theato τροπολογίας στο πρόγραμμά της εργασίας καταπολέμησης της απάτης για το 1997. Η Επιτροπή υποστηρίζει πλήρως το πνεύμα της τροπολογίας, όπως είπα, και ο λόγος για τον οποίο δεν την αποδέχεται αυτή τη στιγμή είναι, πολύ απλά, ότι θα πρέπει πρώτα να βρεθούν απαντήσεις σε όρους νομικών διατάξεων οι οποίες θα επιτρέψουν την πλήρη χρήση των εξουσιών της Επιτροπής για να διενεργεί ελέγχους, ένα αντικείμενο το οποίο είμαι βέβαιος ότι η κ. Theato και οι συνάδελφοί της υποστηρίζουν ένθερμα.
<P>
Έρχομαι τώρα στην έκθεση Bontempi επί του σχεδίου του δευτέρου Πρωτοκόλλου της Σύμβασης για την Προστασία των Οικονομικών Συμφερόντων της Κοινότητας. Σύμφωνα με τους κανόνες του τρίτου πυλώνα, οι αξιότιμοι βουλευτές διαβουλεύονται με την προεδρία και όχι με την Επιτροπή και το κείμενο επί του οποίου έχει ζητηθεί η γνώμη του Κοινοβουλίου αντικατοπτρίζει έναν ενδιάμεσο συμβιβασμό που επετεύχθει προς το τέλος της ιταλικής προεδρίας, με ορισμένες επί πλέον τροποποιήσεις. Ωστόσο, η Επιτροπή, εκπροσωπευόμενη από την κ. Gradin, επέμεινε στο Συμβούλιο Δικαιοσύνης και Εσωτερικών Υποθέσεων του Ιουνίου, έτσι όπως μόνο η κ. Gradin μπορούσε να επιμείνει, όπως ληφθεί η άποψη του Κοινοβουλίου. Έτσι, είμαι ευτυχής να σχολιάσω την έκθεση. Είναι προφανές ότι, όταν έρθει η ώρα, η προεδρία θα προβεί στα δικά της σχόλια.
<P>
Μιλώντας γενικά, η Επιτροπή είναι πολύ ικανοποιημένη με την έκθεση Bontempi. Μπορούμε να συμφωνήσουμε με τις περισσότερες από τις τροπολογίες μολονότι έχω κάποια μικρά σχόλια για ορισμένες. Ατυχώς, και όπως θα γνωρίζει το Σώμα, το γεγονός ότι υποστηρίζουμε τις διάφορες τροπολογίες δεν έχει την ίδια βαρύτητα στον τρίτο πυλώνα όπως έχει στον πρώτο. Μονοπώλιο πρωτοβουλιών δεν υπάρχει. Η Επιτροπή δεν μπορεί να κάνει τίποτα άλλο από το να υποσχεθεί ότι θα υποστηρίξει όσο καλύτερα μπορεί τα θέματα που τέθηκαν σήμερα. Είμαι βέβαιος ότι τα αξιότιμα Μέλη το κατανοούν αυτό.
<P>
Σχετικά με τον τίτλο, Τροπολογίας Αριθ. 1, η Επιτροπή έχει τη γνώμη ότι θα ήταν καλύτερο να παραμείνουν οι πιο γενικευμένοι όροι της αρχικής προτάσεως. Δεχόμαστε με ικανοποίηση την Τροπολογία Αριθ. 2 η οποία ζητεί τη δημιουργία ενός ξεχωριστού εργαλείου για τη δικαστική συνεργασία. Το αντικείμενο αυτό αποτελούσε ένα σημαντικό στοιχείο της αρχικής προτάσεως της Επιτροπής αλλά κατά τις διαπραγματεύσεις με το Συμβούλιο απερρίφθη. Όπως ίσως θα γνωρίζουν οι αξιότιμοι βουλευτές, αυτή τη στιγμή βρίσκεται ενώπιον του Συμβουλίου για εξέταση ένα οριζόντιο εργαλείο που στοχεύει στη βελτίωση της αμοιβαίας δικαστικής συνεργασίας. Ωστόσο, δεν μπορώ να αποκλείσω την πιθανότητα ότι, παρόλα αυτά, ίσως να χρειάζεται κάποιο ξεχωριστό εργαλείο που θα αποσκοπεί στην καταπολέμηση της απάτης εις βάρος του κοινοτικού προϋπολογισμού, ιδιαίτερα όταν το θέμα καταλήγει στον καθορισμό ενός ιδιαίτερου ρόλου της Επιτροπής στη δικαστική συνεργασία.
<P>
Η Τροπολογία Αριθ. 3 ορθώς επισημαίνει ως τη σχετική ημερομηνία την ημερομηνία έγκρισης του πρωτοκόλλου σχετικά με τη διαφθορά. Η Τροπολογία Αριθ. 4 ανταποκρίνεται στις ανησυχίες μας που σχετίζονται με την αναγκαιότητα συμπερίληψης όλων των μορφών νομικών προσώπων που θα έχουν συμμετάσχει σε κάποια απάτη. Το θέμα αυτό, ωστόσο, ρυθμίζεται κυρίως από το εθνικό δίκαιο και για να σεβαστούμε την επικουρικότητα δεν πιστεύω ότι αυτός είναι ένας τομέας στον οποίο πρέπει να υπεισέλθει η Επιτροπή. Προτείνουμε επομένως να παραμείνει το κείμενο ως έχει.
<P>
Η Τροπολογία Αριθ. 5 καθορίζει το πεδίο εφαρμογής του τίτλου και μπορούμε να συμφωνήσουμε με τον κ. Bontempi επ' αυτού καθώς και επί των Τροπολογιών Αριθ. 6 και 7. Η τελευταία ορθώς προβλέπει ποινικές ή διοικητικές ποινές στην περίπτωση που μια επιχείρηση δεν διαθέτει την κατάλληλη οργάνωση, επίβλεψη ή ελέγχους με αποτέλεσμα να μένει έκθετη σε προσπάθειες απάτης. Η Τροπολογία Αριθ. 8 δεν μας δημιουργεί προβλήματα και μπορούμε επίσης να αποδεχθούμε εν μέρει την Τροπολογία Αριθ. 9. Δεχόμαστε με ιδιαίτερη ικανοποίηση την πρόβλεψη για τον αποκλεισμό των επιχειρήσεων που έχουν διαπράξει απάτη από τις δημόσιες προμήθειες. Ωστόσο, δεν βλέπουμε καμία χρησιμότητα στον περιορισμό της εκτέλεσης τελικών δικαστικών αποφάσεων μόνο σε επιχειρήσεις που έχουν διαπράξει απάτες ως κύριο σκοπό. Σε σοβαρές περιπτώσεις ίσως να αποδειχθεί απαραίτητο το κλείσιμο και η αναδιάρθρωση μιας επιχείρησης που είναι ένοχη απάτης. Ο αποκλεισμός των σοβαρών περιπτώσεων απάτης από τις τελικές αποφάσεις μας φαίνεται μάλλον αδύναμος.
<P>
Μπορούμε να αποδεχθούμε τις Τροπολογίες Αριθ. 10 και 11 οι οποίες καταργούν άρθρα της προτάσεως που περιλαμβάνονται κάπου αλλού στο κείμενο. Η αλλαγή του Τίτλου ΙΙΙ όπως προτείνει ο κ. Bontempi με την Τροπολογία Αριθ. 12 προφανώς διευκρινίζει το ζήτημα αλλά δεν πιστεύουμε ότι αυτό είναι απόλυτα αναγκαίο, έχοντας υπόψη τη διευκρίνηση που περιλαμβάνεται στο κείμενο που ακολουθεί. Επί της Τροπολογίας Αριθ. 13 η Επιτροπή συμφωνεί πλήρως για την κατάσχεση των προϊόντων της απάτης και για τη λήψη συντηρητικών μέτρων. Εν τούτοις, το μεγαλύτερο μέρος του προβλήματος αυτού έχει ήδη επιλυθεί στο κείμενο που προέκυψε από τις διαπραγματεύσεις του Συμβουλίου.
<P>
Υποστηρίζουμε επίσης την πρόβλεψη για την πλήρη επιστροφή των προϊόντων της απάτης στον κοινοτικό προϋπολογισμό. Ωστόσο, το θέμα αυτό είναι προτιμότερο να αντιμετωπιστεί στο πλαίσιο της διαδικασίας εκκαθάρισης των λογαριασμών σύμφωνα με τις φυσιολογικές διαδικασίες του προϋπολογισμού παρά με το παρόν εργαλείο του τρίτου πυλώνα. Η Τροπολογία Αριθ. 14 αναφέρεται στη νομιμοποίηση των παράνομων κερδών και των προϊόντων της απάτης. Η τροπολογία προτείνει στην πραγματικότητα μια μικρή ελάφρυνση αναφερόμενη στην επιβολή κυρώσεων μόνο στις σοβαρές περιπτώσεις. Η Επιτροπή συνεχίζει να πιστεύει ότι όλες οι περιπτώσεις απάτης είναι σοβαρές και θα πρέπει να υπόκεινται σε κυρώσεις. Συμφωνούμε ασφαλώς ότι τα νομικά πρόσωπα θα πρέπει να μην εξαιρούνται από το αδίκημα της προσπάθειας νομιμοποίησης παράνομων κερδών αλλά το κείμενο που προτείνεται βρίσκεται ακόμη υπό εξέταση από τη νομική μας υπηρεσία και μπορεί να δημιουργήσει ορισμένα προβλήματα.
<P>
Η Τροπολογία Αριθ. 15 εισάγει την ιδέα της αμοιβαίας υποστήριξης στην εφαρμογή των κυρώσεων. Η αμοιβαία υποστήριξη ισχύει φυσιολογικά πριν από την έκδοση αποφάσεων των δικαστηρίων. Η επιβολή των ποινών ανήκει στην ευθύνη των κρατών μελών και θα ήταν προτιμότερο να παραμείνει έτσι. Θα ήθελα να υπενθυμίσω στα αξιότιμα Μέλη ότι στον κανονισμό των επιτόπιων ελέγχων έχουμε τώρα τη δυνατότητα ελέγχου και ότι τα μέτρα που λαμβάνουν τα κράτη μέλη για την προστασία του προϋπολογισμού είναι ισοδύναμα μεταξύ τους. Αυτό σημαίνει ότι τα κράτη μέλη θα πρέπει να λαμβάνουν πρόνοια για συγκρίσιμα μέτρα αποτροπής πράγμα το οποίο, κατά την άποψή μας, προσφέρει ένα συντελεστή ασφαλείας.
<P>
Οι Τροπολογίες Αριθ. 16 και 17 διευρύνουν το πεδίο ορισμού της απάτης ούτως ώστε να περιληφθεί η διαφθορά και, επομένως, τις αποδεχόμεθα με ευχαρίστηση. Οι Τροπολογίες Αριθ. 18 και 19 επανέρχονται στο αίτημα δικαστικής συνδρομής κάτω από τον τομέα των αρμοδίων αρχών. Η Τροπολογία Αριθ. 19 προτείνει να αποδοθεί ειδικός ρόλος στη μονάδα πρόληψης της απάτης και να οριστεί η κ. Gradin, ως Επίτροπος αρμόδια για την απάτη, ως ειδικός μεσολαβητής.
<P>
Μπορώ να σας πω ότι η κ. Gradin αισθάνεται ασφαλώς ότι η πρόταση αυτή την τιμά πολύ αλλά ότι έχει την άποψη πως σ' αυτό το στάδιο της συζητήσεως κάτι τέτοιο δεν είναι ρεαλιστικό. Ωστόσο, η πρόταση του κ. Bontempi θέτει ένα πραγματικό ζήτημα. Τα κράτη μέλη δημιουργούν, ολοένα και περισσότερο, δικά τους όργανα για την αντιμετώπιση της απάτης εις βάρος του κοινοτικού προϋπολογισμού. Οι μονάδες αυτές, όπως η Οικονομική Αστυνομία στην Ιταλία, ο ΟΟΣΑ, η DEFO στο Βέλγιο και πρόσφατα η ICLAF στη Γαλλία θα χρειάζονται έναν ειδικό διαπραγματευτή στο επίπεδο της Επιτροπής. Θα ήταν χρήσιμο να σκεφτούμε τον τρόπο με τον οποίο θα μπορούσαμε να δημιουργήσουμε ένα νομικό πλαίσιο για άμεσες και αποτελεσματικές επαφές μεταξύ των μονάδων καταπολέμησης της απάτης των κρατών μελών και της αντίστοιχης της Επιτροπής. Πρακτικά η εργασία εκτελείται ομαλά και αποτελεσματικά σε άτυπη βάση αλλά ίσως απαιτηθεί κάποιο επίσημο πλαίσιο. Μπορώ να υποσχεθώ στο Σώμα ότι η Επιτροπή θα εξετάσει με εποικοδομητικό τρόπο αυτό το θέμα.
<P>
Είναι σαφές ότι αρμόζει έπαινος στους εισηγητές για τις εκθέσεις τους. Η Επιτροπή πράγματι χρειάζεται υποστήριξη στον ακανθώδη και πολύπλοκο τομέα της δικαστικής και ποινικής συνεργασίας. Πιστεύουμε ότι οι εκθέσεις της κ. Theato και του κ. Bontempi έχουν παράσχει επακριβώς το είδος της καλά θεμελιωμένης υποστήριξης που επιζητεί η Επιτροπή. Τους ευχαριστώ και ευχαριστώ και το Σώμα για την υπομονή που έδειξε απέναντι σ' αυτή την αναγκαστικά μακροσκελή δήλωση της Επιτροπής.

<SPEAKER ID=237 NAME="Theato">
Kύριε Πρόεδρε, θα ήθελα να ευχαριστήσω θερμά τον κύριο Eπίτροπο για τα πολύ ξεκάθαρα λόγια του. Tο σημείο της έκθεσής μου που θίχθηκε επανειλημμένα, πρώτα από μένα και μετά απ' άλλους, αφορούσε τις κυρώσεις στις περιπτώσεις που, κατά τη διενέργεια ελέγχων, αρνούνται την πρόσβαση σε χώρους και πληροφορίες στους υπαλλήλους της Eπιτροπής.
<P>
Δεν είναι δυνατόν να ενσωματώσουμε σ' αυτήν την πρόταση κανονισμού τις κυρώσεις; δεν θέλουμε να τον καθυστερήσουμε κι άλλο. Kαταστήσατε σαφές, αν κατάλαβα καλά, ότι η Eπιτροπή θα καλύψει το κενό με μια διάταξη, στο πλαίσιο του SEM 2000, ώστε να μεριμνήσει για τα ποινικά μέτρα. Kατάλαβα, όμως, πολύ καλά ότι υπήρξαν αντιδράσεις στην τροπολογία που κατέθεσα γι' αυτή την πρόταση κανονισμού. Θα με βοηθούσατε πάρα πολύ, αν μπορούσατε να μου το επιβεβαιώσετε αυτό πάλι.

<SPEAKER ID=238 NAME="Kinnock">
Μπορώ να επιβεβαιώσω ότι η αξιότιμη βουλευτής ερμήνευσε σωστά τα κίνητρα και τους στόχους της Επιτροπής. Η άποψή μας συνίσταται στο ότι θα πρέπει να λαμβάνεται μια πιο ολοκληρωμένη και πιο αυστηρή θέση έναντι των υποθέσεων αυτών και, μέσα στα πλαίσια των εξουσιών μας, θέλουμε να προσπαθήσουμε να διασφαλίσουμε την επίτευξη των ίδιων αντικειμενικών σκοπών με εκείνους που επιθυμεί η αξιότιμη βουλευτής.

<SPEAKER ID=239 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 10 π.μ.

<CHAPTER ID=10>
Εξοπλισμός πλοίων
<SPEAKER ID=240 NAME="Πρόεδρος">
Η ημερήσια διάταξη προβλέπει την συζήτηση επί της σύστασης για την δεύτερη ανάγνωση του κ. Κακλαμάνη (Α4-0294/96), εξ ονόματος της Επιτροπής Μεταφορών και Τουρισμού, σχετικά με την κοινή θέση που εγκρίθηκε από το Συμβούλιο εν όψει της έκδοσης της οδηγίας του Συμβουλίου σχετικά με τον εξοπλισμό πλοίων (C4-0370/96-95/0163(SYN)).

<SPEAKER ID=241 NAME="Κακλαμάνης">
Κύριε Πρόεδρε, Κύριε Επίτροπε, αγαπητοί συνάδελφοι, το θέμα που συζητούμε είναι ο εξοπλισμός των πλοίων. 'Ενα θέμα που έχει σχέση με την ασφάλεια στη θάλασσα, την ασφάλεια των πλοίων, την ασφάλεια των εργαζομένων σ'αυτά. 'Ενα θέμα που είναι εξαιρετικά επίκαιρο, μερικές φορές οξύ θα έλεγα; και υπονοώ τα τελευταία ναυάγια για τα οποία έχουμε εκτενώς μιλήσει τόσο στην επιτροπή όσο και στην Ολομέλεια. Σχετικές αποφάσεις υπάρχουν, έχουν ληφθεί στα πλαίσια του Διεθνούς Ναυτιλιακού Οργανισμού, όμως, δεν επαρκούσαν. Στόχοι λοιπόν αυτής της οδηγίας που συζητούμε είναι: 1) να προωθήσει το επίπεδο ασφαλείας των πλοίων που πλέουν προς και από τα λιμάνια της Ευρωπαϊκής 'Ενωσης; 2) να προαγάγει την ενοποίηση της εσωτερικής αγοράς μέσω της εξασφάλισης ενός υψηλού και ενιαίου από άποψη ποιότητας υλικού εξοπλισμού τον οποίον θέλουν τα πλοία αυτά; 3) αυτός ο εξοπλισμός να μην πλήξει την ανταγωνιστικότητα των ευρωπαϊκών πλοίων. Τέλος, φιλοδοξία μας ήταν μέσα από την ανανέωση και βελτίωση του εξοπλισμού των πλοίων η προστασία του θαλάσσιου περιβάλλοντος. Φιλόδοξοι στόχοι. Δεν φθάσαμε σ'ένα τελικό κείμενο έτσι όπως ακριβώς θα το θέλαμε όλοι στην Επιτροπή Μεταφορών. Σίγουρα όμως αυτό το κείμενο έρχεται να καλύψει ένα κενό που υπήρχε και σίγουρα βελτιώνει κατά πολύ την υπάρχουσα κατάσταση. Το τελικό κείμενο είναι προϊόν συμβιβασμού με το Συμβούλιο και την Επιτροπή. Στο πρόσωπο του παρευρισκομένου Επιτρόπου κ. Κίνοκ, ενός Επιτρόπου που ξέρει και να συζητεί και να ακούει, θέλω να ευχαριστήσω την αρμόδια διεύθυνση της Επιτροπής για την καλή συνεργασία που είχαμε. Υπήρχαν όμως τρία σημεία στο τελικό κείμενο τα οποία η επιτροπή μας, η Επιτροπή Μεταφορών, αρνήθηκε να δεχθεί, διότι παρέβαιναν ή, εάν θέλετε, ήταν αντίθετα με πάγιες αρχές του Κοινοβουλίου. Στα τρία αυτά σημεία επανήλθαμε με τροπολογίες του εισηγητού, δικές μου, οι οποίες ψηφίσθηκαν ομόφωνα από όλους τους συναδέλφους της Επιτροπής Μεταφορών; θα ήμουν ευτυχής εάν το ίδιο συνέβαινε αύριο και στην Ολομέλεια.
<P>
Κύριε Πρόεδρε, λεπτομέρειες της έκθεσης αυτής δεν νομίζω ότι χρειάζεται να αναφερθούν και διότι είναι ιδιαιτέρως τεχνικές αλλά και διότι, απ'ό, τι βλέπω, οι συνάδελφοι που μου κάνουν την τιμή να είναι απόψε αυτήν την ώρα εδώ, τις γνωρίζουν ίσως και καλύτερα από εμένα που είμαι εισηγητής, γιατί είναι παλαιότερα και εμπειρότερα μέλη της Επιτροπής Μεταφορών του Ευρωπαϊκού Κοινοβουλίου. Ελπίζω ότι η έκθεση αυτή με τη βοήθεια της Επιτροπής -και περιμένουμε αρκετά από τον Επίτροπο τον κ. Κίνοκ- θα είναι ένα μικρό πετραδάκι στην προσπάθεια η ασφάλεια στη θάλασσα, η ασφάλεια στα πλοία, η ασφάλεια των εργαζομένων στα πλοία να γίνει καλύτερη ώστε να μη θρηνούμε τόσο συχνά όπως το έτος που πέρασε ναυάγια όπως αυτά που όλοι γνωρίζουμε.

<SPEAKER ID=242 LANGUAGE="DA" NAME="Sindal">
Κύριε Πρόεδρε, κ. Επίτροπε, συνάδελφοι, μπορούμε και πάλι σήμερα εδώ στο Κοινοβούλιο να συμβάλουμε με ικανοποίηση στην προώθηση της ασφάλειας στα ευρωπαϊκά χωρικά ύδατα. Το Κοινοβούλιο και η Επιτροπή Μεταφορών έχουν κοινή ευθύνη και αισθάνονται υπερηφάνεια για το γεγονός ότι συμμετείχαν στην κατάρτιση πολλών οδηγιών μέσω των πολλών εκθέσεων για την ασφάλεια στη θάλασσα. Ας μου επιτραπεί με την ευκαιρία αυτή να τιμήσω τη μνήμη του συναδέλφου μου που την εποχή εκείνη είχε συντάξει την έκθεση για την ασφάλεια στη θάλασσα, η οποία αποτελεί τη βάση του θέματος με το οποίο ασχολούμεθα σήμερα.
<P>
Επικρατεί γενικά η άποψη ότι η οδηγία αυτή θα έχει θετικά αποτελέσματα τόσο στην Επιτροπή και το Συμβούλιο, όσο και στο Κοινοβούλιο. Ορισμένα κράτη μέλη δυσκολεύονται πάντα να δώσουν προτεραιότητα στο θέμα της ασφάλειας και ενδιαφέρνται περισσότερο για το θέμα του ανταγωνισμού. Ωστόσο, αγαπητοί συνάδελφοι, συντελείται πρόοδος, πράγμα που οφείλεται μεταξύ άλλων και στις προσπάθειες του Σώματος αυτού.
<P>
Δεν χρειάζεται να αναφέρω στην αίθουσα αυτή ονόματα πλοίων ή να αναφερθώ σε τραγωδίες για να διευκολύνω την κατανόηση της παρούσας οδηγίας. Έχουμε καταρχάς ένα νομικό πλαίσιο. Δεύτερον, έχουμε ένα καθήκον εναρμόνισης, την τυποποίηση. Τα δύο αυτά πράγματα μπορεί να έχουν για πολλούς ιδιαίτερα τεχνικό και μη πολιτικό χαρακτήρα. Τρίτον, πρέπει να ανταποκριθούμε στο καθήκον αυτό, ώστε να επιτευχθεί η χρησιμοποίηση διεθνών μεθόδων δοκιμών. Τέταρτον, είναι σημαντικό να εφαρμοσθεί η συμφωνία σε διεθνές επίπεδο, εννοώ δε ότι η ευρωπαϊκή ναυτιλία έχει παγκόσμιο χαρακτήρα. Συνεπώς, είναι απαραίτητο να λάβει η Επιτροπή μέτρα - πράγμα που γνωρίζω ότι πράττει, γνωρίζω δε ακόμη ότι ο Επίτροπος κ. Kinnock καταβάλλει προσπάθειες προς την κατεύθυνση αυτή - ώστε ο Διεθνής Ναυτιλιακός Οργανισμός να συμμετάσχει στις περαιτέρω εξελίξεις. Πέμπτον, είναι σημαντικό να ενσωματωθούν, να υιοθετηθούν κλπ. στην οδηγία νέες βελτιώσεις, ώστε να μην απομονωθούμε από τις εξελίξεις.
<P>
Τέλος, θα ήθελα να αναφέρω ότι, ίσως αντίθετα με τον εισηγητή, είμαι ικανοποιημένος με τις τροπολογίες αυτές που ενέκρινε το Κοινοβούλιο, θα ήθελα δε να συγχαρώ τον εισηγητή για τη θέληση συνεργασίας που επέδειξε. Νομίζω ότι πρόκειται για μια αξιόλογη έκθεση. Ελπίζω επίσης να εφαρμοστεί στα κράτη μέλη, όταν εγκριθεί. Παρατηρείται βέβαια συχνά το φαινόμενο να καθυστερεί η εφαρμογή. Η τελευταία παρατήρησή μου προς τον Επίτροπο είναι ότι, κατά τη γνώμη μου, αυτό που αποκαλείται ασφάλεια στη θάλασσα ή ασφάλεια των μεταφορών πρέπει να είναι ένα θέμα το οποίο οφείλουμε στο μέλλον να συνεχίσουμε να υπενθυμίζουμε στο Συμβούλιο των Υπουργών.

<SPEAKER ID=243 LANGUAGE="EN" NAME="Watts">
Κύριε Πρόεδρε, θα ήθελα να υποδεχθώ με μεγάλη ικανοποίηση την παρούσα πρόταση για έκδοση οδηγίας σχετικά με τον εξοπλισμό των πλοίων ως ένα ακόμη ουσιαστικό βήμα προς την κατεύθυνση βελτίωσης της θαλάσσιας ασφάλειας στην Ευρωπαϊκή Ένωση. Δεν μπορεί να τονιστεί περισσότερο η ανάγκη για παρόμοιες δράσεις. Κατά την τελευταία δεκαετία οι θαλάσσιες τραγωδίες έχουν στοιχίσει πάρα πολλές ανθρώπινες ζωές - πάνω από 12.000 άτομα έχουν χαθεί στη θάλασσα. Αυτά τα πολλαπλά ατυχήματα έχουν ωθήσει εμάς στην Ευρωπαϊκή Ένωση να θεωρήσουμε ως απόλυτη προτεραιότητα την ασφάλεια στη θάλασσα και να προσπαθήσουμε να προλάβουμε και άλλες απώλειες.
<P>
Κατά συνέπεια, η παρούσα πρόταση είναι καλοδεχούμενη διότι αποτελεί την πρώτη προσπάθεια κοινοτικής νομοθεσίας που να ασχολείται με τον ναυτικό εξοπλισμό. Δεν υπάρχει καμιά αμφιβολία ότι ο ασφαλής και αξιόπιστος εξοπλισμός μπορεί να αποτελέσει ένα από τα κύρια στοιχεία μελλοντικής πρόληψης κάποιας τραγωδίας στη θάλασσα και ελπίζω ότι η παρούσα οδηγία θα το επιτύχει αυτό.
<P>
Η οδηγία αντιμετωπίζει δύο κύρια αντικείμενα: το πρώτο αφορά ολοκληρωμένα τις προδιαγραφές όλου του ναυτικού εξοπλισμού και το δεύτερο διασφαλίζει ότι τα όργανα που θα αναλάβουν την ευθύνη εκτέλεσης των δοκιμών είναι σε θέση να επιτύχουν το υψηλό επίπεδο προδιαγραφών που απαιτεί το Σώμα.
<P>
Θα ήθελα να παραθέσω ένα παράδειγμα από την εκλογική μου περιφέρεια διότι υπογραμμίζει πάρα πολύ καλά την πιεστική ανάγκη για την έκδοση αυτής της οδηγίας. Αναφέρομαι, ασφαλώς, στη δοκιμή που έγινε ενωρίτερα αυτόν τον χρόνο στο πλοίο 'ro-ro' Stena Invicta από τις βρετανικές ναυτικές αρχές. Η εκκένωση του πλοίου, η οποία έγινε μέρα μεσημέρι, απέτυχε λόγω αποτυχίας ορισμένων ζωτικών τμημάτων του εξοπλισμού. Ειδικότερα, μία στις πέντε από τις σχεδίες που έφερε το πλοίο δεν φούσκωσαν. Το γεγονός αυτό καθυστέρησε την εκκένωση των ατόμων που βρισκόντουσαν επάνω στο πλοίο, κάτω από ιδανικές συνθήκες, για περισσότερα από 20 λεπτά. Σκεφθείτε τι θα μπορούσε να είχε γίνει σε μια εγκατάλειψη πλοίου τη νύχτα και με φουρτουνιασμένη θάλασσα. Το παραπάνω αποτελούσε απλώς μια άσκηση. Την επόμενη φορά θα πρόκειται για πραγματικότητα.
<P>
Είμαι, συνεπώς, εξαιρετικά ικανοποιημένος για το γεγονός ότι η παρούσα οδηγία η οποία καλύπτει, π.χ., τις φουσκωτές σχεδίες, θα επιβάλει υψηλές προδιαγραφές σε ολόκληρη την Ευρωπαϊκή Ένωση και, ελπίζω, στο ΗΒ και στην εκλογική μου περιφέρεια στο Ντόβερ.
<P>
Θα άκουγα με μεγάλη ευχαρίστηση τις απόψεις του Επιτρόπου επί της ασκήσεως που προανέφερα μέσα στα πλαίσια της παρούσης προτάσεως η οποία σαφώς θέτει υψηλές προδιαγραφές για ζωτικά τμήματα του εξοπλισμού όπως οι φουσκωτές σχεδίες.
<P>
Απλά, δεν μπορούμε να ανεχθούμε και άλλες προχειρολογίες εκ μέρους των κρατών μελών σε θέματα ναυτικής ασφάλειας.
<P>
Θα ήθελα να τελειώσω συγχαίροντας τον εισηγητή, κ. Κακλαμάνη, η έκθεση του οποίου θα συμβάλει τα μέγιστα στην ασφάλεια όλων των πλοίων μας.

<SPEAKER ID=244 NAME="Σαρλής">
Κύριε Πρόεδρε, θα ήθελα απευθυνόμενος προς εσάς, να διαμαρτυρηθώ για την ανορθόγραφη ελληνική επιγραφή που υπάρχει σ'αυτή την αίθουσα, η οποία ομιλεί για «ελληνίκα» και θα παρακαλέσω από του βήματος αυτού να ενεργήσετε ώστε να διορθωθεί το ταχύτερον δυνατόν. Είχαμε τις ανορθογραφίες της αιθούσης στις Βρυξέλλες, όπως γνωρίζετε, θα πρέπει λοιπόν να διορθώσουμε και τις ανορθογραφίες στην αίθουσα αυτήν εδώ.
<P>
'Ερχομαι τώρα στο θέμα. Θα πρέπει να πω ότι συμφωνούμε με την κοινή θέση η οποία έχει έρθει προς συζήτηση και ψήφιση στο Κοινοβούλιο. Συμφωνούμε επίσης με τις παρατηρήσεις του εισηγητού και τις τροπολογίες τις οποίες προτείνει και θα ήθελα να παρακαλέσω πολύ την Επιτροπή, και προσωπικώς τον Επίτροπο κ. Κίνοκ, να συμβάλει ούτως ώστε αυτές οι ολίγες τροπολογίες, τις οποίες ελπίζω ότι θα ψηφίσει αύριο το Κοινοβούλιο, να γίνουν δεκτές και από την Επιτροπή και στη συνέχεια από το Συμβούλιο. Είναι πραγματικά μια αξιοπρόσεκτη κοινή θέση, έχει συμβάλει η Επιτροπή, έχει συμβάλει το Κοινοβούλιο, πρέπει να πω συνέβαλε και το Συμβούλιο για να μπορέσουμε να φθάσουμε σ'αυτό το ευτυχές αποτέλεσμα.
<P>
Επωφελούμαι τώρα αυτής της ευκαιρίας για να υπενθυμίσω ότι η ασφάλεια της ναυσιπλοΐας είναι ένα θέμα το οποίο δεν μπορεί να χρησιμοποιείται για την επίτευξη άλλων στόχων. Η ασφάλεια της ναυσιπλοΐας είναι ο ίδιος ο στόχος, είναι αυτοδύναμη θα έλεγα, είναι μία υποχρέωση όλων μας να εξασφαλίζουμε ασφαλή πλεύση χάριν της διάσωσης της ζωής και της διάσωσης της περιουσίας. Αλλά, θα πρέπει να υπογραμμίσω ότι δεν πρέπει να χρησιμοποιείται η ασφάλεια της ναυσιπλοΐας ως πρόσχημα για να θεσπίζονται μέτρα που δεν έχουν σχέση με αυτήν. Και για να εξηγήσω, ίσως, αυτές τις γενικότητες τις οποίες λέω αυτή τη στιγμή, θα πρέπει να πω ότι στην ανακοίνωσή σας για το «maritimes strategy» χρησιμοποιείται η ανάγκη εξασφάλισης ασφαλείας ναυσιπλοΐας, που κανείς δεν την αμφισβητεί, για να προωθηθούν λύσεις που αφορούν, λόγου χάριν, τα νηολόγια. Δεν υπάρχει κανένας δεσμός ειμή μόνον μέσα στα έγγραφα της Επιτροπής ότι ρυθμίσεις, και μάλιστα με οδηγία, θεμάτων που αφορούν τα εθνικά νηολόγια μπορεί να συνδυασθούν με θέματα ασφαλείας ναυσιπλοΐας. Αλλά βέβαια δεν είναι αυτής της στιγμής να συζητήσουμε το θέμα. Ελπίζω ότι την άλλη εβδομάδα και τις προσεχείς εβδομάδες θα έχουμε την ευκαιρία να συζητήσουμε αυτό το πραγματικά αντιφατικό, θα έλεγα, κείμενο -και συγχωρήστε μου τη φράση, κύριε Επίτροπε-, το οποίο βεβαίως ελπίζω μέσα από συζήτηση και διάλογο να μπορέσει να βελτιωθεί.

<SPEAKER ID=245 LANGUAGE="DE" NAME="Jarzembowski">
Kύριε Πρόεδρε, κύριε Eπίτροπε, αγαπητοί συνάδελφοι, δεν μπορώ, ουσιαστικά, παρά μόνο να επικυρώσω, γι' αυτό και θα μειώσω στο ήμισυ την ομιλία μου. Λέχθηκαν ήδη πάρα πολλά και σωστά και θα ήταν λάθος να τα επαναλάβω όλα ακόμη μια φορά. Nομίζω πως το θέμα είναι κυρίως, όχι μόνον όλα τα κράτη μέλη της EE να υπογράψουν τις προδιαγραφές του IMO, αλλά και να τις εφαρμόζουν ενιαία. Aυτό είναι το βασικό για την προστασία των ανθρώπων, για την προστασία του περιβάλλοντος και - πιστεύω πως ο δανός συνάδελφός μου συμφωνεί μαζί μου - για τη δημιουργία ίδιων όρων ανταγωνισμού, σ' όλα τα μέρη της Kοινότητας. Aυτό συμβαδίζει και με τα αιτήματα της βιομηχανίας.
<P>
Γι' αυτό και η έκθεση του συναδέλφου Kακλαμάνη είναι πολύ καλή, και θα περιοριστώ μόνο στην τροπολογία I. Kατά την ταπεινή μου γνώμη, η αιτιολόγηση της τροπολογίας 1 είναι λίγο ατυχής. Όταν ζητάμε να διαγραφεί η φράση «Oι διατάξεις της παρούσας παραγράφου δεν ισχύουν για τον ραδιοεπικοινωνιακό εξοπλισμό», το θέμα δεν είναι μόνο να αφαιρέσουμε από την οδηγία τον έλεγχο του ραδιοεπικοινωνιακού εξοπλισμού. Aπό τα παραρτήματα προκύπτει σαφώς ότι ο ραδιοεπικοινωνιακός εξοπλισμός θα πρέπει να ελέγχεται ανάλογα. Tο θέμα είναι να μην έχουμε πολλές διαδικασίες, τη μία πλάι στην άλλη, αλλά μια ενιαία και λογική διαδικασία ελέγχου, η οποία θα μας βοηθάει να αποφύγουμε τη γραφειοκρατία και συνεπώς να έχουμε μια έντιμη διαδικασία, τόσο για αυτούς που εξοπλίζουν τα πλοία όσο και για τις εφοπλιστικές εταιρίες.
<P>
Γι' αυτό κι ελπίζω ότι εσείς, κύριε Eπίτροπε, ανεξάρτητα από την αιτιολόγηση της τροπολογίας 1, θα συμφωνήσετε με την τροπολογία 1, με τη σωστή αιτιολόγηση, την οποία ασφαλώς γνωρίζετε. Δεν θα ήθελα να ζήσω αυτό που ζήσαμε, δυστυχώς, με τις υπηρεσίες εδάφους στους αερολιμένες, όταν εδώ στο Σώμα καταβάλαμε πολύ κόπο για να επεξεργασθούμε λογικές τροπολογίες, τις οποίες η Eπιτροπή θα μπορούσε να υποστηρίξει, και η Eπιτροπή, στη συνέχεια, δεν κατέθεσε στο Συμβούλιο ούτε μία από τις τροπολογίες μας. Kι όμως, κατέθεσε μία, αλλά όχι σημαντική.
<P>
Γι' αυτό κι ελπίζω, κύριε Eπίτροπε, να συμφωνήσετε με τις τρεις μετριοπαθείς, αλλά σαφείς, τροπολογίες του Σώματός μας, και να τις εκπροσωπήσετε ενώπιον του Συμβουλίου. Eιδικά η τροπολογία 1 θα συμβάλει στην απλούστευση, στην ενιαία αντιμετώπιση και στη δημιουργία μιας λογικής συνθήκης πλαίσιο για τους εξοπλίζοντες τα πλοία και για τις εφοπλιστικές εταιρίες. Aνυπομονώ να δω αν θα ακολουθήσετε αυτή τη φορά το Σώμα.

<SPEAKER ID=246 NAME="Kinnock, Neil">
Με μεγάλη μου ευχαρίστηση σημειώνω την υποστήριξη της Επιτροπής Μεταφορών και Τουρισμού στην κοινή θέση επί της οδηγίας για τον εξοπλισμό των πλοίων. Συμφωνώ ότι πρόκειται περί σαφούς βελτιώσεως της αρχικής προτάσεως. Είμαι επίσης ευτυχής που μπορώ να υποστηρίξω την Τροπολογία Αριθ. 1 διότι αποδέχομαι τη φρασεολογία της τροπολογίας, και όχι αναγκαστικά την αιτιολόγηση, ότι πρέπει να λαμβάνεται υπόψη η νομοθεσία. Συνεπώς υποστηρίζουμε και αποδεχόμεθα την τροπολογία όπως έχει κατατεθεί από την επιτροπή δεδομένου ότι θα αποφύγει τις περιττές προβλέψεις επικαλυπτόμενων διατάξεων για το αυτό αντικείμενο του εξοπλισμού ραδιοεπικοινωνίας χωρίς, κατά κανένα τρόπο, να θέτει σε κίνδυνο τις πτυχές ασφάλειας.
<P>
Λυπούμαι, ωστόσο, διότι οι άλλες δύο τροπολογίες δεν μπορούν να γίνουν αποδεκτές κυρίως για διαδικαστικούς λόγους τους οποίους ελπίζω ότι το Σώμα, κατόπιν αναλύσεως, δεν θα τους βρει περιττούς.
<P>
Κατά την πρώτη ανάγνωση είχα πει ότι η αρχή της ανεξαρτησίας των εξουσιοδοτημένων οργάνων θα καθοριστεί στο Παράρτημα Γ της προτάσεως. Αυτό είναι που έγινε στην κοινή θέση η οποία δηλώνει ότι ένα εξουσιοδοτημένο όργανο θα πρέπει να είναι ανεξάρτητο και να μην ελέγχεται από τους κατασκευαστές ή από τους προμηθευτές. Η Τροπολογία Αριθ. 2 απλά επαναλαμβάνει αυτή την έκκληση και αποτελεί, κατά την άποψή μας, μια περιττή επανάληψη των διατάξεων που περιλαμβάνονται στο Παράρτημα Γ. Καλώ λοιπόν το Σώμα να ξανακοιτάξει την Τροπολογία Αριθ. 2 και το Παράρτημα Γ και να διαπιστώσει το ίδιο ότι οι ανησυχίες του έχουν ληφθεί πλήρως υπόψη.
<P>
Σχετικά με την Τροπολογία Αριθ. 3, προχωρώ στην αλλαγή της μορφής της επιτροπής που αναφέρεται στην κοινή θέση. Θα πρέπει να υπενθυμίσω στο Σώμα ότι όλα τα κοινοτικά μέτρα για την ασφάλεια στη θάλασσα έχουν θεσμοθετημένες ρυθμιστικές επιτροπές. Η κοινή θέση απλώς συνεχίζει αυτήν την καθιερωμένη πρακτική την οποία ελπίζω ότι το Σώμα θα υποστηρίξει.
<P>
Καταλήγω ευχαριστώντας το Σώμα για την υποστήριξη αυτού του νέου μέτρου το οποίο εκπροσωπεύει ένα ακόμη σημαντικό βήμα προς την κατεύθυνση μεγαλύτερης ασφάλειας στη θάλασσα. Όπως είπε ο κ. Watts στην εισήγησή του, κάθε παραθυράκι που κλείνει με την υιοθέτηση νομοθεσίας από το Σώμα και την Κοινότητα συνιστά πραγματική πρόοδο για την ασφάλεια των ανθρώπων αλλά και του περιβάλλοντος.
<P>
Ξανά, είμαι ευγνώμων προς την Επιτροπή Μεταφορών και Τουρισμού και ειδικότερα προς τον εισηγητή, κ. Κακλαμάνη, ο οποίος για μια ακόμη φορά έχει εκπονήσει μια ολοκληρωμένη εργασία.

<SPEAKER ID=247 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 10 π.μ.

<CHAPTER ID=11>
Τεχνικός έλεγχος των οχημάτων
<SPEAKER ID=248 NAME="Πρόεδρος">
Η ημερήσια διάταξη προβλέπει την συζήτηση επί της σύστασης για την δεύτερη ανάγνωση του κ. Μπελλερέ (Α4-0295/96), εξ ονόματος της Επιτροπής Μεταφορών και Τουρισμού, σχετικά με την κοινή θέση που ενέκρινε το Συμβούλιο εν όψει της έκδοσης οδηγίας του Συμβουλίου σε ό, τι αφορά την προσέγγιση των νομοθεσιών των κρατών μελών σχετικά με τον τεχνικό έλεγχο των μηχανοκίνητων οχημάτων και των ρυμουλκουμένων τους (C4-0369/96-95/0226(SYN)).

<SPEAKER ID=249 NAME="Βellerι">
Κύριε Πρόεδρε, κ Kinnock, φτάσαμε στην τελική ευθεία γι' αυτήν την έβδομη οδηγία. Η πρώτη είναι του 1977, οι άλλες είχαν σκοπό να τροποποιήσουν το αρχικό κείμενο και να καταστήσουν ασφαλέστερη την οδική κυκλοφορία ατόμων και οχημάτων, υπό ευρεία σκοπιά. Μπορεί να φαίνεται κάπως περιοριστική η λογική της παρούσας έκθεσης, αλλά δεν είναι έτσι, κ. Kinnock. Είναι αναγκαίο πράγματι να δράσουμε κατ' αυτόν τον τρόπο, εάν θέλουμε να πετύχουμε τον στόχο της ασφάλειας με την εναρμόνιση του τομέα στα διάφορα κράτη μέλη. Δεν πρέπει να δώσουμε χώρο στο hobby , δεν πρέπει να δώσουμε χώρο σε πολιτικές λεγόμενες συμφωνίες. Και, συνεπώς, γιατί να αποκλείσουμε τα οχήματα των πυροσβεστών και των δυνάμεων της δημόσιας τάξης από το πεδίο εφαρμογής της οδηγίας, άρθρο 4, παράγραφος 1; Γιατί να αποκλείσουμε τα οχήματα ιστορικού ενδιαφέροντος που κατασκευάστηκαν πριν από την 1η Ιανουαρίου 1960, άρθρο 9, παράγραφος 2; Γιατί να μεταθέσουμε την ημερομηνία εφαρμογής της οδηγίας που εγώ θα έβλεπα εφαρμοστέα ήδη το 1997, ακόμα και το δεύτερο εξάμηνο, άρθρο 11, παράγραφος 1; Γιατί να αφαιρέσουμε την προβλεπόμενη απαγόρευση κυκλοφορίας για τα οχήματα, για φρένα και εκπομπές καυσαερίων, ζητώντας από το κάθε κράτος μέλος αποτρεπτικούς κανόνες;
<P>
Κύριε Πρόεδρε, κύριε Επίτροπε, ξαναπροτείνω όλες τις τροπολογίες που υιοθετήθηκαν κατά την πρώτη ανάγνωση και οι οποίες είχαν την συναίνεση του Σώματος, με την προϋπόθεση έπειτα ότι θα παραχωρηθεί στα κράτη μέλη η δυνατότητα να πραγματοποιούν πιο αυστηρούς και συχνούς ελέγχους και να μην περιοριστούν μόνο στα συστήματα πέδησης. Και έτσι όσον αφορά στους ελέγχους που πρέπει να εκτελεστούν από την πλευρά των διαφόρων κρατών μελών στα ιστορικά οχήματα που κατασκευάστηκαν πριν από την 1η Ιανουαρίου 1960, πρέπει να ελεγχθούν οι μηχανισμοί περιορισμού της ταχύτητας, ώστε να μην ξεπερνούνται οι μέγιστες τιμές που καταγράφονται σ' αυτούς.
<P>
Ξαναπροτείνω την τροπολογία αρ. 5, σχετικά με την επέκταση της τεχνικής εξέτασης σε δίτροχα ή τρίτροχα οχήματα. Ξαναπροτείνω επίσης την μείωση σε τρία χρόνια και σε έναν χρόνο των περιόδων ελέγχου για οχήματα κατώτερα των τριών και μισού τόννων, που προορίζονται για μεταφορά εμπορευμάτων, την επέκταση της κατηγορίας πέντε στα οχήματα που προορίζονται για τη δημόσια μεταφορά ατόμων - τροπολογία αρ. 8, καθώς και τον ψυχρό έλεγχο των εκπομπών μονοξειδίου του άνθρακα και τον έλεγχο των βενζινοκίνητων οχημάτων. Αυτοί οι έλεγχοι πρέπει επιπλέον να πραγματοποιούνται σε ειδικευμένα συνεργεία, εξουσιοδοτημένα γι' αυτό το σκοπό από τα διάφορα κράτη μέλη και ελεγχόμενα έπειτα δειγματοληπτικά.
<P>
Όπως βλέπετε, κύριε Επίτροπε, δεν υπάρχει απόσταση μεταξύ μας και είμαστε πεπεισμένοι ότι αύριο η Αίθουσα θα είναι με το μέρος μου, με το μέρος του εισηγητή, γεγονός που θα καταστήσει δυνατόν να εξετάσουμε με πιο σφαιρικό τρόπο όλη την προβληματική. Έπειτα, όπως έλεγα στην αρχή, θα δούμε ποιά μορφή και ουσία θα δώσουμε τελικά στην έβδομη οδηγία.

<SPEAKER ID=250 LANGUAGE="EN" NAME="Simpson">
Κύριε Πρόεδρε, θα ήθελα να αρχίσω λέγοντας στον κ. Kinnock - του οποίου η καρδιά γνωρίζω ότι είναι πάντα κοντά στη Νότια Ουαλλία ενώ κ' εγώ ο ίδιος προέρχομαι από ένα χωριό ανθρακορυχείων - ότι η εβδομάδα αυτή είναι η τριακοστή επέτειος της καταστροφής στο Αμπερφαν και εμείς πάντοτε θυμόμαστε το Αμπερφαν. Ελπίζω ότι θα το διαβιβάσει αυτό στους κατοίκους της Νοτίου Ουαλλίας.
<P>
Ευχαριστώ τον εισηγητή για την επίπονη εργασία του επί της οδηγίας αλλά θα πρέπει να πω ότι ύστερα από λεπτομερή εξέταση η ομάδα μου διατηρεί ορισμένες επιφυλάξεις σχετικά με τις τροπολογίες που κατέθεσε ο εισηγητής και οι οποίες ψηφίστηκαν εν συνεχεία από την Επιτροπή Μεταφορών και Τουρισμού.
<P>
Το αντικείμενο του τεχνικού ελέγχου των οχημάτων είναι πολύπλοκο και κανείς δεν μπορεί να αρνηθεί την αναγκαιότητα εναρμόνισης των δοκιμών αυτών σε ολόκληρη την Ένωση έτσι ώστε να μπορούμε να είμαστε βέβαιοι ότι όταν ένα όχημα θεωρείται ασφαλές σε ένα κράτος μέλος αυτό θα γίνεται δεκτό και από τα άλλα.
<P>
Βέβαια, αυτή τη στιγμή οι προδιαγραφές διαφέρουν προκαλώντας ως αποτέλεσμα μεγάλη ανησυχία σχετικά με την οδική ασφάλεια. Ωστόσο η ομάδα μου πιστεύει ότι σε ορισμένες περιπτώσεις ο εισηγητής έχει αντιμετωπίσει το θέμα αυτό σε υπερβολικό βαθμό και έχει διευρύνει το πεδίο εφαρμογής της οδηγίας πολύ πέρα από όσο υπήρχε η πρόθεση ή, ακόμη, η επιθυμία.
<P>
Για να δώσω ένα απτό παράδειγμα, αναφέρομαι στην εισαγωγική σκέψη 26 της Τροπολογίας Αριθ. 3 η οποία αποκλείει τη δυνατότητα των κρατών μελών να εξαιρούν από την οδηγία οχήματα ιστορικής σημασίας - οχήματα βετεράνους εάν θέλετε. Η ομάδα μου πιστεύει ότι μια παρόμοια ενέργεια δεν θα μειώσει μόνο τις δυνατότητες διατήρησης αυτών των ιστορικών οχημάτων αλλά και ότι αγνοεί επίσης την αγάπη και την προσοχή με την οποία οι ιδοκτήτες τους τα φροντίζουν. Κατά τη γνώμη μου τα οχήματα αυτά είναι ίσως τα καλύτερα συντηρημένα από εκείνα που κυκλοφορούν στους δρόμους μας. Το γνωρίζω αυτό ως άτομο που παρακολουθώ με φροντίδα τη συντήρηση των παλαιών ατμομηχανών.
<P>
Το ίδιο ισχύει και για τα πυροσβεστικά οχήματα τα οποία ο εισηγητής πιστεύει ότι θα πρέπει να περιληφθούν στην οδηγία. Παρατηρώ ότι στην έκθεση αναφέρεται επίσης και στα αστυνομικά οχήματα αλλά στην τροπολογία δεν γίνεται λόγος για τα οχήματα αυτά αλλά μόνο για τα πυροσβεστικά, τα οποία περιλαμβάνει στην Τροπολογία Αριθ. 6. Σύμφωνα με την εμπειρία μου τα οχήματα αυτά συντηρούνται πάρα πολύ καλά. Εν πάσει περιπτώσει είναι τόσο λίγα που δεν συνιστούν κανένα κίνδυνο για την οδική ασφάλεια.
<P>
Αλλα σημεία με τα οποία η ομάδα μου έχει πρόβλημα είναι το άρθρο 11 και η Τροπολογία Αριθ. 7 με τα οποία επιζητείται η συντόμευση του μεταβατικού χρονικού διαστήματος μέχρι την εφαρμογή στους έξι μήνες. Αυτό είναι πρακτικά αδύνατο να γίνει.
<P>
Η Τροπολογία Αριθ. 5 ζητεί την εκπόνηση μελέτης βιωσιμότητος με σκοπό τη διεύρυνση του πεδίου εφαρμογής της οδηγίας στα δίτροχα και τρίτροχα οχήματα. Γνωρίζω ότι η Επιτροπή έχει στη διάθεσή της όλες τις πληροφορίες που απαιτούνται. Γιατί λοιπόν να εκπονηθεί άλλη μελέτη;
<P>
Οι Τροπολογίες Αριθ. 1 και 10 επιζητούν την τροποποίηση των δοκιμών για τον προσδιορισμό του διοξειδίου του άνθρακος στην εξάτμιση με κρύο κινητήρα. Μολονότι η ομάδα μου δεν έχει αντίρρηση για την εφαρμογή του στα σύγχρονα οχήματα, εάν το εφαρμόσουμε γενικά δεν θα είμαστε μόνο άδικοι στους ιδιοκτήτες παλαιών οχημάτων αλλά θα κάνουμε και διακρίσεις. Δεν είμαστε επίσης βέβαιοι ότι η δοκιμή με κρύο κινητήρα δεν περιλαμβάνεται σ' αυτή την οδηγία.
<P>
Οι τρεις τροπολογίες για τις οποίες μπορούμε να συμφωνήσουμε με τον εισηγητή είναι οι Αριθ. 2, 8 και 9 - ορισμένες από τις οποίες επιζητούν να κάνουν πιο αυστηρούς τους κανονισμούς ούτως ώστε να συμπεριλαμβάνονται και τα επιβατηγά οχήματα άνω των τρισήμισυ τόνων, να αυξήσουν τη συχνότητα των ελέγχων και να διασφαλίσουν την απομάκρυνση από τους δρόμους των οχημάτων που δεν καλύπτουν τις προδιαγραφές του τεχνικού ελέγχου. Μολονότι η ομάδα μου κατανοεί τις δυσκολίες που μπορεί να προκαλέσει κάτι παρόμοιο στο Συμβούλιο των Υπουργών, δεν μπορούμε να αποδεχθούμε το γεγονός ότι οχήματα που δεν έχουν περάσει τον τεχνικό έλεγχο θα πρέπει να έχουν περιθώριο ή χρόνο για να ξαναβγούν στους δρόμους.
<P>
Εν συμπεράσματι, η ομάδα μου θα υποστηρίξει αυτές τις τρείς τροπολογίες και πιστεύει ότι, συνολικά, η οδηγία της Επιτροπής αξίζει να υποστηριχθεί.

<SPEAKER ID=251 LANGUAGE="DE" NAME="Ferber">
Κύριε Πρόεδρε, κύριε Επίτροπε, αγαπητοί κυρίες και κύριοι συνάδελφοι, αφού περάσαμε επιτυχώς την πρώτη ανάγνωση στην Eπιτροπή Mεταφορών και στην ολομέλεια, από κοινού, μένω κάπως έκπληκτος - κι αυτό θα πρέπει να το πω ειλικρινά - που τώρα, στη δεύτερη ανάγνωση, οι Σοσιαλιστές εγκαταλείπουν την κοινή γραμμή. Aλλά, επί του παρόντος, δεν θα πρέπει να εκπλήσσει κανέναν τίποτε, όσον αφορά την πολιτική των Σοσιαλιστών.
<P>
Aυτό που συζητάμε σήμερα αποτελεί βασικό στοιχείο της νομοθεσίας της εσωτερικής μας αγοράς. Tο θέμα είναι να εναρμονίσουμε μαζί με την άδεια κυκλοφορίας του τύπου του οχήματος και τον τεχνικό έλεγχο, και να τον ενσωματώσουμε ευρωπαϊκά. Eπιτρέψτε μου να ασχοληθώ λίγο με τις τροπολογίες. Bασικό τους σημείο, φυσικά, είναι η τροπολογία 8, η μείωση δηλαδή στα αναφερόμενα οχήματα του χρονικού διαστήματος του πρώτου ελέγχου σε τρία χρόνια μετά την ημερομηνία της πρώτης κυκλοφορίας τους, και στη συνέχεια κάθε χρόνο, συμπεριλαμβανομένης και της συμπλήρωσης για τα οχήματα δημόσιας μεταφοράς προσώπων. Nομίζω πως αυτή έχει αποφασιστική σημασία, αφού πρόκειται για θέματα ασφάλειας των μεταφορών, η οποία έχει μεγαλύτερη βαρύτητα σε παλαιότερα οχήματα παρά σε νεοκυκλοφορούντα.
<P>
Όσον αφορά την τροπολογία 10, που κατατέθηκε με δική μου πρωτοβουλία - πρόκειται για την εκκίνηση με κρύο κινητήρα - θα ήθελα να επισημάνω ότι ειδικά οι Σοσιαλιστές είναι εκείνοι που με κάθε αφορμή ζητούν τέτοια πράγματα και απαιτούν από μας περιβαλλοντικά στάνταρτ που είναι ανέφικτα, φυσικά, για τη βιομηχανία. Ως γνωστόν, συζητάμε τώρα για το πρόγραμμα «Aυτοκίνητο-Kαύσιμο» στην Eπιτροπή Περιβάλλοντος. Eγώ θα συντάξω τη γνωμοδότηση εξ ονόματος της Eπιτροπής Έρευνας.
<P>
Eδώ έχουμε κάτι το οποίο, για παράδειγμα, έχει ελεγχθεί ήδη στις Hνωμένες Πολιτείες και συμπεριλαμβάνεται στον κύκλο των μετρήσεων. Ξαφνικά λένε: Όχι, αυτό δεν μπορούμε να το κάνουμε; θα ήταν ανήκουστο, μια και δεν υπήρχε ποτέ στην οδηγία. Aκόμη και αν δεν μπορέσουμε να το περάσουμε, επειδή δεν συμπράττουν οι Σοσιαλιστές, θα το ξαναφέρουμε ασφαλώς στο πρόγραμμα «Aυτοκίνητο-Kαύσιμο», ή αργότερα στις νομοθεσίες για τους κινητήρες Eύρω-3 και Eύρω-4. Περιμένω με αγωνία να δω με πόσο ενθουσιασμό θα δώσει εδώ τη συγκατάθεσή της η Oμάδα του EΣK.
<P>
Kαι την τροπολογία 6 - εδώ συμφωνούμε απόλυτα με το συνάδελφο Brian Simpson - θα την απορρίψουμε. Eίμαι κι εγώ πολιτικός της τοπικής αυτοδιοίκησης και έχουμε μια δημοτική πυροσβεστική υπηρεσία. Πράγματι έχουμε εδώ τα ωραιότερα οχήματα που μπορεί να δει κανείς. Eίναι πάντα καθαρότατα, άριστα συντηρημένα, το ρεζερβουάρ τους γεμάτο, και τουλάχιστον μια φορά την ημέρα ελέγχεται η στάθμη των λαδιών τους. Πραγματικά τα οχήματα αυτά βρίσκονται σε άριστη κατάσταση. Mια εξαίρεση γι' αυτά είναι απόλυτα δικαιολογημένη. Eπίσης, το ότι τα οχήματα ιστορικού ενδιαφέροντος τυγχάνουν ιδιαίτερης προστασίας, το θεωρώ σωστό. Γι' αυτό και θα απορρίψουμε την τροπολογία 6.
<P>
Tροπολογία 7: Nομίζω πως είναι δυνατόν να θέσουμε σε εφαρμογή την όλη υπόθεση σε έξι μήνες. Eδώ θα πρέπει να είμαστε έντιμοι μεταξύ μας.
<P>
Kαι όσον αφορά την τροπολογία 9, δεν μπορώ παρά να υποστηρίξω τον εισηγητή. Eδώ θα πρέπει να ασκήσουμε λίγη πίεση, ώστε ορισμένα οχήματα να τεθούν εκτός κυκλοφορίας, αν δεν πληρούν ορισμένα, πραγματικά βασικά, πράγματα για την ασφάλειά τους, καθώς και για την ασφάλεια των άλλων που συμμετέχουν στην κυκλοφορία - εδώ πρόκειται λ.χ. για τα φρένα. Oι διατάξεις περιορισμού της ταχύτητας, επίσης, είναι θέμα που θα πρέπει να εξεταστεί. Σήμερα, το 50 % της αξίας ενός οχήματος αποδίδεται στα ηλεκτρονικά του. Aυτά είναι σημεία που δεν ελέγχουμε. Eδώ, μπορεί κάτι να μην λειτουργεί καλά. H διάταξη περιορισμού της ταχύτητας είναι το πιο ανώδυνο που μπορεί να ζητήσει κανείς. Στο μέλλον, στους τακτικούς τεχνικούς ελέγχους, θα πρέπει να κάνουμε πολλά ακόμη στον τομέα των ηλεκτρονικών.
<P>
Kαι την τροπολογία 5 που αναφέρεται σε οχήματα με δύο και τρεις τροχούς, θα τη στηρίξουμε ως Oμάδα του EΛK. Ως γνωστόν, περιμένουμε πολύ καιρό τις φαεινές ιδέες της Eπιτροπής επί του θέματος αυτού.
<P>
H Oμάδα του EΛK, λοιπόν, - αν μου επιτρέπεται να συνοψίσω - θα στηρίξει όλες τις τροπολογίες, εκτός της τροπολογίας 6.

<SPEAKER ID=252 LANGUAGE="NL" NAME="Van der Waal">
Κύριε Πρόεδρε, η πρόταση οδηγίας για τον τεχνικό έλεγχο των οχημάτων και των ρυμουλκουμένων τους υποβλήθηκε κυρίως για τους ακόλουθους δύο λόγους: κατά πρώτον, για τη συμπερίληψη των επιβραδυντών που τοποθετούνται σε φορτηρά οχήματα και σε λεωφορεία στον τεχνικό έλεγχο. Κατά δεύτερον, στην οριστική διαμόρφωση της παλιάς οδηγίας του 1977, η οποία έχει τροποποιηθεί επανειλημμένες φορές από τότε που άρχισε να εφαρμόζεται.
<P>
Στην κοινή του θέση, το Συμβούλιο συμπεριέλαβε ορισμένες τροπολογίες του Ευρωπαϊκού Κοινοβουλίου. Παρ'όλα αυτά, η Επιτροπή Μεταφορών και Τουρισμού καταθέτει σε δεύτερη ανάγνωση ακόμα μερικές τροπολογίες επί της κοινής θέσης. Δυστυχώς, δεν είμαστε σε θέση να τις υποστηρίξουμε όλες. Πρόκειται κατ'αρχάς για την τροπολογία η οποία επιτρέπει στα κράτη μέλη να υποβάλουν σε αυστηρότερους ελέγχους και άλλα σημεία εκτός από τα συστήματα πέδησης. Παρόμοιοι όροι δεν τίθενται μέχρι στιγμής για τη χορήγηση έγκρισης για τη διάθεση προϊόντων στην αγορά και θα πρέπει να αναμένεται ότι θα επιφέρουν στρεβλώσεις.
<P>
Το ίδιο ισχύει και για τα πρότυπα εκπομπών κατά την εκκίνηση εν ψυχρώ και τον προσδιορισμό του αντίστοιχου ποσοστού σε μονοξείδιο του άνθρακα. Επίσης, παρεκκλίνοντας από τις προτάσεις της Επιτροπής Μεταφορών, θα επιθυμούσαμε να λαμβάνεται από τα κράτη μέλη η απόφαση του κατά πόσον θα υποβληθούν σε έλεγχο τα λίγα ιστορικά οχήματα που ευρίσκονται σ'αυτά.
<P>
Θα υποστηρίξουμε τις περισσότερες από τις υπόλοιπες τροπολογίες, ωστόσο ευθυγραμμιζόμαστε με την πρόταση της Επιτροπής.

<SPEAKER ID=253 LANGUAGE="FR" NAME="Schlechter">
Κύριε Πρόεδρε, σε δεύτερη ανάγνωση, το Κοινοβούλιο καλείται να αποφασίσει σχετικά με την υποβολή κοινής οδηγίας του Συμβουλίου, που αφορά τον τεχνικό έλεγχο των μηχανοκίνητων οχημάτων και των ρυμουλκουμένων τους.
<P>
Η σχετική έκθεση εμπεριέχει, χωρίς αμφιβολία πολύ θετικά σημεία τα οποία πρέπει να αναδείξουμε και να υποστηρίξουμε. Συγχαίρω τον εαυτό μου για το γεγονός ότι, από δω και πέρα, κάθε κράτος μέλος θα αναγνωρίζει την απόδειξη η οποία θα έχει εκδοθεί σε ένα άλλο κράτος μέλος, ότι ένα μηχανοκίνητο όχημα καθώς και το ρυμουλκούμενο ή το ημι-ρυμουλκούμενό του πέρασαν με επιτυχία ένα τεχνικό έλεγχο απολύτως σύμφωνο με τις διατάξεις της παρούσης οδηγίας.
<P>
Αναρωτιέμαι, παρ&#x02BC; όλ&#x02BC; αυτά τί υπονοούσε ο κύριος Ferber. Επιλέξαμε μια λογική και εφαρμόσιμη πολιτική - αλλά αυτό είναι μια άλλη ιστορία που θα μπορούσαμε να τη συζητήσουμε. Λυπάμαι, όμως, που από την την κοινή θέση εξαιρέθηκε η υποχρέωση των κρατών μελών να προχωρήσουν σε έλεγχο των οχημάτων, ο οποίος θα προηγείται της θέσης σε κυκλοφορία και στον ταχτικό έλεγχο των χαλινών. Πρόκειται βέβαια για δίκοπο μαχαίρι. Πρέπει, πράγματι, να δεχθούμε το γεγονός ότι ο κόφτης είναι μια ηλεκτρο-μηχανική συσκευή η οποία, θεωρητικά, επιδέχεται εξωτερική επέμβαση. Από αυτή την άποψη, ο έλεγχος επιβάλεται.
<P>
Ομως, ένας παρόμοιος έλεγχος προυποθέτει ένα υλικό ελέγχου πάρα πολύ αποτελεσματικό για να ανιχνεύει τους κόφτες που είναι χαλασμένοι, φθαρμένοι ή τροποιημένοι. Πρέπει, λοιπόν, να αναρωτηθούμε, και ο κύριος Επίτροπος είναι ο κατάλληλος για να το κάνει, εάν όλα τα κράτη μέλη είναι πρόθυμα να υποχρεώσουν τις διάφορες υπηρεσίες τεχνικού ελέγχου να επανδρωθούν με ένα τόσο ακριβό, ακριβώς γιατί είναι τόσο αποτελεσματικό, υλικό ελέγχου.
<P>
Η κοινή θέση μου φαίνεται ένα βήμα προς τη σωστή κατεύθυνση. Παρά την έννοια μου να δω τις νομοθετικές διατάξεις να εφαρμόζονται το συντομότερο, νομίζω ότι η προθεσμία των έξι μηνών που προβλέπεται από τον Εισηγητή είναι πολύ σύντομη για να μπορέσουν τα κράτη μέλη να συμορφωθούν με τις νέες διατάξεις.
<P>
Οσο για τη συχνότητα των ελέγχων, νομίζω ότι η τροπολογία 8 του Εισηγητή, η οποία προβλέπει ελέγχους τρία χρόνια μετά την πρώτη χρήση και κατόπιν ετησίως, είναι πολύ λογική. Πιστεύω ειλικρινά ότι ο στόχος της παρούσης οδηγίας αποτελεί ένα βήμα προς τη σωστή κατεύθυνση. Περιλαμβάνει φυσικά ελέγχους πολύ αυστηρούς. Εξυπακούεται ότι τα οχήματα που δεν πληρούν τις προυποθέσεις θα αποσύρονται από την κυκλοφορία, όπως προβλέπεται από την τροπολογία 9 του Εισηγητή.
<P>
Θα έλεγα για να ολοκληρώσω: ευχαριστούμε κύριε Επίτροπε, κάνατε καλή δουλειά. Ευχαριστούμε κύριε Εισηγητά, κάναμε προόδους και αυτό είναι κάτι.

<SPEAKER ID=254 LANGUAGE="EN" NAME="McIntosh">
Κύριε Πρόεδρε, θα ήθελα να υποδεχθώ τον Επίτροπο αυτή την περασμένη ώρα στην Αίθουσα. Ελπίζω ότι θα συμφωνήσει μαζί μου στον θαυμασμό μου για τη νέα εμφάνιση του κ. Simpson. Νομίζω ότι είναι εξαιρετικά κομψός και αποτελεί ικανοποίηση να βλέπουμε τους Σοσιαλιστές να ακολουθούν τη μόδα των Συντηρητικών.
<P>
Θα ήθελα να δηλώσω ότι υποστηρίζω αυτά που είπε ο κ. Simpson σχετικά με τη θέση των αυτοκινήτων που απεκάλεσε οχήματα-βετεράνους. Θα παρακαλούσα να έχω την υποστήριξη του εισηγητή, μιας κατά τα άλλα πολύ καλής εκθέσεως, στην εξέταση απόσυρσης των Τροπολογιών Αριθ. 3 και 6. Η θέση των κλασικών αυτοκινήτων είναι ότι πάντα απήλαυναν ιδιαιτέρων εξαιρέσεων κάτω από τους δικούς μας κανονισμούς στο Ηνωμένο Βασίλειο. Είμαι βέβαια ότι ο Επίτροπος και το Σώμα θα συμφωνήσουν ότι οι κανονισμοί που υπάρχουν στο Ηνωμένο Βασίλειο είναι υποδειγματικοί. Για τα νέα οχήματα, ήδη επιμένουμε για τεχνικό έλεγχο μετά τα τρία χρόνια και εν συνεχεία κάθε χρόνο.
<P>
Ελπίζω ότι η Επιτροπή, αλλά και το Σώμα, θα μας υποστηρίξουν στην πρόβλεψη μιας εξαίρεσης, σύμφωνα με την αρχή της επικουρικότητας, για τα κλασικά αυτοκίνητα. Κατά τα άλλα είμαι βεβαία ότι η ομάδα μου θα υποστηρίξει αυτή την εξαίρετη έκθεση και θα ήθελα να συγχαρώ την Επιτροπή για την υποβολή της παρούσας οδηγίας. Ελπίζω επίσης ότι η Επιτροπή, όταν θα εγκριθεί η οδηγία, θα διασφαλίσει την υλοποίηση της οδηγίας σε όλα ανεξαιρέτως τα κράτη μέλη.

<SPEAKER ID=255 NAME="Kinnock, Neil">
Καταρχάς θα ήθελα να απαντήσω στην πολύ σοβαρή υπενθύμιση που έκανε ο κ. Simpson με την αναφορά του στην τραγωδία του Αμπερφαν πριν από τριάντα χρόνια. Το γεγονός αυτό έχει μια ιδιαίτερη σημασία για μένα διότι μια φορά την εβδομάδα εδίδασκα στο χωριό και ήμουν εκεί το πρωί της ημέρας της τραγωδίας αλλά και για αρκετό χρόνο μετά - στην πραγματικότητα ασχολήθηκα με τις οικογένειες για αρκετούς μήνες μετά. Δεν πιστεύω να υπάρχει κανείς που να έχει ξεχάσει τις τρομακτικές συνθήκες εκείνης της εποχής και όλων εκείνων που επακολούθησαν.
<P>
Η Επιτροπή Μεταφορών και Τουρισμού και ο εισηγητής της, κ. Bellerι, εργάσθηκαν με ταχύτητα για να επαναφέρουν την παρούσα πρόταση στο Σώμα για τη δεύτερη ανάγνωση. Εκτιμώ πάρα πολύ αυτή την ταχύτητα η οποία προφανώς θα διευκολύνει την τελική έγκριση του παρόντος μέτρου πριν από το τέλος του χρόνου.
<P>
Είναι λυπηρό, επομένως, το γεγονός ότι η ταχύτητα με την οποία εξετάστηκε η κοινή θέση φαίνεται ότι είχε ως αποτέλεσμα ορισμένες τροπολογίες οι οποίες δεν μπορούν να γίνουν αποδεκτές. Αναφέρομαι ειδικότερα στις τρεις από τις τέσσερεις τροπολογίες οι οποίες είχαν κατατεθεί προηγουμένως, κατά την πρώτη ανάγνωση, και τις οποίες όπως εξήγησα τότε δεν μπορούσα να υποστηρίξω.
<P>
Η Τροπολογία Αριθ. 1 αναφέρεται στην επιτάχυνση της μεθόδου εργασίας για την επίσημη εξουσιοδότηση. Αυτό σημαίνει ότι η πρόταση αποτελεί μιαν απλή κωδικοποίηση, η οποία όμως δεν είναι έτσι μια και στο κείμενο έχουν προστεθεί σημαντικά νέα στοιχεία. Κατά συνέπεια εφαρμόζεται πλήρως η διαδικασία συνεργασίας, η οποία υπογραμμίζεται από το γεγονός ότι τώρα διεξάγουμε τη συζήτηση επί της δεύτερης ανάγνωσης.
<P>
Η Τροπολογία Αριθ. 5 ζητά από την Επιτροπή να υποβάλει έκθεση για τη σκοπιμότητα διεύρυνσης του μέτρου του τεχνικού ελέγχου στα δίτροχα και τρίτροχα οχήματα. Θα ήθελα να υπενθυμίσω στο Σώμα ότι έχω ήδη δεσμεύσει την Επιτροπή για τη σύνταξη κανονισμών ελέγχου των οχημάτων αυτών και για την στήριξη της σχετικής προτάσεως στα υφιστάμενα συστήματα ελέγχου διαφόρων κρατών μελών. Ούτε εγώ αλλά ούτε και το Κοινοβούλιο χρειαζόμαστε νέα έκθεση. Αντιθέτως αυτό που χρειάζεται είναι μια πρόταση. Προτίθεμαι να υποβάλω παρόμοια πρόταση στην Επιτροπή πριν από το τέλος του έτους.
<P>
Η τρίτη τροπολογία, η οποία εμπίπτει στην κατηγορία των επαναλήψεων - Τροπολογία Αριθ. 10 - ζητά τη διενέργεια της δοκιμής για το διοξείδιο του άνθρακα με κρύο κινητήρα. Ξανά, όπως είχα πει κατά την πρώτη ανάγνωση, εάν δεν υπάρχουν προδιαγραφές ελέγχου με κρύο κινητήρα στην έγκριση του τύπου του οχήματος δεν θα ήταν δικαιολογημένο να επιβάλουμε μια δοκιμή για την οποία δεν θα έχει σχεδιαστεί το όχημα. Ωστόσο είπα επίσης ότι θα διατηρήσω το θέμα σε εκκρεμότητα και, ασφαλώς, εάν οι απαιτήσεις έγκρισης τύπου τροποποιηθούν ώστε να συμπεριλάβουν προδιαγραφές κρύου κινητήρα τότε θα υπάρξει αντικείμενο για ανάλογη τροποποίηση των δοκιμών.
<P>
Μπορώ να κατανοήσω το σκεπτικό για την τέταρτη τροπολογία η οποία επαναλαμβάνεται από την πρώτη ανάγνωση - Τροπολογία Αριθ. 8 - σχετικά με τη συχνότητα των δοκιμών. Αποδέχομαι πλήρως την πολιτική δήλωση στην οποία θέλει να προβεί το Σώμα. Πράγματι η προ πολλών ετών αρχική πρόταση της Επιτροπής προέβλεπε χρονικό διάστημα τριών ετών για την πρώτη δοκιμή, δύο ετών για τη δεύτερη και ετησία κατόπιν. Ελπίζω ότι κάποια μέρα όλα τα κράτη μέλη θα υιοθετήσουν αυτήν την προδιαγραφή, όπως έχουν κάνει ήδη ορισμένα, όπως μας θύμησε η κ. McIntosh. Εν τω μεταξύ δεν θα ήταν πρακτικό να επιβάλουμε στα κράτη μέλη που ακόμη επωφελούνται από τις εξαιρέσεις που υπάρχουν στις τρέχουσες διατάξεις να επιταχύνουν το βήμα τους. Εν τούτοις, επαναλαμβάνω τη δέσμευσή μου από την πρώτη ανάγνωση να περιλάβω μια εκτίμηση για τη συχνότητα διενέργειας των δοκιμών στην έκθεσή μου προς το Κοινοβούλιο που προγραμματίζω για το 1998.
<P>
Στρέφομαι τώρα στην εν τάχει εξέταση των νέων τροπολογιών που έχουν κατατεθεί. Οι Τροπολογίες Αριθ. 3 και 6 επιζητούν να καταργήσουν τη δυνατότητα ενός κράτους μέλους να εξαιρεί από τις δοκιμές πυροσβεστικά οχήματα και ορισμένα άλλα οχήματα ιστορικού ενδιαφέροντος. Οι προτάσεις της δεύτερης ανάγνωσης επιζητούν να δικαιολογήσουν αυτές τις τροπολογίες με τον ισχυρισμό ότι επανεισάγουν τη δυνατότητα των κρατών μελών να δοκιμάζουν και αυτά τα οχήματα. Η κοινή θέση όμως ήδη προβλέπει αυτή τη δυνατότητα. Η τροπολογία του Κοινοβουλίου εν τούτοις θα είχε ως αποτέλεσμα την επιβολή περιττών ελέγχων σε ένα σχετικά μικρό αριθμό οχημάτων που ήδη συντηρούνται σε ένα πολύ καλό επίπεδο.
<P>
Δεν μπορώ να υποστηρίξω την Τροπολογία Αριθ. 2 η οποία θα επέκτεινε τη δυνατότητα εκτέλεσης πιο αυστηρών και συχνότερων δοκιμών σε όλες τις προδιαγραφές και όχι μόνο στις αντίστοιχες του συστήματος πέδησης όπως ισχύει επί του παρόντος. Ο απώτερος στόχος μας είναι να εναρμονίσουμε τις προδιαγραφές των δοκιμών σε επίπεδο που να εγγυώνται την ασφάλεια και η τροπολογία έρχεται σε αντίθεση με τον στόχο αυτό.
<P>
Αναφορικά με την Τροπολογία Αριθ. 4 θα πρέπει να προειδοποιήσω το Σώμα ότι οι έλεγχοι επί των συσκευών περιορισμού της ταχύτητας είναι προβληματικοί. Αναγνωρίζουμε, ωστόσο, την αναγκαιότητα για περαιτέρω μελέτη του θέματος και όταν ολοκληρωθεί θα υποβάλουμε προτάσεις για την θεραπεία του προβλήματος.
<P>
Θα πρέπει επίσης να ζητήσω από το Σώμα να μην φανταστεί ότι ό, τι εγκρίνουμε σήμερα εδώ θα μπορέσει να υλοποιηθεί αύριο. Η προθεσμία των έξι μηνών για την υλοποίηση της οδηγίας, όπως προτείνει η Τροπολογία Αριθ. 7, είναι σαφώς ανεπαρκής. Κατά συνέπεια, και για πρακτικούς και μόνο λόγους, θα πρέπει να επιμείνω στο χρονικό διάστημα ενός έτους.
<P>
Έρχομαι, τέλος, στην Τροπολογία Αριθ. 9. Το Σώμα θα συνειδητοποιεί ότι βλέπω πολύ ευνοϊκά την τροπολογία αυτή μολονότι αναγνωρίζω επίσης ότι εάν γίνει σεβαστό το πνεύμα της κοινής θέσης τότε ο στόχος της τροπολογίας θα έχει επιτευχθεί. Ωστόσο, υπάρχει και μια πρακτική δυσκολία διότι επί του παρόντος δεν υπάρχει κοινή απάντηση σχετικά με τα οχήματα που δεν καλύπτουν τις προδιαγραφές των τεχνικών δοκιμών. Ορισμένα οχήματα δεν μπορούν να φύγουν από τον τόπο των δοκιμών, άλλα μπορούν να πάνε για επισκευή ενώ σε άλλες περιπτώσεις χορηγούνται πιστοποιητικά τα οποία περιλαμβάνουν την υποχρέωση ότι η βλάβη θα επιδιορθωθεί πριν από την επόμενη δοκιμή. Είναι σαφές ότι η κατάσταση αυτή δεν είναι ικανοποιητική και προτίθεμαι να την διερευνήσω περαιτέρω και να την συμπεριλάβω στην έκθεσή μου του 1998. Τότε ίσως να μπορέσουμε να κάνουμε κάτι.
<P>
Λυπούμαι πάρα πολύ που δεν βρίσκομαι σε θέση να αποδεχθώ επισήμως καμία από τις τροπολογίες που ευσυνείδητα έχουν κατατεθεί. Ελπίζω ότι το Σώμα θα κατανοεί πως εάν έπραττα διαφορετικά δεν θα εκπλήρωνα ως αρμόζει τον ρόλο μου στη νομοθετική διαδικασία.
<P>
Ευχαριστώ την επιτροπή και ιδιαίτερα τον κ. Bellerι για την προσοχή που απέδωσαν στο αντικείμενο. Είμαι βέβαιος ότι η διαφωνίες μας στο συγκεκριμένο αντικείμενο δεν θα εμποδίσουν την προσπάθεια επίτευξης των κοινών μας στόχων σε πολλά άλλα θέματα.

<SPEAKER ID=256 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 10 π.μ.

<CHAPTER ID=12>
4ο πρόγραμμμα πλαίσιο για τις δράσεις έρευνας και ανάπτυξης
<SPEAKER ID=257 NAME="Πρόεδρος">
Η ημερήσια διάταξη προβλέπει την συζήτηση επί της προφορικής ερώτησης προς το Συμβούλιο του κ. Σκαπανίνι (O-0172/96), εξ ονόματος της Επιτροπής 'Ερευνας, Τεχνολογικής Ανάπτυξης και Ενέργειας, σχετικά με την επαναχρηματοδότηση του 4ου προγράμματος-πλαισίου για τις δράσεις έρευνας, τεχνολογικής ανάπτυξης και επίδειξης (1994-1998) (Ε&ΤΑ) (C4-0092/96-960034(COD)).

<SPEAKER ID=258 LANGUAGE="IT" NAME="Scapagnini">
Κύριε Πρόεδρε, αγαπητοί συνάδελφοι, κύριε υπουργέ, έχουν περάσει μόνο δυόμισι χρόνια από τότε που, τον Απρίλιο του 1994, το Ευρωπαϊκό Κοινοβούλιο και το Συμβούλιο ολοκλήρωσαν τη διαδικασία συνδιαλλαγής σχετικά με το τέταρτο πρόγραμμα πλαίσιο. Αυτή η ευκαιρία, όπως γνωρίζουμε, σηματοδότησε την πρώη πραγματική εφαρμογή της διαδικασίας συνδιαλλαγής που εισήγαγε η Συνθήκη του Μόαστριχτ. Σ?αυτή την πράξη συναπόφασης της 26ης Απριλίου 1994 τα μέρη αποφάσισαν να επανεξετάσουν την χρηματοδότηση του προγράμματος - πλαισίου, αφήνοντας ανοιχτή τη δυνατότητα μιας οικονομικής αύξησης ύψους 700 εκατομμυρίων ECU ενόψει της ανάπτυξης των χρηματοοικονομικών προοπτικών της Ευρώπης. Αυτή η δυνατότητα χρηματοδότησης θα έπρεπε να υιοθετηθεί όχι αργότερα από την 30η Ιουνίου αυτού του χρόνου. Ενώ το Κοινοβούλιο ολοκλήρωνε την πρώτη ανάγνωση τον Ιούνιο, το Συμβούλιο έρευνας εξαρτούσε την αποφασή του από τα αποτελέσματα του Συμβουλίου ECOFIN της 14ης Οκτωβρίου. Επιπλέον η τότε Προεδρία μην έχοντας παρακολουθήσει την πρόταση που έκανε η Επιτροπή Έρευνας του Κοινοβουλίου, να γίνει το Συμβούλιο Έρευνας μετά το Συμβούλιο ECOFIN, στην πραγματικότητα επέτρεψε να γίνουν οι υπουργοί έρευνας όμηροι των υπουργών οικονομικών.
<P>
Σήμερα, δεν φαίνεται ότι η Προεδρία που είναι υπεύθυνη στο πλαίσιο του Συμβουλίου Έρευνας ανέλαβε φανερά κάποια δράση για να ξεπεράσει αυτό το αδιέξοδο. Το Συμβούλιο Έρευνας της 7ης Νοεμβρίου μάλιστα από την Επιτροπή να συγκεντρώσει πρόσθετους χρηματοδοτικούς πόρους στο πλαίσιο του κονδυλίου του τρίτου προϋπολογισμού των τρεχουσών χρηματοοικονομικών προοπτικών. Σ' αυτό, οφείλω να πω με μεγάλη λύπη, πρέπει να προστεθεί ότι η Προεδρία δεν δέχτηκε να ενημερώσει την Επιτροπή έρευνας σχετικά με τα αποτελέσματα του Συμβουλίου Έρευνας. Σ' εκείνη την ευκαιρία με την ιδιότητά μου ως προέδρου, με τη συμφωνία όλων των αξιότιμων συναδέλφων, έγραφα στον Πρόεδρο Hδnsch ζητώντας του να ανακινήσει το θέμα στο πλαίσιο της τριμερούς συνάντησης που έχει προβλεφθεί γι' αυτήν την εβδομάδα φροντίζοντας κατ' αυτόν τον τρόπο να προστατέψει τα δικαιώματα του Κοινοβουλίου απέναντι στο Συμβούλιο. Θα ήθελα να υπογραμμίσω ότι το Κοινοβούλιο, μέσω της αρμόδιας επιτροπής, επέδειξε τη διάθεσή του για έναν συμβιβασμό, όπως συμβαίνει τώρα στο πλαίσιο των σκέψεων για τον προϋπολογισμό. Το Συμβούλιο, αντίθετα, δεν φαίνεται να κάνει μεγάλες προσπάθειες για να βρει μια οποιαδήποτε μορφή διαλόγου προς αυτή την κατεύθυνση.
<P>
Για να έχει επιτυχία, η διαδικασία συναπόφασης δεν μπορεί να ξεκινήσει μόνο μετά την έγκριση της κοινής θέσης του Συμβουλίου. Η ιρλανδική Προεδρία πρέπει να αναρωτηθεί σχετικά με τις αιτίες που την εμποδίζουν να συνεχίσει τις τελευταίες άτυπες επαφές που ξεκίνησε τον περασμένο Ιούλιο και οι οποίες είχαν φανεί πολλά υποσχόμενες. Αυτό, όμως, κύριε Πρόεδρε δεν είναι μόνο ένα διαθέσιμο ζήτημα. Το ουσιαστικό πρόβλημα είναι εάν το Συμβούλιο Υπουργών θέλει πραγματικά να σεβαστεί τη δέσμευση που είχε αναλάβει τον Απρίλιο του «94. Χωρίς αυτήν την χρηματοδοτική δέσμευση σημαντικά θέματα όπως η έρευνα σχετικά με την αεροναυτική και το διάστημα, την εκπαίδευση στα πολυμέσα και την έρευνα των υδάτων και των ανανεώσιμων πηγών ενέργειας, δεν θα μπορούσαν να αναπτυχθούν και αυτό θα προκαλούσε βέβαια σημαντικές επιπτώσεις στην ανταγωνιστικότητα, την απασχόληση και την περιβαλλοντική προστασία της Ευρωπαϊκής Ένωσης.
<P>
Στην συζήτηση για τον προϋπολογισμό του «97 το Ευρωπαϊκό Κοινοβούλιο εξετάζει - και σχετικά μ' αυτό θα διεξαχθεί ψηφοφορία αύριο - τη δυνατότητα να τεθούν 100 εκατ. ECU στο αποθεματικό για την έρευνα και την τεχνολογική ανάπτυξη. Αυτό το ποσό, που προβλέπεται ως πρόσθετο στην παρούσα πραγματοποίηση του τέταρτου προγράμματος - πλαισίου, δεν θα έπρεπε να υπερβαίνει τα όρια της χρηματοδοτικής πρόβλεψης. Γι' αυτό το σκοπό χρειάζεται μια επίσημη απόφαση σχετικά με την αναθεώρηση του τέταρτου προγράμματος πλαισίου. Προβλέπεται επιπλέον να συμπεριληφθούν άλλα 100 εκατ. ΕCU στον προϋπολογισμό του 1998 και του 1999, εάν το πρόγραμμα επεκταθεί ως το 1999 όπως είχε ήδη ψηφίσει το Ευρωπαϊκό Κοινοβούλιο κατά την πρώτη ανάγνωση.
<P>
Αυτές οι σκέψεις θα έπρεπε να ερμηνευθούν ως ένα σαφές πολιτικό μήνυμα του Ευρωπαϊκού Κοινοβουλίου προς το Συμβούλιο Έρευνας και την Επιτροπή ώστε να διευκρινίσουν ότι η επαναχρηματοδότηση του τέταρτου προγράμματος - πλαισίου δεν εξαρτάται πια από την αναθεώρηση των χρηματοδοτικών προβλέψεων. Ευχόμαστε το Συμβούλιο να μπορέσει να αντιδράσει σ' αυτό το μήνυμα και να εγκρίνει την κοινή του θέση σχετικά με το τέταρτο πρόγραμμα - πλαίσιο τον Δεκέμβριο. Θα ήθελα ωστόσο να καλέσω την Ιρλανδική Προεδρία και ιδιαίτερα τον υπουργό κ. Rabitte ο οποίος φάνηκε τόσο πρόθυμος απέναντί μας να απαντήσει θετικά στην προσφορά της Επιτροπής Έρευνας του Ευρωπαϊκού Κοινοβουλίου σε προετοιμασία της κοινής θέσης, αποφεύγοντας φορμαλιστικές επιχειρηματολογίες. Μόνο μέσω μιας συνεργασίας των οργάνων μας θα μπορέσει να επιτευχθεί ο κοινός στόχος της ευρωπαϊκής έρευνας, συμβάλλοντας έτσι στη δημιουργία νέων θέσεων εργασίας και προάγοντας τις επενδύσεις.

<SPEAKER ID=259 NAME="Rabitte">
Κύριε Πρόεδρε, ευχαριστώ τον κ. Scapagnini που έθεσε το θέμα αυτό. Το Συμβούλιο επανεξέτασε το ζήτημα της προτάσεως της Επιτροπής για συμπληρωματική χρηματοδότηση του τετάρτου προγράμματος πλαισίου για τις δράσεις έρευνας και ανάπτυξης κατά την τελευταία του σύνοδο στις 7 Οκτωβρίου 1996 χωρίς όμως να καταλήξει σε κοινή θεση.
<P>
Θα ενθυμείστε ότι όταν η Επιτροπή υπέβαλε την πρότασή της για τη συμπληρωματική χρηματοδότηση του προγράμματος πλαισίου για την έρευνα, εδήλωσε στο επεξηγηματικό της υπόμνημα ότι θα ήταν αναγκαία μια ουσιαστική αύξηση της παρούσης οροφής δαπανών στην κατηγορία 3 των Δημοσιονομικών Προοπτικών. Στις 7 Οκτωβρίου το Συμβούλιο προσπάθησε να καθορίσει έναν περιορισμένο αριθμό αντικειμένων τα οποία θα μπορούσαν να υλοποιηθούν σε μια βάση δοκιμής και πειράματος αλλά με την απουσία οποιασδήποτε ένδειξης εκ μέρους της Επιτροπής σχετικά με τη διαθεσιμότητα πιστώσεων στην υφισταμένη οροφή πιστώσεων, δεν κατέστη δυνατό να σημειώσει πρόοδο επί του αντικειμένου. Υπόψη των ανωτέρω, το Συμβούλιο απεφάσισε να αναμείνει τον πιθανό καθορισμό εκ μέρους της Επιτροπής πρόσθετων πιστώσεων εντός της οροφής της κατηγορίας 3 των υφισταμένων Δημοσιονομικών Προοπτικών και να επανεξετάσει το ζήτημα κατά την επόμενη σύνοδό του τον Δεκέμβριο έτσι ώστε να οριστικοποιήσει τη θέση του υπό το φως της καταστάσεως του προϋπολογισμού.
<P>
Δεν θα πρέπει να μας διαφεύγει ότι οι αποφάσεις του 1994 για το πρόγραμμα πλαίσιο στις οποίες αναφέρεται ο κ. Scapagnini εδέσμευαν το Συμβούλιο και το Ευρωπαϊκό Κοινοβούλιο για την ανάληψη ενδιάμεσης αναθεώρησης του προγράμματος πλαισίου, ενώ το ποσό των 700 εκατομμυρίων Ecu αποτελούσε τον μέγιστο στόχο για μια πιθανή αύξηση του συνολικού ποσού ανάλογα με την τότε κατάσταση και ιδιαίτερα σε σχέση με τις Δημοσιονομικές Προοπτικές.
<P>
Στη συνέχεια των συμπερασμάτων του Συμβουλίου του Ecofin της 14ης Οκτωβρίου 1996, είναι τώρα σαφές ότι δεν πρόκειται να γίνει αναθεώρηση των Δημοσιονομικών Προοπτικών. Κατά συνέπεια, η αρχική πρόταση της Επιτροπής για συμπληρωματική χρηματοδότηση ύψους 700 εκατομμυρίων Ecu δεν αποτελεί πλέον μια ρεαλιστική υπόθεση εργασίας. Το Συμβούλιο έχει εκτελέσει την υποχρέωσή του να κάνει μια ενδιάμεση αναθεώρηση και θα πρέπει να αποδεχθεί ότι με τις παρούσες συνθήκες του προϋπολογισμού δεν είναι δυνατόν να αντιμετωπιστεί αύξηση του προγράμματος πλαισίου σύμφωνα με τις γραμμές της προτάσεως της Επιτροπής. Το Συμβούλιο αναμένει τώρα μια σαφή θέση από την Επιτροπή ούτως ώστε να προχωρήσει περαιτέρω με το θέμα αυτό.
<P>
Σχετικά με το ζήτημα που θέτει ο κ. Scapagnini όσον αφορά τη θέλησή μου να διατηρήσω τις επαφές μου με το Κοινοβούλιο, θέμα που απετέλεσε αντικείμενο επιστολής μου στον Πρόεδρο Hδnsch στις 10 Οκτωβρίου, επιθυμώ να καταχωρηθεί στα πρακτικά ότι έλαβα μέρος σε απευθείας επαφές με το Κοινοβούλιο και την Επιτροπή του για την Ενέργεια, Έρευνα και Τεχνολογική Ανάπτυξη στις 6 Μαρτίου, 26 Ιουνίου, 9 Ιουλίου, 25 Σεπτεμβρίου στο Δουβλίνο και την περασμένη εβδομάδα στη σύσκεψη της Σοσιαλιστικής Ομάδας. Τον Μάϊο κάλεσα τον κ. Linkohr στο Δουβλίνο αλλά ατυχώς ανέβαλε την επίσκεψή του την τελευταία στιγμή. Στις 7 Οκτωβρίου είχα στο Λουξεμβούργο το Συμβούλιο Έρευνας ακολουθούμενο από την ομιλία που εκφώνησα ως προέδρος του Συμβουλίου Καταναλωτών για να απαντήσω στο Ευρωπαϊκό Κοινοβούλιο, στην Επιτροπή Καταναλωτών, στις 8 Οκτωβρίου. Παρά το βεβαρυμένο αυτό πρόγραμμα προσφέρθηκα να συναντήσω ξανά την Επιτροπή Ενέργειας, Έρευνας και Τεχνολογίας το απόγευμα της 8ης Οκτωβρίου αλλά δεν ήταν βολικό γι' αυτούς, γεγονός που το κατανοώ πλήρως.
<P>
Σε επίσημο επίπεδο οι συνάδελφοί μου και η ιρλανδική αντιπροσωπεία στις Βρυξέλλες έχουν τακτικές επαφές με τη γραμματεία σας από τον Δεκέμβριο του περασμένου έτους και, καθώς γνωρίζετε, το προσωπικό μου έχει συναντηθεί με ΜΕΚ της Επιτροπής Ενέργειας, Έρευνας και Τεχνολογίας στις 16 Ιουλίου εδώ στο Στρασβούργο και πολλές φορές στην Ιρλανδία. Επομένως, πιστεύω ότι τόσο το δικό μου ιστορικό όσο και εκείνο της ιρλανδικής προεδρίας ως συνόλου μπορεί να αντιμετωπίσει την οποιαδήποτε διερεύνηση. Ποτέ δεν υπήρξε εκ μέρους μου ο παραμικρός δισταγμός για τη διατήρηση επαφών με το Κοινοβούλιο. Από την αρχή είμασταν έτοιμοι να το κάνουμε αυτό αλλά δυστυχώς έπρεπε να το κάνουμε εντός των περιορισμών και των εντάσεων της προεδρίας.

<SPEAKER ID=260 NAME="Desama">
(FR ) Κύριε Πρόεδρε, με ιδιαίτερη προσοχή άκουσα την απάντησή σας στην ερώτηση, που σας είχε τεθεί από τον Πρόεδρο της Επιτροπής Έρευνας, Τεχνολογικής Ανάπτυξης και Ενέργειας. Η απάντησή σας δεν με απογοήτευσε, στο μέτρο που δεν περίμενα άλλη απάντηση εκ μέρους σας. Ωστόσο, υποχρεούμαι να διαπιστώσω σήμερα τη φανερή ανεπάρκεια του Συμβουλίου επί του θέματος.
<P>
Εσείς ο ίδιος το υπενθυμίσατε, η συναπόφαση του Απριλίου του 1994, στην οποία συμμετείχα ο ίδιος ενεργά, προέβλεπε μια δική σας απόφαση, πριν από τις 30 Ιουνίου τρέχοντος έτους. Το Ευρωπαϊκό Κοινοβούλιο, από πλευράς του, διπλασίασε τις προσπάθειές του - όπως άλλωστε και η Επιτροπή - υποβάλλοντας μια πρόταση σύμφωνα με ένα πρόγραμμα, το οποίο επέτρεπε στο Συμβούλιο να αποφανθεί πριν από τις 30 Ιουνίου. Δεν το πράξατε. Επικαλεσθήκατε το γεγονός ότι έπρεπε να περιμένουμε τις αποφάσεις κορυφής της Φλωρεντίας, ότι ετούτο, ότι εκείνο, εν ολίγοις δεν ελάβατε καμμία απόφαση.
<P>
Το μήνα Οκτώβριο, είχατε ένα Συμβούλιο Έρευνας . Είχαμε μαζί σας μερικές επαφές, το αναφέρατε εξάλλου προηγουμένως, και επιδείξατε, πράγματι, τότε, μεγάλη προθυμία. Κατά τις επαφές του, το Κοινοβούλιο διαπίστωσε, όπως και εσείς, πως η αδυναμία επανεξέτασης των οικονομικών προοπτικών μετέβαλε το πρόβλημα και αναμφισβήτητα έπρεπε τώρα να αναζητηθούν οι δίοδοι, που θα επέτρεπαν έναν οικονομικό συμβιβασμό. Μολονότι όλοι είναι σύμφωνοι στο θέμα αυτό, τίποτα δεν κινείται.
<P>
Στις 7 Οκτωβρίου, διαπιστώνεται η ίδια ανικανότητα δράσης του Συμβουλίου, το οποίο δεν κατορθώνει, ανεξαρτήτως του ύψους των πιστώσεων, να συμφωνήσει σε έναν ορισμένο αριθμό προτεραιοτήτων. Το Συμβούλιο εκείνο δεν οδήγησε πουθενά. Δυο άσκοπα Συμβούλια, ενώ παρόλ?αυτά, υπάρχει, έτοιμη στο τραπέζι, η πρόταση της Επιτροπής, η πρόταση, η αναφορά του Συμβουλίου.
<P>
Σήμερα μας λέτε: χρειάζεται να περιμένουμε κι άλλο. Μα να περιμένουμε τι; Δεν νομίζω πως στα κείμενα της συνθήκης αναφέρεται το Συμβούλιο Ecofin ως υπερσυμβούλιο. Το Συμβούλιο αποτελεί νομικό πρόσωπο και το Συμβούλιο της Έρευνας δεν έχει μικρότερο κύρος, σε νομικό επίπεδο, από το Συμβούλιο Ecofin . Στην πραγματικότητα, Κύριε ρόεδρε, το Συμβούλιο Έρευνα - και δεν επωμίζεσθε μόνο εσείς την ευθύνη γι?αυτό, κάθε άλλο, και πολύ πιθανόν εσείς λιγότερο από άλλους - το Συμβούλιο Έρευνα έσκυψε κυριολεκτικά το κεφάλι μπροστά στο Συμβούλιο Ecofin . Και περιμένει από το Συμβούλιο Ecofin να του πει: »' Ιδού, πάρτε λίγα ψίχουλα από το γεύμα» .
<P>
Σήμερα βρισκόμαστε σε διαδικασία κατάρτισης του προϋπολογισμού και αύριο το πρωί πρόκειται να ψηφιστεί μια πρόταση από το Ευρωπαϊκό Κοινοβούλιο, προκειμένου να συγκεντρωθεί ένα απόθεμα των 100 εκατομμυρίων ΕCU για το 1997, με την προοπτική να φθάσει τα 300 εκατομμύρια ECU, ώστε να επαναχρηματοδοτηθεί το πρόγραμμα-πλαίσιο για τα τρία επόμενα οικονομικά έτη. Δεν μπορείτε να πείτε ότι το Ευρωπαϊκό Κοινοβούλιο δεν έδωσε, επί του θέματος, δείγματα φαντασίας και καλής θελήσεως.
<P>
Περιμένετε τώρα να σας απευθύνει η Επιτροπή κάποια αντιπρόταση και πιστεύω πράγματι, πως καλό θα ήταν, τώρα, να υποβάλει η Επιτροπή μια τροποποιημένη πρόταση, έτσι ώστε το Συμβούλιο του ερχόμενου Δεκεμβρίου να κατορθώσει πλέον να αποτελέσει ένα Συμβούλιο αποφάσεων βάσει μιας κοινής θέσεως.
<P>
Διότι, Κύριε Πρόεδρε, τα πράγματα οφείλουν να αποφασίζονται μέσω συναποφάσεως με το Ευρωπαϊκό Κοινοβούλιο, και όχι σε ομάδες επιπέδου του Συμβουλίου Ecofin, όχι σε Συμβούλια Υπουργών της οικονομίας. Αυτό πρέπει να πραγματοποιείται στο δικό σας επίπεδο. Στο επίπεδο των επαφών σας με το Ευρωπαϊκό Κοινοβούλιο, το οποίο κατευθύνεται από την Επιτροπή. Αυτό είναι η συνθήκη, μόνο η συνθήκη, αλλά και όλη η συνθήκη. Και σας δηλώνω ευθύς αμέσως ότι, αν το Δεκέμβριο, το Συμβούλιο δεν αναλάβει τις ευθύνες του, σχεδιάζουμε, σε επίπεδο Ευρωπαϊκού Κοινοβουλίου να προσφύγουμε σε κάθε νομική οδό, προκειμένου να καταγγείλουμε την ανεπάρκεια του Συμβουλίου.

<SPEAKER ID=261 LANGUAGE="DE" NAME="Quisthoudt-Rowohl">
Tο όνομά μου είναι πράγματι Quisthoudt-Rowohl, κύριε Πρόεδρε. Kύριε Πρόεδρε, αυτή, τυπικά, είναι μια προφορική ερώτηση προς το Συμβούλιο. Ωστόσο, παρευρίσκονται εδώ και εκπρόσωποι της Eπιτροπής και θα ήθελα να εμβαθύνω κάπως στο θέμα.
<P>
Θα ήθελα να επαναλάβω και πάλι αυτά που όλοι γνωρίζουμε: Στις 26 Aπριλίου 1994, υπήρξε κάποιο αποτέλεσμα από τη διαδικασία συνδιαλλαγής μεταξύ του Kοινοβουλίου και του Συμβουλίου. Ήταν το πρώτο αποτέλεσμα συνδιαλλαγής μετά το Mάαστριχτ, και τότε και τα δύο όργανα ήταν ικανοποιημένα από τη διαδικασία. Tο Συμβούλιο και το Eυρωπαϊκό Kοινοβούλιο, αλλά τονίζω ιδιαίτερα το Συμβούλιο, ήταν σύμφωνα με το αποτέλεσμα. Πέρασαν, λοιπόν, δυόμισι χρόνια σχεδόν από τότε, και παρόλο που η επαναχρηματοδότηση θα έπρεπε να γίνει πριν από την 30η Iουνίου βρισκόμαστε σε έρημο. Δεν βρίσκω άλλη λέξη. Tο Συμβούλιο Έρευνας δεν παίρνει απόφαση; περιμένει το ECOFIN. Tο ECOFIN ζητάει από την Eπιτροπή να κάνει καινούρια πρόταση. Aναρωτιέμαι πραγματικά: Tα ευρωπαϊκά θεσμικά όργανα είναι ανίκανα να λειτουργήσουν; Tι κάνουμε εμείς ως Kοινοβούλιο; H έκθεση Linkohr αναφέρεται σε μια έκθεση της Eπιτροπής, η οποία ζήτησε όχι μόνο μια αύξηση, αλλά - κι αυτό θα ήθελα να το πω ξεκάθαρα στην Eπιτροπή - και μια τελείως νέα έκδοση, ως προς το περιεχόμενο.
<P>
Ακουσα μετά την έκθεση Linkohr ότι η Eπιτροπή έκανε μια καινούρια, κατά κάποιο τρόπο, πρόταση, η οποία, όμως, δεν διαφέρει από την πρώτη, παρόλο που η έκθεση του συναδέλφου μας ήταν διαφορετική από την πρόταση της Eπιτροπής. Γιατί τότε βρισκόμαστε εδώ και γιατί δουλεύουμε; Aυτή είναι η δεύτερη ερώτηση.
<P>
Λόγω της ευθύνης που αισθανόμαστε για τη δύσκολη δημοσιονομική κατάσταση των κρατών μελών - ακόμη και το κράτος μου, η Oμοσπονδιακή Δημοκρατία της Γερμανίας, δεν βρίσκεται, ως γνωστόν, σε ιδιαίτερα καλή κατάσταση, από δημοσιονομική άποψη - προτείνουμε ως Kοινοβούλιο, ένα αποθεματικό 100 εκατ. Ecu - το ακούσατε μόλις τώρα -, με την προοπτική να συνεχιστεί η αύξηση αυτή και τα επόμενα δύο χρόνια. Στην πρόταση αυτή που είναι έντιμη, δεν παίρνουμε καμιά απάντηση. Eρωτώ: Γιατί άραγε δεν μας απαντούν.
<P>
Kατά το διάστημα αυτό - επανέρχομαι πάλι στην Eπιτροπή - η Eπιτροπή δουλεύει επιμελώς πάνω σ' ένα πέμπτο πρόγραμμα πλαίσιο. Aλλά γιατί; Φαίνεται να είστε ανίκανοι προφανώς να φέρετε σε πέρας, σωστά, αυτό το τέταρτο πρόγραμμα πλαίσιο. Tι θα κάνει άραγε η έρευνα τώρα; Tι μπορούν να προσδοκούν οι ερευνητές; Tι μπορεί να περιμένει η μεσαία τάξη απ' αυτήν την Eπιτροπή; Mε λίγα λόγια. Tα έχουμε κάνει τελείως σαλάτα. Δεν βρίσκω άλλη λέξη για την κατάσταση στην οποία βρισκόμαστε.
<P>
Mπορείτε άραγε, κύριε Πρόεδρε του Συμβουλίου, να δώσετε σε μας και στους πολίτες της Eυρώπης μια απάντηση στην ακόλουθη ερώτηση; Γιατί είστε διατεθειμένοι να δώσετε τόσα πολλά χρήματα για τη διατήρηση των υφισταμένων κι εν μέρει ξεπερασμένων δομών, και τόσα λίγα στο μοναδικό τομέα που μας εξασφαλίζει θέσεις εργασίας, στον τομέα δηλαδή της έρευνας και της ανάπτυξης, για την ενίσχυση της καινοτόμου δύναμης της μεσαίας τάξης; Eδώ βλέπω πλήρη ασυμφωνία με τον διακηρυγμένο στόχο του Προέδρου Σαντέρ για μείωση της ανεργίας στην Eυρωπαϊκή Ένωση. Tο πόσο δύσκολο είναι αυτό, μπορείτε να το δείτε από τις προσπάθειες που καταβάλλουν τα κράτη μέλη, σε εθνικό επίπεδο, κι από τα ισχνά, σχετικά, αποτελέσματα. Kι εδώ πάλι, δεν εξαιρώ το κράτος μου.
<P>
Kατά τα άλλα θα πρέπει να πω το εξής: Στις 8 Oκτωβρίου, απ' όσο θυμάμαι, δεν ήσασταν εδώ, κύριε Πρόεδρε. Tο ότι την προηγούμενη εβδομάδα εσείς, ή κάποιος εκπρόσωπός σας, πήγε στη Σοσιαλιστική Oμάδα, δεν είναι επίσημη ενημέρωση του Eυρωπαϊκού Kοινοβουλίου. Kύριε Πρόεδρε, είστε υπουργός και πολιτικός ικανός για να γνωρίζετε πως αυτό έχει κάποια σχέση με την κομματική πολιτική. Yπάρχουμε κι εμείς.

<SPEAKER ID=262 LANGUAGE="SV" NAME="Holm">
Κύριε Πρόεδρε, χαίρομαι που ο κύριος Scapagnini έθεσε αυτή την ερώτηση. Οι συνάδελφοί μου της Επιτροπής έχουν ήδη εξηγήσει τις τεχνικές περιστάσεις. Γι'αυτό δεν σκέφτομαι να τις επαναλάβω. δχω όμως μιά αίσθηση ότι το Συμβούλιο προσπαθεί με κάποιο τρόπο να αποκρύψει κάτι. Τα φορτώνει σε άλλους, π.χ. στο Συμβούλιο ECOFIN. Αυτή η αίσθηση υπάρχει εκεί συνεχώς. Το ερώτημα είναι γιατί δεν υπάρχει θέληση να διατεθούν αυτοί οι πόροι. Τι κρύβεται πίσω απ'αυτούς; Πρόκειται για σημαντική έρευνα, η οποία χρειάζεται για την Ευρωπαϊκή δνωση και για τα κράτη μέλη. Είναι έρευνα η οποία χρειάζεται για την ανανέωση των πηγών ενέργειας και για την εξέλιξη της τεχνολογίας της πληροφορικής. Αυτός είναι ένας τομέας όπου μπορούμε να είμαστε ανταγωνιστικοί και όπου μπορούν να δημιουργηθούν θέσεις εργασίας στην συνέχεια. Γι'αυτό είναι σημαντικό να έχουμε πρόσβαση σ'αυτούς τους πόρους.
<P>
Εμείς από την Ομάδα των Πρασίνων στηρίζουμε φυσικά την έρευνα αυτού του είδους. Αυτό που αντιθέτως δεν στηρίζουμε είναι η έρευνα στον τομέα της σύντηξης. Το Συμβούλιο έχει νωρίτερα κάνει περικοπές στους πόρους του προγράμματος Save II και του προγράμματος Thermie, κάτι για το οποίο λυπάμαι πραγματικά. Γι'αυτό είναι σημαντικό να έχουμε εδώ σήμερα μιά απάντηση από το Συμβούλιο δρευνας και τον Υπουργό στο τι συμβαίνει στην πραγματικότητα.

<SPEAKER ID=263 LANGUAGE="DE" NAME="Linkohr">
Kύριε Πρόεδρε, το βασικό ερώτημα εδώ είναι κατά πόσον άραγε το Συμβούλιο μπορεί ακόμη να παίρνει αποφάσεις, κι αυτό προχωρεί πολύ πιο πέρα από το θέμα της έρευνας.
<P>
Δεν είναι πρόβλημα δικό σας, κύριε Πρόεδρε του Συμβουλίου. Δεν είναι πρόβλημα του κ. Rabitte, αλλά το Συμβούλιο, στο σύνολό του, είναι ανίκανο να πάρει αποφάσεις. Aποφεύγει να πάρει αποφάσεις. Aυτό είπαν σαφέστατα οι κυρίες και οι κύριοι συνάδελφοι πριν από μένα.
<P>
Eδώ θα πρέπει κανείς να αναρωτηθεί: Ποια εικόνα εμφανίζει εξωτερικά η Eυρωπαϊκή Ένωση και τα θεσμικά της όργανα; H Eπιτροπή κάνει προτάσεις για επιχειρησιακές μονάδες (task forces). Δημιουργείται η εντύπωση ότι ξαφνικά κάτι ιδιαίτερο γίνεται σε ευρωπαϊκό επίπεδο. Συγκροτούνται μεγάλες task forces και η βιομηχανία ετοιμάζεται γι' αυτές. Kαι ποιο είναι το αποτέλεσμα; Kαμιά απόφαση, σαπουνόφουσκες - και τελικά ρεζιλευόμαστε. Mέχρι σήμερα δεν ξέρουμε τίποτε. Δεν θα πάρουμε τίποτε; Θα πάρουμε 200 εκατομμύρια; Θα τα πάρουμε μήπως σε δύο χρόνια; Aπαντήσεις στα ερωτήματα αυτά δεν έχουμε, ούτε εμείς ούτε κι εκείνοι που μας παρακολουθούν.
<P>
Eίναι όμως κι ένα πρόβλημα που έχουμε με την Eπιτροπή. Διότι, για την ακρίβεια, θα έπρεπε η Eπιτροπή, ενόψει του ρεαλιστικού, πιθανόν, πλαισίου των 100 εκατ. Ecu για τον επόμενο χρόνο, να επεξεργαστεί την πρότασή της εκ νέου, κατ' αρχήν εσωτερικά τουλάχιστον. Γίνεται λόγος για μια σειρά task forces - στην απόφαση του Συμβουλίου γίνεται και σ' αυτές αναφορά. Kαι το Eυρωπαϊκό Kοινοβούλιο εξέφρασε την άποψή του για έναν κατάλογο task forces. Aν τώρα, τον επόμενο χρόνο, διαθέτουμε μόνο 100 εκατομμύρια, θα πρέπει να τα μοιράσουμε. Kαι τότε θα πρέπει η Eπιτροπή να μας πει ποιες είναι προτεραιότητες.
<P>
Για την ακρίβεια, λοιπόν, είναι ένα πρόβλημα που υπάρχει μεταξύ των τριών μας και το οποίο θα μπορούσε να λυθεί, πέρα για πέρα, μ' έναν τριμερή διάλογο; όχι με στιγμιαίες ενέργειες, αλλά μ' έναν οργανωμένο τριμερή διάλογο. Aυτό, κατά τη άποψή μου, θα μπορούσε να γίνει. Tο πρόβλημα θα οξυνθεί ακόμη περισσότερο από το γεγονός ότι ξεκινήσαμε ήδη τη συζήτηση για το πέμπτο πρόγραμμα πλαίσιο. Kι αυτή η αύξηση του τέταρτου ερευνητικού προγράμματος πλαίσιο είναι κάτι σαν πρόδρομος του πέμπτου ερευνητικού προγράμματος πλαισίου. Aυτές οι task forces είναι κάτι σαν εξέταση σ' αυτό που θα αντιμετωπίσουμε πιθανόν στο πέμπτο ερευνητικό πρόγραμμα πλαίσιο.
<P>
Yπάρχουν και πολύ ενδιαφέρουσες ιδέες. Aλλά μετά θα πρέπει να πάρουμε μια απόφαση. Tο Kοινοβούλιο σάς έκανε μια προσφορά; η Eπιτροπή Προϋπολογισμών υπέβαλε την προσφορά και το Σώμα θα την εγκρίνει. Eίναι μια καλή βάση, πάνω στην οποία θα μπορούσαμε να δουλέψουμε με τρόπο ρεαλιστικό. Eλπίζω να μην χρειάζεται πολύ ακόμη, για να καταλήξουμε σε μια αξιόπιστη βάση, ώστε προς τα έξω να μην βγαίνουν μόνο φούσκες με λόγια, αλλά να παίρνουμε και αποφάσεις.

<SPEAKER ID=264 NAME="Kinnock, Neil">
Κύριε Πρόεδρε, σας ευχαριστώ για την ευκαιρία να παρέμβω την οποία επεζήτησα λόγω των διαρκών αναφορών στην Επιτροπή που έκανε η κ. Quisthoudt-Rowohl.
<P>
Πιστεύω ότι θα πρέπει να επωφεληθώ της ευκαιρίας, και σε καμία περίπτωση ως αμυνόμενος, να απαντήσω στο σημείο που έθεσε σχετικά με το «ποιούς πόρους μπορεί να αναμένει η έρευνα από την Επιτροπή; » Επανέλαβα αυτά που ακριβώς είπε και απαντώ αναφέροντας την άποψη της κοινής λογικής: μόνο τους πόρους που διαθέτουμε και έχουμε το δικαίωμα να δαπανήσουμε. Βλέπω ευνοϊκά τις διαμαρτυρίες που διατυπώθηκαν σχετικά με τους περιορισμούς που επιβάλονται στη χρηματοδότηση των ερευνητικών ιδρυμάτων. Αντιμετωπίζω με μεγάλη συμπάθεια τις διαμαρτυρίες αυτές αλλά, ειλικρινά, δεν είναι θέματα αρμοδιότητος της Επιτροπής. Ίσως το αξιότιμο Μέλος θα μπορούσε να χρησιμοποιήσει πιο αποτελεσματικά τον χρόνο της εάν παρουσίαζε τις διαμαρτυρίες της στα μέλη του Ecofin ή τουλάχιστον, στον εκπρόσωπο της χώρας της στο Συμβούλιο των Υπουργών Οικονομικών και Εθνικής Οικονομίας. Η απάντησή του θα ήταν διαφωτιστική.
<P>
Θα ήθελα επίσης να πω, κύριε Πρόεδρε, ότι σε συνέχεια της αποτυχίας του Συμβουλίου του Ecofin να συμφωνήσει για την αναθεώρηση των Δημοσιονομικών Προοπτικών, είναι σαφές ότι το Συμβούλιο θεωρεί πως η πρόταση της Επιτροπής για τη συμπληρωματική χρηματοδότηση των 700 εκατομμυρίων Ecu είναι ξεπερασμένη και ότι εναπόκειται στην Επιτροπή να προσδιορίσει πρόσθετες χρηματοδοτικές πηγές εντός των ορίων της οροφής της κατηγορίας 3 των τρεχουσών Δημοσιονομικών Προοπτικών. Ακόμη και εάν η αναθεώρηση των Δημοσιονομικών Προοπτικών δεν εξελιχθεί περαιτέρω, η Επιτροπή δεν επιθυμεί να μεταβάλει τη θέση της σχετικά με την αναγκαιότητα και τη δυνατότητα συμπληρωματικής χρηματοδότησης του 4ου προγράμματος πλαισίου.
<P>
Η ανάγκη για την συμπληρωματική χρηματοδότηση δεν αποδεικνύεται ασφαλώς μόνο από τις προτάσεις της Επιτροπής, αλλά δικαιολογείται επιπλέον και από τις πρόσθετες επείγουσες ερευνητικές απαιτήσεις που προήλθαν από τη ΣΕΒ και τις πιθανότητες εμφάνισης συναφών ασθενειών όχι μόνο στον άνθρωπο αλλά και σε άλλα είδη του ζωικού βασιλείου. Αυτό που εξαρτάται από την αναθεώρηση των Δημοσιονομικών Προοπτικών είναι μόνο η κλίμακα και όχι η αρχή της συμπληρωματικής χρηματοδότησης. Προς διευκρίνιση επαναλαμβάνω, με την άδειά σας, την αποφασιστική παράγραφο στο επεξηγηματικό υπόμνημα της Επιτροπής. Αναφέρει: Ακόμη και με τον περιορισμό της προτάσεώς της στα 700 εκατομμύρια Ecu, η Επιτροπή τονίζει ότι η τρέχουσα οροφή στην κατηγορία 3 των Δημοσιονομικών Προοπτικών θα πρέπει να αυξηθεί ουσιαστικά ούτως ώστε να επιτρέψει την ικανοποιητική χρηματοδότηση των προγραμμάτων πλαισίων έρευνας και τεχνολογικής ανάπτυξης καθώς και των διευρωπαϊκών δικτύων. Κατά συνέπεια, η Επιτροπή διατηρεί το δικαίωμα τροποποίησης της παρούσης προτάσεως όταν θα καταθέσει τις προτάσεις της για την αναθεώρηση των Δημοσιονομικών Προοπτικών του 1997 και του 1998 και να τροποποιήσει την πρόταση σύμφωνα με τις αποφάσεις της αρχής που έχει εξουσία επί του προϋπολογισμού σχετικά με το θέμα αυτό. Εν τη απουσία αναθεώρησης των Δημοσιονομικών Προοπτικών αυτή η ικανοποιητική χρηματοδότηση δεν θα καταστεί δυνατή. Ωστόσο, αυτό δεν σημαίνει ότι η συμπληρωματική χρηματοδότηση αποκλείεται εντελώς. Συνεπώς η Επιτροπή εξετάζει τρόπους και μεθόδους για να διασπάσει το αδιέξοδο στο Συμβούλιο και είναι αποφασισμένη να διαμορφώσει μια απάντηση που να μπορεί να λειτουργήσει εγκαίρως για το επόμενο Συμβούλιο Έρευνας το οποίο προγραμματίζεται για τις 5 Δεκεμβρίου υπό την πολύ ικανή προεδρία του Υπουργού τον οποίο με μεγάλη ευχαρίστηση βλέπω να είναι σήμερα ανάμεσά μας.

<SPEAKER ID=265 NAME="Rabitte">
Κύριε Πρόεδρε, καταρχάς συμφωνώ ότι το πρόβλημα είναι σοβαρό. Συμφωνώ επίσης ότι η προθεσμία της 30ης Ιουνίου δεν τηρήθηκε. Αλλά τα Μέλη θα πρέπει να συμφωνήσουν ότι από τις 30 Ιουνίου έχω προσπαθήσει να προωθήσω το θέμα. Για τους λόγους που όλοι γνωρίζουμε το θέμα είναι πολύπλοκο και έχουμε κάνει αξιόλογη πρόοδο τοποθετώντας το και πάλι στην κορυφή της ημερήσιας διάταξης. Το γεγονός αυτό δεν θα πρέπει να επισκιάζει την βαρύτητα των συζητήσεων που εξελίσσονται σχετικά με το 5ο πρόγραμμα. Συνεπώς είναι πολύ σημαντικό να κλείσει. Θα πρέπει να σας αναφέρω τα συμπεράσματα της τελευταίας συνόδου του Συμβουλίου στις 7 Οκτωβρίου, όταν συμφωνήθηκε ότι το θέμα θα έπρεπε να κλείσει στο Συμβούλιο του Δεκεμβρίου. Οι παρατηρήσεις του Επιτρόπου Kinnock είναι πολύ καλοδεχούμενες υπόψη της κατάστασης στην οποία βρισκόμαστε σήμερα.
<P>
Δεν έχει καμιά αξία να ανατρέξω στο ιστορικό του συγκεκριμένου ζητήματος. Όλοι εδώ στο Κοινοβούλιο το γνωρίζουν. Θα πρέπει να σημειωθεί ότι, όταν παρουσιάστηκε το προσχέδιο προϋπολογισμού για το 1997, η Επιτροπή έκανε πολύ σαφές ότι δεν περιελάμβανε πρόβλεψη για τα 700 εκατομμύρια Ecu στα οποία αναφέρθηκε ο κ. Scapagnini. Το ΠΣΠ δεν περιελάμβανε την πρόταση της Επιτροπής γι' αυτήν την αύξηση του χρηματοδοτικού πακέτου του 4ου προγράμματος πλαισίου. Αυτό αποτελούσε συνάρτηση της αξιολόγησης και της εκτίμησης υπό τις συνθήκες που επικρατούν σήμερα.
<P>
Ακουσα επίσης εκείνα που είπαν τα Μέλη σχετικά με την πρόταση του Κοινοβουλίου για τη δημιουργία αποθεματικού 100 εκατομμυρίων Ecu. Ξανά, το αποδέχομαι πλήρως. Μπορεί κάποιος να διαπιστώσει την ανάδυση μιας ομοφωνίας, διότι δεν είναι δυνατό να αγνοηθεί η διαδικασία κατάρτισης του προϋπολογισμού. Δέχομαι - και πάντα δεχόμουν - ότι οι διαδικασίες κατάρτισης του προϋπολογισμού περιλαμβάνουν τόσο το Συμβούλιο όσο και το Κοινοβούλιο. Αλλά οι διαδικασίες πρέπει να ακολουθήσουν τον δρόμο τους και οι πληροφορίες που μας έδωσε ο κ. Scapagnini είναι χρήσιμες και ελπίζω ότι θα μας βοηθήσουν.
<P>
Ο κ. Linkhor έθεσε το ερώτημα του τι σημαίνει αυτό αναφορικά με τη δυνατότητα του Συμβουλίου να καταλήξει σε απόφαση. Ίσως να υπήρξε κάποια νωθρότητα προηγουμένως αλλά το Συμβούλιο είναι αποφασισμένο να κλείσει το θέμα κατά τη σύνοδο του Δεκεμβρίου. Σε απάντηση της άλλης ερώτησης: υπάρχουν ορισμένες προτεραιότητες για τις οποίες πιθανώς να υπήρξε ομοφωνία στο Συμβούλιο σχετικά με το ποιοι είναι οι τομείς προτεραιότητος. Ο Επίτροπος αναφέρθηκε στο πρόβλημα των εμβολίων και των ασθενειών και ειδικότερα στο πρόβλημα της ΣΕΒ, τα αεροναυτικά θέματα είχαν έντονη παρουσία και οι συνδιασμένες μεταφορές και τα πολυμέσα αποτελούν επίσης πιθανότητες.
<P>
Έχω μια προσωπική προτίμηση και το έχω πει και προηγουμένως στο Σώμα ότι εκτός της ενασχόλησης με προβλήματα όπως το πρόγραμμα εμβολιασμού για τη ΣΕΒ και τα αεροναυτικά θέματα, ίσως θα έπρεπε να εξεταστούν επίσης και οι νάρκες κατά προσωπικού. Εκτός από οιεσδήποτε άλλες πτυχές υπάρχει εδώ και μια έντονη απόχρωση ηθικής. Ορισμένα Μέλη του Κοινοβουλίου μου έκαναν έντονα διαβήματα ως προεδρεύοντα. Θα δηλώσω ξανά την ειλικρινή μου δέσμευση να υπερασπίσω αυτή τη θέση στους συναδέλφους μου του Συμβουλίου.
<P>
Η διαδικασία κατάρτισης του προϋπολογισμού πρέπει να ακολουθήσει τον δρόμο της και θα ήταν πολύ αφελές να εκπέμπαμε ένα θετικό μήνυμα και να λέγαμε ότι το δύσκολο αυτό θέμα έχει κλείσει. Παράλληλα όμως δεν μπορεί κανείς να αρνηθεί ότι φαίνεται κάποιο φως στο βάθος του τούνελ. Δέχομαι με ικανοποίηση τα θετικά σχόλια του Επιτρόπου και του Κοινοβουλίου. Εάν αποτύχουμε στη θετική κατάληξη του θέματος είναι βέβαιο ότι αυτό δεν θα οφείλεται στην έλλειψη ενεργειών εκ μέρους της προεδρίας. Είμαι αποφασισμένος ότι θα πρέπει να γίνει έτσι. Τα ζητήματα που περιλαμβάνονται εδώ είναι σημαντικά και είναι ζωτικό να τα επιλύσουμε έτσι ώστε να μπορέσουμε να ασχοληθούμε με το κύριο αντικείμενο το οποίο είναι η μορφή και το περιεχόμενο του 5ου προγράμματος.

<SPEAKER ID=266 NAME="Desama">
(FR ) Κύριε Πρόεδρε, θα επιθυμούσα, να φωτίσω ενδεχομένως ένα αμφιλεγόμενο σημείο, διότι ακούω τον κ. Πρόεδρο του Συμβουλίου να λέει αφ?ενός, πως στις 5 Δεκεμβρίου το Συμβούλιο θα μπορούσε να λάβει μια θέση, αλλά αφ?ετέρου, πως είναι απαραίτητο να περιμένουμε το τέλος της διαδικασίας κατάρτισης του προϋπολογισμού.
<P>
Η διαδικασία κατάρτισης του προϋπολογισμού ασφαλώς δεν θα έχει ολοκληρωθεί στις 5 Δεκεμβρίου, εφ?όσον εκείνη τη περίοδο θα βρισκόμαστε μεταξύ της πρώτης και της δεύτερης ανάγνωσής του. Και όμως, ακριβώς επειδή η διαδικασία κατάρτισης του προϋπολογισμού δεν θα έχει ολοκληρωθεί, είναι απολύτως αναγκαίο το Συμβούλιο Έρευνα της 5ης Δεκεμβρίου να υιοθετήσει μια ξεκάθαρη θέση. Αυτός θα ήταν ο καλύτερος τρόπος να παράσχουν τη βοήθειά τους οι Υπουργοί Έρευνας στο Κοινοβούλιο, απέναντι στο άλλο σκέλος οικονομικής εξουσίας, που αποτελεί το Συμβούλιο.

<SPEAKER ID=267 NAME="Scapagnini">
Kύριε Πρόεδρε, δύο πολύ σύντομες ερωτήσεις κλείνοντας. Η μια προς την Επιτροπή που αφήνουμε και εκκρεμή, χωρίς απάντηση. Πότε αλήθεια σκέφτεται η Επιτροπή να απαντήσει στην ερώτηση που διατύπωσε το Συμβούλιο; Και τέλος, μια ειδική ερώτηση προς το Συμβούλιο υπό το φως των δηλώσεων του κυρίου Υπουργού: είναι διατεθειμένο το Συμβούλιο να επαναλάβει τις άτυπες συναντήσεις με την Επιτροπή Έρευνας όσο το δυνατόν γρηγορότερα, έτσι ώστε να καταστήσει πραγματικά ενεργό αυτόν τον διάλογό μας;

<SPEAKER ID=268 NAME="Kinnock, Neil">
Σε απάντηση της ερωτήσεως μπορώ να δηλώσω εν συντομία: ελπίζω στα μέσα Νοεμβρίου.

<SPEAKER ID=269 NAME="Rabitte">
Δεν έχω καμιά αντίρρηση για την επανάληψη παρόμοιων ανεπίσημων συναντήσεων με σκοπό την επίλυση του όλου θέματος το συντομότερο δυνατόν.

<SPEAKER ID=270 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 10 π.μ.
<P>
(Η συνεδρίαση λήγει στις 11.25 μ.μ.)

