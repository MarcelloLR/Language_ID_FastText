<CHAPTER ID="021">
Δασικές πυρκαγιές το καλοκαίρι του 2009 (συζήτηση) 
<SPEAKER ID="140" NAME="Πρόεδρος">
" ημερήσια διάταξη προβλέπει τη δήλωση της Επιτροπής σχετικά με τις δασικές πυρκαγιές το καλοκαίρι του 2009.
<SPEAKER ID="141" NAME="Σταύρος Δήμας">
Μέλος της Επιτροπής. - Κυρία Πρόεδρε, θα ήθελα πρώτα απ' όλα να εκφράσω τη συμπαράστασή μου σε εκείνους που επλήγησαν από τις πρόσφατες δασικές πυρκαγιές.
<P>
Εφέτος το καλοκαίρι, η Κοινότητα είχε σημαντική συνεισφορά στην κατάσβεση των πολλών και δύσκολων δασικών πυρκαγιών που εκδηλώθηκαν σε διάφορα κράτη μέλη. Το πιλοτικό πρόγραμμα της τακτικής ευρωπαϊκής εφεδρείας πυρόσβεσης της Ευρωπαϊκής Ένωσης διαδραμάτισε σημαντικό ρόλο και παρείχε βοήθεια στα κράτη μέλη που επλήγησαν από τις δασικές πυρκαγιές.
<P>
Θα ήθελα να ευχαριστήσω ιδιαίτερα το Ευρωπαϊκό Κοινοβούλιο που ενέκρινε τη χρηματοδότηση του πιλοτικού αυτού προγράμματος. Πρέπει να αναφέρω επίσης ότι αυτό το πιλοτικό πρόγραμμα είναι μικρό μέρος, μερική υλοποίηση προτάσεων και ιδεών, της έκθεσης του Michel Barnier στον οποίο επίσης εκφράζω τις ευχαριστίες μου.
<P>
Με αυτό το πιλοτικό πρόγραμμα ενισχύθηκε ουσιαστικά ο κοινοτικός μηχανισμός πολιτικής προστασίας και, κατά συνέπεια, η δυνατότητα συνεισφοράς σε χώρες που πλήττονται από φυσικές καταστροφές.
<P>
Μέσω του ευρωπαϊκού μηχανισμού πολιτικής προστασίας, η Γαλλία, η Ιταλία, η Ισπανία, και άλλα κράτη μέλη της Ευρωπαϊκής Ένωσης, προσέφεραν εναέρια μέσα πυρόσβεσης στην Ελλάδα, στην Ιταλία, στην Πορτογαλία καθώς και σε άλλες χώρες. Για πρώτη φορά μάλιστα δύο κοινοτικά πυροσβεστικά αεροσκάφη συμμετείχαν μαζί με τα ελληνικά, με τα πορτογαλικά, με τα γαλλικά εναέρια μέσα στην προσπάθεια κατάσβεσης στο πλαίσιο πιλοτικού προγράμματος για τη δημιουργία αυτόνομης κοινοτικής δύναμης πυρόσβεσης.
<P>
Με αφορμή αυτές τις πρόσφατες πυρκαγιές πολλές ήταν πάλι οι φωνές που ακούστηκαν από πολιτικούς, επιστήμονες, δημοσιογράφους, απλούς πολίτες, για την ανάγκη δημιουργίας σε ευρωπαϊκό επίπεδο μιας εξειδικευμένης δύναμης αντιμετώπισης πυρκαγιών, η οποία να μπορεί να επεμβαίνει άμεσα και αποτελεσματικά όταν τα εθνικά μέσα πυρόσβεσης δεν επαρκούν.
<P>
Έχουν καταβληθεί μεγάλες προσπάθειες προς την κατεύθυνση αυτή, προς τη δημιουργία δηλαδή μιας αυτόνομης δύναμης επέμβασης για την αντιμετώπιση των δασικών πυρκαγιών και, όπως είπα, η συμπαράσταση του Ευρωπαϊκού Κοινοβουλίου ήταν καθοριστική. Μας επέτρεψε να εξασφαλίσουμε κονδύλια για την ενοικίαση πυροσβεστικών αεροσκαφών και, για πρώτη φορά εφέτος το καλοκαίρι, συστήσαμε και θέσαμε σε λειτουργία την περίοδο από 1η Ιουνίου μέχρι 30 Σεπτεμβρίου, δύναμη αεροπυρόσβεσης υπό την εποπτεία της Ευρωπαϊκής Επιτροπής -την Ευρωπαϊκή Τακτική Εφεδρεία Δασοπυρόσβεσης- αεροσκάφη της οποίας συμμετείχαν στις επιχειρήσεις πυρόσβεσης στις διάφορες χώρες, συγκεκριμένα σε έξι περιπτώσεις από τις εννέα στις οποίες εκλήθη να συνδράμει ο μηχανισμός πολιτικής προστασίας της Ευρωπαϊκής Ένωσης για τον οποίο κινητοποιήθηκαν.
<P>
Πράγματι, ανάμεσα στα εθνικά εναέρια μέσα -είτε ελληνικά, είτε πορτογαλικά, είτε ιταλικά- και σε αυτά τα οποία ήλθαν από άλλες χώρες, συμμετείχαν και τα αμιγώς κοινοτικά πυροσβεστικά αεροσκάφη, τα οποία μάλιστα επιχειρούσαν με τα διακριτικά σήματα της Ευρωπαϊκής Ένωσης και όχι κάποιου κράτους μέλους.
<P>
Το πιλοτικό αυτό πρόγραμμα έχει ως στόχο να καλύψει τυχόν κενά στο εναέριο δυναμικό των κρατών μελών και όχι να υποκαταστήσει τα διαθέσιμα εθνικά μέσα. Τα ναυλωμένα εφεδρικά αεροσκάφη χρησιμοποιήθηκαν εφέτος, όπως είπα, στην Πορτογαλία, στη νότιο Γαλλία και Κορσική, στην Ιταλία και στην Ελλάδα, στην περιοχή της Αττικής, όπου είχαμε τις μεγάλες πυρκαγιές. Εδρεύουν στη νήσο Κορσική, η οποία βρίσκεται σε ίση απόσταση επέμβασης από τα δύο γεωγραφικά άκρα της Μεσογείου.
<P>
Θεωρώ ότι είναι επείγουσα πλέον η ανάγκη δημιουργίας αυτόνομης ικανότητας αντιμετώπισης φυσικών καταστροφών σε κοινοτικό επίπεδο. Ελπίζουμε ότι το πιλοτικό αυτό πρόγραμμα θα αποτελέσει τον πυρήνα μιας μελλοντικής ευρωπαϊκής δύναμης ταχείας επέμβασης για την καταπολέμηση δασικών πυρκαγιών ή και άλλων φυσικών καταστροφών ή καταστροφών που προκαλούνται από τον άνθρωπο.
<P>
Βεβαίως, υπάρχουν σχετικά ορισμένες διαφορετικές σκέψεις, ειδικότερα, όσον αφορά το θέμα των δασικών πυρκαγιών· ορισμένοι επικαλούνται την αρχή της επικουρικότητας στον τομέα της διαχείρισης και της προστασίας του δασικού πλούτου. Υφίστανται όμως και επιφυλάξεις ως προς την παραχώρηση περαιτέρω αρμοδιοτήτων στην Επιτροπή στον τομέα της πολιτικής προστασίας. Επίσης, υπάρχουν επιχειρήματα ότι η ύπαρξη μιας ευρωπαϊκής δύναμης αντιμετώπισης πυρκαγιών θα έδινε μια πλαστή αίσθηση ασφάλειας σε πολλές εθνικές αρχές οι οποίες, ενδεχομένως, θα παραμελούσαν τις απαραίτητες επενδύσεις που απαιτούνται σε ανθρώπινο δυναμικό, σε μέσα καταπολέμησης και κυρίως στον τομέα της πρόληψης των πυρκαγιών ή άλλων φυσικών καταστροφών.
<P>
Πέρα από αυτές τις αντιδράσεις προκύπτουν και ορισμένα πρακτικά προβλήματα, προβλήματα συντονισμού, ειδικότερα για το θέμα των δασικών πυρκαγιών. Παραδείγματος χάριν, με βάση ποια κριτήρια και ποιες προτεραιότητες θα καθορίζονται και πώς θα χρησιμοποιούνται οι ευρωπαϊκές εναέριες μονάδες πυρόσβεσης σε περίπτωση πυρκαγιάς που βρίσκεται σε εξέλιξη σε πολλές χώρες ταυτόχρονα, π.χ. στην Πορτογαλία και στην Ελλάδα ταυτόχρονα.
<P>
Όλα αυτά τα ζητήματα πάντως θα αναλυθούν σε έκθεση που θα υποβάλει η Ευρωπαϊκή Επιτροπή προς συζήτηση στο Συμβούλιο Υπουργών και το Ευρωπαϊκό Κοινοβούλιο αναφορικά με τη λειτουργία του πιλοτικού προγράμματος εφέτος το καλοκαίρι.
<P>
Πρέπει και το Συμβούλιο και το Ευρωπαϊκό Κοινοβούλιο και η Επιτροπή να πειστούν και να συνεργαστούν για τη δημιουργία αυτού του μηχανισμού. Βεβαίως, ενδιαμέσως θα πρέπει τα κράτη μέλη να μην αμελούν ούτε στο ελάχιστο τις υποχρεώσεις τους στον τομέα της ενημέρωσης, της εκπαίδευσης και της πρόληψης.
<P>
Θα πω δύο λόγια ακόμη για το μηχανισμό πολιτικής προστασίας ο οποίος ιδρύθηκε το 2001 και ο οποίος τα πρώτα έτη λειτουργούσε με λίγες παρεμβάσεις. Από το 2005 και μετά έχουμε πενταπλασιάσει τις επεμβάσεις τόσο στην Ευρωπαϊκή Ένωση όσο και εκτός αυτής, περίπου 50% εντός της Ευρωπαϊκής Ένωσης και 50% εκτός της Ευρωπαϊκής Ένωσης, και έχουμε βελτιώσει πάρα πολύ το συντονισμό, αλλά και τη βοήθεια την οποία παρέχουμε μέσω του μηχανισμού της πολιτικής προστασίας.
<P>
Και είναι γνωστό πόσο σημαντική ήταν η παρέμβαση τόσο στην περίπτωση του τσουνάμι, όσο και του τυφώνα Κατρίνα. Μάλιστα και στις δύο αυτές περιπτώσεις ήμασταν οι πρώτοι οι οποίοι στείλαμε ειδικούς στους τόπους των καταστροφών. Αλλά, όπως είπα και προηγουμένως, έχουμε πολλά να κάνουμε και όποιος διαβάσει την έκθεση Barnier θα δει πόσο μπορούμε να προχωρήσουμε την πολιτική προστασία προς όφελος των ευρωπαίων πολιτών και της προστασίας, βεβαίως, του περιβάλλοντος.
<SPEAKER ID="142" NAME="Θεόδωρος Σκυλακάκης">
εξ ονόματος της Ομάδας PPE. - Κυρία Πρόεδρε, στη νότια Ευρώπη καταστρέφονται κάθε χρόνο 400 000 εκτάρια δασών. Πρόκειται για μια καταστροφή μεγάλου μεγέθους και συστηματικότητας. Στις επόμενες δεκαετίες το πρόβλημα θα χειροτερέψει. Για 30 με 40 χρόνια τουλάχιστον θα ζήσουμε -ό,τι και να κάνουμε από πλευράς μείωσης των αερίων του θερμοκηπίου- μία κλιματική επιδείνωση την οποία, ιδιαίτερα στη νότια Ευρώπη όπου τα δάση είναι ευάλωτα, θα τη βιώσουμε αρνητικά. Θα ζήσουμε στο μέλλον με μεγαλύτερες πυρκαγιές και χειρότερους κινδύνους.
<P>
Υπό κανονικές συνθήκες, η αντιμετώπιση των πυρκαγιών αποτελεί αρμοδιότητα και υποχρέωση των κρατών μελών. Και τα κράτη μέλη στη νότια Ευρώπη αντιμετωπίζουν δεκάδες χιλιάδες πυρκαγιές το χρόνο με επιτυχία. Κάθε τόσο όμως, υπό εξαιρετικές συνθήκες, υπάρχουν πυρκαγιές μεγάλης καταστροφικότητας όπου η εξωτερική βοήθεια και αλληλεγγύη είναι αναγκαία.
<P>
Το σχέδιο απόφασης που προτείνουμε εκ μέρους του Ευρωπαϊκού Λαϊκού Κόμματος στηρίζεται σ' αυτές τις διαπιστώσεις και αναδεικνύει, μεταξύ άλλων, πόσο επείγουσα είναι η δημιουργία μιας αποτελεσματικής ευρωπαϊκής δύναμης άμεσης επέμβασης, στην οποία αναφέρθηκε ο Επίτροπος κύριος Δήμας και η οποία προτείνεται στην έκθεση Barnier.
<P>
Αναδεικνύει την ανάγκη ευέλικτης και άμεσης κινητοποίησης των πόρων του ευρωπαϊκού ταμείου αλληλεγγύης, την ανάγκη να αντιμετωπιστούν ως προτεραιότητα οι δασικές πυρκαγιές στη νότια Ευρώπη στο υπό επεξεργασία σχέδιο δράσης της Ένωσης για την προσαρμογή στην κλιματική αλλαγή, την ανάγκη να υποβληθεί το ταχύτερο δυνατό η πρόταση της Επιτροπής για μια ευρωπαϊκή πολιτική όσον αφορά την αντιμετώπιση των φυσικών καταστροφών.
<P>
Για τη χώρα μου, και προπαντός για τους πολίτες που επλήγησαν, είναι σημαντικό η απόφαση αυτή να υπερψηφιστεί από το Ευρωπαϊκό Κοινοβούλιο. Είναι σημαντικό το Σώμα να δείξει την ευαισθησία του σ' αυτό το κρίσιμο για τη νότια Ευρώπη θέμα.
<SPEAKER ID="143" NAME="Άννυ Ποδηματά">
εξ ονόματος της Ομάδας S&D. - Κυρία Πρόεδρε, κύριε Επίτροπε, φέτος, για μια ακόμη χρονιά, η ιστορία των δασικών πυρκαγιών επαναλαμβάνεται, επιδεινώνεται, και ερχόμαστε κάθε φθινόπωρο, κατόπιν εορτής, να συζητήσουμε για την αποκατάσταση των πληγεισών περιοχών και την ανακούφιση των πληγέντων.
<P>
Στην Ελλάδα θρηνούμε και πάλι φέτος εκατοντάδες χιλιάδες εκτάρια καμένης γης, ανυπολόγιστης οικολογικής και οικονομικής καταστροφής ενώ αντίστοιχη είναι η έκταση της καταστροφής και στην Ισπανία, την Πορτογαλία, την Ιταλία και τη Γαλλία.
<P>
Κύριε Επίτροπε, ένα πράγμα είναι σαφές και το υπαινιχθήκατε: ότι δεν καταφέρνουμε να αντλήσουμε μαθήματα από τα λάθη του πρόσφατου παρελθόντος. Εδώ και έξι τουλάχιστον χρόνια μιλάμε για μια κοινή ευρωπαϊκή δύναμη πολιτικής προστασίας, πάγιο αίτημα του Ευρωπαϊκού Κοινοβουλίου, της οποίας όμως η σημασία απαξιώνεται από τα λάθη ορισμένων εθνικών κυβερνήσεων. Λάθη στο σχεδιασμό και στην εφαρμογή αποτρεπτικών μηχανισμών και μέτρων πρόληψης, αδυναμία ή αβουλία επιβολής αυστηρής νομοθεσίας που να καθιστά υποχρεωτική την αναδάσωση των κατεστραμμένων περιοχών, μη αξιοποίηση όλων των διαθέσιμων κοινοτικών πόρων για την αποκατάσταση των πληγέντων.
<P>
Σε κοινοτικό επίπεδο, πέρα από τη δύναμη πολιτικής προστασίας, η άμεση ενεργοποίηση των κονδυλίων του ταμείου αλληλεγγύης και, κυρίως, η αποδέσμευσή του από τους γραφειοκρατικούς μηχανισμούς οφείλουν να αποτελούν τις βασικές προτεραιότητες της Επιτροπής.
<P>
Τέλος, κύριε Επίτροπε, γνωρίζετε καλά, καλύτερα από μας, ότι βρισκόμαστε μπροστά σε μια νέα γενιά πυρκαγιών, τις λεγόμενες πυρκαγιές υψηλής έντασης, οι οποίες συνδέονται άμεσα με την κλιματική αλλαγή και πλήττουν κυρίως τα δάση της Μεσογείου και της νότιας Ευρώπης. Χρειαζόμαστε λοιπόν, άμεσα, επανασχεδιασμό της δασικής προστασίας σε εθνικό και σε κοινοτικό επίπεδο με προσαρμογή της πρόληψης και της αντιμετώπισης πυρκαγιών στα νέα δεδομένα και ένταξη των πολιτικών αυτών στο πλαίσιο των δρομολογούμενων μέτρων για την προσαρμογή των χωρών μελών στην πρόκληση των κλιματικών αλλαγών.
<SPEAKER ID="144" NAME="Izaskun Bilbao Barandica" LANGUAGE="ES">
Κυρία Πρόεδρε, κύριε Επίτροπε, ευχαριστούμε πολύ για τις εξηγήσεις σας.
<P>
Πράγματι, θεωρώ ότι πρέπει να υπάρξει κοινοτική πολιτική, κατά κύριο λόγο για την πρόληψη των πυρκαγιών, και είδαμε ότι αυτό συνέβη κατά τη διάρκεια του καλοκαιριού.
<P>
Θα ήθελα επίσης να ξεκινήσω την ομιλία μου ενθυμούμενος τους τέσσερις πυροσβέστες που πέθαναν τον Ιούνιο στην Horta de Sant Joan της Ταραγόνα, και να εκφράσω τα συλλυπητήριά μου προς τις οικογένειες και τους συναδέλφους τους.
<P>
Χρειαζόμαστε μια πολιτική πρόληψης, αλλά και μια πολιτική συντονισμού. Δεν θα πρέπει να ξεχνούμε ότι για πολλές πυρκαγιές υπάρχουν υποψίες ότι είναι αποτέλεσμα κερδοσκοπικής πολιτικής και βασίζονται σε προθέσεις οικοδόμησης. Ως εκ τούτου, θεωρώ ότι πρέπει να εργαστούμε και στην Ευρώπη με στόχο την προώθηση της ασφάλειας μέσω ερευνών και τυποποίησης των κυρώσεων για τα εγκλήματα κατά του περιβάλλοντος. Πρέπει επίσης να λάβουμε υπόψη το ενδεχόμενο δίωξης των υπευθύνων κάνοντας χρήση του ευρωπαϊκού εντάλματος σύλληψης.
<P>
Οι επαγγελματίες πρέπει να λάβουν τους αναγκαίους πόρους ώστε να μπορέσουν να αναπτύξουν καινοτόμους μηχανισμούς υπολογισμού του καιρού, των ανέμων και της θερμοκρασίας, ούτως ώστε να μπορούν να εργάζονται έχοντας λάβει όλες τις αναγκαίες προϋποθέσεις, διότι εντέλει αυτοί μας προστατεύουν όλους.
<SPEAKER ID="145" NAME="Μιχάλης Τρεμόπουλος">
εξ ονόματος της Ομάδας Verts/ALE. - Κυρία Πρόεδρε, είναι πράγματι ενδιαφέρον το ότι κυρίως οι Έλληνες μιλούν γι' αυτό το σημαντικότατο θέμα που απασχολεί όλο τον ευρωπαϊκό Νότο, μια και καταστρέφονται τακτικά από τεράστιες δασικές πυρκαγιές μεγάλες εκτάσεις και υποβαθμίζεται η ποιότητα ζωής, η βιοποικιλότητα, η περιφερειακή ανάπτυξη και το μέλλον των πολιτών.
<P>
Συχνά, οι δασικές πυρκαγιές, όπως πρόσφατα στην Ελλάδα, οφείλονται σε ελλιπείς και αντικρουόμενες δασικές και οικιστικές πολιτικές που ευνοούν τους εμπρησμούς και τις παράνομες ενέργειες με στόχο την εκποίηση των δασικών εκτάσεων. Δυστυχώς, και τα δύο μεγάλα κόμματα έχουν προσπαθήσει να αμβλύνουν, να μειώσουν τη συνταγματική προστασία των δασών.
<P>
Οι συνεχείς πιέσεις για αλλαγή των χρήσεων γης και για επέκταση των οικισμών και, βέβαια, οι ανεξέλεγκτοι σκουπιδότοποι οι οποίοι καίγονται ή αυτοαναφλέγονται, σε συνδυασμό με την κλιματική αλλαγή, που για κάποιους είναι απλά άλλοθι, αυξάνουν πλέον τις πιθανότητες για περισσότερες φυσικές καταστροφές.
<P>
Είναι λοιπόν σημαντικό να εστιάσουμε περισσότερο στην πρόληψη, την προστασία και την έγκαιρη αντιμετώπιση των κινδύνων, σ' ένα ευρωπαϊκό επίπεδο μέσα από συντονισμένες και συνεργατικές δράσεις. Σ' αυτό το πλαίσιο πρέπει να εξασφαλίσουμε την εφαρμογή μιας κοινής ευρωπαϊκής, βιώσιμης πολιτικής για τα δάση και να διασφαλίσουμε ότι τα χρήματα από τα ταμεία συνοχής της περιφερειακής ανάπτυξης και της κοινωνικής αλληλεγγύης, που προορίζονται για την πρόληψη και τη διαχείριση των κινδύνων καθώς και για την αποκατάσταση των πληγεισών περιοχών, χρησιμοποιούνται όντως με ορθολογικό και βιώσιμο τρόπο.
<P>
Τα κονδύλια που δίνονται για την αποκατάσταση των πληγεισών περιοχών πρέπει να αξιοποιούνται στη βάση ορθολογικών μέτρων αναδάσωσης αλλά και επιστημονικών μελετών, ενώ τονίζουμε ότι πρέπει να επιστρέφονται από τα κράτη μέλη όταν διαπιστώνεται ο αποχαρακτηρισμός των πληγεισών δασικών εκτάσεων προς όφελος της οικιστικής ή της τουριστικής ανάπτυξης.
<P>
Στο παρελθόν, και μόλις πριν από δύο χρόνια, το Κοινοβούλιο είχε κάνει συστάσεις με ψηφίσματα για την πρόληψη και την καίρια αντιμετώπιση των φυσικών κινδύνων που, δυστυχώς, δεν έχουν υλοποιηθεί με αποτελεσματικό τρόπο. Πιστεύουμε ότι η μακροχρόνια προστασία των δασών και της βιοποικιλότητας είναι εφικτή μόνο μέσα από την εφαρμογή βιώσιμων πολιτικών πρόληψης και διαχείρισης των κινδύνων σε εθνικό, περιφερειακό και τοπικό επίπεδο με την ενεργή συμμετοχή των τοπικών κοινωνιών, τη συγκράτηση του πληθυσμού των ανθρώπων της υπαίθρου και τη δημιουργία νέων "πράσινων" επαγγελμάτων, τη διά βίου εκπαίδευση και κατάρτιση, την ενδυνάμωση των δασικών υπηρεσιών με έμφαση στις εθελοντικές ομάδες δασοπυρόσβεσης.
<P>
Τέλος, πρέπει να εντείνουμε τις προσπάθειες για την ανάπτυξη πιο αποτελεσματικών μηχανισμών έγκαιρης αντιμετώπισης των φυσικών καταστροφών μέσα από την ενδυνάμωση της μόνιμης δύναμης πολιτικής προστασίας που ανέφερε ο κύριος Δήμας αλλά και την παραπέρα αξιοποίηση των συμπερασμάτων της έκθεσης Barnier. Σ' αυτά τα πλαίσια, καταθέτουμε σήμερα ψήφισμα στο Ευρωπαϊκό Κοινοβούλιο με την ελπίδα ότι θα κάνουμε κάποιο βήμα σε ό,τι αφορά τη σύμπραξη και τη συνεργασία των κρατών για μια ουσιαστική πρόληψη και αντιμετώπιση των φυσικών καταστροφών, αλλά και την πιο αποτελεσματική χρήση των κονδυλίων της Ευρωπαϊκής Ένωσης για το σκοπό αυτό. Το χρωστάμε στα παιδιά μας.
<SPEAKER ID="146" NAME="Νικόλαος Χουντής">
εξ ονόματος της Ομάδας GUE/NGL. - Κυρία Πρόεδρε, η χώρα μου, η Ελλάδα, για τρίτη συνεχή χρονιά, βιώνει τεράστιας έκτασης καταστροφικές πυρκαγιές. Οι πυρκαγιές του 2007, από τις χειρότερες τραγωδίες αυτού του είδους, αλλά και οι φετινές στη βορειοανατολική Αττική, ανέδειξαν τη γύμνια του συστήματος αντιπυρικής και περιβαλλοντικής προστασίας.
<P>
Θυμίζω, ότι η Αθήνα είναι η ευρωπαϊκή πρωτεύουσα η οποία έχει τη μικρότερη αναλογία σε πράσινο ανά κάτοικο, που έχει τους υψηλότερους ατμοσφαιρικούς ρύπους και ότι οι πυρκαγιές του 2007 και του 2009 έχουν επιδεινώσει το περιβαλλοντικό πρόβλημα.
<P>
Μπορεί οι κλιματικές αλλαγές να ερμηνεύουν έως ένα βαθμό τις καταστροφές που έχουμε στη νότια Ευρώπη. Όμως υπάρχουν ελλείψεις και στις εθνικές πολιτικές, αλλά και στην πολιτική της Ευρωπαϊκής Ένωσης στο βαθμό που δεν έχει ενσωματώσει ικανοποιητικά την κλιματική αλλαγή στην περιβαλλοντική στρατηγική.
<P>
Οι ελληνικές κυβερνήσεις ανέχονται να δομούνται καμένες περιοχές και να σφετερίζεται η δημόσια περιουσία ενώ υπάρχει ανελαστικότητα από τα ταμεία της Ευρωπαϊκής Ένωσης. Κατόπιν τούτου, κύριε Επίτροπε, θέλω να σας ρωτήσω: προτίθεται η Ευρωπαϊκή Επιτροπή να συμβάλει στη θεσμική θωράκιση των δασών της χώρας με την άμεση κινητοποίηση της διαδικασίας κατάρτισης και κύρωσης των δασικών χαρτών που, εάν υπήρχαν, ίσως να είχαμε αποφύγει αυτούς τους εμπρησμούς;
<P>
Προτίθεται να συγχρηματοδοτήσει άμεσα αντιπλημμυρικά και αντιδιαβρωτικά έργα προκειμένου να μην υπάρξουν νέες καταστροφές στις πληγείσες περιοχές; Προτίθεται να προχωρήσει σε χρηματοδοτήσεις των κατάλληλων αναδασώσεων, διότι δεν πραγματοποιούνται σε επαρκή βαθμό, για την αναπλήρωση των καταστροφών; Τέλος, προτίθεται η Ευρωπαϊκή Επιτροπή να συζητήσει με την όποια νέα κυβέρνηση προκύψει από τις επόμενες εκλογές στην Ελλάδα για τη δημιουργία μητροπολιτικού πάρκου στο πρώην αεροδρόμιο του Ελληνικού, πράξη που θα δώσει ανάσα ζωής στην Αττική;
<P>
Σας ευχαριστώ πολύ και εύχομαι χρόνια πολλά για την ονομαστική γιορτή του κυρίου Επίτροπου, όπως λέμε στην Ελλάδα!
<SPEAKER ID="147" NAME="Νίκη Τζαβέλα">
εξ ονόματος της Ομάδας EFD. - Κυρία Πρόεδρε, κύριε Επίτροπε χάρηκα ιδιαίτερα που σας είδα και σας άκουσα. Θεωρώ ότι αυτά που είπατε αποτελούν και την απάντηση στην επιστολή που σας στείλαμε τη δεύτερη μέρα των πυρκαγιών, όπου είχαμε την πρόταση για μια κοινή δράση του Νότου της Ευρώπης όσον αφορά την πρόληψη και την αντιμετώπιση των πυρκαγιών καθώς και συγκεκριμένες εξειδικευμένες προτάσεις που είχαμε κάνει.
<P>
Θα ήθελα επίσης να προσθέσω ότι πολύ χαίρομαι που βλέπω ότι όλοι οι ευρωβουλευτές, των ελληνικών κομμάτων και του ισπανικού κόμματος, ανταποκρίθηκαν στην έκκληση που κάναμε για μία κοινή παρουσία στο Ευρωπαϊκό Κοινοβούλιο και μία κοινή προσπάθεια για τη χάραξη ευρωπαϊκής στρατηγικής όσον αφορά την αντιμετώπιση των φυσικών καταστροφών.
<P>
Κύριε Επίτροπε, από ό,τι φαίνεται οι κλιματικές αλλαγές έχουν ως αποτέλεσμα τις πυρκαγιές και τις πλημμύρες και αποτελούν ένα πολύ μεγάλο δομικό φαινόμενο πλέον. Διότι είναι δομικό φαινόμενο οι πυρκαγιές και οι πλημμύρες τις οποίες παρατηρούμε.
<P>
Μεσοπρόθεσμα και βραχυπρόθεσμα δεν θα έπρεπε να σκεφθούμε. Θα έπρεπε να θέσουμε τις βάσεις για μια μακροπρόθεσμη στρατηγική. Για το λόγο αυτό θα πρέπει να ενωθούν οι κυβερνήσεις των μεσογειακών κρατών σε μια προσπάθεια να πείσουν τους βόρειους εταίρους μας για την αναγκαιότητα αυτού του μηχανισμού που αναφέρατε, τόσο στα πλαίσια της επικουρικότητας όσο και στα πλαίσια της αλληλεγγύης.
<P>
Κατάλαβα, κύριε Επίτροπε, ότι έχετε προβλήματα από τη βόρεια Ευρώπη, όσον αφορά την τήρηση της επικουρικότητας. Εύχομαι το φαινόμενο των φυσικών καταστροφών να αφορά μόνο τη νότια Ευρώπη. Πολύ φοβάμαι, όμως, ότι οι κλιματικές αλλαγές προχωρούν με τόσο μεγάλη ταχύτητα που μπορεί να έχουμε φυσικές καταστροφές -άλλου χαρακτήρα- και στη βόρεια Ευρώπη. Πολύ καλά λοιπόν κάνετε και προτείνετε να χαράξουμε αυτή τη στρατηγική της πρόληψης και της αντιμετώπισης των φυσικών φαινομένων.
<P>
Προς το παρόν υπάρχει αυτή η μικρή μονάδα που εδρεύει στην Κορσική. Λειτούργησε καλά το καλοκαίρι. Είναι επιτακτική ανάγκη αυτή η μονάδα να αναπτυχθεί και να στηριχθεί ο Επίτροπος Περιβάλλοντος στη σχετική με το θέμα εισήγησή του, τόσο στην Επιτροπή όσο και στο Συμβούλιο. Θα έκανα έκκληση προς τους ευρωβουλευτές των χωρών του Νότου να συνεργαστούν με τις κυβερνήσεις τους και να στηρίξουν τις εισηγήσεις του κυρίου Δήμα και στην Επιτροπή και στο Συμβούλιο, πράγμα το οποίο είναι προς όφελος όλων των χωρών του Νότου.
<P>
Είδα την πρόταση του ΕΛΚ η οποία με βρίσκει σύμφωνη. Πράγματι χαίρομαι που προχώρησε το ψήφισμά τους. Θα προσέθετα δε και κάτι άλλο σ' αυτό το ψήφισμα το οποίο προωθεί το ΕΛΚ. Έχοντας ως αρχή ότι οι κλιματικές αλλαγές έχουν ως αποτέλεσμα τις πυρκαγιές και τις πλημμύρες, θα πρέπει η Επιτροπή στη Διάσκεψη της Κοπεγχάγης να δώσει ιδιαίτερη έμφαση στη χάραξη στρατηγικής για την πρόληψη και την αντιμετώπιση των φυσικών καταστροφών, να καθορίσει τον προϋπολογισμό που θα χρειαστεί για να καλύψει την πρόληψη και καταστολή φυσικών καταστροφών, καθώς και να ενισχύσει προς το σκοπό αυτό την πρότυπη μονάδα της ευρωπαϊκής τακτικής εφεδρείας δασοπυρόσβεσης.
<P>
Αναμένουμε, κύριε επίτροπε να δούμε στην Ατζέντα της Κοπεγχάγης, πολύ υψηλά και σε πρώτη προτεραιότητα, την Ευρωπαϊκή στρατηγική για την πρόληψη και την αντιμετώπιση των φυσικών καταστροφών.
<SPEAKER ID="148" NAME="Franz Obermayr" AFFILIATION="NI">
(DE) Κυρία Πρόεδρε, κυρίες και κύριοι, αυτό που συνέβη στην Ελλάδα το φετινό καλοκαίρι δεν πρέπει να επαναληφθεί ποτέ στην Ευρώπη. Συνολικά 75 πυρκαγιές κατέκαψαν μόνο την Ελλάδα, έξι εκ των οποίων είχαν βγει εντελώς εκτός ελέγχου, με τη χειρότερη όλων, όπως ακούσαμε σήμερα, βόρεια της Αθήνας, κοντά στην πρωτεύουσα. Μόνο χάρη στις θαρραλέες προσπάθειες και την αυτοθυσία των κατά κύριο λόγο εθελοντικών πυροσβεστικών δυνάμεων και άλλων εθελοντικών οργανώσεων απετράπη η ανεξέλεγκτη καταστροφή από τις πυρκαγιές σε πολλές περιοχές και περιορίστηκαν στο ελάχιστο οι ανθρώπινες τραγωδίες.
<P>
Για τον λόγο αυτόν, τρέφω μεγάλο σεβασμό για τους συντρόφους μου, τους εθελοντές πυροσβέστες, ο εξοπλισμός των οποίων -για να το θέσω ευγενικά- συχνά δεν ήταν ακριβώς η τελευταία λέξη της τεχνολογίας, όπως ακούσαμε. Όταν χρησιμοποιώ τις λέξεις "συνάδελφοι" ή "σύντροφοι", το κάνω διότι και εγώ είμαι εδώ και δεκαετίες μέλος εθελοντικής οργάνωσης πυροσβεστών στην Αυστρία και, επομένως, νιώθω ιδιαίτερη συμπάθεια και συμπάσχω με τις προσπάθειές τους.
<P>
Θα ήθελα να περάσω στις παρατηρήσεις της Επιτροπής. Θεωρώ ότι έχει τεράστια σημασία οι ευρωπαϊκές ομάδες δράσης να βοηθούν εκεί όπου οι εγχώριοι πυροσβέστες δεν τα καταφέρνουν μόνοι τους. Είμαι, ωστόσο, πεπεισμένος επίσης ότι το παλαιό ρητό "συν Αθηνά και χείρα κίνει" αποτελεί πολύ σημαντικό αξίωμα, και για τον λόγο αυτόν, θεωρώ επίσης πολύ σημαντική τη δημιουργία μηχανισμών πολιτικής προστασίας. Το μόνο που μπορώ να κάνω εν προκειμένω είναι να συστήσω και να παρακινήσω σε χρήση της υπάρχουσας τεχνογνωσίας, ιδίως στην Κεντρική Ευρώπη, στη Γερμανία και την Αυστρία, δηλαδή των συστημάτων εθελοντών των χωρών αυτών, των εθελοντών πυροσβεστών που έχουν δοκιμαστεί για πάνω από έναν αιώνα.
<P>
Όντας ο ίδιος πυροσβέστης, θα ήταν χαρά μου να εδραιώσω επαφές με τις περιφερειακές και εθνικές εθελοντικές πυροσβεστικές αρχές. Σε τέτοιες περιπτώσεις έχει επίσης ενδιαφέρον να κάνεις κάτι ο ίδιος και εάν αυτό γίνει δεκτό, προτίθεμαι να εκτελέσω πιλοτικό πρόγραμμα σε συνεργασία με τους έλληνες φίλους μας με στόχο τη δημιουργία μιας εθελοντικής πυροσβεστικής υπηρεσίας σε επιλεγμένη περιφέρεια ή δήμο. Θα ήταν επίσης μεγάλη χαρά μου να βοηθήσω ενεργά και να συμμετάσχω σε ένα τέτοιο πρόγραμμα, σε συνεργασία με τους συναδέλφους μου από την ένωση επαρχιακών ομάδων πυροσβεστών της Άνω Αυστρίας.
<SPEAKER ID="149" NAME="Michel Barnier" AFFILIATION="PPE">
(FR) Κυρία Πρόεδρε, κύριε Επίτροπε, κυρίες και κύριοι, θα ήθελα βεβαίως να ευχαριστήσω τον Επίτροπο Δήμα για την παρουσία και τις απαντήσεις του, καθώς και για την προσοχή που εξακολουθεί να επιδεικνύει σε σχέση με όλες αυτές τις καταστροφές.
<P>
Μαζί φέραμε εις πέρας πολύ μεγάλο έργο όταν ο Πρόεδρος Barroso μου ζήτησε να εκπονήσω έκθεση, στην οποία ο Επίτροπος αναφέρθηκε, σχετικά με τη δημιουργία ευρωπαϊκής δύναμης πολιτικής προστασίας.
<P>
Υπέβαλα την εν λόγω έκθεση στις 9 Μαΐου 2006. Όταν την ξαναδιαβάζω και βλέπω όλες τις καταστροφές που έχουν συμβεί, συνειδητοποιώ ότι παραμένει έκθεση τοπικού χαρακτήρα.
<P>
Κυρία Τζαβέλα, προφανώς και δεν αφορά αποκλειστικά την Ελλάδα. Κάθε χώρα πλήττεται, και θα ήθελα να προσθέσω ότι δεν πρόκειται μόνο για τις φυσικές καταστροφές, υπάρχουν και ανθρωπογενείς καταστροφές, αυτές δηλαδή που προκαλούνται από τους ανθρώπους. Αναφέρομαι εν προκειμένω σε ναυτικές τραγωδίες -το Erika και αμέτρητες άλλες- καθώς και σε βιομηχανικά ατυχήματα, όπως εκείνο του Τσέρνομπιλ. Υπάρχουν επίσης και άλλες φυσικές καταστροφές, εκτός από τις πυρκαγιές. Αναφέρομαι στο τσουνάμι. Κάποια ημέρα μπορούμε να περιμένουμε ένα τσουνάμι στη Μεσόγειο όπως εκείνο που στις αρχές του 20ού αιώνα κατέστρεψε ολοσχερώς την πόλη Μεσσίνα.
<P>
Για να είμαι ειλικρινής, κύριε Επίτροπε, κυρίες και κύριοι, τα μέσα που χρησιμοποιούμε δεν είναι σε θέση να αντιμετωπίσουν αυτές τις καταστροφές, οι οποίες θα αυξηθούν από τις επιπτώσεις της υπερθέρμανσης του πλανήτη και της αύξησης των μεταφορών. Αυτός είναι και ο λόγος για τον οποίο θεωρώ ότι πρέπει να είμαστε περισσότερο φιλόδοξοι.
<P>
Είμαι ευγνώμων απέναντι στην Επιτροπή, στον Επίτροπο Δήμα και στο σύνολο των ομάδων του από τη Γενική Διεύθυνση, διότι θέτουν σε εφαρμογή τον μηχανισμό πολιτικής προστασίας. Θεωρώ ότι πρέπει να προχωρήσουμε ακόμα περισσότερο. " ενισχυμένη συνεργασία μπορεί να πραγματοποιηθεί με εκείνα τα κράτη μέλη που το επιθυμούν. Εάν δεν συμφωνούμε και οι 27 για τη σύσταση αυτού του μηχανισμού πολιτικής προστασίας, ας ξεκινήσουμε με 12 ή 15 από εμάς. Τότε, θα διαπιστώσετε ότι αυτό μας επηρεάζει όλους.
<P>
Συναθροίζοντας τις καταστροφές, μπορώ να πω ότι όλοι πλήττονται από αυτές: τις πλημμύρες που έπληξαν τη Γερμανία το 2002, τις μεγάλες πανδημίες ακόμα και την τρομοκρατία. Αυτός, κύριε Επίτροπε, είναι ο λόγος για τον οποίο θα ήθελα να αναλάβει η Επιτροπή την πρωτοβουλία να προχωρήσει περισσότερο και να προτείνει και στα κράτη μέλη να προχωρήσουν και αυτά περισσότερο. Το Κοινοβούλιό μας, η Επιτροπή Περιβάλλοντος, Δημόσιας Υγείας και Ασφάλειας των Τροφίμων και η Υποεπιτροπή Ασφάλειας και Άμυνας θα σας υποστηρίξουν σε αυτές τις πρωτοβουλίες με σκοπό την πρόληψη.
<SPEAKER ID="150" NAME="Edite Estrela" AFFILIATION="S&amp;D">
(PT) Κυρία Πρόεδρε, κύριε Επίτροπε, να που είμαστε πάλι εδώ και συζητούμε για τις πυρκαγιές, διότι κάθε χρόνο τμήμα των δασών της Ευρώπης καταστρέφεται από πυρκαγιές. Με την κλιματική αλλαγή και την υπερθέρμανση του πλανήτη, το μέλλον δεν φαντάζει ιδιαίτερα ρόδινο.
<P>
Οι φυσικές καταστροφές είναι αναπόφευκτες, αλλά πρέπει να προληφθούν. Αυτό μπορούμε να το κάνουμε άμεσα μειώνοντας τις εκπομπές αερίων του θερμοκηπίου και χαράσσοντας μια κατάλληλη δασική πολιτική που θα αναγνωρίζει τις πολλαπλές υπηρεσίες που προσφέρουν τα δάση στο περιβάλλον, ιδίως ως δεξαμενές αποθήκευσης διοξειδίου του άνθρακα.
<P>
Για να είμαστε δίκαιοι, ο ευρωπαϊκός μηχανισμός πολιτικής προστασίας λειτουργεί καλύτερα, και αρκετά κράτη μέλη έχουν καταβάλει μεγάλες προσπάθειες και έχουν επενδύσει σε σημαντικό βαθμό όσον αφορά την πρόληψη των πυρκαγιών και τις πυροσβεστικές υπηρεσίες ταχείας αντίδρασης. Για παράδειγμα, στη χώρα μου την Πορτογαλία, εγκρίθηκε σχέδιο που περιλαμβάνει την επαναχάραξη των ζωνών της χώρας, την κατάρτιση συγκεκριμένου προϋπολογισμού για την πυρόσβεση, την αναθεώρηση της νομοθεσίας καθώς και πρόγραμμα για την αποκατάσταση των καμένων περιοχών. Παρόλα αυτά, εξακολουθούμε να έχουμε πυρκαγιές.
<P>
Όλα τα κράτη μέλη που πλήττονται από πυρκαγιές πρέπει να κάνουν περισσότερα και να τα κάνουν καλύτερα, και η Ευρωπαϊκή Επιτροπή πρέπει με τη σειρά της να εγκρίνει τις προτάσεις που έχει υποβάλει το Κοινοβούλιο σε μια σειρά ψηφισμάτων. Υπάρχουν αρκετά έγγραφα που υποδεικνύουν λύσεις. Ήδη αναφέρθηκε εδώ το έγγραφο Barnier και άλλα που έχουν υποβληθεί από το Κοινοβούλιο. Εγώ η ίδια υπήρξα εισηγήτρια έκθεσης σχετικά με τις φυσικές καταστροφές στην Επιτροπή Περιβάλλοντος, Δημόσιας Υγείας και Ασφάλειας των Τροφίμων, και έχω επίσης υποβάλει και ορισμένες προτάσεις.
<P>
Πρέπει να πούμε σε εκείνα τα κράτη μέλη που χρησιμοποιούν οικονομικά επιχειρήματα για να δικαιολογήσουν την καθυστέρησή τους να τελειοποιήσουν τον μηχανισμό ότι η πρόληψη είναι φθηνότερη από τη θεραπεία. Είναι επίσης πάρα πολύ σημαντικό να συναφθεί κατά τη Διάσκεψη της Κοπεγχάγης διεθνής συμφωνία για την καταπολέμηση της κλιματικής αλλαγής -φιλόδοξη συμφωνία- και, κύριε Επίτροπε, ακόμα αναμένουμε μια οδηγία για τις πυρκαγιές παρόμοια με εκείνη που αφορά τις πλημμύρες.
<SPEAKER ID="151" NAME="François Alfonsi" AFFILIATION="Verts/ALE">
(FR) Κυρία Πρόεδρε, φέτος το καλοκαίρι, η Κορσική έπεσε και αυτή με τη σειρά της θύμα πολύ σοβαρών πυρκαγιών, ακριβώς όπως και η Σαρδηνία, η Καταλονία, η Ελλάδα, οι Κανάριοι Νήσοι και τόσες ακόμα περιοχές της Ευρώπης.
<P>
Όσον αφορά τους πληγέντες κατοίκους, καταρχάς, η Ομάδα μας θα ήθελε να ζητήσει την εγγύηση ευρωπαϊκής αλληλεγγύης μέσω χρησιμοποίησης του Ταμείου Αλληλεγγύης.
<P>
Τι σκοπεύει να κάνει η Επιτροπή εν προκειμένω; Αυτό είναι το πρώτο ερώτημα που θα ήθελα να θέσω στον κύριο Επίτροπο.
<P>
Στις 23 Ιουλίου, η θερμοκρασία στην Κορσική έφτασε σε εξαιρετικά υψηλό επίπεδο: 44 βαθμοί, πολύ ξηρή ατμόσφαιρα και πολύ έντονος σιρόκος. Υπό τέτοιες συνθήκες, οι οποίες θα γίνονται ολοένα συχνότερες λόγω της υπερθέρμανσης του πλανήτη, οι εγχώριοι πόροι έφτασαν στα όριά τους, παρά το γεγονός ότι τα προηγούμενα έτη ο καιρός ήταν πιο ήπιος και η Κορσική είχε γλιτώσει.
<P>
Για εμένα, το μάθημα είναι απλό: υπό τέτοιου είδους καιρικές συνθήκες, συνθήκες που μπορούν να προβλεφθούν, πρέπει να είμαστε σε θέση να βασιζόμαστε σε έναν ευρωπαϊκό μηχανισμό πολιτικής προστασίας όπως αυτός που προτείνεται στην έκθεση Barnier, ο οποίος θα καταστήσει δυνατή την καταπολέμηση των πυρκαγιών ιδίως στην αρχή τους, προτού ξεφύγουν από τον έλεγχο, διότι μετά θα είναι αργά. Όταν ξεσπά πυρκαγιά σε ένα δάσος, σταματά μόνο όταν καεί ολόκληρο το δάσος.
<P>
Ως εκ τούτου, έχει σημασία να προχωρήσουμε πολύ περισσότερο από το πιλοτικό πρόγραμμα που αναφέρατε, κύριε Επίτροπε. Τι σκοπεύει να κάνει η Επιτροπή για να θέσει όσο το δυνατόν συντομότερα σε εφαρμογή αυτήν τη δύναμη πολιτικής προστασίας που θα ανταποκριθεί στη μεγάλη πρόκληση που αντιμετωπίζουν όλοι οι Ευρωπαίοι όσον αφορά την προστασία του περιβάλλοντος και, ιδίως, την καταπολέμηση των πυρκαγιών στην περιοχή της Μεσογείου;
<P>
Είναι σωστό ότι ο προϋπολογισμός για το 2010 δεν προβλέπει τίποτα για την εν λόγω δύναμη;
<P>
Έχουμε υποβάλει τροπολογία σχετικά με τα παραπάνω. Ας ελπίσουμε ότι οι μεγάλες Ομάδες, και ιδίως η Ομάδα του Ευρωπαϊκού Λαϊκού Κόμματος (Χριστιανοδημοκράτες), στην οποία ανήκει ο κ. Barnier, θα συμφωνήσουν να μας βοηθήσουν να εξασφαλίσουμε την έγκριση της εν λόγω τροπολογίας.
<SPEAKER ID="152" NAME="Γεώργιος Τούσσας" AFFILIATION="GUE/NGL">
Κυρία Πρόεδρε, Οι πυρκαγιές είναι βαθιά πολιτικό πρόβλημα που με ιδιαίτερη οξύτητα παρουσιάζεται σε χώρες όπως είναι η Πορτογαλία, η Ισπανία, η Γαλλία, η Ιταλία και η Ελλάδα, με οδυνηρές συνέπειες σε ό,τι αφορά τους λαούς αλλά και το περιβάλλον.
<P>
Σε ό,τι αφορά την εμπειρία μας από την Ελλάδα, οι πυρκαγιές, που κατέκαψαν τη βορειοανατολική Αττική, τον Κιθαιρώνα, την Εύβοια και άλλες περιοχές της Ελλάδας προκαλώντας ανυπολόγιστες καταστροφές, είναι αποτέλεσμα της εμπρηστικής πολιτικής της ΕΕ και των εναλλασσόμενων κυβερνήσεων και στη χώρα μας που θέλουν τη γη, τα δάση και τους ορεινούς όγκους εμπόρευμα της καπιταλιστικής οικονομίας.
<P>
Αυτή η άκρως επικίνδυνη πολιτική οπλίζει το χέρι των εμπρηστών που, σύμφωνα με τα γεγονότα και τις καταγγελίες κατοίκων αυτών των περιοχών που πλήγηκαν από τις πυρκαγιές, και αυτή τη φορά έδρασαν βάσει σχεδίου. Ας είμαστε ξεκάθαροι: ο οποιοσδήποτε μηχανισμός, όσο και αν εξοπλιστεί με τα πιο σύγχρονα μέσα, εάν δεν αντιμετωπιστούν τα ουσιαστικά προβλήματα της εμπορευματοποίησης και της αλλαγής χρήσης της γης, δεν θα μπορέσει να ανακόψει αυτό το σοβαρό πρόβλημα που καταστρέφει το περιβάλλον και υποθηκεύει το μέλλον του πλανήτη γενικότερα.
<P>
Οι πρώτες τραγικές συνέπειες αυτής της πολιτικής εκδηλώθηκαν ήδη στην Εύβοια στις 12 Σεπτεμβρίου του 2009 -πριν από λίγες μέρες- με τις καταστροφικές πλημμύρες που έπνιξαν την πυρόπληκτη Εύβοια. Τα ελλιπή αντιπλημμυρικά έργα και το σαθρό από τις πυρκαγιές έδαφος, σε συνδυασμό με την ένταση της βροχής, προκάλεσε το θάνατο ενός ατόμου, τεράστιες καταστροφές σε χωριά, δρόμους, γέφυρες και άλλες υποδομές. " καταστροφή αυτή δεν δικαιολογείται από τη σφοδρή βροχόπτωση. Δεν είναι μοιραίο σε κάθε φυσικό φαινόμενο, οι εργαζόμενοι να θρηνούν ζωές και να βλέπουν κατεστραμμένο το φτωχικό τους βιός και το περιβάλλον.
<P>
Είναι επιτακτική ανάγκη να χρηματοδοτηθούν άμεσα μέτρα καταγραφής των ζημιών, αποζημίωσης των πληγεισών λαϊκών οικογενειών, της αγροτιάς και των κτηνοτρόφων χωρίς καμία αλλαγή χρήσης γης, καθώς και αναδάσωσης των καμένων εκτάσεων. Πρέπει επίσης να μετατραπεί σε δημόσια περιουσία η ιδιοκτησία των μεγάλων ιδιωτικών εκτάσεων στα βουνά και τα δάση και επιπρόσθετα να υπάρξει ανασυγκρότηση και αναβάθμιση των δυνάμεων της δασικής υπηρεσίας...
<P>
(" Πρόεδρος διακόπτει τον ομιλητή)
<SPEAKER ID="153" NAME="Mario Mauro" AFFILIATION="PPE">
(IT) Κυρία Πρόεδρε, κυρίες και κύριοι, δεν υπάρχει αμφιβολία ότι το μέσο του προϋπολογισμού με το οποίο έχει εξοπλιστεί η Ευρωπαϊκή Ένωση προκειμένου να αντιμετωπίσει ένα τόσο σημαντικό ζήτημα είναι χρήσιμο -αναφέρομαι στο Ταμείο Αλληλεγγύης- αλλά είναι επίσης αλήθεια ότι επισημαίνουμε το ζήτημα της ευελιξίας από το 2007, όταν θεωρούσαμε ότι έπρεπε να ασκήσουμε κριτική στην προσέγγιση που εφαρμόζεται με το εν λόγω μέσο.
<P>
Είναι σημαντικό η διαχείριση του μέσου αυτού να είναι όσο γίνεται πιο ευέλικτη, ώστε να μπορεί να αντιμετωπίζει προβλήματα που μεταβάλλονται από τη μία μέρα στην άλλη. Για παράδειγμα, σωστά ζητείται από τα κράτη μέλη να παράσχουν έγγραφα που σχετίζονται με τα συμβάντα εντός σύντομου χρονικού διαστήματος -όχι μεγαλύτερου από 10 εβδομάδες- αλλά τότε γιατί δεν ορίζεται το ίδιο χρονικό διάστημα και για την απάντηση σε αυτά;
<P>
Ταυτόχρονα, συνειδητοποιούμε ότι, μολονότι η έκταση των καταστροφών έχει κάποια σημασία, θα πρέπει να εξετάζεται κατ' αναλογία με όσα έχει να αντιμετωπίσει κάθε μεμονωμένη περιοχή, ώστε να μπορέσουμε να κατανοήσουμε και να αντιληφθούμε τι χρειάζονται οι εκάστοτε κάτοικοί της. Για αυτόν ακριβώς τον λόγο, το Κοινοβούλιο, από κοινού με την Επιτροπή Προϋπολογισμών και άλλες επιτροπές, υποβάλλει εδώ και καιρό σχόλια υπόψη του Συμβουλίου, τα οποία όμως το Συμβούλιο παριστάνει πως δεν βλέπει. Εάν μπορέσει να αναθεωρηθεί η πτυχή της ευελιξίας, τότε το Ταμείο Αλληλεγγύης θα μπορέσει να βελτιωθεί ως μέσο και να καταστεί ακόμα πιο αποτελεσματικό, κάτι που θα του επιτρέψει να επιλύσει τα τεράστια προβλήματα με τα οποία ερχόμαστε ολοένα συχνότερα αντιμέτωποι.
<P>
Το αίτημα λοιπόν, κύριε Επίτροπε, είναι να ληφθούν πλήρως υπόψη οι παράγραφοι 3 και 11 του παρόντος ψηφίσματος, ούτως ώστε η πτυχή της ευελιξίας να αντιμετωπισθεί όχι ως αίτημα των κρατών μελών προκειμένου αυτά να είναι σε θέση να χρησιμοποιήσουν κάθε δυνατό μέσο για να διασφαλίσουν ανταπόκριση, αλλά ως αίτημα για έξυπνες αλλαγές, που θα διασφαλίσουν την πραγματική και πλήρη αποτελεσματικότητα του εν λόγω μέσου.
<SPEAKER ID="154" NAME="Andres Perello Rodriguez" AFFILIATION="S&amp;D">
(ES) Κυρία Πρόεδρε, κύριε Επίτροπε, πράγματι δεν υπάρχει αμφιβολία ότι τελευταία έχει επιτευχθεί πρόοδος, αλλά παρόλα αυτά, το νότιο τμήμα της Ευρωπαϊκής Ένωσης καίγεται ολοένα περισσότερο. Ως εκ τούτου, το ψήφισμα που ενέκρινε το Κοινοβούλιο δεν πρέπει να αποτελέσει ένα ακόμα ψήφισμα που θα φανερώνει τη μεγάλη μας ανησυχία για τις καταστροφές που συμβαίνουν αλλού.
<P>
Οι δασικές πυρκαγιές συμβαίνουν για πολλούς λόγους, αλλά κανείς δεν μπορεί να αρνηθεί ότι τροφοδοτούνται από την αλλαγή του κλίματος. Ανεξαρτήτως των ευθυνών που μπορεί να έχουν ορισμένα κράτη μέλη ή ορισμένες αυτόνομες περιφέρειες, είναι σίγουρο ότι το Κοινοβούλιο πρέπει να καλέσει ρητά την Επιτροπή να δράσει γρήγορα και να διαθέσει όλους τους δυνατούς πόρους, πόρους κάθε άλλο παρά αμελητέους. Τα θύματα, οι καταστροφές και η ανάγκη αναδάσωσης δεν δείχνουν την παραμικρή κατανόηση για τη γραφειοκρατία ή τα ελλείμματα του προϋπολογισμού.
<P>
Πρέπει να θέσουμε προτεραιότητες και να αναλάβουμε δράση, που στην προκειμένη περίπτωση σημαίνει να αλλάξουμε στρατηγικές, να κινητοποιήσουμε πόρους, να τους αυξήσουμε και να βελτιστοποιήσουμε τις πολιτικές πρόληψης. Σε αντίθετη περίπτωση πρέπει να απαιτήσουμε από τα κράτη μέλη να αναλάβουν τις ευθύνες τους, αλλά να αντιληφθούμε ότι αυτό δεν είναι πρόβλημα λίγων κρατών μελών στη Νότια Ευρώπη και ότι η κλιματική αλλαγή δεν επηρεάζει μόνο ορισμένα κράτη μέλη, αλλά τα επηρεάζει όλα και ότι το ζήτημα αυτό αποτελεί κοινό στόχο.
<P>
Ως εκ τούτου, ένα από τα βασικά καθήκοντα του Κοινοβουλίου είναι να διασφαλίσει ότι η Ευρωπαϊκή Ένωση θα αναλάβει σαφείς, επίσημες δεσμεύσεις κατά τη Διάσκεψη της Κοπεγχάγης σχετικά με την όσο το δυνατόν μεγαλύτερη μείωση των εκπομπών αερίων του θερμοκηπίου, διότι είναι προφανές ότι αυτές κρύβονται πίσω από τα αίτια των πυρκαγιών και, κατ' επέκταση, και πίσω από τα αίτια της ακόμα μεγαλύτερης κλιματικής αλλαγής.
<P>
Επομένως, εφόσον εγκριθεί το εν λόγω ψήφισμα, αυτή θα είναι αναμφίβολα η πρόκληση προς το Κοινοβούλιο. Ωστόσο, αυτή η πρόκληση προς την Επιτροπή πρέπει να ικανοποιηθεί εάν ο Επίτροπος επιθυμεί πράγματι να σταματήσει να καίγεται το νότιο τμήμα της Ένωσης, το οποίο όντως υπάρχει.
<SPEAKER ID="155" NAME="Veronica Lope Fontagné" AFFILIATION="PPE">
(ES) Κυρία Πρόεδρε, κύριε Επίτροπε, κυρίες και κύριοι, δυστυχώς, στην παρούσα πρώτη σύνοδο της Ολομέλειας του νομοθετικού σώματος πρέπει να ασχοληθούμε με αυτό το λυπηρό και σύνηθες πλέον ζήτημα: τις φυσικές καταστροφές και, συγκεκριμένα, τις πυρκαγιές.
<P>
Για μία ακόμα φορά εκφράζουμε τη λύπη μας για τον μεγάλο αριθμό πυρκαγιών κατά το καλοκαίρι του 2009, που προκάλεσαν απώλειες ανθρωπίνων ζωών. Είκοσι ζωές χάθηκαν, όλες στη χώρα μου. Ως εκ τούτου, η σκέψη μου και τα συλλυπητήριά μου πηγαίνουν σε όσους υπέφεραν από αυτές τις καταστροφές.
<P>
Θα ήθελα να τονίσω τις τραγικές συνέπειες που έχουν αυτού του είδους οι καταστροφές στις ζωές των ανθρώπων που πλήττονται από αυτές, στην οικονομία, την απασχόληση, τη φυσική και πολιτιστική τους κληρονομιά, το περιβάλλον και τον τουρισμό. Στην περιφέρειά μου, 22 000 εκτάρια κάηκαν το φετινό καλοκαίρι, τα μισά εξ αυτών σε προστατευόμενες περιοχές λόγω της σημασίας τους για το περιβάλλον.
<P>
Πρέπει να ανταποκριθούμε χωρίς δισταγμό στα προβλήματα αυτά, το απαιτούν οι άνθρωποι. Τα ευρωπαϊκά θεσμικά όργανα δεν μπορεί για μία ακόμα φορά να αποδειχτούν ανίκανα να βρουν μια επαρκή λύση για τους πληγέντες. Πρέπει να μπορέσουμε να βοηθήσουμε τα θύματα και να προετοιμάσουμε το έδαφος για την αποκατάσταση των πληγεισών περιοχών. Πρέπει να συνεχίσουμε να εργαζόμαστε σκληρά με στόχο την πρόληψη και να προχωρήσουμε ακόμα περισσότερο όσον αφορά την ανάπτυξη της ευρωπαϊκής υπηρεσίας προστασίας των πολιτών.
<P>
Θα ήθελα να απευθύνω δύο εκκλήσεις: καταρχάς, θα ήθελα να καλέσω την Ευρωπαϊκή Επιτροπή να αναλύσει την κατάσταση και να εγκρίνει τα αναγκαία μέτρα για να αντισταθμίσει το κοινωνικό κόστος που θα έχει η απώλεια θέσεων εργασίας και πηγών εισοδήματος για τους κατοίκους των πληγεισών περιοχών. Κατά δεύτερον, θα ήθελα να απευθύνω έκκληση προς την κυβέρνηση της Ισπανίας που θα αναλάβει την Προεδρία του Συμβουλίου από τον Ιανουάριο του 2010. " ισπανική κυβέρνηση πρέπει να μεταφέρει την ανησυχία της στους ομολόγους της. Θεωρώ πολύ σημαντικό να θέσει ως προτεραιότητα του προγράμματός της την άρση των φραγμών για τη μεταρρύθμιση του Ευρωπαϊκού Ταμείου Αλληλεγγύης.
<P>
" ισπανική Προεδρία πρέπει επίσης να αναλάβει σαφή δέσμευση για την ανάπτυξη μιας κοινής ευρωπαϊκής στρατηγικής και να αναθεωρήσει τα μέτρα πρόληψης και τα πρότυπα δασικής διαχείρισης που ενθαρρύνουν τις μεγάλες πυρκαγιές.
<SPEAKER ID="156" NAME="Francesca Balzani" AFFILIATION="S&amp;D">
(IT) Κυρία Πρόεδρε, κυρίες και κύριοι, ως μέλος της Ομάδας της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο, που ακόμα και κατά τις τελευταίες ημέρες παρακολουθεί με μεγάλη λύπη τη μία πυρκαγιά μετά την άλλη να καταστρέφουν μεγάλες περιοχές γύρω από τη Γένοβα, στην ιταλική περιφέρεια της Λιγουρίας, αισθάνομαι ότι είναι πραγματικά επείγουσα ανάγκη η Ευρώπη να επιστήσει την προσοχή της και να μεσολαβήσει για να αποτρέψει την επανάληψη παρόμοιων λυπηρών καταστροφών.
<P>
Οι καταστροφές αυτές δεν πρέπει να επαναληφθούν. Πρέπει να εργαστούμε καθημερινά για να διασφαλίσουμε ότι δεν θα υπάρξουν άλλες επαναλαμβανόμενες καταστροφές. Αυτός είναι ο λόγος για τον οποίο θεωρώ ότι μόνη η Ευρώπη μπορεί και πρέπει να μεσολαβήσει αποτελεσματικά με δεσμευτικούς νόμους και με στόχο τη διατήρηση των πολύτιμων αυτών περιοχών, οι οποίες κάθε χρόνο κινδυνεύουν να γίνουν στάχτη και οι οποίες αποτελούν κληρονομιά όλων μας, διότι ισχύει πως πυρκαγιές ξεσπούν ολοένα συχνότερα στη Νότια Ευρώπη αλλά ότι ακόμα και όταν καίγεται ένα μικρό μόλις τμήμα της Νότιας Ευρώπης, στην πραγματικότητα ολόκληρη η Ευρώπη παραδίδεται στις φλόγες.
<P>
Πρέπει να μεσολαβήσουμε με πολιτικές πρόληψης και με κατάλληλες δασικές πολιτικές - και με τον όρο πρόληψη εννοώ και μεσολάβηση μέσω μιας ακριβούς, ενδελεχούς και στοχευμένης εκστρατείας εναντίον κάθε μορφής κερδοσκοπίας που συνδέεται άμεσα ή έμμεσα με αυτές τις καταστροφές - αλλά θεωρώ ότι πρέπει επίσης να διασφαλίσουμε την ευρύτερη, ευκολότερη και ταχύτερη πρόσβαση σε ουσιαστικούς πόρους για να μπορέσουμε τουλάχιστον να αμβλύνουμε τις τραγικές συνέπειες αυτών των καταστροφών. Αναφέρομαι κατά πρώτο και κύριο λόγο στο Ταμείο Αλληλεγγύης, ένα μέσο που πρέπει αναμφίβολα να χρησιμοποιείται γρηγορότερα για τις πληγείσες περιοχές.
<SPEAKER ID="157" NAME="Françoise Grossetête" AFFILIATION="PPE">
(FR) Κυρία Πρόεδρε, ήταν το 2001 όταν ζητήσαμε τη δημιουργία ενός ευρωπαϊκού μηχανισμού προστασίας των πολιτών, μετά την τραγωδία της 11ης Σεπτεμβρίου.
<P>
Στη συνέχεια, δημιουργήσαμε ένα ταμείο. Μετά ήρθε η έκθεση Barnier, η οποία τόνισε την ανάγκη επίδειξης αλληλεγγύης. Σήμερα, αυτή η αλληλεγγύη λειτουργεί, αλλά πρέπει να καταστεί περισσότερο αποτελεσματική και πρέπει να επιταχύνουμε.
<P>
Πρέπει να αναπτυχθούν δύο σημεία. Πρώτον, η ταχύτητα της ανταπόκρισης. Όλοι όσοι έχουν δυστυχώς πληγεί από αυτές τις πυρκαγιές καταγγέλλουν ότι οι διαδικασίες είναι συχνά υπερβολικά χρονοβόρες και ότι η εφαρμογή τους χρειάζεται πολύ χρόνο μολονότι στην πραγματικότητα, όταν ερχόμαστε αντιμέτωποι με πυρκαγιές, πρέπει να κινούμαστε πολύ γρήγορα. Πρέπει σίγουρα να γίνουμε περισσότερο ευέλικτοι, να έχουμε μεγαλύτερη ευελιξία όσον αφορά την εφαρμογή αυτών των διαδικασιών, διότι ο χρόνος είναι πολύτιμος στην προκειμένη περίπτωση.
<P>
Και μετά είναι η πρόληψη. Δεν μιλούμε όσο θα έπρεπε σχετικά με την πρόληψη, γιατί εμπεριέχει την αρχή της επικουρικότητας. Μας λένε ότι αποτελεί απόφαση των κρατών μελών. Ωστόσο, όταν αυτές οι πυρκαγιές βλάπτουν τη βιοποικιλότητα και το περιβάλλον, όταν πλήττουν ό,τι πολυτιμότερο για τους ανθρώπους, δηλαδή τις περιουσίες, τα υπάρχοντα και τις κατοικίες τους, και όταν δυστυχώς προκαλούν απώλειες ανθρωπίνων ζωών, τότε δεν έχουμε δικαίωμα να μην φροντίσουμε για αυτού του είδους την πρόληψη. Πρόκειται για εγκληματική ενέργεια.
<P>
Αυτό πρέπει να σταματήσει, και για να σταματήσει χρειαζόμαστε και οικονομικούς πόρους. Είναι, επομένως, απολύτως αναγκαίο να εξασφαλίσουμε τον καλύτερο δυνατό προϋπολογισμό, ώστε να γίνουμε πολύ πιο αποτελεσματικοί στο πλαίσιο αυτού του ευρωπαϊκού μηχανισμού πολιτικής προστασίας. Ας διασφαλίσουμε, λοιπόν, ότι αυτός ο προϋπολογισμός -ο προϋπολογισμός μας- θα λαμβάνει πραγματικά υπόψη το εν λόγω πρόβλημα. Όλα τα παραπάνω απαιτούν επίσης να ακολουθήσουμε μια συγκεκριμένη προσέγγιση έναντι των γεωργικών και των δασικών πολιτικών μας, και αυτό είναι κάτι για το οποίο δεν γίνεται αρκετά συχνά λόγος.
<P>
Πρόληψη, ταχύτητα ανταπόκρισης και πόροι: εν ολίγοις, πρέπει να γίνει το καθετί για να διασφαλισθεί ότι η Νότια Ευρώπη θα πάψει να κατακαίγεται.
<SPEAKER ID="158" NAME="Κρίτων Αρσένης" AFFILIATION="S&amp;D">
Κυρία Πρόεδρε, κύριε Επίτροπε, για μια ακόμη χρονιά ο ευρωπαϊκός Νότος πλήττεται δυσβάσταχτα από καταστροφικές πυρκαγιές. Αντίστοιχες μεγάλες πυρκαγιές έλαβαν τόπο στις "ΠΑ και άλλες χώρες του ανεπτυγμένου και του αναπτυσσόμενου κόσμου.
<P>
Αναμφίβολα η κλιματική αλλαγή απειλεί τα δάση στη Μεσόγειο και σε άλλα κρίσιμα σημεία του πλανήτη. Αλλά και η καταστροφή των δασών της Μεσογείου καταστρέφει την ικανότητα των φυσικών οικοσυστημάτων να απορροφούν τις εκπομπές του διοξειδίου του άνθρακα ως φυσικές αποθήκες. Απαιτούνται ευρωπαϊκές πολιτικές πρόληψης και αντιμετώπισης των δασικών πυρκαγιών, αλλά και οικονομική στήριξη της Ευρωπαϊκής Ένωσης σε χώρες οι οποίες, όπως η Ελλάδα αυτή τη χρονιά, αντιμετωπίζουν τις πιο βαριές επιπτώσεις.
<P>
Αναμφίβολα σε συγκεκριμένες χώρες παρουσιάστηκαν τεράστιες αδυναμίες στο συντονισμό των μηχανισμών δασοπροστασίας, της πολιτικής προστασίας αλλά και στη λήψη μέτρων πρόληψης που δεν θα πρέπει ποτέ να επαναληφθούν. Φαίνεται επίσης ότι τα δάση που βρίσκονται στη ζώνη τριών ωρών από μεγάλα αστικά κέντρα, ή σε τουριστικές περιοχές, απειλούνται συχνότερα από φωτιές. Πολλοί νοιώθουν ότι μπορούν να έχουν προσωπικά οφέλη από την καταστροφή των δασών. Μπορούν να "φυτεύουν" σπίτια και άλλες κατασκευές πιο γρήγορα από ό,τι τα κράτη μέλη και τα φυσικά οικοσυστήματα μπορούν να φυτεύουν δέντρα στα καμένα.
<P>
Πολλές φορές υπάρχουν εθνικές νομοθεσίες που καλλιεργούν τέτοιες νοοτροπίες και στέλνουν λάθος μηνύματα. Μια ευρωπαϊκή πολιτική για την προστασία των δασών, για την αποκατάσταση των καμένων, για τη δάσωση περιοχών ακριβώς στα πλαίσια της ευρωπαϊκής συμβολής στην αντιμετώπιση των κλιματικών αλλαγών είναι απολύτως αναγκαία. Όπως είναι και ένας ευρωπαϊκός συντονισμός των δράσεων πρόληψης, αντιμετώπισης πυρκαγιών, αποκατάστασης δασών και δάσωσης νέων περιοχών.
<P>
Και πρέπει να τα δρομολογήσουμε άμεσα, ιδιαίτερα εν όψει των καθοριστικών για το μέλλον του πλανήτη μας διαπραγματεύσεων στη Διάσκεψη της Κοπεγχάγης. Εκεί θα ζητήσουμε από τις αναπτυσσόμενες χώρες να προστατεύσουν τα τροπικά δάση· θα θίξουμε το κρίσιμο ζήτημα της συμβολής της καταστροφής των δασών στις εκπομπές των αερίων του θερμοκηπίου κατά 20%. Πρέπει λοιπόν να είμαστε εμείς αυτοί που θα δώσουμε το παράδειγμα, εξασφαλίζοντας την απόλυτη προστασία των απειλούμενων δασών, των απειλούμενων δικών μας δασών στην Ευρώπη που είναι τα μεσογειακά δάση.
<SPEAKER ID="159" NAME="Markus Pieper" AFFILIATION="PPE">
(DE) Κυρία Πρόεδρε, η κλίμακα των δασικών πυρκαγιών υπερβαίνει στην πραγματικότητα τις δυνατότητες των μικρότερων κρατών μελών, ιδίως σε εκείνες τις περιφέρειες που πλήττονται περισσότερο από την ξηρασία. Αυτός είναι, βεβαίως, ο λόγος για τον οποίο το Κοινοβούλιο στηρίζει το Ευρωπαϊκό Ταμείο Αλληλεγγύης. Καλούμε το Συμβούλιο να αποδεσμεύσει επιτέλους αυτούς τους πόρους χωρίς να επιβάλει φραγμούς. Οι περιφέρειες χρειάζονται τα χρήματα επειγόντως για ανοικοδόμηση και πρόληψη. Το Ταμείο Αλληλεγγύης, μαζί με τα υπάρχοντα περιβαλλοντικά και γεωργικά προγράμματα, θα μπορούσε να βοηθήσει σε μια πραγματικά διαρκή βάση.
<P>
Πέραν αυτού, ωστόσο, η αντιμετώπιση των πυρκαγιών συνιστά κατά κύριο λόγο εθνική αρμοδιότητα. Σκληρότερες τιμωρίες για όσους βάζουν φωτιά, απαγόρευση της οικοδόμησης με διάρκεια έως και 30 έτη σε περίπτωση αποδεδειγμένου εμπρησμού, εκπαίδευση των πυροσβεστικών υπηρεσιών - περισσότερα μπορούν και πολύ απλά πρέπει να γίνουν εν προκειμένω. Και η Ευρώπη, όμως, πρέπει με τη σειρά της να κάνει περισσότερα, κυρίως όσον αφορά τον καλύτερο συντονισμό. " τεχνογνωσία των ευρωπαίων πυροσβεστών πρέπει να μεταφερθεί στις περιοχές με τα υψηλότερα επίπεδα ευπάθειας σε καταστροφές, και χρειαζόμαστε καλύτερους κανόνες για τη λειτουργία των διασυνοριακών επιχειρήσεων. Αναμένουμε εν προκειμένω προτάσεις από την Επιτροπή, αλλά αυτές δεν θα πρέπει να παρεμποδίζουν τις αρμοδιότητες των κρατών μελών. Αυτό -η μη παρεμπόδιση των αρμοδιοτήτων των κρατών μελών- είναι κάτι που θεωρώ ότι έχει τεράστια σημασία. Είναι οπωσδήποτε πιθανή η εξέταση του ενδεχομένου σύστασης μιας ευρωπαϊκής πυροσβεστικής υπηρεσίας και απόκτησης ευρωπαϊκών αεροσκαφών, αλλά μόνο εφόσον θα έχουν βελτιστοποιηθεί όλες οι εθνικές δυνατότητες και θα έχει επιτέλους εξασφαλισθεί οικονομική βοήθεια για τις πληγείσες περιοχές.
<P>
Θεωρώ ότι είναι πολύ νωρίς για να συζητούμε σχετικά με την πρόληψη των καταστροφών ως ευρωπαϊκή αρμοδιότητα. Ας κάνουμε το πρώτο βήμα προτού κάνουμε το δεύτερο. Ας κάνουμε πρώτα τα πιο σημαντικά, και αυτό σημαίνει μέτρα που θα ποικίλουν από την ευρωπαϊκή βοήθεια ως την αυτοβοήθεια, μέσω του Ταμείου Αλληλεγγύης, με κατάρτιση και βελτιωμένο ευρωπαϊκό συντονισμό.
<SPEAKER ID="161" NAME="Inés Ayala Sender" AFFILIATION="S&amp;D">
(ES) Κύριε Πρόεδρε, καταρχάς θα ήθελα και εγώ με τη σειρά μου να εκφράσω τα συλλυπητήρια και το ενδιαφέρον μας για τα θύματα και τις οικογένειές τους, διότι είναι αλήθεια ότι κάθε καλοκαίρι αναγκαζόμαστε να εκφράζουμε τη λύπη μας για την κατάσταση αυτή.
<P>
Αυτός είναι ο λόγος για τον οποίο καθίσταται ολοένα πιο σημαντικό να εφοδιαστεί επιτέλους η Ευρώπη με ένα αποτελεσματικό μέσο. Θεωρούμε, ίσως επειδή εγώ εντάσσομαι στον τομέα των μεταφορών και είμαι ειδική στην οδική ασφάλεια, ότι ίσως, κύριε Επίτροπε, θα πρέπει να εξετάσουμε κάτι παρόμοιο με το σχέδιο δράσης για την οδική ασφάλεια. Ένα ευρωπαϊκό σχέδιο δράσης με στόχους, με στρατηγικές, όπου η βελτίωση της ταχείας επέμβασης εντός του αναγκαίου χρονικού περιθωρίου, όπως ισχύει και για την οδική ασφάλεια, θα μπορούσε ενδεχομένως να μας βοηθήσει και να βελτιώσει επίσης τις συνθήκες εργασίας και την κατάρτιση των επαγγελματιών. Θεωρώ επίσης ότι η ευαισθητοποίηση και η προώθηση μιας νοοτροπίας με επίκεντρο την πρόληψη έχουν θεμελιώδη σημασία. Αυτό βαθμιαία το επιτυγχάνουμε στον τομέα της οδικής ασφάλειας. Γιατί να μην μπορούμε να κάνουμε το ίδιο και όσον αφορά την προστασία από τις πυρκαγιές;
<P>
Επικροτούμε, βεβαίως, το γεγονός ότι ο συντονισμός και η αλληλεγγύη έχουν βελτιωθεί. Θεωρώ ότι με την αποστολή των αναγκαίων αεροσκαφών, η ισπανική κυβέρνηση συντέλεσε στην ευαισθητοποίηση των χωρών του Νότου, αλλά αυτό θα έπρεπε να ισχύει και μεταξύ Βορρά και Νότου.
<P>
Επικροτούμε επίσης το γεγονός ότι το πιλοτικό πρόγραμμα τακτικής δέσμευσης πυροσβεστικών αεροσκαφών θα μπορούσε στο μέλλον να αποτελέσει πραγματικά μέσο παρέμβασης, κάτι που θεωρώ σημαντικό.
<P>
Ωστόσο, το Συμβούλιο εξακολουθεί να επιβάλλει φραγμούς στη νομοθεσία, όπως εκείνη για το Ταμείο Αλληλεγγύης, καθώς και εκείνη για την προστασία του εδάφους, που πιστεύουμε ότι θα είναι εξαιρετικά χρήσιμη.
<SPEAKER ID="162" NAME="Gaston Franco" AFFILIATION="PPE">
(FR) Κύριε Πρόεδρε, κύριε Επίτροπε, κυρίες και κύριοι, φέτος το καλοκαίρι, για μία ακόμα φορά τα δάση της Μεσογείου παραδόθηκαν στις φλόγες: στη Μασσαλία και τη Νότια Κορσική, αλλά και στην Ιταλία, την Ισπανία και, σε μεγαλύτερο βαθμό, την Ελλάδα. Περισσότερα από 400 000 εκτάρια δασικών και αγροτικών εκτάσεων έγιναν στάχτη, προκαλώντας σοβαρές υλικές ζημιές, ανεπανόρθωτες βλάβες στη βιοποικιλότητα και τραγική απώλεια ανθρωπίνων ζωών.
<P>
Όσο και αν απογοητεύομαι που αυτός ο απολογισμός επαναλαμβάνεται κάθε χρόνο και όσο και αν ανησυχώ για το πολλαπλασιαστικό φαινόμενο που θα έχει η υπερθέρμανση του πλανήτη για τις πυρκαγιές, ζητώ ευρωπαϊκή ευαισθητοποίηση σχετικά με την ανάγκη μεγαλύτερου συντονισμού των προσπαθειών και συγκέντρωσης των πυροσβεστικών πόρων.
<P>
Θα ήθελα να δω να διαμορφώνεται ένα μεγάλο ευρωμεσογειακό σχέδιο συντονισμού για την καταπολέμηση των δασικών πυρκαγιών στη Μεσόγειο υπό την αιγίδα της Ένωσης. Επικροτώ τις υπάρχουσες πρωτοβουλίες και, ιδίως, το πιλοτικό ευρωπαϊκό σύστημα πληροφόρησης σχετικά με τις πυρκαγιές.
<P>
Παρόλα αυτά, ζητώ τη μεταρρύθμιση του Ταμείου Αλληλεγγύης της Ευρωπαϊκής Ένωσης ώστε να καταστεί αποτελεσματικό μέσο ανταπόκρισης στις κρίσεις. Ζητώ επίσης την ενίσχυση της ευρωπαϊκής δύναμης προστασίας και της μονάδας "EuropeAid" που επινοήθηκε από τον κ. Barnier το 2006 με στόχο την παρέμβαση στην επικράτεια των 27 κρατών μελών, αλλά και στο εξωτερικό.
<P>
Θεωρώ ότι ένα από τα βασικά στοιχεία του προβλήματος των δασικών πυρκαγιών αφορά την ανταλλαγή πληροφοριών και τις βέλτιστες πρακτικές όσον αφορά την πρόληψη, και θα ήθελα να επισημάνω τον ηγετικό ρόλο που διαδραματίζουν οι δασικοί πυροσβέστες στο τμήμα μου. Μπορώ, βεβαίως, να παράσχω αυτό το παράδειγμα στην Ευρώπη, το οποίο ίσως της φανεί χρήσιμο.
<SPEAKER ID="163" NAME="Eija-Riitta Korhola" AFFILIATION="PPE">
(FI) Κύριε Πρόεδρε, το προηγούμενο έτος υπήρξε ένα από τα πλέον τραγικά όσον αφορά τις δασικές πυρκαγιές. Χάσαμε εκατοντάδες χιλιάδες εκτάρια δασικών εκτάσεων, ιδίως στην περιοχή της Μεσογείου. Οι υποθέσεις σχετικά με τα αίτια των δασικών πυρκαγιών οδηγούν σε έντονες αντιπαραθέσεις καθώς, δυστυχώς, όλοι έχουν επίγνωση των συνεπειών τους. Έχει ειπωθεί ότι η κλιματική αλλαγή ευθύνεται για την αύξηση του αριθμού των δασικών πυρκαγιών και ότι πρέπει να προετοιμαστούμε και στην Ευρώπη για περιόδους δασικών πυρκαγιών δεν θα διαρκούν μόνο για το διάστημα από τον Ιούνιο έως τον Σεπτέμβριο, όπως συνηθιζόταν μέχρι τώρα. Τα καλοκαίρια ξεκινούν νωρίτερα και είναι θερμότερα και ξηρότερα, ιδίως στον Νότο, και ως εκ τούτου αυξάνεται και ο κίνδυνος πυρκαγιών. " αλήθεια είναι ότι, κατ' εξαίρεση, φέτος σημειώθηκαν σοβαρές πυρκαγιές στη Βορειοδυτική Ισπανία και την Πορτογαλία ήδη από τον Μάρτιο, και ότι οι συνθήκες ευνοούν την ανάπτυξη δασικών πυρκαγιών, αλλά το ίδιο το πρόβλημα δεν έγκειται σε κάποια προοδευτική μεταβολή των φυσικών συνθηκών, αλλά αλλού.
<P>
Οι περιβαλλοντικοί ερευνητές ανακάλυψαν ότι οι δασικές πυρκαγιές στην ΕΕ, την Αυστραλία και την Καλιφόρνια εξηγούνται κυρίως βάσει κοινωνικοοικονομικών παραγόντων. Προς το παρόν δεν έχουν εντοπίσει κάποια άμεση σχέση με την κλιματική μεταβολή. Οι βασικοί παράγοντες που προκαλούν τις δασικές πυρκαγιές είναι η οικοδόμηση και οι πιέσεις που σχετίζονται με την ανάγκη για περισσότερες κατοικίες, οι καλλιέργειες, η ανάπτυξη ορισμένων ειδών φυτών και δέντρων, η έλλειψη γνώσεων και δυνατοτήτων πρόβλεψης και η αμέλεια από την πλευρά των αρχών. Για παράδειγμα, ο ανεπαρκής αριθμός πυροσβεστών και η αδυναμία επίλυσης και αποτροπής εγκλημάτων που ενδέχεται να οδηγούν σε πυρκαγιές κρύβονται πίσω από τις τραγωδίες του φετινού καλοκαιριού.
<P>
Είναι γεγονός ότι η κλιματική αλλαγή θα οδηγήσει σε αλλαγή των φυσικών συνθηκών. Αυτό, ωστόσο, δεν εξηγεί τις καταστροφές στο περιβάλλον, ιδίως εάν τα ίδια φαινόμενα επαναλαμβάνονται κάθε λίγα χρόνια, και αυτός είναι ο λόγος που θα χρειαστεί να προετοιμαστούμε καλύτερα. Είναι καιρός τα κράτη μέλη της Ένωσης να κοιταχτούν στον καθρέφτη, διότι στο μέλλον, το κατά πόσον θα έχουμε δασικές πυρκαγιές θα εξαρτηθεί από εμάς. Άλλο πράγμα η προσαρμογή στο μεταβαλλόμενο περιβάλλον και τελείως διαφορετικό η αποδοχή άκαμπτων λανθασμένων πρακτικών και η έλλειψη προετοιμασίας.
<P>
(Χειροκροτήματα)
<SPEAKER ID="164" NAME="Sari Essayah" AFFILIATION="PPE">
(FI) Κύριε Πρόεδρε, συμφωνώ με όσους από εμάς δήλωσαν ότι είναι πάντα φθηνότερη η πρόληψη των καταστροφών από την αντιμετώπιση των επιπτώσεών τους. Το μεγαλύτερο μέρος αυτής της χρηματοδότησης πρέπει να δοθεί για την καταπολέμηση των πυρκαγιών και των πλημμυρών στη Νότια Ευρώπη. Εκτός από τη δορυφορική παρακολούθηση, χρειαζόμαστε το ίδιο σύστημα ειδοποίησης και πρόληψης των δασικών πυρκαγιών που λειτουργεί εδώ και χρόνια με επιτυχία, για παράδειγμα στη Φινλανδία. Επιπλέον, σε εθνικό επίπεδο, πρέπει να διασφαλίσουμε ότι ο εξοπλισμός που χρησιμοποιούν οι πυροσβέστες ανταποκρίνεται στα κατάλληλα πρότυπα, ώστε να είναι εφικτός ο έλεγχος των πυρκαγιών όσο το δυνατόν νωρίτερα.
<P>
" αύξηση των πλημμυρών οφείλεται σε πολύ μεγάλο βαθμό στην κλιματική αλλαγή, και ο καλύτερος τρόπος πρόληψής της είναι, ως εκ τούτου, η σύναψη κατάλληλης συμφωνίας κατά τη Διάσκεψη της Κοπεγχάγης. Ωστόσο, είναι δυνατή και η ανάληψη δράσης σε εθνικό επίπεδο με σκοπό την πρόληψη των πλημμυρών. Πρέπει να ασκήσουμε το σωστό είδος δασικής πολιτικής, πρέπει να προστατεύσουμε τα δάση στις οροσειρές, πρέπει να φυτεύουμε τα σωστά είδη δέντρων στα δάση, ούτως ώστε οι ρίζες τους να απορροφούν το νερό, εξασφαλίζοντας έτσι ότι δεν θα διαφύγει υπερβολικά γρήγορα. Πρέπει επίσης να κατασκευαστούν αναχώματα και δεξαμενές κοντά σε υδάτινες μάζες και πλωτές οδούς για αποτελεσματικότερη αποστράγγιση των πλημμυρών. Πρέπει να αναγνωρίσουμε ότι αυτά τα ζητήματα αποτελούν σε πολύ μεγάλο βαθμό αρμοδιότητα του κάθε κράτους μέλους. " ΕΕ δεν μπορεί να αναλάβει αρμοδιότητα για θέματα που αποφασίζονται σε εθνικό επίπεδο ή για την όποια αμέλεια. Το Ταμείο Αλληλεγγύης της Ευρωπαϊκής Ένωσης αποτελεί κυρίως πηγή επείγουσας ενίσχυσης, και εύχομαι τα κράτη μέλη να είναι πρόθυμα να επενδύσουν στη μακροπρόθεσμη δασική πολιτική, την πρόληψη από τις πυρκαγιές και την προστασία από τις πλημμύρες.
<SPEAKER ID="165" NAME="Gabriel Mato Adrover" AFFILIATION="PPE">
(ES) Κύριε Πρόεδρε, κύριε Επίτροπε, μια πυρκαγιά αποτελεί πάντα τραγωδία, τραγωδία για τους ανθρώπους, τραγωδία για το περιβάλλον, τραγωδία για την οικονομία και την κοινωνία.
<P>
Είχα την ατυχία να ζήσω από πολύ κοντά αυτήν την τραγωδία, στην πυρκαγιά που σημειώθηκε το φετινό καλοκαίρι στο νησί La Palma στις Κανάριες Νήσους. Ως εκ τούτου, επικροτώ το παρόν ψήφισμα και είμαι πεπεισμένος ότι θα μπορέσουμε να το εγκρίνουμε ομόφωνα. Πρόκειται για ένα ολοκληρωμένο ψήφισμα, στο οποίο έχουν συνεισφέρει πολλοί και το οποίο, κυρίως, κάνει κάτι σημαντικό. Καταρχάς, θυμάται τα θύματα, όλα τα θύματα, και αποτίει φόρο τιμής σε όσους εργάζονται εθελοντικά για την κατάσβεση των πυρκαγιών.
<P>
Ωστόσο, περιλαμβάνει και ορισμένες σημαντικές σκέψεις σχετικά με τη σημασία που έχει η ξηρασία και η ερημοποίηση στην εξάπλωση των πυρκαγιών και την εξαφάνιση εκατοντάδων χιλιάδων εκταρίων ετησίως, όπου αυτές οδηγούν.
<P>
Υπάρχουν επίσης σημαντικές σκέψεις όσον αφορά τα αίτια που επιδεινώνουν τις πυρκαγιές, όπως είναι η σταδιακή εγκατάλειψη της υπαίθρου, η ελλιπής συντήρηση των δασών και η ανεπαρκής τιμωρία των εμπρηστών. Από την άποψη αυτή, πρέπει να δράσουμε και πρέπει να δράσουμε δυναμικά.
<P>
" Επιτροπή πρέπει να χαράξει μια στρατηγική για την πρόληψη των κινδύνων και μια αποτελεσματική στρατηγική για την καταπολέμηση των φυσικών καταστροφών, καθώς και ένα πρωτόκολλο ενιαίας δράσης. Ωστόσο, οι ενισχύσεις είναι επίσης σημαντικές για την ανοικοδόμηση, την αποκατάσταση των παραγωγικών δυνατοτήτων και την αντιστάθμιση του κοινωνικού κόστους και της απώλειας θέσεων εργασίας.
<P>
Όπως είπε ο κύριος Επίτροπος, ο συντονισμός έχει πολύ μεγάλη σημασία. Ωστόσο, πρέπει να υπάρξει συντονισμός και μεταξύ των διαφόρων μέσων της Κοινότητας: των διαρθρωτικών ταμείων, του Ταμείου Αλληλεγγύης -που είναι σαφές ότι πρέπει να μεταρρυθμιστεί- και της ευελιξίας αυτών, καθώς και οργάνων όπως το Aid Plus και, φυσικά, ο μηχανισμός ταχείας αντίδρασης, στον οποίο έχουμε ήδη αναφερθεί.
<P>
Πρέπει να προχωρήσουμε ακόμα περισσότερο για να επιλύσουμε αυτά τα προβλήματα, και πιστεύω ειλικρινά ότι το παρόν ψήφισμα είναι ο κατάλληλος τρόπος να το επιτύχουμε.
<SPEAKER ID="166" NAME="José Manuel Fernandes" AFFILIATION="PPE">
(PT) Κύριε Πρόεδρε, κύριε Επίτροπε, κυρίες και κύριοι, είναι ώρα να επιδείξουμε αλληλεγγύη, αλλά παράλληλα έχουμε την ευκαιρία -θα έφτανα στο σημείο να πω ακόμα και την υποχρέωση- να προβούμε σε βελτιώσεις, αλλαγές, καθώς και προσαρμογές. Οι άμεσα απαιτούμενες προσαρμογές αφορούν το Ταμείο Αλληλεγγύης της Ευρωπαϊκής Ένωσης, ώστε να μπορέσει να χρησιμοποιηθεί -και να χρησιμοποιηθεί εγκαίρως- για την αντιμετώπιση αυτών των καταστροφών, ενώ οι βελτιώσεις και οι αλλαγές αφορούν τη δασική πολιτική.
<P>
Χρειαζόμαστε μια ευρωπαϊκή πολιτική για τα δάση που θα έχει στόχο, αφενός, την ευαισθητοποίηση σχετικά με αυτά και, αφετέρου, την πρόληψη των πυρκαγιών. Σε πολλά κράτη μέλη, όπως στην περίπτωση του δικού μου, της Πορτογαλίας, δεν υπάρχει καν δημόσιο αρχείο όλων των γαιών, και έτσι δεν γνωρίζουμε ποιοι είναι οι ιδιοκτήτες της γης. Αυτό δημιουργεί προβλήματα όσον αφορά την οικοδόμηση, την αναδάσωση και την πολιτική πρόληψης από πυρκαγιές.
<P>
Όσον αφορά αυτήν την πολιτική πρόληψης, έχω να θέσω μια ερώτηση που αποτελεί επίσης σύσταση: γιατί να μην συμπεριλάβουμε τα μέτρα πρόληψης των δασικών πυρκαγιών στο ευρωπαϊκό σχέδιο ανάκαμψης της οικονομίας; Εάν προωθήσουμε μέτρα για τον καθαρισμό των δασών μας -με το προϊόν αυτών των μέτρων να μπορεί, για παράδειγμα, να χρησιμοποιηθεί για παραγωγή ενέργειας σε μονάδες παραγωγής ενέργειας με χρήση βιομάζας που θα είχαν σχεδιαστεί για αυτόν ακριβώς τον σκοπό- εάν ενεργούσαμε κατ' αυτό τον τρόπο, θα βοηθούσαμε σίγουρα το περιβάλλον προστατεύοντάς το και παράλληλα θα δημιουργούσαμε θέσεις εργασίας, κάτι που αποτελεί σήμερα έναν ακόμα στόχο της Ευρώπης.
<SPEAKER ID="167" NAME="Lambert van Nistelrooij" AFFILIATION="PPE">
(NL) Κύριε Πρόεδρε, είναι καλό που σήμερα, πρώτη ημέρα συνόδου του Κοινοβουλίου, συζητούμε σχετικά με τις καταστροφές στη Νότια Ευρώπη, και θα ήθελα επίσης να ευχαριστήσω ιδίως τους συναδέλφους που εργάστηκαν για τα κείμενα αυτά. Έχουμε στα χέρια μας ένα καλό ψήφισμα. Καταρχάς, το παρόν αποτελεί ζήτημα διαπροσωπικής συμμετοχής ή προσέγγισης των ανθρώπων -όπως αναφέρουμε πάντα στο πλαίσιο των εκλογών μας- και αλληλεγγύης. Αυτήν τη φορά σχετίζεται με τις πυρκαγιές στη Νότια Ευρώπη, αλλά, ποιος ξέρει, φέτος το χειμώνα μπορεί να αφορά πλημμύρες σε εντελώς διαφορετικά σημεία της Ευρώπης. Εμείς, στην Επιτροπή Περιφερειακής Ανάπτυξης έχουμε πολλές φορές συζητήσει σχετικά με βελτιώσεις του Ταμείου Αλληλεγγύης. Σε καμία περίπτωση δεν είναι πρόθεσή μας να ζητήσουμε τη δημιουργία νέων μέσων, αλλά αντίθετα επιθυμούμε τη βελτίωση των ήδη υπαρχόντων και θέλουμε να γίνουν αποτελεσματικότερα. Τώρα, Επίτροπε Δήμα, ξέρετε τι είναι περίεργο σχετικά με όλα αυτά; Το παρόν έχει τη στήριξη της συντριπτικής πλειοψηφίας του Κοινοβουλίου, έχουν καθοριστεί επακριβώς και τα σημεία που χρήζουν βελτίωσης, αλλά έχει συναντήσει φραγμούς από το Συμβούλιο. Το Συμβούλιο δεν έχει κάνει το παραμικρό για το ζήτημα αυτό εδώ και δύο χρόνια. Το ερώτημά μου προς εσάς είναι μήπως υπάρχει ακόμα κάποια ελπίδα κινητοποίησης. Ορθώς αναφέρετε πρόοδο αναφορικά με το πιλοτικό πρόγραμμα και τα αεροσκάφη που χρησιμοποιήθηκαν, αλλά δεν έχουμε ακούσει το παραμικρό σχετικά με τον φάκελο που βρίσκεται στη βάση όλων αυτών, τον οποίο το Κοινοβούλιο με τόση έμφαση ζητά. Εξακολουθεί να βρίσκεται στην ημερήσια διάταξη; Τι ακριβώς συμβαίνει;
<P>
Όσον αφορά τη δύναμη πολιτικής προστασίας, θα έλεγα ότι είναι εξαιρετικό το γεγονός ότι η Ευρώπη χρησιμοποιεί δικά της μέσα, αλλά ότι τα ευρύτερα θεμέλια ενυπάρχουν στα ίδια τα κράτη μέλη. " ανταλλαγή εμπειρογνωμοσύνης, η ανάπτυξη ειδικότερα στην ευρύτερη περιοχή, συνιστά αυτά τα θεμέλια.
<P>
Τέλος, όσον αφορά την αποκατάσταση: επισκευές των ζημιών, αναδάσωση και όλα όσα σχετίζονται με αυτά. Το ζήτημα αυτό δεν χρήζει κεντρικού ελέγχου, αλλά πρέπει να αποκεντρωθεί και να παραδοθεί στα χέρια των κρατών μελών. Ωστόσο, εφόσον διαθέτουμε ήδη αυτά τα ταμεία -τα διαρθρωτικά ταμεία, τα ταμεία γεωργικής ανάπτυξης- γιατί δεν κάνουμε μια αρχή; Μπορεί να είναι ένα οικονομικό σχέδιο, όπως έχουμε ήδη ακούσει, αλλά μπορεί να είναι εξίσου και σχέδιο αποκατάστασης που θα επιτευχθεί με ολοκληρωμένο τρόπο και στο πλαίσιο του οποίου τα αποκεντρωμένα μέσα θα διαδραματίσουν εξέχοντα ρόλο. Αυτό ζητά το παρόν ψήφισμα, και αυτός είναι ο λόγος για τον οποίο αύριο θα το στηρίξουμε ολόψυχα.
<SPEAKER ID="168" NAME="Antonio Cancian" AFFILIATION="PPE">
(IT) Κύριε Πρόεδρε, κύριε Επίτροπε, κυρίες και κύριοι, όσο ακριβές και αν είναι το ψήφισμα που φέρει τον τίτλο "φυσικές καταστροφές" και υποβλήθηκε από την Ομάδα του Ευρωπαϊκού Λαϊκού Κόμματος (Χριστιανοδημοκράτες), θα ήθελα εντούτοις να επιστήσω την προσοχή σε ορισμένα σημεία που αναφέρθηκαν απόψε, αλλά δεν αναφέρονται στο ψήφισμα, και τα οποία αποτελούν το θέμα των τροπολογιών που προτείνω.
<P>
Το περσινό καλοκαίρι, εκτός από τις φωτιές, υπήρξαν και άλλες καταστροφές, με πιο πρόσφατη εκείνη που συνέβη το προηγούμενο μόλις σαββατοκύριακο στη Νότια Ιταλία. Εγώ ο ίδιος κατάγομαι από την ιταλική περιφέρεια Βένετο, που επλήγη τον Ιούνιο και τον Ιούλιο από κατολισθήσεις και ανεμοστρόβιλους, και θα αναφέρω ως παραδείγματα τις Vallà di Riese και Borca di Cadore.
<P>
Στο ψήφισμα, θα έπρεπε να αναφέρουμε και τις άλλες φυσικές καταστροφές, όχι μόνο τις πυρκαγιές, διότι οι καλοκαιρινές πλημμύρες δεν αποτελούν, δυστυχώς, νέο φαινόμενο - είναι ένα από τα σενάρια που θα χρειαστεί να αντιμετωπίσουμε στο μέλλον ως συνέπεια, δυστυχώς, της κλιματικής αλλαγής που οφείλεται στην υπερθέρμανση του πλανήτη. Πρέπει, συνεπώς, να επιμείνουμε για τη λήψη προληπτικών μέτρων και για την κατασκευή υποδομών που θα αποτρέπουν τέτοια συμβάντα ή τουλάχιστον θα περιορίζουν τις ζημιές, σε περίπτωση που η παρούσα υποδομή τις επιδεινώνει: αναφέρομαι σε δεξαμενές σε ορεινές περιοχές, πράσινες ζώνες, αγροτικές και δασικές περιοχές και κατά μήκος πλωτών οδών.
<P>
Κατά δεύτερον, εφόσον στην πλειονότητα των περιπτώσεων οι φυσικές καταστροφές προκαλούνται και από την ανθρώπινη δράση, είναι σημαντικό να εντοπίζεται ο υπεύθυνος, να διώκονται οι δράστες και να αυξηθούν οι κυρώσεις. Τέλος, θα ήθελα να πω ότι είναι καλή ιδέα να δημιουργηθεί αυτή η ανεξάρτητη δύναμη επέμβασης και το Ταμείο Αλληλεγγύης που συνδέεται με αυτήν. Ωστόσο, η επέμβαση πρέπει να επεκταθεί ώστε να καλύπτει και άλλες καταστροφές, πρέπει να αυξηθεί η κατανομή των πόρων για αυτές τις άλλες καταστροφές μέσω της συγκέντρωσης διαφόρων ταμείων, να απλοποιηθούν οι διαδικασίες και να εξασφαλισθεί μεγαλύτερος συντονισμός και ευελιξία, όπως ανέφερε ο κ. Mauro.
<SPEAKER ID="169" NAME="Mairead McGuinness" AFFILIATION="PPE">
(EN) Κύριε Πρόεδρε, άκουγα την παρούσα συζήτηση από το γραφείο μου. Προφανώς και ευτυχώς, στην Ιρλανδία δεν αντιμετωπίζουμε τις σοβαρές πυρκαγιές που βιώνουν οι συνάδελφοί μας από τη Νότια Ευρώπη. Έκανα δύο σκέψεις. " πρώτη είναι ότι στο Ευρωπαϊκό Κοινοβούλιο έχουμε την τάση να μιλούμε μόνο για τα ζητήματα εκείνα που αφορούν άμεσα τις χώρες μας και, δεδομένου ότι στην Ιρλανδία διεξάγεται συζήτηση σχετικά με τη Συνθήκη της Λισαβόνας -στο πλαίσιο της οποίας συζητούμε για την αλληλεγγύη σε ολόκληρη την Ευρωπαϊκή Ένωση- θεωρώ ότι πρόκειται για συνήθεια που θα πρέπει να κόψουμε. Πιστεύω ότι περισσότεροι από εμάς θα έπρεπε να μιλούν σχετικά με ζητήματα που αφορούν άλλα κράτη μέλη, για τα οποία έχουμε γνώση, ώστε να υπάρχει μια αίσθηση μεγαλύτερης αλληλεγγύης μεταξύ των βουλευτών του Ευρωπαϊκού Κοινοβουλίου όσον αφορά τα ζητήματα που απασχολούν τους πολίτες. Για παράδειγμα, θα ήθελα να δω και άλλους να ασχολούνται με ζητήματα που προκύπτουν στην Ιρλανδία και αφορούν τους συμπολίτες μου. Πιστεύω ότι αυτό θα μας βοηθούσε να προωθήσουμε την ιδέα ότι η Ευρώπη εργάζεται προς το συμφέρον όλων και ότι δεν νοιαζόμαστε μόνο για το δικό μας. Αυτή έχει υπάρξει μία από τις αποτυχίες της Ευρωπαϊκής Ένωσης και είναι κάτι με το οποίο καταπιανόμαστε κατά τη συζήτηση για τη Συνθήκη της Λισαβόνας.
<P>
Θα ήθελα να εκφράσω την υποστήριξή μου για αυτό που κάνετε σήμερα και την αλληλεγγύη μου για τα προβλήματα που αντιμετωπίζει η Νότια Ευρώπη. Αντιμετωπίστε εκείνους που καταστρέφουν σκόπιμα. Εξετάστε το ζήτημα της πρόληψης. Πρέπει να γίνουν πολλά ακόμα βήματα όσον αφορά τη διαχείριση και, τέλος, οι πόροι του Ταμείου Αλληλεγγύης πρέπει να διατεθούν σε εκείνους που τους έχουν ανάγκη.
<SPEAKER ID="170" NAME="Juan Fernando López Aguilar" AFFILIATION="S&amp;D">
(ES) Κύριε Πρόεδρε, Επίτροπε Δήμα, είναι η πρώτη μου θητεία ως βουλευτή του ΕΚ -εξελέγην στις 7 Ιουνίου- αλλά από τη συζήτηση γίνεται σαφές ότι το ζήτημα αυτό ανακύπτει κάθε Σεπτέμβριο μετά το κύμα των καταστροφικών πυρκαγιών που πλήττουν ιδίως τη Νότια Ευρώπη: την Ιταλία, τη Γαλλία, την Ελλάδα και την Ισπανία.
<P>
Αναφέρθηκε ήδη η καταστροφική πυρκαγιά στο νησί La Palma, στην εξόχως απόκεντρη περιφέρεια των Κανάριων Νήσων, μια ισπανική αυτόνομη κοινότητα όπου γεννήθηκα και διαμένω. Εκείνο, ωστόσο, που έχει σημασία είναι πως γνωρίζουμε ότι, παρόλο που το φαινόμενο είναι ιδιαίτερα έντονο στα νότια σύνορα της Ευρώπης, εν προκειμένω έχουμε την ευκαιρία να αυξήσουμε τη σχέση και τη σύνδεση των πολιτών με την έννοια της Ευρώπης: προστιθέμενη αξία όσον αφορά την ανταπόκριση.
<P>
Αυτό σημαίνει ευρωπαϊκή προστιθέμενη αξία όσον αφορά την πρόληψη και ευρωπαϊκή προστιθέμενη αξία όσον αφορά τον συντονισμό των θεσμικών οργάνων: της Επιτροπής, του Συμβουλίου και του Ευρωπαϊκού Κοινοβουλίου με το ψήφισμα, σε συνεργασία με τα κράτη μέλη. Ωστόσο, θα πρέπει να υπάρξει και ευρωπαϊκή προστιθέμενη αξία όσον αφορά την ανταπόκριση.
<P>
Αυτός είναι ο λόγος για τον οποίο είναι σημαντικό να προχωρήσουμε από τη συζήτηση στη δράση, κάνοντας το Ταμείο Αλληλεγγύης περισσότερο ευέλικτο απέναντι στις καταστάσεις εκτάκτου ανάγκης, και δημιουργώντας αυτήν την ευρωπαϊκή δύναμη προστασίας του πολίτη, η οποία παραμένει εκκρεμής και η οποία θα μπορούσε να κάνει πραγματικά τη διαφορά στο μέλλον, όταν θα ερχόμαστε αντιμέτωποι με αυτές τις καταστάσεις εκτάκτου ανάγκης, οι οποίες επαναλαμβάνονται κάθε καλοκαίρι εξαιτίας της κλιματικής αλλαγής και της υπερθέρμανσης του πλανήτη.
<SPEAKER ID="171" NAME="Ilda Figueiredo" AFFILIATION="GUE/NGL">
(PT) Κύριε Πρόεδρε, πέρα από όλες τις εκδηλώσεις αλληλεγγύης έναντι της μάστιγας των δασικών πυρκαγιών που κατασπαράσσουν τις νότιες χώρες μας, συμπεριλαμβανομένης της Ελλάδας, της Ιταλίας, της Ισπανίας και της Πορτογαλίας, κάθε χρόνο διακηρύσσουμε την επείγουσα ανάγκη έγκρισης μέτρων που θα αντιστρέψουν την κατάσταση, καθώς καταστρέφονται τα εναπομείναντα δάση, οι ιδιοκτησίες, το ζωικό κεφάλαιο, η βιοποικιλότητα και ακόμα χειρότερα χάνονται αρκετές ανθρώπινες ζωές.
<P>
Είναι, ως εκ τούτου, καιρός να αντιμετωπίσουμε κατά μέτωπο τα αίτια αυτής της μάστιγας, και να λάβουμε υπόψη τη σοβαρή, αυξανόμενη εγκατάλειψη των γεωργικών περιοχών. Είναι καιρός να αλλάξει η κοινή γεωργική πολιτική και να γίνουν επενδύσεις για την πρόληψη, κάτι που σημαίνει επίσης επενδύσεις για μια πολυλειτουργική γεωργία, συμπεριλαμβανομένης της μεσογειακής δασοκομίας, υποστήριξη της οικογενειακής γεωργίας και της παροχής των κατάλληλων συνθηκών παραμονής των μικρομεσαίων γεωργών και των νέων στην ύπαιθρο και συμβολής, με αυτόν τον τρόπο, στα μέτρα πρόληψης αυτής της ετήσιας μάστιγας.
<SPEAKER ID="172" NAME="Malika Benarab-Attou" AFFILIATION="Verts/ALE">
(FR) Κύριε Πρόεδρε, κυρίες και κύριοι, είμαι ικανοποιημένη με την απάντηση που έδωσε ο Επίτροπος Δήμας σχετικά με το ζήτημα αυτό και, ιδίως, με την ομιλία του για τη σημασία της παροχής βοήθειας πέραν των συνόρων της ηπείρου μας.
<P>
Εκτός από την προστασία του περιβάλλοντος της Μεσογείου, θα μπορούσε να προτείνει κάποιος, στο πλαίσιο του προγράμματος Ένωση για τη Μεσόγειο, η εν λόγω επείγουσα ενίσχυση σε περίπτωση πυρκαγιάς και η ανάπτυξη της εμπειρογνωμοσύνης όσον αφορά τη δασοκομία να μοιραστούν και να αναπτυχθούν σε συνεργασία και με τις μη ευρωπαϊκές χώρες της Ένωσης για τη Μεσόγειο;
<SPEAKER ID="173" NAME="Petru Constantin Luhan" AFFILIATION="PPE">
(RO) Το φετινό καλοκαίρι, η Πορτογαλία, η Ισπανία, η Γαλλία, η Ιταλία και η Ελλάδα ήρθαν αντιμέτωπες με μεγάλες δασικές πυρκαγιές. Στην Ελλάδα, οι πυρκαγιές κατέστρεψαν περίπου 21 200 εκτάρια γης, περίπου 2 εκατομμύρια δέντρα και τουλάχιστον 150 σπίτια.
<P>
Σε μια συντονισμένη προσπάθεια σε ευρωπαϊκό επίπεδο, η Γαλλία, η Ισπανία και η Κύπρος έστειλαν αεροσκάφη τύπου Canadair στην περιοχή της Αθήνας για να κατασβέσουν τις πυρκαγιές. Έτσι, η στρατηγική ενίσχυση της ΕΕ για την καταπολέμηση των δασικών πυρκαγιών αποδείχθηκε για μία ακόμα φορά χρήσιμη. Το Ταμείο Αλληλεγγύης της ΕΕ μπορεί επίσης να παράσχει υποστήριξη σε καταστάσεις αυτού του είδους, αναλαμβάνοντας τμήμα του κόστους των μέτρων εκτάκτου ανάγκης που εφαρμόζονται προκειμένου να ανοικοδομηθούν οι υποδομές, να παρασχεθεί προσωρινή στέγη και να προστατευθεί η φυσική κληρονομιά.
<P>
Θα ήθελα να επιστήσω την προσοχή στο γεγονός ότι πρέπει να μειώσουμε τη γραφειοκρατία που συνδέεται με την πρόσβαση στο εν λόγω ταμείο. Θα σας δώσω ένα συγκεκριμένο παράδειγμα από τη χώρα μου. " Ρουμανία επλήγη από φυσικές καταστροφές τον Ιούνιο του προηγούμενου έτους. Σήμερα, Σεπτέμβρη του 2009, εξακολουθούν να μην έχουν διατεθεί πόροι στην κυβέρνηση της Ρουμανίας. Θεωρώ επίσης ότι χρειαζόμαστε μια βιώσιμη δασική πολιτική για το μέλλον, καθώς και μια στρατηγική για την πρόληψη αυτού του είδους των καταστροφών.
<SPEAKER ID="174" NAME="Σταύρος Δήμας">
Μέλος της Επιτροπής. - Κύριε Πρόεδρε, θα ήθελα να ευχαριστήσω τα αξιότιμα μέλη του Κοινοβουλίου για τις εξαιρετικές παρεμβάσεις τους, ιδιαίτερα εποικοδομητικές στην αποψινή συζήτηση, και τις πολύ καλές ιδέες τις οποίες πρότειναν.
<P>
Οι καταστάσεις έκτακτης ανάγκης συχνά συνεπάγονται υψηλό ανθρώπινο, οικονομικό και περιβαλλοντικό κόστος. Στο μέλλον, λόγω της κλιματικής αλλαγής, όπως τονίστηκε από πολλούς συναδέλφους, πιθανότατα θα έχουμε να αντιμετωπίσουμε έτι περισσότερες και μεγαλύτερες καταστροφές -όχι μόνο δασικές πυρκαγιές οι οποίες δεν θα περιορίζονται μόνο στο Νότο της Ευρώπης αλλά θα κάνουν την εμφάνισή τους και στην Κεντρική Ευρώπη, ακόμη και στον Βορρά της Ευρώπης- αλλά και άλλου είδους καταστροφές, όπως είναι οι πλημμύρες. Χρειάζεται επομένως να ενισχύσουμε και να βελτιώνουμε συνεχώς τα ευρωπαϊκά μέσα διαχείρισης των καταστροφών τα οποία έχουν πλέον, σαφώς, αποδείξει την προστιθέμενη αξία τους.
<P>
Αυτό επιβεβαιώθηκε και από τις πυρκαγιές του φετινού καλοκαιριού που μας υπενθύμισαν ότι η Κοινότητα οφείλει να βελτιώσει, όχι μόνο την ικανότητα ανταπόκρισης στις φυσικές καταστροφές, αλλά επίσης και τη δυνατότητα πρόληψής τους. Αυτό τονίστηκε, άλλωστε, από πολλούς ομιλητές απόψε. Εδώ θα πρέπει να σας υπενθυμίσω ότι το Φεβρουάριο η Επιτροπή παρουσίασε ανακοίνωση σχετικά με την πρόληψη των φυσικών καταστροφών και των καταστροφών που οφείλονται σε ανθρώπους, στην οποία διατύπωσε ορισμένες προτάσεις.
<P>
Αναμένουμε σχετικά τα σχόλια του Ευρωπαϊκού Κοινοβουλίου και του Συμβουλίου. Πιστεύω, δε, ότι το νέο Κοινοβούλιο δεν θα καθυστερήσει στην απάντησή του, την οποία περιμένουμε από το Φεβρουάριο. Πιστεύουμε ότι θα μας δώσουν το πολιτικό κίνητρο, μαζί με το αντίστοιχο ψήφισμα που θα εγκριθεί στην προσεχή συνεδρίαση, για να προωθήσουμε τις σχετικές διεργασίες προς αυτή την κατεύθυνση.
<P>
Επίσης πρέπει να τονίσω - γιατί πολλοί αναφέρθηκαν (η κυρία Ποδηματά το έθιξε πρώτη, αλλά και πολλοί άλλοι συνάδελφοι που μίλησαν), το θέμα της κλιματικής αλλαγής και της αναγκαίας προσαρμογής η οποία χρειάζεται καθώς και την προτεινόμενη αναθεώρηση της κοινοτικής στρατηγικής για τα δάση με στόχο να αντιμετωπισθούν πτυχές συναφείς με το κλίμα. Θα αποτελέσει και αυτή ευκαιρία για να εξετασθούν ζητήματα που σχετίζονται με τις δασικές πυρκαγιές. Πρέπει εδώ να προσθέσω ότι αυτή η ανακοίνωση της Επιτροπής είναι πολύ σημαντική, όπως πολύ σημαντική είναι και η ανακοίνωση την οποία κάναμε την περασμένη εβδομάδα για τη χρηματοδότηση της συμφωνίας για τις κλιματικές αλλαγές που αναμένουμε στην Κοπεγχάγη, όπου ένα μεγάλο ποσόν θα διατεθεί για τη χρηματοδότηση της προσαρμογής στις κλιματικές αλλαγές στις αναπτυσσόμενες χώρες. Οι πόροι θα κατευθυνθούν στα έργα εκείνα τα οποία απαιτούνται, ώστε οι χώρες αυτές οι οποίες υφίστανται τις επιπτώσεις από τις κλιματικές αλλαγές, χωρίς να έχουν συντελέσει στη δημιουργία του φαινομένου του θερμοκηπίου, να μπορέσουν να αντιμετωπίσουν αυτές τις επιπτώσεις.
<P>
Έχω μάλιστα προτείνει, όχι απλώς να περιμένουμε το 2013 για να αρχίσουμε αυτή τη δράση, αλλά να ξεκινήσουμε αμέσως από το 2010. Ελπίζω, δε, ότι το Ευρωπαϊκό Συμβούλιο, είτε στις 17 του τρέχοντος Σεπτεμβρίου είτε εντός του Οκτωβρίου, θα συμφωνήσει ώστε να δοθούν χρήματα για να ξεκινήσουν αμέσως τα έργα, ώστε οι χώρες αυτές να δουν ότι η Ευρωπαϊκή Ένωση, αλλά και οι υπόλοιπες ανεπτυγμένες χώρες, εννοούν πράγματι αυτά τα οποία προτείνουν και τα οποία διακηρύσσουν.
<P>
Αναφέρθηκαν επίσης και άλλα πολλά και πολύ σημαντικά -και μπορώ να πω ότι όλα είναι σωστά- σχετικά με το ρόλο των κοινοτικών χρηματοδοτικών μέσων. Ο κοινοτικός κανονισμός για την αγροτική ανάπτυξη και το Ευρωπαϊκό Ταμείο Περιφερειακής Ανάπτυξης προσφέρουν τη δυνατότητα στήριξης εθνικών μέτρων πρόληψης. " Επιτροπή θα χρησιμοποιήσει επίσης τις δυνατότητες που προσφέρονται από το Κοινοτικό Ταμείο Αλληλεγγύης ώστε να υποβοηθήσει τις προσπάθειες αποκατάστασης στα κράτη μέλη.
<P>
Εδώ πρέπει να διευκρινίσω το εξής: άκουσα ότι πρέπει η παρέμβαση από την Επιτροπή να είναι άμεση. Έχουμε δύο θέματα και δεν έγινε πλήρης διευκρίνιση για ποιο από τα δύο πραγματοποιήθηκε η σχετική αναφορά. Ένα είναι για την κινητοποίηση του μηχανισμού πολιτικής προστασίας και το άλλο είναι για την ενεργοποίηση του ταμείου αλληλεγγύης. Ως προς το θέμα της κινητοποίησης του μηχανισμού πολιτικής προστασίας μπορώ να σας πω ότι η κινητοποίηση είναι άμεση, σε real time - αμέσως! Θα σας αναφέρω π.χ. το πρόσφατο παράδειγμα στις πυρκαγιές που εκδηλώθηκαν στην Ελλάδα: σε μία ώρα αφότου μας υπεβλήθη το επίσημο αίτημα από την ελληνική κυβέρνηση, ιταλικά αεροπλάνα είχαν ξεκινήσει για να βρίσκονται εκεί και να επιχειρήσουν την επόμενη μέρα. Επομένως η κινητοποίηση είναι άμεση.
<P>
Σας είπα δε και στην πρώτη μου ομιλία ότι ήμασταν οι πρώτοι στις περιπτώσεις του Τσουνάμι και του τυφώνα της Κατρίνα, οι οποίοι στείλαμε ειδικούς στους χώρους των καταστροφών. Οι έπαινοι τους οποίους έχουμε δεχθεί για τη δραστηριότητα του μηχανισμού πολιτικής προστασίας είναι πάρα πολλοί και επιβεβαιώνουν και το έργο το οποίο έχει επιτευχθεί τα τελευταία χρόνια, αλλά και τις δυνατότητες τις οποίες έχει, εφόσον διαθέτει τις αρμοδιότητες και τα μέσα -κυρίως χρηματικά- ώστε να μπορέσει να επεκτείνει το έργο του επ' ωφελεία της Ευρωπαϊκής Ένωσης, των πολιτών και της προστασίας του περιβάλλοντος αλλά και των περιουσιών των ευρωπαίων πολιτών.
<P>
Ως προς το Ταμείο Αλληλεγγύης, άκουσα -και σωστό είναι- ότι χρειάζεται μεγαλύτερη ευελιξία. Πράγματι, χρειάζεται να μπορεί να αντιδρά όσο το δυνατόν ταχύτερα, γιατί ακριβώς φιλοσοφία του ταμείου αλληλεγγύης είναι η κάλυψη των επειγουσών αναγκών ή μέρους των επειγουσών αναγκών οι οποίες προκλήθηκαν από τις καταστροφές.
<P>
Επομένως, λογικό είναι και η Επιτροπή να πρέπει να δρα αμέσως αλλά και τα κράτη μέλη, είτε οι κεντρικές είτε οι περιφερειακές διοικήσεις τους, να προχωρούν σε άμεσες ενέργειες ώστε τα χρήματα να εκταμιεύονται. Εξάλλου υπάρχει και ο όρος από το Ευρωπαϊκό Ταμείο Αλληλεγγύης ότι μέσα σε ένα χρόνο από την εκταμίευση πρέπει να έχουν γίνει τα έργα. Αυτό είναι λογικό, αλλά χρειάζεται ακόμη μεγαλύτερη ευελιξία.
<P>
Κλείνοντας -και λυπάμαι που δεν έχω περισσότερο χρόνο να απαντήσω στα πολύ συγκεκριμένα θέματα τα οποία εθίγησαν- θα ήθελα να πω μόνο πριν το ξεχάσω, γιατί άκουσα αρκετούς ομιλητές να αναφέρονται στα προγράμματα οικονομικής ανάκαμψης, ότι πράγματι είναι πολύ καλή ιδέα. Γιατί το να συμπεριλάβουμε έργα για την πρόληψη φυσικών καταστροφών οι οποίες μπορούν περίπου να προβλεφθούν ότι θα συμβούν και τον άλλο χρόνο -ελέχθη προηγουμένως ότι κάθε χρόνο τα συζητάμε τα θέματα αυτά- έχει πολλαπλά οφέλη: και γιατί θα προκαλέσουν οικονομική δραστηριότητα και θα δημιουργήσουν περισσότερες θέσεις απασχόλησης αλλά επίσης γιατί θα αποτρέψουν τις ζημιές εκατομμυρίων ευρώ για την αποκατάσταση των ζημιών που θα προκληθούν. Επομένως αποτελούν επενδύσεις οι οποίες θα αποδώσουν πολλαπλά και βεβαίως θα αποτρέψουν και το ανθρώπινο κόστος από τις καταστροφές.
<P>
Τέλος, θα ήθελα να υπογραμμίσω ότι, ενώ οι κίνδυνοι δασικών πυρκαγιών ή άλλων καταστροφών, όπως από πλημμύρες, σεισμούς, ακόμη και από στρατιωτικές επεμβάσεις -γιατί ο μηχανισμός πολιτικής προστασίας της Ευρωπαϊκής Ένωσης έχει επέμβει για πλημμύρες, για σεισμούς και για δασικές πυρκαγιές, αλλά και για μετακινήσεις πληθυσμών, όπως π.χ., μετά τη σύγκρουση στο Λίβανο, και βοηθήσαμε με μεγάλη επιτυχία στο θέμα αυτό-, ενώ οι κίνδυνοι αυτοί δεν μπορούν ποτέ να εξαλειφθούν εντελώς, μπορούν εντούτοις να μειωθούν μέσα από τη συνεργασία μας και την καλύτερη συλλογική ανταπόκριση σε τέτοιες καταστροφές. " Επιτροπή δεσμεύεται να ενισχύσει την κοινοτική συμβολή στην πρόληψη, την ετοιμότητα, την ανταπόκριση και την αποκατάσταση καταστροφών ώστε να προστατεύσει τους πολίτες και το περιβάλλον.
<P>
Επιθυμώ και πάλι να ευχαριστήσω το Κοινοβούλιο που στηρίζει ένθερμα την ανάγκη βελτίωσης της διαχείρισης των καταστροφών προς όφελος όλων των ευρωπαίων πολιτών.
<SPEAKER ID="175" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί την Τετάρτη, 16 Σεπτεμβρίου.
<P>
Γραπτές δηλώσεις (άρθρο 149)
<SPEAKER ID="176" NAME="Iosif Matula  " LANGUAGE="RO">
Με απασχολεί ιδιαίτερα το μέγεθος αυτών των καταστροφών τα τελευταία χρόνια, καταστροφών που δεν έχουν μόνο φυσικά αλλά και ανθρώπινα αίτια, με συνέπειες τόσο για τις οικονομικές όσο και για τις κοινωνικές υποδομές. " ανταπόκρισή μας στο φαινόμενο αυτό μέσω του Ταμείου Αλληλεγγύης της Ευρωπαϊκής Ένωσης παρέχει σημαντική στήριξη για την ανοικοδόμηση των περιοχών που επλήγησαν από τις καταστροφές, καθώς και για τη μείωση των πιθανών διασυνοριακών τους επιπτώσεων. Ωστόσο, θα ήθελα να επισημάνω την ανάγκη απλοποίησης και βελτίωσης της διαφάνειας των κριτηρίων διάθεσης των πόρων του εν λόγω ταμείου, ούτως ώστε οι πληγείσες περιοχές να επωφελούνται από την κοινοτική ενίσχυση όσο το δυνατόν συντομότερα. Πρέπει επίσης να δώσουμε σε περισσότερες περιφέρειες τη δυνατότητα να λαμβάνουν βοήθεια εισάγοντας χαμηλότερο ανώτατο όριο χρηματοδότησης. Επιπλέον, υποστηρίζω τη χάραξη ευρωπαϊκής στρατηγικής για την καταπολέμηση των φυσικών καταστροφών και την ενίσχυση μιας κοινής ευρωπαϊκής δύναμης έτοιμης να ανταποκριθεί σε περίπτωση καταστροφής, σε κάθε γωνιά της ΕΕ.
<SPEAKER ID="976" NAME="Richard Seeber  " LANGUAGE="DE">
Το φετινό καλοκαίρι σημειώθηκαν και πάλι καταστροφικές δασικές πυρκαγιές σε ορισμένες περιοχές της Ευρώπης που δεν προξένησαν μόνο σοβαρές οικονομικές ζημιές, αλλά στοίχισαν και τη ζωή σε 11 ανθρώπους. " Ευρώπη πρέπει να επιδείξει αλληλεγγύη έναντι τέτοιων φυσικών καταστροφών. Οι επείγουσες καταστάσεις αυτού του είδους δίνουν στην Κοινότητα τη δυνατότητα να επιδείξει τις ιδιότητές της και επιτρέπουν στους κατοίκους της Ευρώπης να βιώσουν την άμεση προστιθέμενη αξία από την πλευρά της Ευρωπαϊκής Ένωσης. Ως προς την πρακτική τους όμως εφαρμογή, πρέπει να υπάρχει απόλυτη συμμόρφωση προς τους κανόνες της επικουρικότητας. Τα κράτη μέλη είναι εκείνα που φέρουν την ευθύνη για τη λήψη προληπτικών μέτρων έναντι των καταστροφών και για τη χάραξη σχεδίων διαχείρισης καταστάσεων εκτάκτου ανάγκης και η ΕΕ δεν πρέπει να παρεμβαίνει σε αυτήν τη σημαντική αρμοδιότητα κάθε έκαστου κράτους μέλους. Το Ταμείο Αλληλεγγύης της Κοινότητας αποτελεί ένα υγιές και πολύτιμο μέσο δημοσιονομικής διαχείρισης. Μακροπρόθεσμα, πρέπει να βελτιωθεί η στρατηγική για την πρόληψη των πυρκαγιών αυτού του είδους στην Ευρώπη και να μπει τέλος στην εναπόθεση των ελπίδων μας σε βραχυπρόθεσμα σχέδια διαχείρισης κρίσεων.
<SPEAKER ID="177" NAME="Dominique Vlasto  " LANGUAGE="FR">
Πρέπει να αντιδράσουμε μπροστά στις τραγικές πυρκαγιές που κατέστρεψαν για μία ακόμα φορά τη Νότια Ευρώπη, και να βάλουμε με επιτυχία τέλος σε αυτά τα ανεπίτρεπτα συμβάντα. Καταρχάς, με καλύτερη οργάνωση των μέσων επέμβασης: ήταν ιδέα του κ. Barnier να δημιουργηθεί μια ευρωπαϊκή δύναμη πολιτικής προστασίας ικανή να επεμβαίνει για τη στήριξη των εθνικών δυνάμεων. Προκειμένου να περιοριστεί μια πυρκαγιά, απαιτείται ταχεία επέμβαση μεγάλης κλίμακας: η ευρωπαϊκή αλληλεγγύη πρέπει να είναι περισσότερο αποτελεσματική. " σημασία της πρόληψης παραμένει ωστόσο ουσιώδης: τα δάση πρέπει να συντηρηθούν και να καθαριστούν. Στη Νότια Γαλλία, το 75% του δάσους ανήκει σε ιδιώτες. Είναι, επομένως, σημαντικό να ληφθεί η υποστήριξη των ιδιοκτητών και να ενθαρρυνθούν αυτοί να συντηρήσουν τις δασώδεις περιοχές που τους ανήκουν. Αυτό θα σημάνει ειδικότερα αναζωογόνηση των μεσογειακών δασών, οι οικονομικές απολαβές από την οποία είναι πολύ μικρές: οι πρωτοβουλίες που στηρίζονται μέσω των διαρθρωτικών ταμείων πρέπει να ενθαρρύνουν την τακτική συλλογή βιομάζας και τη χρήση της για την παραγωγή ενέργειας, καθώς και την ανάπτυξη βιώσιμης δασοκομίας και υπεύθυνου οικοτουρισμού. Καλώ, συνεπώς, την Ευρωπαϊκή Επιτροπή να αναγνωρίσει τα χαρακτηριστικά του μεσογειακού δάσους και να προτείνει σχέδιο δράσης για την προστασία του και την καλύτερη χρήση των φυσικών του πόρων. Αυτό είναι το ελάχιστο που μπορεί να γίνει για να μειωθεί μακροπρόθεσμα ο κίνδυνος πυρκαγιών και για να διατηρηθούν και να αποκατασταθούν τα ευάλωτα οικοσυστήματα της Νότιας Ευρώπης.
