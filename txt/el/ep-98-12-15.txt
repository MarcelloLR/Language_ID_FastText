<CHAPTER ID=1>
Ερμηνεία του Κανονισμού
<SPEAKER ID=1 NAME="Πρόεδρος">
Η Oμάδα των Πράσινων στο Ευρωπαϊκό Κοινοβούλιο μου διαβίβασε, σύμφωνα με το άρθρο 162, παρ. 4, του Κανονισμού, την αντίθεσή της στην ερμηνεία των διατάξων που εφαρμόζονται στο πλαίσιο της διαδικασίας απαλλαγής που σας διαβιβάσθηκε χθες.
<P>
Εφιστώ, συνεπώς, την προσοχή σας στο σημείο αυτό. Η ψηφοφορία σχετικά με την ερμηνεία θα πραγματοποιηθεί, όπως έχει εξάλλου ήδη ανακοινωθεί, σήμερα, κατά την ώρα των ψηφοφοριών, δηλαδή το μεσημέρι.
<P>
Φυσικά, δεν υπάρχει λόγος να διεξαχθεί συζήτηση σχετικά με το θέμα αυτό τώρα.
<P>
Το άρθρο 162 του Κανονισμού είναι απολύτως σαφές. Θα ψηφίσουμε αργότερα, το μεσημέρι. Εντούτοις, δίδω τον λόγο στην κ. Diemut Theato, την Πρόεδρο της Επιτροπής Ελέγχου του Προϋπολογισμού, η οποία ζήτησε να μιλήσει.

<SPEAKER ID=2 NAME="Theato">
Κυρία Πρόεδρε, θα ήθελα να σας παρακαλέσω να τεθεί στη διάθεση των πολιτικών ομάδων και των βουλευτών η γνωμοδότηση της Νομικής Υπηρεσίας, η οποία αναφέρεται στο συγκεκριμένο θέμα. Δεν ξέρω αν έχουν λάβει εν τω μεταξύ τη γνωμοδότηση όλοι οι βουλευτές. Χθες, η γνωμοδότηση διαβιβάστηκε και στην Επιτροπή Κανονισμού, Ελέγχου της Εντολής και Ασυλιών.

<SPEAKER ID=3 NAME="Πρόεδρος">
Αυτό δημιουργεί ένα πρόβλημα, κ. Theato, δεδομένου ότι η Επιτροπή Κανονισμού είναι εκείνη που προέβη στην ερμηνεία. Αυτή ακριβώς η ερμηνεία αμφισβητείται, και η κυριαρχία και η σύνεση της Συνέλευσης επαρκεί ώστε να αποφασίσει με απόλυτη ελευθερία, το οποίο και θα πράξει αργότερα, το μεσημέρι.

<CHAPTER ID=2>
Έγκριση των συνοπτικών πρακτικών
<SPEAKER ID=4 NAME="Πρόεδρος">
Τα πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=5 LANGUAGE="NL" NAME="Janssen van Raay">
Κυρία Πρόεδρε, στις 12 Ιανουαρίου 1999, στις 9.30, το Δικαστήριο των Ευρωπαϊκών Κοινοτήτων στο Λουξεμβούργο αναμένει τον κ. Wijsenbeek για την εξέταση μιας αίτησης εκδόσεως προδικαστικής αποφάσεως με βάση το άρθρο 177, που υποβλήθηκε από το Πρωτοδικείο του Ρότερνταμ. Συνεπώς, πρέπει να διαλέξουμε. Πρέπει να ξεκινήσουμε τα χαράματα από το Στρασβούργο για να πάμε στο Λουξεμβούργο. Πιθανότατα θα χάσουμε τις ψηφοφορίες. Πρέπει, επομένως, να διαλέξουμε αν θα πάμε στο Λουξεμβούργο ή αν θα μείνουμε εδώ για τις ψηφοφορίες. Χθές έθεσα το ερώτημα ποιός αποφασίζει. Οι δικηγόροι μου λένε ότι, με βάση το άρθρο 2 του Κανονισμού, αποφασίζουμε εγώ και ο κ. Wijsenbeek. Αν η παρουσία μας έχει καθοριστική σημασία για τις ψηφοφορίες, τότε θα γράψουμε στο Δικαστήριο ότι λυπόμαστε πολύ, αλλά δεν μπορούμε να παρευρεθούμε στη συνεδρίαση. Εάν πούμε ότι δεν έχει σημασία και ότι εμείς θα εκπληρώσουμε τα κοινοβουλευτικά μας καθήκοντα προς το συμφέρον των πολιτών της Ευρωπαϊκής Ένωσης και της ελεύθερης κυκλοφορίας προσώπων μεταβαίνοντας στο Λουξεμβούργο, τότε είναι δυστυχώς πάρα πολύ πιθανόν να είμαστε απόντες στις ψηφοφορίες. Γι' αυτό αποφασίζουμε εμείς, λένε οι δικηγόροι μας. Όχι, λέει το Προεδρείο, με βάση το άρθρο 5 θα αποφασίσουμε εμείς για εσάς. Αποφασίζουμε ότι πρέπει να είσαστε πάντοτε παρόντες στις ψηφοφορίες. Λυπόμαστε για το Δικαστήριο στο Λουξεμβούργο, αλλά, αν απουσιάσετε, θα σας επιβληθεί για μη συμμετοχή στις ψηφοφορίες πρόστιμο το οποίο ανέρχεται στο ήμισυ της ημερήσιας αποζημίωσης. ·Ετσι, το Προεδρείο αποφασίζει εμμέσως ότι το ήμισυ της ημερήσιας αποζημίωσης συνιστά εισόδημα - θυμηθείτε την περίπτωση του Λόρδου Bruce, αιτιολογική σκέψη 21 - πράγμα που σημαίνει ότι μπορεί να φορολογηθεί από τις εθνικές αρχές. Χθες, κυρία Πρόεδρε, στους διαδρόμους του Κοινοβουλίου, υποσχέθηκα στον κ. Gil-Robles ότι αυτή την εβδομάδα θα τεθεί στη διάθεση της γενικής γραμματείας μία περίληψη της γνωμοδότησης στα γαλλικά και τα αγγλικά. Θα χαρώ πολύ να σας διαβιβάσω το κείμενο αυτή την εβδομάδα.

<SPEAKER ID=6 LANGUAGE="NL" NAME="Wijsenbeek">
Κυρία Πρόεδρε, θα ήθελα να τονίσω ότι όντως έχω κληθεί να προσέλθω ενώπιον του Δικαστηρίου των Ευρωπαϊκών Κοινοτήτων για την υπόθεση Wijsenbeek, την Τρίτη 12 Ιανουαρίου 1999. Επισημαίνω ότι το θέμα αυτό το έχουμε ήδη συζητήσει στην Επιτροπή Νομικών Θεμάτων, στην οποία συμμετέχετε κι εσείς, κυρία Πρόεδρε, και ότι πρόκειται για θέμα που αφορά την ελεύθερη κυκλοφορία προσώπων, την ερμηνεία των άρθρων 7 και 8, για τα οποία έχει κινηθεί διαδικασία και από το ίδιο το Κοινοβούλιο. Ωστόσο, η υπόθεση θεωρήθηκε τότε μη παραδεκτή. Με τη βοήθεια του συνηγόρου μου, του κ. J. L. Janssen van Raay, ο οποίος ας μου επιτραπεί να πω ότι στην περίπτωση αυτή είναι και συνάδελφός μου, θέσαμε ήδη το θέμα, έτσι ώστε, ως μέλη του Κοινοβουλίου, αλλά και ως απλοί πολίτες, να μην είμαστε θύματα της μη εφαρμογής των άρθρων 7 και 8. Για τον λόγο αυτό, κυρία Πρόδρε, σας καλώ, τόσο ως όργανο του Κοινοβουλίου, αλλά και ως διάδικο, παρότι η υπόθεση κρίθηκε μη παραδεκτή, να μας υποστηρίξετε και να συνεργαστείτε μαζί μας με κάθε τρόπο, θεωρώντας ότι δεν είναι πάντοτε αναγκαία η παρουσία όλων των βουλευτών του Σώματος, γιατί αυτή θα ήταν μία λανθασμένη ερμηνεία των κανόνων όπως έχουν και όπως διασαφηνίστηκαν από τον συνάδελφο Janssen van Raay.

<SPEAKER ID=7 NAME="Pex">
Κυρία Πρόεδρε, με αφορμή τα πρακτικά θα ήθελα να κάνω μία παρατήρηση, επειδή χθες η προεδρία υπέπεσε σε μία παράλειψη η οποία μπορεί να έχει επιπτώσεις στη σχέση του Κοινοβουλίου με το Συμβούλιο. Πρόκειται για την κοινή θέση του Συμβουλίου σχετικά με τις πολιτιστικές πρωτεύουσες για την περίοδο από το 2005 έως το 2019. Η προθεσμία για τη γνωστοποίηση των απόψεών μας λήγει σήμερα. Η προεδρία ζήτησε κι έλαβε παράταση από το Συμβούλιο, αλλά δεν είναι σαφές πότε και για ποιον λόγο αρχίζει η παράταση. Αυτό συνέβη επειδή η λήψη του κειμένου της κοινής θέσης δεν ανακοινώθηκε χθες. Μπορείτε να διορθώσετε την παράλειψη κάνοντας την ανακοίνωση σήμερα. Στην περίπτωση αυτή η παράταση θα ισχύει μέχρι τις 15 Ιανουαρίου. Πρέπει να γίνει κάτι πριν τις 15 Ιανουαρίου. Χθες το βράδυ, η Επιτροπή Πολιτισμού αποφάσισε ομόφωνα να καταθέσει στη σύνοδο ολομέλειας δήλωση στην οποία αναφέρεται η πρόθεση απόρριψης της κοινής θέσης. Εάν δεν αντιδράσουμε, θα επιτύχουμε ακριβώς το αντίθετο, που σημαίνει ότι η κοινή θέση σίγουρα θα εγκριθεί. Θα ήθελα, λοιπόν, να σας καλέσω επειγόντως να προβείτε σήμερα στην ανακοίνωση και να επισημάνω ότι αυτό είναι αποτέλεσμα της διαδικασίας η οποία εφαρμόζεται στην περίπτωση εισερχόμενων εγγράφων, σύμφωνα με την οποία ο Πρόεδρος γνωστοποιεί ότι έχουν παραλειφθεί έγγραφα και παραπέμπει στο παράρτημα το οποίο επισυνάπτεται αργότερα στα πρακτικά. Εμείς κουνάμε συγκαταβατικά το κεφάλι μας και δεν μπορούμε να ελέγξουμε εάν πραγματικά γίνεται αυτό που έχει συμφωνηθεί. Στην προκειμένη περίπτωση μπορώ να το διαπιστώσω μετά από μία ημέρα. Έτσι διαμορφώθηκε μία περίεργη κατάσταση, όπου οι υπηρεσίες του Κοινοβουλίου μου γνωστοποίησαν χθες, μετά από τη σύνοδο ολομέλειας και πριν από τη συνεδρίαση της κοινοβουλευτικής επιτροπής, ότι η ανακοίνωση έγινε, ενώ, μετά από τη συνεδρίαση της κοινοβουλευτικής επιτροπής, μου είπαν ότι δεν έγινε. Οι παρεξηγήσεις αυτού του είδους είναι όντως ανεπίτρεπτες.

<SPEAKER ID=8 NAME="Πρόεδρος">
Έχετε απόλυτο δίκιο, κ. Pex. Είμαστε πλήρως ενήμεροι σχετικά με την κατάσταση και μπορώ να σας διαβεβαιώσω ότι η ανακοίνωση θα γίνει σήμερα.

<SPEAKER ID=9 LANGUAGE="EN" NAME="Miller">
Κυρία Πρόεδρε, αναφέρομαι στα χθεσινοβραδινά πρακτικά και στην παρέμβαση του νεοεκλεγέντος στο Ευρωπαϊκό Κοινοβούλιο Σκωτσέζου συναδέλφου, ο οποίος αναφέρθηκε στον λόγο του αποκλειστικά και μόνο στη Σκωτία. Κυρία Πρόεδρε, θα μπορούσατε να επισημάνετε στον νέο συνάδελφο ότι βρίσκεται στο Ευρωπαϊκό Κοινοβούλιο και ότι, αν θέλει να εξακολουθήσει να εκφράζει τις στενά εθνικιστικές του απόψεις, θα έπρεπε ίσως να είχε εκλεγεί στο σκωτικό κοινοβούλιο;

<SPEAKER ID=10 LANGUAGE="FR" NAME="Fabre-Aubrespy">
Κυρία Πρόεδρε, θα ήθελα να κάνω μία διευκρίνιση σχετικά με τη σελίδα 22 των συνοπτικών πρακτικών. Ενθυμείσθε ότι, μετά από την απόρριψη της αίτησης αναπομπής σε επιτροπή, την οποία είχα υποβάλει σύμφωνα με το άρθρο 129, χρειάσθηκε να παρέμβω προκειμένου να διευκρινίσω τις συνέπειες της απόρριψης του αίτηματός μου από το Κοινοβούλιο και ότι ο Πρόεδρος συμφώνησε μαζί μου ως προς το γεγονός ότι θα μπορούσε να υπάρχουν κι άλλες αναπομπές, άλλες αιτήσεις αναπομπής στην επιτροπή. Αυτό δεν αναφέρθηκε. Επιθυμώ να αναφερθεί, όχι επειδή είχα δίκαιο σχετικά με το σημείο αυτό, αλλά δεδομένου ότι υπάρχει κίνδυνος να επαναληφθεί, και, για το μέλλον, θεωρώ σκόπιμο να αναφερθεί ότι το σημείο αυτό διευκρινίσθηκε.

<SPEAKER ID=11 NAME="Πρόεδρος">
Κύριε Fabre-Aubrespy, ο λόγος που δεν αναφέρθηκε είναι ότι αυτά ορίζει ο Κανονισμός, και γι' αυτό η αναφορά δεν θεωρήθηκε απαραίτητη.

<SPEAKER ID=12 LANGUAGE="ES" NAME="Garcνa Arias">
Κυρία Πρόεδρε, θα ήθελα να κάνω μια ερώτηση σχετικά με την ώρα των ερωτήσεων. Κυρία Πρόεδρε, όταν παρίστανται οι Επίτροποι, και γνωρίζουμε ποιοι πρόκειται να παραστούν στην ώρα των ερωτήσεων, υποβάλλουμε ερωτήσεις σε συγκεκριμένους Επιτρόπους. Όμως, στην προκειμένη περίπτωση, η Ευρωπαϊκή Επιτροπή αποφάσισε ότι ορισμένες ερωτήσεις που απευθύνονταν στον κ. van Miert, καθώς επρόκειτο για θέματα σχετικά με την πολιτική ανταγωνισμού, θα απαντηθούν από τον κ. Παπουτσή, ο οποίος δεν πρόκειται να παραστεί στην ώρα των ερωτήσεων της σημερινής συνεδρίασης.
<P>
Κυρία Πρόεδρε, θα ήθελα να διαμαρτυρηθώ στο Προεδρείο του Κοινοβουλίου, διότι οι βουλευτές υποβάλλουμε ερωτήσεις σε συγκεκριμένους Επιτρόπους, επειδή γνωρίζουμε ότι αυτοί χειρίζονται τα συγκεκριμένα θέματα.
<P>
Ξέρω - ή φαντάζομαι - ότι δεν μπορούν πλέον να αλλάξουν οι ερωτήσεις, αλλά το Προεδρείο θα πρέπει, κατά την άσκηση των καθηκόντων του, να ελέγχει αυτά τα θέματα.
<P>
(Εγκρίνονται τα συνοπτικά πρακτικά)

<SPEAKER ID=13 LANGUAGE="NL" NAME="Plooij van Gorsel">
Κυρία Πρόεδρε, γνωρίζετε ότι είμαστε όλοι υποχρεωμένοι να περνάμε μία εβδομάδα τον μήνα στο Στρασβούργο, κατά τη διάρκεια της οποίας δεν ενημερωνόμαστε γι' αυτά που συμβαίνουν στις χώρες μας. Η κατάσταση βελτιώνεται κατά κάποιον τρόπο, επειδή στα δωμάτιά μας υπάρχει τηλεόραση με κανάλια που εκπέμπουν σε διάφορες γλώσσες. Στις τηλεοράσεις μας πιάνουμε στο Στρασβούργο κι ένα ολλανδικό κανάλι, όμως, κάθε φορά που έρχομαι εδώ το κανάλι δεν εκπέμπει. Υποχρεώνομαι, λοιπόν, να τηλεφωνώ πολλές φορές για να αποκατασταθεί η λήψη του ολλανδόφωνου καναλιού στις τηλεοράσεις μας. Μήπως θα μπορούσαν οι υπηρεσίες του Σώματος να μεριμνήσουν, έτσι ώστε, όταν ερχόμαστε εδώ τη Δευτέρα, να μπορούμε να πιάνουμε και το ολλανδικό κανάλι;

<SPEAKER ID=14 NAME="Πρόεδρος">
Πληροφορούμε ότι στο νέο κτήριο το αίτημά σας θα ικανοποιηθεί πλήρως: είναι αλήθεια πολύ λυπηρό να μην μπορεί κανείς να δει ολλανδική τηλεόραση.

<CHAPTER ID=3>
Απόφαση κατεπείγοντος
<SPEAKER ID=15 NAME="Colino Salamanca">
Κυρία Πρόεδρε, εξ ονόματος της Επιτροπής Γεωργίας, θέλω να ζητήσω από το Σώμα να εγκρίνει την αίτηση κατεπείγοντος σχετικά με το επισιτιστικό πρόγραμμα υπέρ της Ρωσικής Ομοσπονδίας, σύμφωνα με το ψήφισμα που ενέκρινε το Ευρωπαϊκό Κοινοβούλιο στις 19 Νοεμβρίου. Κρίνεται ότι πρέπει να παρασχεθούν επειγόντως τρόφιμα σε ορισμένες περιοχές της Ρωσικής Ομοσπονδίας, όπως και σε ορισμένες πληθυσμιακές ομάδες, ιδίως στους ανέργους, τους αρρώστους και τους ηλικιωμένους. Γι' αυτό η Επιτροπή Γεωργίας ζητεί από το Κοινοβούλιο να εγκρίνει αυτή την αίτηση κατεπείγοντος.

<SPEAKER ID=16 NAME="Πρόεδρος">
Υπάρχει κανένας συνάδελφος ο οποίος αντιτίθεται στην αίτηση αυτή;
<P>
Κανένας. Υποβάλλω αμέσως την αίτηση αυτή σε ψηφοφορία.
<P>
(Το Σώμα εγκρίνει την αίτηση κατεπείγοντος)

<CHAPTER ID=4>
Aπαλλαγή 1996
<SPEAKER ID=17 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0502/98) του κ. Elles, εξ ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στην Επιτροπή για την εκτέλεση του γενικού προϋπολογισμού των Ευρωπαϊκών Κοινοτήτων για το οικονομικό έτος 1996.

<SPEAKER ID=18 LANGUAGE="DE" NAME="Mόller">
Κυρία Πρόεδρε, με βάση το άρθρο 129 του Κανονισμού, ζητώ την αναπομπή της έκθεσης του κ. Elles σε επιτροπή. Γι' αυτό, σας παρακαλώ να καλέσετε τους συναδέλφους να επιστρέψουν στην αίθουσα για να συμμετάσχουν στη σχετική ψηφοφορία. Πιστεύω ότι οι λόγοι είναι επαρκώς γνωστοί. Δεν θέλω να παρατείνω τη διαδικασία. Ευχαριστώ.

<SPEAKER ID=19 NAME="Πρόεδρος">
Βέβαια, θα ψηφίσουμε ταχύτατα, αφού όμως ακούσουμε, όπως προβλέπει ο Κανονισμός, έναν ομιλητή υπέρ και έναν ομιλητή κατά της πρότασης.

<SPEAKER ID=20 LANGUAGE="FR" NAME="Fabre-Aubrespy">
Κυρία Πρόεδρε, δεν μπορώ παρά να συμφωνήσω με την αίτηση της κ. Mόller. Η αίτηση αυτή αιτιολογήθηκε με τρόπο υπερβολικά σύντομο. Θα είμαι, επίσης, εξαιρετικά σύντομος για να πω ότι ανέφερα χθες τους λόγους για τους οποίους η αναπομπή αυτή μου φαίνεται απαραίτητη. Τάσσομαι συνεπώς υπέρ.

<SPEAKER ID=21 LANGUAGE="NL" NAME="Dankert">
Κυρία Πρόεδρε, τον Μάρτιο ορίσαμε τις προϋποθέσεις που θα έπρεπε να πληροί η Επιτροπή για τη χορήγηση απαλλαγής. Η Επιτροπή κάλυψε τις περισσότερες από αυτές τις προϋποθέσεις. Αυτό σημαίνει ότι δεν μας εμποδίζει τίποτα πλέον να κάνουμε αυτό για το οποίο επιμείναμε το Μάρτιο, να χορηγήσουμε δηλαδή την απαλλαγή.
<P>
(Το Σώμα απορρίπτει την αίτηση αναπομπής σε επιτροπή)

<SPEAKER ID=22 NAME="Πρόεδρος">
Περνάμε στη συζήτηση της έκθεσης του κ. Elles.

<SPEAKER ID=23 NAME="Elles">
Κυρία Πρόεδρε, παίρνω τον λόγο για να παρουσιάσω την τελική μου έκθεση σχετικά με την απαλλαγή για το 1996. Την περασμένη εβδομάδα, η Επιτροπή Ελέγχου του Προϋπολογισμού αποφάσισε, με οριακή διαφορά ψήφων, τη χορήγηση απαλλαγής ύστερα από ψηφοφορία μεταξύ των ομάδων. Ωστόσο, στην ίδια έκθεση ασκείται έντονη κριτική για τη διαχείριση της Επιτροπής. Τώρα πρέπει να αποφασίσουμε αν αυτές οι επικρίσεις είναι αρκετά σοβαρές ώστε να δικαιολογούν την άρνηση χορήγησης απαλλαγής γι'αυτόν τον προϋπολογισμό από την ολομέλεια.
<P>
Υπάρχουν τρεις συγκεκριμένοι όροι που παραμένουν ανεκπλήρωτοι παρά τις γενναίες προσπάθειες του κ. Erkki Liikanen, Επιτρόπου αρμόδιου για θέματα προϋπολογισμού, να καλύψει το κενό της κ. Gradin, της αρμόδιας για τον οικονομικό έλεγχο αθέατης Επιτρόπου.
<P>
Πρώτον, η έλλειψη δημοκρατικού ελέγχου που παρατηρείται ως προς την καταπολέμηση της απάτης. Τον Οκτώβριο, το Σώμα ενέκρινε καλοπροαίρετα την έκθεση Bφsch, όπου οριζόταν με σαφήνεια η διάρθρωση μιας υπηρεσίας για την καταπολέμηση της απάτης - ΥΣΚΑ. Παρά τον φανφαρονισμό του Προέδρου της Επιτροπής στις αρχές αυτού του μήνα στις Βρυξέλλες, όπου ανακοίνωσε τη σύσταση ενός ανεξάρτητου θεσμικού οργάνου για την καταπολέμηση της απάτης, αυτή η πρόταση δεν ικανοποιεί το αίτημα του Κοινοβουλίου. Πολλοί φοβούνται ότι κατ' αυτόν τον τρόπο η καταπολέμηση της απάτης θα καταστεί δυσχερέστερη , αντί να διευκολυνθεί, καθώς καταργείται το αυτοτελές δικαίωμα διερεύνησης στο πλαίσιο εσωτερικών ελέγχων.
<P>
Δεύτερον, η έλλειψη συνοχής και χρηστής δημοσιονομικής διαχείρισης που παρατηρείται σε ορισμένους τομείς της εξωτερικής πολιτικής. Τα στοιχεία που έθεσε πρόσφατα στη διάθεση του Κοινοβουλίου ένας θαρραλέος υπάλληλος της Επιτροπής επιβεβαιώνουν πολλούς από τους σοβαρότερους φόβους μας για διάφορα προγράμματα. Ο τρόπος αντιμετώπισης αυτών των θεμάτων από την Επιτροπή έχει επιδεινώσει το πρόβλημα. Πέρα από το γεγονός ότι παραδείγματα που αποκαλύφθηκαν κατά τη διαδικασία απαλλαγής δημιουργούν πραγματικές ανησυχίες ως προς το ότι σημειώνονται παρατυπίες και ορισμένοι Επίτροποι δεν αντιλαμβάνονται ότι πρέπει να αναλάβουν προσωπικώς τις ευθύνες τους για τις ενέργειες αυτές, η Επιτροπή αρνήθηκε, επιπλέον, να θέσει ορισμένα έγγραφα στη διάθεση του Κοινοβουλίου, ενώ η περίπτωση ECHO αποτελεί την πιο καταφανή ένδειξη έλλειψης σεβασμού προς το Κοινοβούλιο, καθώς το κείμενο που διαβιβάστηκε είχε υποστεί τόσο αυστηρή λογοκρισία που ήταν πλέον δυσανάγνωστο.
<P>
Τρίτον, αν και επουδενί ήσσονος σημασίας, η έλλειψη αποτελεσματικών μέτρων για τη βελτίωση της διοικητικής και δημοσιονομικής διαχείρισης. Εκτός του ότι πρόσφατες περιπτώσεις σε υψηλό επίπεδο με την εμπλοκή ορισμένων μελών της Επιτροπής όσον αφορά τον διορισμό προσωπικού ζημιώνουν σοβαρά την αξιοπιστία της Επιτροπής, τα στοιχεία που τέθηκαν στη διάθεση της επιτροπής μας πριν από λίγες μέρες αποκαλύπτουν επίσης ότι υπάρχουν περιθώρια καταχρήσεων κατά τον διορισμό ανωτέρων υπαλλήλων στην Επιτροπή, όπου φοβάμαι να παραδεχθώ ότι φαίνεται πως εξακολουθεί να είναι πιο σημαντικό ποιον ξέρεις, παρά τι ξέρεις. Αποδεικνύεται ότι η υπέρμετρη εξουσία στο θέμα των διορισμών και της κατανομής πόρων δημιουργεί το ενδεχόμενο πολιτικής παρέμβασης στη δομή της διοίκησης σε όλα τα θέματα διαχείρισης, και σε ασύγκριτο βαθμό στη δημόσια διοίκηση των κρατών μελών. Αυτοί οι παράγοντες μπορούν να συνοψισθούν στην αντίληψη ότι οι αδυναμίες στην οργάνωση της διαχείρισης προκάλεσαν αναπόφευκτα λειτουργικά προβλήματα κατά την εφαρμογή τομέων πολιτικής.
<P>
Δεν προκαλεί κατάπληξη το γεγονός ότι το ηθικό του προσωπικού της Επιτροπής είναι πεσμένο. Στην ουσία, από το 1995 μέχρι σήμερα δεν έχει εξεταστεί σοβαρά ο τρόπος με τον οποίο θα πρέπει να διοικείται η Επιτροπή. Σε πολλές περιπτώσεις έχει ζητηθεί από εργατικούς υπαλλήλους με πολλά προσόντα να καταφέρουν πάρα πολλά εκ του μηδενός. Η μυστικότητα με την οποία γίνονται οι διορισμοί ανωτέρων υπαλλήλων δεν βοηθάει. Αυτά τα ζητήματα θα πρέπει να διευθετηθούν όσο το δυνατόν πιο σύντομα.
<P>
Τα συμπεράσματα της κοινοβουλευτικής επιτροπής συνάγονται, ούτως ώστε να καταρτισθεί πρόγραμμα δραστηριότητας της Επιτροπής για το ερχόμενο έτος που εξασφαλίζει την πραγματοποίηση σημαντικών αλλαγών για τον εκσυγχρονισμό της Επιτροπής έως την 1η Ιανουαρίου 2000. Στις προτάσεις περιλαμβάνονται μια αναθεώρηση του δημοσιονομικού κανονισμού, μια έκθεση αξιολόγησης των υπηρεσιών της Επιτροπής, έτσι ώστε να είναι σε θέση το Κοινοβούλιο να κρίνει τι προσωπικό χρειάζεται η Επιτροπή για να ανταποκριθεί αποτελεσματικά στις ευθύνες που έχει αναλάβει και, κυρίως, ένας κώδικας συμπεριφοράς για τον διορισμό ανωτέρων υπαλλήλων. Επιτρέπεται να μένουν κενές ορισμένες θέσεις, μερικές φορές για χρόνια, έως ότου βρεθεί το κατάλληλο μέλος του εκτελεστικού γραφείου; Αρμόζει, άραγε, να κρατάνε ορισμένα εκτελεστικά γραφεία κάποιες θέσεις για τους εαυτούς τους κατά την έναρξη των εργασιών της Επιτροπής; Θα έλεγα όχι, και πρέπει να γίνει κάτι γι' αυτό όσο το δυνατόν πιο σύντομα.
<P>
Αυτό το πρόγραμμα δραστηριότητας εγκρίθηκε από τη συντριπτική πλειοψηφία της επιτροπής. Είναι πολύ ανησυχητικό να επικρατεί η άποψη εκτός της Επιτροπής ότι κάθε είδους συμπεριφορά είναι αποδεκτή χωρίς να υπάρχει ο φόβος επίπληξης.
<P>
Διαφωνούμε σε δύο βασικά σημεία. Πρώτον, μερικοί ισχυρίζονται ότι αυτή η έκθεση περί απαλλαγής περιέχει πολλές επικρίσεις για τα έτη μετά το 1996 και, ως εκ τούτου, επιθυμούν να αντιμετωπίσουν την απαλλαγή απλά ως ένα ζήτημα τεχνικής φύσης, χωρίς πολιτικές νύξεις. Ωστόσο, συνεχίζεται η αποκάλυψη συγκεκριμένων στοιχείων σχετικά με το οικονομικό έτος 1996 σε πολλούς τομείς πολιτικής μέσω εκθέσεων συναδέλφων προς την επιτροπή, καθώς και μέσω δημοσιογραφικής έρευνας σε ορισμένες εφημερίδες. Παρ' όλα αυτά, μερικοί εθελοτυφλούν, προφανώς επειδή δεν θέλουν να λάβουν υπόψη τους τα στοιχεία που παρουσιάζονται.
<P>
Το δεύτερο σημείο είναι ο εσφαλμένος ισχυρισμός ότι η απαλλαγή ισοδυναμεί με παύση της Επιτροπής - απαγγελία μομφής. Αυτή η άποψη, όμως, είναι ενδεικτική του επηρεασμού που δέχονται πολλοί βουλευτές του Ευρωπαϊκού Κοινοβουλίου, ίσως επειδή συμβουλεύονται σε υπερβολικά μεγάλο βαθμό εξωτερικούς παράγοντες, αντί να λαμβάνουν υπόψη τους τις συγκεκριμένες διατάξεις της Συνθήκης.
<P>
(Χειροκροτήματα) Η διαδικασία απαλλαγής είναι κάτι εντελώς διαφορετικό από εκείνη της μομφής, ως τακτική ετήσια διαδικασία που πρέπει να αξιολογείται στα δικά της πλαίσια.
<P>
Η απαγγελία μομφής στην Επιτροπή έχει προταθεί από μερικούς κοινοβουλευτικούς - που δεν βρίσκονται εδώ τώρα - αλλά πρόκειται για μια πολιτική την οποία δεν θα υποστήριζα.
<P>
Το ερώτημα που τίθεται, επομένως, είναι γιατί ψήφισα στην κοινοβουλευτική επιτροπή να μην χορηγηθεί απαλλαγή στην Επιτροπή. Εκτός από το γεγονός ότι τα ουσιώδη ζητήματα είναι αρκετά σοβαρά ώστε να είναι δικαιολογημένη η άρνηση χορήγησης απαλλαγής, το ουσιαστικότερο είναι ότι η Επιτροπή δεν είναι σε θέση να αναλάβει μόνη της αυτές τις μεταρρυθμίσεις. Πολλά από αυτά τα ζητήματα βρίσκονται υπό συζήτηση εδώ και χρόνια. Οι μεταρρυθμιστές της Επιτροπής δεν κατάφεραν να σημειώσουν πρόοδο έναντι ενός μεγάλου φάσματος κεκτημένων συμφερόντων. Δεν μπορούν να πετύχουν τον στόχο αυτό χωρίς την ενεργό υποστήριξη του Κοινοβουλίου μας.
<P>
Καταλήγω, ως εκ τούτου, απευθύνοντας έκκληση εξ ονόματος όλων εκείνων, εντός και εκτός της Επιτροπής, που επιθυμούν τη δημιουργία εκσυγχρονισμένων θεσμικών οργάνων που θα χαρακτηρίζονται από εντιμότητα και είναι σε θέση να υλοποιήσουν το ευρώ και να καλωσορίσουν νέα μέλη από την Ανατολική Ευρώπη. Η χορήγηση απαλλαγής για το 1996 σε αυτή την κρίσιμη στιγμή θα μπορούσε να ερμηνευθεί μόνο ως συγκάλυψη της αλήθειας, ως ένα μήνυμα συνέχισης της μέχρι τώρα κατάστασης, αδιαφορώντας για τα αιτήματα του Κοινοβουλίου. Πρέπει τώρα να ενεργήσουμε στοχεύοντας όχι μόνο στη βιωσιμότητα των θεσμικών μας οργάνων μακροπρόθεσμα, αλλά και στην αξιοπιστία του Κοινοβουλίου μας. Θα πρέπει να έχουμε το κουράγιο να επωμιστούμε τις ευθύνες μας, βάσει των στοιχείων που έχουμε στη διάθεσή μας. Θυμηθείτε ότι αύριο την ώρα της ψηφοφορίας όλοι θα πρέπει να σκέφτεστε εκείνους που σας εξέλεξαν, οι οποίοι υποστηρίζουν μια Ευρώπη των πολιτών. Συνιστώ θερμά στο Σώμα να μη χορηγήσει απαλλαγή για την εκτέλεση του προϋπολογισμού του έτους 1996.
<P>
(Χειροκροτήματα)
<SPEAKER ID=24 NAME="Schwaiger">
Κυρία Πρόεδρε, αγαπητοί συνάδελφοι, μία από τις κύριες μομφές κατά της εκτέλεσης του προϋπολογισμού 1996 είναι ότι η Επιτροπή δεν πέτυχε εκείνη τη χρονιά να εκτελέσει αποτελεσματικά, με τις υφιστάμενες σημαντικές πιστώσεις, τις εξωτερικές πολιτικές της Ευρωπαϊκής Κοινότητας. Δεν κατέστη δυνατή η ικανοποιητική εκτέλεση ούτε των προγραμμάτων PHARE και TACIS - των προγραμμάτων για την Κεντρική και Ανατολική Ευρώπη - ούτε των προγραμμάτων για τις χώρες της Μεσογείου. Η ενίσχυση για την ανασυγκρότηση της Βοσνίας - κι αυτό είναι το παράδειγμα που χρησιμοποιώ - δεν μπόρεσε να διατεθεί παρά μόνο κατά 15 %. Ο κύριος λόγος ήταν η ανικανότητα της Επιτροπής να λάβει εγκαίρως τα απαραίτητα μέτρα διαχείρισης, να χρησιμοποιήσει αποτελεσματικά τους υφισταμένους ανθρώπινους πόρους ή να ζητήσει το απαραίτητο προσωπικό.
<P>
Συγκριτικά με τις Ηνωμένες Πολιτείες, π.χ., δεν διατίθετο το απαραίτητο προσωπικό για την ενίσχυση με στόχο την ανασυγκρότηση της Βοσνίας. Η ανεπάρκεια της Ευρωπαϊκής Ένωσης στο Σαράγιεβο υπήρξε παροιμιώδης. Αν θέλει κανείς να χορηγήσει την απαλλαγή για το γεγονός αυτό, που τοποθετείται στο 1996 και δεν μπορεί πλέον να αλλάξει για το συγκεκριμένο οικονομικό έτος, τότε αποφασιστικής σημασίας είναι τα ακόλουθα κριτήρια: πρώτον, μια πραγματική βελτίωση της οργάνωσης των επί τόπου διαρθρωτικών δομών δράσης της Ευρωπαϊκής Ένωσης, δεύτερον μια ανάλογη, ευρεία πληροφόρηση για τα ληφθέντα μέτρα, ώστε εμείς, ως Κοινοβούλιο, να μπορούμε να διαπιστώσουμε με ακρίβεια τη βελτίωση, καθώς και τις αδυναμίες που απομένουν.
<P>
Βέβαια, το προσωπικό αυξήθηκε σημαντικά μετά την έκθεσή μου του Απριλίου 1998 σχετικά με την ανασυγκρότηση της Βοσνίας. Η Επιτροπή προσπαθεί να βελτιώσει την επί τόπου κατάσταση. Όμως, ακόμη δεν διαφαίνεται καθαρά αν η αποκεντρωμένη επιτόπια διαχείριση την οποία ζητάμε καθιστά δυνατή την εστιασμένη παρακολούθηση των προγραμμάτων. Όπως τελικά διαπίστωσε το Ελεγκτικό Συνέδριο, τα αποτελέσματα είναι δυσδιάκριτα. Μεγάλη μερίδα των ΜΚΟ, όπως η Caritas και η Υπηρεσία Αρωγής της Ευαγγελικής Εκκλησίας (Evangelisches Hilfswerk) αποκλείονται από την ενίσχυση της Επιτροπής με στόχο την ανασυγκρότηση. Η Επιτροπή μεταβιβάζει μεγάλο μέρος των πιστώσεων που αποδεσμεύει το Κοινοβούλιο στους οργανισμούς παροχής βοηθείας των Ηνωμένων Εθνών, πράγμα που καθιστά αδύνατη την πραγματοποίηση ελέγχου εκ μέρους μας.
<P>
Η συνεργασία με τη Γενική Διεύθυνση στην οποία έχει ανατεθεί το ζήτημα της ανασυγκρότησης της Βοσνίας χρήζει βελτίωσης. Ο Επίτροπος Liikanen, παρά τις επανειλημμένες αιτήσεις, αρνείται να ενημερώσει σχετικά με την αύξηση πιστώσεων για προσωπικό που ζητήθηκε. Δεν διαθέτει τις απαραίτητες πληροφορίες στο Ευρωπαϊκό Κοινοβούλιο ή απαντά με υπεκφυγές.

<SPEAKER ID=25 NAME="Pronk">
Κυρία Πρόεδρε, η Επιτροπή Απασχόλησης και Κοινωνικών Υποθέσεων ασχολήθηκε διεξοδικά με τον προϋπολογισμό και προσπάθησε ιδιαιτέρως να επιφέρει βελτιώσεις όσον αφορά τις πιστώσεις πληρωμών του Κοινωνικού Ταμείου, καθώς και ορισμένες άλλες κοινωνικές θέσεις. Την περασμένη περίοδο διαπιστώσαμε ότι σημειώθηκε μία σταδιακή βελτίωση, ιδιαιτέρως όσον αφορά το Κοινωνικό Ταμείο. Από την άλλη πλευρά, δημιουργήθηκαν ορισμένα προβλήματα στο τέλος του έτους, επειδή δεν υπήρχαν επαρκείς πόροι για τη χρηματοδότηση των προγραμμάτων που ολοκληρώθηκαν. Πρόκειται για ένα πρόβλημα το οποίο θα συναντήσουμε και στην περίπτωση αυτού του προϋπολογισμού, κυρία Πρόεδρε. Αυτό ήταν το πρώτο σημείο στο οποίο ήθελα να αναφερθώ.
<P>
Θα ήθελα να ευχαριστήσω θερμά τον εισηγητή για τον τρόπο με τον οποίο εμβάθυνε στο περιεχόμενο της συζήτησης αυτής. Στο παρελθόν, η χορήγηση απαλλαγής ίσως να είχε περισσότερο τυπικό χαρακτήρα. Καμιά φορά έχω την εντύπωση ότι, για την άλλη πλευρά του Σώματος, το θέμα εξακολουθεί λίγο πολύ να έχει τυπικό χαρακτήρα. Ωστόσο, όπως και να έχουν τα πράγματα, σήμερα διεξάγουμε μία εμπεριστατωμένη και σημαντική συζήτηση για ένα από τα πιο σημαντικά θέματα της Ευρωπαϊκής Ενωσης. Υπάρχει ένα σημείο, κυρία Πρόεδρε, που αφορά τις κοινωνικές δαπάνες, το οποίο δεν μπορώ να σχολιάσω, αλλά θα ήθελα να διατυπώσω ένα σχετικό σχόλιο. Εστάλη μια επιστολή στην κ. Aelvoet. Η επιστολή αυτή κοινοποιήθηκε μέσω του Internet και με άλλους τρόπους σε όλoυς τους βουλευτές του Σώματος που επιθυμούσαν να την παραλάβουν. Σε αυτήν περιλαμβάνεται και μία μικρή παράγραφος για το πρόγραμμα Leonardo da Vinci. Πρόκειται για ένα πρόγραμμα επαγγελματικής κατάρτισης, το οποίο εμπίπτει στο πεδίο αρμοδιότητας της Επιτροπής Απασχόλησης και Κοινωνικών Υποθέσεων. Βεβαίως, εμείς δεν μπορέσαμε να το ελέγξουμε. Στη συνεδρίαση της Επιτροπής Απασχόλησης και Κοινωνικών Υποθέσεων το πρόγραμμα Leonardo da Vinci δεν εξετάστηκε κατ' αυτόν τον τρόπο. Γι' αυτό θα ήθελα οπωσδήποτε να ζητήσω να εξεταστεί περαιτέρω η υπόθεση, εξέταση στην οποία θα προβούμε εμείς στην κοινοβουλευτική επιτροπή. Κατ' αρχάς, πρέπει να εξετάσουμε εάν πρόκειται όντως για το 1996 ή για άλλα έτη. Θα πρέπει να πάρουμε το θέμα στα σοβαρά. Δεν μπορώ να σχολιάσω το περιεχόμενο της έκθεσης, πιστεύω, όμως, ότι είναι αρκετά σοβαρό και ότι πρέπει να το εξετάσουμε εμπεριστατωμένα. Αυτός είναι ένας ακόμη λόγος για να συμφωνήσουμε με την επιφυλακτική στάση του εισηγητή όσον αφορά τη χορήγηση απαλλαγής.

<SPEAKER ID=26 LANGUAGE="NL" NAME="Dankert">
Kυρία Πρόεδρε, με εκπλήσσει που ένας εισηγητής ο οποίος αναφέρεται τόσο διεξοδικά στην ακεραιότητα της Επιτροπής τονίζει τόσο λίγο το γεγονός ότι δεν ομιλεί εξ ονόματος της Επιτροπής Ελέγχου του Προϋπολογισμού, επειδή, απ' όσο γνωρίζω, η επιτροπή αυτή ψήφισε, αν και με ελάχιστη πλειοψηφία, υπέρ της χορήγησης απαλλαγής. Θεωρώ πάρα πολύ περίεργες τις αντιδράσεις στην αίθουσα, επειδή προφανώς δεχόμαστε ότι οι εισηγητές δεν μιλούν πλέον ως εισηγητές, αλλά ότι απαλλάσσονται ξαφνικά από τις ευθύνες τους. Αυτό είναι περίεργο.
<P>
Κυρία Πρόεδρε, απαλλαγή ή όχι, το ερώτημα παραμένει ενδιαφέρον. Τον Μάρτιο του τρέχοντος έτους αναβάλαμε την απόφαση για τη χορήγηση απαλλαγής και θέσαμε πέντε όρους στην Ευρωπαϊκή Επιτροπή. Στην ουσία, το μοναδικό ερώτημα στο οποίο απομένει να δοθεί απάντηση είναι αν η Επιτροπή έκανε αυτά που έπρεπε για να ανταποκριθεί στους εν λόγω πέντε όρους. Η Επιτροπή Ελέγχου του Προϋπολογισμού διέγραψε τρεις από αυτούς τους πέντε όρους, επειδή τους τελευταίους μήνες οι όροι αυτοί εκπληρώθηκαν από την Επιτροπή. Για το θέμα αυτό εξαιρετικές ήταν οι προσπάθειες που καταβλήθηκαν κυρίως από τον Επίτροπο Liikanen. Απομένουν δύο σημεια, δύο τομείς, και ο κ. Elles αναφέρθηκε διεξοδικά σε έναν από αυτούς, όπου πρέπει πραγματικά να σημειωθεί πρόοδος. Όμως, στην περίπτωση ενός τομέα ο οποίος ευρίσκεται τόσο μακριά από το πεδίο των πέντε όρων που τέθηκαν την προηγούμενη φορά, δεν μπορεί να αναμένουμε από την Επιτροπή να επιλύσει σε μερικούς μήνες το σύνολο της προβληματικής η οποία αφορά την πολιτική προσωπικού στην Ευρωπαϊκή Ένωση. Αυτά είναι ανοησίες και κανείς δεν μπορεί να έχει τέτοιες απαιτήσεις από τη σημερινή Επιτροπή και από τη διάδοχό της. Πρέπει να γίνουν πολλά, η Επιτροπή αντιμετώπισε σε σημαντικό βαθμό τα σοβαρότερα σκάνδαλα, ιδιαιτέρως όσον αφορά την πρόσληψη προσωπικού εκτός Επιτροπής, χωρίς η πράξη αυτή να καλύπτεται επαρκώς από τον προϋπολογισμό. Επί του θέματος αυτού επετεύχθη συμφωνία με την Επιτροπή Ελέγχου του Προϋπολογισμού, πρέπει όμως να γίνουν ακόμη αρκετά πράγματα. Κυρία Πρόεδρε, ένα πρόβλημα που εξακολουθεί να υφίσταται αφορά την πληροφόρηση. Είναι γεγονός ότι, προκειμένου να έχει νόημα η διαδικασία για τη χορήγηση απαλλαγής, πρέπει να βελτιωθεί σημαντικά η παροχή πληροφοριών από την Ευρωπαϊκή Επιτροπή στην Επιτροπή Προϋπολογισμών. Πιστεύω ότι πρέπει να κινηθούμε προς την κατεύθυνση μιας διοργανικής συμφωνίας, έτσι ώστε να μπορούμε πραγματικά να ανταπεξέλθουμε στις απαιτήσεις της διαδικασίας για τη χορήγηση απαλλαγής. Επαναλαμβάνω, όμως, ότι πρόκειται για δύο θέματα τα οποία δεν μπορούσαν να ρυθμιστούν στο σύντομο διάστημα που μεσολάβησε από την αναβολή της χορήγησης απαλλαγής έως σήμερα. Με τα θέματα αυτά θα πρέπει να ασχοληθούμε και τους προσεχείς μήνες, στην περίπτωση δε του προσωπικού ίσως ακόμη και χρόνια.
<P>
Εν τω μεταξύ, μετά την αναβολή της χορήγησης απαλλαγής, τον Μάρτιο, υπήρξαν πολλές αντιδράσεις. Εφημερίδες και περιοδικά όπως η Libιration , το Focus και το Stern , έφεραν στο φως διάφορα μικρά και μεγάλα σκάνδαλα, ή απλώς την κακή διαχείριση, την έκθεση του Ελεγκτικού Συνεδρίου για το PHARE και το TACIS και για την πυρηνική ασφάλεια. Συνεπώς, κυρία Πρόεδρε, υπήρχαν όντως λόγοι να συνδυαστούν και άλλα θέματα με τη χορήγηση απαλλαγής. Ωστόσο, πιστεύω ότι, σε γενικές γραμμές, πρόκειται για θέματα τα οποία πρέπει να εξεταστούν περαιτέρω και να αποτελέσουν θέμα της διαδικασίας για τη χορήγηση απαλλαγής το 1997, η οποία πρόκειται να αρχίσει πολύ σύντομα. Δεν πρέπει, επομένως, να επηρεαστούμε από τον κίτρινο Τύπο και να αλλάξουμε τους όρους για τη χορήγηση απαλλαγής. Πρέπει να κρίνουμε την Επιτροπή με βάση τα όσα ζητήσαμε τότε. Εάν διαπιστώσουμε ότι η Επιτροπή δεν ανταποκρίνεται επαρκώς στις επιθυμίες μας, μπορούμε να καταλήξουμε στο συμπέρασμα ότι πρέπει να την υποχρεώσουμε να παραιτηθεί, όχι όμως αναβάλλοντας για άλλη μία φορά τη χορήγηση απαλλαγής, ούτε αρνούμενοι την απαλλαγή, αλλά με την κατάθεση πρότασης μομφής. Είναι πάρα πολύ εύκολο να μη χορηγήσουμε απαλλαγή. Επί του θέματος αυτού, το άρθρο 206 είναι σαφέστατο. Στο άρθρο αυτό της Συνθήκης αναφέρεται ότι, σε τελευταία ανάλυση, πρέπει να χορηγηθεί απαλλαγή. Το μόνο που μπορεί κανείς να κάνει είναι να αναβάλλει τη χορήγηση απαλλαγής, όχι όμως να την αρνηθεί. Γι' αυτό και το μοναδικό μέσο που απομένει είναι η κατάθεση πρότασης μομφής.
<P>
Κυρία Πρόεδρε, αυτό δεν σημαίνει ότι στο ψήφισμα που έχει κατατεθεί δεν ασκείται εντονότατη κριτική στην Επιτροπή. Η Ομάδα του Ευρωπαϊκού Σοσιαλιστικού Κόμματος κατέθεσε μεγάλο αριθμό τροπολογιών, προκειμένου να βρεθεί μία καλύτερη ισορροπία μεταξύ της απόφασης για τη χορήγηση απαλλαγής και του κειμένου του ψηφίσματος. Ελπίζουμε ότι κατά τις προσεχείς ημέρες οι τροπολογίες αυτές θα εγκριθούν, προκειμένου να αποκατασταθεί η απαραίτητη ισορροπία.

<SPEAKER ID=27 NAME="Theato">
Κυρία Πρόεδρε, ως Κοινοβούλιο έχουμε καθήκον να παρακολουθούμε πώς διαχειρίζεται η Επιτροπή τα χρήματα των Ευρωπαίων. Η ευθύνη αυτή είναι αποκλειστικά δική μας. Το Συμβούλιο απλώς μας κάνει μια σύσταση, εμείς όμως πρέπει να αποφασίσουμε αν μπορούμε να απαλλάξουμε την Επιτροπή για την εκτέλεση του προϋπολογισμού ή όχι. Για να λάβουμε όμως την σχετική απόφαση, πρέπει να διαθέτουμε τις απαραίτητες πληροφορίες. Επειδή αυτό δεν συνέβη, αναγκαστήκαμε τον Μάρτιο να αναβάλουμε τη χορήγηση της απαλλαγής, ενώ ούτε τον Σεπτέμβριο μπορέσαμε να λάβουμε απόφαση όπως είχαμε εξαγγείλει. Και τώρα, τον Δεκέμβριο, δεν έχουμε ακόμη όλες τις πληροφορίες που είχαμε ζητήσει, μολονότι η Επιτροπή μας διαβίβασε πρόσφατα ένα έγγραφο που, κατά την άποψή της, αρκεί για τη χορήγηση της απαλλαγής.
<P>
Από την άλλη πλευρά, το Κοινοβούλιο θα έπρεπε να αισθάνεται ότι εξαπατάται καθ' υπερβολήν, εξαιτίας π.χ. των λογοκριμένων κειμένων της OΣΚΠΑ. Σας ερωτώ εάν μπορεί να θεωρηθεί σωστό να ορίζει ο υποκείμενος σε έλεγχο το αντικείμενο και την έκταση του ελέγχου. Πρόκειται επιπλέον για την πληροφόρηση των αρμοδίων δικαστικών αρχών. Με δύο ψηφίσματα, τον Ιανουάριο και τον Μάρτιο, ζητήσαμε από την Επιτροπή να ενημερώνει αμέσως τις αρμόδιες δικαστικές αρχές, όταν υπάρχει υποψία - και το τονίζω, υποψία - κρούσματος απάτης. Όσο αυτό δεν διασφαλίζεται, δεν μπορεί να χορηγηθεί απαλλαγή, όπως αναφέρεται στα ψηφίσματα.
<P>
Η έκθεση Elles αναφέρει σαφώς στο σημείο 7 ότι αυτή ακριβώς η επιταγή δεν εκπληρώνεται επαρκώς. Χαρακτηριστικό παράδειγμα αποτελεί εδώ η περίπτωση του ECHO, αλλά και η υπόθεση MED. Μέχρι σήμερα δεν γνωρίζουμε αν η Επιτροπή παρέδωσε στη δικαιοσύνη όλα τα στοιχεία. Κατ' αυτόν τον τρόπο διακυβεύονται η αξιοπιστία και η εμπιστοσύνη ότι, σε περίπτωση υπόνοιας για κρούσμα απάτης στους ίδιους της τους κόλπους, η Επιτροπή προβαίνει στις ανάλογες ενέργειες για την αντιμετώπισή της. Παρόμοια ισχύουν και για την αντίδραση της Επιτροπής στην έκθεση Bφsch για τη σύσταση μιας υπηρεσίας για την καταπολέμηση της απάτης. Η πρόταση που υπέβαλε η Επιτροπή στις 2 Δεκεμβρίου θα έχει ακριβώς το αντίθετο αποτέλεσμα από αυτό που υποτίθεται ότι επιδιώκεται. Οι ούτως ή άλλως περιορισμένοι πόροι και αρμοδιότητες θα κατακερματιστούν, αντί να συγκεντρωθούν.
<P>
Όταν θα ψηφίσουμε την Πέμπτη για την απαλλαγή της Επιτροπής, θα γνωρίζετε τα γεγονότα όπως αυτά παρουσιάζονται αναλυτικά στην έκθεση Elles. Τότε, ο καθένας από εμάς πρέπει να αναλάβει ο ίδιος το βάρος της απόφασης για το αν μπορεί, υπό τις δεδομένες συνθήκες, να χορηγηθεί απαλλαγή. Εγώ δεν μπορώ να αναλάβω την ευθύνη χορήγησης απαλλαγής, βάσει των όσων γνωρίζω και της γνώμης που σχημάτισα, την οποία έχω επανειλημμένα επανεξετάσει.

<SPEAKER ID=28 LANGUAGE="NL" NAME="Mulder">
Κυρία Πρόεδρε, θα ήθελα να αρχίσω συγχαίροντας τον κ. Elles. Πιστεύω ότι η έκθεση που εκπόνησε αποτελεί μία από τις σπάνιες περιπτώσεις που η προσοχή του Κοινοβουλίου ήταν τόσο επικεντρωμένη στη σημασία της χορήγησης απαλλαγής, γεγονός το οποίο θεωρώ πάρα πολύ θετικό. Θα ήθελα κατ' αρχάς να ρωτήσω, εάν υποθέσουμε ότι δεν χορηγείται απαλλαγή, εάν θα θεωρήσει η Επιτροπή ότι η πράξη αυτή ισοδυναμεί αυτομάτως με πρόταση μομφής ή θα αδιαφορήσει. Πιστεύω ότι είναι ιδιαίτερα σημαντικό να γνωρίζει το Κοινοβούλιο την απάντηση σε αυτό το ερώτημα.
<P>
Τόσο εγώ, όσο και η πολιτική μου ομάδα, ενδιαφερόμαστε για ό, τι έπραξε η Επιτροπή από τον Απρίλιο του τρέχοντος έτους, όταν τέθηκαν για πρώτη φορά όροι για τη χορήγηση απαλλαγής. Είμαι της γνώμης ότι η Επιτροπή απέδειξε τις καλές προθέσεις της για την επίλυση των προβλημάτων. Αρκεί αυτό; Όχι, σε καμία περίπτωση. Στο ψήφισμα που έχει κατατεθεί περιλαμβάνονται διάφορες σκληρές παρατηρήσεις. Πιστεύω ότι η Επιτροπή πρέπει να αντιμετωπίσει με σοβαρότητα τα σημεία αυτά, δεδομένου ότι είναι δικαίωμα του Κοινοβουλίου να αποφασίσει σε τελευταία ανάλυση εάν θα χορηγήσει απαλλαγή, και οι προθεσμίες οι οποίες αναφέρονται θα πρέπει να ληφθούν οπωσδήποτε υπόψη.
<P>
Ένα σημείο στο οποίο αποδίδω καθοριστική σημασία αφορά την ερμηνεία του άρθρου 206 της Συνθήκης. Μέχρι πού μπορεί να προχωρήσει η Επιτροπή όσον αφορά την παροχή πληροφοριών στο Κοινοβούλιο, χωρίς να θίγονται τα προσωπικά συμφέροντα των υπαλλήλων; Πιστεύω ότι θα πρέπει να επεξεργαστούμε ένα είδος συμφωνίας, ο κ. Dankert αναφέρθηκε πριν από λίγο σε μία διοργανική συμφωνία, έτσι ώστε να γνωρίζουν όλοι τι μπορεί να συμβεί.
<P>
Από τα σημεία που περιλαμβάνονται στο ψήφισμα πιστεύω ότι τα σημαντικότερα είναι αυτά που αφορούν τα προσωπικά συμφέροντα και, κατά δεύτερον, την οργάνωση της ίδιας της Επιτροπής. Πώς μπορούν οι υπάλληλοι να προαχθούν; Πώς δεν μπορούν να προαχθούν; Είναι αλήθεια ότι στον χώρο αυτό επικρατεί αρκετά μεγάλη δυσφορία και πιστεύω ότι το πρόβλημα πρέπει να επιλυθεί το συντομότερο δυνατόν.

<SPEAKER ID=29 LANGUAGE="FR" NAME="Pasty">
Κυρία Πρόεδρε, αγαπητοί συνάδελφοι, εάν η συζήτηση σχετικά με τη χορήγηση απαλλαγής στην Επιτροπή για την εκτέλεση του γενικού προϋπολογισμού της Ευρωπαϊκής Ένωσης για το οικονομικό έτος 1996 χαρακτηρίζεται σήμερα από δραματική ένταση και πάθος, αυτό οφείλεται αναμφισβήτητα στο γεγονός ότι σημειώθηκε υπέρβαση των ορίων του αποδεκτού. Η συζήτηση αυτή υπερέβη το τεχνικό στάδιο και κατέστη πλέον πολιτική με την πλήρη έννοια του όρου.
<P>
Οι διαδοχικοί έλεγχοι του Ελεγκτικού Συνεδρίου, το οποίο από το 1994 αρνείται να παράσχει θετική δήλωση αξιοπιστίας αναφορικά με τη νομιμότητα και την κανονικότητα των πράξεων οι οποίες αποτέλεσαν αντικείμενο των πληρωμών της οικονομικής χρήσης, είναι καταπέλτες όσον αφορά τον τρόπο με τον οποίο η Επιτροπή διαχειρίζεται τα λειτουργικά κονδύλια που της χορηγούνται, είτε πρόκειται για ανθρωπιστικές παρεμβάσεις, ή για τα προγράμματα PHARE, TACIS και MEDA, είτε ακόμη για προγράμματα ανασυγκρότησης των κρατών της πρώην Γιουγκοσλαβίας. Τα εν λόγω κονδύλια, όχι μόνο χρησιμοποιήθηκαν άσχημα ή παρέκκλιναν από τον στόχο τους, αλλά και αποτέλεσαν αντικείμενο διαχείρισης υπό αδιαφανείς συνθήκες που κατέστησαν δυνατές πραγματικές καταχρήσεις σε βάρος όχι μόνο των δικαιούχων των εν λόγω προγραμμάτων, αλλά και των Ευρωπαίων φορολογούμενων. Η επιλογή των φορέων αποκαλύπτει καθημερινά πλήθος παρατυπιών στις οποίες εμπλέκονται οι υψηλότερες αρχές της Επιτροπής. Από τους ίδιους τους διορισμούς υπαλλήλων προκύπουν σοβαρές δυσλειτουργίες που ζημιώνουν την αξιοπιστία του θεσμικού οργάνου. Η παντελής σχεδόν έλλειψη συντονισμού και επικοινωνίας μεταξύ των διαφόρων Γενικών Διευθύνσεων και υπηρεσιών της Επιτροπής αυξάνει την αδιαφάνεια της διαχείρισης ή παρεμποδίζει την κανονική λειτουργία των διαδικασιών ελέγχου και ευνοεί τη γενική ανευθυνότητα των διαχειριστών.
<P>
Όλες αυτές οι ελλείψεις αποκαλύφθηκαν απροκάλυπτα από τις ερευνητικές επιτροπές οι οποίες συστάθηκαν από το Ευρωπαϊκό Κοινοβούλιο, είτε πρόκειται για την τραγική υπόθεση της σπογγώδους εγκεφαλοπάθειας των βοοειδών (ΣΕΒ), είτε για τις περιπτώσεις απάτης στο σύστημα κοινοτικής διαμετακόμισης. Ωστόσο, η Επιτροπή, αντί να αντιμετωπίσει άμεσα το πρόβλημα, προβαίνοντας σε μία δραστική μεταρρύθμιση των δομών και των διαδικασιών της, και να επιλέξει τη διαφάνεια, απομονώθηκε σε μία υπεροπτική, περιφρονητική σχεδόν, στάση έναντι των ελεγκτικών οργάνων του Κοινοβουλίου. Όλες οι σημερινές δυσλειτουργίες έχουν αποκαλυφθεί από το Ευρωπαϊκό Κοινοβούλιο. Μήπως χρειάζεται να υπενθυμίσουμε ότι οι σοβαρές παρατυπίες στη διαχείριση των κονδυλίων τουρισμού αποκλύφθηκαν, επειδή ένας από τους συναδέλφους μας άσκησε αγωγή ενώπιον των ποινικών δικαστηρίων του Βελγίου, υποχρεώνοντας με τον τρόπο αυτό την Επιτροπή να παρουσιάσει έγγραφα τα οποία αρνείτο έως τότε να κοινοποίσει στο Ελεγκτικό Συνέδριο και το Ευρωπαϊκό Κοινοβούλιο; Οι υπάλληλοι οι οποίοι έλαβαν μέρος στην έρευνα υφίστανται σήμερα αδίκως κυρώσεις.
<P>
Εν όψει της σοβαρότητας των γεγονότων που αποκαλύφθηκαν και της έκδηλης κακής προαίρεσης της Επιτροπής να συνεργασθεί με το Ευρωπαϊκό Κοινοβούλιο, επιβάλλεται η άρνηση της χορήγησης της απαλλαγής. Τον Μάρτιο είχαμε δώσει αναστολή στην Επιτροπή, αναβάλλοντας τη χορήγηση της απαλλαγής, για να της δώσουμε τη δυνατότητα να βελτιωθεί. Δεν εκπληρώθηκαν, όμως, όλοι οι όροι που θέσαμε. Σήμερα, ορισμένοι συνάδελφοι επιθυμούν να χορηγηθεί στην Επιτροπή απαλλαγή υπό όρους. Αυτό δεν έχει νόημα και μαρτυρεί μία γιγαντιαία υποκρισία. Γιατί η Επιτροπή, της οποίας η εντολή λήγει σε λιγότερο από έναν χρόνο, να φέρει σε πέρας εντός του επομένου τριμήνου ό, τι καθυστέρησε τόσο πολύ μέχρι σήμερα; Ποιά μέσα διαθέτουμε, λοιπόν, για να της επιβάλουμε κυρώσεις, εάν αποδειχθεί εκ νέου ότι δεν ακολούθησε τις συστάσεις μας; Θα έχουμε το πολιτικό θάρρος, κατά την τελευταία σύνοδο του Μαΐου, να υπερψηφίσουμε μία πρόταση μομφής; Όσοι προτείνουν αυτή την υπεκφυγή θέλουν στην πραγματικότητα να επιτρέψουν στην Επιτροπή να αποφύγει τις πολιτικές κυρώσεις.
<P>
Ύστερα από αίτηση της προέδρου της Ομάδας του Ευρωπαϊκού Σοσιαλιστικού Κόμματος, η Επιτροπή Κανονισμού εξέδωσε γνωμοδότηση σύμφωνα με την οποία πρέπει να κριθεί απαράδεκτη κάθε τροπολογία η οποία υποβάλλεται στην ολομέλεια και αντιτίθεται στη σύσταση της Επιτροπής Ελέγχου του Προϋπολογισμού η οποία προτείνει τη χορήγηση απαλλαγής, που ψηφίσθηκε υπό αμφισβητήσιμες συνθήκες,
<P>
(Διαμαρτυρίες) τη στιγμή που ψηφίσθηκε προηγουμένως, με ισοψηφία μεταξύ των υπερψηφισάντων και των καταψηφισάντων, να μη χορηγηθεί η ίδια αυτή απαλλαγή. Όσον αφορά τον κ. Dankert, πρώην Πρόεδρο του Κοινοβουλίου, έχει το θράσος να μας λέει ότι δεν έχουμε το δικαίωμα να ψηφίσουμε κατά της χορήγησης απαλλαγής, τη στιγμή που υπάρχει ένα προηγούμενο: το 1984 αρνηθήκαμε την απαλλαγή, και αυτό επανελήφθη ύστερα από έκθεση του κ. Wynn σχετικά με την απαλλαγή για το ΕΤΑ. Όταν χρησιμοποιούμε διαδικαστικά τεχνάσματα για να φιμώσουμε ένα Κοινοβούλιο η δημοκρατία κινδυνεύει.
<P>
Είμαι βέβαιος, αγαπητοί συάδελφοι, ότι δεν θα πέσετε σε αυτή την αισχρή παγίδα, ότι θα αναλάβετε πλήρως τις πολιτικές ευθύνες σας ενώπιον των ψηφοφόρων σας και ότι, κατά συνέπεια, θα αρνηθείτε τη χορήγηση απαλλαγής στην Επιτροπή για τη διαχείρισή της όσον αφορά τα κονδύλια του οικονομικού έτους 1996. Πώς μπορούμε να φαντασθούμε ότι είναι δυνατόν σε μία εταιρεία ιδιωτικού δικαίου να χορηγηθεί απαλλαγή στο εκτελεστικό συμβούλιο όσον αφορά τη διαχείρισή του, τη στιγμή που οι οικονομικοί ελεγκτές αρνούνται να πιστοποιήσουν, όπως έκανε και το Ελεγκτικό Συνέδριο, τη γνησιότητα των λογαρισμών; Χορηγώντας απαλλαγή υπ' αυτές τις συνθήκες, αθετούμε τις υποχρεώσεις που μας επιβάλλουν οι συνθήκες για προστασία των συμφερόντων των φορολογούμενων.
<P>
(Χειροκροτήματα)
<SPEAKER ID=30 LANGUAGE="PT" NAME="Miranda">
Κυρία Πρόεδρε, αντιλαμβανόμαστε τη διαδικασία χορήγησης απαλλαγής ως μία κατ' εξοχήν πολιτική, και όχι απλώς διοικητική, διαδικασία. Επίσης, η εν λόγω διαδικασία δεν είναι κάτι που θα πρέπει να αντιμετωπίζεται ανάλογα με τα άμεσα συμφέροντα, σε συνάρτηση με τη μεγαλύτερη ή τη μικρότερη χρονική εγγύτητα των εκλογικών αναμετρήσεων, με βάση το στάδιο στο οποίο βρίσκεται η εντολή της Επιτροπής, ή ακόμη σε συνάρτηση με το ενδεχόμενο υποβολής μιας πρότασης μομφής.
<P>
Θεωρούμε ότι αυτό που οφείλει να κάνει το Ευρωπαϊκό Κοινοβούλιο είναι να αναλάβει την παρούσα διαδικασία χορήγησης απαλλαγής, αξιοποιώντας πλήρως τις αρμοδιότητες που του παρέχει η Συνθήκη, και ότι θα πρέπει να ασκήσει αυτές τις αρμοδιότητες με αυστηρό και υπεύθυνο τρόπο. Σε αυτό το πλαίσιο, λόγω των διαπιστωθέντων περιστατικών παρατυπίας και απάτης, με δεδομένο ότι οι αδιαμφισβήτητες ευθύνες της Επιτροπής είναι γνωστές και λαμβάνοντας υπόψη τις παραλείψεις εκ μέρους της, το μοναδικό ζήτημα που τίθεται σε μας είναι να αποφασίσουμε ποια στάση οφείλουμε να τηρήσουμε, ιδίως όσον αφορά την ενημέρωση του Κοινοβουλίου και των δικαστικών αρχών των κρατών μελών.
<P>
Οφείλουμε ακόμη να αναρωτηθούμε εάν οι απαντήσεις που παρέσχε η Επιτροπή είναι ικανοποιητικές, εάν στέκονται στο ύψος της σοβαρότητας των πραγματικών περιστατικών και εάν οι απαντήσεις αυτές είναι σε θέση να μας καθησυχάσουν όσον αφορά τις μελλοντικές εξελίξεις. Κατά τη γνώμη μας, η απάντηση σε όλα αυτά τα ερωτήματα είναι σαφέστατα αρνητική, οπότε το Ευρωπαϊκό Κοινοβούλιο, σε περίπτωση που αποφασίσει να χορηγήσει την απαλλαγή, στο σημείο όπου βρίσκεται σήμερα η κατάσταση, πέραν του ότι θα επωμιστεί εξ ολοκλήρου το βάρος των ευθυνών που του αναλογούν, θα καταστεί επίσης αναπόφευκτα συνυπεύθυνο για ενέργειες τις οποίες το ίδιο εδώ και καιρό καταγγέλλει.
<P>
Μια τέτοια στάση, άλλωστε, θα συνιστούσε κατάφωρη αντίφαση σε σχέση τις εκτιμήσεις που, εν πάση περιπτώσει, εξέθεσε τελικώς μόλις την περασμένη εβδομάδα η Επιτροπή Ελέγχου του Προϋπολογισμού. Κατά την άποψή μας, επομένως, το Ευρωπαϊκό Κοινοβούλιο, αυτή τη στιγμή και εφόσον δεν έχει στα χέρια του έστω και την παραμικρή εγγύηση, δεν θα πρέπει να χορηγήσει απαλλαγή στην Επιτροπή.

<SPEAKER ID=31 LANGUAGE="DE" NAME="Mόller">
Κυρία Πρόεδρε, συνάδελφοι, η Ομάδα μου είναι αποφασισμένη να μη χορηγήσει απαλλαγή στην Επιτροπή. Το ζήτημα δεν είναι πλέον αν έχουμε αρκετές αποδείξεις γι' αυτό, παρά πώς αξιολογούμε από πολιτική άποψη αυτά τα γεγονότα και για τι θα υπάρξει πλειοψηφία. Τώρα, αγαπητοί συνάδελφοι - και αναφέρομαι επίσης σε εκείνους που κάθονται στα γραφεία τους μπροστά στην οθόνη - είναι η ώρα του Κοινοβουλίου. Πρέπει όλοι να σταθμίσουμε την κατάσταση, όμως ποιά θα είναι τα κριτήριά μας; Ο καθένας από μας πρέπει να λάβει υπόψη του ορισμένες υποχρεώσεις απέναντι σε ορισμένους Επιτρόπους, απέναντι στο κόμμα ή στην κυβέρνησή του.
<P>
Επιτρέπεται, όμως, να θέτουμε ως ευρωβουλευτές προσωπικά συμφέροντα, συμφέροντα κομματικής πολιτικής ή εθνικά συμφέροντα πάνω από το συμφέρον της Ευρώπης; Πώς μπορούμε να απογοητεύσουμε τους πολίτες της Ευρώπης που περιμένουν τώρα ένα σαφές μήνυμα από το Κοινοβούλιο; Μήπως έχουμε επίσης κάποια υποχρέωση προς τους πολλούς εξαίρετους συνεργάτες της Επιτροπής; Ο ίσκιος της ανικανότητας απλώθηκε πάνω στην εξειδικευμένη εργασία τους, μόνο και μόνο επειδή κάποιοι δεν κλήθηκαν να λογοδοτήσουν.
<P>
Τις τελευταίες ημέρες ακούω πάρα πολύ συχνά, και ιδιαίτερα από την συνάδελφο Pauline Green, την οποία εκτιμώ πολύ, ότι η Ευρώπη θα βυθιστεί σε χάος, αν δεν χορηγηθεί απαλλαγή στην Επιτροπή. Ειλικρινά, δεν θεωρώ σκόπιμη την δραματοποίηση του ζητήματος. Κατ' αυτόν τον τρόπο, απλώς αποσπάται η προσοχή από τα ουσιώδη θέματα. Τί είναι ουσιώδες στην προκειμένη περίπτωση; Φυσικά το καθήκον ελέγχου που αναθέτει η Συνθήκη στο Κοινοβούλιο. Την εκπλήρωση αυτού του καθήκοντος προσδοκούν οι πολίτες της Ευρώπης. Βέβαια, οι σχέσεις μεταξύ των θεσμικών οργάνων δεν είναι πάντα αδιατάρακτες, όμως δεν βοηθάει καθόλου να φέρνουμε αμέσως την καταστροφή. Ήρεμα, λοιπόν: η άρνηση χορήγησης απαλλαγής δεν είναι θανατική ποινή, παρά κίτρινη κάρτα για κακή συμπεριφορά. Αυτό, όμως, πρέπει να επισημανθεί, ώστε η κοινή γνώμη να ξέρει ότι μπορεί κανείς να έχει εμπιστοσύνη στο Κοινοβούλιο.
<P>
Εν προκειμένω, είναι επίσης ανόητο να λέμε ότι δεν μπορούμε να ασκούμε τόσο αυστηρή κριτική στην Επιτροπή, εφόσον έχουμε και οι ίδιοι προβλήματα. Ασφαλώς δεν θα πρέπει να γινόμαστε φαντασμένοι, όμως τώρα πρόκειται, όπως και να το κάνουμε, για τα σφάλματα της Επιτροπής. Δεν θα τα κάνουμε να σταματήσουν με το να βλέπουμε αυτοκριτικά τους εαυτούς μας. Ας κρίνουμε αμερόληπτα την Επιτροπή, και τότε μελλοντικά θα κρίνουμε πιο αμερόληπτα και με τα ίδια κριτήρια τους εαυτούς μας. Η Ομάδα μου, πάντως, δεν θα συμμετάσχει στην οργανωμένη ανευθυνότητα. Γι' αυτό θα ψηφίσουμε κατά της χορήγησης απαλλαγής.
<P>
(Χειροκροτήματα)

<SPEAKER ID=32 LANGUAGE="IT" NAME="Dell'Alba">
Κυρία Πρόεδρε, κύριες και κύριοι συνάδελφοι, τον περασμένο Μάρτιο το Ευρωπαϊκό Κοινοβούλιο, με αίσθημα ευθύνης και με επίγνωση των εξουσιών του, υπερψήφισε με μεγάλη πλειοψηφία και σύμφωνα με το Παράρτημα 5 του Κανονισμού - που τότε ήταν απολύτως σωστό, ενώ σήμερα δεν καταλαβαίνει κανείς γιατί ξαφνικά χαρακτηρίζεται ως χείριστο - την αναβολή της χορήγησης απαλλαγής.
<P>
Ο αξιότιμος εισηγητής κ. Elles είχε φέρει στο φως ορισμένα σοβαρά και σημαντικά προβλήματα και το Ευρωπαϊκό Κοινοβούλιο είχε επιτελέσει σωστά τον ελεγκτικό του ρόλο. Πιστεύω ότι η Επιτροπή, ο κύριος Liikanen, υπάλληλοι και υπεύθυνοι Επίτροποι γνωρίζουν καλά πόσο σκληρά εργάσθηκαν για να καταφέρουν να ανταποκριθούν σε αυτή τη σοβαρή, συνειδητή και σύμφωνη με την Συνθήκη θέση του Κοινοβουλίου μας.
<P>
Εδώ και μερικές εβδομάδες, αντίθετα, κυρία Πρόεδρε, κάποιος θέλησε να μετατρέψει αυτό το σημαντικό και σοβαρό καθήκον σε αποκλειστικά πολιτική υπόθεση. Είδαμε να μεταφέρονται ανώτεροι υπάλληλοι στην Επιτροπή Ελέγχου του Προϋπολογισμού - οι οποίοι σε έναν μήνα ίσως να βρίσκονται και εκτός επιτροπής - οι οποίοι προέβησαν σε διάφορες καταγγελίες και βλέπουμε να πολλαπλασιάζονται επίσης και οι φάκελοι. Τώρα, εάν πάλι τεθεί αυτό το ζήτημα, και εάν προκύψει πολιτική συζήτηση, από την οποία τα δύο θεσμικά όργανα θα βγούν και τα δύο χαμένα, τότε έχειν καλώς, είναι όλα έτοιμα και αυτός είναι προφανώς ο δρόμος που μας προτείνει, όχι η πλειοψηφία, κυρία Πρόεδρε, αλλά, αντίθετα, μια μάλλον περίεργη εγκάρσια μειοψηφία, που αντικειμενικά εκτείνεται από την άκρα δεξιά έως την άκρα αριστερά του Κοινοβουλίου, περνώντας από μια σειρά πολιτικών ομάδων. Δεν ξέρω εάν αυτό είναι προς το συμφέρον της Ευρώπης. Κυρία Πρόεδρε, προσωπικά θεωρώ εξαιρετικά αρνητικό το γεγονός ότι η διαδικασία απαλλαγής μετατράπηκε σε πολιτικό ζήτημα, για το οποίο, εάν η άλλη πλευρά είχε υπερισχύσει με 14-13 στα πλαίσια της επιτροπής, αυτή θα ήταν και η θέση ολομέλειας, ενώ, τώρα που δεν υπερίσχυσε και απορρίφθηκε η πρόταση στην επιτροπή, έχουμε οδηγηθεί σε αντικανονική ψηφοφορία.
<P>
Θεωρώ ανεύθυνο ότι οδηγηθήκαμε σε αυτή την κατάσταση: αυτό το καθήκον ή δεν θα πρέπει να ασκείται καθόλου, ή θα πρέπει να ασκείται με την ευρεία συναίνεση του Κοινοβουλίου, ούτως ώστε το μήνυμα να φτάνει όχι μόνο στην Επιτροπή αλλά, επιτρέψτε μου να πω, και στις κυβερνήσεις, καθώς και στην κοινή γνώμη. Είμαστε δεκαπέντε ημέρες πρίν από την καθιέρωση του ενιαίου νομίσματος, και το εξάμηνο που διατρέχουμε είναι γνωστό ότι πρόκειται για εξάμηνο εκλογών: είμαι απολύτως πεπεισμένος ότι ο κ. Pasty θέλει να κάνει την προεκλογική του εκστρατεία. Η πολιτική ομάδα του ήταν πάντα κατά του ευρωπαϊκού οικοδομήματος: πολύ καλά, λοιπόν, ακόμη κι αν στην εκλογική του εκστρατεία στρέφεται κατά της Επιτροπής, το σενάριο παραμένει το ίδιο.
<P>
Προσωπικά δεν πιστεύω, κυρία Πρόεδρε, ότι αυτός είναι ο σωστός τρόπος για να διεξάγουμε τις συζητήσεις μας. Το ψήφισμά μας, επί του οποίου θα ψηφίσουμε την Πέμπτη, εξακολουθεί να είναι απαιτητικό και να διακατέχεται - όπως πάντα - από κριτικό πνεύμα απέναντι στην Επιτροπή. Προσπαθεί να ζητήσει από την Επιτροπή να βελτιώσει την εσωτερική της λειτουργία και είμαι πεπεισμένος - και μάλιστα ελπίζω - ότι στην ανταπάντησή του ο Επίτροπος Liikanen θα μας πει τι πιστεύει σχετικά με ορισμένα σημαντικά σημεία του εγγράφου που θα ψηφίσουμε. Αλλά, προς Θεού, ας μη μετατρέψουμε αυτή την ψήφο σε μια αποκλειστικά πολιτική ψήφο, όπως επιχειρήθηκε να γίνει. Θα ήθελα να υπενθυμίσω σε ορισμένους βουλευτές μιας από τις πιο δραστήριες πολιτικές ομάδες του Ευρωπαϊκού Κοινοβουλίου, μια φράση που υπάρχει στο Ευαγγέλιο: «Ο αναμάρτητος πρώτος τον λίθο βαλέτω», εάν θυμάμαι καλά.
<P>
Πιστεύω ότι χρειάζεται να είμαστε λιγάκι πιο συνεπείς με όσα έχουν γίνει, συνεπείς με τη βούληση να μη μετατρέψουμε αυτό το καθήκον σε στείρα τακτοποίηση λογαριασμών. Αλλο πράγμα οι πολιτικές και εθνικές εκλογές, αγαπητοί συνάδελφοι, και άλλο η συζήτησή μας!

<SPEAKER ID=33 NAME="Πρόεδρος">
Βάσει του Κανονισμού, ο κ. Pasty ζητά τον λόγο επί προσωπικού θέματος, και του τον δίνω.

<SPEAKER ID=34 LANGUAGE="FR" NAME="Pasty">
Κυρία Πρόεδρε, δεν μπορώ να μη σχολιάσω τα λόγια του κ. Dell'Alba, ο οποίος ισχυρίσθηκε ότι η πολιτική ομάδα μου ήταν ανέκαθεν κατά της ευρωπαϊκής οικοδόμησης. Αυτό είναι απολύτως αναληθές, όταν καταγγέλουμε, όπως έκανα, τις παραλείψεις ενός ευρωπαϊκού οργάνου όσον αφορά τις υποχρεώσεις του έναντι των πολιτών και των Ευρωπαίων φορολογούμενων. Δεν πιστεύω ότι ενεργούμε κατά της ευρωπαϊκής οικοδόμησης, αλλά, μάλλον, υπέρ αυτής, γιατί η ευρωπαϊκή οικοδόμηση θα μπορέσει να προοδεύσει, μόνο εάν υπάρχει επαρκής εμπιστοσύνη στα ευρωπαϊκά θεσμικά όργανα, την Επιτροπή, φυσικά, και το Κοινοβούλιο. Όσο για το τελευταίο, πρέπει να ασκήσει τα καθήκοντά του: η Συνθήκη του αναθέτει κάποια καθήκοντα, τα οποία και πρέπει να ασκήσει!

<SPEAKER ID=35 LANGUAGE="FR" NAME="Fabre-Aubrespy">
Κυρία Πρόεδρε, η πλειοψηφία της Επιτροπής Ελέγχου του Προϋπολογισμού μας προτείνει, λοιπόν, να χορηγήσουμε απαλλαγή στην Επιτροπή για το οικονομικό έτος 1996, και μάλιστα, όπως και το 1994 και το 1995, παρά το γεγονός ότι το Ελεγκτικό Συνέδριο αρνήθηκε να παράσχει θετική δήλωση αξιοπιστίας όσον αφορά την κανονικότητα των λογαριασμών. Συνεπώς, στην ουσία βρισκόμαστε σε μία κατάσταση όπου, παρά το γεγονός ότι οι λογαριασμοί θεωρούνται ανακριβείς, χορηγούμε απαλλαγή χρησιμοποιώντας διαδικαστικά τεχνάσματα, υποστηρίζοντας ότι δεν υπάρχει δυνατότητα υποβολής τροπολογιών και ότι ο Κανονισμός υπερισχύει της Συνθήκης: χρησιμοποιούμε τεχνάσματα.
<P>
Τάσσομαι υπέρ της άρνησης της χορήγησης της απαλλαγής για λόγους που αναφέρθηκαν ειδικότερα από τους κ.κ. Elles και Pasty. Στόχος της μη χορήγησης απαλλαγής δεν είναι ένας συγκεκριμένος Επίτροπος, ούτε καν αυτό καθαυτό το πρόσωπο των Επιτρόπων: στόχος είναι να αποφανθούμε επί ενός συστήματος, ενός συστήματος που διέπεται από μία φιλοσοφία, σύμφωνα με την οποία πρέπει να δαπανούμε περισσότερα, γιατί διαφορετικά οπισθοδρομεί η ευρωπαϊκή οικοδόμηση, ενός συστήματος όπου η αμφισβήτηση της λειτουργίας ενός θεσμικού οργάνου, όπως η Επιτροπή, ισοδυναμεί με οπισθοδρόμηση της Ευρώπης, ενώ πρόκειται, προφανώς, για την προώθησή της.
<P>
Ποτέ δεν υπήρξαν τόσες παρατυπίες, τόσα σκάνδαλα στους κόλπους της Επιτροπής. Ποτέ δεν είδαμε τόσους υπαλλήλους να καταγγέλλουν ανώνυμα στους ευρωβουλευτές όσα βλέπουν και ακούνε. Γι' αυτό πρέπει το Κοινοβούλιο να ασκήσει τα καθήκοντά του. Επειδή ακριβώς ορισμένοι θέλουν να του παραχωρήσουν εξουσίες τις οποίες δεν είναι σε θέση να ασκήσει, τη στιγμή που έχει ήδη εξουσίες, τάσσομαι προσωπικά κατά της χορήγησης απαλλαγής, κι ευχαριστώ εκ των προτέρων όσους πρόκειται να προσφέρουν βάσιμα επιχειρήματα σε αυτούς που, όπως εγώ, θεωρούν ότι τα έθνη είναι αυτά που επιτρέπουν να ελέγχονται καλύτερα τα πράγματα, όλους όσους ετοιμάζονται να ψηφίσουν τη χορήγηση της απαλλαγής.

<SPEAKER ID=36 LANGUAGE="FR" NAME="Fιret">
Κυρία Πρόεδρε, η έκθεση Elles, η οποία προβαίνει σε απολογισμό, πολύ πιθανόν ατελή, των πολυάριθμων περιπτώσεων απάτης για τις οποίες ήταν υπεύθυνη η Επιτροπή κατά το 1996, αποκτά εξαιρετική σημασία λόγω της σοβαρότητας των γεγονότων τα οποία αναφέρονται.
<P>
Μένουμε κατάπληκτοι με την ανικανότητα της Επιτροπής να διαχειρίζεται κολοσσιαία χρηματικά ποσά, τα οποία πρέπει να υπενθυμιστεί ότι προέρχονται από την τσέπη των φορολογουμένων μας, και με τη μεγάλη δεξιοτεχνία που χρησιμοποιεί προκειμένου να τη συγκαλύπτει. Επαναστατούμε μπροστά στην περιφρόνηση με την οποία αντιμετωπίζει η Επιτροπή το Κοινοβούλιο. Είναι σκανδαλώδες να πληροφορούμεθα από τα μέσα ενημέρωσης ότι οι Ευρωπαίοι δημόσιοι υπάλληλοι που αποπειρώνται να αποκαλύψουν στους κοινοβουλευτικούς τις παράνομες πράξεις οι οποίες υπέπεσαν στην αντίληψή τους δέχονται απειλές από τους ιεραρχικά ανωτέρούς τους.
<P>
Πολλές ερωτήσεις οι οποίες τέθηκαν από το Ευρωπαϊκό Κοινοβύλιο στην Επιτροπή, όπως αυτές που αφορούν άμεσα την κ. Cresson, ή την υπόθεση Pιrilux, στο πλαίσιο της ανθρωπιστικής βοήθειας, ή ακόμη την ύποπτη διαχείριση των κονδυλίων για τις στατιστικές μελέτες, παρέμειναν αναπάντητες. Βέβαια, η Επιτροπή δεν έχει το μονοπώλιο των καταχρήσεων. Τί να πούμε για τις απάτες οι οποίες κηλίδωσαν την κατασκευή του «Caprice des dieux», στις Βρυξέλλες, και για άλλα ακόμα, πολλά άλλα ακόμα, την οικοδόμηση αυτού του μεγάλου «πράγματος», δύο βήματα από εδώ, στο οποίο μια μέρα μπορεί να καταλήξουμε να συνεδριάζουμε; Εάν οι ευρωσκεπτικιστές δεν είχαν αρκετά επιχειρήματα, τώρα τους τα δώσαμε.

<SPEAKER ID=37 LANGUAGE="DA" NAME="Blak">
Κύριε Πρόεδρε, σε γενικές γραμμές λάβαμε ικανοποιητικές εξηγήσεις ως προς τους λόγους που μας οδήγησαν την άνοιξη να αναβάλουμε τη χορήγηση απαλλαγής. Τα θέματα που η Επιτροπή δεν έχει επιλύσει ακόμη είναι όλα θέματα που αφορούν μόνο έμμεσα, ή και διόλου, τον προϋπολογισμό του 1996. Κατά συνέπεια, είναι εντελώς άνευ νοήματος μια ανίερη συμμαχία ανάμεσα στους συντηρητικούς, τους φιλελευθέρους και τις ακραίες πτέρυγες να απειλεί να μη χορηγήσει απαλλαγή για το 1996. Όλα τα μέλη της Επιτροπής Ελέγχου του Προϋπολογισμού συμφωνούν ότι η στάση της Επιτροπής ήταν αξιόμεμπτη, αλλά τώρα το ζήτημα είναι να βρούμε από κοινού εποικοδομητικές λύσεις στα προβλήματα που αποκαλύφθηκαν. Η μη χορήγηση απαλλαγής αυτή τη στιγμή μπορεί, στη χειρότερη περίπτωση, να έχει ως αποτέλεσμα να αναγκαστούν σε παραίτηση άξιοι Επίτροποι, όπως ο κ. Liikanen, ένας από τους πρώτους Επιτρόπους που για πρώτη φορά στην ιστορία ενδιαφέρθηκε να βάλει μια τάξη στο χάος. Σε μια τέτοια περίπτωση, μετά χαράς θα έβλεπα και κάνα δυο άλλους να απομακρύνονται. Στην καλύτερη περίπτωση δε, η μη χορήγηση απαλλαγής μπορεί να έχει ως αποτέλεσμα η ΕΕ να διαθέτει για το επόμενο εξάμηνο μια παράλυτη διοικούσα επιτροπή, εξάμηνο κατά το οποίο υπάρχουν πολύ πιο σημαντικά πράγματα στο πρόγραμμα. Επιτρέψτε μου να αναφέρω ενδεικτικά την εισαγωγή του ευρώ, τις εργασίες για την ένταξη των νέων υποψήφιων χωρών στην ΕΕ, καθώς και τις επικείμενες εκλογές για το δικό μας θεσμικό όργανο, κι ίσως ακριβώς εδώ να είναι το ζουμί της όλης υπόθεσης - υπάρχουν μερικοί που επιζητούν να αναδειχθούν σε μια εκλογική αναμέτρηση στη χώρα τους και εκμεταλλεύονται το συγκεκριμένο ζήτημα ακριβώς γι' αυτόν τον λόγο.
<P>
Η ψηφοφορία χθες και σήμερα δείχνει ότι υπάρχει ξεκάθαρη πλειοψηφία στο Κοινοβούλιο υπέρ του κλεισίματος των λογαριασμών για το 1996. Αυτό, ωστόσο, δεν σημαίνει ότι η Επιτροπή απαλλάσσεται πλέον μόνιμα από τις ευθύνες της για τα πάντα από εδώ και πέρα. Σημαίνει ότι οι Ευρωπαίοι σοσιαλδημοκράτες θα ασκούν έλεγχο στην Επιτροπή μέρα και νύχτα για να φέρουν στο φως την αλήθεια, προς μεγάλη χαρά των απλών πολιτών της Ευρώπης. Θα συστήσω στην Επιτροπή εφεξής να φυλάει τα νώτα της. Δεν πρόκειται να την αφήσουμε σε χλωρό κλαρί και, μέχρι να βρούμε κάποιον ειδικό να τη φυλάει, θα καραδοκούμε εμείς σαν κέρβεροι για να βάλουμε μια τάξη στο χάος. Η Επιτροπή έδειξε τη βούληση που απαιτείτο, γεγονός που θεωρώ ότι πρέπει να εκτιμήσουμε, αλλά θεωρώ επίσης ότι όλοι οι άλλοι πρέπει να πάψουν επιτέλους να εκμεταλλεύονται την κατάσταση που επικρατεί εδώ, για να προωθήσουν τον δικό τους εκλογικό αγώνα.

<SPEAKER ID=38 LANGUAGE="ES" NAME="Garriga Polledo">
Κύριε Πρόεδρε, το Ευρωπαϊκό Κοινοβούλιο πρέπει να παραμείνει τόπος διαπραγμάτευσης και συμβιβασμού. Στο πλαίσιο της διοργανικής ισορροπίας, αυτός είναι ο τόπος της διαπραγμάτευσης και του συμβιβασμού.
<P>
Δεν είμαστε μια Συνέλευση αντιπαράθεσης, όπως θα ήταν ένα εθνικό κοινοβούλιο, επειδή δεν έχουμε απέναντί μας μια κυβέρνηση, την οποία να υποστηρίζουμε ή να απορρίπτουμε.
<P>
Η Επιτροπή δεν εξελέγη από εμάς, αλλά είναι υποχρέωσή μας να τη βοηθάμε να λειτουργεί καλύτερα.
<P>
Τις μεγαλύτερες επιτυχίες που έχει επιτύχει το Ευρωπαϊκό Κοινοβούλιο τις έχει επιτύχει συνεργαζόμενο με την Επιτροπή. Το Κοινοβούλιο και η Επιτροπή είναι οι μόνοι δύο πραγματικά ευρωπαϊκοί οργανισμοί και, εφόσον είναι δυνατόν, πρέπει να ακολουθούμε παράλληλους δρόμους.
<P>
Κύριε Πρόεδρε, αυτή δεν είναι η καλύτερη στιγμή να χωρίσουν οι δρόμοι μας. Δεν μπορούμε να κλείσουμε την οδό της διαπραγμάτευσης με την Επιτροπή, αρνούμενοι τη χορήγηση απαλλαγής.
<P>
Στην παράγραφο 26 της έκθεσης Elles προτείνεται να καταρτισθεί πρόγραμμα δραστηριότητας. Αυτό το πρόγραμμα δραστηριότητας είναι το κλειδί για τις μελλοντικές σχέσεις Κοινοβουλίου-Επιτροπής. Όμως, αυτό το πρόγραμμα δεν μπορεί να πραγματοποιηθεί σε ένα σενάριο διοργανικής αντιπαράθεσης όπου θα κατακρινόταν ή θα λογοκρινόταν η Επιτροπή, όπως έχουν ήδη εξαγγείλει ορισμένες πολιτικές ομάδες, ή απλώς θα βρισκόταν σε μια κατάσταση μεγαλύτερης αδυναμίας από ό, τι σήμερα στη θητεία που της απομένει.
<P>
Αν θέλουμε, κυρίες και κύριοι, να ανταπεξέλθει η Επιτροπή στην αναδιάρθρωση, που είναι καταφανώς απαραίτητη, αν θέλουμε να απαντήσει στις πολυάριθμες κατηγορίες για κακοδιαχείριση κι αν θέλουμε το Ευρωπαϊκό Κοινοβούλιο να αυξήσει τις αρμοδιότητες του για δημοκρατικό έλεγχο των κοινοτικών θεσμικών οργάνων, δεν πρέπει να κλείσουμε αυτή τη μοναδικό οδό διαπραγμάτευσης που μας απομένει.
<P>
Γι' αυτό, για να αφήσουμε ανοιχτή αυτή την πόρτα διαπραγμάτευσης, σας ζητώ να εγκρίνουμε τη χορήγηση απαλλαγής με τους όρους υπό τους οποίους εγκρίθηκε η έκθεση Elles στην Επιτροπή Ελέγχου του Προϋπολογισμού.

<SPEAKER ID=39 LANGUAGE="DA" NAME="Kjer Hansen">
Κύριε Πρόεδρε, το θέμα αν θα χορηγήσουμε απαλλαγή ή όχι αφορά το έργο του Κοινοβουλίου ως αρχής ελέγχου του προϋπολογισμού. Στην πραγματικότητα διακυβεύεται η δική μας αξιοπιστία, διότι, εάν χορηγήσουμε απαλλαγή στην Επιτροπή, τότε καθιστάμεθα συνυπεύθυνοι για όλα τα εκκρεμή προβλήματα. Η δουλειά μας τους τελευταίους εννιά μήνες ήταν κάθε άλλο παρά διασκεδαστική, όταν σκέφτομαι πως αναγκαζόμασταν να αποσπούμε με το τσιγκέλι πληροφορίες από την Επιτροπή και να δίνουμε μάχη και τις παραμικρές τροποποιήσεις. Το χειρότερο, κατ' εμέ, ήταν οι προσπάθειές της να αποποιηθεί την ευθύνη για σειρά λαθών και σκανδάλων. Είναι δε απογοητευτικό ότι, παρά το γεγονός ότι δίναμε συνεχώς νέες προθεσμίες, υπάρχουν ακόμη χιλιάδες πράγματα που η Επιτροπή δεν έχει ακόμη διευθετήσει.
<P>
Το θέμα, λοιπόν, δεν είναι, κατά τη γνώμη μου, να «στείλουμε την Επιτροπή σπίτι της». Ο δικός μου στόχος είναι να μεριμνήσουμε να λυθούν τα προβλήματα, να ασχοληθεί η Επιτροπή με νέα καθήκοντα, με τις μεγάλες προκλήσεις που αντιμετωπίζουμε, αλλά και να προετοιμαστεί σωστά και καλά η ΕΕ για τη διεύρυνσή της με τις χώρες τις Ανατολικής και Κεντρικής Ευρώπης. Τις ευθύνες απέναντι στους φορολογούμενους πολίτες όσον αφορά τον τρόπο που χρησιμοποιούνται τα λεφτά τους στην ΕΕ θα επωμισθεί πρωτίστως το Ευρωπαϊκό Κοινοβούλιο, ως θεσμικό όργανο που αντιπροσωπεύει τους εκλογείς. Και γι' αυτό το θέμα είναι να σταθούμε στο ύψος των ευθυνών μας και να κάνουμε ό, τι περνά από το χέρι μας για να έχουμε αποτελεσματική και υπεύθυνη διοίκηση.
<P>
Υπάρχουν ορισμένα θέματα που επιλύθηκαν μετά από μακρόχρονη ολιγωρία. Ωστόσο, υπάρχουν ακόμη σοβαρότατα προβλήματα που εκκρεμούν, καθώς και αναποτελεσματική διαχείριση. Είναι απολύτως απαράδεκτο να περνούν δύο, τρία ή και τέσσερα χρόνια μέχρι να γίνουν πράξη οι πολιτικές αποφάσεις. Υπάρχουν προβλήματα όσον αφορά την πολιτική για το προσωπικό και ελλείπουν διαδικασίες για περιπτώσεις όπου υπάρχουν υποψίες για κρούσματα παρατυπιών και διαφθοράς. Η πρόταση που υπέβαλε η Επιτροπή σε σχέση με τις αλλαγές της ΟΣΚΠΑ προσβάλλει όλους όσους επιθυμούν ξεκάθαρες κατευθύνσεις, διότι, για την ακρίβεια, αναφέρεται ότι η Επιτροπή θα διατηρήσει τον πλήρη έλεγχο για το τι θα ερευνάται και τι θα έπεται της έρευνας.
<P>
Πολλοί μίλησαν για τις συνέπειες σε περίπτωση μη χορήγησης απαλλαγής. Πιστεύω ότι οι συνέπειες θα είναι χειρότερες, αν χορηγήσουμε απαλλαγή, διότι σε αυτή την περίπτωση δεν θα επιλύσουμε τα εκκρεμή προβλήματα και, ως Κοινοβούλιο, παίζουμε λάθος τα χαρτιά μας. Εάν γίνει αποδεκτή αυτή η κατάσταση τώρα, τί άλλο θα πρέπει να γίνει για να αρνηθούμε τη χορήγηση απαλλαγής στο μέλλον; Εν πάση περιπτώσει, θα δυσκολευτούμε και να εξηγήσουμε στους εκλογείς πώς χειριζόμαστε την ευθύνη που μας έχουν...
<P>
(Η ομιλήτρια διακόπτεται από τον Πρόεδρο)

<SPEAKER ID=40 NAME="Παπαγιαννάκης">
Kύριε Πρόεδρε, δεν θεωρώ ότι μιλάμε για μία πολιτική υπόθεση, ούτε για μία υπόθεση θεσμικού καυγά ανάμεσα στα «Οργανα.
<P>
'Οποιοι ισχυρίζονται ότι το θέμα που συζητάμε είναι διαφορά σοσιαλιστών και λαοκών, ή όποιοι ισχυρίζονται ότι το θέμα που συζητάμε είναι θέμα αλλαγής ισορροπίας ανάμεσα στα «Οργανα, ασκούν έναν ιδιότυπο εκβιασμό εις βάρος των βουλευτών. «Οντως η Επιτροπή είναι το υπερεθνικό όργανο που μας ταιριάζει, και είναι ο καλύτερος σύμμαχος του Κοινοβουλίου. «Οντως η Επιτροπή -θα μπορούσα να το προσθέσω- είναι μια από τις καλλίτερες γραφειοκρατίες που γνωρίζω. Πάσχει, όμως, από την ασθένεια, από τη μοναξιά εάν θέλετε, του ανεξέλεγκτου και το αποδίδει αυτό, νομίζω πάρα πολύ καλά η έκθεση του Ελεγκτικού Συνεδρίου που αρνείται να βεβαίωσει ότι όλα πάνε καλά. Εδώ είναι ο ρόλος του Κοινοβουλίου. Απλός, πάρα πολύ απλός; να εξασφαλίσει την εμπιστοσύνη στους θεσμούς, στην ευρωπαοκή οικοδόμηση, ανάμεσα στους πολίτες της Ευρώπης. Τα υπόλοιπα, επαναλαμβάνω, είναι φιλολογία, εκβιασμός. Δεν μπορούμε επομένως να δώσουμε την απαλλαγή.

<SPEAKER ID=41 LANGUAGE="SV" NAME="Holm">
Κύριε Πρόεδρε, φυσικά το Ευρωπαϊκό Κοινοβούλιο δεν θα διερευνήσει αν έχουν διαπραχθεί ή όχι απάτες, όπως και δεν το κάνουμε. Εν τούτοις, υποχρέωση του Κοινοβουλίου είναι, σύμφωνα με τη Συνθήκη των ΕΚ, να φέρει τη συνολική ευθύνη ελέγχου της ορθής χρήσης εντός της ΕΕ των πόρων των φορολογουμένων, και έχουμε καθήκον να εξάγουμε τα πολιτικά συμπεράσματα από αυτό.
<P>
Το ερώτημα που προκύπτει εν προκειμένω είναι εάν κατάφερε η Επιτροπή να διαχειριστεί τα χρήματα των φορολογουμένων κατά τον καλύτερο δυνατό τρόπο. Όχι, δεν πιστεύω ότι τα κατάφερε. Μέρα με την ημέρα παρουσιάζονται όλο και περισσότερα στοιχεία για απάτες, υποψίες για παρατυπίες κ.ά. Ακριβώς αυτό είναι το μεγάλο πρόβλημα - ότι η Επιτροπή δεν έχει ανοίξει όλα τα χαρτιά της. Η έλλειψη διαφάνειας και δημοσιότητας της Επιτροπής δεν ωφελεί ούτε την ίδια, ούτε τους φορολογουμένους, παρά μόνο τις παρατυπίες, τις φιλικές σχέσεις που οδηγούν στη διαφθορά κ.λπ.. Αυτό είναι το μεγάλο πρόβλημα: δεν υπάρχει διαφάνεια και δημοσιότητα. Αυτοί που θα ψηφίσουν υπέρ της απαλλαγής ψηφίζουν επίσης υπέρ της απαλλαγής της Επιτροπής από όλες τις κατηγορίες και όλη την κριτική αναφορικά με τον τρόπο διαχείρισης εκ μέρους της Επιτροπής των κοινοτικών πόρων που προέρχονται από τους φόρους.
<P>
Με μεγάλη απογοήτευση βλέπω ότι η Ομάδα του Ευρωπαϊκού Σοσιαλιστικού Κόμματος προστατεύει την Επιτροπή και αποδέχεται τον τρόπο με τον οποίο αυτή διαχειρίζεται τα κονδύλια, καθώς και τον αδιαφανή τρόπο με τον οποίο εργάζεται. Φυσικά, εγώ προσωπικά και η Ομάδα των Πρασίνων στο Ευρωπαϊκό Κοινοβούλιο θα ψηφίσουμε υπέρ της μη χορήγησης απαλλαγής στην Επιτροπή.

<SPEAKER ID=42 LANGUAGE="NL" NAME="Maes">
Kύριε Πρόεδρε, ως δημοκράτες εθνικιστές και τοπικιστές, δεν μπορούμε σήμερα να χορηγήσουμε απαλλαγή. Όντως, με τη χορήγηση απαλλαγής το Ευρωπαϊκό Κοινοβούλιο πρέπει να εγγυάται στους πολίτες ότι τα κονδύλια διατίθενται με όσο το δυνατόν οικονομικότερο και αποτελεσματικότερο τρόπο και ότι τα θεσμικά όργανα καταβάλλουν κάθε δυνατή προσπάθεια για να προσφέρουν την καλύτερη δυνατή προστασία από την απάτη, τη διαφθορά και το οργανωμένο έγκλημα. Κύριε Πρόεδρε, πιστεύω ότι αυτό δεν μπορούμε να το πούμε σήμερα. Οι Ευρωπαίοι πολίτες δεν έχουν εμπιστοσύνη στα ευρωπαϊκά θεσμικά όργανα. Διατυπώνονται αφενός κατηγορίες για υπερβολική ανάμειξη, σπάταλη συμπεριφορά, και, αφετέρου, για διστακτικότητα και αναποτελεσματικότητα σε περιπτώσεις που πρέπει να αναληφθεί δράση. Εάν, λοιπόν, χορηγήσουμε απαλλαγή στην Επιτροπή, τη στιγμή που όλοι γνωρίζουν ότι η διαχείριση του ευρωπαϊκού προϋπολογισμού χαρακτηρίστηκε από σοβαρές παρατυπίες και από αναποτελεσματικότητα, οι Ευρωπαίοι πολίτες δικαίως θα θεωρήσουν τη στάση επιπόλαιη. Ως προς αυτό, κυρίες και κύριοι συνάδελφοι, ερχόμαστε αντιμέτωποι με την ευθύνη που έχουμε επωμισθεί ως εκπρόσωποι του Ευρωπαϊκού Κοινοβουλίου.
<P>
Χορηγώντας απαλλαγή θα παραμερίσουμε ορισμένες αντιρρήσεις που προβλήθηκαν προηγουμένως από το Κοινοβούλιο. Η Επιτροπή δήλωσε ότι σημειώθηκαν τροποποιήσεις, κι εμείς το αναγνωρίσαμε μεγαλόφωνα. Ωστόσο, υπάρχουν ελλείψεις όσον αφορά τον δημοκρατικό έλεγχο για το θέμα της καταπολέμησης της απάτης, τον φάκελο του τουρισμού, τον φάκελο MED και τον φάκελο ECHO. Μήπως χρειάζεται να συνεχίσω; Θεωρούμε επίσης ανεπαρκείς τις νέες προτάσεις. Υπάρχει έλλειψη αποτελεσματικών μέσων για τη βελτίωση της δημοσιονομικής πολιτικής και της πολιτικής προσωπικού. Κυρίες και κύριοι της Επιτροπής, πρέπει επιτέλους να αντιληφθείτε ότι οι πολίτες δεν αποδέχονται πλέον την ευνοιοκρατία, τον νεποτισμό και τα διαπλεκόμενα συμφέροντα. Το Κοινοβούλιο δεν διαθέτει επαρκή πρόσβαση σε πληροφορίες οι οποίες έχουν καθοριστική σημασία για να μπορεί να ασκηθεί με σοβαρότητα κοινοβουλευτικός έλεγχος. Κύριε Πρόεδρε, η Επιτροπή απείλησε ότι, αν δεν χορηγήσουμε απαλλαγή, θα παραιτηθεί. Τί είδους απειλή είναι αυτή; Είναι φυσικό να επωμίζονται όλοι τις ευθύνες τους παντού και πάντοτε. Σήμερα μας τίθεται το ερώτημα εάν μπορούμε να χορηγήσουμε απαλλαγή. Quod non , και, εάν πρέπει να εξαχθούν ορισμένα συμπεράσματα από την κατάσταση αυτή, αυτό θα πρέπει ο καθένας να το πράξει για τον εαυτό του. Ίσως κατατεθεί πρόταση μομφής, ίσως όχι. Προς το παρόν δεν έχει τεθεί τέτοιο θέμα. Αυτό που μπορεί να κάνει η Επιτροπή είναι να βγάλει η ίδια τα συμπεράσματά της, είτε σε συλλογική, είτε σε προσωπική βάση. Σε κάθε περίπτωση, λυπόμαστε που δεν μπορεί να κατατεθεί πρόταση μομφής κατά ορισμένων Επιτρόπων.

<SPEAKER ID=43 NAME="Samland">
Κύριε Πρόεδρε, κυρίες και κύριοι, αγαπητή συνάδελφε Mόller, πάντα είναι η ώρα του Κοινοβουλίου, όταν συζητούμε εδώ, κι όχι μόνον όταν συζητούμε για το άρθρο 206. Σύμφωνα με το άρθρο 206, για τη χορήγηση απαλλαγής το Κοινοβούλιο εξετάζει τους λογαριασμούς, τον δημοσιονομικό ισολογισμό και την ετήσια έκθεση του Ελεγκτικού Συνεδρίου για το έτος 1996, και όχι, επομένως, για τα επόμενα έτη. Τώρα όμως, κυρία Mόller, εσείς προβάλατε τον ισχυρισμό - κι αυτό δεν θα αφήσω να σας περάσει - ότι η χορήγηση απαλλαγής είναι οργανωμένη ανευθυνότητα. Έτσι είπατε επί λέξει. Απορρίπτω ρητά αυτόν τον ισχυρισμό, γιατί η απαλλαγή δεν σημαίνει ανευθυνότητα, παρά συνιστά απάντηση στο ερώτημα εάν η διαδικασία χορήγησης απαλλαγής είναι μια πράξη εκδίκησης εναντίον της παρούσας Επιτροπής ή παρότρυνση δημιουργίας νέων δομών σε αυτή την Κοινότητα, προκειμένου να φροντίσουμε να μην επαναληφθούν τα λάθη του παρελθόντος.
<P>
Απορώ με όλους τους συναδέλφους που σήμερα λαμβάνουν τον λόγο, ενώ ποτέ μέχρι τώρα δεν τους άκουσα να μιλούν σε όλη την πολιτική συζήτηση των τελευταίων εννέα ετών για το ζήτημα της εξέλιξης των διαδικασιών. Αγαπητή συνάδελφε, μπορώ να σας πω ότι η Επιτροπή Προϋπολογισμών ήταν που φρόντισε να εκδιωχθεί από τη θέση του ο τότε Γενικός Διευθυντής που ήταν αρμόδιος για τον τουρισμό, γιατί εμείς εγγράψαμε τις πιστώσεις της Επιτροπής για μισθούς στο αποθεματικό. Μετά από πέντε ημέρες έφυγε. Μην αρχίζετε, λοιπόν, τις παλιές ιστορίες σχετικά με το αντικείμενο της συγκεκριμένης απαλλαγής. Υπάρχουν 6 σημεία τα οποία θίξαμε στις 31 Μαρτίου. Από αυτά τα 6 απαντήθηκαν τα 4, ενώ για 2 όντως υπάρχουν ακόμη ερωτήματα που πρέπει να απαντηθούν.
<P>
Το πρώτο αφορά τα γραφεία τεχνικής βοήθειας. Κανείς εδώ μέσα δεν είναι ανάγκη να μου πει τι έκανε η Επιτροπή τα τελευταία χρόνια. Δαπάνησε περίπου 460 εκατ. γερμανικά μάρκα, δηλαδή 230 εκατ. Ecu, για το προσωπικό, αγνοώντας τις δομές του προϋπολογισμού. Αντίθετα με την άποψη που διαδίδουν οι λαϊκιστές, εδώ δεν πρόκειται για απάτη, αλλά για την παράνομη αφαίρεση δαπανών προσωπικού από τις δαπάνες εξοπλισμού. Κατά τη διαδικασία εκτέλεσης του προϋπολογισμού του 1999 βρήκαμε μια ρύθμιση που λέει ότι η διαφάνεια τώρα τίθεται στη βάση των 230 εκατ. Ecu. Αν εν συνεχεία γίνει κι άλλη ρύθμιση για τα γραφεία τεχνικής βοήθειας, που τώρα δεν προβλέπεται, αυτόματα κινούνται πειθαρχικές διαδικασίες στην Επιτροπή. Αυτό είναι αποτέλεσμα πολιτικής και όχι εκδίκησης!
<P>
Γι' αυτό καταλήγω στο συμπέρασμα ότι, βάσει του καταλόγου κριτηρίων που καταρτίσαμε εδώ στις 31 Μαρτίου, μπορούμε πράγματι να χορηγήσουμε απαλλαγή. Επίσης, πιστεύω ότι, ως πολιτική αξιολόγηση - γιατί εδώ δεν είμαστε μόνο για να μετράμε, είμαστε πολιτικοί - είναι σωστό να πούμε ότι χρειαζόμαστε για τη διαδικασία της Ατζέντας μια Επιτροπή με υπόσταση.

<SPEAKER ID=44 LANGUAGE="EN" NAME="Kellett-Bowman">
Κύριε Πρόεδρε, με αυτή τη συζήτηση αποδεικνύεται ότι η διαδικασία απαλλαγής για το 1996 είναι πιο δύσκολη από ποτέ. Αναρωτιέμαι αν θα ήταν καλή ιδέα να ενημερωθούν σχετικά όλοι οι υπάλληλοι της Επιτροπής.
<P>
Πέρυσι τον Μάρτιο, πολύ σωστά το Κοινοβούλιο αποφάσισε να αναβάλει τη χορήγηση απαλλαγής για πέντε λόγους. Τώρα πρέπει να αποφασίσουμε αν η Επιτροπή έχει κάνει τις κατάλληλες ενέργειες όσον αφορά αυτά τα πέντε σημεία, έτσι ώστε να είναι δυνατή η χορήγηση απαλλαγής. Καλείται, επομένως, ο καθένας από εμάς να λάβει ορισμένες αυστηρά υποκειμενικές αποφάσεις. Έχουμε ενώπιόν μας μια έκθεση επί της οποίας κατατέθηκαν 106 τροπολογίες στην επιτροπή - ρεκόρ για την απαλλαγή. Ο Λόρδος Tomlinson κι εγώ, συνεισηγητές για τo θέμα της ως προς τη διαμετακόμιση, είμαστε ικανοποιημένοι που η Επιτροπή έχει σημειώσει σημαντική πρόοδο στο θέμα της μηχανογράφησης. Δεν κατηγορούμε την Επιτροπή για το γεγονός ότι οι σύμβουλοί της απέτυχαν.
<P>
Ο κ. Pasty ζήτησε να μάθει αν είναι δυνατή η χορήγηση απαλλαγής υπό όρους. Κάθε απόφαση για χορήγηση απαλλαγής εκδίδεται υπό όρους, δεδομένου ότι συνοδεύεται από έκθεση με εδάφια ψηφίσματος, με τα οποία αναλαμβάνει να ασχοληθεί η Επιτροπή όταν της χορηγηθεί απαλλαγή. Αυτός, λοιπόν, είναι ένας όρος, ενώ είναι γεγονός ότι το ψήφισμα περιλαμβάνει πολλά σημαντικά εδάφια.
<P>
Είμαι ικανοποιημένος που η Επιτροπή Ελέγχου του Προϋπολογισμού ενέκρινε τη χορήγηση απαλλαγής την περασμένη βδομάδα, αν και με οριακή διαφορά ψήφων. Πιστεύω ότι το Σώμα θα πρέπει να επικυρώσει αυτή την ψηφοφορία την Πέμπτη, χορηγώντας απαλλαγή στην Επιτροπή για την εκτέλεση του προϋπολογισμού για το έτος 1996.

<SPEAKER ID=45 LANGUAGE="SV" NAME="Sandberg - Fries">
Κύριε Πρόεδρε, για να μπορούν οι πολίτες να αισθάνονται εμπιστοσύνη για την ευρωπαϊκή συνεργασία, θα πρέπει αυτή να διέπεται από διαφάνεια και μία ιδιαίτερα αποτελεσματική διοίκηση. Σήμερα λαμβάνουμε θέση στο θέμα της απαλλαγής για το οικονομικό έτος 1996, και δεν υπάρχει καμία απολύτως αμφιβολία ότι σε αρκετά σημεία η αυστηρή κριτική που άσκησε το Κοινοβούλιο στην Επιτροπή ήταν δικαιολογημένη. Στο Ευρωπαϊκό Κοινοβούλιο δε υπάρχει ευρεία ομοφωνία για τα επιπλέον μέτρα τα οποία πρέπει να ληφθούν, ώστε εμείς, οι εκλεγμένοι εκπρόσωποι των πολιτών, να είμαστε σίγουροι ότι δεν θα μπορεί να υπάρξει απάτη και κακοδιαχείριση όσον αφορά τους κοινούς μας πόρους - το ίδιο ισχύει και για τη διαφάνεια. Η παρούσα συζήτηση δεν εξετάζει αυτό : το θέμα είναι μάλλον πώς θέλουμε να επιτευχθούν οι επιθυμητές αλλαγές.
<P>
Προσωπικά, είμαι αρκετά πεπεισμένη ότι οι περισσότεροι πολίτες, τουλάχιστον αν το σκεφτούν λίγο, προτιμούν να συμβάλουμε εποικοδομητικά ώστε να υπάρξουν βελτιώσεις, παρά να αφήσουμε τον θυμό και την οργή να επικρατήσουν. Θεωρώ ότι η στάση του Κοινοβουλίου ήταν ιδιαίτερα θετική μέχρι τώρα. Με τον αυστηρό έλεγχο που ασκήθηκε στην Επιτροπή, ελήφθησαν πολλά μέτρα, ενώ στην έκθεσή μας διατυπώνουμε πλέον έναν αριθμό σαφών προϋποθέσεων για την έγκριση της απαλλαγής. Τολμώ να υποστηρίξω ότι το Ευρωπαϊκό Κοινοβούλιο δεν θα ικανοποιηθεί παρά μόνο αφού τηρηθούν αυτές οι προϋποθέσεις.
<P>
Η μη έγκριση της απαλλαγής, ή ακόμη περισσότερο - ως λογική συνέπεια - η πρόταση μομφής κατά της Επιτροπής, δεν μπορεί να θεωρηθεί ιδιαίτερα υπεύθυνη στάση - για δύο λόγους. Κατ' αρχάς, εάν ληφθούν υπόψη τα πολύ μεγάλα θέματα που βρίσκονται σήμερα στην ημερησία διάταξη, οι επιπτώσεις από τον εξαναγκασμό της Επιτροπής σε παραίτηση θα ήταν πολύ σοβαρές. Η ΕΕ δεν μπορεί επί αυτή τη βάσει να βρεθεί σε μία κατάσταση η οποία θα συνεπάγεται έλλειψη καθοδήγησης αυτού του έργου.
<P>
Δεύτερον, η πρόταση μομφής δεν κάνει διακρίσεις. Η Επιτροπή πλήττεται ολόκληρη στον ίδιο βαθμό, συμπεριλαμβανομένων μελών όπως π.χ. ο Επίτροπος Liikanen, ο οποίος έδειξε και βούληση αλλά και ικανότητα στην αντιμετώπιση των προβλημάτων. Αυτό δεν είναι σωστό! Το Ευρωπαϊκό Κοινοβούλιο πρέπει να δείξει εμπιστοσύνη στη δική του ικανότητα να συνεχίσει να προωθεί ουσιαστικές αλλαγές και να απέχει από τη χωρίς νόημα, ή ευθέως ζημιογόνα, πολιτική της επίδειξης.

<SPEAKER ID=46 LANGUAGE="DE" NAME="Tillich">
Κύριε Πρόεδρε, λυπάμαι που η διαδικασία χορήγησης απαλλαγής για το 1996 δεν περιορίζεται στο αντικείμενό της, αλλά έχει εν τω μεταξύ μετατραπεί σε πολιτικό μπαλάκι για την αντιπαράθεση εδώ στο Σώμα. Δεν μπορώ να δω διαφορετικά το γεγονός ότι η σοσιαλίστρια που συντονίζει την Επιτροπή Προϋπολογισμών παραιτήθηκε, επειδή η συνείδησή της δεν μπορεί να αποδεχθεί τον τρόπο που η ίδια της η Ομάδα χειρίζεται το συγκεκριμένο ζήτημα.
<P>
(Χειροκροτήματα) Τα γεγονότα είναι σαφή και επαρκούν. Δεν πρόκειται για μεμονωμένες περιπτώσεις, παρά για τη συνολική οργάνωση εργασίας της Επιτροπής, που ευνοεί, καθιστά δυνατά και δεν παρεμποδίζει κατ' αρχήν αυτά για τα οποία συζητάμε σήμερα, δηλαδή περιπτώσεις σαν αυτές που παρουσιάστηκαν στα MED, ECHO, LEONARDO κ.λπ.. Δηλώνω κατηγορηματικά ότι δεν πρόκειται κατά βάση για την ίδια την Επιτροπή ως σύνολο, παρά για τις κατηγορίες εναντίον αρκετών Επιτρόπων. Κατά συνέπεια, περιμένουμε από την Επιτροπή να λάβει θέση σχετικά. Κύριε Samland, συζητούμε σαφώς για την απαλλαγή για το 1996, γεγονός το οποίο τονίσατε. Ξέρουμε ότι εν τω μεταξύ έχουν αλλάξει αρκετά πράγματα - και προς το καλύτερο. Ωστόσο, δεν έγιναν όλα καλύτερα. Γι' αυτό, δεν κρίνουμε την κατάσταση του έτους 1998, το οποίο θα πράξουμε αργότερα.
<P>
Ερωτώ όλους τους συναδέλφους που έχουν σήμερα ακόμη αμφιβολίες για το τι πρέπει να αποφασίσουν: πιστεύετε ότι στο μέλλον θα εξακολουθεί να μας παίρνει κανείς στα σοβαρά, μετά από τις βαρυσήμαντες κατηγορίες εναντίον της Επιτροπής που συζητούνται σήμερα, αν χορηγήσουμε τη συγκεκριμένη απαλλαγή για το 1996; Στην πραγματικότητα, θα δίναμε έτσι στην Επιτροπή ένα πιστοποιητικό ότι όλα ήταν εντάξει κατά το 1996. Έτσι, όλη η φασαρία των τελευταίων εβδομάδων θα ήταν απλώς θέατρο. Εμείς, το Ευρωπαϊκό Κοινοβούλιο - όπως είπε ο κ. Pasty - έχουμε ευθύνη βάσει της Συνθήκης να πιστοποιούμε στον φορολογούμενο ότι η Επιτροπή διαχειρίστηκε χρηστά τις πιστώσεις. Δεν μπορώ να αναλάβω την ευθύνη για κάτι τέτοιο, και γι' αυτό θα ψηφίσω κατά της χορήγησης απαλλαγής στην Επιτροπή.
<P>
Κύριε Dankert, το γεγονός ότι τώρα έχουμε μια νομική διαφορά κατά βάση θα πρέπει να θεωρηθεί ελάττωμα που πρέπει να απαλείψουμε, γιατί ουσιαστικά δείχνει το πνεύμα των ευρωπαϊκών θεσμικών οργάνων και των δημιουργών αυτής της συμβατικής ρύθμισης: εμείς στην Ευρώπη έχουμε πάντα δίκιο, εμείς στην Ευρώπη κάνουμε τα πάντα σωστά. Δεν μπορώ να αντιληφθώ αλλιώς την ερμηνεία, τουλάχιστον όπως δίδεται τώρα από την Επιτροπή Κανονισμού, Ελέγχου της Εντολής και Ασυλιών. Νομίζω ότι πρέπει να μπορούμε να θεωρούμε ενδεχόμενο και το αντίθετο αυτού, για το οποίο συζητάμε σήμερα, και συγκεκριμένα την άρνηση χορήγησης απαλλαγής.
<P>
Αγαπητοί συνάδελφοι της άλλης πτέρυγας του Σώματος, πρέπει να ρωτήσω, λοιπόν, εσάς τους σοσιαλιστές αν ανταποκρίνεται στις βασικές δημοκρατικές αρχές η ύπαρξη - έτσι τουλάχιστον άκουσα - στην Ομάδα σας ατόμων που σκέφτονται διαφορετικά, όπως η κυρία Wemheuer και ο κύριος Bφsch, και η Ομάδα τους δεν τους παραχωρεί χρόνο ομιλίας. Στη δική μας Ομάδα όλοι μπορούν να μιλήσουν, είτε είναι υπέρ, είτε κατά της χορήγησης απαλλαγής.
<P>
(Χειροκροτήματα) Κύριε Samland, αν μας κατηγορείτε για εκδικητικότητα...
<P>
(Παρέμβαση) ...πραγματικά αυτό δεν είναι αντικειμενικό. Κατά την αγόρευσή σας, ο ίδιος επισημάνατε ότι το θέμα των γραφείων τεχνικής υποστήριξης δεν ρυθμίστηκε παρά κατά τη διαδικασία εκτέλεσης του προϋπολογισμού του 1999, γι' αυτό και θα συζητήσουμε σχετικά, όταν θα έρθει η σειρά του οικονομικού έτους 1999. Σήμερα συζητούμε για την απαλλαγή του 1996! Γι' αυτό θεωρώ λαϊκισμό εκ μέρους σας να μας κατηγορείτε για εκδικητικότητα. Πιστεύω ότι αυτό δεν έχει καμία σχέση με εκδίκηση, αντίθετα πρέπει να δείτε την κατάσταση κατάματα: μιλάμε για το 1996.
<P>
(Χειροκροτήματα)
<SPEAKER ID=47 NAME="Πρόεδρος">
Δίδω το λόγο στον κ. Blak για μία παρατήρηση επί της διαδικασίας, γιατί ασφαλώς θα πρόκειται για παρατήρηση επί της διαδικασίας, έτσι δεν είναι; Εάν πρόκειται για προσωπικό θέμα, πρέπει να αναμένετε το τέλος της συζήτησης. Ποιό είναι το άρθρο του Κανονισμού στο οποίο αναφέρεσθε;

<SPEAKER ID=48 LANGUAGE="DA" NAME="Blak">
Κύριε Πρόεδρε, λυπάμαι που παίρνω και πάλι τον λόγο, αλλά η ο Ομάδα του Ευρωπαϊκού Σοσιαλιστικού Κόμματος δέχτηκε επιθέσεις πολλές φορές...
<P>
(Ο ομιλητής διακόπτεται από τον Πρόεδρο)

<SPEAKER ID=49 NAME="Πρόεδρος">
Εφόσον δεν πρόκειται για διαδικαστικό θέμα, θα λάβετε τον λόγο στο τέλος της συζήτησης.

<SPEAKER ID=50 LANGUAGE="EN" NAME="Morgan">
Κύριε Πρόεδρε, πιστεύω ότι η θέση της Ομάδας του Ευρωπαϊκού Σοσιαλιστικού Κόμματος είναι εξαιρετικά σαφής, και γι' αυτό ακριβώς διατυπώθηκε πολύ ευθέως σήμερα το πρωί. Ένας από τους κύριους ρόλους του Ευρωπαϊκού Κοινοβουλίου είναι να ελέγχει την Επιτροπή, προκειμένου να διασφαλίζει ότι τα χρήματα των φορολογουμένων δαπανώνται σωστά και υπεύθυνα. Αυτό δεν είναι εύκολο, όταν αντιμετωπίζουμε εμπόδια όπως αυτά που προφανώς υπάρχουν κατά τη διαδικασία που αφορά τον προϋπολογισμό του 1996. Η πιο σοβαρή ίσως κατηγορία με την οποία βαρύνεται η Επιτροπή είναι η έλλειψη δημοκρατικής ευθύνης, από την άποψη ότι το Κοινοβούλιο παρεμποδίζεται στην προσπάθειά του να αποκτήσει πρόσβαση σε πληροφορίες που θα μπορούσαν να ενισχύσουν ή να αντικρούσουν τις κατηγορίες για διάπραξη απάτης. Η απροθυμία της Επιτροπής κατά τη διαβίβαση εγγράφων δημιουργεί λόγους ανησυχίας, και οι προσπάθειες απόκρυψης, ενίοτε αναμφισβήτητα δικαιολογημένες, των ονομάτων των υπαλλήλων για τους οποίους διεξάγονται έρευνες έχουν καταντήσει παρωδία.
<P>
Είναι απαραίτητη η εξεύρεση σημαντικών λύσεων διαρθρωτικού χαρακτήρα για τα προβλήματα που παρουσιάστηκαν κατά την υλοποίηση των προγραμμάτων MED και ECHO, προκειμένου να διασφαλιστεί ότι έχουν τεθεί σε εφαρμογή συστήματα με στόχο να αποφευχθεί μελλοντικά ανάλογη κατάσταση. Δεν υπάρχει καμία αμφιβολία ότι η εκτέλεση των εξωτερικών πολιτικών είχε αρνητικές συνέπειες για τη φήμη της ΕΕ. Παρ' όλα αυτά, στο διάστημα που μεσολάβησε ύστερα από την απόφαση για αναβολή της χορήγησης απαλλαγής τον Μάρτιο, είναι εμφανές ότι έχουν σημειωθεί βελτιώσεις σε ορισμένους τομείς, συμπεριλαμβανομένου του συστήματος διαμετακόμισης και του τομέα των ΜΜΕ.
<P>
Για τους Ευρωπαίους, η διάπραξη απάτης είναι μια σοβαρή υπόθεση. Πρέπει να αντιμετωπίσουμε αυτό το πρόβλημα με σοβαρότητα, γιατί διαφορετικά το πλοίο θα ναυαγήσει εξαιτίας ορισμένων δολιοφθορέων που επιδιώκουν να καταστρέψουν το ταξίδι της Ευρωπαϊκής Ένωσης. Στο μέλλον προβλέπεται να αυξηθεί, και όχι να μειωθεί, η πίεση για τήρηση της εντιμότητας και διαφάνειας των λογαριασμών. Δεδομένης της σαφούς προειδοποίησης που περιλαμβάνεται στη Συνθήκη του Αμστερνταμ, θα πρέπει να δώσουμε ιδιαίτερη προσοχή στην άποψη του Ελεγκτικού Συνεδρίου σχετικά με την παροχή γενικής δήλωσης αξιοπιστίας όσον αφορά τους λογαριασμούς. Πρόκειται για μια νέα αρχή που θα γίνει επίσημα στο μέλλον. Τα παθήματα θα πρέπει να γίνουν μαθήματα, ιδιαίτερα, όπως τόνισε ο κ. Elles, στον τομέα των διορισμών προσωπικού. Ωστόσο, τόσο εγώ, όσο και η πολιτική μου ομάδα, θα υπερψηφίσουμε τη χορήγηση απαλλαγής, σύμφωνα με τη θέση της κοινοβουλευτικής επιτροπής. Πιστεύω ότι η μη χορήγηση απαλλαγής θα σήμαινε καθολική απόρριψη της Επιτροπής: στην επιχειρηματική κοινότητα αυτό θα συνεπαγόταν κλείσιμο της επιχείρησης.
<P>
Η Επιτροπή έχει σημειώσει σημαντική πρόοδο από τον Μάρτιο μέχρι σήμερα. Ο κ. Liikanen, ειδικότερα, είναι ακούραστος στις προσπάθειές του να επιτύχει την εξυγίανση, και, δεδομένης της εμφάνισης του ενιαίου νομίσματος στον ορίζοντα και της ανάγκης για σύναψη μιας συμφωνίας όσον αφορά την Ατζέντα 2000, δεν είναι η κατάλληλη στιγμή να προκληθεί αναταραχή και σύγχυση στην Ευρωπαϊκή Ένωση.

<SPEAKER ID=51 LANGUAGE="DE" NAME="Rack">
Κύριε Πρόεδρε, αξιότιμοι συνάδελφοι, το οικονομικό έτος 1996 πραγματικά δεν αποτελεί σελίδα δόξας στα χρονικά της Ευρωπαϊκής Ένωσης. Ήταν το αποκορύφωμα της κρίσης της ΣΕΒ. Ήταν επίσης μια χρονιά σκανδάλων. Τί μπορεί, τί πρέπει να κάνει το Ευρωπαϊκό Κοινοβούλιο ώστε να πραγματοποιηθούν οι απαραίτητες αλλαγές;
<P>
Το παρόν Κοινοβούλιο την άνοιξη του τρέχοντος έτους ανέβαλε τη χορήγηση απαλλαγής και έθεσε μια σειρά αιτημάτων. Εκπληρώθηκαν μερικά, όχι όμως όλα. Αυτό ενδεχομένως δεν αρκεί. Συνεπώς, άρνηση χορήγησης απαλλαγής; Υπό ορισμένες συνθήκες, ναι.
<P>
Όμως - αυτό φάνηκε πολύ καθαρά από τη σημερινή συζήτηση, καθώς και από τις συζητήσεις των τελευταίων ημερών - προφανώς για πολλούς δεν πρόκειται μόνο για μια τεχνική διαδικασία. Η ρητορεία της σημερινής ημέρας έδειξε ότι το Κοινοβούλιο θέλει να αναδείξει το προφίλ του, λέγοντας ότι πρέπει να «στείλουμε την Επιτροπή σπίτι της».
<P>
Τον καιρό της κρίσης της ΣΕΒ, ακολουθήσαμε τον εποικοδομητικό δρόμο των προγραμμάτων εργασίας. Μετά από δύο χρόνια, ο συγκεκριμένος δρόμος αποδείχθηκε - ευτυχώς - σωστός. Σήμερα έχουμε φθάσει στο σημείο να μπορούμε να συζητάμε ξανά για την ελεύθερη κυκλοφορία του βοείου κρέατος στην Ένωση. Συνεπώς, θα πρέπει να βαδίσουμε σε αυτόν τον δρόμο της εποικοδομητικής συνεργασίας και σχετικά με τη διαδικασία απαλλαγής.
<P>
Κατά την άποψή μου, στην παρούσα πρόταση ψηφίσματος Elles αποφασιστικής σημασίας είναι ουσιαστικά το σημείο 26, που περιλαμβάνει το πρόγραμμα δραστηριότητας της Επιτροπής. Όπως ζήτησαν σήμερα ήδη και αρκετοί άλλοι, θα ήθελα κι εγώ πολύ να ακούσω την τοποθέτηση της Επιτροπής ως προς το συγκεκριμένο σημείο, πότε και πώς πιστεύει ότι μπορεί να ανταποκριθεί στα σημεία αυτά.

<SPEAKER ID=52 NAME="Σαρλής">
Κύριε Πρόεδρε, θα πρέπει κατ' αρχάς να πω ότι η φετεινή διαδικασία για την απαλλαγή ήταν μια απαλλαγή όχι σαν όλες τις άλλες. Για πρώτη φορά, κύριοι συνάδελφοι, είχαμε βροχή από ειδικές εκθέσεις του Ελεγκτικού Συνεδρίου οι οποίες καταμαρτυρούσαν με στοιχεία ατασθαλίες και αταξίες στη διαχείριση της Επιτροπής.
<P>
Θα πρέπει να πούμε ότι εμείς, στην Επιτροπή Ελέγχου του Προϋπολογισμού, δεν είμεθα ούτε αστυφύλακες, ούτε αστυνόμοι, ούτε ντετέκτιβς, αλλά είμεθα υποχρεωμένοι, προ αυτού του συνόλου, αυτής της σωρείας των ειδικών εκθέσεων εκ μέρους του Ελεγκτικού Συνεδρίου, να αντιδράσουμε. Και τα λέω όλα αυτά παρ' όλον ότι θέλω να υπογραμμίσω και εγώ, όπως και άλλοι συνάδελφοι, τον πολύ θετικό ρόλο του Επιτρόπου Liikanen, ο οποίος πραγματικά προσπάθησε και προσπαθεί, για πρώτη φορά στην ιστορία, τουλάχιστον εξ όσων γνωρίζω εγώ τα τελευταία εννέα χρόνια, να μας δώσει στοιχεία και να δει κάτι να γίνεται. Αλλά το πρόβλημα είναι ότι ο κ. Liikanen δεν μπορεί, διότι υπάρχει ένα σύστημα μέσα στην Επιτροπή μέσω του οποίου και οι καλύτερες προσπάθειες ουσιαστικά ματαιώνονται. Αμφιβάλλω, κύριε Επίτροπε, αν θα μπορέσετε αυτά που θα υποσχεθείτε εδώ καλή τη πίστη να τα εφαρμόσετε και να τα εκτελέσετε. Έτσι εξηγούνται και οι αντιδράσεις οι οποίες υπάρχουν εκ των έσω στην Επιτροπή.
<P>
Για πρώτη φορά στην Επιτροπή Ελέγχου του Προϋπολογισμού έχουμε μέσα από την Επιτροπή καταγγελίες οι οποίες προέρχονται από συγκεκριμένους ανθρώπους και τις οποίες δεν μπορεί κανείς να τις βάλει στην μπάντα και να μην τις εξετάσει σοβαρά. Ακόμα και ο ευρωπαοκός τύπος, κύριοι συνάδελφοι, λέει ότι η ψήφος υπέρ της απαλλαγής θα αποτελέσει «suicide du Parlement europιen» (αυτοκτονία του Ευρωπαοκού Κοινοβουλίου). Και εξηγεί γιατί το θεωρεί «suicide»: διότι οι μέν λέει θα ψηφίσουν επειδή υπάρχει μια πλειοψηφία σοσιαλιστών Επιτρόπων, ενώ οι δε θα ψηφίσουν διότι εξυπηρετούνται δήθεν εθνικά συμφέροντα. Αυτή η εξέλιξη είναι τελείως απαράδεκτη, νομίζω, και γι' αυτό αυτή τη στιγμή πιστεύω ότι η άρνηση απαλλαγής θα ενδυναμώσει τα στοιχεία εκείνα που το θέλουν -που είναι η πλειοψηφία μέσα στην Επιτροπή- ώστε να μπορέσουν να κάνουν μια αναδιάρθωση εκ των έσω. Θα βοηθήσουν ανθρώπους σαν τον κ. Liikanen και άλλους να μπορέσουν να επιτύχουν αυτά τα οποία πρέπει να γίνουν εσωτερικά, ούτως ώστε εμείς που είμεθα ευρωπαίοι να δούμε...
<P>
(Ο ομιλητής διακόπτεται από τον Πρόεδρο)

<SPEAKER ID=53 LANGUAGE="ES" NAME="Fabra Vallιs">
Κύριε Πρόεδρε, θέλω να αρχίσω συγχαίροντας τον James Elles για την προσπάθεια που κατέβαλε να αντικατοπτρίσει στο έγγραφό του όλες τις εκθέσεις που έχουν παρουσιαστεί για το θέμα, πάντα υπό την καθοδήγηση της ανεκτίμητης εργασίας του Ελεγκτικού Συνεδρίου, πέρα από την αποσπασματική βοήθεια της ΟΣΚΠΑ και την όχι πάντα καλώς αξιοποιημένη βοήθεια της υπηρεσίας δημοσιονομικού ελέγχου, καθώς και με τη συμμετοχή όλων των μελών της Επιτροπής Ελέγχου του Προϋπολογισμού.
<P>
Είμαι πεπεισμένος πως, όποιο κι αν είναι το αποτέλεσμα της τελικής ψηφοφορίας, η γνώμη του Κοινοβουλίου είναι και θα είναι ομόφωνη: η διαχείριση της Επιτροπής μπορεί και πρέπει να βελτιωθεί. Όπως ομόφωνη πρέπει να είναι και η αντίδραση του Κοινοβουλίου απέναντι στο αντλούμενο δίδαγμα: δεν μπορούμε να συνεχίσουμε να υπερψηφίζουμε προϋπολογισμούς που φροντίζουν για τις υλικές απαιτήσεις της Επιτροπής, τη στιγμή που τους αρνούμαστε τους ανθρώπινους πόρους για μια καλή διαχείριση. Ας καταστούμε ικανοί, όλοι μαζί, να βρούμε τη σωστή σχέση μεταξύ κόστους και αποτελεσματικότητας.
<P>
Κύριε Πρόεδρε, μια αναδιοργάνωση σαν αυτή που χρειάζεται η Ευρωπαϊκή Επιτροπή μπορεί να αντιμετωπιστεί μόνο με την πεποίθηση, την επιθυμία και τη δύναμη του Συμβουλίου, της Επιτροπής και του Κοινοβουλίου, φυσικά. Αυτό, όμως, δεν θα είναι δυνατόν, όσο δεν υπάρχει συμφωνία μεταξύ της Συνθήκης και του Κανονισμού μας, όσο η ευθύνη είναι συλλογική και πρέπει να τα μετράμε όλα με τον ίδιο πήχυ, ή όσο η αδυναμία της Επιτροπής είναι τόσο μεγάλη που να μην της επιτρέπει να λάβει καμία απόφαση.
<P>
Για όλους αυτούς τους λόγους, πιστεύω ότι είναι προτιμότερο, για την αξιοπιστία των θεσμικών οργάνων και της Ένωσης, να είναι τα ίδια υπεύθυνα, σε «καθεστώς ελευθερίας με εγγύηση», για τη λύση των προβλημάτων που έχουν δημιουργηθεί και, σε περίπτωση αθέτησης των δεσμεύσεων που έχουν αναλάβει ενώπιον του Κοινοβουλίου, να τους αφαιρείται η επιβλεπόμενη εμπιστοσύνη που μπορούμε να τους χορηγήσουμε στην παρούσα σύνοδο.

<SPEAKER ID=54 LANGUAGE="FR" NAME="Bourlanges">
Κύριε Πρόεδρε, το θέμα, κατά τη γνώμη μου, δεν τίθεται ακριβώς με τους όρους οι οποίοι απαντώνται πιο συχνά. Παρά το προηγούμενο του 1984 και παρά το κείμενο του Κανονισμού μας, που και τα δύο παίρνουν αρκετά σοβαρές ελευθερίες έναντι της Συνθήκης, το πρόβλημα δεν είναι, νομίζω, να αποφανθούμε σχετικά με την άρνηση χορήγησης απαλλαγής. Είμαστε μάλλον σε μία κατάσταση - και πιστεύω ότι η άποψη του κ. Dankert είναι σωστή, έστω κι αν συνάγω συμπεράσματα πολιτικά αντίθετα με τα δικά του - όπου το θέμα είναι, στην πραγματικότητα, η χορήγηση ή μη απαλλαγής. Με τη χορήγηση απαλλαγής κλείνουμε τον φάκελο, ενώ με τη μη χορήγηση τον αφήνουμε ανοιχτό. Στην προκειμένη περίπτωση δεν υπάρχει οριστική άρνηση. Δεν υπάρχει, στο θέμα αυτό, άρνηση η οποία ισχύει για τη διοικητική αιωνιότητα. Γιατί, εάν ήταν έτσι, θα έπρεπε να δεχθούμε ότι η διαδικασία της απαλλαγής, η οποία έγκειται πράγματι στην έγκριση των αποτελεσμάτων του οικονομικού έτους, στην αποδοχή των υπολοίπων των λογαριασμών που πρέπει να συνδεθούν με το επόμενο οικονομικό έτος, θα μπορούσε να καταλήξει σε οριστική διαπίστωση των παρατυπιών των λογαριασμών που μας υποβάλλονται, κι αυτό, προφανώς, δεν μπορεί κανείς να το διανοηθεί.
<P>
Το ερώτημα το οποίο τίθεται είναι συγκεκριμένο: πρέπει σήμερα να χορηγήσουμε την απαλλαγή; Η απάντηση είναι προφανής: όχι. Το Κοινοβούλιο δεν είναι επαρκώς πληροφορημένο, δεν είναι πλήρως ενημερωμένο αναφορικά με τα όσα συνέβησαν κατά τη διάρκεια του οικονομικού έτους 1996. Διαχειριζόμαστε ελεύθερα τον χρόνο και το χρονοδιάγραμμα. Δεν έχουμε κανένα λόγο να σταματήσουμε τους μετρητές, να διακόψουμε μια ανάκριση, τη στιγμή που κάθε μέρα λαμβάνουμε πλήθος στοιχείων, αληθινών ή ψευδών, σχετικά με το υπό εξέταση οικονομικό έτος. Δεν θα χορηγήσω την απαλλαγή, αλλά αυτό δεν σημαίνει ότι την αρνούμαι οριστικά.

<SPEAKER ID=55 NAME="Liikanen">
Κύριε Πρόεδρε, η έκθεση Elles περιλαμβάνει πολλά σημεία επί των οποίων η Επιτροπή έχει ήδη εκφράσει την θέση της στα πλαίσια συνεδριάσεων της Επιτροπής Ελέγχου του Προϋπολογισμού, αλλά και γραπτώς. Ελπίζω ότι δόθηκε σε όλους τους βουλευτές η ευκαιρία να διαβάσουν τις απαντήσεις που δώσαμε γραπτώς σε όλα τα ερωτήματα σχετικά με το σχέδιο έκθεσης που λάβαμε πριν από λίγες μέρες. Δεν θέλω να επαναλάβω εδώ όσα ειπώθηκαν σε αυτό το πλαίσιο, παρά μόνο να διορθώσω ένα σημείο. Ο κ. Fabre-Aubrespy, όπως και ο κ. Pasty ως ένα βαθμό, ερμήνευσε λάθος την έκθεση του Ελεγκτικού Συνεδρίου όσον αφορά τη Δήλωση Αξιοπιστίας. Ο κ. Fabre-Aubrespy είπε ότι το Ελεγκτικό Συνέδριο δεν παρέσχε θετική δήλωση για τους λογαριασμούς των Κοινοτήτων. Αυτό είναι λάθος. Όταν μιλάμε για την έκθεση του Ελεγκτικού Συνεδρίου, πρέπει να είμαστε εξαιρετικά ακριβείς, διαφορετικά κάνουμε κατάχρηση της εξουσίας ενός σημαντικού εξωτερικού ελεγκτικού θεσμικού οργάνου.
<P>
Τί είπε το Ελεγκτικό Συνέδριο; Όσον αφορά τους λογαριασμούς, προέβη σε θετική δήλωση αξιοπιστίας. Όσον αφορά τις υποχρεώσεις προέβη σε θετική δήλωση αξιοπιστίας. Όσον αφορά τους ιδίους πόρους, προέβη σε θετική δήλωση αξιοπιστίας. Δεν μπόρεσε, όμως, να προβεί σε θετική δήλωση για τις υποκείμενες συναλλαγές. Επ' αυτού θα ήθελα να σας ζητήσω να διαβάσετε την έκθεση του Ελεγκτικού Συνεδρίου γι' αυτό το έτος, όπου αναφέρεται ότι στον τομέα της γεωργίας οι συναλλαγές αυτές διεξάγονται κανονικά σε επίπεδο τελικού δικαιούχου στα κράτη μέλη. Δεν έχουν επιπτώσεις στον προϋπολογισμό, επειδή η ανάκτηση της εκκαθάρισης λογαριασμών βρίσκεται στο ίδιο επίπεδο με τα σφάλματα που έχουν εντοπιστεί.
<P>
Δεύτερον, όσον αφορά τα διαρθρωτικά ταμεία, αναφέρει ότι εκεί το επίπεδο των σφαλμάτων είναι υψηλότερο. Δεν έχουν πάντα κάποιες επιπτώσεις στον προϋπολογισμό, αλλά το επίπεδο παραμένει πάρα πολύ υψηλό. Θα πρέπει να καταλήξουμε στο σωστό συμπέρασμα. Με τη βοήθειά σας, προσπαθήσαμε να αλλάξουμε το σύστημα διαχείρισης των διαρθρωτικών ταμείων. Για το 1998, η Επιτροπή έχει αποδεχθεί τα φύλλα επιλεξιμότητας και θα εφαρμόσει το σύστημα των διορθώσεων για να βάλει τα πράγματα στη θέση τους. Ωστόσο, κάτι που είναι ακόμη πιο σημαντικό, τώρα που η καθολική μεταρρύθμιση των διαρθρωτικών ταμείων είναι στα χέρια του Συμβουλίου, είναι απαραίτητη και η γνωμοδότησή σας. Χρειαζόμαστε ένα διαφανές σύστημα που να επιτρέπει τη μεταφορά των χρημάτων σε ένα καλό έργο, σε περίπτωση που τα κράτη μέλη εντοπίσουν μια παρατυπία. Διαφορετικά, τα χρήματα θα επιστρέφονται διαρκώς στο Ελεγκτικό Συνέδριο ή την Επιτροπή. Χρειαζόμαστε συστήματα για σωστό έλεγχο και πρέπει να τα βρούμε.
<P>
Θέλω επίσης να πω ότι είμαι έτοιμος να δεχτώ κριτική για την Επιτροπή, αλλά ότι η κριτική που έχει ασκήσει το Ελεγκτικό Συνέδριο για τα κράτη μέλη δεν είναι αυστηρότερη από εκείνη που έχει ασκηθεί μέσω της σημερινής συζήτησης γι' αυτό το θέμα, καθώς και όσον αφορά το 1996.
<P>
Θα αναφερθώ τώρα στις παραγράφους 26 και 27, όπως και στις τροπολογίες στις οποίες έχει γίνει μνεία. Κατ' αρχάς, μια παρατήρηση για την υπηρεσία διερεύνησης των περιπτώσεων απάτης. Έχω να προσθέσω πολύ λίγα σε αυτά που είπε ο Πρόεδρος Santer, όταν παρουσίασε την πρόταση στις 2 Δεκεμβρίου. Το περασμένο Σαββατοκύριακο, το Ευρωπαϊκό Συμβούλιο της Βιέννης χαιρέτισε την πρόταση της Επιτροπής και συνέστησε στα θεσμικά όργανα να εξετάσουν αυτή την πρόταση με σκοπό να λάβουν μια απόφαση χωρίς καθυστέρηση - το τονίζω, χωρίς καθυστέρηση. Θα ήθελα να καταστήσω σαφές ότι, σύμφωνα με την πρόταση, η υπηρεσία θα έχει πλήρη ελευθερία να διεξάγει με δική της πρωτοβουλία εσωτερικές έρευνες στην Επιτροπή και σε άλλα θεσμικά όργανα. Αυτή η νομοθετική διαδικασία που έχει ξεκινήσει προσφέρει στο Κοινοβούλιο και στο Συμβούλιο μια καλή ευκαιρία να εκφράσουν τις απόψεις τους, που ασφαλώς θα ληφθούν πλήρως υπόψη. Θα δούμε ποιο θα είναι το τελικό αποτέλεσμα της νομοθετικής διαδικασίας.
<P>
Σημείο Β σχετικά με τον Κανονισμό Υπηρεσιακής Κατάστασης των Υπαλλήλων: η Επιτροπή αντιμετώπισε κάποιες εσωτερικές κοινωνικές συγκρούσεις σε αυτό το εξαιρετικά λεπτό και δύσκολο θέμα. Για τη διευθέτησή τους συγκροτήσαμε μια ομάδα εξέτασης θεμάτων πολιτικής προσωπικού με πρόεδρο τον κ. David Williamson, πρώην Γενικό Γραμματέα της Επιτροπής. Η ομάδα αυτή υπέβαλε την τελική της έκθεση στις 9 Νοεμβρίου. Η ομάδα αποτελούνταν από εκπροσώπους των συνδικαλιστικών οργανώσεων και ενώσεων προσωπικού και της διοίκησης. Η έκθεση αποτελεί το σημείο εκκίνησης των τροποποιήσεων επί του Κανονισμού Υπηρεσιακής Κατάστασης των Υπαλλήλων.
<P>
Πριν την υποβολή νομοθετικών προτάσεων προς το Συμβούλιο και το Κοινοβούλιο, η έκθεση πρέπει να περάσει από μια μακρά διαδικασία διαβουλεύσεων με τα υπόλοιπα θεσμικά όργανα και με εκπροσώπους του προσωπικού. Το Ευρωπαϊκό Κοινοβούλιο έχει επαναλάβει την επιθυμία του να ληφθεί πλήρως υπόψη η γνώμη του επί του θέματος. Οι διαβουλεύσεις με το προσωπικό βρίσκονται ήδη εν εξελίξει, ενώ παράλληλα έχουν αρχίσει οι διοργανικές διαβουλεύσεις. Το Σώμα των Προϊσταμένων Διοίκησης έχει ήδη συζητήσει την έκθεση και η πρώτη συνάντηση σε επίπεδο Διευθυντών Προσωπικού για όλα τα θεσμικά όργανα θα λάβει χώρα μεθαύριο, Πέμπτη 17 Δεκεμβρίου.
<P>
Εννοιολογικά, η έκθεση Williamson μπορεί να χωριστεί σε δύο μέρη. Το πρώτο μέρος αφορά τον εκσυγχρονισμό των ευρωπαϊκών δημοσίων υπηρεσιών. Καλύπτει την επανεξέταση της δομής των ανθρωπίνων πόρων της Επιτροπής, τον διορισμό, την κατάρτιση, την αναθεώρηση της εξέλιξης της σταδιοδρομίας και τις πολιτικές ίσων ευκαιριών και κατάργησης των διακρίσεων. Επιπλέον, θα επανεξεταστεί η ισορροπία κινήτρων και κυρώσεων, συμπεριλαμβανομένων των πειθαρχικών διαδικασιών και της επαγγελματικής ανεπάρκειας.
<P>
Το δεύτερο μέρος αφορά τις αποζημιώσεις των υπαλλήλων των ευρωπαϊκών θεσμικών οργάνων. Όσον αφορά τους μισθούς των υπαλλήλων, αυτοί καθορίζονται βάσει των κανόνων που εγκρίθηκαν από το Συμβούλιο το 1991 για δέκα χρόνια και αποτέλεσαν παράρτημα του Κανονισμού Υπηρεσιακής Κατάστασης των Υπαλλήλων. Βάσει των διοργανικών διαβουλεύσεων και του κοινωνικού διαλόγου, η Επιτροπή προτίθεται, μέχρι τα τέλη Ιανουαρίου του 1999, να παρουσιάσει ένα ενδεικτικό χρονοδιάγραμμα για την υποβολή ανακοινώσεων περί μεταρρυθμίσεων στο Κοινοβούλιο και το Συμβούλιο. Η ιδέα είναι πρώτα να παρουσιάσει ανακοινώσεις για τα περιεχόμενα και στη συνέχεια, βάσει της συζήτησης, να υποβάλει τις τελικές προτάσεις για τροποποιήσεις.
<P>
Ως προς το σημείο (γ) της αξιολόγησης των υπηρεσιών της Επιτροπής, στα τέλη του 1997 η Επιτροπή ξεκίνησε μια ευρύτατη αξιολόγηση ή, όπως αναφέρεται συχνά, «κοσκίνισμα» των υπηρεσιών της. Ως αποτέλεσμα, θα έχουμε μια ξεκάθαρη εικόνα των τωρινών αποστολών, πόρων και μεθόδων εργασίας κάθε διεύθυνσης και μονάδας της Επιτροπής. Η έκθεση κάθε Γενικής Διεύθυνσης θα είναι έτοιμη στις αρχές του επόμενου έτους, που είναι προφανώς το χρονοδιάγραμμα που επιθυμείτε, ενώ τα πορίσματα αυτής της έρευνας θα εξαχθούν κατά το πρώτο εξάμηνο του 1999.
<P>
Ο Πρόεδρος της Επιτροπής έχει δεσμευθεί να παρουσιάσει στον επόμενο Πρόεδρο, βάσει της αξιολόγησης, μια σφαιρική εικόνα για τον τρόπο οργάνωσης των χαρτοφυλακίων των Επιτρόπων και διάρθρωσης των γενικών διευθύνσεων σύμφωνα με τις πολιτικές προτεραιότητες. Πρόκειται για ένα σημαντικό καθήκον. Πολλά εξαρτώνται από τη βούληση του Προέδρου που θα διορισθεί. Ωστόσο, εκείνο που έχει σημασία είναι το γεγονός ότι ο Πρόεδρος της Επιτροπής έχει δεσμευθεί προς αυτή την κατεύθυνση.
<P>
Συμφωνώ μαζί σας ότι χρειάζεται να ορισθούν με ακρίβεια τα όρια των καθηκόντων της ευρωπαϊκής δημόσιας διοίκησης. Εν πάση περιπτώσει, η Επιτροπή πρέπει να διατηρήσει την εξουσία λήψης αποφάσεων και ελέγχου επί των δραστηριοτήτων της.
<P>
Όσον αφορά το στοιχείο (δ) των παραγράφων 26 και 27 για τους διορισμούς, δύο είναι οι αρχές που θα πρέπει να κατευθύνουν τον διορισμό υπαλλήλων στην Επιτροπή, το Ευρωπαϊκό Κοινοβούλιο, το Συμβούλιο και τα άλλα θεσμικά όργανα, δηλαδή, η αυτονομία των θεσμικών οργάνων και η διαφάνεια.
<P>
Η αρχή της θεσμικής αυτονομίας καθιερώνεται από τη Συνθήκη και τη νομολογία του Δικαστηρίου. Η Επιτροπή θεωρεί ότι αυτή η αρχή είναι θεμελιώδους σημασίας για τη διασφάλιση της ανεξαρτησίας της, σύμφωνα με το πνεύμα της Συνθήκης. Οι κανόνες για τους διορισμούς καθορίζονται στον Κανονισμό Υπηρεσιακής Κατάστασης Υπαλλήλων, που είναι κοινός για όλα τα θεσμικά όργανα.
<P>
Στο πνεύμα της διαφάνειας, έχει ήδη διαβιβασθεί στο Κοινοβούλιο μια έκθεση για τους διορισμούς των μελών των γραφείων των Επιτρόπων, ως συνέχεια του ψηφίσματος του Κοινοβουλίου για την πρώτη ανάγνωση του προϋπολογισμού. Η Επιτροπή είναι πρόθυμη να ενεργήσει με απόλυτη διαφάνεια στον τομέα των διορισμών, σεβόμενη παράλληλα τις διατάξεις του Κανονισμού Υπηρεσιακής Κατάστασης των Υπαλλήλων.
<P>
Όσον αφορά το δύσκολο θέμα των σχέσεων ανάμεσα στους Επιτρόπους και τις υπηρεσίες, η Επιτροπή ετοιμάζει επί του παρόντος έναν κώδικα συμπεριφοράς, βάσει του οποίου θα διασαφηνιστούν καλύτερα οι σχέσεις ανάμεσα στους Επιτρόπους, τα γραφεία τους και τις γενικές διευθύνσεις. Η πρόταση για την κατάρτιση του κώδικα συμπεριφοράς θα διαβιβασθεί και στον επόμενο Πρόεδρο της Επιτροπής. Υπό κατάρτιση βρίσκεται επίσης ένας γενικότερος κώδικας συμπεριφοράς για τις ηθικές αρχές των υπαλλήλων. Σημαντική ήταν η καθοδήγηση που μας παρέσχε ο διαμεσολαβητής σε αυτόν τον τομέα.
<P>
Τα προσόντα που απαιτούνται για κάθε θέση εντός της Επιτροπής ορίζονται στις ανακοινώσεις για τις κενές θέσεις. Συμφωνώ ότι η εμπειρία σε θέματα διαχείρισης θα πρέπει να αποτελεί κύριο κριτήριο για τον διορισμό ανωτέρων υπαλλήλων. Η εν λόγω εμπειρία θα πρέπει να αφορά τη διαχείριση τόσο οικονομικών όσο και ανθρωπίνων πόρων. Εδώ συμφωνώ με την κριτική ότι πρέπει να βελτιωθούμε. Σε πάρα πολλές περιπτώσεις στο παρελθόν έχει αποκτηθεί εμπειρία στο σχετικά στενό πεδίο σημαντικών φακέλων, ωστόσο, η διαχείριση μιας μεγάλης υπηρεσίας απαιτεί γνώση των φακέλων και ικανότητα διαχείρισης πόρων και προϋπολογισμών.
<P>
Σε αυτό το πλαίσιο, θα ήθελα να αναφέρω ότι, αν εγκριθεί ο προϋπολογισμός την Πέμπτη, όπως προτείνει η Επιτροπή Προϋπολογισμών, θα εισαγάγουμε τον επόμενο χρόνο ένα σημαντικό πρόγραμμα κατάρτισης σε θέματα διαχείρισης, η παρακολούθηση του οποίου θα είναι υποχρεωτική για κάθε υπάλληλο που έχει καθήκοντα διαχείρισης.
<P>
Όσον αφορά το Δημοσιονομικό Κανονισμό, πέρυσι τον Ιούλιο η Επιτροπή ενέκρινε ένα έγγραφο εργασίας για συνολική αναθεώρηση του Δημοσιονομικού Κανονισμού. Βάσει των διοργανικών διαβουλεύσεων, όπου εξακολουθούμε να αναμένουμε σχόλια, η Επιτροπή θα διατυπώσει μια νομοθετική πρόταση συνολικής μεταρρύθμισης για το 1999.
<P>
Όσον αφορά τον Δημοσιονομικό Κανονισμό και την προσωπική ευθύνη των Επιτρόπων, η Νομική Υπηρεσία της Επιτροπής είναι της άποψης ότι τα μέλη της Επιτροπής φέρουν προσωπικά τη χρηματοοικονομική ευθύνη, όταν ενεργούν ως διατάκτες και αποφασίζουν την ανάληψη δαπανών.
<P>
Στο σημείο (στ), το Κοινοβούλιο ζητεί να είναι διαφανής και προσπελάσιμη στο κοινό η δήλωση των οικονομικών συμφερόντων των Επιτρόπων. Η Επιτροπή δέχεται το αίτημα του Κοινοβουλίου.
<P>
Ένα άλλο σημείο που έθιξαν δύο ή τρεις ομιλητές είναι η συμφωνία για ανταλλαγή πληροφοριών ανάμεσα στα θεσμικά όργανα. Η Επιτροπή αντιμετωπίζει θετικά αυτή την πρόταση.
<P>
Κατά τη διάρκεια αυτής της συζήτησης έγιναν πολλές αναφορές σε επιστολές, άρθρα του Τύπου, φήμες, ακόμη και σε κοινοβουλευτικές ερωτήσεις. Μερικά από όσα αναφέρθηκαν μπορεί να ανταποκρίνονται στην αλήθεια, αλλά πολλά από αυτά μπορεί επίσης να είναι απολύτως ψευδή. Στο πνεύμα της διαφάνειας, είναι εξαιρετικά σημαντικό να καλούνται οι υπάλληλοι της Επιτροπής ενώπιον της κοινοβουλευτικής Επιτροπής Ελέγχου του Προϋπολογισμού κάθε φορά που χρειάζεται μια απάντηση. Αν δεν είστε ευχαριστημένοι, πρέπει να το πείτε. Είναι πολύ δύσκολο να αντικρούσετε ψευδείς πληροφορίες, αν δεν έχετε την ευκαιρία να απαντήσετε. Ξέρετε τι εννοώ.
<P>
Για μας, το έργο δεν έχει ολοκληρωθεί. Αυτή η έκθεση είναι για το έτος 1996. Πολλά ζητήματα μας απασχολούν από παλιά. Απομένουν να γίνουν πολλά. Πρέπει να βελτιώσουμε τη δημοσιονομική διαχείριση. Πρέπει να αξιοποιήσουμε σωστά τα χρήματα των Ευρωπαίων φορολογουμένων. Έχουμε μπροστά μας ένα τεράστιο έργο να επιτελέσουμε και χρειαζόμαστε μια ισχυρή Επιτροπή γι' αυτά τα καθήκοντα στις διαπραγματεύσεις για την Ατζέντα 2000.

<SPEAKER ID=56 LANGUAGE="DE" NAME="Theato">
Ευχαριστώ πολύ, κύριε Πρόεδρε, που μου δίνετε την ευκαιρία να ευχαριστήσω και τον κύριο Liikanen για τις εξηγήσεις που έδωσε. Θα ήθελα να διασαφηνίσω μόνο ένα σημείο: ανεξάρτητα από το αν θα χορηγήσουμε ή όχι την απαλλαγή, ελπίζω ότι η Επιτροπή θα κάνει αυτές τις προσπάθειες, ανεξάρτητα από τη δική μας ψήφο.
<P>
Επιπλέον, θέλω να επισημάνω μια διαφορά στη μετάφραση της έκθεσης του κυρίου Elles. Πρόκειται για την αγγλική απόδοση. Η απόδοση αυτή δεν προσαρμόστηκε στο σημείο 23 σύμφωνα με την ψηφοφορία: αντίθετα εξακολουθεί να αναγράφεται give/refuse . Πρέπει να διαγραφούν το refuse και η κάθετος. Έτσι είχαμε ψηφίσει. Παρακαλώ να ελεγχθούν σχετικά και οι αποδόσεις στις υπόλοιπες γλώσσες.

<SPEAKER ID=57 NAME="Πρόεδρος">
Σας διαβεβαιώνω ότι θα ελεγχθούν, κυρία Theato.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 9.30.

<SPEAKER ID=58 LANGUAGE="DA" NAME="Blak">
Ευχαριστώ, κύριε Πρόεδρε, που μου δίνετε την ευκαιρία να ξεκαθαρίσω μια δυο παρεξηγήσεις. Ο κ. Tillich διατύπωσε κάποια σχόλια σε σχέση με τον ρόλο του συντονιστή. Θα ήθελα να πω ότι εμείς στην Ομάδα του Ευρωπαϊκού Σοσιαλιστικού Κόμματος πιστεύουμε πως, όταν κάποιος εκλέγεται συντονιστής, φροντίζει τα συμφέροντα της Ομάδας του και των συναδέλφων του, και όχι το προσωπικό του συμφέρον. Αν ένας συντονιστής φύγει, επειδή επιθυμεί να πράξει διαφορετικά, τότε εκλέγουμε άλλον συντονιστή, και στην προκειμένη περίπτωση εξέλεξαν εμένα. Θα ήθελα να πω ότι είμαι βαθιά απογοητευμένος που μια άλλη Ομάδα εξαπολύει τέτοια θλιβερή επίθεση εναντίον μας. Εάν ένας συνάδελφος δεν επιθυμεί να είναι συντονιστής, έχει την ελευθερία να φύγει, και υπάρχουν άλλοι που αναλαμβάνουν. Το ένα είναι δημοκρατία, το άλλο δεν είναι δημοκρατία.

<SPEAKER ID=59 LANGUAGE="FR" NAME="Monfils">
Κύριε Πρόεδρε, σχετικά με την παρούσα συζήτηση, μας ανήγγειλαν ότι το μεσημέρι θα διεξαχθεί η ψηφοφορία για μία ερμηνεία εκ μέρους της Επιτροπής Κανονισμού των όρων της ψηφοφορίας. Μας είπαν, επίσης, ότι το εν λόγω έγγραφο θα είναι διαθέσιμο από τις 9.00, 9.15. Πήγα με μερικούς συναδέλφους μόλις πριν 5 λεπτά στη διανομή, όπου δεν γνωρίζουν τίποτα απολύτως σχετικά με το έγγραφο ή που βρίσκεται! Κανένας δεν το έχει.
<P>
Θα ήταν επιθυμητό, κύριε Πρόεδρε, πριν διεξαχθεί ψηφοφορία σχετικά με ένα έγγραφο, να μπορούμε να το έχουμε στη διάθεσή μας. Το αντίθετο θα ήταν εξαιρετικά επιζήμιο για τη συνέχεια των εργασιών μας.

<SPEAKER ID=60 NAME="Πρόεδρος">
Κύριε Monfils, σας επισημαίνω ότι η ερμηνεία του Κανονισμού βρίσκεται στα χθεσινά συνοπτικά πρακτικά, στη σελίδα 24, όπου και σας παραπέμπω.

<SPEAKER ID=61 LANGUAGE="ES" NAME="Colom i Naval">
Κύριε Πρόεδρε, κατά την παρούσα συζήτηση ο εισηγητής είχε επτάμισι λεπτά παρέμβασης. Δεδομένου ότι οι εισηγητές συνήθως έχουν πέντε, συμπεραίνω ότι τα τελευταία δυόμισι λεπτά αντιστοιχούν σε χρόνο της Ομάδας του.
<P>
Πιστεύω ότι θα ήταν πολύ πιο συνετό να διαχωριστούν οι δύο παρεμβάσεις του κ. Elles, επειδή οι τελευταίες λέξεις του ήταν να ζητήσει από την ολομέλεια την απόρριψη της διαχείρισης.
<P>
Κύριε Πρόεδρε, αυτό είναι κάτι που, προφανώς, ο κ. Elles μπορεί να κάνει ως άτομο, αλλά, ως εισηγητής, αντιφάσκει με την ψήφο της Επιτροπής Ελέγχου του Προϋπολογισμού, και θα ήθελα να καταγραφεί αυτό στα πρακτικά.

<SPEAKER ID=62 NAME="Πρόεδρος">
Κύριε Colom i Naval, γνωρίζετε ότι οι πολιτικές ομάδες είναι αρμόδιες για την κατανομή του χρόνου ομιλίας και ότι συνηθίζεται, ενδεχομένως, να παρατείνεται ο χρόνος ομιλίας που διαθέτει ο εισηγητής, ως εισηγητής, κατά ένα μέρος του χρόνου ομιλίας που διατίθεται στην Ομάδα. Είναι προφανές ότι ο εισηγητής είναι ελεύθερος να οργανώνει τον χρόνο ομιλίας του και να κατανέμει τα θέματα κατά την κρίση του.

<SPEAKER ID=63 LANGUAGE="FR" NAME="Fabre-Aubrespy">
Κύριε Πρόεδρε, είχα προνοήσει να υποβάλω την αίτησή μου πρωτύτερα, γεγονός που επιθυμώ να καταγραφεί. Θα παρέμβω, όμως, κατ' αρχάς επί προσωπικού θέματος.
<P>
Ο Επίτροπος Liikanen είπε ότι είχα εκφράσει μία λανθασμένη γνώμη σχετικά με την έκθεση του Ελεγκτικού Συνεδρίου. Το μόνο που είπα είναι ότι το Ελεγκτικό Συνέδριο δεν είχε χορηγήσει θετική δήλωση αξιοπιστίας για την κανονικότητα των λογαριασμών για το οικονομικό έτος 1996. Δεν είμαι ο μόνος που το είπε, κύριε Επίτροπε! Η παράγραφος 1 του ψηφίσματος της έκθεσης του κ. Elles υπενθυμίζει ότι, για τρίτο κατά σειρά έτος, το Ελεγκτικό Συνέδριο αρνήθηκε να παράσχει γενική θετική δήλωση αξιοπιστίας για τη νομιμότητα και την κανονικότητα των πράξεων που αποτέλεσαν αντικείμενο πληρωμών κατά τη διάρκεια του οικονομικού έτους. Εγώ απλά επαναλαμβάνω όσα αναφέρονται στην έκθεση.
<P>
Μετά το πέρας του σημείου αυτού, θα ήθελα, κύριε Πρόεδρε, να διατυπώσω μία παρατήρηση επί της εφαρμογής του Κανονισμού.

<SPEAKER ID=64 LANGUAGE="DE" NAME="Theato">
Θέλω μόνο να διευκρινίσω και πάλι κάτι στον κύριο Colom: στον δικό μου κατάλογο ομιλητών φαινόταν σαφώς ότι ο κύριος Elles διαθέτει πέντε λεπτά ως εισηγητής, συν δύο λεπτά για την Ομάδα. Αυτό απλώς το αναφέρω ως διόρθωση. Δεν πιστεύω ότι ήθελε κατά οποιονδήποτε τρόπο να παραπλανήσει.

<SPEAKER ID=65 NAME="Liikanen">
Κύριε Πρόεδρε, θα ήθελα να πω στον κ. Fabre-Aubrespy ότι η φράση της έκθεσης Elles είναι ορθή. Μιλάει για βασικές πράξεις, ενώ εσείς μιλάτε για λογαριασμούς: υπάρχει διαφορά. Το Ελεγκτικό Συνέδριο εκδίδει τέσσερις διαφορετικές γνώμες: αναφορικά με τους λογαριασμούς είναι θετικές, ενώ σχετικά με τις πληρωμές και τις βασικές πράξεις δεν είναι θετικές. Ελπίζω ότι θα είναι θετικές στο προσεχές μέλλον.

<SPEAKER ID=66 LANGUAGE="FR" NAME="Fabre-Aubrespy">
Κύριε Πρόεδρε, βασίζομαι στο παράρτημα V, άρθρο 3, παρ. 2, του Κανονισμού μας.
<P>
Ορισμένες τροπολογίες της έκθεσης Elles κρίθηκαν αποδεκτές, 22 ακριβώς, εάν αληθεύουν οι πληροφορίες που έλαβα. Ορισμένες άλλες κρίθηκαν απαράδεκτες. Εσείς είστε αρμόδιος να εφαρμόσετε το παράρτημα του Κανονισμού που προβλέπει ότι οι τροπολογίες υποβάλλονται για γνωμοδότηση στην Επιτροπή Ελέγχου του Προϋπολογισμού.
<P>
Συνεπώς, σας ζητώ να επιβεβαιώσετε ότι η εν λόγω κοινοβουλευτική επιτροπή θα κληθεί κατά τη διάρκεια της συνεδρίασής της, σήμερα το απόγευμα, να γνωμοδοτήσει σχετικά με τις 22 τροπολογίες, οι οποίες προέρχονται, εξάλλου, από όλες τις πολιτικές ομάδες. Υπάρχουν μάλιστα 11 τροπολογίες της Ομάδας του Ευρωπαϊκού Σοσιαλιστικού Κόμματος, αυτών των ίδιων που ήθελαν να μην επιτραπεί να καταθέσουμε τροπολογίες για το διατακτικό, και από το σύνολο, σχεδόν, των άλλων κοινοβουλευτικών πολιτικών ομάδων.

<SPEAKER ID=67 NAME="Πρόεδρος">
Να είστε απολύτως βέβαιος ότι το εν λόγω σημείο θα εξετασθεί, οπωσδήποτε, πριν από την ψηφοφορία της Πέμπτης.

<CHAPTER ID=5>
Γενικός προϋπολογισμός 1999
<SPEAKER ID=68 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0500/98) της κ. Dόhrkop Dόhrkop και του κ. Viola, εξ ονόματος της Επιτροπής Προϋπολογισμών, σχετικά με το σχέδιο γενικού προϋπολογισμού της Ευρωπαϊκής Ένωσης για το οικονομικό έτος 1999, όπως τροποποιήθηκε από το Συμβούλιο (C4-0600/98), και τη διορθωτική επιστολή 1/99 στο προσχέδιο γενικού προϋπολογισμού 1999 - Τμήμα III Επιτροπή (C4-0666/98).

<SPEAKER ID=69 NAME="Dόhrkop Dόhrkop">
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, κατ' αρχάς θα ήθελα να ευχαριστήσω όλους τους συνεργάτες και τις συνεργάτιδες του Κοινοβουλίου για την εργασία τους καθ' όλη τη διαδικασία του προϋπολογισμού του 1999. Ευχαριστώ ιδιαίτερα τους συνεργάτες και τις συνεργάτιδες από τη Γραμματεία της Επιτροπής Προϋπολογισμών, που με την άοκνη εργασία τους κατέστησαν δυνατό να φθάσουμε στη δεύτερη ανάγνωση, σύμφωνα με τους προβλεπόμενους όρους. Σας ευχαριστώ πολύ όλους.
<P>
Η διαδικασία του προϋπολογισμού για το 1999, κύριε Πρόεδρε, φθάνει σήμερα στο τέλος της, με τη δεύτερη ανάγνωση του Ευρωπαϊκού Κοινοβουλίου.
<P>
Θα ήθελα να κάνω έναν μικρό απολογισμό, αλλά, προπαντός, να επιστρέψω σε ένα ουσιώδες σημείο. Αρχίζουμε αυτή τη διαδικασία αποκαλώντας τον προϋπολογισμό του 1999 «προϋπολογισμό-γέφυρα» με το 2000 και τις νέες δημοσιονομικές προοπτικές. Ο προϋπολογισμός του 2000 θα πρέπει να αποτελεί τη βάση για τις νέες δημοσιονομικές προοπτικές, αλλά και ο προϋπολογισμός του 1999 θα πρέπει να είναι σχολαστικός και να ανταποκρίνεται, ταυτόχρονα, στις προτεραιότητες του Ευρωπαϊκού Κοινοβουλίου.
<P>
Οι κατευθύνσεις αυτές είχαν ορισμένες προϋποθέσεις εκ των ων ουκ άνευ. Μία από αυτές ήταν η εντολή που έδωσε το Κοινοβούλιο στον κ. Colom για τη διαπραγμάτευση αυτών των νέων δημοσιονομικών προοπτικών, η οποία ήταν να συμπεριληφθεί στις νέες δημοσιονομικές προοπτικές ένα μέσο ευελιξίας.
<P>
Γι' αυτό, το Κοινοβούλιο, στην πρώτη ανάγνωσή του, παρουσίασε μία στρατηγική τροπολογία, η οποία αυξάνει τις μη υποχρεωτικές δαπάνες και τις πιστώσεις πληρωμών σύμφωνα με το άρθρο 17 της ισχύουσας Διοργανικής Συμφωνίας, εν είδει «εξασφάλισης δικαιώματος», για να διασφαλισθεί, αφενός, ότι το Συμβούλιο θα διαπραγματευθεί ένα μέσο ευελιξίας και, αφετέρου, ότι, σε περίπτωση που δεν καταλήξουμε σε αυτή τη νέα συμφωνία, δεν θα μειωθούν τα ποσά των μη υποχρεωτικών δαπανών, διότι αυτό θα περίοριζε τη δυνατότητα του Κοινοβουλίου να χρηματοδοτεί τις δικές του προτεραιότητες.
<P>
Η γέφυρα που οικοδομήθηκε κατ' αυτόν τον τρόπο από το Ευρωπαϊκό Κοινοβούλιο δεν έγινε δεκτή από το Συμβούλιο - όπως ήταν αναμενόμενο - αλλά θα ήθελα να πω ότι κάτι οικοδομήθηκε. Οικοδομήθηκε ένα νέο πνεύμα, μια νέα εμπιστοσύνη, διότι έχουμε την εντύπωση ότι το Συμβούλιο, με τη διαπραγματευτική του βούληση, δέχεται να θεωρεί το Κοινοβούλιο ως πραγματικό πολιτικό συνομιλητή.
<P>
Μετά τη συνήθη συνεδρίαση συνδιαλλαγής στις 24 Νοεμβρίου, το Συμβούλιο προβαίνει στη δεύτερη ανάγνωσή του, εστιάζοντας το ενδιαφέρον του από κοινού με το Κοινοβούλιο στο σύνολο του προϋπολογισμού, αλλά χωρίς προόδους όσον αφορά τις στρατηγικές τροπολογίες.
<P>
Θα ήθελα να κάνω μια επισκόπηση των διάφορων κατηγοριών της ανάγνωσης του Συμβουλίου και να τις αντιπαραβάλω με τη θέση του Κοινοβουλίου πριν από τη δεύτερη ανάγνωσή του.
<P>
Στην πρώτη μου παρέμβαση, πριν από την πρώτη ανάγνωση, είπα ότι ήμουν λίγο απογοητευμένη με ό, τι είχε συμβεί με την ad hoc διαδικασία στη γεωργία, αφού δεν καταλήξαμε σε σοβαρή συζήτηση τον Ιούλιο, όπως επιθυμούσε το Κοινοβούλιο. Ωστόσο, πρέπει να πω ότι η ad hoc διαδικασία πριν από τη δεύτερη ανάγνωση του Συμβουλίου αποδείχτηκε πολύ έγκυρο μέσο, αφού το Συμβούλιο συμφώνησε με τις θέσεις του Κοινοβουλίου όσον αφορά τη μη αύξηση των γεωργικών δαπανών.
<P>
Το Συμβούλιο συμφώνησε επίσης με το Κοινοβούλιο όσον αφορά τη δημιουργία αποθεματικού για τον γεωργικό τομέα, από το οποίο 20 εκατ. ευρώ προορίζονται αποκλειστικά για αγροπεριβαλλοντικά μέτρα, τα οποία αποτελούν προτεραιότητα για το Ευρωπαϊκό Κοινοβούλιο. Έτσι - για να συντομεύσω την παρέμβασή μου επ' αυτού - στην κατηγορία 1, τη γεωργία, το Κοινοβούλιο στη δεύτερη ανάγνωσή του δεν έχει σχεδόν καθόλου διαφορές με το Συμβούλιο. Πιστεύω ότι καταλήξαμε σε μια συμφωνία που μπορεί να γίνει δεκτή και από τις δύο πλευρές.
<P>
Περνώντας στην κατηγορία 2 - η οποία στις δημοσιονομικές προοπτικές ονομάζεται συνήθως «δέσμη του Εδιμβούργου» - πρέπει να πω, ωστόσο, ότι το Κοινοβούλιο εισάγει μια «τροπολογία-δέσμη», με την οποία δημιουργείται αποθεματικό ύψους 1.500 εκατ. ευρώ στις πιστώσεις αναλήψεων υποχρεώσεων και αποθεματικό ύψους 250 εκατ. ευρώ στις πιστώσεις πληρωμών, συν μια μείωση των πιστώσεων πληρωμών κατά 500 εκατομμύρια. Η τελευταία βασίζεται πλήρως στα δεδομένα που έχουν παρασχεθεί από την Επιτροπή σχετικά με την κατάσταση μη εκτέλεσης των διαρθρωτικών ταμείων τον Σεπτέμβριο.
<P>
Σε όλες τις συζητήσεις και τις συνδιαλλαγές που είχαμε με το Συμβούλιο, το θέμα αυτό δεν αναφέρθηκε ποτέ. Ο στόχος δεν ήταν να συζητηθεί η συγκεκριμένη τροπολογία, αφού δεν έθετε προβλήματα. Περιέργως, το Συμβούλιο δέχεται τη μείωση, αλλά απορρίπτει το αποθεματικό στα διαρθρωτικά ταμεία, που συνεπάγεται μια τροποποίηση της κατηγορίας 2, η οποία αφήνει το Κοινοβούλιο ελεύθερο, στη δεύτερη ανάγνωσή του, να ψηφίσει σύμφωνα με τις πλειοψηφίες της Συνέλευσης. Χθές, η Επιτροπή Προϋπολογισμών ψήφισε ΚΑΤΑ της επανυποβολής της πρότασης για το αποθεματικό, αλλά ΥΠΕΡ της επανυποβολής της πρότασης για τις πιστώσεις πληρωμών, διότι η τροπολογία - επαναλαμβάνω - αποτελούσε μία δέσμη στο σύνολό της, και, ως εκ τούτου, μια μείωση των πληρωμών, δεδομένης της προσωρινότητας που γνωρίζουμε πως υπάρχει στις πληρωμές, δεν έχει νόημα: χάνει εντελώς τον λόγο ύπαρξή της χωρίς την ύπαρξη αποθεματικού.
<P>
Όσον αφορά την κατηγορία 3, στην πρώτη ανάγνωση είπα στο Συμβούλιο ότι ήταν η Σταχτοπούτα όλων των κατηγοριών. Πρόκειται για τις εσωτερικές πολιτικές της Κοινότητας, τις πολιτικές ευρωπαϊκής διάστασης, και πρέπει να πω ότι φαίνεται πως το βασιλόπουλο, με το κρυστάλλινο γοβάκι, συνάντησε τη Σταχτοπούτα και τη μετέτρεψε σε πριγκήπισσα, διότι προκύπτει ότι σ' αυτή την τρίτη κατηγορία, στη συμφωνία που επιτύχαμε στις διαπραγματεύσεις μας με το Συμβούλιο, το Συμβούλιο δέχτηκε σχεδόν στο σύνολό τους τις προτεραιότητες του Κοινοβουλίου. Υπάρχουν κονδύλια που αυξήθηκαν σε ποσοστό έως και 49 %. Αξίζει να αναφερθεί ότι καταλήξαμε σε συμφωνία ως προς το πέμπτο ερευνητικό πρόγραμμα πλαίσιο, ότι ορισμένα τμήματα των πολιτικών του τρίτου πυλώνα εντάχθηκαν στην κατηγορία 3, όπως επιθυμούσε το Κοινοβούλιο, προλαμβάνοντας τη Συνθήκη του Αμστερνταμ, καθώς και ότι το Συμβούλιο αναγνώρισε τα αιτήματα του Κοινοβουλίου σε σχέση με τη χρηματοδότηση των προγραμμάτων Σωκράτης και Νεολαία για την Ευρώπη. Προσωπικά, πιστεύω ότι είναι ένα αποτέλεσμα άκρως ικανοποιητικό για το Κοινοβούλιο - και θέλω να ευχαριστήσω το Συμβούλιο για τη διαπραγματευτική του βούληση - κι έτσι την Πέμπτη θα ψηφίσουμε ευχαρίστως γι' αυτή την κατηγορία.
<P>
Περνώ τώρα στον σχολιασμό ενός θέματος, το οποίο θεωρώ σοβαρό από πολιτική άποψη. Είναι σοβαρό το γεγονός ότι, στην κατηγορία 4, το Κοινοβούλιο αναγκάστηκε να προβεί σε μείωση στο πρόγραμμα PHARE. Είναι σοβαρό, επειδή το πολιτικό μήνυμα που εξάγεται από αυτή την ενέργεια δεν είναι ευχάριστο, ούτε για το Κοινοβούλιο, ούτε για το Συμβούλιο, αλλά, για χάρη της δημοσιονομικής αποτελεσματικότητας, ήταν απαραίτητο να συμβεί αυτό, εν όψει του τρόπου με τον οποίο έχει λειτουργήσει αυτό το πρόγραμμα στο σύνολό του. Στην προκειμένη περίπτωση, προβλέπουμε 150 εκατομμύρια λιγότερα από τη χρηματοδότηση που αποφασίσθηκε στις Κάννες, αλλά το Συμβούλιο συμφώνησε με την πρόταση του Κοινοβουλίου να χρηματοδοτηθούν οι προτεραιότητές του στις εξωτερικές δράσεις μέσω αυτής της μείωσης του προγράμματος PHARE.
<P>
Στην κατηγορία 5 το Κοινοβούλιο διατηρεί τη θέση του υπέρ της δημιουργίας ειδικής θέσης στον προϋπολογισμό για το ταμείο συντάξεων. Πιστεύω ότι εξακολουθεί να αποτελεί όνειδος το γεγονός ότι, σε όλο το οικονομικό έτος, δεν μπορέσαμε να επιτύχουμε την παραμικρή πρόοδο σε αυτό το θέμα, που είναι σημαντικό για τη διασφάλιση των συντάξεων των υπαλλήλων της Ένωσης.
<P>
Από τη συνεδρίαση συνδιαλλαγής, στις 24 Νοεμβρίου, μέχρι σήμερα, εξακολουθούμε να μην έχουμε καταλήξει σε συμφωνία με το Συμβούλιο όσον αφορά τη στρατηγική τροπολογία. Κατά συνέπεια, θα πραγματοποιηθεί νέα συνεδρίαση συνδιαλλαγής στις 8 Δεκεμβρίου. Είναι δε ιστορικό το γεγονός ότι, για πρώτη φορά μέσα σε δέκα χρόνια, πρόκειται να διεξαχθεί νέα συνεδρίαση συνδιαλλαγής, αφού το Συμβούλιο έχει προβεί στη δεύτερη ανάγνωσή του. Ευχαριστώ την Προεδρία για τη βούλησή της να μην κλείσει τις πόρτες και να συμφωνήσει να αντιμετωπίζεται το Κοινοβούλιο ως πολιτικός συνομιλητής, όπως είπα και στην αρχή.
<P>
Κατόπιν αυτού του αποτελέσματος της συνδιαλλαγής, εγώ, ως εισηγήτρια, αποσύρω τις στρατηγικές τροπολογίες για τη δεύτερη ανάγνωση. Ωστόσο, όπως σε όλες τις διαπραγματεύσεις, γνωρίζουμε ότι τα δύο μέρη αφήνουν μερικά σημεία χωρίς διευθέτηση. Προσωπικά θα προτιμούσα - και πιστεύω και το Κοινοβούλιο στο σύνολό του - να επιτύχουμε κάτι πιο συγκεκριμένο. Αναγνωρίζω ότι δεν τηρήθηκε το προβλεπόμενο χρονοδιάγραμμα. Πιστεύαμε ότι στη Βιέννη θα είχαμε κάτι πιο συγκεκριμένο επί τάπητος, που θα καθιστούσε δυνατή μια πιο συγκεκριμένη συνδιαλλαγή. Πιστεύω, όμως, - κι ελπίζω - ότι ο κ. Colom θα αναλύσει περισσότερο το κείμενο της συμφωνίας που επιτύχαμε και πιστεύω ότι θα υπάρχουν μέσα ευελιξίας. Επιτύχαμε εκ μέρους του Συμβουλίου την ιστορική μονομερή δήλωση ότι θα τηρήσει τελικά τα όσα υπογράφει, και πιστεύω ότι αυτό μπορεί να επαρκεί για να καταλήξουν σε συμφωνία οι διαπραγματεύσεις μας.
<P>
Κύριε Πρόεδρε, την Πέμπτη το Ευρωπαϊκό Κοινοβούλιο πρόκειται να ψηφίσει σε δεύτερη ανάγνωση έναν προϋπολογισμό που συνάδει απόλυτα με την ισχύουσα Διοργανική Συμφωνία, έναν προϋπολογισμό που θα καταδείξει ότι η δημοσιονομική πειθαρχία είναι απόλυτα συμβατή με τις πολιτικές προτεραιότητες του Ευρωπαϊκού Κοινοβουλίου, αλλά, προπαντός, έναν προϋπολογισμό συμβατό με τους Ευρωπαίους πολίτες και τα συμφέροντά τους.

<SPEAKER ID=70 NAME="Viola">
Κύριε Πρόεδρε, ξεκινώ την παρέμβασή μου εκφράζοντας ικανοποίηση γιατί φέτος για μια ακόμα φορά καταφέραμε να εγκρίνουμε τον προϋπολογισμό των άλλων θεσμικών οργάνων με μια και μόνο ανάγνωση, δεδομένου ότι όλες οι τροπολογίες που προτείναμε εγκρίθηκαν από το Συμβούλιο. Αυτό αποτελεί δείγμα συναίνεσης και καλής συνεργασίας, που εύχομαι να μπορέσουμε να διαπιστώσουμε και κατά τα επόμενα χρόνια.
<P>
Στην πρόταση ψηφίσματος που θα τεθεί σε ψηφοφορία την Πέμπτη - γεγονός που αποδεικνύει ότι δεν έχουμε ιδιαίτερα σημαντικά ή εκκρεμή προβλήματα - θίγονται ορισμένα θέματα που έχουν ήδη αντιμετωπισθεί πρωτύτερα, κι αυτό γίνεται με σκοπό να τεθούν κάποια θεμέλια ώστε, κατά την διάρκεια της διαδικασίας του προϋπολογισμού του επόμενου έτους, να καταστεί δυνατόν να βρεθούν λύσεις σε άλυτα έως τώρα προβλήματα. Σχετικά με αυτό, θέλω να υπενθυμίσω, αναφερόμενος σε όσα ανέφερε η συνάδελφος κ. Dόhrkop Dόhrkop, πόσο λυπηθήκαμε για το γεγονός ότι το Συμβούλιο απέρριψε την πιθανότητα δημιουργίας ενός ταμείου συντάξεων για τους υπαλλήλους των ευρωπαϊκών θεσμικών οργάνων. Το Κοινοβούλιο θεωρεί ότι αυτή ήταν μια χαμένη ευκαιρία να εξευρεθεί λύση σε ένα πρόβλημα που θα πρέπει να αντιμετωπισθεί και να επιλυθεί επειγόντως. Τώρα αναμένουμε ότι, έως τις 31 Μαρτίου, η Επιτροπή θα παρουσιάσει μια πρόταση μεταρρύθμισης του συνταξιοδοτικού συστήματος, γιατί το θέμα αυτό εξακολουθεί να αποτελεί μια προτεραιότητα, όχι μόνο για το Κοινοβούλιο, αλλά και για όλα τα υπόλοιπα θεσμικά όργανα της Ευρωπαϊκής Ένωσης.
<P>
Ένα άλλο πρόβλημα που εκκρεμεί ακόμα, και στο οποίο γίνεται αναφορά στο ψήφισμα, αφορά τις μεταφραστικές εργασίες του Δικαστηρίου. Θεωρώ αναγκαίο να υποβληθούν από την πλευρά του Δικαστηρίου συγκεκριμένες προτάσεις ώστε να ξεκινήσει μια σοβαρή συζήτηση που θα οδηγήσει στην έγκριση μέτρων που θα διευκολύνουν τουλάχιστον τις μεταφραστικές εργασίες. Καλούμε, συνεπώς, το Δικαστήριο να θεσπίσει σύστημα αυτόματης μετάφρασης προκειμένου να ανταπεξέλθει στον όγκο γραφειοκρατικής και διοικητικής εργασίας, αναζητώντας στη συνέχεια άλλες λύσεις που θα διευκολύνουν την δίχως άλλο επίπονη εργασία των γλωσσολόγων νομικών.
<P>
Το αξίωμα από το οποίο ξεκινάμε είναι ότι η αρμόδια επί του προϋπολογισμού αρχή δεν είναι σε θέση να λύσει τα προβλήματα που τέθηκαν σε ευρεία κλίμακα από το Δικαστήριο με μια εντατική πολιτική προσλήψεων η οποία, εάν απαιτεί ένα μόνο οικονομικό έτος, είναι σχεδόν αδύνατη. Θα ήταν, αντίθετα, δυνατή, εάν κλιμακωνόταν σύμφωνα με ένα πολυετές πρόγραμμα.
<P>
Το Ευρωπαϊκό Κοινοβούλιο - κι αυτό είναι ένα άλλο σημείο του ψηφίσματος το οποίο αξίζει να επισημάνουμε - θέλει να στείλει ένα μήνυμα και στην Επιτροπή των Περιφερειών, δεδομένου ότι μας τέθηκε το πρόβλημα της πρόωρης λήξης της θητείας του Γενικού της Γραμματέα και μας παρουσιάσθηκε και η δυνατότητα της προσφυγής στο άρθρο 50, με μια σημαντική οικονομική επιβάρυνση, αφού, σύμφωνα με τις εκτιμήσεις, το εγχείρημα θα είχε κόστος 320.000 Ecu περίπου.
<P>
Είναι προφανές ότι το ψήφισμά μας τονίζει την ανάγκη εξεύρεσης άλλων λύσεων που θα είναι αποδεκτές από οικονομικής άποψης, τεχνικά πραγματοποιήσιμες και οι οποίες δεν θα δημιουργούν κενά στη λειτουργία αυτού του οργανισμού, ο οποίος, κατά τα επόμενα χρόνια, θα πρέπει να αντιμετωπίσει έναν αυξανόμενο αριθμό καθηκόντων που του επιβάλλει η νέα Συνθήκη του Αμστερνταμ.
<P>
Το ψήφισμα διατυπώνει επίσης εκ νέου την ανάγκη να προωθηθεί η πολιτική που ακολουθήθηκε έως τώρα σχετικά με τα ακίνητα, μια πολιτική η οποία συνοπτικά χαρακτηρίζεται από την ταχύτητα στην απόκτηση των ακινήτων προς χρήση των διαφόρων θεσμικών οργάνων της Κοινότητας και στις σχετικές πληρωμές. Χθες παρακολουθήσαμε με ικανοποίηση την έγκριση του διορθωτικού και συμπληρωματικού προϋπολογισμού και τη διάθεση του σημαντικού ποσού των 150 εκατομμυρίων ευρώ, που θα πρέπει να χρησιμοποιηθούν για την επίσπευση, για παράδειγμα, της απόκτησης του D3, γεγονός το οποίο θα έχει ως αποτέλεσμα την εξοικονόμηση 40 εκατομμυρίων ευρώ κατά τα επόμενα χρόνια.
<P>
Πρόκειται για μια πολιτική που έχει ήδη αποδώσει καρπούς και η οποία, εάν συνεχίσουμε να την ακολουθούμε, θα βοηθήσει να γίνουν και περαιτέρω σημαντικές οικονομίες στον προϋπολογισμό της Ένωσης. Εκφράζουμε, συνεπώς, ικανοποίηση για την έγκριση της τροπολογίας μας, που προβλέπει την αποπεράτωση του κτηρίου που προορίζεται για το Ελεγκτικό Συνέδριο.
<P>
Κατά τη στιγμή της λήξης της συζήτησής μας σχετικά με τον πρώτο αυτό προϋπολογισμό της Ευρωπαϊκής Ένωσης σε ευρώ, πρέπει να εκφράσουμε, κύριε Πρόεδρε, την ικανοποίηση ότι καταρτίσαμε, και στα πλαίσια του προϋπολογισμού των άλλων θεσμικών οργάνων, έναν αυστηρό και ισορροπημένο προϋπολογισμό, που σέβεται τις δημοσιονομικές προσπάθειες που επιτέλεσαν τα κράτη μέλη. Ευχαριστώ, τέλος, τους συναδέλφους της Επιτροπής Προϋπολογισμών για τη βοήθεια που μου προσέφεραν και, κυρίως, το προσωπικό της Επιτροπής για την αναγκαία στήριξη που μας παρείχε κατά τη διάρκεια της εργασίας μας.

<SPEAKER ID=71 NAME="Lenz">
Κύριε Πρόεδρε, οι εφετινές συζητήσεις για τον προϋπολογισμό είναι προφανώς κάπως θυελλώδεις. Ευτυχώς, όμως, ορισμένες φορές η τρικυμία υποχωρεί έγκαιρα. Τουλάχιστον, αυτό μπορεί κανείς να πει εν μέρει για τον τομέα του προϋπολογισμού για τον οποίο είναι αρμόδια η Επιτροπή Εξωτερικών Υποθέσεων, Ασφάλειας και Αμυντικής Πολιτικής, όπου υπήρξε επίσης σημαντική αναταραχή, ιδιαίτερα σχετικά με την εκτέλεση των προγραμμάτων για τα ανθρώπινα δικαιώματα.
<P>
Ευτυχώς, χάρη στον συμβιβασμό μεταξύ Ευρωπαϊκού Κοινοβουλίου και Συμβουλίου, μπόρεσε να αποσαφηνιστεί το ζήτημα των νομικών βάσεων μέσω της συμβιβαστικής φόρμουλας της τεχνικής υποστήριξης. Κατ' αυτόν τον τρόπο, κατέστη δυνατόν να εκλείψουν οι ανησυχίες σχετικά με τον συμπληρωματικό προϋπολογισμό του 1998 και τον προϋπολογισμό για το 1999. Βέβαια, θα προτιμούσαμε να είχαν γίνει περισσότερα, όμως το σημαντικό είναι ότι αυτά τα ζητήματα ρυθμίστηκαν ειδικά αυτόν τον χρόνο. Γιατί θα αποτελούσε πραγματικά ζημία για την Ευρωπαϊκή Ένωση η εμφάνιση δυσκολιών ειδικά κατά το 50ό έτος της Παγκόσμιας Διακήρυξης των Δικαιωμάτων του Ανθρώπου του ΟΗΕ και αυτή την εβδομάδα, κατά το 10ο έτος της απονομής του βραβείου Ζαχάρωφ. Κανείς δεν αρνείται ότι ορισμένα πράγματα μπορούν να βελτιωθούν, όμως, όταν πρόκειται για τα ανθρώπινα δικαιώματα και για τις εργασίες σύνδεσης με τις άλλες χώρες του κόσμου, χρειαζόμαστε κάθε υποστήριξη.
<P>
Μόλις επέστρεψα από τη Λατινική Αμερική, όπου είχα και πάλι την ευκαιρία να διαπιστώσω την αξία αυτών των εργασιών, είτε πρόκειται για παρακολούθηση εκλογών, είτε για ανθρώπινα δικαιώματα, είτε για την εργασία των ινστιτούτων μας. Θα παρακολουθήσουμε με μεγάλη προσοχή την εκτέλεση του προϋπολογισμού του 1999 και ως προς αυτές τις πτυχές. Θέλω, όμως, επίσης να ευχαριστήσω θερμά την κυρία Dόhrkop Dόhrkop για την εξαίρετη συνεργασία στο συγκεκριμένο ζήτημα, που απέδειξε γι' άλλη μια φορά ότι το Ευρωπαϊκό Κοινοβούλιο έχει επίγνωση του σημαντικού ρόλου του στα δύσκολα αυτά ζητήματα και εκπροσωπεί υπεράνω συνόρων μια υπόθεση, την οποία, ως καλοί δημοκράτες, πρέπει να υπερασπίσουμε σε ολόκληρο τον κόσμο.

<SPEAKER ID=72 NAME="Sonneveld">
Κύριε Πρόεδρε, στα διάφορα στάδια της εξέτασης του προϋπολογισμού το 1999, το κεφάλαιο για τη γεωργία δεν έδωσε αφορμή για έντονες συζητήσεις. Μήπως πρόκειται για τη γαλήνη που επικρατεί πριν από τις θύελλες, ή μήπως έχει βελτιωθεί η διαδικασία; Νομίζω ότι αληθεύει το τελευταίο. Με τη διαρκή ανάλυση των δαπανών κατά το τρέχον έτος και τη δημιουργία, στα πλαίσια της διαδικασίας εκτέλεσης του προϋπολογισμού, περιθωρίων τα οποία επιτρέπουν να εξαχθούν σε καθοριστικές στιγμές τα συμπεράσματα για τον νέο προϋπολογισμό, μπορούμε να προλάβουμε το ενδεχόμενο να δεσμευθεί ένα υπερβολικά μεγάλος μέρος του προϋπολογισμού για τη γεωργία. Από την άλλη πλευρά, έχουμε τη βεβαιότητα ότι, εάν υπάρξουν αρνητικές εξελίξεις, θα ληφθούν τα μέτρα που πρέπει.
<P>
Ως συντάκτης γνωμοδότησης της Επιτροπής Γεωργίας, παρείχα τη συνεργασία μου και φρόντισα, μαζί με άλλους, να εφαρμοσθεί κατά γράμμα η μέθοδος που καθιερώθηκε από πέρυσι, με βάση διορθωτική επιστολή της Επιτροπής, για το διάστημα μεταξύ πρώτης και δεύτερης ανάγνωσης. Κι εφέτος υπεβλήθησαν συγκεκριμένες προτάσεις τροποποίησης ενός μεγάλου αριθμού θέσεων του προϋπολογισμού. Στο αρχικό ποσό που είχε αναγραφεί στο κεφάλαιο 1 του προϋπολογισμού πρέπει να προστεθούν συνολικά 513 εκατ. ευρώ.
<P>
Το Συμβούλιο και η αντιπροσωπεία του Ευρωπαϊκού Κοινοβουλίου συμφώνησαν, ωστόσο, να μην ενσωματώσουν αυτή τη διαφορά, που είναι συγκριτικά μικρή σε σχέση με το σχέδιο προϋπολογισμού, στο συνολικό ποσό για το κεφάλαιο 1, αλλά να επανεξετάσουν τις διάφορες θέσεις του προϋπολογισμού με βάση τις πιο πρόσφατες εκτιμήσεις και το συνολικό ποσό που είχε καθοριστεί προηγουμένως. Η μέθοδος αυτή εναρμονίζεται με μία επιθυμία που είχε εκφράσει το Ευρωπαϊκό Κοινοβούλιο, να μην αναζητείται δηλαδή η επίλυση παρόμοιων προβλημάτων σε μία γραμμική περικοπή κατά ένα χαμηλό ποσοστό σε όλες τις δαπάνες του προϋπολογισμού για τη γεωργία, αλλά στη στοχοθετημένη μείωση των κονδυλίων σε ορισμένες θέσεις.
<P>
Παρεμπιπτόντως, αληθεύει ότι στον προϋπολογισμό του 1998 διαπιστώθηκε πλεόνασμα 1, 4 δις Ecu στην κατηγορία 1. Το γεγονός αυτό αρκεί για να απαλύνει κατά κάποιον τρόπο τις δυσμενέστερες προοπτικές για το 1999. Εξάλλου, με βάση τη στενή παρακολούθηση της εξέλιξης της αγοράς, μπορούμε από τώρα να διαπιστώσουμε ότι στο μέλλον θα πρέπει να αναμένεται ότι θα υπάρξει μια κάποια αβεβαιότητα όσον αφορά τις γεωργικές δαπάνες. Το περιθώριο αυτό μπορεί, ωστόσο, να μειωθεί σημαντικά σε σύγκριση με τα υπερβολικά περιθώρια των γεωργικών προϋπολογισμών του παρελθόντος, όπου παρουσιαζόταν κάθε χρόνο σημαντικό πλεόνασμα το οποίο επιστρεφόταν στα κράτη μέλη.

<SPEAKER ID=73 NAME="Rόbig">
Κύριε Πρόεδρε, αξιότιμοι κυρίες και κύριοι, δεν εγγράψαμε στο αποθεματικό τις πιστώσεις για την ασφάλεια εντός και πέριξ των κτηριακών εγκαταστάσεων των ευρωπαϊκών θεσμικών οργάνων. Εντούτοις, θα ήθελα να υπογραμμίσω ότι εδώ υπάρχει ανάγκη επείγουσας δράσης. Ως εισηγητής για τον προϋπολογισμό εκ μέρους της Επιτροπής Οικονομικής, Νομισματικής και Βιομηχανικής Πολιτικής, είμαι της γνώμης ότι μπορούμε να είμαστε πολύ ευχαριστημένοι με τους δείκτες για τον επόμενο προϋπολογισμό. Η Επιτροπή στην πρότασή της είχε ήδη προικοδοτήσει με επαρκείς πιστώσεις τις κύριες οικονομικές γραμμές. Το Κοινοβούλιο υπερασπίσθηκε με επιτυχία αυτές τις προσεγγίσεις. Ο τίτλος Β5-3 για την εσωτερική αγορά αυξήθηκε κατά 13, 8 εκατ. ευρώ και ο τίτλος B5-5 για την αγορά εργασίας και την τεχνολογική καινοτομία κατά 12, 2 εκατ. ευρώ. Είμαι ιδιαίτερα ικανοποιημένος με τη συμφωνία που επετεύχθη σχετικά με την ενίσχυση της μέσης τάξης. Η προβλεπόμενη γι' αυτή γραμμή Β5-512 αυξήθηκε κατά 60 %.
<P>
Βλέπουμε, όμως, επίσης τις αλληλοδιαπλοκές και τους δείκτες για ένα υγιές οικονομικό περιβάλλον μέσα σε ένα ευρύτερο πλαίσιο. Έτσι, ο τομέας της παιδείας και τα προγράμματα ανταλλαγών νέων αποτελούν σημαντικές προϋποθέσεις για τους ανθρώπινους πόρους, που χρειάζεται επειγόντως η εσωτερική μας αγορά προκειμένου να είναι ανταγωνιστική. Στον τίτλο Β3-1 - γενική και επαγγελματική εκπαίδευση και νέοι - διατέθηκαν συμπληρωματικές πιστώσεις ύψους 136, 4 εκατ. ευρώ, και, μολονότι έχω επίσης μεγάλη κατανόηση για το αίτημα των ευρωπαϊκών συνδέσμων νέων για περαιτέρω αύξηση των πιστώσεων, θεωρώ ότι με τον προϋπολογισμό αυτό θέσαμε τον θεμέλιο λίθο για τη συνέχιση και επέκταση της γενικής και επαγγελματικής εκπαίδευσης γενικότερα. Τέλος, για την οικονομία είναι ιδιαίτερα σημαντική η αρχή της φειδωλής διαχείρισης του προϋπολογισμού. Ας μην ξεχνάμε ότι, σε δύο εβδομάδες περίπου, έντεκα χώρες θα πραγματοποιήσουν την νομισματική ένωση. Πιστεύω ότι αυτό είναι η βάση για μια επιτυχημένη Ευρώπη!

<SPEAKER ID=74 NAME="Ferber">
Κύριε Πρόεδρε, κύριε Επίτροπε, αγαπητοί συνάδελφοι, θέλω κατ' αρχάς να ευχαριστήσω τους συναδέλφους της Επιτροπής Προϋπολογισμών και την εισηγήτρια για την πολύ επιτυχή αποπεράτωση αυτής της περίπλοκης διαδικασίας εκτέλεσης του προϋπολογισμού και της διαδικασίας διαμεσολάβησης στον τομέα της έρευνας. Τους ευχαριστώ, επίσης, για το γεγονός ότι θα μπορέσουμε σήμερα το μεσημέρι να αποφασίσουμε για το πρόγραμμα για την έρευνα και, στη συνέχεια, την Πέμπτη να εγγράψουμε αντίστοιχα τους αριθμούς στον προϋπολογισμό, πράγμα που θα καταστήσει δυνατή τη χωρίς διακοπή συνέχιση της πολιτικής για την έρευνα τον επόμενο χρόνο.
<P>
Θα ήθελα, όμως, να επισημάνω ένα πρόβλημα: το Συμβούλιο, στην αιτιολογική σκέψη του για το σχέδιο του προϋπολογισμού για τη δεύτερη ανάγνωση, επεσήμανε ότι, κατά την άποψή του - κι από όσο ξέρω, η Επιτροπή συμφώνησε με τη συγκεκριμένη άποψη - τα σχόλια για τις γραμμές του προϋπολογισμού έχουν μόνο ενδεικτικό χαρακτήρα, δεν είναι δηλαδή δεσμευτικά για την εκτέλεση. Αυτό θα σήμαινε, πιο συγκεκριμένα, ότι όλα τα ειδικά καθήκοντα και στόχοι που το Κοινοβούλιο περιέλαβε στα σχόλια, καθώς και οι προβλεπόμενες γι' αυτά πιστώσεις και ποσοστά, είναι στην καλύτερη περίπτωση ευσεβείς πόθοι. Αναφέρομαι ειδικά στον τομέα της έρευνας. Θα έχουμε, επομένως, λίγες γραμμές του προϋπολογισμού με μεγάλα ποσά, ενώ τα σχετικά σχόλιά μας θα θεωρούνται μόνο ενδεικτικά. Είμαι της γνώμης ότι αυτό δεν αντιπροσωπεύει την άποψη που είχαμε σχηματίσει ως Επιτροπή Έρευνας, Τεχνολογικής Ανάπτυξης και Ενέργειας για τη διαδικασία εκτέλεσης αυτού του προϋπολογισμού.
<P>
Κύριε Liikanen, άκουσα κι εγώ με προσοχή την αγόρευσή σας για την έκθεση Elles. Εδώ, θα μπορούσατε κι εσείς να λάβετε μια σαφή θέση υπέρ του Κοινοβουλίου. Τα σχόλιά μας δεν είναι ευσεβείς πόθοι, παρά απόλυτα ρεαλιστικές απαιτήσεις του Κοινοβουλίου για τη διαδικασία εκτέλεσης του προϋπολογισμού. Θεωρώ δε ότι το ίδιο ισχύει για την Επιτροπή Έρευνας, Τεχνολογικής Ανάπτυξης και Ενέργειας, ότι δηλαδή τα σχόλιά μας για τη διαχείριση των πόρων του πέμπτου προγράμματος πλαισίου για την έρευνα δεν πρέπει να είναι μόνον ενδεικτικά, αλλά δεσμευτικά. Συνέταξα, εξ ονόματος της Ομάδας μου, μια αντίστοιχη τροπολογία για το ψήφισμα, η οποία ελπίζω να τύχει της έγκρισης του Σώματος.

<SPEAKER ID=75 NAME="Schwaiger">
Κύριε Πρόεδρε, αγαπητοί συνάδελφοι, ως εισηγητής της Επιτροπής Εξωτερικών Οικονομικών Σχέσεων, θα ήθελα να υπογραμμίσω σήμερα δύο σημεία που δεν μπορέσαμε να επεξεργασθούμε κατά την πρώτη ανάγνωση, τον Οκτώβριο. Είχαμε υποβάλει αρκετές τροπολογίες που αναφέρονταν στη διαμόρφωση των σχολίων για την οικονομική συνεργασία με τη Λατινική Αμερική, την Ασία και τη Νότιο Αφρική, όπου συμπεριλαμβάνονταν και οι επενδύσεις.
<P>
Η πρότασή μας ήταν να συμπεριλάβουμε στα προγράμματα αυτά τις οικονομικές και κοινωνικές ομάδες, τα βιομηχανικά και εμπορικά επιμελητήρια, τις ενώσεις των εργοδοτών, τα συνδικάτα, τις ενώσεις των καταναλωτών και τους οικολόγους. Διατυπώσαμε τις εν λόγω προτάσεις ακριβώς για να συμπεριλάβουμε ευρύτερα, π.χ. σύμφωνα με το πρότυπο των χωρών ΑΚΕ - δηλαδή ανάλογα με όσα ισχύουν για τις χώρες ΑΚΕ ή και για την Τουρκία - τις οικονομικές και κοινωνικές ομάδες στην εργασία οικοδόμησης. Δυστυχώς, η Επιτροπή Προϋπολογισμών δεν δέχθηκε τις προτάσεις μας, μολονότι αυτό δεν έχει κανένα κόστος, αλλά, αντίθετα, ανταποκρίνεται σε μία ευρεία συναίνεση στο πλαίσιο της Επιτροπής Εξωτερικών Οικονομικών Σχέσεων, η οποία εν συνεχεία αποτέλεσε επίσης αντικείμενο επεξεργασίας για τις διάφορες πολιτικές ομάδες στο πλαίσιο της Επιτροπής Εξωτερικών Οικονομικών Σχέσεων.
<P>
Η μεγάλη παράκλησή μου προς τον Πρόεδρο της Επιτροπής Προϋπολογισμών, αλλά και προς την εισηγήτρια, είναι να συμπεριλάβουν, αν είναι δυνατόν, την ιδέα αυτή στην πρόταση ψηφίσματος. Πρόκειται για προτάσεις σύμφωνες με τη λογική, οι οποίες ταυτίζονται, άλλωστε, σε μεγάλο βαθμό με την υφιστάμενη συνήθη πρακτική στα κράτη ΑΚΕ.
<P>
Θα ήθελα να διατυπώσω άλλη μία παρατήρηση. Η ιαπωνική αγορά είναι δυνατόν να ανοίξει για μας, εάν νέοι μάνατζερ, κυρίως από τις ΜΜΕ, εκπαιδευτούν σχετικά με τις ιδιαιτερότητες της συγκεκριμένης αγοράς κι έχουν επίσης την ευκαιρία να προσαρμοστούν σε αυτή. Αυτό μέχρι τώρα προωθείται κατά τρόπο αξιέπαινο από την Ευρωπαϊκή Ένωση. Έτσι, καθίσταται δυνατή η εκπαίδευση και άσκηση 30-40 μάνατζερ ετησίως. Η πρόταση αυτή δεν ελήφθη υπόψη, επειδή ελλείπει επί του παρόντος η ανάλογη νομική βάση. Ελπίζω ότι η Επιτροπή θα υποβάλει τις απαραίτητες προτάσεις και ότι η νομική βάση θα δημιουργηθεί το συντομότερο δυνατόν, ώστε να μπορέσουμε να αποδεσμεύσουμε και πάλι αυτή τη γραμμή του προϋπολογισμού.

<SPEAKER ID=76 NAME="Eisma">
Κύριε Πρόεδρε, χαίρομαι που το Συμβούλιο συμφώνησε με την πρότασή μας για την αύξηση του προϋπολογισμού για το περιβάλλον. Κατ' αυτόν τον τρόπο, έχουμε στη διάθεσή μας περισσότερα κονδύλια, εκτός άλλων, για το πέμπτο περιβαλλοντικό πρόγραμμα δράσης και για το LIFE. Όλα αυτά είναι πολύ καλά, αλλά για το περιβάλλον διατίθεται μόλις 0, 2 % του συνολικού προϋπολογισμού. Για τον λόγο αυτό, είμαστε υποχρεωμένοι να προωθούμε τις ανάγκες του περιβάλλοντος μέσω της ενσωμάτωσής του σε άλλους τομείς. Αυτός είναι και ο λόγος για τον οποίο εκπλήσσομαι που το Συμβούλιο δεν συμφώνησε με τις προτάσεις οι οποίες έχουν ως στόχο να καταστήσουν τον προϋπολογισμό περισσότερο φιλικό προς το περιβάλλον. Γι' αυτό θα καταθέσω για άλλη μία φορά 5 τροπολογίες, ή μάλλον αυτό θα γίνει από την Επιτροπή Προϋπολογισμών. Οι τροπολογίες αυτές αφορούν τα διαρθρωτικά ταμεία σε σχέση με το περιβάλλον, την προστασία της φύσης και τη διάθεση κονδυλίων από τα διαρθρωτικά ταμεία για την προστασία της φύσης στα πλαίσια της οδηγίας HABITAT και της οδηγίας για τα πτηνά. Θέλουμε, επίσης, να διατεθεί τουλάχιστον 10 % του προϋπολογισμού του προγράμματος MEDA για περιβαλλοντικά έργα. Η προστασία του περιβάλλοντος αρχίζει από εμάς του ίδιους, κύριε Πρόεδρε. Για τον λόγο αυτό, κατέθεσα τροπολογία επί του ψηφίσματος, η οποία έγινε αποδεκτή στην Επιτροπή Προϋπολογισμών, ούτως ώστε να καταστούν και τα ίδια τα θεσμικά όργανα περισσότερα φιλικά προς το περιβάλλον. Το Συμβούλιο, η Επιτροπή, η Επιτροπή των Περιφερειών και τα υπόλοιπα θεσμικά όργανα μπορούν, μαζί με το Ευρωπαϊκό Κοινοβούλιο, να κάνουν ακόμη πολλά για την εξοικονόμηση ενέργειας, τη διαχείριση αποβλήτων και την κινητικότητα. Εάν προβούμε σε όλες τις προαναφερθείσες δράσεις με αξιόπιστο τρόπο, θα αποτελέσουμε παράδειγμα για τα κράτη μέλη και θα είμαστε σε θέση να προασπίσουμε μία πραγματική πολιτική για το περιβάλλον.
<P>
Τέλος, με ικανοποιεί το γεγονός ότι το Συμβούλιο συμφώνησε με την αύξηση του προϋπολογισμού για την προστασία των καταναλωτών και της δημόσιας υγείας. Λυπούμε που το Συμβούλιο τοποθέτησε και τα δύο κονδύλια στο αποθεματικό, ευτυχώς όμως, χάρη στην παρέμβασή μας, η Επιτροπή Προϋπολογισμών θα αφαιρέσει από το αποθεματικό τα κονδύλια της πολιτικής για την προστασία των καταναλωτών, ενώ αναμένεται να καθοριστεί σύντομα και η νομική βάση για την πράξη αυτή. Δυστυχώς, αυτό δεν κατέστη δυνατόν για την πολιτική προστασίας της δημόσιας υγείας.
<P>
Ολοκληρώντας, κύριε Πρόεδρε, εκφράζω, εντούτοις, την ικανοποίησή μου για το τελικό αποτέλεσμα, που οφείλεται, εκτός άλλων, στην καλή συνεργασία με τους εισηγητές Viola και Dόhrkop.

<SPEAKER ID=77 NAME="Morgan">
Κύριε Πρόεδρε, θα ήθελα να ευχαριστήσω και πάλι την κυρία Dόhrkop Dόhrkop για την εργασία της επί του προϋπολογισμού για το 1999.
<P>
Για την Επιτροπή Πολιτισμού ήταν μια χρονιά άνευ προηγουμένου. Αναγνωρίσθηκε η σημασία του πολιτισμού για την εδραίωση της ευρωπαϊκής ολοκλήρωσης, ενώ παράλληλα δόθηκε έμφαση στη δημιουργία μιας αληθινής Ευρώπης της γνώσης. Ιδιαίτερα ευπρόσδεκτη είναι η πρόσθετη χρηματοδότηση που διατέθηκε για την παράταση λειτουργίας των προγραμμάτων Καλειδοσκόπιο και Αριάδνη. Τα χρήματα αυτά, πέραν της σημασίας τους για το 1999, είναι επίσης αποφασιστικής σημασίας για την υπόδειξη της σωστής κατεύθυνσης για το προσεχές πρόγραμμα Πολιτισμός 2000.
<P>
Η εμμονή της εισηγήτριας στο θέμα των λιγότερο ομιλούμενων γλωσσών είναι πρωταρχικής σημασίας για τα 50 εκατομμύρια των πολιτών της Ευρωπαϊκής Ένωσης τους οποίους αφορά. Ανυπομονούμε να υποβάλει η Επιτροπή μια πρόταση επί του θέματος, και είμαστε βέβαιοι ότι κατ' αυτόν τον τρόπο θα εξασφαλισθεί μελλοντικά μια επίσημη νομική βάση.
<P>
Όσον αφορά την πολιτική της πληροφόρησης, δημιουργείται μερικές φορές η εντύπωση ότι οι ενέργειες του Συμβουλίου γίνονται μπούμερανγκ. Κανένας δεν έχει μεγαλύτερη επίγνωση από ό, τι το Συμβούλιο για την ανάγκη ενημέρωσης των Ευρωπαίων ως προς τη σημερινή διαδικασία ενοποίησης, σημαντικό μέρος της οποίας αποτελεί η εισαγωγή του ενιαίου νομίσματος. Παρ' όλα αυτά, το Συμβούλιο είναι εκείνο που υπαναχωρεί, όταν έρχεται η στιγμή να αναγνωρίσει την αρμοδιότητα της Επιτροπής σε αυτόν τον τομέα. Πώς θα δημιουργήσουμε μια πραγματική Ευρώπη των πολιτών εν αγνοία τους; Ένα είναι σίγουρο: οι πολίτες δεν γνωρίζουν για τις νομικές βάσεις και στην πραγματικότητα δεν ενδιαφέρονται. Είναι σημαντικό να μην καυγαδίζουμε γι' αυτό το θέμα κάθε χρόνο. Είμαστε ικανοποιημένοι που το Συμβούλιο λογικεύτηκε επιτέλους σχετικά με αυτό το ζήτημα, τουλάχιστον για εφέτος.
<P>
Η επιτροπή χαιρετίζει επίσης τη συμφωνία που επετεύχθη ανάμεσα στο Συμβούλιο και το Κοινοβούλιο, που αντισταθμίζει τη χρηματοδότηση που χρησιμοποιήθηκε για διοικητικούς σκοπούς τα τελευταία χρόνια για τα προγράμματα Σωκράτης και Νεολαία για την Ευρώπη. Ήταν μια καλή χρονιά για την Επιτροπή Πολιτισμού. Σας ευχαριστώ πολύ, κυρία Dόhrkop Dόhrkop.

<SPEAKER ID=78 NAME="Cunningham">
Κύριε Πρόεδρε, εξ ονόματος της Επιτροπής Ανάπτυξης και Συνεργασίας, θα ήθελα αρχικά να ευχαριστήσω την κ. Barbara Dόhrkop Dόhrkop, γενική εισηγήτρια, για τη σημαντική της βοήθεια και υποστήριξη. Θα ήθελα επίσης να ευχαριστήσω τον συντονιστή της Ομάδας μου, Terence Wynn, και τη γραμματεία της επιτροπής μου για τη βοήθεια και την υποστήριξή τους.
<P>
Ως επιτροπή, δεν έχουμε πετύχει όλα όσα θέλαμε, αλλά, σε τελική ανάλυση, έχουμε επιτύχει την κατάρτιση ενός ικανοποιητικού προϋπολογισμού. Διατηρώ, ωστόσο, ορισμένες ανησυχίες.
<P>
Κατ' αρχάς, όσον αφορά τη θέση του προϋπολογισμού για τα τροπικά δάση, σημειώνω ότι οι προτάσεις της Επιτροπής για αύξηση των πιστώσεων πληρωμών κατά 5 εκατομμύρια ευρώ, δεν έγιναν δεκτές από την Επιτροπή. Ως εκ τούτου, αναμένω ότι η Επιτροπή θα είναι σε θέση, με τον ένα ή τον άλλο τρόπο, να μεταφέρει και να συμφωνήσει ως προς τη συμπλήρωση των πιστώσεων που ίσως απαιτηθούν για την εξωτερική μας πολιτική.
<P>
Δεύτερον, σε θέματα φύλου, ελπίζω ότι του χρόνου θα σημειωθεί αύξηση σε αυτή τη γραμμή προϋπολογισμού. Αυτή τη φορά παρατηρήθηκε μια μείωση που ήταν εξαιρετικά απογοητευτική για την επιτροπή μου.
<P>
Τέλος, όσον αφορά τις νάρκες, εκφράστηκαν πολλά επιχειρήματα σχετικά με τον αριθμό των γραμμών προϋπολογισμού που πρέπει να έχουμε. Γνωρίζω ότι, για την ώρα, υπάρχουν περίπου 12 ή 13 γραμμές προϋπολογισμού όπου γίνεται μνεία στις νάρκες. Όπως ενημερώθηκα από την Επιτροπή, σχεδιάζουν να συγκεντρώσουν όλες αυτές τις αναφορές σε μια γραμμή προϋπολογισμού και προτείνουν να διατεθεί ένα ποσό ύψους περίπου 35 εκατομμυρίων ευρώ για άρση ναρκοπεδίου και προγράμματα αποκατάστασης. Χαιρετίζω ιδιαίτερα αυτή την πρόταση, για την οποία προσπαθούσε εδώ και καιρό η Επιτροπή Ανάπτυξης. Το ποσό των 35 εκατομμυρίων ευρώ, αν μπορέσουμε να το διατηρήσουμε για κάποια έτη, θα συμβάλει σημαντικά στο να απαλλαγεί ο κόσμος από αυτό που αποτελεί τρομερή μάστιγα για εκατομμύρια ανθρώπους στις αναπτυσσόμενες χώρες.
<P>
Θα ήθελα να εκφράσω για μια ακόμη φορά τις ευχαριστίες μου στη γενική εισηγήτρια. Η διαδικασία κατάρτισης του προϋπολογισμού ήταν εξαιρετικά επιτυχής.

<SPEAKER ID=79 NAME="Deprez">
Κύριε Πρόεδρε, αγαπητοί συνάδελφοι, εξ ονόματος της Επιτροπής Πολιτικών Ελευθεριών, μπορώ να επιβεβαιώσω, με την ευκαιρία της συζήτησης για τη δεύτερη ανάγνωση του προϋπολογισμού, την ικανοποίηση την οποία είχα εκφράσει κατά την πρώτη ανάγνωση. Θα επιθυμούσα, σχετικά, να επαναλάβω τις ευχαριστίες μου στην εισηγήτριά μας κ. Dόhrkop Dόhrkop, καθώς και στους συναδέλφους της Επιτροπής Προϋπολογισμών και στον Πρόεδρό τους, κ. Samland, οι οποίοι εφέτος ανταποκρίθηκαν περισσότερο από ό, τι πέρυσι στα αιτήματα της επιτροπής μας.
<P>
Ανάμεσα στους λόγους της ικανοποίησής μας, θα ήθελα να τονίσω τρία σημεία που αποτελούν τρεις προτεραιότητες της Επιτροπής Πολιτικών Ελευθεριών. Εν πρώτοις, ζητούσαμε τη συνέχιση των δράσεων και αύξηση των μέσων για την καταπολέμηση της βιαιοπραγίας έναντι γυναικών και παιδιών, του σεξουαλικού τουρισμού και της χρήσης του Internet για παράνομους σκοπούς. Η λύση που βρέθηκε για τις θέσεις αυτές μας ικανοποιεί.
<P>
Κατά δεύτερο λόγο, επιθυμούσαμε τη συνέχιση των δράσεων και τη διατήρηση των μέσων για την κοινωνική ένταξη των μεταναστών και την καταπολέμηση των φυλετικών διακρίσεων και της ξενοφοβίας. Γνωρίζετε, αγαπητοί συνάδελφοι, ότι τα δημοσιονομικά αυτά κονδύλια βρίσκονταν σε μία πολύ δύσκολη θέση, λαμβανομένης υπόψη της έλλειψης νομικής βάσης. Η λύση που βρέθηκε μας ικανοποιεί πλήρως.
<P>
Ο κύριος, όμως, λόγος της ικανοποίησής μας, κ. Πρόεδρε, αγαπητοί συνέδελφοι, είναι ότι, για πρώτη φορά, χάρη στην εμμονή κυρίως του συναδέλφου μας κ. Brinkhorst, τον οποίο οφείλω επίσης να ευχαριστήσω, η Επιτροπή Προϋπολογισμών ενέκρινε χθες τη δημιουργία του ευρωπαϊκού ταμείου για τους πρόσφυγες. Όλοι γνωρίζουμε τη σοβαρότητα του προβλήματος των προσφύγων στην Ευρωπαϊκή Ένωση, όπως όλοι γνωρίζουμε, επίσης, ότι το Συμβούλιο δεσμεύθηκε να λάβει μέτρα με σκοπό την ισόρροπη κατανομή των βαρών, και το εν λόγω ευρωπαϊκό ταμείο για τους πρόσφυγες αποτελεί το καλύτερο μέσο για την επίτευξη του σκοπού αυτού. Συνεπώς, δεν κατανοώ γιατί το Ευρωπαϊκό Συμβούλιο αρνείται πεισματικά να συντάξει αυτό το έγγραφο για τη δημιουργία αυτού του μέσου, που είναι ταυτόχρονα απαραίτητο και υγιές.

<SPEAKER ID=80 NAME="Tillich">
Κύριε Πρόεδρε, θα ήθελα να συγχαρώ την εισηγήτρια κ. Dόhrkop Dόhrkop, η οποία αυτό το οικονομικό έτος εργάσθηκε πολύ σκληρά για την έκθεσή της. Θέλω να τη συγχαρώ για την καλή συνεργασία και να απευθύνω επίσης τις ευχαριστίες μου στην Επιτροπή και την αυστριακή προεδρία.
<P>
Από τη σκοπιά της Επιτροπής Ελέγχου του Προϋπολογισμού φαίνεται ότι έχουμε ακόμη πολλά να κάνουμε. Ειδικά το γεγονός ότι στις γεωργικές δαπάνες του οικονομικού έτους 1998 θα έχουμε ακόμη μια υπερεκτίμηση των δαπανών κατά 1, 4 δις Ecu δείχνει ότι εδώ υπάρχουν ακόμη περιθώρια δράσης. Εφόσον στη διαδικασία εκτέλεσης του προϋπολογισμού του 1998 είχαμε συμφωνήσει με το Συμβούλιο να περικόψουμε αυτή τη δημοσιονομική προσέγγιση της Επιτροπής, διαθέτουμε ακόμη πλεόνασμα. Γι' αυτό, άλλωστε, επικροτώ τη χρησιμοποίηση εκ μέρους της Επιτροπής κατά τη διαδικασία Notenboom ενός νέου τρόπου αιτιολόγησης για τις θέσεις του προϋπολογισμού που εκτελέσθηκαν, εκτελέσθηκαν εν μέρει ή δεν εκτελέσθηκαν. Θα ήθελα να παρακαλέσω την Επιτροπή να συνεχίσει να πράττει κατά τον ίδιο τρόπο στις μηνιαίες εκθέσεις κατά τη διάρκεια της εκτέλεσης του προϋπολογισμού του 1999. Κατ' αυτόν τον τρόπο, το Ευρωπαϊκό Κοινοβούλιο θα μπορεί να σχηματίζει πιο εύκολα μια εικόνα για τη μηνιαία παρακολούθηση των δαπανών, οι δε ειδικές επιτροπές θα συμμετέχουν σε μεγαλύτερο βαθμό στην παρακολούθηση των πιστώσεων και στην εκτέλεση του προϋπολογισμού και θα η επικοινωνία μεταξύ Κοινοβουλίου και Επιτροπής θα βελτιωθεί.
<P>
Επιτρέψτε μου να κάνω ακόμη δύο παρατηρήσεις για το θέμα του στρατηγικού αποθεματικού. Ασφαλώς, δεν είμαστε ως σύνολο ενθουσιασμένοι από το αποτέλεσμα. Όμως εμείς, ως Ευρωπαϊκό Κοινοβούλιο, μπορούμε να θεωρήσουμε θετικό για μας το γεγονός ότι το Συμβούλιο κατάλαβε ότι πρέπει να σέβεται το Ευρωπαϊκό Κοινοβούλιο ως εταίρο και ως τμήμα της αρμόδιας επί του προϋπολογισμού αρχής. Το ζητούμενο δεν είναι πλέον μόνο να λαμβάνονται υπόψη στο πλαίσιο του Συμβουλίου τα συμφέροντα μεμονωμένων κρατών μελών, αλλά να γίνεται στο μέλλον σεβαστή και η βούληση του Ευρωπαϊκού Κοινοβουλίου.

<SPEAKER ID=81 NAME="Pιrez Royo">
Κύριε Πρόεδρε, εξ ονόματος της Επιτροπής Αλιείας θα ήθελα να προσθέσω και τη δική μας ικανοποίηση σε αυτή που έχει ήδη εκφραστεί προς την εισηγήτρια, τη συνάδελφο Barbara Dόhrkop. H Eπιτροπή Αλιείας συνεργάστηκε με τη γενική εισηγήτρια για τον προϋπολογισμό του 1999 καθ' όλη τη διάρκεια των διάφορων φάσεων της σχετικής διαδικασίας, κυρίως μέσω του αρχικού εισηγητή της Επιτροπής Αλιείας, του κ. Apolinario, ο οποίος δεν είναι πλέον βουλευτής του Ευρωπαϊκού Κοινοβουλίου.
<P>
Αν και η μοναδική τροπολογία που υποβάλλει η Επιτροπή Αλιείας είναι μια τροπολογία που προτείνει μια μικρή αύξηση των πιστώσεων που προορίζονται για δράσεις ελέγχου, θέλουμε να επωφεληθούμε της ευκαιρίας για να επαναλάβουμε μια σειρά προτεραιοτήτων, οι οποίες αποτελούν τον πυρήνα της δράσης της επιτροπής μας. Τις απαριθμώ χωρίς η σειρά να σημαίνει ιεράρχηση της σημασίας τους: πρώτον, οι δράσεις ελέγχου της πρακτικής εφαρμογής της κοινοτικής νομοθεσίας, δεύτερον, η ειδική δράση για τους τομείς της αλιείας μικρής κλίμακας και της παράκτιας αλιείας, τρίτον, το ζήτημα της έρευνας, που σχετίζεται στενά με την ανάπτυξη του πέμπτου προγράμματος πλαίσιο, τέταρτον, τα διαρθρωτικά ταμεία, θέμα για το οποίο είχαμε ήδη επανειλημμένα την ευκαιρία να μιλήσουμε·και, τέλος, το θέμα των διεθνών συμφωνιών, στο οποίο και θέλω να σταματήσω για λίγο.
<P>
Όσον αφορά τις διεθνείς συμφωνίες, οι πιστώσεις που προτείνονται για το οικονομικό έτος 1999 είναι μειωμένες σε σχέση με το 1998, τόσο από άποψη ανάληψης υποχρεώσεων, όσο και από άποψη πιστώσεων πληρωμών. Χωρίς αμφιβολία, πρόκειται για μείωση δικαιολογημένη, σε σχέση με την οποία, όμως, θέλουμε να κάνουμε μια σημαντική παρατήρηση: η Επιτροπή Αλιείας εφιστά την προσοχή των αρμόδιων για τον προϋπολογισμό αρχών στη δυσκολία που θα ανακύψει κατά την κατάρτιση του προϋπολογισμού του 2000 όσον αφορά τη συμφωνία με το Μαρόκο, η οποία λήγει στις 30 Νοεμβρίου 1999 κι έχει κόστος 120 εκατ. Ecu ετησίως, τα μισά από τα οποία προέρχονται πρακτικά από αυτή την κατηγορία. Η αρμόδια για τον προϋπολογισμό αρχή θα πρέπει να επιδείξει τη διαχειριστική της ικανότητα και να διασφαλίσει ότι θα είναι διαθέσιμοι οι απαραίτητοι δημοσιονομικοί πόροι σε περίπτωση σύναψης νέας συμφωνίας, διατηρώντας την ευχέρεια προσδιορισμού του ποσού αυτού, για να μην τεθούν σε κίνδυνο οι διαπραγματεύσεις με το Βασίλειο του Μαρόκου.

<SPEAKER ID=82 NAME="Grφner">
Κύριε Πρόεδρε, αγαπητοί συνάδελφοι, θέλω κατ' αρχάς να ευχαριστήσω την εισηγήτρια κ. Barbara Dόhrkop, η οποία ήταν εξαιρετικά ανοιχτή προς τις προτάσεις της Επιτροπής για τα Δικαιώματα της Γυναίκας, κυρίως σχετικά με την εφαρμογή της οριζόντιας ενσωμάτωσης της ισότητας ευκαιριών για άνδρες και γυναίκες στη διαδικασία εκτέλεσης του προϋπολογισμού, προκειμένου δηλαδή να συμπεριληφθεί η εν λόγω ισότητα ευκαιριών σε όλους τους τομείς της ευρωπαϊκής πολιτικής. Όπως φαίνεται από τον μεγάλο όγκο αλληλογραφίας με 12 μέλη της Επιτροπής, είχαμε μερική επιτυχία, γεγονός που καταγράψαμε σε δύο έγγραφα εργασίας.
<P>
Το δεύτερο κέντρο βάρους, παράλληλα με την οριζόντια ενσωμάτωση της ισότητας ευκαιριών για άνδρες και γυναίκες, ήταν για μένα, ως συντάκτρια γνωμοδότησης της Επιτροπής για τα Δικαιώματα της Γυναίκας, η διατήρηση της ειδικής ενίσχυσης των γυναικών στο τέταρτο πρόγραμμα δράσης και στα διαρθρωτικά ταμεία. Τονίζω και πάλι ότι οι γυναίκες δεν αποτελούν περιθωριακή ομάδα, παρά το 50 % των πολιτών της Ευρώπης. Αυτό αντικατοπτρίζεται και στο νέο πρόγραμμα DAPHNE. Επιτρέψτε μου να σας υπενθυμίσω ότι εμείς, δηλαδή 350 βουλευτές αυτού του Σώματος, ζητήσαμε με γραπτή δήλωση ένα ευρωπαϊκό έτος κατά της βίας εναντίον των γυναικών και μια ευρωπαϊκή εκστρατεία. Το Συμβούλιο το αγνόησε και κατά τη δεύτερη ανάγνωση διέγραψε επίσης το σχετικό σχόλιο, μολονότι ειδικά η αυστριακή προεδρία έχει επιδείξει ιδιαίτερο ενδιαφέρον για το συγκεκριμένο ζήτημα.
<P>
Εμείς, ως Ευρωπαϊκό Κοινοβούλιο, δεν εγκαταλείπουμε τα αιτήματά μας και περιμένουμε να διατεθούν 5 εκατ. ευρώ για μια εκστρατεία με θέμα την βία κατά των γυναικών και να επιβληθεί, πολύ περισσότερο από ό, τι μέχρι σήμερα, στους νέους τομείς της πολιτικής για την απασχόληση και για την προς ανατολάς διεύρυνση η αρχή της ισότητας ευκαιριών, η οριζόντια ενσωμάτωσή της. Όπως ήδη είπε ο κ. Επίτροπος, η ισότητα ευκαιριών και η μη διάκριση αποτελούν μια νέα βάση εργασίας στη Συνθήκη του Αμστερνταμ, κι αν οι γυναίκες της Ευρωπαϊκής Ένωσης δεν δουν να υλοποιούνται στην πολιτική του Ευρωπαϊκού Κοινοβουλίου - όπως ισχύει άλλωστε και για τις επιτροπές - θα το πληρώσουμε αυτό στο πέμπτο Κοινοβούλιο που θα εκλεγεί με άμεση ψηφοφορία.

<SPEAKER ID=83 NAME="Schmidbauer">
Κύριε Πρόεδρε, αγαπητοί συνάδελφοι, πιστεύω ότι μπορώ να είμαι σύντομη, αφού στη συζήτηση κατά τη δεύτερη ανάγνωση παρουσίασα ήδη τα κύρια επιχειρήματα της Επιτροπής Αναφορών. Παρ' όλα αυτά, θέλω να επωφεληθώ της ευκαιρίας για να τονίσω εξ ονόματος της επιτροπής ότι αυτή αισθάνεται ως σύνδεσμος μεταξύ Κοινοβουλίου και πολιτών. Είμαστε κατά κάποιον τρόπο ο μηχανισμός που ανοίγει την πόρτα στους πολίτες. Βάσει της Συνθήκης της Ένωσης, κάθε πολίτης έχει το δικαίωμα να υποβάλλει αναφορές και καταγγελίες, μεμονωμένα ή ομαδικά, και είναι αναγκαίο, προκειμένου εμείς οι κοινοβουλευτικοί να μπορούμε να εξετάζουμε δεόντως και στον μικρότερο δυνατό χρόνο τις αναφορές αυτές, να διαθέτει η επιτροπή επαρκείς πόρους και προσωπικό. Γι' αυτό είναι επίσης απαραίτητο να μπορέσει η Επιτροπή Αναφορών να συνεχίσει τις εργασίες της ως ανεξάρτητη επιτροπή κατά τη νέα κοινοβουλευτική περίοδο.
<P>
Ευχαριστώ την Επιτροπή Προϋπολογισμών και τον κ. Viola που θεώρησε αντικειμενικά δικαιολογημένες τις αιτήσεις του διαμεσολαβητή και που, με τη δημιουργία ενός νέου σχετικού οργάνου, καθίσταται επίσης δυνατή η διάθεση επαρκών πιστώσεων.

<SPEAKER ID=84 NAME="Ruttenstorfer">
Αξιότιμε κύριε Πρόεδρε, αξιότιμοι κυρίες και κύριοι, ασφαλώς δεν είναι ανάγκη να τονιστεί ιδιαίτερα ότι η διαδικασία εκτέλεσης του προϋπολογισμού για το 1999 υπήρξε ιδιαιτέρως περίπλοκη, κυρίως για δύο λόγους. Πρώτον, ο προϋπολογισμός του 1999 είναι ο τελευταίος που πρέπει να ψηφιστεί στο πλαίσιο των συμφωνιών του Εδιμβούργου και πριν από το τέλος των διαπραγματεύσεων που διεξήχθησαν μεταξύ των θεσμικών οργάνων μας στο πλαίσιο της Ατζέντας 2000, προκειμένου να καθοριστεί ένα δημοσιονομικό πλαίσιο για τους προϋπολογισμούς από το 2000 και μετά.
<P>
Δεύτερον, μια απόφαση για τον συμπληρωματικό και διορθωτικό προϋπολογισμό για το 1998, καθώς και μια απόφαση για τη συνολική μεταφορά πιστώσεων του 1998, απετέλεσαν επίσης μέρος του προϋπολογισμού για το 1999. Παρά την πολυπλοκότητα που απορρέει από τον συνδυασμό αυτών των ετερόκλητων αντικειμένων, τελικά επιτύχαμε έναν γενικό συμβιβασμό για τον προϋπολογισμό του 1999, τον συμπληρωματικό και διορθωτικό προϋπολογισμό του 1998 και τη συνολική μεταφορά πιστώσεων του 1998. Θα ήθελα να υπενθυμίσω ότι η επιτυχία αυτού του γενικού συμβιβασμού οφείλεται σε μεγάλο βαθμό στα αποτελέσματα εντατικών συζητήσεων για την ευελιξία που πραγματοποιήσαμε με την αντιπροσωπεία του Κοινοβουλίου κατά τις δύο συνεδριάσεις του Συμβουλίου στις 24 Νοεμβρίου και στις 8 Δεκεμβρίου. Σύμφωνα με την επιθυμία του Κοινοβουλίου, αυτή η ευελιξία πρέπει να χαρακτηρίζει τους προϋπολογισμούς που καταρτίζονται στο πλαίσιο της νέας δημοσιονομικής πρόβλεψης.
<P>
Η συνδιαλλαγή που είχαμε την τελευταία εβδομάδα με μια σειρά συναδέλφων σας άνοιξε τον δρόμο για την έγκριση του γενικού συμβιβασμού για τη διαδικασία εκτέλεσης του προϋπολογισμού για το 1999. Το αποτέλεσμα αυτής της συνδιαλλαγής ήταν, δηλαδή, μια συμφωνία μεταξύ των δύο θεσμικών οργάνων μας ως προς το ότι ο προϋπολογισμός για το 1999 δεν θα περιέχει το στρατηγικό αποθεματικό, εξαιτίας του οποίου είδαμε επανειλημμένα να κινδυνεύει η διαδικασία εκτέλεσης του προϋπολογισμού του 1999 καθ' όλη της τη διάρκεια. Κατ' αυτόν τον τρόπο, το Συμβούλιο είχε τη δυνατότητα να δηλώσει την προθυμία του να δεχθεί στοιχεία ευελιξίας στο πλαίσιο των διαπραγματεύσεων για μια νέα διοργανική συμφωνία. Το είδος και η έκταση της ευελιξίας αυτής θα εξαρτηθούν από το συνολικό αποτέλεσμα των διαπραγματεύσεων και από το ύψος του δημοσιονομικού πλαισίου που έχει συμφωνηθεί.
<P>
Τα δύο τμήματα της αρμόδιας επί του προϋπολογισμού αρχής μπορούν, κατά τη διαδικασία εκτέλεσης του προϋπολογισμού, το αργότερο όμως πριν από την πρώτη ανάγνωση στο Κοινοβούλιο, να αποφασίσουν σχετικά με μια πρόταση της Επιτροπής για ενεργοποίηση αυτών των στοιχείων ευελιξίας, σύμφωνα με τους κανόνες για πλειοψηφική απόφαση, βάσει του άρθρο 203, παρ. 9, υποπαρ. 5, της Συνθήκης. Για την εφαρμογή αυτής της δήλωσης - σημείο το οποίο θέλω να τονίσω ιδιαίτερα - το Συμβούλιο δεν θα συνάψει εσωτερικές συμφωνίες που θα καθιστούν ανενεργούς αυτούς τους πλειοψηφικούς κανόνες, και το επισημαίνω αυτό ιδιαιτέρως. Το θετικό αποτέλεσμα της συνδιαλλαγής μας για την ευελιξία σε μελλοντικούς προϋπολογισμούς είχε ως αποτέλεσμα να μπορέσουν να περατωθούν με επιτυχία οι διαπραγματεύσεις για την όλη διαδικασία εκτέλεσης του προϋπολογισμού για το 1999.
<P>
Επιτρέψτε μου να περάσω τώρα πρώτα στα αποτελέσματα της δεύτερης ανάγνωσης του σχεδίου προϋπολογισμού για το οικονομικό έτος 1999 από το Συμβούλιο και να εξάρω ορισμένες πτυχές. Κατά την εξέταση του τροποποιημένου σχεδίου προϋπολογισμού μαζί με τις τροπολογίες, το Συμβούλιο προσπάθησε γενικά να επιτύχει ένα όσο το δυνατόν χαμηλότερο ποσοστό αυξήσεων στον προϋπολογισμό για το οικονομικό έτος 1999. Κατά την αξιολόγηση των αποτελεσμάτων της πρώτης ανάγνωσης του σχεδίου προϋπολογισμού του 1999 από το Κοινοβούλιο, το Συμβούλιο ακολούθησε επιπλέον τις εξής αρχές: τήρηση της διοργανικής συμφωνίας της 13ης Οκτωβρίου 1998 για τις νομικές βάσεις και για την εκτέλεση του προϋπολογισμού, εκτίμηση των αναγκών με στόχο μια ρεαλιστική και ανάλογη με τις δυνατότητες εκτέλεσης εγγραφή πιστώσεων στον προϋπολογισμό, ισόρροπη κατανομή των εξοικονομούμενων ποσών σε όλες τις κατηγορίες της δημοσιονομικής πρόβλεψης, που σημαίνει ότι η περικοπή των πιστώσεων για μια από αυτές τις κατηγορίες συνεπάγεται και την περικοπή των πιστώσεων για άλλες κατηγορίες.
<P>
Το Συμβούλιο, τηρώντας αυτές τις αρχές, αποδέχθηκε το περιεχόμενο του γενικού συμβιβασμού, η επεξεργασία του οποίου έγινε από κοινού με μία αντιπροσωπεία του Κοινοβουλίου, και, όπως διαπιστώσατε, σε πολλά σημεία ανταποκρίθηκε στα αιτήματα του Κοινοβουλίου. Σας παρακαλώ να το λάβετε αυτό υπόψη κατά τις ψηφοφορίες σας! Όπως είπα στην αρχή, στον γενικό συμβιβασμό για τη διαδικασία εκτέλεσης του προϋπολογισμού συμπεριελήφθη και μια συμφωνία για τον διορθωτικό προϋπολογισμό για το 1998 και τη συνολική μεταφορά μη χρησιμοποιηθεισών πιστώσεων. Τόσο ο διορθωτικός προϋπολογισμός, όσο και η συνολική μεταφορά πιστώσεων, καθιστούν δυνατή τη μεταφορά των μη απορροφηθέντων πόρων, έτσι ώστε ιδιαίτερα οι πιστώσεις πληρωμών μπορούν να αυξηθούν κατά 795 εκατ. Ecu για το Ευρωπαϊκό Κοινωνικό Ταμείο και κατά 150 εκατ. Ecu για το PHARE. Επιπλέον, το Κοινοβούλιο θα λάβει 150 εκατ. Ecu για τα σχέδιά του σχετικά με τις κτηριακές εγκαταστάσεις. Θέλω επίσης να υπενθυμίσω την επισιτιστική βοήθεια προς τη Ρωσία, ύψους 400 εκατ. Ecu, που αποφασίσθηκε στο πλαίσιο του διορθωτικού προϋπολογισμού.
<P>
Η διαδικασία εκτέλεσης του προϋπολογισμού 1999 βαίνει προς το τέλος της. Θα ψηφίσετε την Πέμπτη, στο τέλος της δεύτερης ανάγνωσης για τον προϋπολογισμό - για μερικούς από εσάς θα είναι η τελευταία φορά που συμμετέχουν στη συγκεκριμένη διαδικασία: για εκείνους χαίρομαι που πρόλαβαν να δουν μια τόσο μεγάλη συνεργασία μεταξύ των δύο τμημάτων της αρμόδιας επί του προϋπολογισμού αρχής, που δεν συνηθιζόταν παλαιότερα, όπως επεσήμανε ο ίδιος ο Πρόεδρος της Επιτροπής Προϋπολογισμών, ο κύριος Samland, την περασμένη εβδομάδα, όταν τελείωσε η διαδικασία συνδιαλλαγής. Θα ήθελα να ευχαριστήσω ιδιαίτερα τον κύριο Samland για τις ακούραστες προσπάθειές του με στόχο τη βελτίωση της ποιότητας της συνεργασίας αυτής. Ευχαριστώ επίσης τους δύο εισηγητές, την κ. Dόhrkop Dόhrkop και τον κ. Viola, και, φυσικά, την Επιτροπή για την πολύτιμη συμβολή της στην επιτυχή διεκπεραίωση της διαδικασίας εκτέλεσης του προϋπολογισμού του 1999. Εκφράζω την ικανοποίησή μου για τον εποικοδομητικό τρόπο εργασίας της που μας έδωσε τη δυνατότητα να επιτύχουμε το αποτέλεσμα που όλοι επιθυμούσαμε, την ψήφιση, δηλαδή, ενός προϋπολογισμού για το ερχόμενο έτος.

<SPEAKER ID=85 NAME="Πρόεδρος">
Σας ευχαριστώ, κύριε Προεδρεύοντα του Συμβουλίου.
<P>
Η συζήτηση θα συνεχιστεί στις 15.00, με την παρέμβαση του Επιτρόπου Liikanen.
<P>
Προχωρούμε τώρα στην ψηφοφορία.

<SPEAKER ID=86 LANGUAGE="EN" NAME="Ford">
Κύριε Πρόεδρε, θα ήθελα να αναφερθώ σε ένα διαδικαστικό θέμα, δυνάμει των άρθρων 24(7) και 31 του Κανονισμού, αναφορικά με την κατανομή των θέσεων στην αίθουσα συνεδριάσεων. Εν όψει της συνεχιζόμενης εσωτερικής διαμάχης στο Εθνικό Μέτωπο ανάμεσα στην παράταξη του κ. Le Pen και στην παράταξη του κ. Mιgret, θα ήθελα να ρωτήσω τη Διάσκεψη των Προέδρων αν θα εξετάσει το ενδεχόμενο να καθίσουν χωριστά οι δύο παρατάξεις, έτσι ώστε να αποφευχθεί το ενδεχόμενο δημιουργίας αναταραχών στην αίθουσα συνεδριάσεων. Εν τω μεταξύ, θα ήμασταν ευγνώμονες αν φορούσαν τις κατάλληλες ετικέτες, ώστε να ξέρουμε αν υποστηρίζουν τον κ. Le Pen ή τον κύριο Mιgret.

<SPEAKER ID=87 LANGUAGE="FR" NAME="Blot">
Κύριε Πρόεδρε, παρεμβαίνω επί προσωπικού θέματος, κατά κάποιον τρόπο, δεδομένου ότι ανήκω στο Εθνικό Μέτωπο και ο κ. Ford μου απευθύνει τον λόγο με αγένεια. Επιθυμώ να τον καθησυχάσω αμέσως: πιστεύω ότι όλοι στο Σώμα θα είμαστε ευγενικοί, όπως συνηθίζεται, περιλαμβανομένων και των εδράνων του Εθνικού Μετώπου.

<SPEAKER ID=88 NAME="Πρόεδρος">
Πολύ καλά, σας ευχαριστώ πολύ, κύριε Blot.

<CHAPTER ID=6>
Ψηφοφορίες
<SPEAKER ID=89 NAME="Πρόεδρος">
Θα προχωρήσουμε στην ψηφοφορία επί της ερμηνείας των διατάξεων που εφαρμόζονται στο πλαίσιο της διαδικασίας χορηγήσεως απαλλαγής - παράρτημα V του Κανονισμού.
<P>
Δεδομένου ότι αυτή αμφισβητήθηκε, θέτω σε ψηφοφορία την ερμηνεία που έδωσε η Επιτροπή Κανονισμού στις εφαρμοστέες διατάξεις στο πλαίσιο της διαδικασίας χορηγήσεως απαλλαγής. Η ερμηνεία της Επιτροπής Κανονισμού -που έχει περιληφθεί και στα Πρακτικά- αναφέρει τα εξής: «Η Επιτροπή Κανονισμού θεώρησε ότι οι διατάξεις του παραρτήματος V δεν εισάγουν παρεκκλίσεις στις γενικές διατάξεις του Κανονισμού σχετικά με την κατάσταση των τροπολογιών, δεδομένου ότι οι τελευταίες γίνονται δεκτές σύμφωνα με το άρθρο 125. Διευκρινίζει εν προκειμένω ότι οι τροπολογίες που είναι αντίθετες με την πρόταση της αρμόδιας επιτροπής είναι μη παραδεκτές».
<P>
(Το Σώμα εγκρίνει την ερμηνεία της Επιτροπής Κανονισμού)

<SPEAKER ID=90 NAME="Whitehead">
Κύριε Πρόεδρε, ως εισηγητής του Κοινοβουλίου, επιθυμώ απλά να επιβεβαιώσω ότι η κοινή θέση είναι αποδεκτή από εμάς, όπως και ο διακανονισμός χρηματοδότησης ύψους 112, 5 εκατ. Ecu. Θα ήθελα να ευχαριστήσω την αυστριακή προεδρία και τη Γενική Διεύθυνση XXIV για το έργο τους προς αυτή την κατεύθυνση.
<P>
(Ο Πρόεδρος κηρύσσει την κοινή θέση εγκριθείσα)

<SPEAKER ID=91 NAME="Πρόεδρος">
Πριν προχωρήσουμε στις επεξηγήσεις ψήφου, θα ήθελα να συγχαρώ την Επιτροπή «Ερευνας, Τεχνολογικής Ανάπτυξης και Ενέργειας και τους εισηγητές για τον τρόπο με τον οποίο οργάνωσαν τις ψηφοφορίες, επιτρέποντας στο Σώμα, με τον συστηματικό τρόπο με τον οποίο τις πρότειναν και τις δέχθηκε το Προεδρείο, μέσα σε 40 λεπτά να ψηφίσει τόσες εκθέσεις και 320 τροπολογίες! Είναι σπάνιο ρεκόρ, που οφείλεται στην Επιτροπή «Ερευνας.

<SPEAKER ID=92 NAME="Andersson, Hulthιn, Lφφw και Sandberg - Fries">
Θωρούμε ενδιαφέρον το θέμα της θέσης των νομισμάτων των χωρών που προς το παρόν δεν συμμετέχουν ενεργά στο κοινό νόμισμα. Στις πολιτικές συζητήσεις αυτών των κρατών μελών πρέπει οπωσδήποτε να δοθεί σημαντική έκταση σε αυτό το θέμα. Θεωρούμε, ωστόσο, ότι η έκθεση, παρά την πρόθεσή της να συμβάλει στη δημιουργία απόψεων και μολονότι υποστηρίζεται ομόφωνα από την κοινοβουλευτική επιτροπή, περιέχει θέσεις μη αιτιολογημένες και, σε ορισμένες περιπτώσεις, βασίζεται σε απλές υποθέσεις όσον αφορά την ανάπτυξη στις χώρες που δεν συμμετέχουν τώρα στο κοινό νόμισμα.
<P>
Θεωρούμε ότι η εισαγωγή του κοινού νομίσματος έχει μεγάλη σημασία για την απασχόληση, τον ανταγωνισμό, την ανάπτυξη και την πολιτική πτυχή του κοινού νομίσματος, καθώς και ότι είναι επιθυμητή η ένταξη της Σουηδίας προσεχώς στο κοινό νόμισμα. Θεωρούμε, ωστόσο, ότι δεν είναι αρμοδιότητα του Ευρωπαϊκού Κοινοβουλίου να επισημάνει, με τον τρόπο που γίνεται στην έκθεση, π.χ. στους Σουηδούς πολίτες ότι η Σουηδία πρέπει να ενταχθεί στο κοινό νόμισμα. Όσον αφορά τη Σουηδία, μία ενδεχόμενη ένταξη στο κοινό νόμισμα πρέπει να υπόκειται στην απόφαση του σουηδικού λαού, είτε μέσω δημοψηφίσματος, είτε στο πλαίσιο βουλευτικών εκλογών.

<SPEAKER ID=93 NAME="Berthu">
Το Ευρωπαϊκό Κοινοβούλιο, μέσω της έκθεσης του κ. Stevens, ανησυχεί μέσα σε πνεύμα φιλανθρωπίας για τις δυστυχίες που πιθανόν να πλήξουν τις χώρες μέλη που δεν θέλησαν να συμμετάσχουν στο ευρώ, (Ηνωμένο Βασίλειο, Σουηδία, Δανία), και τη χώρα η οποία δεν πληροί τα κριτήρια συμμετοχής σε αυτό (Ελλάδα). Τα εθνικά νομίσματά τους θα καταστούν, όπως φαίνεται, πιο ασταθή, και επειδή όλοι οι παράγοντες της οικονομικής ζωής θα προτιμούν το ευρώ, τούτο θα καταστεί στις χώρες αυτές ένα πραγματικό «παράλληλο νόμισμα». Το πόρισμα της έκθεσης εξάγεται αβίαστα: «ο μόνος τρόπος για να εξαλειφθούν οι κίνδυνοι για το Ηνωμένο Βασίλειο, τη Σουηδία, τη Δανία και την Ελλάδα, οι οποίοι είναι εγγενείς στην παράλληλη χρήση του ευρώ, είναι να προσχωρήσουν στην ΟΝΕ οι εν λόγω χώρες, και τους ζητεί επιμόνως να το πράξουν το ταχύτερο δυνατόν ».
<P>
Προκαλεί έκπληξη η αλαζονεία από την οποία διαπνέεται η έκθεση αυτή και η περιφρόνηση που δείχνει έναντι των δημοκρατικών επιλογών στις τρεις αυτές χώρες. Διότι, εάν πρέπει να επαινέσουμε για κάτι το Ηνωμένο Βσίλειο, τη Σουηδία, και τη Δανία, είναι επειδή οι κυβερνήσεις τους μπόρεσαν να οργανώσουν μία πραγματική συζήτηση για το ενιαίο νόμισμα και να σεβαστούν, στη συνέχεια, την επιλογή των πολιτών τους. Αυτό δεν μπορούμε να το ισχυρισθούμε όλοι μας. Μπορούμε, εξάλλου, να διερωτηθούμε μήπως η έκθεση Stevens έχει ως στόχο να καταπραϋνει το αίσθημα ενοχής όσων, στη ζώνη του ευρώ, καταπάτησαν τη δημοκρατία, αποδεικνύοντάς τους ότι δεν είχαν άδικο, εφόσον, τελικά, ακόμα κι εκείνοι που τη σεβάστηκαν, κατέληξαν αργότερα στα ίδια συμπεράσματα.
<P>
Ωστόσο, η έκθεση αυτή περιέχει ένα τεράστιο κενό: δεν είναι διόλου βέβαιο ότι οι χώρες οι οποίες δεν επέλεξαν το ευρώ πρόκειται να μετανοήσουν. Για παράδειγμα, στην περίπτωση ενός «ισχυρού ευρώ» έναντι του δολαρίου, οι ευρωπαϊκές χώρες που δεν συμμετέχουν στο ευρώ πιθανόν να βρεθούν σε πλεονεκτική θέση με τη διατήρηση πιο λογικών συναλλαγματικών ισοτιμιών. Ομοίως, η ενοποίηση των νομισματικών συνθηκών στο εσωτερικό της ζώνης του ευρώ δεν πρόκειται να είναι ούτε επωφελής ούτε ανώδυνη, για όλα τα μέλη της. Τότε, ορισμένοι αναμφίβολα θα μετανιώσουν που δεν παρέμειναν ελεύθεροι, έξω από τη ζώνη του ευρώ. Μπορεί, όμως, η έκθεση Stevens να έχει ακριβώς έναν άλλο, ανομολόγητο, στόχο: να επιδιώκει να εξαφανίσει, διαμέσου της ένταξής τους, αυτές τις ανυπότακτες χώρες που πιθανόν να γίνουν αύριο ενοχλητικοί μάρτυρες του σφάλματος του ενιαίου νομίσματος.

<SPEAKER ID=94 NAME="Blak, Kirsten Jensen και Sindal">
Οι Δανοί σοσιαλδημοκράτες ψήφισαν σήμερα κατά της έκθεσης Stevens για το ευρώ ως παράλληλο νόμισμα. Η έκθεση καλεί τις κυβερνήσεις των μη συμμετεχουσών χωρών να συμμετάσχουν το ταχύτερο δυνατόν στο τρίτο στάδιο της ΟΝΕ και προβλέπει παντός είδους δυστυχίες και φριχτές συνέπειες, σε περίπτωση που κάποιος δεν συμμετάσχει πάραυτα. Επιπλέον, ο εισηγητής ισχυρίζεται ότι ο πληθυσμός των εν λόγω χωρών δηλώνει ότι θέλει να συμμετάσχει στη νομισματική ένωση αμέσως. Μόνο ένα δημοψήφισμα θα δείξει αν ο λαός της Δανίας επιθυμεί κάτι τέτοιο.
<P>
Lindqvist (ELDR), Eriksson και Svensson (GUE/NGL), Gahrton, Holm και Schφrling (V), Bonde, Lis Jensen, Krarup και Sandbζk (I - EDN), γραπτώς. (SV) Είναι προκλητικό να εκθέτει μία έκθεση τα κράτη μέλη και να ανακοινώνει την οικονομική πολιτική που το Ευρωπαϊκό Κοινοβούλιο θεωρεί ότι πρέπει να ασκήσουν οι χώρες. Στην έκθεση αναφέρεται ότι «ελπίζεται ειλικρινά» η Δανία, το Ηνωμένο Βασίλειο, η Ελλάδα και η Σουηδία, ακολουθώντας τα δικά τους συμφέροντα και τα συμφέροντα των άλλων κρατών μελών, να συμμετέχουν εξαρχής στην ΟΝΕ.
<P>
Ακόμη πιο λυπηρό είναι το γεγονός ότι στην έκθεση αναφέρεται ότι σημαντικές πλειοψηφίες των πολιτών στις τέσσερεις χώρες αναμένουν ότι οι εν λόγω χώρες θα προσχωρήσουν στην ΟΝΕ. Επίσης, είναι παράξενο ότι ανέφερεται πως η παράλληλη χρήση του ευρώ σε αυτές τις χώρες θα έχει ως αποτέλεσμα να επισπευσθεί, εμμέσως, η ένταξη αυτών των χωρών στην ΟΝΕ.
<P>
Είναι απαράδεκτο το γεγονός ότι η ΕΚΤ θα συγκροτήσει ειδική επιτροπή η οποία θα παρακολουθεί την παράλληλη χρήση του εύρω στις τέσσερεις χώρες εν είδει «βοήθειας» για την ένταξη τους στην ΟΝΕ.
<P>
Δεν μπορούμε, επίσης, να δεχτούμε ότι το Ευρωπαϊκό Κοινοβούλιο δίνει οδηγίες για τον τρόπο με τον οποίο οι κεντρικές τράπεζες των τεσσάρων χωρών θα χειριστούν την παράλληλη χρήση του ευρώ, καθώς και τις αναφορές στους «κινδύνους» που συνεπάγεται γι' αυτές τις χώρες η έλλειψη «σαφήνειας» στην ευρωπαϊκή πολιτική τους. Υπερβαίνει τα όρια της ευπρέπειας να δηλώνεται στις τέσσερεις χώρες ότι το καλύτερο γι' αυτές είναι να ενταχθούν στην ΟΝΕ το συντομότερο δυνατόν.
<P>
Καταψηφίσαμε την έκθεση.

<SPEAKER ID=95 NAME="Murphy">
Το Εργατικό Κόμμα του Ευρωπαϊκού Κοινοβουλίου απείχε από την τελική ψηφοφορία για την έκθεση Stevens σχετικά με «το ευρώ ως παράλληλο νόμισμα» για τους λόγους που παρουσιάζονται στη συνέχεια. Ο εισηγητής ενσπείρει χωρίς λόγο ανησυχίες για τις συνέπειες του ευρώ ως παράλληλου νομίσματος στις εκτός ευρώ χώρες. Η έκκλησή του προς τις εν λόγω χώρες να προσχωρήσουν στο ενιαίο νόμισμα αγνοεί τις εθνικές πολιτικές και δεν ανταποκρίνεται στην πραγματικότητα.

<SPEAKER ID=96 NAME="Palm, Theorin και Wibe">
Οι χώρες που επέλεξαν να μη συμμετάσχουν στην τρίτη φάση της νομισματικής ένωσης έλαβαν αυτή την απόφαση κατόπιν ώριμης σκέψης και με δημοκρατικές διαδικασίες. Το Ευρωπαϊκό Κοινοβούλιο δεν έχει κανέναν λόγο να εκφράζει τη δυσφορία του γι' αυτή τη στάση, διότι κάτι τέτοιο υπερβαίνει τη δικαιοδοσία του. Η απόφαση για τη συμμετοχή στη νομισματική ένωση είναι υπόθεση των κοινοβουλίων, των κυβερνήσεων και των λαών των κρατών μελών.
<P>
Όσον αφορά τη χρήση του ευρώ ως παράλληλου νομίσματος, η ουσιαστική αρμοδιότητα για τη λήψη των αποφάσεων ανήκει και πάλι στα εν λόγω κράτη μέλη. Το Ευρωπαϊκό Κοινοβούλιο δεν πρέπει να εκφράζει γνώμη για την καταλληλότητα η μη των περιορισμών που πρέπει να εισάγουν τα κράτη μέλη στην εθνική νομισματική πολιτική τους.
<P>
επί της έκθεσης Castagnetti (A4-0471/98)
<SPEAKER ID=97 NAME="Andersson, Hulthιn, Lφφw και Sandberg - Fries">
Θέλουμε να τονίσουμε τη σημασία των προσπαθειών της Κοινότητας για την ενίσχυση των δικαιωμάτων των ατόμων με ειδικές ανάγκες, μία εκ των οποίων ήταν το πρόγραμμα Helios II. Θέλουμε, βάσει των διατάξεων της Συνθήκης του Αμστερνταμ στον τομέα των ατόμων με ειδικές ανάγκες, να τονίσουμε ιδιαιτέρως τη σημασία της διαμόρφωσης, από πλευράς Επιτροπής, νέων κοινοτικών μέτρων για την προώθηση των δικαιωμάτων των ατόμων με ειδικές ανάγκες, καθώς και της δυνατότητας ανάπτυξης των αποτελεσμάτων τα οποία έχουν επιτευχθεί με το πρόγραμμα Helios II.
<P>
επί της έκθεσης Quisthoudt-Rowohl (A4-0493/98)
<SPEAKER ID=98 NAME="Bιbιar">
Τα προγράμματα πλαίσια δράσεων έρευνας, τεχνολογικής ανάπτυξης και επίδειξης (ΕΤΑΕ) γίνονται πάντα αντικείμενα μακρών και επίπονων συζητήσεων με την Ευρωπαϊκή Επιτροπή, ιδιαίτερα όταν πρόκειται καταλήξουν σε θέματα προϋπολογισμού. Αποτελούν δε κάθε φορά ευκαιρία για το Ευρωπαϊκό Κοινοβούλιο να υπερασπισθεί αυτό που, κατά τη γνώμη μας, είναι η δίκαιη οικονομική αναλογία. Μέχρι σήμερα, υπήρξαμε πάντα το αποφασιστικό στοιχείο το οποίο επιτρέπει στην Ευρωπαϊκή Ένωση να αποκτήσει μία πραγματική πολιτική στον τομέα της έρευνας και της τεχνολογικής ανάπτυξης.
<P>
Σήμερα, το τέταρτο πρόγραμμα πλαίσιο έχει αποδείξει την αξία του. Η επιστημονική συνεργασία και η μεταφορά τεχνολογίας οργανώθηκαν γύρω από αυτό το μοναδικό πρόγραμμα που καλύπτει όλους τους τομείς. Χάρη στο ευρύτατο φάσμα δραστηριοτήτων του, οι δυνατότητες που προσφέρονται στους ερευνητές, τους εκπαιδευτικούς, και τις επιχειρήσεις πολλαπλασιάσθηκαν, με συνέπεια την ανάπτυξη ενός πραγματικού αισθήματος ευρωπαϊκής ταυτότητας.
<P>
Κατά γενική ομολογία, επιτεύχθηκαν θετικά αποτελέσματα. Αυτή η μεγάλη δημοτικότητα στους κόλπους της ευρωπαϊκής επιστημονικής κοινότητας δεν πρέπει να διακυβευθεί τη στιγμή που καταρτίζεται ένα νέο πρόγραμμα πλαίσιο και τώρα ακριβώς που ένδεκα νέες χώρες χτυπούν την πόρτα της Ευρωπαϊκής Ένωσης, για τον αμοιβαίο επιστημονικό και τεχνικό εμπλουτισμό μας.
<P>
Συνεπώς, απαιτείται κατάλληλη χρηματοδότηση, η οποία να λαμβάνει υπόψη τις πρόσφατες τεχνολογικές εξελίξεις. Για τον λόγο αυτό, εγκρίνω την έκθεση Quisthoudt-Rowohl και τον συμβιβασμό που παρουσιάζει για το 1998-2002.
<P>
Συγκαταλέγομαι μεταξύ αυτών που θα επιθυμούσαν να προχωρήσουμε περαιτέρω. Αυτό δεν είναι δυνατόν. Aς δεχθούμε, λοιπόν, ένα συμβιβασμό ποιότητας που αποδέχεται το μεγαλύτερο μέρος των τροπολογιών που υπέβαλε το Ευρωπαϊκό Κοινοβούλιο.
<P>
Η επιστημονική έρευνα και η τεχνολογική ανάπτυξη αποτελούν το κεντρικό σημείο του οικονομικού μέλλοντος της Ευρώπης. Επομένως, και η προώθηση της διάδοσής τους στις μικρομεσαίες επιχειρήσεις συμβάλλει στην πρόοδο της Ευρωπαϊκής Ένωσης.

<SPEAKER ID=99 NAME="Eriksson, Seppδnen και Svensson">
Υπερψηφίσαμε το αποτέλεσμα της Επιτροπής Συνδιαλλαγής για το πέμπτο πρόγραμμα πλαίσιο δράσεων για την έρευνα. Ωστόσο, θέλουμε να επισημάνουμε ότι υπάρχουν πολλά προβλήματα όσον αφορά την κοινοτική πολιτική στον τομέα της έρευνας, για τα οποία χρειάζεται να εξευρεθεί λύση. Χρειάζεται, για παράδειγμα, να απλοποιηθούν οι διοικητικές διαδικασίες που αφορούν τις κοινοτικές δράσεις για την έρευνα. Επιπλέον, το γεγονός ότι οι κοινοτικές επιδοτήσεις δεν καλύπτουν πλήρως τις δαπάνες, είναι ιδιαίτερα προβληματικό. Είναι καίριας σημασίας η ανάπτυξη μιας ενιαίας αντίληψης στο θέμα της εθνικής συγχρηματοδότησης στην ΕΕ. Ευκταίο θα ήταν η κοινοτική έρευνα να έχει περισσότερο τον χαρακτήρα μιας έρευνας η οποία θα κατευθύνεται από τους ερευνητές, να βασίζεται δηλαδή στις πρωτοβουλίες των ίδιων των ερευνητών και να κατανέμεται από όργανα με ικανές γνώσεις γύρω από την έρευνα τα οποία θα έχουν ορισθεί από αρμόδιους εμπειρογνώμονες βάσει επιστημονικών κριτηρίων.
<P>
Στην πολιτική του για την έρευνα, το σουηδικό κόμμα της Αριστεράς θέλει να δώσει προτεραιότητα στις μεταπτυχιακές σπουδές στον τομέα της έρευνας, στη βασική έρευνα, καθώς και στη διαμόρφωση δημιουργικού πανεπιστημιακού περιβάλλοντος. Είναι σημαντικό η υπόλοιπη κοινωνία να έχει μεγαλύτερη επαφή με την έρευνα. Η συνεργασία των πανεπιστημίων και του εμποροβιομηχανικού τομέα είναι επωφελής και για τα δύο μέρη, δεν παρουσιάζουν όμως όλοι οι φορείς έρευνας ενδιαφέρον για τους εξωτερικούς εντολοδότες. Είναι ανησυχητικό ότι η ισορροπία μεταξύ της ελεύθερης βασικής έρευνας και της έρευνας που είναι προσανατολισμένη στο άμεσο όφελος έχει διαταραχθεί πολύ σοβαρά εις βάρος της βασικής έρευνας, γεγονός που πρέπει να λάβει υπόψη της η ΕΕ στην πολιτική της για την έρευνα. Η σημαντικότερη υποστήριξη του εμποροβιομηχανικού τομέα, καθώς και της έρευνας και ανάπτυξής του, έγκειται στις σημαντικές επενδύσεις στον τομέα της βασικής έρευνας και των μεταπτυχιακών σπουδών στον ερευνητικό τομέα.
<P>
Το κόμμα της Αριστεράς θεωρεί ότι η έρευνα και τα αποτελέσματά της είναι υπόθεση όλου του λαού. Σε τελική ανάλυση, οι εντολοδότες και χρηματοδότες των ερευνητών είναι οι πολίτες. Ως εκ τούτου, στηρίζουμε ιδιαιτέρως τις διατάξεις του πέμπτου προγράμματος πλαισίου οι οποίες τονίζουν τη σημασία της διάδοσης των αποτελεσμάτων της έρευνας (κεφ. ΙΙΙ, άρθρα 13-20). Η διαδικασία λήψης αποφάσεων του Συμβουλίου περιγράφεται από την έκθεση της Επιτροπής Συνδιαλλαγής ως «η κατάρα της ομοφωνίας του Συμβουλίου», περιγραφή την οποία δεν αποδεχόμαστε.
<P>
Θα επιθυμούσαμε να υπάρχει στο πέμπτο πρόγραμμα πλαίσιο εντατικοποίηση του έργου για την εκπροσώπηση μεγαλύτερου αριθμού γυναικών στους διάφορους ερευνητικούς τομείς και στα διάφορα επίπεδα της ερευνητικής ιεραρχίας.
<P>
επί της έκθεσης Tannert (A4-0451/98)
<SPEAKER ID=100 NAME="Andersson, Hulthιn, Lφφw και Sandberg - Fries">
Θέλουμε να ευχαριστήσουμε τον εισηγητή για μία άψογη εργασία σε ένα ιδιαίτερα σημαντικό θέμα για το μέλλον των ερευνητικών δράσεων της Κοινότητας. Το έργο του Ευρωπαϊκού Κοινοβουλίου όσον αφορά το πέμπτο πρόγραμμα πλαίσιο για την έρευνα χαρακτηρίζεται από σημαντική πρόοδο. Με ικανοποίηση σημειώνουμε ότι η έκθεση, μεταξύ άλλων, προβάλλει με ακόμη μεγαλύτερη σαφήνεια τις δράσεις για την ισότητα μεταξύ ανδρών και γυναικών, την έρευνα όπου λαμβάνονται υπόψη ειδικές για κάθε φύλο πτυχές, την ιδιαίτερη επισήμανση της σημασίας της έρευνας για την οικολογική βιωσιμότητα, την πριμοδότηση έρευνας που αφορά ηλικιωμένους και άτομα με ειδικές ανάγκες και τη σημασία της δεοντολογίας στην έρευνα που σχετίζεται με τη γενετική τεχνολογία, όπου πρέπει να θεωρηθεί σημαντική η υπογράμμιση ότι δεν μπορούν να διατεθούν καθόλου πόροι για την κλωνοποίηση ή την έρευνα που αφορά τη γενετική τεχνολογία με ανθρώπινο γενετικό υλικό.

<SPEAKER ID=101 NAME="Hyland">
Είναι ασφαλώς καιρός να επανεξετάσουν κατεπειγόντως η ΕΕ και οι εθνικές κυβερνήσεις όλες τις διατάξεις που διέπουν τον τρόπο διεξαγωγής της έρευνας στη γενετική μηχανική.
<P>
Στα πλαίσια αυτής της συζήτησης πρέπει να ληφθούν υπόψη οι παρακάτω επισημάνσεις:
<P>
Η απόφαση που έλαβε πρόσφατα η βρετανική κυβέρνηση να επιτραπούν τα πειράματα σε «ανθρώπινα έμβρυα» έρχεται σε αντίθεση με το ήθος και το πνεύμα των συντριπτικής πλειοψηφίας των βουλευτών του Ευρωπαϊκού Κοινοβουλίου. Εκείνοι που επιδιώκουν να ξεπεράσουν τα όρια του ηθικά αποδεκτού πρέπει να αναχαιτισθούν μέσω της εφαρμογής του κοινοτικού και εθνικού δικαίου.-Οι επιστήμονες που καταχρώνται τα άλλως καλοδεχούμενα επιτεύγματα της γενετικής, βλάπτουν σοβαρά την ανθρωπότητα, στιγματίζοντας το έργο βάσει του οποίου καθίσταται δυνατή η εξεύρεση θεραπειών για ασθένειες, η καταπολέμηση της πείνας στον κόσμο και η βελτίωση της ποιότητας διατροφής.-Η «θεραπευτική κλωνοποίηση» είναι η άκρη του νήματος στην πορεία για την ανθρώπινη κλωνοποίηση, που αποτελεί ύβρη προς τις αξίες της ηθικής και δεοντολογίας της κοινωνίας μας.-Η αυταρέσκεια που χαρακτηρίζει εκάστοτε εκείνους που έχουν την εξουσία μπορεί κάλλιστα να αφήσει την ανθρωπότητα εκτεθειμένη στις ιδιοτροπίες εκείνων που προσπαθούν να παραβλέψουν την προέλευση και το ιερό την ανθρώπινης ζωής, όπως και την ύπαρξη του Θεού ως δημιουργού όλων των ανθρώπων.- επί της έκθεσης Estevan Bolea (A4-0454/98)
<SPEAKER ID=102 NAME="Pirker και Rόbig">
Αριθ. 9 «κατά», επειδή τα ποσά είναι πολύ χαμηλά, τουλάχιστον 30 % για τις ΜΜΕ.
<P>
επί της έκθεσης Marset Campos (A4-0455/98)
<SPEAKER ID=103 NAME="Palm και Wibe">
Στην πρόταση τροπολογίας αριθ. 33, η κοινοβουλευτική επιτροπή «θεωρεί αναγκαία την έκδοση ευρωπαϊκού περιοδικού για την επιστήμη, στα πρότυπα του «Science of Nature', προκειμένου να διαδοθούν ευρέως, σε παγκόσμιο επίπεδο, τα επιτεύγματα της ευρωπαϊκής επιστήμης». Δεν έχουμε πρόθεση να καταψηφίσουμε αυτή την έκθεση, όμως θέλουμε να αποσαφηνίσουμε ότι η άποψή μας είναι ότι, αφενός, η επιστήμη είναι διεθνής και, επομένως, δεν έχει νόημα να γίνεται διαχωρισμός των «ευρωπαϊκών» επιστημονικών ανακαλύψεων από τις υπόλοιπες και ότι, αφετέρου, δεν είναι υπόθεση της ΕΕ να αποφασίζει ποια περιοδικά θα πρέπει να εκδίδονται.
<P>
επί της έκθεσης McNally (Α4-0458/98)
<SPEAKER ID=104 NAME="Blak, Kirsten Jensen και Sindal">
Οι Δανοί σοσιαλδημοκράτες του Ευρωπαϊκού Κοινοβουλίου ψήφισαν σήμερα υπέρ της έκθεσης McNally, παρά το γεγονός ότι το Κοινό Κέντρο Ερευνών για την Ευρωπαϊκή Κοινότητα Ατομικής Ενέργειας ερευνούσε στο παρελθόν και τη θερμοπυρηνική σύντηξη και την πυρηνική σχάση, πηγές ενέργειας που έχουμε καταδικάσει στη Δανία ως τόσο επικίνδυνες και περιβαλλοντικά βλαβερές που δεν μπορούμε να δημιουργήσουμε εργοστάσια ατομικής ενέργειας σε δανικό έδαφος. Ως εκ τούτου, χαιρόμαστε που βλέπουμε ότι το Κέντρο Ερευνών για την Ευρωπαϊκή Κοινότητα Ατομικής Ενέργειας άλλαξε τις προτεραιότητές του, περικόπτοντας πλέον την έρευνα για ενέργεια από θερμοπυρηνική σύντηξη και αυξάνοντας την έρευνα στον τομέα της διαχείρισης και αποθήκευσης των ραδιενεργών αποβλήτων. Η συγκεκριμένη αλλαγή στάσης είναι θετικότατη, διότι φέρνει ελπίδες ότι στο μέλλον θα μπορέσουμε να καταργήσουμε τα ευρωπαϊκά εργοστάσια ατομικής ενέργειας και αντ' αυτών να βασιστούμε σε μακρόπνοες λύσεις, όπως η υδροηλεκτρική, η αιολική και η ηλιακή ενέργεια.
<P>
επί της έκθεσης Matikainen-Kallstrφm (A4-0459/98)
<SPEAKER ID=105 NAME="Andersson, Hulthιn, Lφφw, Palm, Sandberg-Fries και Theorin">
Θέλουμε να ευχαριστήσουμε την εισηγήτρια για μία πολύ ενδιαφέρουσα έκθεση, η οποία εξετάζει το σημαντικό θέμα της κοινοτικής έρευνας στον τομέα της πυρηνικής σύντηξης και σχάσης. Όσον αφορά την παραγόμενη από σχάση ενέργεια, θέλουμε ιδιαιτέρως να δηλώσουμε ότι επιθυμούμε την κατάργηση της πυρηνικής ενέργειας, θεωρούμε, όμως, ότι αυτό το θέμα πρέπει να αντιμετωπισθεί σε εθνικό επίπεδο. Συνεπώς, όσον αφορά την έρευνα για τη σχάση δεν μπορούμε να στηρίξουμε έρευνα που αποσκοπεί στην ανάπτυξη νέας πυρηνικής ενέργειας και, ως εκ τούτου, καλωσορίζουμε τον προσανατολισμό της Επιτροπής όπου τονίζεται η σημασία της πριμοδότησης της ασφάλειας της λειτουργίας και όπου υπάρχει επίσης εποπτεία για ολόκληρο τον κύκλο του πυρηνικού καυσίμου, περιλαμβανομένης και της διαχείρισης των αποβλήτων. Στηρίζουμε τις υποβληθείσες προτάσεις που αφορούν την έρευνα σχετικά με το κλείσιμο των πυρηνικών αντιδραστήρων και την κατάργηση της ατομικής ενέργειας, καθώς και την αποθήκευση ραδιενεργού υλικού.

<SPEAKER ID=106 NAME="Lindqvist">
Είναι θετικό το γεγονός ότι δίδεται βάρος στην έρευνα και την εξέλιξη της ασφάλειας σχετικά με την πυρηνική ενέργεια και τη διαχείριση των αποβλήτων. Αντιθέτως, δεν υπάρχει λόγος να επενδύει η ΕΕ, μέσω της Συνθήκης Euratom, ερευνητικούς πόρους σε νέους αντιδραστήρες σύντηξης ή σχάσης, ώστε να κατασκευαστούν τελικά «ασφαλείς, καθαροί και ανταγωνιστικοί, από οικονομική άποψη, πρωτότυποι αντιδραστήρες». Είναι πολύ δύσκολο να χαραχθεί μια διαχωριστική γραμμή μεταξύ της έρευνας που αφορά την ασφάλεια της πυρηνικής ενέργειας και της έρευνας που αφορά νέους αντιδραστήρες. Είναι σημαντικό αυτή η προσεκτική οριοθέτηση να γίνει πριν αρχίσουν νέα ερευνητικά προγράμματα, ώστε να αποφευχθεί η διάδοση νέας πυρηνικής ενέργειας.

<SPEAKER ID=107 NAME="Πρόεδρος">
Η ώρα των ψηφοφοριών τελείωσε.
<P>
(Η συνεδρίαση διακοπείσα στις 12.50, επαναλαμβάνεται στις 15.00)

<CHAPTER ID=7>
Γενικός προϋπολογισμός 1999 (συνέχεια)
<SPEAKER ID=108 NAME="Πρόεδρος">
Η ημερήσια διάταξη προβλέπει τη συνέχεια της συζήτησης για τον γενικό προϋπολογισμό 1999.

<SPEAKER ID=109 NAME="Liikanen">
Κυρία Πρόεδρε, ο γενικός προϋπολογισμός του 1999 για την Ευρωπαϊκή Ένωση είναι ο τελευταίος προϋπολογισμός που θα εγκριθεί από αυτό το Κοινοβούλιο. Ίσως θα μπορούσαμε, ως εκ τούτου, να του προσδώσουμε μεγαλύτερη ιστορική σημασία. Ο προϋπολογισμός για το 1999 αποτελεί την κατάληξη μιας αξιόλογης διαδικασίας ποιοτικής και ποσοτικής ενοποίησης. Στο μέλλον, η Ένωση θα είναι καλύτερα προετοιμασμένη να δικαιολογεί τις δημοσιονομικές της απαιτήσεις.
<P>
Ποιοτικά, η διαδικασία αυτού του προϋπολογισμού έχει επιλύσει τρία βασικά προβλήματα που αποτελούσαν αντικείμενο συζήτησης για πολλά χρόνια. Πρώτον, ο προϋπολογισμός για το 1999 καταρτίζεται βάσει της νέας διοργανικής συμφωνίας επί των νομικών βάσεων. Η νέα διαδικασία προϋπολογισμού έχει δείξει ότι η συμφωνία φέρει αποτελέσματα. Ο κοινοτικός προϋπολογισμός μπορεί να εξακολουθεί να αποτελεί την αφετηρία νέων και πειραματικών δραστηριοτήτων. Η Επιτροπή και οι ενδιαφερόμενοι οργανισμοί θα ωφεληθούν από τη διαφάνεια κατά την εκτέλεση του προϋπολογισμού. Πρόκειται για σημαντικό επίτευγμα.
<P>
Δεύτερον, σημαντική πρόοδος έχει επίσης σημειωθεί αναφορικά με τις κοινοτικές επιδοτήσεις. Η πρόσφατη ανακοίνωση της Επιτροπής επιβάλλει ορισμένους βασικούς υποχρεωτικούς κανόνες για την ενημέρωση του κοινού και τη συλλογική λήψη αποφάσεων όσον αφορά όλες τις κοινοτικές επιχορηγήσεις. Πρόκειται για κάτι που είχε ζητήσει το Κοινοβούλιο σε πολλές περιπτώσεις. Οι νέοι κανόνες τίθενται σε ισχύ για την εκτέλεση του προϋπολογισμού για το 1999, και έχει διανεμηθεί ένα εγχειρίδιο. Πραγματοποιήθηκε με επιτυχία ένα σεμινάριο στα πλαίσια του οποίου έγινε ανταλλαγή πληροφοριών και διεξήχθησαν συζητήσεις με τους πραγματικούς και τους πιθανούς δικαιούχους. Επιπλέον, προγραμματίζονται και νέα σεμινάρια.
<P>
Τρίτον, υπάρχουν τα γραφεία τεχνικής βοήθειας. Το εντατικό έργο της Επιτροπής Προϋπολογισμών και των ειδικών και από τις δύο πλευρές έχει εξασφαλίσει έναν άνευ προηγουμένου βαθμό διαφάνειας και ελέγχου όσον αφορά τον προϋπολογισμό για το 1999. Σε αυτόν τον τομέα, η έλλειψη διαφάνειας δεν μπορεί να φέρεται πλέον ως δικαιολογία, όπως κατέστησε σαφέστατο στην Ευρωπαϊκή Επιτροπή η Επιτροπή Προϋπολογισμών.
<P>
Η εργασία θα πρέπει να συνεχιστεί για να ενισχυθούν οι δεσμοί ανάμεσα στις αποφάσεις για τους χρηματοδοτικούς και τους ανθρώπινους πόρους για κάθε κοινοτική ενέργεια. Για αυτόν τον λόγο, η Επιτροπή αναπτύσσει επί του παρόντος τα πρώτα στοιχεία κατάρτισης προϋπολογισμού βάσει δραστηριοτήτων. Οι νομικές βάσεις, οι επιδοτήσεις και τα γραφεία τεχνικής βοήθειας αποτελούν παράγοντες ποιοτικής βελτίωσης που μπορεί να φαίνονται δευτερεύοντες σε μερικούς, αλλά συμβάλλουν στην επίλυση προβλημάτων που επισκίαζαν εδώ και καιρό τον κοινοτικό προϋπολογισμό. Θα εξακολουθήσουν δε να υπάρχουν στο μέλλον, μετά από αυτόν τον προϋπολογισμό.
<P>
Αυτό που επίσης θα παραμείνει είναι μια σειρά κοινοτικών προϋπολογισμών λιτότητας. Από το 1996 ο κοινοτικός προϋπολογισμός αυξάνεται σταθερά σε μικρότερο ποσοστό από ό, τι οι δημόσιες δαπάνες των κρατών μελών. Έτσι, η Ένωση έχει ενισχύσει την προσπάθεια ενοποίησης για την επιτυχή έναρξη λειτουργίας της Οικονομικής και Νομισματικής Ένωσης. Συγχρόνως, εντός του πλαισίου της λιτότητας, έχουν οριστεί πιο σαφείς προτεραιότητες. Από τη μια πλευρά, οικονομική υποστήριξη για συνοχή, όπως συμφωνήθηκε στο Εδιμβούργο, ενώ από την άλλη, δαπάνες για τη δημιουργία απασχόλησης, για παράδειγμα έρευνα και εκπαίδευση μέσω διευρωπαϊκών δικτύων. Οι εξωτερικές δαπάνες έχουν αυξηθεί με γοργούς ρυθμούς υπό την πίεση των κρατών μελών και των γεγονότων. Χρειάστηκε κάποιος χρόνος για την καθιέρωση των ρυθμίσεων και των διοικητικών δομών που καθιστούν δυνατή την ικανοποιητική εκτέλεση, και, όπως ειπώθηκε ενωρίτερα σήμερα κατά τη συζήτηση, απαιτούνται ακόμη περαιτέρω προσπάθειες.
<P>
Ποιοτικά και ποσοτικά, το Ευρωπαϊκό Κοινοβούλιο έχει αποκτήσει τη φήμη ενός, αν όχι πάντα εύκολου, τουλάχιστον αξιόπιστου εταίρου κατά τη διαδικασία του προϋπολογισμού. Ας ενισχύσουμε αυτή την εταιρική σχέση με το Συμβούλιο. Από αυτή την άποψη, ήταν επίσης ευοίωνες οι συνθήκες αναφορικά με τις τελευταίες προεδρίες, και ελπίζω το καλύτερο για το μέλλον.
<P>
Αυτό που ελπίζουμε είναι ότι η εν λόγω εταιρική σχέση θα καταστήσει επίσης δυνατή την επιτυχή σύναψη μιας νέας διοργανικής συμφωνίας τον επόμενο χρόνο. Έχει ήδη σημειωθεί σημαντική πρόοδος: συμφωνία για μια νομική βάση, ευελιξία, συναίνεση καθ' όλη τη διαδικασία του προϋπολογισμού. Δεν είναι υπερβολή να πούμε ότι έχει σημειωθεί μεγαλύτερη πρόοδος στον τομέα του προϋπολογισμού από ό, τι σε οποιοδήποτε άλλο κομμάτι της Ατζέντα 2000. Το γεγονός αυτό με κάνει να αισιοδοξώ πραγματικά ότι θα καταστεί δυνατή η σύναψη νέων διοργανικών συμφωνιών με αυτό το Κοινοβούλιο.
<P>
Εν κατακλείδι, επιτρέψτε μου να συγχαρώ τους εισηγητές, την κ. Dόhrkop Dόhrkop και τον κ. Viola. Δεδομένου ότι αυτός είναι ο τελευταίος προϋπολογισμός που θα εγκριθεί υπό την προεδρία του κ. Detlev Samland, θα ήθελα να τον συγχαρώ ιδιαιτέρως. Νομίζω ότι θα συμφωνήσετε ότι θα μείνουν αξέχαστα τα χρόνια κατά τα οποία αυτός ήταν επικεφαλής της Επιτροπής Προϋπολογισμών. Ωστόσο, έχουμε ακόμη πολλή δουλειά να κάνουμε την άνοιξη, προκειμένου να είναι έτοιμη η συμφωνία για την Ατζέντα 2000 πριν από το τέλος της θητείας του παρόντος Κοινοβουλίου.

<SPEAKER ID=110 LANGUAGE="EN" NAME="Wynn">
Κυρία Πρόεδρε, αυτός ο προϋπολογισμός διαφέρει από πολλές απόψεις από κάθε άλλο προϋπολογισμό με τον οποίο έχω ασχοληθεί. Ο κ. Επίτροπος μόλις επεσήμανε τα τρία βασικά ζητήματα που έχουν προκύψει από τις συζητήσεις ανάμεσα στα τρία θεσμικά όργανα. Εκείνο που δεν θα ξεχάσω ποτέ είναι ότι επετεύχθη συμβιβασμός πριν από τη δεύτερη ανάγνωση του Συμβουλίου, κάτι που δεν έχει ξανασυμβεί. Ένας από τους λόγους γι' αυτό, που αποτελεί και μέρος της διαδικασίας, είναι ότι προσπαθούμε να επιτύχουμε μια πιο στενή συνεργασία ανάμεσα στο Κοινοβούλιο και το Συμβούλιο όσον αφορά τον προϋπολογισμό, έτσι ώστε να μην πετάει το μπαλάκι ο ένας στον άλλο, όπως γινόταν τα τελευταία χρόνια, στην προσπάθεια να βεβαιωθούμε ότι ο προϋπολογισμός που έχει καταρτιστεί αντιπροσωπεύει τις επιθυμίες, τόσο του Συμβουλίου, όσο και του Κοινοβουλίου.
<P>
Κατά τη διάρκεια της διαδικασίας συνδιαλλαγής πριν από τη δεύτερη ανάγνωση, η μεγάλη απόφαση ήταν η απόρριψη της στρατηγικής τροπολογίας. Όσοι από εμάς συμμετείχαν στην αντιπροσωπεία το έπραξαν, υποθέτοντας ότι, φθάνοντας στις διαπραγματεύσεις για την επόμενη διοργανική συμφωνία, η ευελιξία θα αποτελεί μέρος αυτής. Το Συμβούλιο προέβη σε αυτή τη δήλωση και ο Προεδρεύων το δήλωσε σαφέστατα σήμερα το πρωί. Η σύναψη αυτής της συμφωνίας άνοιξε επίσης τον δρόμο για τον συμπληρωματικό και διορθωτικό προϋπολογισμό.
<P>
Η θέση αυτή υποστηρίχτηκε από όσους από εμάς είχαν αναμειχθεί για διάφορους λόγους, ένας από τους κυριότερους ήταν η απειλή του Συμβουλίου μονομερώς να σπάσει την ισχύουσα διοργανική συμφωνία και να δηλώσει ότι ο προϋπολογισμός του 1999 θα ήταν παράνομος. Κάποιοι από τους συναδέλφους μου υποστηρίζουν ότι θα έπρεπε να είχαμε ακολουθήσει αυτή την πολιτική, ότι θα έπρεπε να είχαμε προκαλέσει το Συμβούλιο να αποδείξει τα λεγόμενά του και να επιμείνουμε στη στρατηγική τροπολογία. Αν είχε συμβεί αυτό, θα έπρεπε να αντιμετωπίσουμε όλες τις συνέπειες της έλλειψης προϋπολογισμού για το 1999, προσωρινών δωδεκατημορίων κ.λπ. Για να είμαι ειλικρινής, πολλοί από εμάς δεν το ήθελαν αυτό.
<P>
Προσπαθούμε να είμαστε λογικοί, συνεργάσιμοι και συνετοί, κάτι που θα έπρεπε να έχουν υπόψη τους τα μέλη του Συμβουλίου που πιστεύουν ότι έχει επιτευχθεί μεγάλη νίκη επί του Κοινοβουλίου. Από την πλευρά μας, λάβαμε αυτή την απόφαση με πνεύμα υπευθυνότητας και ορθής κρίσης. Η Ομάδα του Ευρωπαϊκού Σοσιαλιστικού Κόμματος συμπορεύθηκε με αυτή την επιλογή, ελπίζοντας ότι κατ' αυτόν τον τρόπο θα δημιουργηθεί ένα νέο πνεύμα συνεργασίας μεταξύ των δύο αυτών θεσμικών οργάνων.
<P>
Ύστερα από όλα τα παραπάνω, υπάρχει ένα πρόβλημα που δεν αναφέρθηκε κατά τη διαδικασία συνδιαλλαγής. Αφορά την κατηγορία 2, για την οποία το Κοινοβούλιο ανέπτυξε τη θέση του κατά την πρώτη ανάγνωση. Τίποτα δεν ειπώθηκε κατά τη διάρκεια των συζητήσεών μας, αλλά, στο τέλος της πρώτης ανάγνωσης του Συμβουλίου, διαπιστώσαμε ότι το Συμβούλιο προέβη σε μείωση. Συμφώνησε μεν για περικοπή των πληρωμών κατά 500 εκατομμύρια Ecu, αλλά συγχρόνως κατάργησε και το αποθεματικό. Αντιμετωπίζουμε, επομένως, το πρόβλημα τι πρέπει να κάνουμε. Όσοι ήταν παρόντες στη χθεσινοβραδινή συνάντηση της Επιτροπής Προϋπολογισμών θα υποστηρίξουν ότι το πρόβλημα έχει επιδεινωθεί τώρα, επειδή επρόκειτο να επιστρέψουμε στην πρώτη ανάγνωση, αλλά η Επιτροπή Προϋπολογισμών δεν ήταν σύμφωνη. Η Επιτροπή Προϋπολογισμών δεν συμφώνησε για το αποθεματικό, αλλά για επιπλέον δαπάνες ύψους 500 εκατομμυρίων Ecu.
<P>
Η Ομάδα μας θα συζητήσει αυτό το θέμα σήμερα το βράδυ και στη συνέχεια θα λάβουμε θέση επ' αυτού. Ως εκ τούτου, δεν μπορώ να κάνω μια τελική δήλωση σχετικά με το ποια θα είναι η θέση μας, πριν από τη λήψη της σχετικής απόφασης και την ψηφοφορία της Πέμπτης. Πρέπει να πω ότι η μείωση του αποθεματικού δεν προωθεί τη θέση μας για το μέγιστο ποσοστό αύξησης, αν τα πράγματα δεν πάνε καλά με τη διοργανική συμφωνία.
<P>
Τέλος, πρέπει να συγχαρούμε την κ. Dόhrkop Dόhrkop, η οποία έχει δεχτεί συγχαρητήρια από όλους τους ομιλητές, και πρέπει να αναγνωρίσουμε το δύσκολο έργο που επιτέλεσε μαζί με τον κ. Viola. Η έκθεση του κ. Viola αποτελεί τυπική διαδικασία στο πλαίσιο της δεύτερης ανάγνωσης, ενώ στο πρόσωπο της κ. Dόhrkop έχουμε μια ανύπαντρη εργαζόμενη μητέρα από την επαρχία των Βάσκων, με όλα όσα συνεπάγεται κάτι τέτοιο. Στο μέσον της διαδικασίας βρέθηκε στην κορυφή μιας λίστας θυμάτων ενός δολοφόνου! Θα πρέπει να εκτιμήσουμε το έργο που έφερε σε πέρας εφέτος - σίγουρα δεν ήταν εύκολο γι' αυτή.

<SPEAKER ID=111 LANGUAGE="NL" NAME="Pronk">
Κυρία Πρόεδρε, θα ήθελα κι εγώ να συγχαρώ την εισηγήτρια για τη μεγάλη προσπάθεια που κατέβαλε για το θέμα αυτό. Οι συζητήσεις για τον προϋπολογισμό ήταν πολύ έντονες στη δεύτερη ανάγνωση, τώρα όμως είναι σχετικά ήρεμες. Χάσαμε πολύ καιρό, ιδιαιτέρως με τη συζήτηση για τις στρατηγικές τροπολογίες. Συμφωνήσαμε με τη στρατηγική της εισηγήτριας. Εμείς, στην Ομάδα του Ευρωπαϊκού Λαϊκού Κόμματος, επιδιώκαμε πάντοτε οι στρατηγικές τροπολογίες να μην επιφέρουν πρόσθετες δαπάνες, γι' αυτό και τις είχαμε διατυπώσει με ανάλογο τρόπο. Κατά την άποψή μας, προορισμός τους ήταν να προωθήσουν τη διεξαγωγή διαπραγματεύσεων. Αυτό το κατορθώσαμε. Ποτέ μέχρι σήμερα δεν υπήρξε μία τόσο ευρεία συμφωνία μεταξύ πρώτης ανάγνωσης στο Κοινοβούλιο και δεύτερης ανάγνωσης στο Συμβούλιο. Αυτό οφείλεται όντως στις στρατηγικές τροπολογίες, και θα μπορούσαμε να ευχαριστήσουμε, τόσο την εισηγήτριά μας, όσο και την αυστριακή προεδρία του Συμβουλίου. Ωστόσο, ως Ολλανδός, αισθάνομαι κάπως πικραμένος, επειδή μία κανονική στρατηγική διαπραγματεύσεων ερμηνεύθηκε με πολύ λανθασμένο τρόπο από τον Ολλανδό Υπουργό Οικονομικών, ο οποίος παρουσίασε τους συμπατριώτες του βουλευτές του Ευρωκοινοβουλίου ως ένα είδος προδοτών του έθνους, ενέργεια που ήταν και είναι άδικη, όπως παραδέχθηκε, άλλωστε, και η ολλανδική κυβέρνηση.
<P>
Κυρία Πρόεδρε, ρυθμίστηκε και το θέμα των κοινωνικών θέσεων. Απομένει, όμως, ένα πρόβλημα: πρόκειται για τις δαπάνες του Κοινωνικού Ταμείου, καθώς και των άλλων ταμείων. Αυτό επισημάνθηκε μόλις πριν λίγο και από τον κ. Wynn. Υπάρχουν πολλές χώρες οι οποίες πρέπει να διαθέσουν περισσότερο από 33 % των πιστώσεων ανάληψης υποχρεώσεων. Μία από τις χώρες αυτές είναι η Ολλανδία, η οποία, σύμφωνα με τα πλέον πρόσφατα στοιχεία, πρέπει να διαθέσει ακόμη 45 % από τα κονδύλια του στόχου 2, 37 % από το κονδύλια του στόχου 3 και 42 % από το γεωργικό τμήμα του στόχου 5α, καθώς και 67 % από το τμήμα για την αλιεία του στόχου 5α και 57 % του στόχου 5β. Τα ποσοστά αυτά προξενούν λύπη. Υπάρχουν και μερικές άλλες χώρες της Βόρειας Ευρώπης που βρίσκονται στην ίδια θέση. Πέρυσι, προέκυψε στο τέλος του χρόνου ανεπάρκεια χρημάτων στο Κοινωνικό Ταμείο. Αυτό θα συμβεί κι εφέτος, που σημαίνει ότι οι πληρωμές για προγράμματα θα καθυστερήσουν, και, ή ίσως θα πρέπει να πω κυρίως, στην Ολλανδία. Η κατάσταση μπορεί να προληφθεί, μόνον εφόσον διατεθούν επαρκείς πιστώσεις πληρωμών. Γι' αυτό και χαίρομαι που η Επιτροπή Προϋπολογισμών ενέκρινε την τροπολογία για τη διάθεση πιστώσεων πληρωμών. Διαφορετικά, πολλά προγράμματα θα περιέρχονταν σε δύσκολη θέση, κυρία Πρόεδρε, κι αυτό είναι κάτι που δεν θα θέλαμε να συμβεί.

<SPEAKER ID=112 LANGUAGE="EN" NAME="Brinkhorst">
Kυρία Πρόεδρε, η συζήτηση σήμερα το απόγευμα για τον προϋπολογισμό ίσως είναι λιγότερο φορτισμένη από τη συζήτηση για τη χορήγηση απαλλαγής, αλλά εξίσου, νομίζω, σημαντική. Το θέμα σήμερα δεν είναι στην πραγματικότητα οι ουσιαστικές τροπολογίες. Σταδιακά κατά την τελευταία πενταετία, το Συμβούλιο συνήθισε στην ιδέα ότι θα πρέπει να προαχθεί ένας διάλογος με την κοινωνία των πολιτών - όπου η παρουσία του Συμβουλίου ήταν πάντα αμελητέα. Το Κοινοβούλιο, το οποίο πόρρω απέχει από ένα Κοινοβούλιο δαπανών, απέδειξε την υπευθυνότητά του.
<P>
Το θέμα, επομένως, δεν αφορά τόσο δημοσιονομικές, όσο θεσμικές πτυχές. Ορισμένοι, μεταξύ των οποίων και η δική μας εισηγήτρια, είπαν ότι καλλιεργείται ένα νέο πνεύμα. Εσείς, κύριε Επίτροπε, είπατε ότι σημειώνεται πρόοδος στον τομέα του προϋπολογισμού περισσότερο από οπουδήποτε αλλού. Προσωπικά προτίθεμαι να εκφράσω αμφιβολίες επ' αυτού. Βεβαίως, όλες οι πολιτικές ομάδες, περιλαμβανομένης της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, θα ξεκινήσουν από τη στρατηγική τροπολογία. Εάν, όμως κοιτάξει κανείς τι έχει επιτευχθεί πραγματικά, δημιουργούνται ορισμένα ερωτηματικά. Υπάρχει ένας πολύ αμυδρός συμβιβασμός. Τελικά το Συμβούλιο συμφώνησε να ψηφίζει στο μέλλον με ειδική πλειοψηφία - κάτι που ήδη υπήρχε. Η βασική μου επισήμανση, επομένως, είναι ότι, όσον αφορά τη διοργανική συμφωνία - ιδιαίτερα δε τη νέα διοργανική συμφωνία - το επόμενο Κοινοβούλιο πρέπει να είναι πολύ πιο προσεκτικό ως προς το τι θα συμβεί.
<P>
Από την προοπτική της στρατηγικής τροπολογίας, υπήρχε πάντα συμβατότητα με τη διοργανική συμφωνία, όπως κατέστη σαφέστατο στο άρθρο 17. Παραμείναμε εντός των δημοσιονομικών προοπτικών. Το θέμα, όμως, εάν συμφωνήσαμε βάσει της Συνθήκης ήταν διαφορετικό. Θεωρούσα πάντα ότι, κατά τη διάρκεια μιας διοργανικής συμφωνίας, ούτε το Συμβούλιο, ούτε το Κοινοβούλιο μπορούσε να την καταγγείλει. Η συγκεκριμένη αυτή απειλή στην οποία αναφέρθηκε σαφέστατα ο κ. Wynn δείχνει ότι απετέλεσε το βασικό επιχείρημα για την αλλαγή της Επιτροπής Συνδιαλλαγής.
<P>
Δεν πρέπει να παρελθοντολογούμε. Το θέμα για το μέλλον είναι ότι, επί του παρόντος, τα περιθώρια του Ευρωπαϊκού Κοινοβουλίου για μελλοντικές δαπάνες παραμένουν σχεδόν μηδενικά. Επομένως, νομίζω ότι μάλλον υπογράψαμε ανακωχή, παρά ότι κερδίσαμε τη μάχη. Η μάχη για τη νέα δομή θα δοθεί εκ νέου στο επόμενο τρίμηνο ή τετράμηνο, όταν θα πρέπει να επιτευχθεί συμφωνία για την Ατζέντα 2000. Δεν συνάπτεται συμφωνία για ευελιξία ως προς τον ορισμό. Με δυο λόγια, το θέμα των μελλοντικών δημοσιονομικών δικαιωμάτων του Ευρωπαϊκού Κοινοβουλίου παραμένει σε εκκρεμότητα, μολονότι το πνεύμα έχει αλλάξει φυσικά.

<SPEAKER ID=113 LANGUAGE="PT" NAME="Miranda">
Κυρία Πρόεδρε, το γεγονός ότι το Συμβούλιο αποδέχθηκε σημαντικό μέρος των προτάσεων που είχε καταθέσει το Κοινοβούλιο σε πρώτη ανάγνωση, καθώς και η επαναφορά ορισμένων άλλων προτάσεων εκ μέρους της κοινοβουλευτικής μας επιτροπής, με απαλλάσσει από οποιοδήποτε καινούριο σχόλιο επί του συγκεκριμένου θέματος. Συνεπώς, θα επικεντρωθώ σε μια σειρά ζητημάτων τα οποία, κατά τη γνώμη μου, αποκτούν ιδιάζουσα σημασία στο τελευταίο αυτό στάδιο της διαδικασίας. Και θα ξεκινήσω ακριβώς με κάτι για το οποίο έγινε πολύς λόγος στη διάρκεια της πρώτης ανάγνωσης: με το γεγονός ότι ο προϋπολογισμός αυτός, από τη στιγμή που είναι ο τελευταίος που καταρτίζεται στο πλαίσιο των τρεχουσών δημοσιονομικών προοπτικών, θα μπορούσε να εκληφθεί ως γέφυρα γι' αυτές που θα ακολουθήσουν. Έχω δε κατά νου ότι παρόμοια δήλωση έγινε κατά τη συζήτηση για το αποκαλούμενο «στρατηγικό αποθεματικό» και για το ενδεχόμενο μη επίτευξης συμφωνίας αναφορικά με τη διοργανική συμφωνία.
<P>
Εν πάση περιπτώσει, τώρα που η παρούσα διαδικασία οδεύει προς τη λήξη της, δεν μπορώ να μην επιστήσω την προσοχή σας στο εξαιρετικά χαμηλό ύψος των πιστώσεων που τελικώς καθορίζονται για τον τρέχοντα προϋπολογισμό και στη μεγάλη απόκλιση μεταξύ αυτών και των δημοσιονομικών προοπτικών που χαράχθηκαν στο Εδιμβούργο. Εφιστώ επίσης την προσοχή σας, κατ' ουσίαν, στις αρνητικές επιπτώσεις που θα έχει αυτό το γεγονός, τόσο ως προς τις συνεπαγόμενες θυσίες κοινοτικών πολιτικών που όλοι μας θεωρούμε θεμελιώδεις, όσο και - πάνω απ' όλα - ως προς το ενδεχόμενο να ληφθεί ως αναφορά για τον καθορισμό των μελλοντικών δημοσιονομικών προοπτικών. Κι αυτό ισχύει, είτε καταλήξουμε, είτε δεν καταλήξουμε σε διοργανική συμφωνία. Ιδού ποια είναι, κατ' εμάς, η πιο αρνητική πτυχή όλης της παρούσας διαδικασίας.
<P>
Ας περάσουμε τώρα στο θέμα των στρατηγικών αποθεματικών: φθάνοντας στο τέλος της διαδικασίας, δεν σας κρύβω τις πάμπολλες απορίες και την πολύ μεγάλη επιφυλακτικότητα που μου προκαλεί σήμερα η επιλεχθείσα στρατηγική, κυρίως εάν λάβουμε υπόψη μας τα αποτελέσματα στα οποία οδήγησε αυτή η στρατηγική. Στο όνομα μίας αφετηρίας, η οποία προσδοκάτο να είναι υψηλότερη, ενόψει των μελλοντικών εξελίξεων και με σκοπό να αποφευχθεί μια πιθανή ανάγκη προσφυγής στο άρθρο 203 της Συνθήκης, αυτό που όντως αποφασίστηκε, τελικώς, είναι αυστηρές περικοπές στα κονδύλια του προϋπολογισμού. Αυτό ακριβώς επιτύχαμε από το Συμβούλιο, αφού το συγκεκριμένο όργανο απέρριψε τα αποθεματικά. Πέρα από τις προαναφερόμενες περικοπές κονδυλίων, το μόνο που απέμεινε είναι μια απροσδιόριστη συμφωνία με το Συμβούλιο, στηριζόμενη σε μια ασαφή διακήρυξη αρχών περί ευελιξίας, της οποίας το νόημα και η εμβέλεια φαίνονται επίσης, κατά τη γνώμη μας, ιδιαίτερα απροσδιόριστα. Πρέπει να συμπεράνουμε ότι επιτύχαμε πολύ λίγα. Αλλά το μέλλον θα δείξει εάν και κατά πόσον αυτά που επιτύχαμε είναι λίγα.
<P>
Επιτρέψτε μου, τελειώνοντας, να πω δυο λόγια για να επισημάνω ότι θεωρώ αρκετά εύλογη την πρόταση που ενέκρινε η Επιτροπή, η οποία συνίσταται στην επαναφορά υπό μορφή πιστώσεων πληρωμών των 500 εκατ. Ecu για τα διαρθρωτικά ταμεία, ένα ποσό που είχε διαγραφεί, τόσο κατά την πρώτη ανάγνωση, όσο και από το Συμβούλιο. Είναι γεγονός ότι πρόκειται για πληρωμές, άρα το ζήτημα θα μπορούσε να εκληφθεί ως καθαρά τεχνικό θέμα. Η κοινή γνώνη, ωστόσο, δεν το βλέπει με αυτό το μάτι. Επίσης, παραμένοντας στα τεχνικά θέματα και εφόσον το στρατηγικό αποθεματικό εγκαταλείφθηκε και σε αυτόν τον τομέα, δεν παύει να είναι γεγονός ότι, σε περίπτωση μη εγγραφής του προαναφερθέντος ποσού, θα οδηγηθούμε αναπόφευκτα σε μία γιγαντιαίων διαστάσεων και ακατανόητη διαφορά ανάμεσα στις εγκρίσεις και τις πιστώσεις πληρωμών. Αναμένουμε, συνεπώς, ότι η κοινή λογική θα επικρατήσει και εδώ στην ολομέλεια, ούτως ώστε η πρόταση αυτή να μπορέσει να εγκριθεί.

<SPEAKER ID=114 LANGUAGE="FR" NAME="Dell'Alba">
Κυρία Πρόεδρε, αγαπητοί συνάδελφοι, λυπούμαι σε κάποιο βαθμό για το γεγονός ότι μία συζήτηση τόσο σημαντική όσο η συζήτηση για τον προϋπολογισμό διεξάγεται σε συνθήκες οι οποίες με υποχρεώνουν σχεδόν να παρέμβω, επειδή δεν υπάρχουν συνάδελφοι. Κατά τη γνώμη μου, αυτό οφείλεται σε ένα βαθμό στη βούληση να δοθεί μία υπερβολικά πολιτική χροιά σε μία άλλη συζήτηση, που διεξήχθη σήμερα το πρωί.
<P>
Πράγματι, με τον προϋπολογισμό του 1999, είχαμε να παρουσιάσουμε πολλές προκλήσεις και διεκδικήσεις στο Συμβούλιο. Δυστυχώς, δεν ήμασταν σε θέση να το κάνουμε, διότι αναγκασθήκαμε να υποχωρήσουμε ενώπιον των απαιτήσεων μίας ορισμένης πολιτικής πραγματικότητας και να εγκαταλείψουμε την τροπολογία την οποία, εντούτοις, είχαμε ψηφίσει κατά την πρώτη ανάγνωση με σκοπό να ασκήσουμε την επιρροή μας στη διαδικασία διαπραγμάτευσης και να επιτύχουμε, έτσι, μία αξιόπιστη διοργανική συμφωνία, δηλαδή μία διοργανική συμφωνία στην οποία θα ενεπλέκετο και το Συμβούλιο.
<P>
Αυτή είναι η κατάσταση. Προσωπικά, λυπούμαι για το γεγονός ότι, θολωμένοι από μία διαμάχη η οποία, αν και σχετικά σημαντική για την καλή λειτουργία του θεσμικού οργάνου, παραμένει, κατά τη γνώμη μου, αρκετά στείρα από πολιτικής άποψης, παραμελήσαμε κάπως την πραγματική θεσμική συζήτηση με το Συμβούλιο. Το αποτέλεσμα είναι ότι βρισκόμαστε στο στάδιο της έγκρισης ενός προϋπολογισμού σε δεύτερη ανάγνωση, ο οποίος, εάν όλα σταθμισθούν σωστά, λαμβάνει περισσότερο υπόψη - και το λέω ειλικρινά - τις σημερινές ανησυχίες του Συμβουλίου, παρά τις ανησυχίες του Κοινοβουλίου. Τις θυσιάσαμε στον βωμό μίας άλλης συζήτησης. Θα δούμε εάν η τακτική αυτή, την οποία επέλεξαν όσοι από τους συναδέλφους μας θέλησαν, το επαναλαμβάνω, να τοποθετήσουν μία άλλη συζήτηση στο επίκεντρο των προβληματισμών του Κοινοβουλίου, ήταν η ορθή.

<SPEAKER ID=115 LANGUAGE="FR" NAME="Fabre-Aubrespy">
Κυρία Πρόεδρε, κύριε Επίτροπε, κύριε Προεδρεύοντα του Συμβουλίου, αγαπητοί και ευάριθμοι συνάδελφοι, για πρώτη φορά εδώ και τέσσερα έτη συμφώνησα, στην Επιτροπή Προϋπολογισμών, με τη θέση του προέδρου Samland, απορρίπτοντας το σχέδιο που μας υποβλήθηκε. Δεν είμαι βέβαιος, για να πω την αλήθεια, ότι το έκανα για τους ίδιους λόγους: ο Πρόεδρος της Επιτροπής Προϋπολογισμών απέρριψε το σχέδιο γιατί δεν ήταν ικανοποιημένος με τους όρους υπό τους οποίους αποσύρθηκε η στρατηγική τροπολογία, κι εγώ το απέρριψα, παρά το γεγονός ότι η στρατηγική τροπολογία είχε αποσυρθεί.
<P>
Πράγματι, κατά την πρώτη ανάγνωση, είχα καταγγείλει το γεγονός ότι, αυξάνοντας τεχνητά τον προϋπολογισμό σε 1, 17 % του ΑΕΠ, κρατούσαμε ομήρους τους φορολογούμενους των κρατών μας, και είχα επισημάνει το παιχνίδι της Επιτροπής Προϋπολογισμών. Λοιπόν, το παιχνίδι απέτυχε. Η Νομική Υπηρεσία δικαίως δήλωσε ότι η στρατηγική τροπολογία δεν ήταν σύμφωνη προς τους δημοσιονομικούς κανόνες, προς τις δημοσιονομικές αρχές της ειδικότητας και της ειλικρίνειας.
<P>
Τότε το Συμβούλιο μας επαναφέρει στη λογική, και μάλιστα - οφείλουμε να ομολογήσουμε - χωρίς μεγάλες υποχωρήσεις. Έτσι, δεν δέχθηκε να συζητήσει με το Ευρωπαϊκό Κοινοβούλιο για τις υποχρεωτικές δαπάνες. Απλώς αποδέχθηκε το ενδεχόμενο μιας κάποιας ευελιξίας και απλώς αποδέχθηκε την ιδέα να αποφανθεί ενδεχομένως βάσει πλειοψηφίας, να εφαρμόσει, δηλαδή, τελικά τη Συνθήκη. Προκειμένου η Ομάδα μας να υπερψηφίσει τον προϋπολογισμό που προτείνεται σε δεύτερη ανάγνωση από το Συμβούλιο, θα πρέπει αυτός να εγκριθεί με τους όρους και σύμφωνα με τα ποσά που έχουν καθορισθεί εκεί. Σε αντίθετη περίπτωση, θα καταψηφίσουμε το σχέδιο της δεύτερης ανάγνωσης.

<SPEAKER ID=116 NAME="Samland">
Κυρία Πρόεδρε, κυρίες και κύριοι, κύριε Fabre-Aubrespy, η Ομάδα σας ποτέ δεν διακρίθηκε για κάποια παρέμβαση συμβάλλουσα στη διαμόρφωση της συζήτησης. Έτσι, ούτε η σημερινή σας στάση με εκπλήσσει.
<P>
Δεύτερον, όσον αφορά το ζήτημα του καλλιεργούμενου πνεύματος, πραγματικά θέλω να του αφιερώσω ένα λεπτό. Πιστεύω ότι πραγματικά επετεύχθη η δημιουργία μιας διαδικασίας προσανατολισμένης στη συνεργασία μεταξύ Συμβουλίου και Κοινοβουλίου, με την υποστήριξη της Επιτροπής, όχι μόνο από την έναρξη της αυστριακής προεδρίας - οι δάφνες θα ήταν υπερβολικά πολλές - αλλά ήδη από την λουξεμβουργιανή και την προηγούμενη προεδρία. Για παράδειγμα, η ad hoc διαδικασία στον γεωργικό τομέα δεν δημιουργήθηκε αυτόν τον χρόνο, παρά τον προηγούμενο, όμως εφαρμόσθηκε με επιτυχία κι εφέτος.
<P>
Δεύτερον: αγαπητή Προεδρία του Συμβουλίου και αγαπητό Συμβούλιο γενικά, αυτό δεν είναι κάτι για το οποίο πρέπει να είσαστε υπερήφανοι. Διακινδυνεύσατε να λύσετε μονομερώς τη διοργανική συμφωνία, σε περίπτωση που δεν θα είχαμε καταλήξει σε συμφωνία κατά τη δεύτερη ανάγνωση. Γιατί η εξαγγελία σας ότι, σε περίπτωση αποδοχής του στρατηγικού σχεδίου τροποποίησης, θα δηλώνατε εδώ ότι ξεπεράστηκε το ανώτατο όριο δεν σημαίνει παρά τη λύση από την πλευρά σας της διοργανικής συμφωνίας, καθότι στην εν λόγω συμφωνία προβλέπεται ρητά ότι τα εκεί καθορισμένα ανώτατα όρια για τις δαπάνες γίνονται ταυτόχρονα αποδεκτά και από σας κατά τον καθορισμό του μέγιστου ποσού. Δεν ήσασταν διατεθειμένοι για κάτι τέτοιο. Μπορείτε να μας αναγνωρίσετε ως επίτευγμα ότι εμείς ήμασταν διατεθειμένοι, παρά τα πενιχρά αποτελέσματα της τελευταίας εβδομάδας, να καταλήξουμε σε συμβιβασμό, γιατί ασφαλώς μια δική σας δήλωση ότι δεν αποδέχεστε το ανώτατο όριο δεν θα αποτελούσε για το Κοινοβούλιο μια πρόσκληση να διαπραγματευθεί μαζί σας κατά το επόμενο τρίμηνο τη διοργανική συμφωνία για το διάστημα 2000-2006, για να μιλάμε εδώ ξεκάθαρα.
<P>
Ο τρόπος με τον οποίο ξεγλιστρήσατε από τη δύσκολη θέση δεν είναι ικανοποιητικός, και πρέπει να το πω ανοιχτά. Γιατί, μετά από τόσες συνομιλίες και διαπραγματεύσεις με τους Αυστριακούς, το μόνο που μπορώ να πω είναι ότι περίμενα περισσότερα από όλα αυτά. Εδώ έχει δίκιο ο κ. Fabre-Aubrespy. Τα αποτελέσματα είναι εξαιρετικά πενιχρά. Σε τρεις μήνες θα πρέπει να αναπληρώσουμε πολλά, να κάνουμε όλα όσα δεν κάναμε τώρα. Γιατί μπορείτε να θεωρήσετε δεδομένο - το λέω εδώ απολύτως ξεκάθαρα - ότι το Ευρωπαϊκό Κοινοβούλιο δεν πρόκειται να εγκρίνει ξανά καμία διοργανική συμφωνία που θα περιορίζει τα περιθώρια που έχει για απόλυτη ευελιξία βάσει του άρθρου 203.
<P>
Αγαπητή Προεδρία του Συμβουλίου, πρέπει να ενδιαφέρεστε για τη νέα αυτή δημοσιονομική προοπτική, γιατί διαφορετικά το Σώμα αυτό θα καλείται κάθε φορά να ορίζει το μέγιστο ανώτατο όριο δαπανών του εκάστοτε προϋπολογισμού, μόνο και μόνο για να διασφαλίσει ότι οι δαπάνες δεν θα πέσουν τον επόμενο χρόνο. Ως προς αυτό, αγαπητοί συνάδελφοι, αγαπητή Προεδρία του Συμβουλίου, επρόκειτο για ένα βήμα προς τη σωστή κατεύθυνση, όμως θα μπορούσε να πει κανείς ότι ήταν ένα άλμα, ένα πολύ μικρό άλμα. Θα ήθελα, πάντως, να ευχαριστήσω θερμά όλους εκείνους που υποστήριξαν με τη συνεργασία τους τις διαβουλεύσεις για τον προϋπολογισμό. Ένας βασικός λόγος που το κάνω είναι ότι αυτός είναι ο τελευταίος γενικός προϋπολογισμός που επεξεργάζομαι ως Πρόεδρος της Επιτροπής Προϋπολογισμών και βουλευτής του Ευρωπαϊκού Κοινοβουλίου. Πάντως, εύχομαι από τώρα καλή επιτυχία στους συναδέλφους που μελλοντικά θα πρέπει να συνεχίσουν τον προϋπολογισμό. Θα βαδίσω, βέβαια, μαζί σας ένα μέρος του δρόμου αυτού - μη φοβάστε, θέλω να βάλω κι εγώ τη σφραγίδα μου στην Ατζέντα 2000, ώστε να θυμόσαστε για άλλα επτά χρόνια τη συνεργασία μου. Τους περιμένει πάρα πολλή δουλειά. Να θυμάστε πάντα ότι η συζήτηση του προϋπολογισμού σημαίνει στην πραγματικότητα να κάνει κανείς πολιτική στο Ευρωπαϊκό Κοινοβούλιο. Η κυρία Mόller είπε σήμερα το πρωί ότι η απαλλαγή είναι η ώρα του Κοινοβουλίου. Ως προς τον προϋπολογισμό, κάθε χρόνο είναι η ώρα του Κοινοβουλίου.
<P>
(Χειροκροτήματα)

<SPEAKER ID=117 LANGUAGE="PT" NAME="Pimenta">
Κυρία Πρόεδρε, αγαπητοί συνάδελφοι, αντιμετωπίζουμε με κάποια επιφύλαξη αυτή την τελική ψηφοφορία σχετικά με τον προϋπολογισμό του 1999. Κατά την πρώτη ανάγνωση, τον Οκτώβριο, το Ευρωπαϊκό Κοινοβούλιο επιτέλεσε ένα θετικό έργο, επαναφέροντας μια σειρά αναγκαίων πιστώσεων για τη χρηματοδότηση ορισμένων από τα κυριότερα προγράμματα που αφορούν την περιφερειακή και κοινωνική ανάπτυξη, την καταπολέμηση της ανεργίας, την προστασία του περιβάλλοντος και την παροχή ανθρωπιστικής βοήθειας.
<P>
Χάρη στις προσπάθειες της εισηγήτριας, της κ. Barbara Dόhrkop Dόhrkop, εγκρίναμε τότε τη σύσταση ενός στρατηγικού αποθεματικού, με το οποίο ο συνολικός προϋπολογισμός του 1999 ανήλθε σε ύψος που πλησίαζε περισσότερο το προβλεπόμενο, ούτως ώστε το ενδεχόμενο σημείο εκκίνησης για την κατάρτιση του προϋπολογισμού του 2000 να τεθεί σε πιο ρεαλιστικά μεγέθη, εν όψει της πρόκλησης που αντιπροσωπεύουν το ευρώ, η διεύρυνση, καθώς και η αντιμετώπιση των παλιών προβλημάτων που σχετίζονται με την ανισότητα μεταξύ πλουσίων και φτωχών περιφερειών της Ευρώπης.
<P>
Δυστυχώς, το Συμβούλιο δεν αποδέχθηκε τη σύσταση του στρατηγικού αποθεματικού, γεγονός που διαμορφώνει ένα κλίμα αβεβαιότητας για το μέλλον. Όσο για την κατηγορία 2 των διαρθρωτικών ταμείων, το Συμβούλιο φαίνεται να αγνοεί ότι έχουν σημειωθεί πολύ σημαντικές καθυστερήσεις σε επίπεδο πληρωμών. Όσον αφορά κάποια σχέδια τα οποία έχουν περατωθεί, διαπιστώνουμε μια κατάσταση απουσίας πληρωμών, η οποία είναι απαράδεκτη και πλήττει την αξιοπιστία της Ευρωπαϊκής Ένωσης. Τον Ιανουάριο του τρέχοντος έτους χρειάστηκε να χρησιμοποιήσουμε 230 δισεκατομμύρια εσκούδος (1, 17 δισεκατομμύρια Ecu) από πιστώσεις του προϋπολογισμού του 1998 για καταβολή πληρωμών που θα έπρεπε να είχαν εξοφληθεί το 1997. Επειδή το βαλάντιο δεν έφθανε, καλύψαμε απλώς μερικές τρύπες και αφήσαμε τα χοντρά απ' έξω. Καθ' όλη τη διάρκεια της φετινής χρονιάς, η Επιτροπή επιδόθηκε σε ακροβασίες για να εξοφλήσει τα καθυστερούμενα, και, παρ' όλα αυτά, δεν κατάφερε να λύσει το πρόβλημα. Με ποια λογική, λοιπόν, ορισμένοι επιδιώκουν σήμερα να περικόψουν ή να μεταφέρουν σε αποθεματικό κονδύλια τα οποία ήδη τώρα λείπουν;
<P>
Κατά τα άλλα, δυο λόγια μόνο για να εκφράσω τις ανησυχίες μας για την κακοδιαχείριση του προγράμματος χορήγησης ενίσχυσης στη Ρωσία - συγκεκριμένα του TACIS - και τις αμφιβολίες μας σχετικά με τους στόχους και τα αποτελέσματα της προτεινόμενης επισιτιστικής βοήθειας.
<P>
Τελειώνοντας, θα επιθυμούσα να εκφράσω την υποστήριξη της αντιπροσωπείας μας στη συγκρότηση πιο αυστηρών μηχανισμών, με σκοπό την καταπολέμηση της απάτης και της μη ορθής χρησιμοποίησης του δημοσίου χρήματος.

<SPEAKER ID=118 LANGUAGE="FI" NAME="Virrankoski">
Αξιότιμη κυρία Πρόεδρε, πρώτα απ' όλα θέλω να ευχαριστήσω τους εισηγητές του προϋπολογισμού, την κυρία Dόhrkop Dόhrkop και τον κύριο Viola για το εξαιρετικής ποιότητας έργο τους. Ομοίως, θέλω να εκφράσω τις θερμές μου ευχαριστίες στον πρόεδρο της Επιτροπής Προϋπολογισμών κύριο Samland, ο οποίος ηγήθηκε της εν λόγω επιτροπής με σχεδόν θρυλικό τρόπο. Θέλω επίσης να ευχαριστήσω τον αρμόδιο για θέματα προϋπολογισμού Επίτροπο κύριο Erkki Liikanen για την καλή συνεργασία του με το Κοινοβούλιο.
<P>
Ο προϋπολογισμός του επομένου έτους διαμορφώνεται τελικά με αρκετή ομοφωνία, χωρίς πολύ μεγάλες διαφωνίες μεταξύ Κοινοβουλίου, Επιτροπής και Συμβουλίου. Ο εν λόγω προϋπολογισμός είναι αρκετά αυστηρός και η αναλογία του σε ποσοστό ΑΕΠ είναι μόνο 1, 1 %, τη στιγμή που το ανώτατο όριο ανέρχεται στο 1, 27 %. Προσωπικά, είμαι ικανοποιημένος για το γεγονός ότι από τις πιστώσεις του προγράμματος TACIS δεν ενεγράφησαν στο αποθεματικό τα 130 εκατ. ευρώ τα οποία είχαν προγραμματιστεί, επειδή αυτή η ενέργεια θα παρέλυε αυτό το σημαντικό πρόγραμμα και θα έθετε σε κίνδυνο, μεταξύ άλλων, τα μέτρα για τη βελτίωση της πυρηνικής ασφάλειας.
<P>
Αυτός ο προϋπολογισμός της ΕΕ είναι ο τελευταίος γι' αυτή την περίοδο προγραμματισμού. Για την κατάρτιση του επόμενου προϋπολογισμού θα πρέπει να τεθούν στο τραπέζι των διαπραγματεύσεων, τόσο οι δημοσιονομικές προοπτικές, όσο και η διοργανική συμφωνία. Με αυτά συνδέεται άρρηκτα και το ζήτημα της ρύθμισης της δημοσιονομικής βάσης της ΕΕ, οπότε στη συζήτηση προστίθεται και το θέμα των καθαρών εισφορών.
<P>
Η επίλυση των θεμάτων που περιλαμβάνονται στο έγγραφο της Ατζέντας 2000 είναι ζωτικής σημασίας για τους προϋπολογισμούς των επόμενων ετών. Μπορεί να λεχθεί ότι η Ατζέντα 2000 αποτελεί τη μεγαλύτερη διεθνή οικονομική συμφωνία που έχει επιτευχθεί στην Ευρώπη σε καιρό ειρήνης. Ως εκ τούτου, επιβάλλεται να επικεντρωθούμε στην υλοποίηση αυτού του επιτεύγματος. Το χειρότερο που θα μπορούσε να πράξει τώρα το Κοινοβούλιο θα ήταν να καταστήσει την Επιτροπή ανίκανη να λειτουργήσει, αρνούμενο να της χορηγήσει απαλλαγή για τους λογαριασμούς του έτους 1996. Αυτό θα σήμαινε ότι θα είχαμε ένα σπίτι σχεδόν χωρίς οικοδεσπότη, ακριβώς κατά τη διάρκεια των κρίσιμων διαπραγματεύσεων για την Ατζέντα 2000, καθώς και ότι το Κοινοβούλιο θα έμενε χωρίς συνομιλητή κατά τις διαπραγματεύσεις. Γι' αυτόν τον λόγο, ελπίζω να μπορούμε να εξετάσουμε το συγκεκριμένο θέμα, όπως και το προηγούμενο, με πνεύμα καλής συνεργασίας προς το συμφέρον της ΕΕ, και κυρίως προς το συμφέρον των κρατών μελών και των πολιτών της.

<SPEAKER ID=119 NAME="Κακλαμάνης">
Κυρία Πρόεδρε, κυρίες και κύριοι συνάδελφοι, σας υπενθυμίζω ότι η δέσμευση του Συμβουλίου πριν δύο χρόνια, όταν συζητούσαμε τον προϋπολογισμό του 1997, ήταν ότι ο προϋπολογισμός του 1997 θα ήταν ο τελευταίος προϋπολογισμός λιτότητας. Και θυμάμαι τον χαρισματικό Πρόεδρο της Επιτροπής Προϋπολογισμού, τον κ. Samland, στην ομιλία του να κουνάει το χέρι και να τους λέει «προσέξτε μην μας κοροοδέψετε».
<P>
Δυστυχώς, αγαπητέ μου πρόεδρε κ. Samland, φαίνεται ότι μας κορόιδεψαν. «Οπως και πέρσι μας κορόιδεψαν, έτσι και φέτος μας έχουν κοροοδέψει και φθάνουμε έτσι τώρα να συζητάμε για έναν προϋπολογισμό, ο οποίος είναι προσαρμοσμένος στις επιταγές του Συμφώνου Σταθερότητος, είναι υποταγμένος στη υποχρέωση να στηρίξει μία ψεύτικη Οικονομική και Νομισματική «Ενωση, είναι υποταγμένος στις επιταγές των τραπεζιτών, των τραπεζών και των οικονομικών λόμπι και δεν έχει να κάνει τίποτα, μα απολύτως τίποτα, με αυτό που κάποτε εμείς ονειρευόμαστε. Την Ευρώπη δηλαδή, της αλληλεγγύης, την Ευρώπη της εργασίας, την κοινωνική Ευρώπη.
<P>
Και τώρα ξέρω τί θα συμβεί. «Ολοι όσοι μίλησαν, ακόμη και η εισηγήτρια η κ. Dόhrkop, την οποία δεν βλέπω για να την συγχαρώ -φαίνεται ότι και η ίδια βαρέθηκε και βγήκε από την αίθουσα- είπε ότι δεν είναι ευχαριστημένη από τον προϋπολογισμό, και ο κ. Samland τελειώνοντας την ομιλία του το ίδιο είπε, και όλοι όσοι μιλήσατε το ίδιο είπατε, πλην όμως θα ψηφίσετε τον προϋπολογισμό, θα τον ψηφίσετε όπως και πέρσι, όπως τον ψηφίσατε και πρόπερσι. Εγώ όμως, επειδή θέλω να είμαι συνεπής με αυτά που πιστεύω και με αυτά που ψηφίζω, δεν θα δώσω θετική ψήφο στον προϋπολογισμό. Και θα πρέπει οι ψηφοφόροι σας να σας ερωτήσουν, πώς είναι δυνατόν άλλα να υποστηρίζετε, άλλα να λέτε, και άλλα να ψηφίζετε στο τέλος και να βγάζετε ιδεολογικά μανιφέστα εν όψει εκλογών με ψεύτικες υποσχέσεις που ξέρετε ότι δεν μπορείτε να τις ικανοποιήσετε όσο ο προϋπολογισμός μένει στο 1, 10.

<SPEAKER ID=120 LANGUAGE="FI" NAME="Seppδnen">
Αξιότιμη κυρία Πρόεδρε, στο Ευρωπαϊκό Κοινοβούλιο λέγονται πολλά όμορφα λόγια, όμως αυτά δεν επηρεάζουν τον τρόπο με τον οποίο εξελίσσονται τα γεγονότα. Η Επιτροπή Προϋπολογισμών έχει καταδικάσει ρητώς τις αποφάσεις της Επιτροπής Οικονομικής, Νομισματικής και Βιομηχανικής Πολιτικής, της Επιτροπής Απασχόλησης και Κοινωνικών Υποθέσεων, καθώς και της Επιτροπής Περιφερειακής Πολιτικής, σύμφωνα με τις οποίες οι υπάλληλοι θα λάβουν τον μισθό τους για το διάστημα της απεργίας του Μαΐου, όμως, καθώς οι απόψεις του Κοινοβουλίου δεν καταγράφονται στον προϋπολογισμό, η αντίθεσή μας είναι άνευ σημασίας.
<P>
Η καταβολή μισθού για το διάστημα της απεργίας είναι ζήτημα ελάσσονος σημασίας. Αντιθέτως, το λεγόμενο στρατηγικό αποθεματικό, μέσω του οποίου το Κοινοβούλιο επιζητούσε να αυξήσει τις εξουσίες του, ήταν θέμα μείζονος σημασίας. Όμως, το Κοινοβούλιο ηττήθηκε στη διαμάχη του με το Συμβούλιο. Σε τελική ανάλυση, το Κοινοβούλιο εκτελεί πάντοτε ταπεινά τη βούληση της πολιτικής αφρόκρεμας της ΕΕ, χωρίς να συνιστά μοχλό αντίστασης για οποιοδήποτε θέμα.
<P>
Κατά τη διάρκεια της πρωινής συνεδρίασης, το Κοινοβούλιο επέκρινε την Επιτροπή για την αναποτελεσματικότητα του ελέγχου όσον αφορά την οικονομική πολιτική. Σήμερα, όπου σε πολλές παρεμβάσεις διατυπώθηκε η πρόταση να μη χορηγηθεί απαλλαγή στην Επιτροπή, φαίνεται ότι το Κοινοβούλιο θα εγκρίνει με μεγάλη πλειοψηφία την παραχώρηση αγροτικών προϊόντων αξίας 400 εκατ. Ecu για να τα εκμεταλλευθούν οι οργανώσεις της μαφίας στη Ρωσία. Το Ευρωπαϊκό Κοινοβούλιο δεν θέτει όρους για τη χορήγηση αυτής της βοήθειας, ούτως ώστε να καταστεί δυνατή η δέουσα παρακολούθηση πώλησης αυτών των ειδών διατροφής. Κατ' αυτόν τον τρόπο, το Κοινοβούλιο στερεί τον εαυτό του από τα απαιτούμενα όπλα, όταν στο μέλλον θα αναζητά τους ενόχους για τις παρατυπίες σχετικά με τη χορηγούμενη βοήθεια, η οποία αποσκοπεί στη διάθεση στην αγορά των πλεονασμάτων των αγροτικών προϊόντων της ΕΕ. Όταν η επισιτιστική βοήθεια θα καταστεί εμπορεύσιμο είδος στις αγορές της Ρωσίας, όπου δεν υπάρχουν λειτουργικοί μηχανισμοί της αγοράς, τότε θα είναι σαν να πετάμε τα λεφτά των φορολογουμένων.Τις ίδιες επιπτώσεις που θα έχει η πώληση ειδών διατροφής της ΕΕ αξίας 400 εκατ. Ecu θα μπορούσε να επιφέρει η απευθείας χορήγηση στους Ρώσους χρηματικού ποσού ύψους 150 εκατομμυρίων Ecu.
<P>
Σύμφωνα με το σκεπτικό εργασίας του Ευρωπαϊκού Κοινοβουλίου, είναι πιο εύκολο να πετάει κανείς άδικα πολλά λεφτά μονομιάς, παρά να τα πετάει σε μικρές δόσεις. Η Επιτροπή Προϋπολογισμών ελέγχει μόνο αυτές τις μικρές δόσεις.

<SPEAKER ID=121 LANGUAGE="NL" NAME="Van Dam">
Κυρία Πρόεδρε, σε πρώτη ανάγνωση αντιτάχθηκα στο στρατηγικό αποθεματικό ύψους 3, 75 δις ECU. Αποκάλεσα δε την πράξη αυτή «εντελώς λανθασμένο μήνυμα το οποίο οδηγεί σε μεγιστοποίηση των δαπανών από το 1999 και μετά, τη στιγμή που οι δημοσιονομικές προοπτικές έχουν στόχο τον έλεγχο των δαπανών».
<P>
Η Επιτροπή Προϋπολογισμών προτείνει τώρα να καταργηθεί το τεράστιο αποθεματικό. Λογικό, γιατί, εάν συνεχιστεί αυτή η επικίνδυνη πορεία, το Κοινοβούλιο διατρέχει κίνδυνο να καταδικαστεί από το Δικαστήριο. Με ένα τέτοιο πρόσθετο περιθώριο, υπερβαίνουμε αρκετά το μέγιστο ποσοστό αύξησης που ορίζεται στη Συνθήκη. Η υπόσχεση του Συμβουλίου να συμπεριληφθούν στη νέα διοργανική συμφωνία «στοιχεία ευελιξίας» προσφέρει στο Κοινοβούλιο το άλλοθι που χρειάζεται για να ανακαλέσει την απόφασή του.
<P>
Τί κατόρθωσε το Κοινοβούλιο; Το Συμβούλιο δεν ανέλαβε καμία απολύτως δέσμευση όσον αφορά το είδος και το εύρος της ευελιξίας. Θα υπάρξουν δυνατότητες μεταφοράς μεταξύ των διαφόρων θέσεων του προϋπολογισμού; Θα υπάρξει μεγαλύτερη ευελιξία από αυτή που προσφέρουν οι σημερινές δημοσιονομικές προοπτικές; Όλα αυτά είναι εντελώς ασαφή. Παρ' όλα αυτά, το Κοινοβούλιο αρκείται σε αυτή την ισχνή υπόσχεση. Αμφιβάλλω εάν θα πρέπει να εκθέσουμε σε κίνδυνο την αξιοπιστία μας, γι' αυτό και πιστεύω ότι δεν πρέπει να επαναλάβουμε παρόμοια τεχνάσματα.
<P>
Εξάλλου, είμαι της γνώμης ότι ορθώς δεν δόθηκαν από το Συμβούλιο συγκεκριμένες υποσχέσεις. Η κατανομή του δημοσιονομικού πλαισίου σε ανώτατα όρια δαπανών για τις διάφορες κατηγορίες συνέβαλε στην ελεγχόμενη και ισόρροπη ανάπτυξη του προϋπολογισμού. Η δημοσιονομική πειθαρχία προϋποθέτει την αυστηρή τήρηση αυτών των ανωτάτων ορίων. Ωστόσο, για να καθοριστούν οι ετήσιες δημοσιονομικές προτεραιότητες, χρειάζεται ορισμένη ευελιξία. Αυτό, όμως, μπορεί να συμβεί χωρίς τη μεταφορά πιστώσεων μεταξύ κεφαλαίων, την οποία προτείνουν πολλοί βουλευτές του Σώματος. Τα κεφάλαια έχουν αρκετό εύρος για να συμπεριλαμβάνουν τις διάφορες πιστωτικές ανάγκες.
<P>
Έρχομαι, τέλος, στα διαρθρωτικά ταμεία. Στο Εδιμβούργο αποφασίστηκε ότι πρόκειται για την υλοποίηση συγκεκριμένων στόχων. Σήμερα υφιστάμεθα τις συνέπειες της απόφασης αυτής. Αναμένεται ότι στο τέλος της περιόδου προγραμματισμού θα προκύψει ένα σημαντικό πλεόνασμα πιστώσεων χωρίς προορισμό. Πρέπει να βρεθεί μία λύση. Εάν μεταφερθούν οι πιστώσεις στο 2000, όπως προτείνεται από την εισηγήτρια, θα πρέπει να αφαιρεθούν από το οικονομικό πακέτο για την περίοδο 2000 έως 2006.

<SPEAKER ID=122 LANGUAGE="ES" NAME="Colom i Naval">
Κυρία Πρόεδρε, όπως ειπώθηκε και προηγουμένως, αυτός ο προϋπολογισμός είναι σίγουρα ιστορικός, αλλά, κατά τη γνώμη μου, όχι επειδή η κ. Dόhrkop είναι η πρώτη βουλευτής της Ιβηρικής που τελεί γενική εισηγήτρια - μολονότι τη συγχαίρω για το έργο της - ούτε επειδή είναι ο τελευταίος προϋπολογισμός των ισχυουσών δημοσιονομικών προοπτικών 1993-1999 και επειδή πρόκειται να επηρεάσει τις επόμενες - αν φυσικά υπάρξουν, που δεν είναι σίγουρο. Ούτε είναι ιστορικός, κατά τη γνώμη μου, μόνο και μόνο επειδή είναι ο πρώτος προϋπολογισμός σε ευρώ. Όλα αυτά τα γνωρίζαμε ήδη, όταν αρχίζαμε τη διαδικασία του προϋπολογισμού.
<P>
Είναι ιστορικός, κατά τη γνώμη μου, επειδή, στην πορεία αυτής της διαδικασίας προϋπολογισμού, το Συμβούλιο ανέλαβε τη δέσμευση γραπτώς, και σήμερα το πρωί την επανέλαβε και προφορικώς, να τηρήσει τα όσα έχει υπογράψει.
<P>
»Αποσπάσαμε» από το Συμβούλιο μια δήλωση εξαιρετικής σημασίας. Ίσως ορισμένοι να εκπλήσσονται, αλλά είναι η πρώτη φορά σε σαράντα χρόνια που το Συμβούλιο κάνει μονομερή δήλωση ότι θα τηρήσει τις δεσμεύσεις του. Ίσως σε ορισμένους να φαίνεται προφανές και ταυτολογία, αλλά είναι κάτι που δεν έχει ξανασυμβεί στην ιστορία της Κοινότητας.
<P>
Αυτή η δήλωση του Συμβουλίου συνδέεται με το ζήτημα της ευελιξίας των μελλοντικών δημοσιονομικών προοπτικών, τις οποίες θα θέλαμε να υπογράψουμε και να εφαρμόσουμε, αλλά - επαναλαμβάνω - όχι με οποιοδήποτε τίμημα.
<P>
Κυρίες και κύριοι, η βάση της σημερινής διαπραγματευτικής εντολής μου είναι το ψήφισμα της 4ης Δεκεμβρίου 1997. Στο ψήφισμα αυτό το Ευρωπαϊκό Κοινοβούλιο αποφαινόταν υπέρ ορισμένων νέων δημοσιονομικών προοπτικών, κατάλληλων για τις προκλήσεις που πρέπει να αντιμετωπίσει η Ευρωπαϊκή Ένωση κατά τα προσεχή έτη.
<P>
To Koινοβούλιο δέχεται πρακτικά το 1, 27 % ως ανώτατο όριο των ιδίων πόρων και απαιτεί μηχανισμούς ευελιξίας: αφενός, ρήτρες αναθεώρησης των δημοσιονομικών προοπτικών και, αφετέρου, μηχανισμούς που να καθιερώνουν τη δυνατότητα μεταφοράς πιστώσεων μεταξύ των κατηγοριών, καθώς και κινητοποίησης νέων πόρων, όταν είναι απαραίτητο.
<P>
Σε ένα έγγραφο εργασίας πριν από λίγους μήνες επισημαινόταν ότι το πρόβλημα προέρχεται ήδη από το άρθρο 12 της ισχύουσας διοργανικής συμφωνίας, το οποίο προβλέπει την αναθεώρηση των δημοσιονομικών προοπτικών σύμφωνα με τις πλειοψηφίες που προβλέπονται στην παράγραφο 9 του άρθρου 23 της Συνθήκης, αλλά ότι το Συμβούλιο εφάρμοζε την ομοφωνία με μια εσωτερική απόφαση που απαγόρευε οποιαδήποτε ευελιξία.
<P>
Για να τελειώνουμε με αυτή την ακαμψία, παρουσιάζουμε τις τροπολογίες που ονομάσθηκαν στρατηγικές. Με τη συμφωνία της περασμένης εβομάδας μπορούν, κατά την κρίση μου, να αποσυρθούν.
<P>
Σε σχέση με την τροπολογία 708 της πρώτης ανάγνωσης, που αναφέρεται στα διαρθρωτικά ταμεία, πρέπει να επισημάνω ότι είχε κάποια λογική, μια λογική την οποία το Συμβούλιο κατέρριψε. Αφαίρεσε τις πιστώσεις ανάληψης υποχρεώσεων, που ήταν στο αποθεματικό, και τις ενέγραψε στη γραμμή, διατηρώντας, αντίθετα, τη μείωση των πιστώσεων πληρωμών. Ειλικρινά, με αυτούς τους όρους, προτιμώ να επιστρέψω στο προσχέδιο προϋπολογισμού.
<P>
Τί υποτίθεται ότι θα εξοικονομήσουν με αυτό τα κράτη μέλη; Στην καλύτερη των περιπτώσεων, τους τόκους από 500 εκατ. Ecu προς 3 %. Η Γερμανία θα εξοικονομούσε συνολικά 2 με 3 εκατ. Ecu κατά τη διάρκεια του έτους: είναι το μέγιστο που μπορεί να εξοικονομηθεί.
<P>
Μήπως είναι συμβολικό; Προφανώς, αυτό που μετράει είναι οι πιστώσεις ανάληψης υποχρεώσεων, αλλά εξηγήστε μου εσείς, κυρία Πρόεδρε, γιατί μειώσαμε μόνο τις πιστώσεις πληρωμών, που δεν έχουν καμία ουσιαστική επίπτωση. Η ερμηνεία βρίσκεται ήδη στον Tύπο και φαίνεται ότι μπορεί να εξαχθεί από αυτή το συμπέρασμα μιας μείωσης των πόρων των διαρθρωτικών ταμείων. Και, εάν πρόκειται για σύμβολα, κυρία Πρόεδρε, προτιμώ αυτό της αλληλεγγύης.

<SPEAKER ID=123 LANGUAGE="FR" NAME="Bourlanges">
Κυρία Πρόεδρε, είναι μεγάλο πλεονέκτημα να είναι κανείς ο τελευταίος παρεμβαίνων: αυτό μου επιτρέπει να μιλήσω ενώπιον της γενικής εισηγήτριας, η οποία επανήλθε και στην οποία θα επιθυμούσα, ακριβώς, να απευθύνω τα συγχαρητήριά μου. Ο πρώτος λόγος, το αντιλαμβάνεσθε, είναι επειδή κρίνω ότι η ιδιότητα του γενικού εισηγητή αξίζει την υποστήριξη, την εκτίμηση και τον σεβασμό του Σώματος: είναι θέμα αρχής. Ο δεύτερος λόγος, πρέπει να το τονίσω, είναι επειδή η κ. Dόhrkop Dόrhkop κατέδειξε με ιδιαίτερα εντυπωσιακό τρόπο κάτι το ουσιαστικό, ότι, δηλαδή, σε μία δημοσιονομική διαδικασία, οι συμφορές του πολέμου μεταξύ των θεσμικών οργάνων περιορίσθηκαν μόνο μεταξύ του Συμβουλίου, του Κοινοβουλίου και της Επιτροπής. Ορισμένες φορές ήταν κωμωδία, ·δεν ήταν, όμως, αναγκαστικά και τραγωδία. Γι'αυτό, πρέπει να είμαστε ευχαριστημένοι.
<P>
Αποδείξατε, κυρία συνάδελφε, τη δυνατότητα επίτευξης μιας υγιούς συμφωνίας με τον άλλο κλάδο της αρμόδιας για τον προϋπολογισμό αρχής. Η συμφωνία αυτή στηρίζεται σε δύο όρους: αυστηρότητα και ευελιξία. Αυστηρότητα, επειδή είναι ο νόμος των ευρωπαϊκών δημόσιων οργανισμών εδώ και πολλά χρόνια και θα συνεχίσει να είναι για πολλά ακόμη χρόνια. Ευελιξία, επειδή αποτελεί την προϋπόθεση μιας ευφυούς αυστηρότητας. Δεν υπάρχει ευφυής αυστηρότητα χωρίς βέλτιστη κατανομή των πόρων, ούτε βέλτιστη κατανομή των πόρων χωρίς ελεύθερη διάθεση, από την αρμόδια για τον προϋπολογισμό αρχή, λιγοστών πόρων μεταξύ των διαφόρων δυνητικών δαπανών.
<P>
Υπάρχει μεγάλη διαφορά μεταξύ του Συμβουλίου και του Κοινοβουλίου στο θέμα αυτό. Πράγματι, επιδείξαμε αυστηρότητα. Κατά τη διάρκεια των παρελθόντων ετών, δείξαμε ότι είμαστε ικανοί να αναλάβουμε τις υποχρεώσεις μας, γιατί γνωρίζουμε ότι πίσω από τον δικαιούχο των κοινοτικών πιστώσεων υπάρχει, επίσης, ένας φορολογούμενος και ότι πίσω και από τους δύο υπάρχει ένας ψηφοφόρος. Καταδείξαμε, όμως, αυτή την ικανότητα. Φθάνουμε, στο τέλος της κοινοβουλευτικής περιόδου, σε ένα επίπεδο δαπανών πολύ χαμηλότερο από το ανώτατο όριο των «ιδίων πόρων»¨που αποφασίσθηκε στο Εδιμβούργο.
<P>
Αντίθετα, όσον αφορά την ευελιξία, το Συμβούλιο είναι εκείνο που πρέπει να αποδείξει την καλή του θέληση, να αποδείξει τη διάθεσή του για αλλαγή. Ναι, υπάρχει συμφωνία μεταξύ αυστηρότητας και ευελιξίας. Κυρίες και κύριοι του Συμβουλίου, εμείς εκτελέσαμε το έργο μας, και είναι η σειρά σας να εκτελέσετε κι εσείς το δικό σας.

<SPEAKER ID=124 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 9.30 .

<CHAPTER ID=8>
Απολογισμός για το 1998 και ετήσιο πρόγραμμα για το 1999
<SPEAKER ID=125 NAME="Πρόεδρος">
Η ημερήσια διάταξη προβλέπει τη δήλωση της Επιτροπής για τον απολογισμό του 1998 και το ετήσιο πρόγραμμα του 1999.
<P>
Καλωσορίζω τον Επίτροπο κ. Santer, που θα λάβει τώρα τον λόγο. Κύριε Santer, έχετε τον λόγο.

<SPEAKER ID=126 NAME="Santer">
Κυρία Πρόεδρε, κυρίες και κύριοι βουλευτές, το 1999 θα είναι το τελευταίο έτος της παρούσας Επιτροπής και, επίσης, το πρώτο έτος του ευρώ. Θα είναι ένα έτος γεμάτο, επειδή πρέπει να γίνουν πολλά πράγματα, επειδή έχουμε ένα πρόγραμμα με μεγάλο φόρτο και τη σταθερή βούληση να το φέρουμε σε πέρας και επειδή επιθυμούμε να παραδώσουμε στη μελλοντική Επιτροπή τα πάντα εν τάξει.
<P>
Η εσωτερική μεταρρύθμιση της Επιτροπής, για την οποία είχα ήδη την ευκαιρία να σας μιλήσω, αποτελεί για μένα προτεραιότητα και για το 1999, και θα επανέλθω στο σημείο αυτό.
<P>
Το πρόγραμμα εργασίας της Επιτροπής διαρθρώνεται γύρω από τις προτεραιότητες που έθεσα από το 1995, γιατί είναι οι προτεραιότητες των συμπολιτών μας. Δεδομένου ότι το πρόγραμμα εργασίας σας διαβιβάσθηκε πριν από ένα μήνα και είχατε ήδη τη δυνατότητα να το διαβάσετε, θα περιορισθώ σε ορισμένες πολιτικές παρατηρήσεις.
<P>
Αρχίζω με την Ατζέντα 2000.
<P>
Όπως είχα ήδη την ευκαιρία να αναφέρω επανειλημμένα ενώπιον του Ευρωπαϊκού Κοινοβουλίου, το σύνολο των προτάσεων της Επιτροπής έχει τεθεί πλέον επί τάπητος. Συνεπώς, το 1999 θα είναι το έτος της απόφασης. Η έγκριση της Ατζέντας 2000 αποτελεί, βέβαια, έναν φάκελο προτεραιότητας για την ευρωπαϊκή οικοδόμηση, δεδομένου ότι διακυβεύεται η ίδια η κοινοτική δυναμική, τη στιγμή που η νομισματική ένωση τίθεται σε ισχύ και, κυρίως, εν όψει της διεύρυνσης.
<P>
Αντί να κάνουμε εικασίες σχετικά με την ημερομηνία των εν λόγω διευρύνσεων, είναι σημαντικό να καταλήξουμε σε πολιτικές συμφωνίες οι οποίες θα μας επιτρέψουν να τις επιτύχουμε. Η Επιτροπή θα καταβάλει κάθε δυνατή προσπάθεια προκειμένου να προωθήσει μια συμφωνία για την Ατζέντα 2000, σεβόμενη το κοινοτικό συμφέρον, το αργότερο τον Μάρτιο του 1999.
<P>
Θα ήθελα τώρα να αναφερθώ ειδικότερα σε τρία σημεία. Το πρώτο αφορά την πρώτη προτεραιότητά μας, δηλαδή τη μεγέθυνση και την απασχόληση. Την 1η Ιανουαρίου το ευρώ θα τεθεί σε ισχύ στις ένδεκα συμμετέχουσες χώρες. Αυτό συνεπάγεται για το μέλλον εντονότερο συντονισμό των οικονομικών πολιτικών, κυρίως στον φορολογικό τομέα. Το θέμα αυτό συζητήθηκε εκτενώς στο Ευρωπαϊκό Συμβούλιο της Βιέννης και στο Pφrtschach.
<P>
Όσον αφορά την απασχόληση, η στρατηγική που εγκαινιάσθηκε στο Ευρωπαϊκό Συμβούλιο του Λουξεμβούργου εδώ και περισσότερο από έναν χρόνο παρέχει το πλαίσιο για μία ευρωπαϊκή προσπάθεια υπέρ της απασχόλησης, η οποία θα εξακολουθήσει και θα επιταθεί το 1999. Χάρη στη στρατηγική αυτή, τα κράτη μέλη θα μπορέσουν να εντάξουν τις προσπάθειές τους σε ένα κοινό πλαίσιο. Όπως επεσήμανε το Ευρωπαϊκό Συμβούλιο, πραγματοποιήθηκε σημαντική πρόοδος στον τομέα της δημιουργίας θέσεων εργασίας και μείωσης της ανεργίας. Θα επιθυμούσα η εδραίωση της ευρωπαϊκής στρατηγικής να επιτρέψει σε όλους να υλοποιήσουν τις μεταρρυθμίσεις, οι οποίες, σύμφωνα φυσικά με τις εθνικές ιδιαιτερότητες, δημιουργούν πραγματικά απασχόληση.
<P>
Για τον λόγο αυτό, αμέσως από το 1999, η Επιτροπή θα εντείνει τη συγκεκριμενοποίηση της ευρωπαϊκής στρατηγικής. Η κοινή έκθεση που προβλέπεται για το 1999 θα παρουσιάσει μία πρώτη σειρά αποτελεσμάτων αξιολόγησης και θα διατυπώσει προτάσεις κατευθυντηρίων γραμμών για την απασχόληση για το έτος 2000. Εξάλλου, το 1999 η Επιτροπή θα παρουσιάσει μια ανακοίνωση για τη συστηματική συνεκτίμηση των επιταγών της απασχόλησης σε κοινοτικό επίπεδο, όπως απαιτείται από τη Συνθήκη του Αμστερνταμ, σύμφωνα με την τροποποίηση του άρθρου 127.
<P>
Στο ίδιο πνεύμα, η Επιτροπή συμπεριέλαβε στο πρόγραμμα εργασίας της την πρόθεσή της να ενισχύσει, το 1999, την κοινωνική διάσταση της Ένωσης. Θα δώσει έμφαση στην ανάπτυξη πολιτικών με σκοπό τον εκσυχγρονισμό της κοινωνικής προστασίας, την προώθηση της κοινωνικής ένταξης, και την καταπολέμηση των διακρίσεων και της ανισότητας.
<P>
Κυρία Πρόεδρε, το 1999 δίδεται επίσης προτεραιότητα στη δημιουργία του χώρου ελευθερίας, ασφάλειας και δικαιοσύνης. Ο φάκελος «εσωτερικές υποθέσεις και δικαιοσύνη» βρίσκεται πλέον σαφώς επί τάπητος ενώπιον των αρχηγών κρατών και κυβερνήσεων. Στη Βιέννη εγκρίναμε το σχέδιο δράσης που υπεβλήθη από το Συμβούλιο και την Επιτροπή. Ένα έκτακτο Ευρωπαϊκό Συμβούλιο θα πραγματοποιθεί στο Τάμπερε - στο πλαίσιο, συνεπώς, της φινλανδικής προεδρίας - τον Οκτώβριο 1999, το οποίο θα αφιερωθεί στην πρόκληση αυτή και τις συνέπειές της.
<P>
Μετά από την επικύρωση της Συνθήκης του Αμστερνταμ, θα πρέπει να πραγματοποιηθεί, κατά το 1999, πραγματική πρόοδος στους τομείς της δικαστικής και αστυνομικής συνεργασίας και της πολιτικής ασύλου και μετανάστευσης, σε τομείς, δηλαδή, για τους οποίους οι πολίτες των χωρών μας έχουν υψηλές προσδοκίες. Το πρόγραμμα εργασίας για το 1999 περιλαμβάνει την ένταξη του κεκτημένου του Schengen στο κοινοτικό δίκαιο και την αναμόρφωση ορισμένων νομοθετικών μέσων. Η Επιτροπή προτίθεται να αξιοποιήσει στο έπακρο τα νέα προνόμια που της παρέχει η Συνθήκη του Αμστερνταμ.
<P>
Στη συνέχεια, θέλω να αναφερθώ στις προκλήσεις που δημιουργεί η εξέλιξη της διεθνούς συγκυρίας για την Ένωση τη στιγμή του ευρώ και της παγκοσμιοποίησης στον τομέα των εξωτερικών σχέσεων. Το έχω συχνά αναφέρει και επιθυμώ να το επαναλάβω: αισθάνομαι πραγματική απογοήτευση, όταν παρατηρώ τη βραδύτητα της Ένωσης και την ανικανότητά της να αξιοποιήσει το σύνολο του δυναμικού μας. Είμαι ευτυχής για τη συμφωνία αναφορικά με την εξωτερική εκπροσώπηση του ευρώ. Αποτελεί ένα βήμα, όμως ένα βήμα προς τη σωστή κατεύθυνση, προκειμένου να δοθεί απόκριση στην «ανάγκη για Ευρώπη» που απευθύνεται στην Ένωση από το εξωτερικό. Πράγματι, το διεθνές περιβάλλον πλήττεται εδώ και πολλούς μήνες από ταραχές, στις οποίες η Ένωση μπορεί να αποτελέσει πόλο ή και παράγοντα σταθερότητας.
<P>
Στο πλαίσιο αυτό, θα πρέπει να συνεχίσουμε να εμβαθύνουμε τις σχέσεις μας με τις Ηνωμένες Πολιτείες, και ο βασικός στόχος για το 1999 θα είναι η εφαρμογή της διατλαντικής οικονομικής εταιρικής σχέσης. Οι εξελίξεις στη Ρωσία θα τύχουν μεγάλης προσοχής εκ μέρους της Επιτροπής. Θα εξακολουθήσουμε να παρέχουμε βοήθεια στη μεταρρύθμιση και την οικονομική ανάκαμψη, στο πλαίσιο των συμφωνιών εταιρικής σχέσης που έχουμε με τη χώρα αυτή και το σύνολο των νέων ανεξάρτητων κρατών, και κινητοποιώντας τους πόρους του προγράμματος TACIS.
<P>
Θα πρέπει, επίσης, να παραμείνουμε σε επαγρύπνηση έναντι της εξέλιξης της κατάστασης στην Ασία και τη Λατινική Αμερική. Είναι γενικά προφανές ότι η Ένωση θα πρέπει να είναι παρούσα στη συζήτηση για τη μεταρρύθμιση του διεθνούς οικονομικού και χρηματοπιστωτικού συστήματος.
<P>
Αυτό απαιτεί, προφανώς, να μιλάει η Ένωση με μία φωνή. Απαιτεί, επίσης, να θέσει η Ένωση ως στόχο την προώθηση μίας περισσότερο ολοκληρωμένης προσέγγισης των διαφόρων πτυχών της εξωτερικής δράσης της. Η ενίσχυση της συνειδητοποίησης της ανάγκης αυτής μεταξύ των κρατών μελών θα αποτελέσει, εκ νέου, το 1999, μία από τις προτεραιότητες της Επιτροπής. Η Ένωση πρέπει να αξιοποιήσει τη συμπληρωματικότητα μεταξύ των εσωτερικών και εξωτερικών πολιτικών της. Για τον σκοπό αυτό διαθέτει διάφορα μέσα: την κοινή εμπορική πολιτική, την πολιτική στον τομέα της δημόσιας αναπτυξιακής βοήθειας, την ΚΕΠΠΑ. Πρέπει να κάνει πιο συχνή χρήση αυτών των μέσων, να είναι πιο δραστήρια, να αναπτύσσει μεγαλύτερη πολιτική δράση. Ας μη λησμονούμε ότι το 1999 θα είναι το έτος κατά το οποίο θα ορισθεί ο πρώτος ύπατος αντιπρόσωπος της ΚΕΠΠΑ. Πρέπει, επομένως, να ληφθούν όλα τα μέτρα προκειμένου να μπορέσει να ανταποκριθεί πλήρως σε όσα αναμένονται από το αξίωμα αυτό.
<P>
Κυρία Πρόεδρε, πέρα από τους τρεις μεγάλους αυτούς άξονες, θα ήθελα να εμμείνω σε ορισμένους προσανατολισμούς του προγράμματος εργασίας μας για το 1999 οι οποίοι εκφράζουν με συγκεκριμένο τρόπο την τροποποίηση των κοινοτικών πολιτικών ώστε να αντιμετωπίσουν τις ανησυχίες των Ευρωπαίων. Ειδικότερα, θα ήθελα να παραθέσω ορισμένα θέματα προτεραιότητας, που είναι τα εξής:
<P>
εν πρώτοις, η δημόσια υγεία. Η Επιτροπή θα υποβάλει το 1999 ένα νέο πρόγραμμα δράσης με στόχο ένα υψηλό επίπεδο προστασίας της υγείας, - η δεύτερη μέριμνα αφορά την ασφάλεια των ειδών διατροφής. Συστάθηκε η υπηρεσία ειδών διατροφής και κτηνοτροφικών προϊόντων με δεδηλωμένο σκοπό τη συμβολή στην ενίσχυση των ελέγχων στα κράτη μέλη και τις τρίτες χώρες, προκειμένου να διασφαλισθεί η τήρηση της κοινοτικής νομοθεσίας και να δοθούν απαντήσεις στους κινδύνους που συνδέονται με τα είδη διατροφής, - ο τρίτος τομέας αφορά τη συνεκτίμηση των συμφερόντων των καταναλωτών κατά τον καθορισμό και την εφαρμογή των άλλων κοινοτικών πολιτικών, - επιπλέον, η Επιτροπή θα παρουσιάσει ανακοίνωση σχετικά με τα προβλήματα των πολιτών κατά την άσκηση των δικαιωμάτων τους στην εσωτερική αγορά, - τέλος, το περιβάλλον. Η Επιτροπή, τηρώντας τη δέσμευση που ανέλαβε στο Κάρντιφ, θα μεριμνήσει ώστε οι περιβαλλοντικοί προβληματισμοί να ενταχθούν στις σημαντικές προτάσεις του προγράμματος εργασίας, ιδιαίτερα όσον αφορά την Ατζέντα 2000, τις μεταφορές, και την ενέργεια. Πρέπει, επίσης, να συνεχισθεί με αποφασιστικό τρόπο η στρατηγική του Κυότο σχετικά με την κλιματική αλλαγή.Κυρία Πρόεδρε, προκειμένου να προετοιμασθεί η Ένωση για τις εξωτερικές και εσωτερικές προκλήσεις, και ιδιαίτερα για τις προκλήσεις που δημιουργεί η διεύρυνση, πρέπει - και τούτο αναγνωρίζεται από όλους - να προχωρήσουμε με τη μεταρρύθμιση των θεσμικών οργάνων.
<P>
Είναι πλέον σαφέστατο ότι η μεταρρύθμιση αυτή καλύπτει δύο πτυχές. Αφενός, τις κατεξοχήν θεσμικές μεταρρυθμίσεις. Η Επιτροπή έχει ήδη διατυπώσει τις ιδέες της επανειλημμένα σχετικά με το θέμα αυτό, και θα τις διευκρινίσει κατά τη διάρκεια του πρώτου εξαμήνου του 1999. Αφετέρου, τις μεταρρυθμίσεις που δεν απαιτούν καμία τροποποίηση των συνθηκών και μπορούν ήδη από τώρα να αποφασισθούν και να εφαρμοσθούν, προκειμένου να εκσυγχρονισθεί και να βελτιωθεί η αποτελεσματικότητα όλων των κοινοτικών οργάνων. Η προσπάθεια αυτή πρέπει να καταλήξει σε μία πραγματική εσωτερική μεταρρύθμιση όλων των θεσμικών οργάνων ταυτόχρονα, προκειμένου να διασφαλισθεί η συνοχή και η αποτελεσματικότητα του συνόλου. Το 1999 θα αφιερώσω ένα μεγάλο μέρος της δραστηριότητάς μου στη μεταρρύθμιση της Επιτροπής.
<P>
Όπως ήδη είπα ενώπιόν σας, στις 2 Δεκεμβρίου του περασμένου έτους, η Επιτροπή οφείλει να εκσυγχρονισθεί, να προσαρμόσει τις δομές της, να αναθεωρήσει τις μεθόδους εργασίας της και να απλουστεύσει τη διαχείρισή της. Η διαχείριση πρέπει να είναι υπεύθυνη, ελεγχόμενη και αποκεντρωμένη. Γιατί; Επειδή επιδιώχθηκε και επιτεύχθηκε ένας υψηλός βαθμός ολοκλήρωσης που συνεπάγεται μια συνεχή ανάγκη προσαρμογής. Επειδή η επιτάχυνση του κοινοτικού προϊόντος από τα τέλη της δεκαετίας του '80 είχε ως αποτέλεσμα να δοθεί στην Επιτροπή μία ολόκληρη σειρά νέων καθηκόντων, με αποτέλεσμα μια αυταρχική διαχείριση μεγάλων χρηματικών ποσών. Ωστόσο, αυτή η έκρηξη των καθηκόντων δεν συνοδεύθηκε από αντίστοιχη αύξηση των ανθρώπινων πόρων, Αληθεύει εξίσου ότι η αύξηση αυτή των αρμοδιοτήτων συνέβη σε μία εποχή κατά την οποία η κατάρτιση και η εμπειρία όσον αφορά τη διαχείριση των νέων αυτών τομέων δεν είχε ακόμη εδραιωθεί. Επειδή, τέλος, η Επιτροπή είναι μία σχετικά νέα και πολυεθνική διοίκηση, η οποία οφείλει να βελτιώνει συνεχώς τη διοικητική της κουλτούρα. Εξάλλου, διαπιστώνω ότι όλοι οι διεθνείς οργανισμοί αντιμετωπίζουν την ίδια πρόκληση και ότι η Επιτροπή δεν υστερεί από την άποψη αυτή.
<P>
Από την αρχή της εντολής μου ξεκίνησα τις πρωτοβουλίες SEM 2000, δηλαδή της Υγιούς Οικονομικής Διαχείρισης , και MAP 2000, δηλαδή του Εκσυγχρονισμού της Διοίκησης . Οι πρωτοβουλίες αρχίζουν να αποφέρουν τους καρπούς τους, έστω κι αν είναι προφανές ότι δεν θα επιλύσουν όλα τα προβλήματα σε μία ημέρα. Δεν μπορούμε να είμαστε ικανοποιημένοι λέγοντας ότι των διοικητικών ζητημάτων προηγούνται οι πολιτικές αποφάσεις. Είμαι πεπεισμένος ότι θα επιτύχουμε να αξιοποιήσουμε καλύτερα όλες τις ικανότητες και τις δεμεύσεις των υπαλλήλων μας, οι οποίοι προσέφεραν τόσα πολλά στην ευρωπαϊκή οικοδόμηση.
<P>
Προκειμένου να διασφαλισθεί η συνοχή, ένα μέγιστο επίπεδο συνέργιας, και κυρίως η συνέχεια στην προσπάθεια, αποφάσισα, εδώ και μερικούς μήνες, να εντάξω όλες τις δράσεις της Επιτροπής στο πλαίσιο της πρωτοβουλίας «η Επιτροπή του αύριο». Ποιές είναι, όμως, οι βασικές ιδέες της «Επιτροπής του αύριο»; Είναι τρεις: πρώτον, μία σε βάθος θεώρηση του ρόλου και των μελλοντικών αποστολών της Επιτροπής, δεύτερον, υπό το φως αυτής της θεώρησης, επανεξέταση των διαρθρώσεων και της οργάνωσης του θεσμικού οργάνου και, τέλος, εμβάθυνση των μεταρρυθμίσεων στον τομέα της οικονομική διαχείρισης και της διαχείρισης του προσωπικού.
<P>
Κατά το πρώτο εξάμηνο του 1999, θα φροντίσω, όπως ήδη είχα την ευκαιρία να σας πω, να αναπτυχθεί ένα γενικό σχέδιο για την αναδιάρθρωση των χαρτοφυλακίων των Επιτρόπων και της αναδιοργάνωσης των υπηρεσιών, ώστε όλα αυτά να εναρμονισθούν περισσότερο με την εξέλιξη των αποστολών της Επιτροπής, και θα δώσω το σχέδιο αυτό στον νέο Πρόεδρο που θα ορισθεί. Σήμερα διερευνώνται λεπτομερώς οι δραστηριότητες της Επιτροπής, οι πόροι που χρησιμοποιούνται και οι μέθοδοι εργασίας που εφαρμόζονται, προκειμένου να προετοιμασθεί η μεταρρύθμιση. Η διαρθρωτική αυτή μεταρρύθμιση θα επιτύχει, μόνον εάν συνοδεύεται από μία βαθιά αλλαγή της διοικητικής κουλτούρας. Για τον σκοπό αυτό καταρτίζονται δύο κώδικες συμπεριφοράς: ένας δεοντολογικός κώδικας που καθορίζει τους κανόνες συμπεριφοράς των υπαλλήλων και ένας κώδικας που ρυθμίζει τις σχέσεις μεταξύ Επιτρόπων, εκτελεστικών γραφείων και υπηρεσιών.
<P>
Τέλος, θα έχω στη διάθεσή μου το 1999 τα λειτουργικά συμπεράσματα της έκθεσης που κατήρτισε μία ομάδα εξέτασης ίσης εκπροσώπησης σχετικά με την πολιτική του προσωπικού και η οποία αποτελεί σήμερα αντικείμενο εκτεταμμένων διαβουλεύσεων με τους εκπροσώπους του προσωπικού. Η εξέταση αυτή θα εστιασθεί χωρίς αμφιβολία και στα άλλα θεσμικά όργανα, στο μέτρο που θα καταλήξει σε μία μεταρρύθμιση του κανονισμού υπηρεσιακής κατάστασης των υπαλλήλων, που αφορά, προφανώς, το σύνολο των θεσμικών οργάνων.
<P>
Αυτό με οδηγεί σε μία τελευταία παρατήρηση: όλες οι δραστηριότητες που απαρίθμησα προ ολίγου έχουν ήδη δρομολογηθεί. Ορισμένες άρχισαν να έχουν συγκεκριμένα αποτελέσματα, ενώ για τις υπόλοιπες αυτά θα προκύψουν εν καιρώ. Απαιτούν χρόνο και δεν μπορούν να ευοδωθούν χωρίς τη στήριξη του συνόλου των παραγόντων της ευρωπαϊκής οικοδόμησης. Καθένας από εμάς έχει έναν ιδιαίτερο ρόλο. Εύχομαι το έργο αυτό να πραγματοποιηθεί σε ένα πνεύμα διαφάνειας, εμπιστοσύνης, και αμοιβαίου σεβασμού.
<P>
Κυρία Πρόεδρε, κυρίες και κύριοι βουλευτές, ιδού οι βασικοί άξονες του προγράμματός μας για το 1999. Θέλω να προσθέσω μόνο ένα πράγμα: η κοινοτική οικοδόμηση δεν αποτελεί αυτοσκοπό. Η Ένωση νομιμοποιείται στο μέτρο που προσφέρει συγκεκριμένες λύσεις, δημοκρατικές λύσεις σε συγκεκριμένα προβλήματα. Οι χώρες της Ευρώπης αντιμετωπίζουν ορισμένες προκλήσεις τις οποίες δεν μπορούν να επιλύσουν μόνες τους. Καθήκον μας είναι να τις βοηθήσουμε να ανταποκριθούν αποτελεσματικά σε αυτές.
<P>
(Χειροκροτήματα)

<SPEAKER ID=127 LANGUAGE="FR" NAME="Desama">
Κύριε Πρόεδρε, κυρία Πρόεδρε, στο αποκορύφωμα της υπόθεσης Lewinsky, ένας σχολιαστής της αμερικανικής τηλεόρασης είπε: «δύσκολοι καιροί για τον Πρόεδρο»! Θα έλεγα σήμερα, παραφράζοντας τα λόγια αυτά: «δύσκολοι καιροί για την Επιτροπή».
<P>
Και αναφέρομαι αποκλειστικά στη συζήτηση για την απαλλαγή, γιατί ο Τύπος και τα μέσα μαζικής ενημέρωσης προσκομίζουν καθημερινά ορισμένα στοιχεία, κάνουν αποκαλύψεις, εξακριβωμένες ή όχι, σχετικά με δυσλειτουργίες, και μάλιστα, στους κόλπους της Επιτροπής.
<P>
Οι αποκαλύψεις αυτές πλήττουν προφανώς της αξιοπιστία και, συνεπώς, την αποτελεσματικότητα της Επιτροπής. Για τον λόγο αυτό, η Ομάδα του Ευρωπαϊκού Σοσιαλιστικού Κόμματος ζητά επίμονα να υλοποιήσετε, γρήγορα και αποφασιστικά, τις προθέσεις που εκφράσατε όσον αφορά τη μεταρρύθμιση της Επιτροπής, τις μεθόδους εργασίας της, την οργάνωσή της, την ευελιξία των διαδικασιών της και, κυρίως, τα μέσα διασφάλισης της διαφάνειας και του ελέγχου. Γιατί, αληθεύει βέβαια ότι τα δύο θεσμικά μας όργανα πλησιάζουν στο τέλος της αντίστοιχης θητείας τους, αλλά αληθεύει, επίσης, ότι έχουν ακόμη πολύ δρόμο να διανύσουν και ότι, προκειμένου να καταστεί δυνατή η εκτέλεση αυτών των καθηκόντων, έχουμε όλοι μας ανάγκη μία ισχυρή και αποφασιστική Επιτροπή, γιατί το θεσμικό αυτό όργανο αποτελεί, και σήμερα ακόμα, την κινητήρια δύναμη μιας ευρωπαϊκής οικοδόμησης την οποία υπηρετεί πιστά από το 1957.
<P>
Εάν κρίνουμε σήμερα τον απολογισμό του 1998, μπορούμε να παρουσιάσουμε την εικόνα του μισοάδειου ή μισογεμάτου μπουκαλιού. Ας είμαστε δίκαιοι και ας παραδεχθούμε ότι ο νομοθετικός απολογισμός του 1998 είναι σχετικά θετικός, μολονότι υπάρχουν βέβαια δύο ατυχή σημεία. Εν πρώτοις, το γεγονός ότι, κατά την κατάρτιση του νομοθετικού απολογισμού, η Επιτροπή δεν επέμεινε πολύ - ή μάλλον επέμεινε λίγο - στον ρόλο που διαδραμάτισε το Κοινοβούλιο σε αυτό το νομοθετικό έργο χάρη στις προσθήκες και στη συμβολή του. Πιστεύω ότι ο απολογισμός θα ήταν περισσότερο αντικειμενικός, έαν αναφερόταν αυτή η νομοθετική δράση του Κοινοβουλίου, η οποία γίνεται όλο και πιο αποφασιστική, κυρίως μετά από τη Συνθήκη του Μάαστριχτ.
<P>
Το δεύτερο στοιχείο είναι - και αυτό είναι φυσικό - ότι, σε σχέση με το πρόγραμμα εργασίας το οποίο είχε εξαγγελθεί, ορισμένες νομοθετικές προτάσεις δεν υλοποιήθηκαν, και παρέμειναν στο σκοτάδι. Χρειάσθηκε δε να αναφερθεί ο λόγος στο Ευρωπαϊκό Κοινοβούλιο, να αιτιολογηθεί γιατί οι συγκεκριμένες αυτές προτάσεις δεν έφθασαν στο τραπέζι εργασίας, όπως και γιατί οι προτάσεις αυτές που δεν υλοποιήθηκαν το 1998 δεν περιλαμβάνονται ούτε στο πρόγραμμα του 1999! Υπάρχει εδώ μία μορφή ασυνέπειας, πρέπει να παραδεχθούμε, που μας ανησυχεί λίγο και περιμένουμε, προφανώς, τις απαντήσεις σας ως προς το εν λόγω θέμα.
<P>
Πέρυσι, παρουσιάζοντας το πρόγραμμά σας για το 1998, είχατε ανακοινώσει, κύριε Πρόεδρε, την πρόθεση της Επιτροπής να προβαίνει περιοδικά σε αξιολόγηση του ρυθμού προόδου των νομοθετικών εργασιών. Ως προς το συγκεκριμένο σημείο, μείναμε στο περίμενε. Πολύ λίγα πράγματα έγιναν, εν πάση περιπτώσει, πολύ λιγότερα από όσα η Επιτροπή ανέλαβε τη δέσμευση να πραγματοποιήσει. Τέλος, για να τελειώσουμε με το 1998, θα ήθελα ίσως να εμμείνω στο γεγονός ότι, ως θεματοφύλακες των συνθηκών, έχουμε το καθήκον να είμαστε προσεκτικοί μπροστά σε αυτή την ακυβερνησία για την οποία την κύρια ευθύνη φέρει το Συμβούλιο και η οποία οφείλεται στο ότι το Συμβούλιο κρατά, κατά κάποιον τρόπο, στο συρτάρι του και δεν προωθεί ορισμένες νομοθετικές προτάσεις για τις οποίες ενδιαφέρονται η Επιτροπή και το Κοινοβούλιο. Υπάρχει εδώ ένα είδος παράλειψης την οποίο πρέπει να προσέξουμε.
<P>
Μπορούμε, επίσης, να θεωρήσουμε μία άλλη παρέκκλιση στον τομέα αυτό το γεγονός ότι όλο και περισσότερο το Συμβούλιο σφετερίζεται το δικαίωμα να σχολιάζει, κατά κάποιον τρόπο, τις νομοθετικές πράξεις, περιλαμβανομένων κι εκείνων που αποφασίζονται με τη διαδικασία της συναπόφασης, διαμέσου διαφόρων μονομερών δηλώσεων, σαν να ήταν αρμόδιο το Συμβούλιο, και αυτό μόνο, να δημιουργήσει μια κάποια δικαιοδοσία τρίτου βαθμού στην ευρωπαϊκή έννομη τάξη. Συνεπώς, σας ζητώ, κύριε Πρόεδρε, να φροντίσετε ώστε η Επιτροπή να προβεί στις απαραίτητες ενέργειες για να σταματήσει αυτή η πρακτική.
<P>
Ας έλθουμε τώρα στο πρόγραμμά σας για το 1999. Είναι σαφές ότι η πρώτη προτεραιότητα - όπως ανακοινώσατε, κύριε Πρόεδρε, και συμφωνούμε μαζί σας - είναι να επιτύχει η Ατζέντα 2000. Η Ατζέντα 2000 είναι ο απαραίτητος μηχανισμός, χωρίς τον οποίο δεν μπορεί να πραγματοποιηθεί η διεύρυνση της Ευρωπαϊκής Ένωσης σε ένα προβλεπόμενο χρονικό διάστημα. Βεβαίως, αυτή η Ατζέντα 2000 συνδέεται πολύ στενά με τη συζήτηση σχετικά με τις δημοσιονομικές προοπτικές και τη μελλοντική διοργανική συμφωνία η οποία ξεκίνησε προ ολίγου στη συζήτηση για τον προύπολογισμό. Συνεπώς, είναι απολύτως απαραίτητο να συνεργασθούν στενά η Επιτροπή και το Κοινοβούλιο με αποφασιστικό τρόπο, προκειμένου να ολοκληρώσουμε το έργο αυτό που, είναι βέβαια δύσκολο, αλλά οφείλουμε να κληροδοτήσουμε σε όσους θα μας διαδεχθούν.
<P>
Η δεύτερη προτεραιότητα είναι η Συνθήκη του Αμστερνταμ. Είναι αλήθεια ότι ορισμένες χώρες δεν έχουν επικυρώσει ακόμη τη Συνθήκη του Αμστερνταμ, λόγω της βραδύτητας ή της δυσκολίας των θεσμικών τους διαδικασιών. Τελικά, όμως, τίποτα δεν θα εμπόδιζε την Επιτροπή, και τίποτα δεν την εμποδίζει, να ετοιμάσει ήδη από τώρα με αποφασιστικότητα τη θέση σε ισχύ της Συνθήκης του Αμστερνταμ και, κατά συνέπεια, τα μέσα τα οποία θα επιτρέψουν την εφαρμογή της το συντομότερο δυνατόν, μόλις εξασφαλισθεί και η τελευταία επικύρωση. Βέβαια, σκέπτομαι τις νέες νομικές βάσεις τις οποίες απαιτούν ορισμένες νομοθετικές προτάσεις που εκκρεμούν, την προβληματική της δημοσίευσης ή της δημοσιοποίησης των εγγράφων και των πράξεων και την προβληματική, για την οποία θα ομιλήσει σύντομα ο συνάδελφός μου Medina, των εξαιρετικά απομακρυσμένων περιφερειών. Είναι ένα σημείο στο οποίο επιμένουμε επίσης.
<P>
Τέλος, το τελευταίο σημείο, το οποίο για μας αποτελεί προτεραιότητα μεταξύ των προτεραιοτήτων, είναι ο αγώνας τον οποίο πρέπει να διεξαγάγει η Ευρώπη κατά της ανεργίας και του κοινωνικού αποκλεισμού διαμέσου μίας δυναμικής πολιτικής της απασχόλησης. Το σοσιαλιστικό κύμα που κατέκλυσε τις ευρωπαϊκές κυβερνήσεις τα τελευταία χρόνια είναι σαν ένας δυνατός άνεμος που πνέει προς τη σωστή κατεύθυνση. Είναι σημαντικό να ανοίξει τώρα η Επιτροπή όρτσα τα πανιά της, έτσι ώστε οι άνεμοι να φέρουν την Ευρωπαϊκή Κοινότητα όσο το δυνατόν πλησιέστερα στον στόχο αυτό, που είναι κατ' εμάς ουσιώδης, τον στόχο δηλαδή της κοινωνικής Ευρώπης, του αγώνα για την απασχόληση και για την καταπολέμηση του αποκλεισμού.

<SPEAKER ID=128 LANGUAGE="NL" NAME="Oomen-Ruijten">
Κυρία Πρόεδρε, επιτρέψτε μου να αρχίσω ευχαριστώντας τον Πρόεδρο της Ευρωπαϊκής Επιτροπής για την ιδιαίτερη προσπάθεια που κατέβαλε σήμερα να ασχοληθεί με τις ανησυχίες και των δύο θεσμικών όσον αφορά τον τρόπο με τον οποίο συνεργαζόμαστε.
<P>
Το πρόγραμμα εργασιών που συζητάμε σήμερα αποτελεί έκφραση των διοργανικών διαβουλεύσεων μας. Πρόκειται για μία συμφωνία που έγινε κάποτε να καθορίζονται οι πολιτικές προτεραιότητες της Ευρωπαϊκής Επιτροπής, αφού ακουστεί η γνώμη του Ευρωπαϊκού Κοινοβουλίου. Ήταν μία συμφωνία που είχε συναφθεί μεταξύ των δύο θεσμικών οργάνων, η οποία, όπως διαπιστώνω εδώ και μερικά χρόνια, δεν λειτουργεί τόσο καλά, όσο θα έπρεπε. Πέρυσι, όπως ανέφερε ήδη ο κ. Desama, προσπαθήσαμε να βελτιώσουμε την κατάσταση. Είπαμε τότε ότι θα πρέπει να εξετάσουμε μήπως οι εκθέσεις ανά τρίμηνο ή ανά εξάμηνο μας επιτρέπουν να ασχοληθούμε πιο έγκαιρα με αλλαγές που είναι απαραίτητες και που μπορούν να γίνουν με τη σύμφωνη γνώμη του Κοινοβουλίου. Πιστεύω ότι το πρόβλημα δεν ήταν αυτό, αλλά ότι η Επιτροπή δεν έκανε αυτά που υποσχέθηκε. Για το θέμα αυτό ζητώ εξηγήσεις από τον Πρόεδρο της Ευρωπαϊκης Επιτροπής, ενώ θα μπορούσα ενδεχομένως να καταλογίσω και κάποιες ευθύνες σε εμάς του ίδιους, κ. Desama, επειδή θα έπρεπε να είχαμε φροντίσει ώστε η Επιτροπή να τηρήσει πραγματικά τις υποσχέσεις της. Το θέμα της ευθύνης είναι κάτι που πρέπει να απασχολήσει και τις δύο πλευρές, δεδομένου ότι δεν σας υπενθυμίσαμε τις συμφωνίες μας.
<P>
Η σημερινή ομιλία σας ήταν αρκετά σκληρή. Επισημαίνετε εμμέσως ότι κάτι δεν πάει καλά στις σχέσεις των δύο θεσμικών οργάνων. Ήμασταν ανέκαθεν φυσικοί σύμμαχοι όσον αφορά την προβολή και την υπεράσπιση της Ευρώπης. Διαπιστώνω, όμως, ότι, ακριβώς τη στιγμή που θα καθιερωθεί το ευρώ, γεγονός ύψιστης πολιτικής σημασίας, οι σχέσεις μας επιδεινώνονται και μειώνεται η αμοιβαία εμπιστοσύνη. Εάν την παραμονή αυτής της σοβαρότατης πολιτικής απόφασης υπάρχει κάποιο πρόβλημα μεταξύ μας, πρέπει να διερωτηθούμε από κοινού ποιο είναι αυτό και πώς μπορεί να αποκατασταθεί η αμοιβαία εμπιστοσύνη.
<P>
Διαπιστώνω ότι ασκείται κριτική στο Ευρωπαϊκό Κοινοβούλιο. Προσπαθήσαμε να λύσουμε μερικά προβλήματα με το καθεστώς. Διαπιστώνω ότι, όταν διάφοροι υπουργοί επιστρέφουν στα κράτη μέλη από τα οποία προέρχονται, διεκδικούν για τον εαυτό τους την τιμή για όλα τα καλά που πετυχαίνει η Ευρώπη και κατηγορούν την Επιτροπή και το Ευρωπαϊκό Κοινοβούλιο για οτιδήποτε δεν πάει καλά. Αυτό σημαίναι ότι και τα δύο θεσμικά όργανα χρησιμοποιούνται ως αποδιοπομπαίοι τράγοι. Όταν μεθαύριο ψηφίσουμε για τη χορήγηση απαλλαγής για το 1996, ελπίζω, και αναμένω, ότι το αποτέλεσμα θα είναι θετικό για εσάς. Όμως, δεν γνωρίζω τι θα γράψουν την επομένη οι εφημερίδες σχετικά με λάθη που επαναλαμβάνονται. Αυτό σημαίνει ότι πρέπει να προσπαθήσουμε από κοινού να βρούμε λύσεις.
<P>
Κάνατε μερικές προτάσεις με τις οποίες συμφωνώ. Είπατε ότι πρέπει να εκσυγχρονίσουμε την Ευρωπαϊκή Επιτροπή. Όταν αναλαμβάνουμε νέα καθήκοντα, πρέπει να έχουμε και τους ανθρώπους για να τα εκπληρώσουμε. Πρέπει να φροντίσουμε να θεσπιστούν για τους υπαλλήλους μας αδιάβλητες διαδικασίες πρόσληψης και αδιάβλητοι κανόνες που να επιτρέπουν την απόλυσή τους, εάν αυτό είναι απαραίτητο. Αυτό δεν ισχύει μόνο για την Επιτροπή, αλλά και για το Συμβούλιο και το Ευρωπαϊκό Κοινοβούλιο. Παρεμπιπτόντως, στην ομιλία σας δεν αναφερθήκατε καθόλου στο θέμα αυτό.
<P>
Οι κώδικες δεοντολογίας είναι πολύ σημαντικοί και για τα δύο θεσμικά όργανα. Αυτό, όμως, που με ενδιαφέρει βλέποντας τις προτάσεις είναι πώς θα μπορέσουμε από κοινού να ελέγξουμε πραγματικά την κατάσταση, έτσι ώστε να μπορούμε να έχουμε σχέσεις εμπιστοσύνης και τα επόμενα χρόνια και να μην υποχρεωθούμε να συμμετάσχουμε στις εκλογές δηλώνοντας ότι είχε δοθεί σχετική υπόσχεση που δυστυχώς δεν τηρήθηκε. Συνεπώς, από την άποψη αυτή νομίζω ότι έχουμε πολλά να κάνουμε.
<P>
Θα ήθελα ακόμη να αναφερθώ σύντομα σε τρία σημεία. Ανησυχώ για ορισμένα πολιτικά θέματα. Ανησυχώ για την Ατζέντα 2000 και τη σύντομη προθεσμία. Διερωτώμαι μήπως είναι απαραίτητο να συνάψουμε σαφείς συμφωνίες για τα θέματα αυτά. Κατά δεύτερον, ανησυχώ για την ανάπτυξη, την απασχόληση και για όλες τις προσπάθειες στον κοινωνικό τομέα. Πριν λίγο μιλήσατε για τον εκσυγχρονισμό. Έχω την εντύπωση ότι αυτοί που δεν θα απολαύσουν τα οφέλη που θα θέλαμε εμείς να απολαύσουν είναι αυτοί που πρωτοστάτησαν, αυτοί που περνούν καθημερινά τα σύνορα.
<P>
Ανησυχώ για την ασφάλεια του επισιτισμού και για όλα τα σχετικά θέματα. Ένα από τα συμπεράσματα στα οποία καταλήξαμε με αφορμή την κρίση της ΣΕΒ ήταν ότι, στην ουσία, θα πρέπει να υπάρχει και στην Ευρώπη μία υπηρεσία τροφίμων και φαρμάκων. Στον τομέα αυτό γίνονται μισές δουλειές. Ανησυχώ. Δεν ευθύνεστε εσείς για όλα. Ευθύνεται και το Συμβούλιο. Πώς θα αντιμετωπίσουμε την κατάσταση;
<P>
Τέλος, ελπίζω - και πολλά κοινοβούλια διαθέτουν ένα σώμα πρεσβυτέρων ή προέδρων των πολιτικών ομάδων, ή κάτι ανάλογο - ότι, μετά από την ψηφοφορία που θα διεξαχθεί την προσεχή Πέμπτη, θα μπορέσουμε να βρούμε μία καλύτερη μέθοδο για να ελέγχουμε τις κρίσεις, καθώς και ότι εσείς θα συμφωνήσετε με τον Πρόεδρο του Κοινοβουλίου και με τη Διάσκεψη των Προέδρων πως πρέπει να ενεργήσουμε για να μπορέσουμε να συμμετάσχουμε δεόντως στις εκλογές και να μπορείτε κι εσείς να έχετε το κεφάλι ψηλά και κατά το τελευταίο εξάμηνο. Το λέω αυτό, κύριε Πρόεδρε, επειδή είναι επιθυμία τόσο δική μου, όσο και της πολιτικής μου ομάδας.

<SPEAKER ID=129 LANGUAGE="SV" NAME="Thors">
Κυρία Πρόεδρε, σήμερα, μετά τη Διάσκεψη Κορυφής της Βιέννης, η συζήτηση για τα προγράμματα είναι κάπως ανεπίκαιρη. Γνωρίζουμε ότι η Επιτροπή και το Συμβούλιο καταρτίζουν προγράμματα, αλλά πιστεύω ότι είναι πιο σημαντικό να υλοποιηθεί η Ατζέντα 2000 και όλα τα άλλα προγράμματα με την προσθήκη 2000, όπως π.χ. MAP 2000 και SEM 2000, στα οποία αναφέρθηκε και ο Πρόεδρος της Επιτροπής. Πιστεύω ότι, για να φέρουμε σε πέρας μία αξιολόγηση αυτής της περιόδου, είναι σημαντικό να επιτύχουμε ουσιαστικά αποτελέσματα ως προς αυτό το σημείο.
<P>
Ο Πρόεδρος της Επιτροπής ανέφερε κάποιους κώδικες συμπεριφοράς, δεν ειπώθηκε όμως τίποτα για τον κώδικα που αφορά τη συνετή διοικητική πρακτική την οποία έχει εφαρμόσει η Επιτροπή σε ορισμένες περιστάσεις και η οποία θεωρώ ότι θα ήταν πολύ ουσιαστική σήμερα, κατά τη διαμόρφωση π.χ. κανονισμών ακύρωσης και κανονισμών δημοσιότητας, και κατά τον διαχωρισμό της πολιτικής από τη διοίκηση. Είναι θέμα ουσίας, εάν λάβουμε υπόψη την αξιοπιστία μας, την αξιοπιστία όλων μας. Ελπίζω, επίσης, ότι η Επιτροπή, με επικεφαλής τον Επίτροπο κ. Oreja, θα διαμορφώσει γρήγορα τις προτάσεις εκείνες για τους κανονισμούς διαφάνειας που είναι αναγκαίοι για την υλοποίηση της Συνθήκης του Αμστερνταμ. Το επαναλαμβάνω για τρίτη ή πέμπτη φορά σε αυτή την ολομέλεια: η διαφάνεια είναι αυτή που οδηγεί στη μεγαλύτερη αποτελεσματικότητα.
<P>
Περνώ γρήγορα σε ένα άλλο θέμα αυτής της συζήτησης, και συγκεκριμένα στη λειτουργικότητα του ευρώ. Έχω την εντύπωση ότι η εξωτερική μορφή της εκπροσώπησης στην οποία καταλήξαμε δεν αποτελεί καλή συμβιβαστική λύση.
<P>
Ελπίζω, επίσης, να μην οδηγηθούμε σε παλιές λύσεις, όταν τώρα μιλάμε για νέους στόχους σε ό, τι αφορά την απασχόληση στην Ευρώπη. Βλέπω ότι υπάρχει ένας προφανής κίνδυνος να συμβεί κάτι τέτοιο.
<P>
Χάρηκα που ο Πρόεδρος της Επιτροπής ανέφερε ότι θα έχουμε ένα νέο πρόγραμμα για τη λήψη μέτρων στην προώθηση της υγείας. Η απόφαση των υπουργών γεωργίας αυτή την εβδομάδα για την απαγόρευση ορισμένων αντιβιοτικών ήταν πολύ ικανοποιητική. Ελπίζω ότι π.χ. το πρόγραμμα για την υγεία που εξαγγείλατε θα συμπεριλάβει την καταπολέμηση των ανθεκτικών μορφών της φυματίωσης και της σαλμονέλας, οι οποίες προκαλούν πράγματι σοβαρά προβλήματα υγείας τόσο στην ΕΕ, όσο και στις υπόλοιπες χώρες.
<P>
Τέλος, με ιδιαίτερη ευχαρίστηση άκουσα τον Πρόεδρο της Επιτροπής να αναφέρεται στη Διάσκεψη Κορυφής η οποία θα διεξαχθεί στο Tammerfors (Tampere) και θα αφορά την εσωτερική ασφάλεια. Ελπίζω ότι ο Επίτροπος και ολόκληρη η Επιτροπή θα αξιοποιήσουν πλήρως, και στα θέματα του τρίτου πυλώνα, το δικαίωμα ανάληψης πρωτοβουλιών που διαθέτουν, και ότι θα ληφθεί ενεργά υπόψη η σκανδιναβική διάσταση στην πολιτική της Επιτροπής.

<SPEAKER ID=130 LANGUAGE="EN" NAME="Hyland">
Κυρία Πρόεδρε, όσοι από εμάς είναι υπεύθυνοι για την εκπροσώπηση του γεωργικού τομέα των επιμέρους κρατών μελών μας πρέπει να ανησυχούν, αν όχι να έχουν πανικοβληθεί, με τη σοβαρότητα της οικονομικής κρίσης που πλήττει ιδιαίτερα τους κτηνοτρόφους. Αποτυγχάνουμε σε μεγάλο βαθμό στα καθήκοντά μας, εάν δεν μπορούμε να αντιμετωπίσουμε μία κατάσταση εκτάκτου ανάγκης που προκύπτει από ένα άνευ προηγουμένου σύνολο περιστάσεων, το οποίο δεν θα μπορούσε να προληφθεί στο πλαίσιο της μεταρρύθμισης της ΚΓΠ κατά το 1992.
<P>
Ενώ αναγνωρίζουμε το ενδιαφέρον και τις προσπάθειες του Επιτρόπου Fischler για την τροποποίηση των κανονισμών, ούτως ώστε να μετριασθεί η επιβάρυνση των αγροτών, στην πραγματικότητα το βόειο, το πρόβειο και το χοίρειο κρέας πωλούνται σε τιμή κάτω του κόστους ή, στην καλύτερη περίπτωση, με οριακό κέρδος. Η κατάσταση στην Ιρλανδία είναι εξαιρετικά σοβαρή και, εάν δεν σημειωθεί κάποια αύξηση στις τιμές, πολλοί αγρότες δεν θα επιβιώσουν. Κανέναν δεν συμφέρει, ιδιαίτερα δε την Ιρλανδία, με τη μεγαλύτερη εξάρτησή μας από τις εξαγωγές γεωργικών προϊόντων, να έχει περιέλθει η βασική υποδομή του τομέα των τροφίμων - η γεωργική εκμετάλλευση οικογενειακού χαρακτήρα - σε τόσο τρομερό αδιέξοδο.
<P>
Όσον αφορά τον τομέα του πρόβειου κρέατος, η Επιτροπή, ως μέτρο έκτακτης ανάγκης, θα πρέπει να αναστείλει, τουλάχιστον προσωρινά, τον μηχανισμό σταθεροποίησης, προκειμένου να καταστεί δυνατόν για τους Ιρλανδούς παραγωγούς πρόβειου κρέατος, οι οποίοι εγκαταλείπουν την παραγωγή πρόβειου κρέατος σε ανησυχητικό βαθμό, να λάβουν την πραγματική θέση τους στην αγορά. Αυτή η αστάθεια δεν συμφέρει, βεβαίως, μακροπρόθεσμα, το ευρωπαϊκό πρότυπο αγροτικής παραγωγής το οποίο φιλοδοξούμε να προβάλλουμε στο πλαίσιο της Ατζέντας 2000. Προκειμένου να επιβιώσει η γεωργική εκμετάλλευση οικογενειακού χαρακτήρα της Ιρλανδίας στο πλαίσιο του ευρωπαϊκού προτύπου, όπως προβλέπεται στην Ατζέντα 2000, πρέπει να επιτευχθεί μεγαλύτερη αποτελεσματικότητα μέσω συνεργασίας και καλά οργανωμένων εταιρικών σχέσεων. Οι γεωργικές προτάσεις, όπως παρουσιάζονται στην Ατζέντα 2000, δεν είναι ικανοποιητικές, ιδιαίτερα ως προς την προοπτική της Ιρλανδίας. Είναι αδύνατον να αντιμετωπίσουμε το ενδεχόμενο περαιτέρω μειώσεων των τιμών, χωρίς αντίστοιχη αύξηση της άμεσης εισοδηματικής ενίσχυσης από την ΕΕ και τον γεωργικό προϋπολογισμό.

<SPEAKER ID=131 LANGUAGE="FR" NAME="Querbes">
Κυρία Πρόεδρε, θα ήθελα κι εγώ, από την πλευρά μου, να παρέμβω αποκλειστικά σχετικά με τα γεωργικά θέματα, την πρώτη δημοσιονομική πολιτική της Ένωσης και τον φάκελο αποφασιστικής σημασίας της Ατζέντας 2000.
<P>
Κύριε Πρόεδρε της Επιτροπής, πότε θα παραδεχθείτε ότι η μεταρρύθμιση της ΚΓΠ που προτείνετε οδηγεί σε αδιέξοδο; Εν πρώτοις, επειδή εντείνει μία λογική συνεχούς αύξησης της παραγωγικότητας, η οποία δεν ανταποκρίνεται στις ανάγκες των γεωργών, των αγροτών και της ευρωπαϊκής κοινωνίας, όσον αφορά την απασχόληση, την ποιότητα και τη διαφοροποίηση της παραγωγής ειδών διατροφής, την ισόρροπη χρήση γης και τη διεθνή συνεργασία.
<P>
Εξάλλου, το σχέδιο αυτό προεξοφλεί τα αποτελέσματα των διαπραγματεύσεων σχετικά με τον ΠΟΕ και τη διεύρυνση και ζημιώνει περαιτέρω τα συμφέροντα της Ένωσης, ιδιαίτερα με την αποδοχή νέων παραχωρήσεων στις αμερικανικές απαιτήσεις.
<P>
Τέλος, τί μέλλον έχει η μεταρρύθμιση αυτή, όταν στηρίζεται σε δημοσιονομικές προβλέψεις και διεθνείς αγορές οι οποίες έχουν διαταραχθεί από την οικονομική κρίση και τους περιορισμούς της δημοσιονομικής σταθερότητας που συνδέονται με το ευρώ;
<P>
Όλα αυτά εξηγούν τον λόγο για τον οποίο το σχέδιο αυτό απορρίπτεται μαζικά, όχι μόνο από τη μεγάλη πλειοψηφία των εθνικών και ευρωπαϊκών γεωργικών οργανώσεων, αλλά και από την πλειοψηφία του Ευρωπαϊκού Κοινοβουλίου. Δύο φορές το τελευταίο αποφάνθηκε υπέρ ενός διαφορετικού σχεδιασμού της ΚΓΠ, ο οποίος στηρίζεται στην απασχόληση, την προσαρμογή των εισοδηματικών ενισχύσεων και μία ισορροπημένη χωροταξία με σεβασμό της κοινοτικής προτίμησης.
<P>
Η Επιτροπή Γεωργίας μόλις απέρριψε τις προτάσεις μεταρρύθμισης των κοινών οργανώσεων της αγοράς στους τομείς του βοείου κρέατος, του γάλακτος και των δημητριακών, όμως, έως σήμερα, η Επιτροπή αρνείται να ακούσει τα μηνύματα που της στέλνουμε. Όχι μόνο διατηρεί χωρίς να τροποποιήσει αισθητά τα αρχικά σχέδιά της, αλλά επιπλέον επιμένει να διαπραγματεύεται συμφωνίες ελεύθερων συναλλαγών με τρίτες χώρες υπό συνθήκες που συνεπάγονται νέα εξασθένιση της κοινοτικής προτίμησης και του ευρωπαϊκού προτύπου.
<P>
Πότε η Επιτροπή θα αποφασίσει να βγάλει τη μεταρρύθμιση από τη δύσκολη αυτή θέση και να λάβει υπόψη της τις προτάσεις του Ευρωπαϊκού Κοινοβουλίου, ώστε να καταστεί η ΚΓΠ πιο δίκαιη, προς όφελος των γεωργών και όλης της κοινωνίας;
<P>
Τέλος, πώς μπορεί η Επιτροπή να δικαιολογήσει την πρότασή της για την άρση του εμπάργκο σχετικά με το βρετανικό κρέας, τη στιγμή που η πλειονότητα των επιστημόνων είναι πολύ επιφυλακτική και δεν εξασφαλίζονται όλες οι υγειονομικές εγγυήσεις;
<P>
Ιδού ορισμένες παρατηρήσεις και ερωτήσεις σχετικά με τις οποίες θα επιθυμούσα να λάβω απάντηση από την Επιτροπή.

<SPEAKER ID=132 LANGUAGE="FR" NAME="Lannoye">
Κυρία Πρόεδρε, το πλαίσιο στο οποίο εντάσσεται η συζήτησή μας για το 1998 παρουσιάζει ιδιαιτερότητες. Και τούτο για δύο λόγους.
<P>
Εν πρώτοις, γιατί, όπως ήδη τόνισε ο συνάδελφος Desama, μία σοβαρή κρίση εμπιστοσύνης έναντι της Επιτροπής, που ενεπλάκη σε ένα χάος μομφών ή κατηγοριών για κακοδιαχείριση, την εμποδίζει σαφώς να λειτουργεί δυναμικά.
<P>
Ο δεύτερος λόγος αφορά το πολιτικό πλαίσιο. Πράγματι, το 1999 είναι ένα σημαντικό έτος εκλογών, κατά το οποίο οι πολίτες περιμένουν εκ μέρους των διαφόρων πολιτικών δυνάμεων και της Επιτροπής σαφή μηνύματα, προκειμένου να μπορέσουν να αποφασίσουν.
<P>
Τέλος, πρόκειται για ένα έτος κατά το οποίο θα προετοιμασθούν οι νέες διαπραγματεύσεις του Παγκόσμιου Οργανισμού Εμπορίου, η αναθεώρηση της Σύμβασης Λομέ και, τέλος, η έγκριση της Ατζέντας 2000.
<P>
Ιδού, λοιπόν, πολλές προκλήσεις, ιδού ένα δύσκολο πλαίσιο, εντός του οποίου μου φαίνεται ότι αξίζει να δοθούν απαντήσεις σε τρεις ερωτήσεις, τρεις ερωτήσεις τις οποίες θέτουν στους εαυτούς τους πολλοί πολίτες.
<P>
Πρώτη ερώτηση: πού οδεύει η Ευρώπη;
<P>
Δεύτερη ερώτηση: ποιές είναι οι απαντήσεις που δίδει η Επιτροπή και τα διάφορα θεσμικά όργανα ενώπιον των σημερινών προκλήσεων;
<P>
Και η τρίτη ερώτηση: εν όψει της πολιτικής κρίσης, υπάρχουν πρωτότυπες και αξιόπιστες απαντήσεις;
<P>
Αναφορικά με την πρώτη ερώτηση, πού οδεύει η Ευρώπη, κατά τη γνώμη μου υπάρχουν δύο προοπτικές. Είτε η Ευρώπη θα βυθισθεί σε ένα είδος ζώνης ελεύθερων συναλλαγών, χωρίς σημαντικό πολιτικό περιεχόμενο - και, δυστυχώς, πρόκειται για μία προοπτική η οποία υπάρχει κίνδυνος να συγκεκριμενοποιηθεί, εάν, όπως φοβάμαι, η μεταρρύθμιση των θεσμικών οργάνων δεν ανταποκριθεί στο ύψος του προβλήματος - είτε θα επιτύχουμε ένα δημοκρατικό πολιτικό οικοδόμημα, με ένα κοινό σχέδιο για όλους τους Ευρωπαίους, συμπεριλαμβανομένων και εκείνων οι οποίοι πρόκειται να προσχωρήσουν κατά τα επόμενα έτη.
<P>
Σήμερα, δυστυχώς, πρέπει να διαπιστωθεί ότι δεν μιλάμε παρά για τη διεύρυνση. Η Επιτροπή δεν εκφράζεται παρά με τρόπο πολύ τεχνικό σχετικά με τη θεσμική μεταρρύθμιση η οποία μελετάται. Μιλά για τροποποίηση της σύνθεσης της Επιτροπής, για επέκταση της ειδικής πλειοψηφίας, για τη νέα στάθμιση των ψήφων στο Συμβούλιο, δεν υπάχουν, όμως, πολλά πράγματα γι' αυτά που αναμένει ο κόσμος, δηλαδή μία σε βάθος μεταρρύθμιση της Ευρωπαϊκής Ένωσης. Απαιτείται μία νέα Συνθήκη, πολύ πιο φιλόδοξη από τη Συνθήκη του Αμστερνταμ, και, κατά τη γνώμη μου, η Επιτροπή είναι το πλέον αρμόδιο θεσμικό όργανο για να υποβάλει μία πρόταση σήμερα, μερικούς μήνες πριν από τις εκλογές. Διαπιστώνεται σαφώς ότι η απάντηση δεν βρίσκεται, ούτε στον λόγο σας, ούτε στα κείμενα.
<P>
Δεύτερη ερώτηση: ποιές είναι οι κύριες προκλήσεις; Τις αναφέρατε: η παγκοσμιοποίηση, η βιώσιμη ανάπτυξη, οι τεχνολογικές μεταλλαγές, η διεθνής αστάθεια. Εκπλήσσομαι που οι προκλήσεις αυτές παρουσιάζονται σαν να μην αλληλεξαρτώνται και σαν η Ευρωπαϊκή Ένωση να αντιμετωπίζει ένα είδος συμφοράς η οποία έρχεται από αλλού, στην οποία πρέπει να προσαρμοσθούμε όσο το δυνατόν καλύτερα, ελαχιστοποιώντας τις ζημίες στο οικολογικό και κοινωνικό επίπεδο. Η αντίληψη αυτή μου φαίνεται εσφαλμένη και επικίνδυνη και, προσωπικά, πιστεύω ότι η πρόκληση είναι θεμελιώδης, κατά πάσα πιθανότητα δε η κυριότερη. Το ερώτημα είναι εάν η παγκοσμιοποίηση, έτσι όπως προυσιάζεται σήμερα, είναι συμβατή με μία δημοκρατική Ευρωπαϊκή Ένωση η οποία διαθέτει ένα πρότυπο σχέδιο ανάπτυξης, δηλαδή ένα πρότυπο για μία οικολογικά και κοινωνικά βιώσιμη ανάπτυξη. Αυτό δεν είναι δυνατόν στο σημερινό πλαίσιο, επειδή πρέπει να αναπτυχθούν πολλοί μηχανισμοί ρύθμισης των επενδύσεων, του παγκόσμιου εμπορίου, να γίνουν τεχνολογικές επιλογές, κι αυτό είναι το σημείο στο οποίο η Επιτροπή θα πρέπει να παράσχει μία υποτυπώδη τουλάχιστον απάντηση, την οποία δεν βλέπω στο κείμενό σας, ούτε ακούω στις δηλώσεις σας.
<P>
Τέλος, το τρίτο σημείο, αφορά τη διαφάνεια και την εμπιστοσύνη. Εσείς ο ίδιος λέτε ότι δεν μπορούμε να επιτύχουμε αποτελέσματα χωρίς τη συμμετοχή και την εμπιστοσύνη των πολιτών στο δημοκρατικό πρότυπο. Πολλοί συνάδελφοί μου κατήγγειλαν τις δυσλειτουργίες στις σχέσεις Κοινοβουλίου - Επιτροπής, και είναι αλήθεια ότι ακόμα και οι δεσμεύσεις που ανέλαβε ο προκάτοχός σας, κ. Delors, και εσείς ο ίδιος όσον αφορά τις σχέσεις Κοινοβουλίου - Επιτροπής, δεν τήρηθηκαν πάντα, για να μη πω ότι τηρήθηκαν σπάνια.
<P>
Υπό τις συνθήκες αυτές, κύριε Πρόεδρε, πρέπει να παραδεχτείτε ότι είναι δύσκολο να ζητήσουμε την εμπιστοσύνη. Συνεπώς, σας ζητώ μία αντίδραση, σας ζητώ ένα άλμα και, παραφράζοντας ένα διάσημο Βέλγο προκάτοχό μας, τον Paul Henri Spaak, ο οποίος είπε: «δεν είναι πολύ αργά, είναι όμως καιρός», θα ήθελα να επαναλάβω ότι δεν είναι πολύ αργά, έχουμε όμως καθυστερήσει πολύ!

<SPEAKER ID=133 LANGUAGE="DA" NAME="Sandbk">
Κύριε Πρόεδρε, κύριε Πρόεδρε της Επιτροπής υποσχεθήκατε νωρίτερα λιγότερους κανόνες, αλλά, αντιθέτως, καλύτερα επεξεργασμένους κανόνες, πράγμα το οποίο θεωρώ ικανοποιητικό. Απλώς δεν μπορώ να ξέρω αν προτίθεστε να κρατήσετε τον λόγο σας. Κι αυτό, διότι οι τροποποιήσεις των υφιστάμενων οδηγιών, οι προγραμματιζόμενες πράσινες βίβλοι, τα προγράμματα δράσης και οι σημαντικές ανακοινώσεις δεν συμπεριλαμβάνονται στη δήλωση της Επιτροπής. Η πλήρης μορφή - εκείνη που αντιστοιχεί στην προγραμματική ομιλία ενός πρωθυπουργού - ετοιμάστηκε από τη Γενική Διεύθυνση της Επιτροπής, αλλά δεν είναι επίσημη. Αν το ζήτημα αφορούσε την παρουσίαση του νομοθετικού καταλόγου μιας κυβέρνησης, ίσως να μπορούσαμε να αποδεχτούμε την κατάσταση που έχει προκύψει. Οι εκλογείς μπορούν να επιλέξουν να αλλάξουν την περί ης ο λόγος κυβέρνηση στις επόμενες βουλευτικές εκλογές, εάν δεν είναι ικανοποιημένοι με τις επιδόσεις της. Εμείς, όμως, δεν έχουμε τέτοια δυνατότητα, δεδομένου ότι είναι οι υπάλληλοι της Επιτροπής που έχουν το δικαίωμα πρωτοβουλίας στην ΕΕ. Είμαστε, επομένως, της άποψης ότι το δικαίωμα πρωτοβουλίας θα έπρεπε, αντίθετα, να εναπόκειται στα εθνικά κοινοβούλια, και τουλάχιστον θα έπρεπε να παρουσιάζεται γραπτώς μια πλήρης και περιεκτική μορφή στους εκλεγμένους από τον λαό εκπροσώπους.
<P>
Υπό το πρίσμα της συζήτησης για τις συντάξεις, την οποία ήδη διεξάγουμε στη Δανία, θα ήθελα να μάθω, για παράδειγμα, ποιο είναι το ακριβές περιεχόμενο της θέσης της Επιτροπής σχετικά με την πρόταση οδηγίας για τη φορολογική μεταχείριση των συνταξιοδοτικών δικαιωμάτων των μισθωτών και των ελεύθερων επαγγελματιών, όταν μετακινούνται εντός της ΕΕ.

<SPEAKER ID=134 LANGUAGE="ES" NAME="Medina Ortega">
Κύριε Πρόεδρε, το πρόγραμμα της Επιτροπής για το 1999, όπως επισημάνθηκε και προηγουμένως, έχει την ιδιαιτερότητα ότι δεν εφαρμόζεται μόνο ως προς την εξέλιξη των ισχυουσών Συνθηκών, αλλά και ως προς την εξέλιξη της Συνθήκης του Αμστερνταμ του 1997.
<P>
Έχει σημειωθεί ήδη σημαντική καθυστέρηση, πράγμα σύνηθες στη διαδικασία επικύρωσης κοινοτικών συνθηκών, αλλά προβλέπεται ότι η Συνθήκη του Αμστερνταμ θα τεθεί σε ισχύ στις αρχές του επόμενου έτους. Ως εκ τούτου, η Επιτροπή θα πρέπει, προφανώς, να αφιερώσει σημαντικό μέρος των εργασιών της στην προετοιμασία και την εξέλιξη αυτής της Συνθήκης του Αμστερνταμ.
<P>
Σε μία πτυχή έχουν ήδη γίνει μερικά πράγματα, διότι, συγκεκριμένα, στη Σύνοδο Κορυφής του Λουξεμβούργου, τον Νοέμβριο του 1997, για την απασχόληση, η Επιτροπή πέτυχε να αναλάβουν τα κράτη μέλη τη δέσμευση της προσωρινής εφαρμογής των διατάξεων της Συνθήκης του Αμστερνταμ για τον τομέα της απασχόλησης, οπότε η εν λόγω Συνθήκη μπορεί να θεωρηθεί ήδη ισχύουσα ως προς ορισμένες πτυχές, .
<P>
Υπάρχουν, όμως, άλλες πτυχές στις οποίες δεν υπάρχει τέτοια διάταξη και, συγκεκριμένα, ο κ. Desama είχε ήδη την ευγενή καλοσύνη να αναφερθεί στην έκθεσή του σε ορισμένες από αυτές, όπως, για παράδειγμα, στην πτυχή του ειδικού καθεστώτος για τις εξαιρετικά απομακρυσμένες περιφέρειες.
<P>
Η δεύτερη παράγραφος του άρθρου 299 της Συνθήκης του Αμστερνταμ θεσπίζει την άμεση εφαρμογή του συνόλου του κοινοτικού δικαίου στις εν λόγω περιφέρειες. Αναφέρομαι στις Καναρίους Νήσους, τη Μαδέρα, τις Αζόρες και τα γαλλικά υπερπόντια διαμερίσματα.
<P>
Αν η Επιτροπή των Ευρωπαϊκών Κοινοτήτων δεν προετοιμάσει τους ειδικούς κανόνες εφαρμογής, οι περιφέρειες αυτές ενδέχεται να χάσουν το ισχύον ειδικό καθεστώς τους και να υποβληθούν αδυσώπητα στο κοινό κοινοτικό δίκαιο από την πρώτη ημέρα της εφαρμογής της Συνθήκης, πράγμα που θα είχε αρνητικές επιπτώσεις στην ανάπτυξη αυτών των εξαιρετικά απομακρυσμένων περιφερειών της Ευρωπαϊκής Ένωσης.
<P>
Επομένως, πιστεύω ότι είναι σημαντικό, όπως δηλώνεται και στη σχετική πρόταση ψηφίσματος της Ομάδας του Ευρωπαϊκού Σοσιαλιστικού Κόμματος, να συμπεριλάβει η Επιτροπή στο πρόγραμμα εργασίας της για το 1999 ορισμένες ειδικές διατάξεις για την εφαρμογή της παραγράφου 2 του άρθρου 299 στις εξαιρετικά απομακρυσμένες περιφέρειες της Κοινότητας.

<SPEAKER ID=135 LANGUAGE="DE" NAME="Brok">
Κύριε Πρόεδρε, κύριε Πρόεδρε της Επιτροπής, επιτρέψτε μου να αναφερθώ σε ορισμένα σημεία. Πιστεύω ότι είναι σημαντικό να συγκρατήσουμε ότι η Επιτροπή, σε αντίθεση με τις περιόδους ακμής της νομοθεσίας για την εσωτερική αγορά, υποβάλλει μόνο 31 νομοθετικές προτάσεις, από τις οποίες μερικές είναι νέες μορφές υφισταμένων οδηγιών. Αυτό δείχνει ότι φθάνουμε σε μια λογική ανάπτυξη σύμφωνη με το πνεύμα της αρχής της επικουρικότητας, και πιστεύω ότι αυτό θα έπρεπε να το επισημάνουμε κάποτε και δημοσίως, ενώπιον και των κυβερνήσεων.
<P>
Δεύτερον, παρακαλώ την Επιτροπή, όπως άλλωστε εκφράζουμε και στο ψήφισμά μας, να μας ενημερώσει με μεγαλύτερη ακρίβεια για τον λόγο που το Συμβούλιο δεν έχει ακόμη αποφασίσει τελεσίδικα για 181 σχέδια και δεν έχει καταλήξει ακόμη σε κοινή θέση για 85 περιπτώσεις. Πιστεύω ότι ενδεχομένως μπορούμε να φέρουμε μια νέα δυναμική στην εξέλιξη αυτή, αν η Επιτροπή ενημερώνει πιο αναλυτικά το Κοινοβούλιο για τους λόγους του μπλοκαρίσματος στο Συμβούλιο.
<P>
Αυτό καθιστά ήδη φανερό το επόμενο σημείο στο οποίο θα αναφερθώ, δηλαδή το αίτημα για μεγαλύτερη διαφάνεια. Η Επιτροπή συμπεριέλαβε στο πρόγραμμα εργασίας της ως έναν από τους στόχους της τη μεταφορά του κανόνα της διαφάνειας της Συνθήκης του Αμστερνταμ. Νομίζω ότι αυτό είναι ένα ζήτημα πολύ σημαντικό για τη μελλοντική αποδοχή της Ευρωπαϊκής Ένωσης, και θα ήθελα να παρακαλέσω την Επιτροπή κατά τον ορισμό της διαφάνειας, κατά τον ορισμό και την εφαρμογή κανόνων, να έρθει σε επαφή με το Κοινοβούλιο πολύ ενωρίς, δηλαδή, αν είναι δυνατόν, πριν από την δημοσίευση των οδηγιών της, προκειμένου να καταλήξουμε επ' αυτής της βάσης σε κοινές απόψεις. Γιατί εδώ πρόκειται ουσιαστικά και για το πώς μπορούμε να ωθήσουμε το Συμβούλιο σε μεγαλύτερη διαφάνεια μέχρι να καταλήξουμε στη δημιουργία ενός νομοθετικού συμβουλίου. Πιστεύω ότι στο ζήτημα αυτό πρέπει να συνεργαστούμε στενά.
<P>
Με αυτό φθάνω στο επόμενο σημείο, τη μεταφορά της Συνθήκης του Αμστερνταμ. Μέχρι σήμερα, δεν βλέπω να υπάρχουν στη συζήτηση με το Κοινοβούλιο καθόλου προτάσεις της Επιτροπής για τη μεταφορά της κοινής εξωτερικής πολιτικής και της πολιτικής για την ασφάλεια σε συνάρτηση με τη Συνθήκη του Αμστερνταμ, ούτε πληροφορίες για το ποια, για παράδειγμα, πρέπει να είναι η σύνθεση της μονάδας σχεδιασμού. Ίσως μια συζήτηση, ένας διάλογος, να μπορούσε να δημιουργήσει και μια δημόσια συνείδηση, ώστε αυτά να μη συμφωνούνται μόνο μεταξύ των κυβερνήσεων των κρατών μελών. Επίσης, θέλουμε να θίξουμε το θέμα μιας συνεργασίας κατά τη διαδικασία της επόμενης εκλογής της Επιτροπής και ανάλογα θέματα. Ακόμη, θέλουμε να παρακαλέσουμε θερμά την Επιτροπή να εφαρμόσει όσο το δυνατόν περισσότερο από τώρα κανόνες της Συνθήκης του Αμστερνταμ, πριν από την επικύρωσή της, καθώς και να αναλάβει από τώρα πρωτοβουλίες, προκειμένου να μπορέσουν οι τομείς της πολιτικής δικαίου και της εσωτερικής πολιτικής να περάσουν, μετά από μια πενταετή μεταβατική φάση, στη συναπόφαση. Πρέπει να γίνουν από τώρα προετοιμασίες, ώστε να καταστεί δυνατή αυτή η μετάβαση πριν ακόμη από τη σύναψη των συνθηκών για τη διεύρυνση.
<P>
Τέλος, θεωρώ εξαιρετικά σημαντικό να ανταποκριθεί η Επιτροπή στην πρόταση του Κοινοβουλίου για την υποβολή συγκεκριμένων προτάσεων σχετικά με τη νέα θεσμική μεταρρύθμιση. Κατανοώ απόλυτα ότι, εξαιτίας της καθυστέρησης της επικύρωσης της Συνθήκης του Αμστερνταμ, δεν ήταν δυνατόν να τηρηθεί η ημερομηνία του Δεκεμβρίου 1998. Θεωρώ, όμως, ότι είναι απαραίτητο να υποβληθούν προτάσεις τον Μάρτιο του επόμενου έτους, προκειμένου οι προτάσεις αυτές να μπορέσουν να συζητηθούν κατά τη διάρκεια του προεκλογικού αγώνα για τις ευρωεκλογές, ώστε κατ' αυτόν τον τρόπο να τεθεί το ζήτητα αυτό στο επίκεντρο της συζήτησης.

<SPEAKER ID=136 LANGUAGE="ES" NAME="Sierra Gonzαlez">
Κύριε Πρόεδρε, το φετινό νομοθετικό πρόγραμμα θα πρέπει να χρησιμεύσει για να δοθούν απαντήσεις στις ερωτήσεις των πολιτών για θέματα απασχόλησης, κοινωνικής δικαιοσύνης, καθώς και οικονομικής και κοινωνικής συνοχής. Θα πρέπει να χρησιμεύσει για να αποκτήσει η οικοδόμηση του ευρωπαϊκού έργου μεγαλύτερη διαφάνεια και εγγύτητα προς τους πολίτες και για να γίνει πιο προσεκτική απέναντι στην πολιτική συγκεκριμενοποίηση των άμεσων προσδοκιών τους, εκείνων που σχετίζονται με την καθημερινή ζωή και την ευημερία τους.
<P>
Στο πρόγραμμα δεν γίνονται σημαντικά βήματα προς αυτή την κατεύθυνση, αν και εκφράζεται μια σχετική δέσμευση. Για να γίνουν αυτά τα βήματα, είναι απαραίτητο να δοθεί, στο πλαίσιο του προγράμματος, προτεραιότητα στην ενίσχυση της κοινωνικής δικαιοσύνης σε όλα τα επίπεδα, καθώς και στη διαπεριφερειακή αλληλεγγύη, ιδιαίτερα απαραίτητη ετούτη την ευαίσθητη στιγμή, κατά την οποία η προετοιμασία της διεύρυνσης πολλαπλασιάζει τους κινδύνους αύξησης των ανισορροπιών. Έχουν παραβλεφθεί θέματα που θα αποτελούσαν χαρακτηριστικά παραδείγματα της πρόκλησης της συνοχής, όπως συμβαίνει με το καθεστώς των εξαιρετικά απομακρυσμένων περιφερειών.
<P>
Θα ήθελα να επισημάνω, τέλος, ότι το πρόγραμμα αυτό - ένα πρόγραμμα του τελευταίου έτους της παρούσας κοινοβουλευτικής περιόδου - δεν αυξάνει την προσχώρηση των πολιτών στo ευρωπαϊκό έργο και την οικοδόμησή του, η οποία είναι απαραίτητο να επιτευχθεί. Ο κύριος Πρόεδρος της Επιτροπής είπε ότι η ευρωπαϊκή οικοδόμηση δεν είναι σκοπός, αλλά μέσο. Ο σκοπός είναι, φυσικά, η ευημερία των πολιτών, και το πρόγραμμα αυτό είναι απαραίτητο για την επίτευξη αυτού του στόχου, της μεγαλύτερης δημοκρατίας και δικαιοσύνης.

<SPEAKER ID=137 LANGUAGE="DE" NAME="Lukas">
Κύριε Πρόεδρε, θέλω να υπογραμμίσω μια ίσως πολύ μικρή συγκριτικά με το σύνολο, αλλά, κατά τη γνώμη μου, πολύ σημαντική δράση της Επιτροπής, και συγκεκριμένα της Γενικής Διεύθυνσης ΧΧΙΙΙ, που πραγματοποιήθηκε εφέτος. Με προϋπολογισμό 500.000 Ecu, σε συνεργασία με ΜΚΟ και τη βιομηχανία όρυζας, ελήφθησαν συγκεκριμένα και αποτελεσματικά προληπτικά μέτρα κατά του σεξουαλικού τουρισμού και της κακομεταχείρισης των παιδιών. Πρόκειται για ενημερωτικά προβολές σε πτήσεις μεγάλων αποστάσεων, για ενημερωτικά φυλλάδια που διανέμονται σε ταξιδιώτες, και άλλα παρόμοια.
<P>
Αυτό αποτελεί ένα αξιέπαινο, συγκεκριμένο πρώτο βήμα στον αγώνα ενάντια σε μια τρομερή εξέλιξη που ενισχύεται επίσης σημαντικά από την οικονομική και νομισματική κρίση στην Ασία. Ευρωπαίοι τουρίστες έχουν ένα σημαντικό μερίδιο στην εξέλιξη αυτή. Γι' αυτό, παρακαλώ την Επιτροπή να συνεχίσει και να ενισχύσει αυτό το θετικό έργο.

<SPEAKER ID=138 LANGUAGE="FI" NAME="Myller">
Αξιότιμε κύριε Πρόεδρε, δεν μπορώ να αντισταθώ στον πειρασμό να αναφερθώ σε ένα θέμα το οποίο έχει ήδη επισημανθεί εδώ σε ορισμένες παρεμβάσεις, δηλαδή στο βασικό ερώτημα για τον τρόπο προώθησης του εγγράφου της Ατζέντας 2000. Σε αυτό το εγχείρημα η Επιτροπή έχει τη δική της αποστολή, το Κοινοβούλιο τη δική του και το Συμβούλιο τη δική του, αλλά η Επιτροπή δεν θα πρέπει να ξεχνά ότι τα δικά της καθήκοντα είναι ιδιαίτερα σημαντικά. Στην περίπτωση που το συγκεκριμένο θέμα δεν προχωρήσει σύμφωνα με το συμφωνηθέν χρονοδιάγραμμα, αυτό θα έχει ως αποτέλεσμα η επίλυση όλων των υπολοίπων θεμάτων να μεταφερθεί στο άγνωστο μέλλον.
<P>
Όσον αφορά την πολιτική στον τομέα του περιβάλλοντος, πρέπει να πούμε ότι το πρόγραμμα εργασιών της Επιτροπής δεν είναι και από τα πιο φιλόδοξα. Η Συνθήκη του Αμστερνταμ καθιστά υποχρεωτική την ενσωμάτωση των περιβαλλοντικών θεμάτων σε όλες τις πολιτικές της Ευρωπαϊκής Ένωσης, σύμφωνα με τη βασική αρχή της ολοκλήρωσης. Παρ' όλα αυτά, η Ένωση δεν έχει δεσμευθεί να θεσπίσει νομοθετικό πλαίσιο για το συγκεκριμένο θέμα. Υποθέτω, επομένως, ότι η Επιτροπή θα ασχοληθεί με το θέμα και ότι, κατά τη διάρκεια του επόμενου έτους, θα υποβληθεί για εξέταση στο Κοινοβούλιο ένα νομοθετικό πλαίσιο που θα πρέπει να περιέχει ειδικότερα τον τρόπο ενσωμάτωσης των περιβαλλοντικών ζητημάτων στην πολιτική των μεταφορών, της γεωργίας και στα ενεργειακά ζητήματα.
<P>
Η διεύρυνση αποτελεί μία από τις προκλήσεις που πρέπει να αντιμετωπίσουμε με συνολικό και υπεύθυνο τρόπο, και εδώ επίσης τα περιβαλλοντικά ζητήματα συνιστούν ένα πολύ μεγάλο σύμπλεγμα θεμάτων. Ήδη από την αρχή των διαπραγματεύσεων για τη διεύρυνση, στη φάση έναρξης των διμερών διαπραγματεύσεων με τα κράτη μέλη, επιβάλλεται να διευκρινισθεί ότι τα περιβαλλοντικά θέματα δεν θα πρέπει να υπερκαλυφθούν από άλλα ζητήματα, αλλά ότι αυτή τη φορά τα εν λόγω θέματα θα βρίσκονται στο επίκεντρο του ενδιαφέροντος πολύ περισσότερο από ό, τι στο παρελθόν. Ωστόσο, πριν από τη νέα διεύρυνση, η Ευρωπαϊκή Ένωση θα πρέπει να μεριμνήσει για τη συγκεκριμενοποίηση της ιδιαίτερης πολιτικής για τις χώρες του Βορρά, καθώς και για τη δημιουργία μέσων κατά τη διάρκεια του επόμενου έτους, με τα οποία θα προωθηθούν τα θέματα που θα καθιστούν αποτελεσματικότερη την πολιτική στις βόρειες περιοχές της Ευρωπαϊκής Ένωσης.

<SPEAKER ID=139 LANGUAGE="ES" NAME="Salafranca Sαnchez-Neyra">
Κύριε Πρόεδρε, οι στόχοι για το 1999, που είναι ένα έτος μεταβατικό, τόσο για το Ευρωπαϊκό Κοινοβούλιο, όσο και για την Επιτροπή, δεν θα πρέπει να είναι ριζικά διαφοροποιημένοι από εκείνους που εξετάστηκαν στη Σύνοδο Κορυφής της Βιέννης: την καταπολέμηση της ανεργίας, την καθιέρωση του ευρώ και την εδραίωση της εσωτερικής αγοράς και, προπαντός, τις προτάσεις που διατυπώνει η Επιτροπή στην Ατζέντα 2000, για τις οποίες η Επιτροπή θα πρέπει να προσπαθήσει να τύχουν ευνοϊκής αντιμετώπισης στους κόλπους του Συμβουλίου. Στο ίδιο πλαίσιο, θα ήθελα, επίσης, να ζητήσω από την Επιτροπή να δώσει ιδιαίτερη προτεραιότητα στην παρουσίαση ειδικών μέτρων για τις εξαιρετικά απομακρυσμένες περιφέρειες και σε ένα σχέδιο αποκατάστασης και ανοικοδόμησης για τις χώρες της Κεντρικής Αμερικής.
<P>
Είμαστε πολλοί, κύριε Πρόεδρε - θα έλεγα η πλειοψηφία στο Ευρωπαϊκό Κοινοβούλιο - που πιστεύουμε ότι η Επιτροπή δεν είναι ένας Αρειος Πάγος απάτριδων γραφειοκρατών, αλλά ένα βασικό θεσμικό όργανο το οποίο έχει αποκτήσει σημαντικές ικανότητες στον βαθμό ανάπτυξης που έχει φθάσει η διαδικασία της ευρωπαϊκής ολοκλήρωσης.
<P>
Αυτό, όμως, δεν σημαίνει, κύριε Πρόεδρε, ότι η Επιτροπή δεν πρέπει να αλλάξει ορισμένα από τα πρότυπα συμπεριφοράς της. Ο κύριος Santer, στην εναρκτήρια προσφώνησή του, δεσμεύθηκε να εξαπολύσει μια μάχη χωρίς στρατόπεδο κατά της απάτης. Η απάτη πρέπει να καταπολεμηθεί, επειδή, μεταξύ άλλων, υπονομεύει την αξιοπιστία και την εικόνα της Ευρωπαϊκής Ένωσης. Η Επιτροπή πρέπει να συνεργάζεται και να ενημερώνει γρήγορα και αποτελεσματικά το Ευρωπαϊκό Κοινοβούλιο. Ορισμένες υπηρεσίες της Επιτροπής έχουν περιέλθει τον τελευταίο καιρό σε διοικητική παράλυση, η οποία απαιτείται να διορθωθεί επειγόντως. Επίσης επειγόντως απαιτείται μια υγιής πολιτική προσωπικού, που να αποτρέπει τις απογοητεύσεις και να λαμβάνει υπόψη τις θεμιτές προσδοκίες των υπαλλήλων της Επιτροπής. Επικροτώ τα λόγια που είπε σχετικά ο Πρόεδρος της Επιτροπής. Είναι πια καιρός να κάνει η Επιτροπή ή, μάλλον, ορισμένοι Επίτροποι - διότι άλλοι εκτελούν το έργο τους υποδειγματικά, κι αυτό κανείς δεν το θυμάται - όπως είπε και ο κύριος Santer, ένα αποφασιστικό βήμα προς τη σωστή κατεύθυνση, και αυτή η σωστή κατεύθυνση δεν μπορεί να είναι άλλη, κύριε Πρόεδρε, από τη χάραξη μιας πορείας για τη διαδικασία της ευρωπαϊκής ολοκλήρωσης. Αυτή η πορεία πρέπει να διατηρηθεί, όπως ήταν πάντοτε παράδοση, με ανάπτυξη αρμονικής συνεργασίας με το Ευρωπαϊκό Κοινοβούλιο, ώστε οι διχόνοιες του παρόντος να μπορέσουν να αποτελέσουν τις αρμονίες του μέλλοντος.

<SPEAKER ID=140 LANGUAGE="FR" NAME="Martinez">
Κύριε Πρόεδρε, κύριε Πρόεδρε της Επιτροπής, έχουμε την τύχη, χάρη στο πρόγραμμα αυτό, να ασχοληθούμε με πολύ ενδιαφέροντα θέματα. Μέχρι σήμερα, τα ευρωπαϊκά προβλήματα, με τη μεγάλη ενιαία αγορά του 1993, ήταν τεχνικά προβλήματα, προβλήματα νομοθεσίας, ερωτήματα, για παράδειγμα, εάν η νομοθεσία ήταν κατά 80 ή 90 % ευρωπαϊκή ή εθνική. Τέλος, ως κοινοβουλευτικοί, καταπιανόμαστε με πραγματικά θέματα, θέματα στρατηγικής, τα οποία είναι όλα πάρα, μα πάρα πολύ ενδιαφέροντα.
<P>
Το ευρώ: έχουμε βάλει τα στοιχήματα, θα μπορούσα να πω, η ρουλέτα γυρίζει. Δεν γνωρίζουμε, με όλα τα ασύμμετρα σοκ που θα μπορούσαν να παρουσιασθούν, ποιες θα είναι οι συνέπειες, απ' όπου κι αν προέρχονται. Μπορούμε να πιστεύουμε σε θαύματα, και το εύχομαι. Μετά θα έρθει το Πάσχα και, πιθανόν, η ώρα της Ανάστασης.
<P>
Υπάρχει, επίσης, το Αμστερνταμ. Δεν υπήρξατε συνετοί, ή η Συνθήκη αυτή δεν ήταν συνετή, με μια μετανάστευση, τη βρύση ορθάνοιχτη, ένα μεταναστευτικό κύμα. Όλα αυτά επαφίενται σε μία απλή πλειοψηφία! Σε διάστημα πέντε ετών, οι φίλοι μας οι Φινλανδοί και οι Σουηδοί, οι οποίοι προστατεύονται από το κλίμα, προφανώς, δεν είχαν πολλά προβλήματα μετανάστευσης.
<P>
Κατόπιν, υπάρχουν οι διαπραγματεύσεις, ο Παγκόσμιος Οργανισμός Εμπορίου, ο Ορίζοντας 2000. Ελπίζω να έχετε καλύτερη επίδοση σε σύγκριση με την περίοδο των διαπραγματεύσεων της ΓΣΔΕ, κατά την οποία ο κ. Brittan δεν μας άφησε ευχάριστες αναμνήσεις. Όμως ανησυχούμε λίγο, αν ληφθεί υπόψη η συνάρθρωση όλων των ζωνών ελευθέρων συναλλαγών. Επίσης, αυτό το μεγάλο και όμορφο σχέδιο του ανοίγματος στις χώρες της Ανατολικής Ευρώπης, έστω κι εάν φοβόμαστε μήπως οι φίλοι μας οι Πολωνοί και οι Ούγγροι ανέβουν στο καράβι μας. Ύστερα, προβλήματα πιο τεχνικά, προφανώς, αν λάβουμε υπόψη όλους αυτούς τους περιορισμούς που έχετε καθιερώσει και μεγάλες ανησυχίες για την υγεία.
<P>
Σχετικά με τον απολογισμό, Κύριε Santer, δεν θα επιμείνω. Τελικά, δεν είσθε ο πρώτος που κατέχει το αξίωμα αυτό. Παρ' όλα αυτά, υπάρχουν 18 εκατομμύρια άνεργοι. Αυτά τα παιδιά, όπως διάβαζα τις προάλλες στον Τύπο, πεντακόσιες χιλιάδες παιδιά στη Βρετανία κάτω των 12 ετών τα οποία πρέπει να εργάζονται. Έχουμε την εντύπωση ότι διαβάζουμε τους Αθλίους, του Βίκτωρος Ουγκώ. Τελικά, αυτά τα 50 εκατομμύρια αποκλεισμένων, την ύπαρξη των οποίων δεν μπορούμε να αρνηθούμε, και, εξάλλου, θα αφιερώσετε ένα μεγάλο τμήμα του προγράμματος εργασίας σας, το σημείο 3, σε αυτό το διαρκές ακανθώδες θέμα της απασχόλησης.
<P>
Κύριε Santer, προσωπικά πιστεύω ότι, εάν θα θέλατε να σκεφθείτε τα φιλοσοφικά σφάλματα της Επιτροπής, από την αρχή, από τη δεκαετία του '50, θα μπορούσαμε να βρούμε τη σωστή πορεία. Το φιλοσοφικό σφάλμα προέρχεται από τον μαλθουσιανισμό. Στην ουσία, η δέσποζουσα ιδεολογία σας είναι η ιδεολογία της Λέσχης της Ρώμης της δεκαετίας του '60. Κάθε φορά που υπάρχει ένα πρόβλημα, το λύνετε με αρνητικό τρόπο. Ο άνθρακας; Κλείνουμε τα ορυχεία. Ο χάλυβας; Κλείνουμε τα χαλυβουργεία. Μετά κάναμε εισαγωγή από το Βιετνάμ και την Ταϋλάνδη. Τα ναυπηγεία; Κλείνουμε τα ναυπηγεία. Τα νεαρά βόδια; Τα μετατρέπουμε σε άλευρα. Κάθε φορά, υποκύπτετε στον ίλιγγο του μηδενός. Κάθε φορά, η ευρωπαϊκή πολιτική είναι μαλθουσιανική. Κι αυτό έως τα πιο τεχνικά σημεία, όπως το Σύμφωνο της Δημοσιονομικής Σταθερότητας, που αποτελεί σύμφωνο δημοσιονομικής λιτότητας. Η ιδεολογία σας είναι ότι στο μεγάλο τραπέζι της ευρωπαϊκής ανθρωπότητας δεν μπορούμε να καλέσουμε πολύ κόσμο και, συνεπώς, πρέπει να εκδώσουμε δελτία, να παρέχουμε αποζημιώσεις με το δελτίο, να χορηγούμε την κοινωνική προστασία με το δελτίο, να δίδουμε τις ιατροφαρμακευτικές φροντίδες με το δελτίο, να προσφέρουμε την υγεία με το δελτίο. Αυτό έχει τις συνέπειες τις οποίες βλέπουμε.
<P>
Μακάρι να είχατε μία άλλη πολιτική, με άξονα μία διαφορετική φιλοσοφία, τη φιλοσοφία της ζωής, την πίστη ότι η ζωή είναι όμορφη, ότι το αύριο φέρνει το μέλλον, ότι υπάρχουν ανώτερα πράγματα και ότι, εάν περιοριζόμαστε, εάν μαραζώνουμε, φθάνουμε στη σημερινή κατάσταση!
<P>
Μακάρι να θέλατε να θεραπεύσετε τα αίτια, την ανεργία! Δεν είναι ούτε ο καλός Θεούλης, ούτε ο Διάβολος, που δημιουργούν την ανεργία, είναι το παράλογο άνοιγμα των συνόρων, η υπερφορολόγηση, ο παράλογος αγώνας της υπερπαραγωγικότητας, όλα αυτά είναι που προκαλούν την ανεργία ... Μακάρι η Ευρώπη να ήθελε να είναι ευρωπαϊκή! Στο τομέα, για παράδειγμα, της κοινής ευρωπαϊκής πολιτικής ασφαλείας, μακάρι να παύαμε να ευθυγραμμιζόμαστε με τις Ηνωμένες Πολιτείες: τα ανθρώπινα δικαιώματα, το Ιράκ και τα παιδιά του Ιράκ, για παράδειγμα. Η Ευρώπη ταπεινώνεται, αρνείται τον εαυτό της, όταν μεταμορφώνει το Ιράκ σε ένα στρατόπεδο συγκεντρώσεως 18 εκατομμυρίων κατοίκων που πεθαίνουν, χωρίς να υψώνουμε τη φωνή μας κατά του κυρίου Κλίντον και των Ηνωμένων Πολιτειών.
<P>
Στο επίπεδο της χρηματοδότησης - δεδομένου ότι όλα οδηγούν στα οικονομικά - ο κ. Monti μας πρότεινε τετριμμένα πράγματα, τη φορολογία, την αποταμίευση. Μακάρι να είχατε μία μεγάλη φορολογική φιλοδοξία! Να ελαφρύνετε το φορολογικό βάρος της Ευρώπης, να προβλέψετε ένα είδος φορολογικού συντάγματος της Ευρώπης, με ένα ανώτατο όριο υποχρεωτικών φόρων, για να απελευθερωθεί η δυναμικότητα. Κατόπιν, λοιπόν, έχετε όλο το πρόγραμμά σας για την ευρωπαϊκή χρηματοδότηση, είτε με ένα πόρο ΑΕΠ ο οποίος αντικαθιστά τα πάντα, είτε με την ευθυγράμμιση, ή με συγχρηματοδότηση των δαπανών - εξάλλου, κατά λάθος, η Ομάδα μου, αφού τάχθηκε κατά της συγχρηματοδότησης, παρ' ολίγο, λόγω τεχνικού λάθους, να ψηφίσει υπέρ της συγχρηματοδότησης ...Μακάρι να είχατε μία μεγάλη φιλοδοξία, Κύριε Santer, μία μεγάλη φιλοδοξία για μία ευρωπαϊκή Ευρώπη - δεν είμαστε ανόητοι αντιευρωπαίοι, όπως νομίζετε - μακάρι να είχατε μία μεγάλη φιλοδοξία για μία ευρωπαϊκή Ευρώπη, μία Ευρώπη η οποία παύει να είναι μαλθουσιανή και η οποία θέλει να δημιουργήσει γέφυρες προς το μέλλον και είναι πιστή στον εαυτό της: τότε θα μπορούσαμε να συμπορευθούμε, Κύριε Santer. Αυτό είναι το θαύμα των Χριστουγέννων. Χίλια ευχαριστώ.

<SPEAKER ID=141 LANGUAGE="NL" NAME="Van Velzen">
Κύριε Πρόεδρε, στην παρέμβασή μου θα ήθελα κατ' αρχάς να διασυνδέσω το πρόγραμμα εργασιών για το προσεχές έτος με τα αποτελέσματα της Συνόδου Κορυφής του περασμένου Σαββατοκύριακου. Εάν κανείς ασχοληθεί, όπως εγώ κατά κύριο λόγο τα τελευταία χρόνια, με το θέμα της απασχόλησης, η πρώτη εντύπωση που θα αποκομίσει από τα αποτελέσματα είναι ότι πρέπει να είναι εξαιρετικά ικανοποιημένος, γιατί πιστεύω ότι ποτέ δεν διαβάσαμε τόσες σελίδες με στοιχεία που αφορούν το θέμα της απασχόλησης. Ωστόσο, σπανίως διάβασα τόσα πολλά κείμενα όπου το θέμα της απασχόλησης περιγράφεται με τόσο αόριστο τρόπο. Πιστεύω ότι ένα από τα κυριότερα καθήκοντα της Επιτροπής είναι να κρατήσει την Ευρωπαϊκή Ένωση στην πορεία μιας προσπάθειας, όπως αυτή που ξεκίνησε πέρυσι στο Λουξεμβούργο. Ένα από τα σημαντικότερα καθήκοντα της Επιτροπής είναι, κατά τη γνώμη μου, η επιμονή στα συγκεκριμένα σημεία αναφοράς και τους καθορισμένους στόχους. Παρεμπιπτόντως, πρόκειται για μία γραμμή την οποία εγκατέλειψαν λίγο πολύ στις προτάσεις τους. Λυπούμαι, αλλά ελπίζω ότι η κατάσταση θα μπορέσει να βελτιωθεί του χρόνου. Ένας σημαντικός στόχος για το προσεχές έτος, κι αυτό θα μπορούσε κάποτε να έχει ιδιαίτερη σημασία για τις μελλοντικές γενιές, είναι η προώθηση ενός όσο το δυνατόν αποτελεσματικότερου συντονισμού της οικονομικής πολιτικής και της κοινωνικής πολιτικής απασχόλησης, όπου επεισέρχονται διάφοροι παράγοντες. Μπορώ να φανταστώ ότι πρόκειται για ολόκληρη διαδικασία, ελπίζω όμως ότι θα έχει ήδη γίνει μία καλή αρχή πριν από τη Σύνοδο Κορυφής, κατά τη θητεία της γερμανικής προεδρίας.
<P>
Αντιμετωπίζω ένα πρόβλημα. Τώρα που καταφέραμε να μετατρέψουμε το θέμα της απασχόλησης σε ύψιστη προτεραιότητα, έχω την εντύπωση ότι αυτό είναι και το μοναδικό που συμβαίνει στον κοινωνικό τομέα. Ωστόσο, η απασχόληση δεν αποτελεί, ούτε μπορεί να αποτελέσει, πανάκεια. Η κοινωνική πολιτική είναι κάτι περισσότερο από την πολιτική στον χώρο της αγοράς εργασίας. Η κοινωνική ολοκλήρωση, η καταπολέμηση της φτώχειας, που έχει πλέον ενταχθεί στα εθνικά προγράμματα δράσης, συνιστούν επίσης στοιχεία της εισοδηματικής πολιτικής. Είναι ωραίο να μιλάμε για την εργασία και τη φτώχεια, όμως, όταν μιλάμε για την καταπολέμηση της φτώχειας, χωρίς, για παράδειγμα, να υπάρχει μία στοιχειώδης εισοδηματική πολιτική, υπονομεύουμε την ίδια την πολιτική μας, κι ελπίζω η Επιτροπή να μπορέσει να υποβάλει προτάσεις και για τον τομέα αυτό. Κοινωνική πολιτική σημαίνει επίσης θέσπιση νόμων, και στον τομέα αυτό πιστεύω ότι η Επιτροπή υπήρξε ιδιαιτέρως επιφυλακτική τα τελευταία χρόνια. Θα ήθελα να απευθύνω έκκληση να δοθεί του χρόνου μεγαλύτερη προτεραιότητα στη σύγκλιση της κοινωνικής προστασίας στην Ευρώπη και να εξεταστεί εάν το σύστημα που έχουμε αναπτύξει στα πλαίσια της στρατηγικής για την απασχόληση, που είναι συγκεκριμένα μία πορεία στο μέλλον με βάση συγκεκριμένα σημεία αναφοράς και στόχους, θα μπορούσε να αποφέρει θετικά αποτελέσματα και στον τομέα της κοινωνικής σύγκλισης. Στον τομέα της κοινωνικής προστασίας καθηλωθήκαμε για μεγάλο διάστημα σε ένα συχνά αποθαρρυντικό επίπεδο στοιχειώδους κοινωνικής προστασίας και βασικών κατευθυντηρίων γραμμών, που, σε πολλές περιπτώσεις, ήταν εξαιρετικά δύσκολο να υποστηριχθούν, ιδιαιτέρως στις χώρες όπου το σύστημα κοινωνικής προστασία είναι αρκετά αναπτυγμένο. Ελπίζω ότι θα μπορέσουμε να συνεχίσουμε την πορεία που ξεκίνησε με την πολιτική απασχόλησης, που αποτελεί μία προσπάθεια η οποία στηρίζεται σε συγκεκριμένα σημεία αναφοράς και στόχους. Στα πλαίσια αυτά θα ήθελα να σας ευχηθώ καλή επιτυχία.

<SPEAKER ID=142 LANGUAGE="DE" NAME="Rack">
Κύριε Πρόεδρε, κύριε Πρόεδρε της Επιτροπής, είπατε ότι εφοδιάσατε την Επιτροπή με ένα πλήρες πρόγραμμα για τον επόμενο χρόνο. Αυτό είναι καλό, γιατί αυτός δεν είναι μόνο ο τελευταίος χρόνος της εκλογικής περιόδου, αλλά προφανώς και ο πιο σημαντικός, εν όψει των προκλήσεων που αντιμετωπίζει η Ευρωπαϊκή Ένωση, και μαζί της η Επιτροπή. Ατζέντα 2000: εδώ διακυβεύεται η ευρωπαϊκή δυναμική, είπατε δικαίως, και θα χρειαστούν προσπάθειες από όλους μας, προκειμένου αυτή η ευρωπαϊκή δυναμική να θέσει πραγματικά σε κίνηση κάποια πράγματα. Για την Επιτροπή είναι εξασφαλισμένη η συνεργασία του Ευρωπαϊκού Κοινοβουλίου, ειδικά στο δύσκολο αυτό ζήτημα, αν η Επιτροπή από την πλευρά της επιζητήσει τη συνεργασία αυτή με το Κοινοβούλιο και αν παραχωρήσει στο Ευρωπαϊκό Κοινοβούλιο τις νομικές δυνατότητες που τελικά θα μας δώσει η Συνθήκη του Αμστερνταμ, κυρίως σχετικά με τη λήψη απόφασης για τις σημαντικές μεταρρυθμίσεις στο πλαίσιο της Ατζέντας 2000, την Κοινή Γεωργική Πολιτική, τη διαρθρωτική πολιτική, αλλά και τις δημοσιονομικές αποφάσεις.
<P>
Ένα άλλο ουσιαστικό σημείο είναι η υλοποίηση της διατλαντικής οικονομικής εταιρικής σχέσης. Πρόκειται για ένα θέμα που διαρκώς επανέρχεται, για το οποίο όμως στο μέλλον, τον επόμενο χρόνο και τα χρόνια που θα ακολουθήσουν, πρέπει να γίνουν περισσότερα από αυτό και μόνο που συμβαίνει πολύ συχνά στην πραγματικότητα, το να μπλοκάρουμε, δηλαδή, εναλλάξ ο ένας τον άλλον με μικροπρεπείς διαφωνίες για σχετικά ασήμαντα θέματα - βλέπε μπανάνες.
<P>
Τρίτο και τελευταίο σημείο, το οποίο θεωρώ και σημαντικότερο: θίξατε το θέμα ότι η Επιτροπή πρέπει να φροντίζει για την τάξη. Σήμερα το πρωί, στη συζήτηση για τη χορήγηση απαλλαγής, μιλήσαμε για τη βούληση του Ευρωπαϊκού Κοινοβουλίου να δώσει στην Επιτροπή την πολύ σημαντική εντολή ότι πρέπει να εργαστεί για μια «καθαρή» Επιτροπή. Ένα καθεστώς υπαλλήλων, που δεν θα τυγχάνει μόνο της έγκρισης των εκπροσώπων του προσωπικού, πρέπει να συμβάλει έμπρακτα στην επίτευξη αυτής της «καθαρής» Επιτροπής. Η αρχή είναι η πρόσληψη υπαλλήλων. Εδώ πρέπει ο τρόπος δράσης, τόσο κατά τη διαδικασία επιλογής, όσο και κατά την επιλογή υπαλλήλων σε διευθυντικές θέσεις, να διαφοροποιείται από ό, τι ήταν συχνά στο παρελθόν. Το σύνθημα της διαφάνειας δεν πρέπει να παραμείνει μόνο σύνθημα, παρά πρέπει να κάνουμε αυτή τη διαφάνεια πραγματικότητα.
<P>
Ένα τελευταίο σημείο που δεν μπορούμε να αποφύγουμε: θα ήταν σημαντικό να αποφασίσει επίσης η Επιτροπή να ασκεί σε ορισμένες περιπτώσεις η ίδια δίωξη σχετικά με την προσωπική ευθύνη των Επιτρόπων, όταν και όπου αυτό είναι αναγκαίο.

<SPEAKER ID=143 LANGUAGE="DE" NAME="Jarzembowski">
Κύριε Πρόεδρε, κύριε Πρόεδρε της Επιτροπής, αξιότιμοι συνάδελφοι, θα ήθελα να περιοριστώ στην πολιτική για τις μεταφορές και στο σχετικό πρόγραμμα εργασίας της Επιτροπής για το 1999. Θα ήθελα να πω εκ των προτέρων ότι θυμάμαι ακόμη πολύ καλά τον καιρό πριν από τον διορισμό αυτής της Επιτροπής 1994/95, όταν η Επιτροπή εκείνη είχε σχεδόν ορκιστεί ότι πάντα θα ακούει το Κοινοβούλιο. Θέλω να σας το υπενθυμίσω αυτό σχετικά με δύο σημεία.
<P>
Συγκεκριμένα, θα ήθελα να σας παρακαλέσω να μην εκτελέσετε δύο προτάσεις που περιλαμβάνονται στο πρόγραμμα εργασίας 1999. Για την πολιτική των μεταφορών, η Επιτροπή, ο συνάδελφος Kinnock, πρότεινε μια κατευθυντήρια γραμμή για τις λιμενικές υπηρεσίες σχετικά με την πρόσβαση στην αγορά Η Επιτροπή Μεταφορών και Τουρισμού αποφάσισε ομόφωνα στην έκθεσή μου για την Πράσινη Βίβλο σχετικά με τους θαλάσσιους λιμένες ότι, προς το παρόν, δεν υπάρχει ανάγκη τέτοιας νομοθετικής πρωτοβουλίας. Η Επιτροπή καλά θα κάνει να αξιοποιήσει τις αρμοδιότητές της στο πλαίσιο του δικαίου περί ενισχύσεων και ανταγωνισμού, προκειμένου να διευκολύνει και να επιβάλει την πρόσβαση στην αγορά, σε περίπτωση που θα παρουσιαστούν δυσκολίες. Όμως, δεν θέλουμε καμία νομοθετική πρωτοβουλία.
<P>
Δεύτερον: η Επιτροπή προτείνει μια Λευκή Βίβλο για τα διευρωπαϊκά οδικά δίκτυα. Κύριε Πρόεδρε της Επιτροπής, δεν μας χρειάζεται! Δεν χρειαζόμαστε μια νέα γενική βάση συζήτησης, παρά μια συγκεκριμένη τροποποιητική πρόταση για τις κατευθυντήριες γραμμές που είχαν ορίσει το Κοινοβούλιο και το Συμβούλιο το 1996, όπως αναφέρεται στο άρθρο 21. Εκεί αναφέρεται ότι το 1999 πρέπει να υπάρχει μια αναθεωρημένη πρόταση, όχι μια Λευκή Βίβλος. Καταλαβαίνω ότι, εξαιτίας των εκλογών για το Κοινοβούλιο και του νέου διορισμού της Επιτροπής, δεν είναι επιθυμητή μια νέα πρόταση για τα διευρωπαϊκά οδικά δίκτυα. Τότε, όμως, δεν χρειάζεται να ασχοληθεί ούτε το Κοινοβούλιο με μια περιττή Λευκή Βίβλο. Καλύτερα να πείτε: θα κάνουμε το 2000 μια εντελώς συγκεκριμένη νομοθετική πρόταση. Κύριε Πρόεδρε της Επιτροπής, ίσως πρέπει να συζητήσετε με τον συνάδελφο Kinnock, γιατί, αν και τα δύο θεσμικά όργανα, το Συμβούλιο και το Κοινοβούλιο, δεν θέλουν σχέδιο νόμου, γιατί να επεξεργαστεί κάτι τέτοιο η Επιτροπή; Μπορείτε να κερδίσετε πολύ χρόνο, αν ακούσετε από πριν το Κοινοβούλιο!

<SPEAKER ID=144 LANGUAGE="DE" NAME="Mosiek-Urbahn">
Κύριε Επίτροπε, αξιότιμοι κυρίες και κύριοι, το οικονομικό ιδιωτικό δίκαιο των κρατών μελών της Ένωσης επηρεάζεται όλο και περισσότερο από την ευρωπαϊκή νομοθεσία. Επίκαιρα παραδείγματα βλέπουμε στους τομείς της ευθύνης για τα προϊόντα, των εγγυήσεων για καταναλωτικά αγαθά και της καθυστέρησης πληρωμών. Μέχρι τώρα, η εργασία της Ένωσης στον τομέα του ιδιωτικού δικαίου χαρακτηριζόταν από την ύπαρξη πληθώρας τέτοιων μεμονωμένων ζητημάτων. Η Επιτροπή θα έπρεπε να εξετάσει αν αυτός ο δρόμος, που αποτελείται από πολλά μεμονωμένα μικρά βήματα, εξακολουθεί πραγματικά να είναι ο καλύτερος για το μέλλον.
<P>
Φυσικά, η Επιτροπή συνήθως ρυθμίζει μεμονωμένους, περιορισμένους τομείς, όταν μια ρύθμιση είναι αναγκαία, και μπορεί, επίσης, να τύχει πλειοψηφίας. Όμως, μια τέτοια διαδικασία δεν ενισχύει οπωσδήποτε την εμπιστοσύνη των πολιτών, που την βλέπουν αναγκαστικά σαν σταδιακή υπονόμευση του εθνικού ιδιωτικού τους δικαίου, δηλαδή σαν υπονόμευση κατά κάποιον τρόπο από την πίσω πόρτα. Αυτό που λείπει είναι ένα σύστημα ορατό, που να εμπνέει εμπιστοσύνη, μια ορατή συσχέτιση των συστημάτων. Για τον λόγο αυτό, άλλωστε, επισημαίνεται επανειλημμένα η έλλειψη συνοχής στην εξομοίωση του ευρωπαϊκού ιδιωτικού δικαίου. Ως εκ τούτου, η Επιτροπή θα έπρεπε, πριν αναλάβει άλλες μεμονωμένες πρωτοβουλίες, να εκπονήσει ένα σχέδιο που θα ομολογεί ανοικτά, αλλά και με μέτρο, την προσήλωση σε βασικές αρχές για ένα κοινοτικό ιδιωτικό δίκαιο, οι οποίες θα μπορούν να συγκεντρώσουν συναίνεση. Η συζήτηση που ξεκίνησε με αφορμή την αποκαλούμενη Επιτροπή Lando πρέπει να επαναληφθεί και να συμπεριληφθεί στις τρέχουσες εργασίες της Επιτροπής, διαφορετικά δεν πρέπει να αναμένουμε αποδοχή της ευρωπαϊκής νομοθεσίας.

<SPEAKER ID=145 LANGUAGE="IT" NAME="Bianco">
Κύριε Πρόεδρε της Επιτροπής, αναμφίβολα το πρόγραμμά σας κινείται προς τη σωστή κατεύθυνση: είναι ένα φιλόδοξο πρόγραμμα που αντιμετωπίζει τα προβλήματα με τα οποία θα έρθουμε αντιμέτωποι κατά τα επόμενα χρόνια. Για να μπορέσουν, όμως, να πραγματοποιηθούν οι φιλοδοξίες, όπως και οι καλές προθέσεις, χρειάζεται ένα πολιτικό κλίμα και ορισμένες γενικές συνθήκες οι οποίες, κατά τη γνώμη μου, αυτή την στιγμή δεν υπάρχουν και τις οποίες η Επιτροπή θα πρέπει να φροντίσει να δημιουργήσει. Πώς είναι δυνατόν να πιστεύουμε ότι μπορεί να αντιμετωπιστεί το πρόβλημα μιας μεγαλύτερης συνοχής με λιγότερους πόρους; Πώς είναι δυνατόν να πιστεύουμε ότι μπορεί να αντιμετωπιστεί το πρόβλημα της βελτίωσης της γεωργικής πολιτικής με μια πρόταση που στην πραγματικότητα καταστρέφει ό, τι καλό υπάρχει; Πώς είναι δυνατόν να πιστεύουμε, για παράδειγμα, ότι το καλό κρασί που παράγεται στους λόφους της Ευρώπης πρέπει να αντικατασταθεί με την προσθήκη ζάχαρης στα χημικά κέντρα επεξεργασίας; Και φυσικά η συζήτηση θα μπορούσε να συνεχιστεί.
<P>
Πιστεύω ότι ούτε τα αποτελέσματα της Συνόδου Κορυφής της Βιέννης ακολουθούν τη σωστή κατεύθυνση. Επανεμφανίστηκαν κάποιες μορφές εθνικού εγωϊσμού που δεν υπόσχονται τίποτα καλό και τις οποίες η Επιτροπή, ως κυβέρνηση της Ευρώπης, θα πρέπει κατά κάποιον τρόπο να αντικρούσει με μεγάλη αποφασιστικότητα και θάρρος.
<P>
Το πρόβλημα της απασχόλησης είναι πρωταρχικής σημασίας, και δεν πιστεύω ότι μπορεί να αντιμετωπιστεί μόνο με οικονομικά μέτρα και μέτρα διοικητικού χαρακτήρα, όσο ευέλικτα κι αν είναι. Ένα κεντρικό θέμα πρέπει να είναι αυτό που αφορά την επιστημονική έρευνα, την καινοτομία, την μετατροπή των συστημάτων εκπαίδευσης και κατάρτισης, τα οποία αποτελούν το μεγάλο στοίχημα για το μέλλον. Για να επιτευχθεί η πραγματοποίηση αυτών των στόχων, δεν είναι απαραίτητη μονάχα η μεταφορά τεχνολογιών προς τις μικρομεσαίες επιχειρήσεις, αλλά και η εκπόνηση μακρόπνοων προγραμμάτων· διότι, μόνο με μακρόπνοα προγράμματα είναι δυνατόν να αναπροσανατολίσουμε, να ανανεώσουμε και να προωθήσουμε την επιστημονική και καινοτόμο έρευνα στο εσωτερικό της Ευρώπης.

<SPEAKER ID=146 NAME="Santer">
Κύριε Πρόεδρε, κυρίες και κύριοι, κατ' αρχάς θα ήθελα να ευχαριστήσω καθέναν από τους ομιλητές, όλους τους ομιλητές οι οποίοι παρενέβησαν στη συζήτηση και συνέβαλαν με τον τρόπο αυτό στον εμπλουτισμό του προγράμματος δράσης της Επιτροπής για το 1999. Βέβαια, δεν θα απαντήσω εκτενώς σε όλα τα ερωτήματα που διατυπώθηκαν, αλλά να είστε βέβαιοι ότι θα τα διαβιβάσω στους συναδέλφους μου οι οποίοι είναι άμεσα αρμόδιοι για τους πιο εξειδικευμένους τομείς.
<P>
Η συζήτηση αυτή εντάσσεται μεταξύ της συζήτησης που είχατε σήμερα το πρωί σχετικά με την απαλλαγή και της συζήτησης που θα έχουμε αύριο το πρωί σχετικά με τα συμπεράσματα του Ευρωπαϊκού Συμβουλίου της Βιέννης. Συνεπώς, θα ήθελα να αποφύγω τις επαναλήψεις. Χωρίς αμφιβολία, υπομείνατε ήδη πολλές κατά τη διάρκεια της ημέρας. Εντούτοις, θα ήθελα να απαντήσω σε ορισμένα ερωτήματα και να παράσχω ορισμένες διευκρινίσεις που ζητήθηκαν.
<P>
Εν πρώτοις, ζητώ συγγνώμη από την κ. Oomen-Ruijten που δεν θα επιμείνω στον απολογισμό. Είναι επειδή θα ήθελα, εσκεμμένα, να στραφώ μάλλον προς το μέλλον, δηλαδή να τοποθετηθώ μάλλον σε μία πολιτική προοπτική. Πάντως, εάν εξετάσω τον απολογισμό, οφείλω να διαπιστώσω - για πρώτη φορά, εξάλλου, και το λέω αυτό με κάποια υπερηφάνεια, ίσως όχι πάντα δικαιολογημένη, αλλά με κάποια υπερηφάνεια, εντούτοις - να διαπιστώσω, λέγω, ότι από το πρόγραμμα δράσης μας που προτάθηκε για το 1998, επί των 34 νέων νομοθετικών πρωτοβουλιών το 1998, προτάθηκαν οι 30, δηλαδή το 88 %. Οι προτάσεις που δεν υλοποιήθηκαν μέχρι τα τέλη του έτους προφανώς θα μεταφερθούν στο 1999 και θα προστεθούν, έτσι, στις 26 προτάσεις του προγράμματος για το 1999. Δεν θα ήθελα να σας ζαλίσω με στατιστικούς υπολογισμούς, έχω όμως εδώ έναν πίνακα ο οποίος μας δείχνει ποιές είναι οι νέες πρωτοβουλίες. Από τις 34 υλοποιήθηκαν οι 30. Έναρξη του διαλόγου: υλοποιήθηκαν οι 14. Προγράμματα δράσης και άλλες πρωτοβουλίες: υλοποιήθηκαν 29, κ.λπ. Και παρέρχομαι, γιατί αυτό ίσως να ενδιαφέρει τους υπαλλήλους και τους γραμματείς των επιτροπών, αλλά δεν ενδιαφέρει πάντα τους πολιτικούς.
<P>
Εξάλλου, θα ήθελα να σας επιβεβαιώσω ότι η Επιτροπή διασφαλίζει την παρακολούθηση του νομοθετικού προγράμματος. Εφέτος παρευρέθηκα ο ίδιος στη Διάσκεψη των Προέδρων, προκειμένου να συμμετάσχω στην αξιολόγηση των προγραμμάτων, και ο συνάδελφός μου Oreja παρευρέθη επίσης στη Διάσκεψη των Προέδρων Επιτροπών, για να συζητήσει τα νομοθετικά προγράμματα και το πρόγραμμα εργασίας. Να είστε βέβαιοι ότι εγώ ο ίδιος, όπως και ο συνέδελφός μου Oreja, ο οποίος ασχολείται ιδιαίτερα με τις σχέσεις με το Ευρωπαϊκό Κοινοβούλιο, θα είμαστε σίγουρα διαθέσιμοι, όποτε μας το ζητήσετε εσείς ή η Διάσκεψη των Προέδρων ή η Διάσκεψη των Προέδρων Επιτροπών. Πιστεύω ότι θα καταβάλουμε κάθε προσπάθεια προκειμένου το πρόγραμμα αυτό να εκτελεσθεί, για λόγους τους οποίους, εξάλλου, γνωρίζετε πολύ καλά, δεδομένου ότι το 1999 θα είναι ένα σημαντικό έτος.
<P>
Ορισμένοι από εσάς έθιξαν, επίσης, το θέμα της μεταρρύθμισης της Επιτροπής. Πρέπει να σας πω ότι πρόκειται για ένα θέμα το οποίο με απασχόλησε από τη στιγμή που ανέλαβα τα καθήκοντά μου, δεδομένου ότι διαπίστωσα από την αρχή, τον Ιανουάριο του 1995, όπως τόνισα επανειλημμένα, ότι υπήρχε πρόβλημα διαχείρισης στους κόλπους της Επιτροπής. Εξέτασα ορισμένα θέματα, το θέμα του τουρισμού, για παράδειγμα. Αυτός είναι ο λόγος για τον οποίο ξεκινήσαμε, αμέσως από την αρχή, ορισμένες πρωτοβουλίες, ακριβώς για να μπορέσει η Επιτροπή να επιλύσει τα προβλήματα διαχείρισης. Πρόκειται - το ανέφερα προηγουμένως και δεν πρόκειται να επανέλθω - για το γνωστό θέμα του SEM 2000, της Υγιούς Οικονομικής Διαχείρισης -, το MAP 2000, και ό, τι άλλο θέλετε. Στο πλαίσιο της παρούσας Επιτροπής, καταστήσαμε, επίσης, λειτουργική την ΟΣΚΠΑ, την ομάδα συντονισμού για την καταπολέμηση των περιπτώσεων απάτης. Η εν λόγω ομάδα είχε συσταθεί λίγο ενωρίτερα, κατέστη, όμως, λειτουργική, μόνο στο πλαίσιο της παρούσας Επιτροπής. Οφείλω να σας τονίσω, και να επαναλάβω, ότι, χάρη στην ΟΣΚΠΑ, χάρη στις ίδιες τις υπηρεσίες μας, αποκαλύφθηκαν ορισμένα στοιχεία, κυρίως περιπτώσεις απάτης.
<P>
Αυτό που μπορούμε να προσάψουμε στον ευατό μας είναι ότι υπήρξαμε, εμείς οι ίδιοι, θύματα της καλής μας θέλησης και, ίσως, της αφέλειάς μας. Επειδή τα στοιχεία τα οποία είναι σήμερα στα πρωτοσέλιδα όλων των εφημερίδων, τα στοιχεία που υπήρξαν αφορμή για ορισμένα άρθρα - πρέπει, εξάλλου, να αφήσουμε κατά μέρος του ευρωμύθους που κυκλοφόρησαν στα πρωτοσέλιδα των εφημερίδων, που δεν εμπιστεύομαι και ξέρω για τι ομιλώ - είναι όντως ευρωμύθοι, όμως, από μία άλλη πλευρά, και πραγματικά γεγονότα, επίσης, τα πραγματικά γεγονότα που αποκαλύψαμε, ακριβώς επειδή επιθυμούμε τη διαφάνεια. Ανέφερα ότι επιθυμούμε μία αποτελεσματική καταπολέμηση της απάτης. Έχετε δει ότι, σε όλους τους φακέλους όπου περιέχονται στοιχεία απάτης, εξήχθησαν όλα τα πορίσματα, οι πειθαρχικές συνέπειες για τους υπαλλήλους και παράλληλα, επίσης, οι δικαστικές συνέπειες για τους φακέλους, που εκκρεμούν, εξάλλου, ενώπιον των δικαστηρίων σήμερα, είτε πρόκειται για τον τουρισμό, είτε για το ECHO κ.ά.. Όλοι αυτοί οι φάκελοι, λοιπόν, ανάγονται στα έτη 1990, 1992, 1993, μία εποχή κατά την οποία η Επιτροπή, όπως επεσήμανα πριν από λίγο, είχε αναλάβει ορισμένα νέα καθήκοντα, ενώ η διοίκηση δεν μπορούσε να ανταποκριθεί και δεν ήταν σε θέση να παρακολουθήσει αυτές τις επιχειρήσεις, να παρακολουθήσει τη διαχείριση των πόρων που της είχαν ανατεθεί.
<P>
Φαντασθείτε ότι το ευρωπαϊκό γραφείο ανθρωπιστικής βοήθειας εκτάκτου ανάγκης, το ECHO, διέθετε, το 1993, 38 υπαλλήλους για να διαχειρισθεί έναν ετήσιο προϋπολογισμό 100 εκατ. Ecu υπό συνθήκες πολύ δύσκολες. Γνωρίζετε με ποιον τρόπο λειτουργούν οι εθελοντές των ΜΚΟ μας, είτε στη Ρουάντα, είτε στην περιοχή των Μεγάλων Λιμνών, στη Βοσνία, στην Κίνα, ή στη Βόρεια Κορέα, κ.λπ.. Ορισμένες φορές, οι κανόνες της λογιστικής, όπως τους γνωρίζουμε σήμερα, στις σχέσεις μας με τα διάφορα ελεγκτικά μας συνέδρια, δεν μπορούν να εφαρμόζονται πάντα με τον ίδιο τρόπο.
<P>
Για τον λόγο αυτό, νομίζω ότι είναι σημαντικό που διενεργήσαμε μία εξονυχιστική διερεύνηση όλων των Γενικών Διευθύνσεων και εξαγάγαμε ορισμένα συμπεράσματα τα οποία, εξάλλου, αποδίδουν τους καρπούς τους. Σας διαβεβαιώνω ότι επιθυμούμε η παρούσα Επιτροπή να εκτελέσει αυτό το βασικό έργο, να εξαγάγουμε όλα τα συμπεράσματα, ώστε η νέα Επιτροπή, το 2000, να έχει στη διάθεσή της ορισμένα μέσα με τα οποία θα μπορεί να εργασθεί. Αυτό είναι επίσης σημαντικό, στο μέτρο που - δεν είμαι πλέον βέβαιος εάν είναι ο κ. Rack ή ο κ. Desama που έθιξε το θέμα - τίθεται ζήτημα ευθύνης των Επιτρόπων, συμπεριλαμβανομένης της προσωπικής ευθύνης. Αυτό δεν ισχύει σήμερα. Η Επιτροπή λειτουργεί ως Σώμα. Συνεπώς, έχει συλλογική ευθύνη έναντι του Κοινοβουλίου.
<P>
Όμως, στο πλαίσιο της νέας Συνθήκης του Αμστερνταμ, ο Πρόεδρος της Επιτροπής θα έχει μία θέση εντελώς διαφορετική από τη σημερινή. Θα καθορίζει την πολιτική της Επιτροπής, κι αυτό θα έχει συνέπειες όσον αφορά, εν πρώτοις, τον ορισμό των Επιτρόπων, ο ορισμός των οποίων θα προϋποθέτει τη συμφωνία και τη συναίνεση του Προέδρου, ενώ σήμερα αρκεί μόνο μία διαβούλευση. Στη συνέχεια, σύμφωνα με τις διατάξεις της Συνθήκης και του πρωτοκόλλου της, ο Πρόεδρος θα έχει τη δυνατότητα να κατανέμει, κατά τη διακριτική του ευχέρεια, τα χαρτοφυλάκια και, επίσης, ενδεχομένως, να αλλάζει την κατανομή αυτή κατά τη διάρκεια της θητείας του Κοινοβουλίου. Συνεπώς, μετά από τη θέση σε ισχύ της Συνθήκης του Αμστερνταμ, η θέση του Προέδρου θα αλλάξει, θα ενισχυθεί, και, με τον τρόπο αυτό, ο Πρόεδρος θα έχει το επάνω χέρι και εξουσία επί της Επιτροπής, κάτι που δεν ισχύει και δεν μπορεί να ισχύει σήμερα, δεδομένου ότι οι θεσμικοί κανόνες δεν του παρέχουν τη δυνατότητα αυτή.
<P>
Αρα, αν λάβουμε υπόψη το σύνολο της ρύθμισης αυτής, την προσπάθεια που καταβάλλουμε σήμερα για να εισαγάγουμε τις απαραίτητες αλλαγές, να διασφαλίσουμε τη διαφάνεια την οποία επιθυμούμε, με τη βοήθεια του Κοινοβουλίου, άνευ της οποίας θα αποτυγχάναμε, δεδομένου ότι είμαστε υπεύθυνοι έναντι του Κοινοβουλίου, είμαι βέβαιος ότι θα καταφέρουμε να εξεύρουμε τα μέσα ώστε να διορθώσουμε ορισμένες καταστάσεις τις οποίες, δικαίως, ίσως καταγγέλλετε σήμερα.
<P>
Όσον αφορά τα ερωτήματα που τέθηκαν, από αυτή την άποψη, όπως δικαίως ανέφερε η κ. Oomen-Ruijten, αυτό που έχει σημασία είναι οι κώδικες συμπεριφοράς που βρίσκονται στο στάδιο της κατάρτισης και εκ των οποίων ορισμένοι βρίσκονται ήδη στην τελική φάση. Δεν αναμείναμε τις διατάξεις σχετικά με την απαλλαγή. Οι εργασίες έχουν ήδη ξεκινήσει εδώ και μερικά χρόνια και έχουν ουσιαστική σημασία προκειμένου να διασφαλισθεί η διαφάνεια αυτή. Προφανώς, πρέπει να δούμε πώς θα ασκηθεί η εποπτεία της εν λόγω διαφάνειας. Ασφαλώς υπάρχουν δυνατότητες για να επιτευχθεί αυτό. Υπάρχουν προτάσεις σχετικά με την πρόσβαση στα έγγραφα των θεσμικών οργάνων. Υπάρχει, επίσης, πρόταση σχετικά με την προστασία των προσωπικών δεδομένων. Όλα αυτά πρέπει να εξετασθούν στο σύνολό τους.
<P>
Περιορίζομαι εδώ, γιατί έχετε συζητήσει ήδη τα θέματα αυτά εκτενώς το πρωί. Βέβαια, το πρόγραμμα δράσης μας για το 1999 εντάσσεται στην πολιτική γραμμή η οποία έχει χαραχθεί. Από αυτή την άποψη, προκύπτει μία ευρεία συμφωνία από τις διάφορες παρεμβάσεις, επιτρέποντας να προσδιορισθούν τα βασικά σημεία που θα καθορίσουν τη δράση μας, και την πολιτική σας δράση, κατά το 1999. Πρόκειται, ουσιαστικά, για την Ατζέντα 2000. Συμφωνώ με όλους όσους ανέφεραν - όπως κι εγώ στο Ευρωπαϊκό Συμβούλιο της Βιέννης, και όπως θα επισημάνω, επίσης, αύριο το πρωί, κατά τη συζήτηση του θέματος αυτού - ότι, εάν δεν υπάρχει συμφωνία για την Ατζέντα 2000 μέχρι τα τέλη Μαρτίου, τότε, κυρίες και κύριοι, δεν θα υπάρξει διεύρυνση. Όμως, τη στιγμή εκείνη, η δράση της Κοινότητάς μας θα υποθηκευθεί σοβαρά. Θα έχουμε μία κρίση, και η Ευρώπη, τη στιγμή που χρειάζεται να είναι ισχυρή, θα αντιμετωπίσει αμφιβολίες όσον αφορά την αξιοπιστία της, με επιπτώσεις, είμαι βέβαιος, για τη διαχείριση του ευρώ.
<P>
Δεν πρέπει να υποτιμήσουμε όλες τις προσπάθειες που απομένει να καταβληθούν, προκειμένου να επιτευχθεί συμφωνία όσον αφορά την Ατζέντα 2000. Η Επιτροπή έπαιξε με ανοικτά χαρτιά, προκειμένου οι διαπραγματεύσεις να ολοκληρωθούν για το σύνολο των προβλημάτων. Προς Θεού, όπως είπα και στα κράτη μέλη, προχθές στη Βιέννη, ας σταματήσουμε να οχυρωνόμαστε πίσω από τις θέσεις αρχής μας και ας αρχίσουμε να αναζητούμε τομείς στους οποίους είναι δυνατή η διαπραγμάτευση, όπου μπορεί να συναφθεί μία συμφωνία, όπου μπορεί να επιτευχθεί ένας συμβιβασμός. Συνεχίζω να πιστεύω ότι υπάρχει πολιτική βούληση, και είμαι ευτυχής που το διαπίστωσα αυτό. Οι αρχηγοί κρατών και κυβερνήσεων συμφώνησαν ομόφωνα στη Βιέννη ότι πρέπει να τελειώσουμε στα τέλη Μαρτίου 1999, αλλά, προκειμένου να επιτευχθεί τελική συμφωνία, πρέπει, ασφαλώς, να συμφωνήσουν όλοι να παίξουν με ανοικτά χαρτιά και να μην οχυρώνονται πίσω από κεκτημένα τα οποία δεν δικαιολογούνται πλέον.
<P>
Συνεπώς, συμφωνώ μαζί σας ότι, πριν την προσεχή διεύρυνση, πρέπει να ολοκληρωθεί σε βάθος μία θεσμική μεταρρύθμιση. Εάν διαβάσατε την Ατζέντα 2000, θα διαπιστώσατε στο έγγραφο αυτό ότι η Επιτροπή προτείνει μία νέα διεθνή διάσκεψη. Ωστόσο, πρέπει να περιμένουμε την επικύρωση, τη θέση σε ισχύ της Συνθήκης του Αμστερνταμ, και να μην εμποδίσουμε τώρα, ίσως, με νέες προτάσεις αυτή την επικύρωση στις διάφορες χώρες οι οποίες είναι πιο ευαίσθητες όσον αφορά τα θεσμικά θέματα. Είναι θέμα χρόνου, αλλά συμφωνώ με όσους ανέφεραν ότι, από τη στιγμή που θα επικυρωθεί και θα τεθεί σε ισχύ η Συνθήκη, οφείλουμε να υποβάλουμε προτάσεις για να επεκταθούν περαιτέρω οι θεσμικές μεταρρυθμίσεις.
<P>
Ορισμένοι ρώτησαν ποιά ήταν η στάση της Ευρωπαϊκής Ένωσης, και ειδικότερα της Επιτροπής, έναντι του φαινομένου της παγκοσμιοποίησης. Δεν είναι δυνατόν να αναπτυχθεί το σύνολο των προβλημάτων με λίγα λόγια, αλλά παρουσιάσαμε μία ανακοίνωση στο Ευρωπαϊκό Συμβούλιο σχετικά με την παγκοσμιοποίηση. Πρόκειται για ένα έγγραφο το οποίο, κατά τη γνώμη μου, είναι ιδιαίτερα ενδιαφέρον και το οποίο αναλύει το φαινόμενο της παγκοσμιοποίησης και παρέχει, επίσης, τις απαντήσεις της Ευρωπαϊκής Ένωσης στο φαινόμενο αυτό. Σας παρακαλώ να το διαβάσετε και θα βρείτε εκεί την απάντηση που δίδει η Επιτροπή στα προβλήματα αυτά. Δεν βλέπω να υπάρχει κανένας λόγος να υποστούμε την παγκοσμιοποίηση, έστω κι αν είναι ένα τετελεσμένο γεγονός, και πρέπει να αντιδράσουμε, να εξαγάγουμε τα συμπεράσματα που θέλουμε και να διαδραματίσουμε πρωταγωνιστικό ρόλο στη διεθνή σκηνή. Αυτός είναι ο λόγος για τον οποίο είναι ιδιαίτερα σημαντικό να είναι παρούσα η Ευρωπαϊκή Ένωση στη διεθνή σκηνή, με τις πολιτικές συνέπειες της οικονομικής διάστασής της, προκειμένου να κάνει αισθητή την παρουσία της έναντι των άλλων χωρών του κόσμου.
<P>
Αλλοι ομιλητές έθεσαν πιο συγκεκριμένες ερωτήσεις σχετικά με τις απομακρυσμένες περιοχές.
<P>
Ορισμένοι ομιλητές, ο κ. Medina, νομίζω, καθώς και ένας άλλος συνάδελφος, μίλησαν για τις εξαιρετικά απομακρυσμένες περιφέρειες. Μπορώ, απλά, να σας βεβαιώσω ότι η Επιτροπή ετοιμάζεται αυτή τη στιγμή για την εφαρμογή του νέου άρθρου 299 της Συνθήκης του Αμστερνταμ. Μία διυπηρεσιακή ομάδα εργάζεται για τον σκοπό αυτό, η οποία εκπονεί στην παρούσα φάση τον απολογισμό και καταρτίζει ένα πρόγραμμα για το μέλλον. Επί της βάσης αυτής θα συγκαλέσουμε, αμέσως μετά από την επικύρωση της Συνθήκης του Αμστερνταμ, μία συνεδρίαση εταιρικής σχέσης με τις ενδιαφερόμενες περιφέρειες και κράτη, για να οργανώσουμε από κοινού το μέλλον, την εφαρμογή του νέου καθεστώτος αυτών των περιφερειών, σύμφωνα με το άρθρο 299.
<P>
Αλλοι ομιλητές παρενέβησαν σχετικά με το περιβάλλον. Έχουμε παρουσιάσει ορισμένες προτάσεις σχετικά με το θέμα αυτό, επί των οποίων πρέπει να εργασθούμε. Αυτό ισχύει και για άλλες πρωτοβουλίες οι οποίες ζητήθηκαν και κυρίως - είμαι δε απολύτως σύμφωνος ως προς το σημείο αυτό - για τις εξωτερικές μας σχέσεις, ειδικότερα τη διατλαντική οικονομική συνεργασία την οποία οφείλουμε να αναπτύξουμε.
<P>
Χωρίς αμφιβολία, οι εμπορικές διαμάχες επιδεινώνονται τον τελευταίο καιρό, όμως δεν πρέπει να εστιάζεται η προσοχή μας αποκλειστικά στα προβλήματα αυτά. Πρέπει να διερωτηθούμε ποιά είναι η ουσία της συνεργασίας μας με τις ΗΠΑ και να εξετάσουμε τις δυνατότητες υπέρβασης των δυσκολιών οι οποίες μπορεί να μας φέρνουν αυτή τη στιγμή σε δύσκολη θέση, καθώς είμαστε εταίροι. Οι σχέσεις μας είναι σχετικά ισορροπημένες, όσον αφορά, τόσο το εμπόριό μας, όσο και τις άμεσες επενδύσεις σε όλες τις περιοχές του κόσμου. Συνεπώς, έχουμε κάθε συμφέρον να αναπτύξουμε έναν πολιτικό διάλογο. Εξάλλου, την Παρασκευή 18 Δεκεμβρίου 1998, θα πραγματοποιηθεί στην Ουάσινγκτον διάσκεψη κορυφής μεταξύ του Προέδρου Κλίντον και του Προέδρου Klima, όπου θα συζητηθεί αναμφίβολα η ανάπτυξη των διατλαντικών σχέσεων.
<P>
Το τρίτο σημείο στο οποίο έγινε μνεία αφορά προφανώς την απασχόληση. Συμφωνώ απολύτως με την ιδέα όσων λέγουν ότι πρέπει να συνεχισθεί και να παγιωθεί η διαδικασία και η στρατηγική που καθορίσθηκαν στο Λουξεμβούργο. Η πρώτη προσπάθεια ήδη καρποφόρησε. Αύριο, δηλαδή του χρόνου, τα εθνικά προγράμματα δράσης θα αξιολογηθούν με βάση τις 19 κατευθυντήριες γραμμές, ενώ ταυτόχρονα θα αποτελέσουν αντικείμενο ρύθμισης και προσαρμογής. Από αυτό το σημείο εκκίνησης θα τελειοποιήσουμε επίσης τη διαδικασία. Ραχοκοκκαλιά του ευρωπαϊκού συμφώνου για την απασχόληση - γνωρίζετε, εξάλλου, πόσο υπεραμύνομαι αυτής της πρωτοβουλίας, δεδομένου ότι, τον Ιανουάριο του 1996, δρομολόγησα ένα σύμφωνο εμπιστοσύνης για την απασχόληση, πρόδρομο του σημερινού συμφώνου - πρέπει να παραμείνει η διαδικασία και η στρατηγική που προσδιορίσθηκαν στο Λουξεμβούργο, με πιθανότητα, όμως, να ενισχυθούν και να καταστεί ακόμα πιο ουσιαστική αυτή η στρατηγική.
<P>
Είμαι, επίσης, πολύ ευτυχής - θα έχουμε αύριο την ευκαιρία να συζητήσουμε τα θέματα των εσωτερικών υποθέσεων και της δικαιοσύνης - που η ιδέα σύγκλησης ενός εκτάκτου Ευρωπαϊκού Συμβουλίου με θέμα «εσωτερικές υποθέσεις και δικαιοσύνη», την οποία είχα προτείνει ενώπιόν σας, έγινε δεκτή από το Ευρωπαϊκό Συμβούλιο. Πιστέυω ότι οι τομείς αυτοί δεν πρέπει να παραμείνουν αποκλειστικός χώρος των υπουργών δικαιοσύνης και εσωτερικών υποθέσεων. Τα θέματα αυτά είναι πολύ λεπτά και πρέπει να υπαχθούν στην αρμοδιότητα των αρχηγών κρατών και κυβερνήσεων, οι οποίοι πρέπει να αναλάβουν τις ευθύνες τους.
<P>
Αυτά είχα να πω, κυρίες και κύριοι, και δεν πρόκειται να σας κρατήσω περισσότερο. Θα ήθελα μόνο να σας πω, ειδικότερα δε σε όσους ήταν ίσως λίγο πιο απαισιόδοξοι, ότι διαπιστώνω πως το διεθνές περιβάλλον άλλαξε σημαντικά από τον Ιανουάριο του 1995, όταν η Επιτροπή ανέλαβε τα καθήκοντά της.
<P>
Την εποχή εκείνη κυριαρχούσε μία απαισιόδοξη ατμόσφαιρα στην Ευρώπη, και το ποσοστό της ανεργίας αυξανόταν. Αντίθετα, σύντομα η έλευση του ευρώ, την 1η Ιανουαρίου 1999, θα δώσει στην Ευρωπαϊκή Ένωση μια νέα δυναμική και θα την τοποθετήσει, επίσης, διαφορετικά στις διεθνείς οικονομικές, νομισματικές, και πολιτικές σχέσεις. Η ανεργία μειώνεται. Για πρώτη φορά η καμπύλη της ανεργίας κατήλθε κάτω του 10 % και έφθασε στο επίπεδο του 1992. Βέβαια, το επίπεδο ανεργίας είναι ακόμη πολύ υψηλό, και αυτός είναι ο λόγος που εφαρμόζουμε αυτή τη στρατηγική απασχόλησης, την οποία πρέπει να εδραιώσουμε και να συνεχίσουμε. Παρ' όλα αυτά, δημιουργήσαμε πέρυσι 1.700.000 νέες θέσεις εργασία, κάτι που ουδέποτε συνέβη εδώ και μία πενταετία, και πιστεύω ότι πρέπει να εργασθούμε επ' αυτής της βάσης. Η μεγάλη μου αισιοδοξία οφείλεται στο γεγονός ότι, όπως μία αμερικανική εφημερίδα, η οποία δεν είναι γνωστή ως ιδιαίτερα φιλικά προσκείμενη προς την Ευρώπη, έγραψε εδώ και λίγους μήνες: η Ευρώπη επιστρέφει . Για τον λόγο αυτό, προς Θεού, ας συνεχίσουμε προς την κατεύθυνση αυτή κι ας μην παρασυρθούμε σε παρεκκλίσεις από άλλες επιδιώξεις.
<P>
(Χειροκροτήματα)

<SPEAKER ID=147 NAME="Πρόεδρος">
Σας ευχαριστώ, κύριε Πρόεδρε της Επιτροπής.
<P>
Έλαβα έξι προτάσεις ψηφίσματος , που υπεβλήθησαν σύμφωνα με το άρθρο 37, παρ. 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<SPEAKER ID=148 LANGUAGE="DA" NAME="Lis Jensen">
Κύριε Πρόεδρε, ζήτησα τον λόγο ενωρίτερα, αλλά κανείς δεν κοίταξε προς τα εδώ. Θα ήθελα να μάθω γιατί έχουμε καθυστερήσει τόσο πολύ στην ημερήσια διάταξη. Ήξερα ότι κατά τις 16.00 θα συζητούσαμε επί της έκθεσης Metten. Θα ήθελα να μάθω πότε να υπολογίζω τώρα ότι θα μπει στην ημερήσια διάταξη. Ποιός είναι ο λόγος που η ημερήσια διάταξη έχει καθυστερήσει κατά δύο ολόκληρες εκθέσεις;

<SPEAKER ID=149 NAME="Πρόεδρος">
Aξιότιμη κυρία, αν εξετάσετε την ημερήσια διάταξη, θα δείτε ότι αυτό που αρχίζουμε τώρα, με πέντε λεπτά καθυστέρηση, είναι η ώρα των ερωτήσεων προς την Επιτροπή. Όπως γνωρίζετε πολύ καλά, η συζήτηση των εκθέσεων πάσχει ενίοτε από ορισμένη καθυστέρηση, αλλά αυτό που δεν μπορούμε να κάνουμε είναι να καθυστερήσουμε τις ερωτήσεις προς την Επιτροπή. Αυτή τη στιγμή δεν μπορώ να δώσω απάντηση στην ερώτησή σας. Το μόνο που μπορώ να σας πω είναι ότι τώρα πρέπει να αρχίσει η ώρα των ερωτήσεων προς την Επιτροπή. Τώρα, λοιπόν, μπορώ να σας πληροφορήσω συμπληρωματικά ότι η έκθεση του κ. Μetten θα συζητηθεί μετά τις 21.00. Σας πληροφορώ, επομένως, κυρία Sandberg-Fries, ότι κατά την αποψινή συνεδρίαση, από τις 21.00 και μετά, θα διεξαχθεί η συζήτηση της έκθεσης του κ. Μetten.

<CHAPTER ID=9>
Ώρα των Ερωτήσεων (Επιτροπή)
<SPEAKER ID=150 NAME="Πρόεδρος">
Η ημερήσια διάταξη προβλέπει την ώρα των ερωτήσεων προς την Επιτροπή (Β4-0713/98).

<SPEAKER ID=151 NAME="Πρόεδρος">
Δεδομένου ότι οι συντάκτες τους απουσιάζουν, οι ερωτήσεις αριθ. 46 και 47 καθίστανται άκυρες.
<P>
Ερώτηση αριθ. 48 του κ. Brian Crowley (H-1146/98):
<P>
Θέμα: Συστήματα πληροφορικής και το 2000
<P>
Ενώ απομένει μόνον ένας χρόνος έως το 2000, οι προετοιμασίες στον τομέα των συστημάτων πληροφορικής δεν έχουν κατά κανένα τρόπο ολοκληρωθεί. Ο ΟΟΣΑ επισημαίνει, τον Σεπτέμβριο 1998, ότι «μολονότι αυξάνεται η ευαισθητοποίηση, η εφεύρεση λύσεων καθυστερεί και το πρόβλημα εξακολουθεί να υποτιμάται... Ιδιαίτερα ανησυχητική είναι η έλλειψη προετοιμασίας στις βιομηχανίες στον τομέα της περίθαλψης, σε μικροεπιχειρήσεις και σε ορισμένα τμήματα της διοίκησης». Σύμφωνα με άλλες πληροφορίες, ορισμένοι «αυτόκλητοι σωτήρες» στον τομέα του λογισμικού ακολουθούν εσφαλμένη τακτική προσπαθώντας να αναπροσαρμόσουν τα συστήματα για την χιλιετία (F.Τ. της 26/11/98).
<P>
Προτίθεται η Επιτροπή να αναφερθεί στο στάδιο ετοιμότητας που επικρατεί, κατά την κρίση της, στην ΕΕ ενόψει των προσαρμογών για τη νέα χιλιετία τόσο στους προαναφερθέντες τομείς όσο και στους τομείς των μεταφορών, της πυρηνικής ενέργειας, στον τραπεζικό τομέα και στις βιομηχανίες τηλεπικοινωνιών, και πώς αντιμετωπίζει την άποψη ότι «καθώς πλησιάζει το 2000 θα διαπιστώνονται συχνότερα ελλείψεις στα συστήματα πληροφορικής απλώς και μόνον διότι τα συστήματα αυτά ακολουθούν γενικότερα προηγμένη τακτική στις προβλέψεις τους για τις πωλήσεις, παραγγελίες και άλλες εμπορικές δραστηριότητες» (F.Τ. συμπλήρωμα 02/12/98);

<SPEAKER ID=152 NAME="Bangemann">
Κύριε Πρόεδρε, η Επιτροπή επεσήμανε το συγκεκριμένο πρόβλημα εδώ και χρόνια. Δεν συστήσαμε μόνο ομάδες εργασίας με τα κράτη μέλη, παρά επισημάναμε, επίσης, με ποικίλους τρόπους μέσω των υπηρεσιών μας, των ιδιωτικών εταιρειών και των διοικήσεων ότι πρέπει να ετοιμαστούν να αντιμετωπίσουν αυτό το τεχνικό πρόβλημα. Κάναμε, λοιπόν, ό, τι μπορούσαμε. Στο μεταξύ, άλλωστε, υπάρχουν λύσεις για τα διάφορα συστήματα πληροφορικής, με τις οποίες σαφώς μπορεί να ξεπεραστεί το πρόβλημα. Όμως, το πρόβλημα εξακολουθεί να μην τυγχάνει της δέουσας προσοχής, και γι' αυτό η Επιτροπή απηύθυνε γι' άλλη μια φορά μια ανακοίνωση προς το Ευρωπαϊκό Συμβούλιο, όπου επισημαίνουμε και πάλι τι μπορεί να γίνει και τι πρέπει να γίνει συμπληρωματικά στον τομέα της δημόσιας διοίκησης, προκειμένου η ιδιωτική βιομηχανία να επιληφθεί του ζητήματος.
<P>
Στην ιδιωτική βιομηχανία εξακολουθεί να μην υπάρχει επαρκής επίγνωση του προβλήματος. Ούτε εγώ ο ίδιος ξέρω γιατί, διότι ο καθένας βασικά θα έπρεπε να ξέρει ότι βλάπτει περισσότερο τον εαυτό του, αν δεν κάνει τις απαραίτητες προετοιμασίες. Ο κ. βουλευτής θα έχει κατανόηση για το γεγονός ότι εμείς οι ίδιοι δεν μπορούμε να κάνουμε περισσότερα από όσα μας αφορούν. Τα κράτη μέλη μπορούν να κάνουν μόνον όσα αφορούν τη δημόσια διοίκησή τους. Δεν μπορούμε να πηγαίνουμε σε κάθε επιχείρηση και να εγκαθιστούμε το απαραίτητο λογισμικό για να λύσουμε το πρόβλημα.
<P>
Από την άλλη πλευρά, ούτε σε υπερβολές πρέπει να καταλήγουμε. Διάβασα ή άκουσα ότι κάποιος εξετάζει την ιδέα δημιουργίας αποθεμάτων τροφίμων για περίπτωση ανάγκης, προκειμένου να ξεπεράσει το πρόβλημα του 2000. Ακόμη κι αν η Επιτροπή βρει ελκυστική αυτήν την ιδέα για λόγους γεωργικής πολιτικής, ασφαλώς πρόκειται για υπερβολή.

<SPEAKER ID=153 LANGUAGE="EN" NAME="Crowley">
Θα ήθελα να ευχαριστήσω τον Επίτροπο για την απάντησή του - αντιλαμβάνομαι πόσο δύσκολο του είναι να μιλά για το θέμα αυτό, όταν πάρα πολλά εξαρτώνται από τη δράση που αναλαμβάνουν άλλα πρόσωπα και άλλα θεσμικά όργανα. Ωστόσο, το σαββατοκύριακο, η βρετανική κυβέρνηση συμβούλευσε τον πληθυσμό να αποθηκεύσει τρόφιμα λόγω του 2000. Παράλληλα, με την εισαγωγή κατά το επόμενο έτος του ενιαίου νομίσματος και τη χρησιμοποίηση νέων συστημάτων στις χρηματαγορές και άλλες παρόμοιες καταστάσεις, υπάρχει μεγάλος φόβος και κίνδυνος μεταξύ των κρατών μελών, των ιδιωτών και των διαφόρων φορέων ότι δεν έχει αναληφθεί αρκετή εργασία. Θα ήθελα να ρωτήσω τον Επίτροπο εάν, στον δικό του τομέα αρμοδιοτήτων, έχει παρουσιάσει κάποιους κώδικες βέλτιστης πρακτικής που θα πρέπει να αντιγραφούν από τα κράτη μέλη ή από μικρομεσαίες επιχειρήσεις, ειδικά αναλογιζόμενοι ότι, στο τελικό του ψήφισμα, το Ευρωπαϊκό Συμβούλιο της Βιέννης έδωσε ιδιαίτερη έμφαση στην παροχή βοήθειας σε μικρομεσαίες επιχειρήσεις για τη μετάβαση στη χρήση νέων συστημάτων κατά το 2000.

<SPEAKER ID=154 LANGUAGE="DE" NAME="Bangemann">
Κύριε Crowley, φοβάμαι ότι ένας κώδικας συμπεριφοράς δεν θα βοηθήσει και πολύ, αν δεν τον αποτελούν εντελώς γενικές δηλώσεις, επειδή τα συστήματα διαφέρουν πολύ μεταξύ τους. Το υλικό (hardware) είναι πολύ διαφορετικό. Έχουμε εντελώς διαφορετικά συστήματα υπολογιστών, που χρησιμοποιούνται από τις διάφορες εταιρείες. Είναι ευνόητο ότι τα πιο σύγχρονα συστήματα υπολογιστών μπορούν να προσαρμοστούν πιο εύκολα. Επαναλαμβάνω και πάλι ότι δεν αρχίσαμε να εργαζόμαστε σήμερα, αλλά εδώ και τέσσερα χρόνια, σχετικά με αυτά τα ζητήματα. Αλλωστε, ήδη πριν από τέσσερα χρόνια, διαπιστώσαμε ότι είναι αδύνατον - ή τουλάχιστον κοστίζει πολύ - να αντικαταστήσει κανείς όλο το υλικό. Επομένως, ποντάραμε - και υποστηρίξαμε επίσης τέτοια προγράμματα στο πλαίσιο των προγραμμάτων μας για την έρευνα - στη δημιουργία λογισμικού που θα μπορεί να συνδυαστεί και να χρησιμοποιηθεί μαζί με το υπάρχον υλικό, προκειμένου να ξεπεράσουμε το 2000.
<P>
Αυτό σημαίνει ότι, πρώτον, λύσεις υπάρχουν, δεύτερον, οι λύσεις αυτές είναι ακριβές, κι αυτό είναι, προφανώς, το κύριο πρόβλημα, γιατί, όποιος γνωρίζει το πρόβλημα, μπορεί να εγκαταστήσει αυτό το λογισμικό και να περάσει χωρίς προβλήματα στο 2000, όμως πρέπει να πληρώσει γι' αυτό. Υπάρχουν πολλές μικρές και μεσαίες επιχειρήσεις που προφανώς πιστεύουν ότι θα καταφέρουν να ξεπεράσουν με κάποιον τρόπο το πρόβλημα χωρίς να ξοδέψουν.
<P>
Έχω εν τω μεταξύ διαβάσει αγγελίες ασφαλιστικών εταιριών που αναλαμβάνουν υπό ορισμένες προϋποθέσεις την ασφάλεια για ζημίες που θα προκύψουν εξ αιτίας κατάρρευσης του συστήματος, δηλαδή ακόμη και σ' αυτόν τον τομέα υπάρχουν στο μεταξύ προσφορές. Δεν μπορεί κανείς να κάνει περισσότερα. Αντιμετωπίζετε το πρόβλημα ότι, ως δημόσια διοίκηση, μπορείτε να προχωρήσετε μέχρι ένα ορισμένο σημείο, κατόπιν, όμως, πρέπει να αντιδράσουν οι ίδιοι οι άνθρωποι. Εσείς δεν μπορείτε να τους υποκαταστήσετε, αν εκείνοι δεν μπορούν να αντιδράσουν.
<P>
Όλοι γνωρίζουν, ή θα έπρεπε να γνωρίζουν, ότι αυτό είναι ένα πρόβλημα για το οποίο υπάρχουν λύσεις. Όλοι μπορούν να ζητήσουν από τις εταιρείες με τις οποίες συνεργάζονται ενημέρωση σχετικά με τον τρόπο επίλυσης του προβλήματος. Φυσικά, τόσο εμείς, όσο και τα κράτη μέλη, κάναμε τις απαραίτητες προετοιμασίες. Πραγματικά, δεν μπορεί κανείς να κάνει περισσότερα. Ακόμη κι αν αυτές οι προτροπές προέρχονται από τη βρετανική κυβέρνηση - για την οποία τρέφω τη μεγαλύτερη εκτίμηση - πραγματικά, η προμήθεια τροφίμων δεν θα ωφελήσει κανέναν, εκτός από την ευρωπαϊκή γεωργική οικονομία. Ίσως όμως αυτό να είναι αρκετό.

<SPEAKER ID=155 NAME="Πρόεδρος">
Ερώτηση αριθ. 49 του κ. Graham Watson (H-1158/98):
<P>
Θέμα: Προστασία των παιδιών που συμμετέχουν σε εκπαιδευτικές ανταλλαγές από την εκμετάλλευση
<P>
Παιδιά ηλικίας κάτω των 18 αποτελούν το 20 % του παγκόσμιου τουρισμού.Υπολογίζεται ότι το 1998 τέσσερα εκατομμύρια ευρωπαίοι τουρίστες θα είναι κάτω των 18 ετών, εκ των οποίων το ένα εκατομμύριο τουλάχιστον θα είναι ανεξάρτητοι επισκέπτες στα πλαίσια μαθημάτων που οργανώνουν σχολές ξένων γλωσσών και άλλων δραστηριοτήτων.
<P>
Αναγνωρίζει η Επιτροπή το γεγονός ότι στην Ευρώπη δεν υπάρχουν νομοθετικές ρυθμίσεις που να διέπουν αυτό τον τομέα;
<P>
Θα αναλάβει, ως εκ τούτου, να εξετάσει το πώς μπορεί να αντιμετωπισθεί καλύτερα το θέμα της εκμετάλλευσης των παιδιών στον τομέα αυτό και να δοθεί ιδιαίτερη προσοχή στην προώθηση Ευρωπαϊκού κώδικα συμπεριφοράς; Καλωσορίζω τον Επίτροπο κ. Monti και τον παρακαλώ να απαντήσει στην ερώτηση του κ. Watson.

<SPEAKER ID=156 NAME="Monti">
Η Επιτροπή γνωρίζει τη σημασία που έχει ο τουρισμός για νέους, τα πλεονεκτήματα που διαθέτει για την ανάπτυξη των νέων που πραγματοποιούν αυτό το είδος τουρισμού, καθώς και των οικονομικών δραστηριοτήτων του τουριστικού τομέα γενικότερα.
<P>
Η Επιτροπή γνωρίζει επίσης τις ανησυχίες, που εκφράστηκαν τουλάχιστον σε ένα κράτος μέλος, ως προς την ανεπάρκεια των ελέγχων σχετικά με τις δραστηριότητες όσων οργανώνουν ετήσια ταξίδια στο εξωτερικό για έναν μεγάλο αριθμό νέων, οι οποίοι επιθυμούν να παρακολουθήσουν μαθήματα ξένων γλωσσών ή να συμμετέχουν σε άλλες δραστηριότητες, και ιδιαίτερα όσον αφορά την προσωπική ασφάλεια των συμμετεχόντων. Με την προοπτική της έγκρισης ενός νέου κοινοτικού προγράμματος στον τομέα του τουρισμού, μπορεί να δοθεί η δυνατότητα να εξετάσουμε αυτό το πρόβλημα στα πλαίσια των δραστηριοτήτων που αποβλέπουν στον εντοπισμό και στη διάδοση των βέλτιστων πρακτικών, κυρίως γιατί είναι πιθανόν πολλές οργανώσεις, άτομα και υπεύθυνες αρχές να έχουν λάβει αποτελεσματικά μέτρα προστασίας σε αυτόν τον τομέα.
<P>
Στα πλαίσια του προγράμματος DAPHNE, που στηρίζει τους μη κυβερνητικούς οργανισμούς στον αγώνα καταπολέμησης της βιαιοπραγίας εις βάρος παιδιών και νέων, η Επιτροπή ενθαρρύνει τη δημιουργία τηλεφωνικών γραμμών άμεσης βοήθειας σε όλα τα κράτη μέλη, που θα παρέχουν χρήσιμες συμβουλές και πληροφορίες στους νέους που αντιμετωπίζουν προβλήματα και θα μπορούν να τους βοηθήσουν, όταν ταξιδεύουν στο εξωτερικό. Όσον αφορά τις κανονιστικές πτυχές, η Επιτροπή σημειώνει, εξάλλου, ότι αυτές υπόκεινται στην αρμοδιότητα των υπεύθυνων αρχών των κρατών μελών.

<SPEAKER ID=157 LANGUAGE="EN" NAME="Watson">
Θα ήθελα να ρωτήσω τον Επίτροπο πού βρισκόμαστε ως προς αυτό το θέμα. Η συντριπτική πλειοψηφία των νέων που ταξιδεύουν στο εξωτερικό για παρακολούθηση μαθημάτων ξένων γλωσσών βιώνουν μια πολύ καλή εμπειρία, και η πρώτη τους επίσκεψη στο εξωτερικό είναι πολύ ευχάριστη. Για τους λίγους άτυχους νέους, όμως, μπορεί να είναι εφιάλτης. Δεν πρόκειται για το είδος του προβλήματος που επιθυμεί κανείς να δραματοποιήσει: σίγουρα δεν θέλουμε να υστερήσουμε από τους νέους ή τους γονείς τους την ευκαιρία να επωφεληθούν από μία ενωμένη Ευρώπη. Ωστόσο, υπάρχουν ενδείξεις διείσδυσης σε αυτόν τον τομέα του οργανωμένου εγκλήματος και των οργανωμένων συμμοριών παιδεραστίας, και προσωπικά ανησυχώ, ως γονιός, για τους κινδύνους που συνεπάγεται αυτή η κατάσταση. Εφράζω την ικανοποίησή μου για το γεγονός ότι πρόκειται να αντιμετωπίσετε το θέμα στο πλαίσιο του νέου προγράμματος τουρισμού, αλλά θα ήθελα να ζητήσω από την Επιτροπή να εξετάσει το ενδεχόμενο εκπόνησης μελέτης σχετικά με τις πιθανές διαστάσεις αυτού του προβλήματος και τον τρόπο που θα μπορούσε να αντιμετωπισθεί αποτελεσματικά.

<SPEAKER ID=158 LANGUAGE="EN" NAME="Monti">
H Eπιτροπή αντιμετωπίζει το θέμα αυτό με μεγάλη σοβαρότητα. Τα θέματα που σχετίζονται με την ασφάλεια των ατόμων, καθώς και τα πρότυπα και οι διαδικασίες που πρέπει να τηρούνται από εκπαιδευτικά ιδρύματα εμπίπτουν στην αρμοδιότητα των κρατών μελών. Θα ήταν σφάλμα για την Επιτροπή να επιδιώξει να εμπλακεί σε αυτά τα θέματα. Το ίδιο ισχύει και στον τομέα της δικαστικής συνεργασίας, εάν ανακύψει θέμα οργανωμένης εγκληματικής δραστηριότητας πολλαπλής δικαιοδοσίας.
<P>
Για να δοθεί ένας πιο αισιόδοξος τόνος, εάν επιτύχουμε ενδεχομένως συμφωνία επί ενός κοινοτικού προγράμματος για τον τουρισμό, μπορεί να είμαστε σε θέση να συμβάλουμε κάπως στο πλαίσιο του τουρισμού για τους νέους, εάν ο εν λόγω τουρισμός θεωρηθεί τομέας προτεραιότητας για κοινοτική δράση. Σε αντίθετη περίπτωση, δεδομένης επίσης της απουσίας οποιασδήποτε δημοσιονομικής υποστήριξης, δεν υπάρχει πιθανότητα συμβολής σε αυτόν τον τομέα. Ωστόσο, υπάρχει μια ειδική θέση προϋπολογισμού με σχετικές παρατηρήσεις, που μας επιτρέπει να υποστηρίξουμε τις προσπάθειες οργανώσεων που συμμετέχουν στην εκστρατεία κατά του παιδικού σεξουαλικού τουρισμού. Αυτό, φυσικά, αποτελεί ένα βήμα για την αντιμετώπιση του σημαντικού προβλήματος στο οποίο πολύ σωστά εφιστάτε την προσοχή μας.

<SPEAKER ID=159 NAME="Πρόεδρος">
Ερώτηση αριθ. 50 της κ. Angela Theodora Billingham (H-1062/98):
<P>
Θέμα: Βρετανοί δάσκαλοι του σκι στις γαλλικές Αλπεις
<P>
Φαίνεται ότι δεν επετεύχθη συμφωνία μεταξύ της γαλλικής και της βρετανικής κυβέρνησης στις δύο σειρές διμερών συναντήσεων που πραγματοποιήθηκαν με θέμα την αναγνώριση των τυπικών προσόντων των βρετανών δασκάλων του σκι στη Γαλλία, και ότι οι Γάλλοι δεν κατόρθωσαν να αποδείξουν ότι υπάρχει ουσιαστική διαφορά μεταξύ του διπλώματος BASI Grade 1 των βρετανών δασκάλων του σκι και του γαλλικού Brevet d'Etat των γάλλων συναδέλφων τους.
<P>
Προτίθεται επομένως η Ευρωπαϊκή Επιτροπή να παρέμβει ώστε να λήξει αυτή η δυσμενής διάκριση εις βάρος των βρετανών δασκάλων του σκι και να τους επιτραπεί να ασκούν το επάγγελμά τους στις γαλλικές Αλπεις; Κύριε Monti, σας παρακαλώ να απαντήσετε στην ερώτηση της κ. Billingham.

<SPEAKER ID=160 NAME="Monti">
Η Επιτροπή έχει ήδη δραστηριοποιηθεί, ώστε να προωθήσει τον διμερή διάλογο ανάμεσα στα ενδιαφερόμενα μέρη, που είναι, αφενός, η BASI - British Association of Skiing Instructors - και οι βρετανικές αρχές, και, αφετέρου, οι Γάλλοι αντιπαλοί τους, με σκοπό να ενθαρρύνει την επίτευξη συμφωνίας σχετικά με τη βάση για την αναγνώριση του διπλώματος BASI - grade one στην Γαλλία. Στα τέλη του 1997 διεξήχθη στις Βρυξέλλες μια πρώτη σύσκεψη μεταξύ της BASI και των αρμόδιων γαλλικών αρχών.
<P>
Με πρωτοβουλία της Επιτροπής αποφασίστηκε να συσταθεί μια γαλλο-βρετανική ομάδα εργασίας, για να εξετάσει ζητήματα που αφορούν τα συστήματα εκπαίδευσης των δύο χωρών. Η Επιτροπή πληροφορήθηκε πρόσφατα ότι αυτή η ομάδα παρουσίασε μια έκθεση. Ωστόσο, οι γαλλικές και οι βρετανικές αρχές αποφάσισαν από κοινού να συζητήσουν πρώτα σχετικά με αυτή την έκθεση και να μην αποστείλουν παρά στη συνέχεια, εάν καταστεί δυνατόν, κοινά πορίσματα στην Επιτροπή.
<P>
Όπως η αξιότιμη βουλευτής μπορεί εύκολα να καταλάβει, δεν θα ήταν σωστό η Επιτροπή να προδικάσει την έκβαση αυτής της διαδικασίας, πριν η ομάδα εργασίας εκδώσει τα συμπεράσματά της.
<P>
Αυτή τη στιγμή, συνεπώς, το μόνο που μπορώ να κάνω είναι να εγγυηθώ στην αξιότιμη βουλευτή ότι η Επιτροπή έχει δεσμευτεί να βρει μια λύση στα προβλήματα που παραμένουν ανοιχτά. Για να επιτύχει αυτό το αποτέλεσμα, εάν και στο μέτρο που κάτι τέτοιο είναι εφικτό, χρειάζεται να ενταθεί η συνεργασία μεταξύ των επαγγελματιών, των επαγγελματικών τους ενώσεων και των ενδιαφερόμενων αρμόδιων αρχών.
<P>
Συγχρόνως, η Επιτροπή έχει πλήρη συνείδηση της ευθύνης της να ελέγχει προσεκτικά εάν το κοινοτικό δίκαιο εφαρμόζεται σωστά, σε σχέση με τις αθλητικές και ψυχαγωγικές δραστηριότητες στις αλπικές περιοχές. Θα ήθελα να προσθέσω ότι, οι επαφές που πραγματοποιήθηκαν ανάμεσα στους πιο άμεσα ενδιαφερόμενους, έχουν ήδη επιτρέψει την επίτευξη μιας συμφωνίας σχετικά με έναν σημαντικό αριθμό πρακτικών μέτρων τα οποία έχουν ήδη ληφθεί. Αυτά τα μέτρα κατέστησαν δυνατή την επίτευξη αισθητών βελτιώσεων, συγκριτικά με την προηγούμενη κατάσταση, και οι ενδιαφερόμενοι αξίζουν συγχαρητηρίων για το έργο που έχουν επιτελέσει έως τώρα.
<P>
Η Επιτροπή ελπίζει ότι στο προσεχές μέλλον θα καταστεί δυνατόν να συντελεσθεί περαιτέρω πρόοδος, που θα αξιοποιήσει τα ήδη επιτευχθέντα αποτελέσματα, χάρη στη σημαντική δέσμευση των υπευθύνων, τόσο Γάλλων, όσο και Βρετανών.

<SPEAKER ID=161 LANGUAGE="EN" NAME="Billingham">
Κύριε Επίτροπε, χαιρετίζω την απάντησή σας και σας ευχαριστώ για την εργασία που γνωρίζω ότι έχετε επιτελέσει. Πρέπει, όμως, να ειπωθεί ότι, έως σήμερα, δεν έχει επιτραπεί σε κανέναν Βρετανό δάσκαλο του σκι να εργασθεί στις γαλλικές Αλπεις. Έχουν περάσει δυόμισι χρόνια από τότε που πρωτοθίξαμε το θέμα στο επιμελητήριο και με βεβαιώσατε ότι οι Γάλλοι δάσκαλοι του σκι θα επέτρεπαν στους Βρετανούς να εργασθούν εκείνη τη χρονιά. Δύο χρόνια μετά, δεν έχει γίνει ακόμα τίποτα. Πρόκειται για μια απολύτως καταστροφική κατάσταση!
<P>
Σημειώθηκε και νέα εξέλιξη: μία γαλλική σχολή σκι επεδίωξε να προσλάβει 15 Βρετανούς δασκάλους του σκι και παρεμποδίστηκε. Οι τελευταίοι ασκούν τώρα αγωγή εναντίον της γαλλικής ένωσης σκι. Είναι σαφές ότι διαμορφώνεται εδώ μια φοβερή κατάσταση που θέτει υπό αμφισβήτηση την ικανότητά μας στο πλαίσιο της Ευρωπαϊκής Ένωσης να μετατρέψουμε τη Συνθήκη σε κατάλληλη δράση. Μετά λύπης μου αναφέρω ότι εδώ έχουμε ένα παράδειγμα γαλλικού προστατευτισμού, που πρέπει να σταματήσει.

<SPEAKER ID=162 LANGUAGE="IT" NAME="Monti">
Η αξιότιμη βουλευτής τονίζει εμμέσως και σωστά ότι δεν είναι εύκολο να επιτύχουμε την πλήρη εφαρμογή των κανόνων της ενιαίας αγοράς, γεγονός του οποίου έχουμε σαφή επίγνωση, λόγω της καθημερινής μας εμπειρίας. Όπως η κ. Billingham γνωρίζει, και ευγενικά αναγνωρίζει, αυτή είναι μια περίπτωση με την οποία ασχολούμαστε εδώ και καιρό, επιδεικνύοντας μεγάλη αποφασιστικότητα.
<P>
(ΕΝ) Πρέπει δε να αναφέρουμε ότι έχουν επιτευχθεί ορισμένα αποτελέσματα. Τα δύο νέα διατάγματα των γαλλικών αρχών παρέχουν πλέον νομική λύση στο πρόβλημα. Το κύριο μέλημα της Επιτροπής είναι η εφαρμογή στην πράξη - ή μάλλον στο χιόνι - αυτών των νέων διαταγμάτων. Ένα σημαντικό στοιχείο είναι ότι μπορούν να επιβληθούν δοκιμασίες μόνο σε περιπτώσεις ουσιαστικών διαφορών στην εκπαίδευση σε κάθε κράτος μέλος: πρόκειται για ένα βασικό σημείο. Οι γαλλικές αρχές θεωρούν ότι υφίστανται ουσιαστικές διαφορές, ενώ οι Βρετανοί δάσκαλοι του σκι διαφωνούν, όπως γνωρίζετε. Παρεμπιπτόντως, και οι Δανοί θεωρούν ότι πρέπει να αναγνωρίζονται τα προσόντα τους. Εν όψει αυτών των διαφορών, που μειώνονται μεν, αλλά εξακολουθούν να υπάρχουν, η Επιτροπή κατέβαλε προσπάθειες με τη συμμετοχή των βρετανικών και των γαλλικών αρχών, καθώς και των επαγγελματικών ενώσεων, οι οποίες αναμένεται να τελεσφορήσουν.
<P>
Για τους λόγους που ανέφερα, δεν είμαστε επί του παρόντος σε θέση να παρουσιάσουμε αυτά τα αποτελέσματα εδώ, αλλά πρέπει να έχουμε αυτοπεποίθηση.

<SPEAKER ID=163 LANGUAGE="EN" NAME="Skinner">
Είναι κάπως παρακινδυνευμένο να πει κανείς εάν βρίσκεται στην πραγματικότητα ή στο χιόνι. Πρόκειται για κάτι με το οποίο είναι πολύ εξοικειωμένοι όσοι έχουν εργασθεί στον τομέα της ελεύθερης διακίνησης εργαζομένων και της αμοιβαίας αναγνώρισης των προσόντων στην επικράτεια της Ευρωπαϊκής Κοινότητας. Εκπλήσσομαι που κάποιες αρχές εξακολουθούν να ανακριβολογούν εσκεμμένα, τουλάχιστον σε μία χώρα. Μήπως υπάρχει περίπτωση να επιστρέψουμε στο status quo που επικρατούσε τουλάχιστον πριν από δυόμισι χρόνια; Εάν υπάρχει πρόβλημα επίτευξης συμφωνίας ως προς τα σημεία αναφοράς, κι αυτό αποτελεί στοιχείο ασυμφωνίας σε διμερείς συζητήσεις, η Επιτροπή θα πρέπει να συμμετέχει πολύ ενεργά στην παροχή βοήθειας για την επίτευξη συμφωνίας ως προς αυτά τα σημεία αναφοράς, ούτως ώστε να μας βγάλει από αυτό το αδιέξοδο.

<SPEAKER ID=164 LANGUAGE="EN" NAME="Monti">
Το πρόβλημα είναι περίπλοκο, επειδή κατ' αρχήν επιτρέπεται στις γαλλικές αρχές να υποβάλλουν τους αλλοδαπούς δασκάλους του σκι σε δοκιμασίες καταλληλότητας. Βάσει της κοινοτικής νομοθεσίας - Οδηγία 92/51 ΕΟΚ - οι εθνικές αρχές έχουν το δικαίωμα να επιβάλλουν αντισταθμιστικά μέτρα μόνο στις περιπτώσεις όπου υπάρχουν σημαντικές διαφορές στα επίπεδα των προσόντων. Στην περίπτωση των δασκάλων του σκι, όπου τίθεται το θέμα της ασφάλειας, δεν επιτρέπεται η επιβολή δοκιμασιών καταλληλότητας. Αυτός είναι ο λόγος που δεν καθιστά ιδιαίτερα εύκολη την εμπλοκή της Επιτροπής σε μια τέτοιου είδους συζήτηση - μια συζήτηση που θα αναγνωρίσετε ότι αφορά σύγκριση πολύ τεχνικών μαθημάτων. Εάν η BASI το θεωρήσει ορθό, το πρόβλημα μπορεί να επιλυθεί από ένα εθνικό δικαστήριο, υπεύθυνο για την ορθή εφαρμογή της κοινοτικής νομοθεσίας. Φυσικά, ένας τρόπος επίλυσης του προβλήματος είναι και ο διμερής διάλογος. Αυτός είναι ο δρόμος που - όπως εξήγησα κάπως λεπτομερώς στην αρχική μου απάντηση - ακολουθεί η Επιτροπή και θα συνεχίσει να ακολουθεί.

<SPEAKER ID=165 NAME="Πρόεδρος">
Ερώτηση αριθ. 51 του κ. Reinhard Rack (H-1057/98):
<P>
Θέμα: Απλουστευμένη διαδικασία επιλογής μέσω διαγωνισμού για έκτακτους υπαλλήλους στην Επιτροπή
<P>
Σε σχέση με τον τελευταίο διαγωνισμό της Ευρωπαϊκής Επιτροπής, κατά τον οποίο διαπιστώθηκαν παρατυπίες, τίθεται το ερώτημα για άλλες μορφές πρόσληψης στην Ευρωπαϊκή Επιτροπή και ιδιαίτερα την απλουστευμένη διαδικασία επιλογής για έκτακτους υπαλλήλους.
<P>
Πόσους υπαλλήλους με σύμβαση ορισμένου χρόνου έχει συνήθως η Ευρωπαϊκή Επιτροπή; Πόσοι εξ αυτών θα μονιμοποιηθούν ως μόνιμοι υπάλληλοι κατόπιν απλουστευμένης διαδικασίας επιλογής; Καλωσορίζουμε τον Επίτροπο κ. Liikanen, τον οποίο παρακαλώ να απαντήσει στην ερώτηση του κ. Rack. Έχετε τον λόγο, κύριε Liikanen.

<SPEAKER ID=166 NAME="Liikanen">
Αξιότιμε κύριε Πρόεδρε, αυτή τη στιγμή εργάζονται στην Επιτροπή 2993 έκτακτοι υπάλληλοι. Οι μισθοί μερικών εξ αυτών, συγκεκριμένα 750 υπαλλήλων, καταβάλλονται από τις διοικητικές πιστώσεις, και άλλων, συγκεκριμένα 2243 υπαλλήλων, από τις πιστώσεις για την έρευνα. Οι διαδικασίες πρόσληψης και επιλογής των εκτάκτων υπαλλήλων αναθεωρήθηκαν την 1η Δεκεμβρίου 1996. Οι εν λόγω αναθεωρημένες διαδικασίες εφαρμόζονται μόνο για εκείνους τους έκτακτους υπαλλήλους που οι μισθοί τους καταβάλλονται από τις διοικητικές πιστώσεις. Μετά από τη θέση σε ισχύ της νέας διαδικασίας επιλογής, έχουν προσληφθεί συνολικά 135 νέοι υπάλληλοι. Βάσει της απόφασης για τους έκτακτους υπαλλήλους, η οποία ελήφθη τον Δεκέμβριο του 1996, η Επιτροπή δεν θα διοργανώνει πλέον μετά από το 1999 εσωτερικούς διαγωνισμούς με σκοπό τη μονιμοποίηση. Αυτό συνέβη, επειδή σε γενικές γραμμές θεωρήθηκε ότι υπάρχει μεγάλη ανισότητα μεταξύ των διαγωνιζομένων που λαμβάνουν μέρος σε εσωτερικούς διαγωνισμούς και αυτών που λαμβάνουν μέρος σε γενικούς διαγωνισμούς.
<P>
Αντ' αυτού, η Επιτροπή εξετάζει το ενδεχόμενο κατάργησης των μεγάλων μαζικών διαγωνισμών, η διοργάνωση των οποίων είναι εξαιρετικά δυσχερής. Τον Φεβρουάριο θα διεξαχθεί εκ νέου ο διαγωνισμός ο οποίος απέτυχε στις αρχές του φθινοπώρου. Ελπίζω ότι, μετά από τη διεξαγωγή του, δεν θα εφαρμοσθεί ξανά αυτό το εκτεταμένο σύστημα μαζικών διαγωνισμών. Αυτή τη στιγμή αναζητείται ο τρόπος με τον οποίο θα μπορούσε να διεξάγεται στο μέλλον η προκαταρκτική επιλογή, επί παραδείγματι με κριτήριο τη γλώσσα ή για κάθε χώρα ξεχωριστά, απλουστεύοντας έτσι την εξαιρετικά δυσχερή διαδικασία των διαγωνισμών, όπου συμμετέχουν δεκάδες χιλιάδες υποψήφιοι. Είμαστε πρόθυμοι να ενημερώσουμε το Κοινοβούλιο σχετικά με το εν λόγω θέμα, μόλις προκύψουν νέα στοιχεία. Η ομάδα εργασίας που ασχολείται με τις μεταρρυθμίσεις στον τομέα της διοίκησης του προσωπικού, με επικεφαλής τον Γενικό Γραμματέα κ. Williamson, έχει υποβάλει πλήθος προτάσεων με σκοπό τον εκσυγχρονισμό αυτού του τομέα.

<SPEAKER ID=167 LANGUAGE="DE" NAME="Rack (PPE).">
Κύριε Πρόεδρε, κύριε Επίτροπε, σας ευχαριστώ για την αναλυτική σας απάντηση, όχι μόνο σχετικά με τους αριθμούς, αλλά επειδή με αυτήν ήδη καταστήσατε περιττή μια ενδεχόμενη συμπληρωματική ερώτηση, και συγκεκριμένα την ερώτηση ποιές εναλλακτικές διαδικασίες υπάρχουν και ποιά θα είναι η εξέλιξη του ζητήματος. Θα ήθελα, παρ' όλα αυτά, να θέσω μια συμπληρωματική ερώτηση που αφορά το ίδιο ζήτημα. Δεν μπορώ βέβαια να περιμένω συγκεκριμένα αριθμητικά στοιχεία, παρά μια γενική απάντηση. Υπάρχουν συγκεκριμένα κράτη μέλη των οποίων οι υπήκοοι να έχουν συμπεριληφθεί σε ιδιαίτερα μεγάλο ποσοστό στην τακτική υπαλληλική σχέση δημοσίου υπαλλήλου μέσω αυτής της δομής των εθνικών υπηκόων;

<SPEAKER ID=168 LANGUAGE="FI" NAME="Liikanen.">
Αξιότιμε κύριε Πρόεδρε, σύμφωνα με τους κανόνες και τη νομοθεσία για το προσωπικό της ΕΕ, δεν είναι δυνατόν να υπάρχει ευνοϊκή μεταχείριση ή να γίνονται διακρίσεις εις βάρος ατόμων με βάση την ιθαγένεια. Αυτή η βασική αρχή βρίσκεται προφανώς σε ισχύ. Όμως, θα πρέπει να πούμε ότι τα στατιστικά στοιχεία για το προσωπικό και την ιθαγένεια καταδεικνύουν σε ένα ποσοστό ότι, ανάλογα με τον βαθμό της υπηρεσιακής θέσης, οι διάφορες ιθαγένειες υπεραντιπροσωπεύονται σε μερικούς βαθμούς θέσεων και υποαντιπροσωπεύονται σε άλλους. Θα θέσω ευχαρίστως τα στατιστικά στοιχεία στη διάθεση του αξιότιμου βουλευτή του Κοινοβουλίου.
<P>
Αυτό που μπορώ να δηλώσω για τους διαγωνισμούς των νέων κρατών μελών είναι ότι, όταν διεξήχθησαν εκεί διαγωνισμοί απευθυνόμενοι σε κάποια συγκεκριμένη ιθαγένεια, οι Φινλανδοί έδειξαν το μεγαλύτερο ενδιαφέρον για τις θέσεις στην ΕΕ και, ως εκ τούτου, οι διαδικασίες επιλογής ήταν ταχύτατες. Το ενδιαφέρον των Σουηδών δεν υπήρξε τόσο μεγάλο, ενώ οι Αυστριακοί έδειξαν το μικρότερο ενδιαφέρον.Επιδιώκουμε να επιλύσουμε αυτό το πρόβλημα με τη διεξαγωγή νέων διαγωνισμών για τους αιτούντες Σουηδούς και Αυστριακούς, κι ελπίζουμε ότι η Επιτροπή θα μπορέσει μέχρι το τέλος του 1999 να εκπληρώσει όλους αυτούς τους στόχους που ανακοινώθηκαν σε αυτές τις τρεις χώρες κατά την ένταξή τους στην ΕΕ, τον Ιανουάριο του 1995.

<SPEAKER ID=169 NAME="Πρόεδρος">
Ερώτηση αριθ. 52 του κ. Αλέξανδρου Αλαβάνου, τον οποίο αντικαθιστά ο κ. Παπαγιαννάκης (H-1054/98):
<P>
Θέμα: Εμπόριο γυναικών στην Ευρώπη
<P>
Πεντακόσιες χιλιάδες γυναίκες είναι τα θύματα του σύγχρονου σκλαβοπάζαρου, που λέγεται εμπόριο γυναικών. Ένα φαινόμενο που διογκώνεται συνεχώς, μιας που όπως τονίστηκε από την αρμόδια Επίτροπο Ανίτα Γκραντίν στην πρόσφατη Συνάντηση Ανατολής-Δύσης με θέμα το εμπόριο των γυναικών στη Βιέννη, «η διακίνηση αυτή πληρώνεται καλά και δεν έχει μεγάλο ρίσκο» αφού δεν έχει μεγάλες ποινές. Επειδή τα σχετικά προγράμματα «STOP», «DAΡΗNE» και «OISIN» δεν μπορούν να αντιμετωπίσουν το συνεχώς αυξανόμενο φαινόμενο της σωματεμπορίας γυναικών και ανήλικων κοριτσιών, ερωτάται η Επιτροπή τί πρόσθετα ουσιαστικά άμεσα μέτρα προτίθεται να λάβει για την προστασία των γυναικών - θυμάτων από χώρες εκτός Ευρωπαϊκής Ένωσης καθώς και για την καταδίκη των εμπόρων; Καλωσορίζω την κ. Gradin και την παρακαλώ να απαντήσει στην ερώτηση του κ. Παπαγιαννάκη.

<SPEAKER ID=170 NAME="Gradin">
Συμμερίζομαι πλήρως την ανησυχία του αξιότιμου βουλευτή κ. Αλαβάνου για τη συνεχιζόμενη και αυξανόμενη παράνομη διακίνηση γυναικών στην Ευρωπαϊκή Ένωση με σκοπό τη σεξουαλική εκμετάλλευση. Από την αρχή της θητείας μου ως Επιτρόπος, το 1995, έχω αφιερώσει πολύ χρόνο και ενέργεια για την καταπολέμηση αυτής της επαίσχυντης μορφής οργανωμένου εγκλήματος και παραβίασης των ανθρωπίνων δικαιωμάτων των γυναικών.
<P>
Στο παρελθόν κανένας δεν είχε σκεφθεί ότι η Ευρωπαϊκή Ένωση θα μπορούσε να αντιμετωπίσει αυτό το ζήτημα. Τον Ιούνιο του 1996 διοργάνωσα στη Βιέννη την ευρωπαϊκή διάσκεψη για την παράνομη διακίνηση γυναικών. Ήταν η πρώτη φορά που οι βασικοί Ευρωπαίοι παράγοντες Ανατολής και Δύσης συναντήθηκαν για να συζητήσουν το σοβαρό αυτό πρόβλημα. Βάσει της εισήγησής τους, τον Νοέμβριο του 1996 παρουσίασα ένα σχέδιο δράσης για την καταπολέμηση της παράνομης διακίνησης γυναικών για σεξουαλική εκμετάλλευση. Από τότε έχουν αναληφθεί αρκετές σημαντικές δράσεις, μερικές από τις οποίες θα υπενθυμίσω εν συντομία.
<P>
Κατ' αρχάς, τον Νοέμβριο του 1996, το Συμβούλιο Δικαιοσύνης και Εσωτερικών Υποθέσεων αποφάσισε να επεκτείνει την εντολή της μονάδας της Europol που ασχολείτο με τα ναρκωτικά, της σημερινής Europol, ώστε να συμπεριλάβει την παράνομη διακίνηση ανθρώπων. Έως το 1999 η Europol θα υποστηρίζει κοινές έρευνες με σκοπό την εξάρθρωση παράνομων οργανώσεων που εμπλέκονται σε αυτή την παράνομη διακίνηση. Η Europol προτίθεται επίσης να εκπονήσει έκθεση σχετικά με τη γενική κατάσταση στην Ευρωπαϊκή Ένωση όσον αφορά το θέμα της παράνομης διακίνησης γυναικών.
<P>
Η δεύτερη σημαντική απόφαση ήταν η δημιουργία, τον Δεκέμβριο του 1996, του πολυετούς προγράμματος STOP, με προϋπολογισμό 6, 5 εκατ. Ecu για μία πενταετία. Στόχος του προγράμματος είναι η προαγωγή της έρευνας, των εκστρατειών ενημέρωσης, της κατάρτισης και της ανταλλαγής σχεδίων και απευθύνεται σε όλους τους επαγγελματίες που εμπλέκονται στην καταπολέμηση του εμπορίου ανθρώπων. Από το 1996 καταφέραμε να υποστηρίξουμε 30 σχέδια.
<P>
Τρίτον, και τελευταίο, τον Φεβρουάριο του 1997, το Συμβούλιο ενέκρινε μια κοινή δράση με σκοπό την ποινικοποίηση της παράνομης διακίνησης ανθρώπων. Συμφώνησε επίσης να ληφθούν συγκεκριμένα μέτρα για τη δικαστική συνεργασία και την προστασία των μαρτύρων.
<P>
Ένας άλλος παράγοντας αποφασιστικής σημασίας στην καταπολέμηση της παράνομης διακίνησης και της υποστήριξης των θυμάτων είναι η εργασία και ο ρόλος των μη κυβερνητικών οργανώσεων. Προκειμένου να υποστηρίξουμε την εργασία τους, αναπτύξαμε, τον Μάιο του 1997, την πρωτοβουλία DAPHNE, με σκοπό την καταπολέμηση της βιαιοπραγίας εναντίον παιδιών, εφήβων και γυναικών. Ο κύριος στόχος είναι να υποστηριχθεί η δημιουργία δικτύων ΜΚΟ σε ολόκληρη την Ευρώπη και να παρασχθεί υποστήριξη σε πιλοτικά σχέδια. Δέκα από τα σχέδια αυτά αφορούν την παράνομη διακίνηση γυναικών. Η Επιτροπή έχει επίσης τη δυνατότητα να παρέχει άμεση υποστήριξη για την ανάπτυξη και την εργασία ΜΚΟ στην Κεντρική και Ανατολική Ευρώπη. Τούτο έχει καταστεί δυνατόν μέσω των προγραμμάτων PHARE και TACIS για τη δημοκρατία.
<P>
Η καταπολέμηση της παράνομης διακίνησης γυναικών είναι το κυνήγι ενός κινούμενου στόχου. Σχεδόν καθημερινά δημιουργούντα νέα παράνομα δίκτυα και νέες στρατηγικές, με όλο και πιο αδίστακτες μεθόδους. Κατά συνέπεια, χρειάζεται συνεχώς να ενισχύουμε και να επανεξετάζουμε τις δικές μας στρατηγικές, καθώς και να δημιουργούμε νέα εργαλεία. Γι' αυτό βρίσκομαι στην πολύ ευχάριστη θέση να σας ενημερώσω ότι, στις 9 Δεκεμβρίου, η Επιτροπή εξέδωσε μια νέα ανακοίνωση για περαιτέρω δράση καταπολέμησης της παράνομης διακίνησης γυναικών. Η ανακοίνωση αυτή αποτελεί συνέχεια της ανακοίνωσης του 1996. Ενισχύει τη διεπιστημονική προσέγγιση και στοχεύει στην κάλυψη όλων των διαφορετικών κρίκων της αλυσίδας της παράνομης διακίνησης - στρατολόγηση, διακίνηση, εκμετάλλευση. Προβαίνει σε επισκόπηση της μέχρι σήμερα επιτευχθείσας προόδου σε αυτόν τον τομέα και, βάσει της μέχρι σήμερα εμπειρίας, υποδεικνύει την εμβάθυνση συνεχιζόμενων δραστηριοτήτων, καθώς και την εισαγωγή νέων. Η ανακοίνωση αυτή καλύπτει επίσης το αίτημα που υπέβαλε το Ευρωπαϊκό Κοινοβούλιο, μέσω της έκθεσης της κ. Waddington, για παρουσίαση πριν από το τέλος του 1998. Ο κύριος στόχος είναι να εξασφαλισθεί ότι η καταπολέμηση της διακίνησης γυναικών παραμένει σε υψηλή θέση στην ημερήσια διάταξη των πολιτικών θεμάτων της Ευρωπαϊκής Ένωσης και να ενισχυθεί η συνεργασία μεταξύ των χωρών προέλευσης, διαμετακόμισης και προορισμού, με συμμετοχή, τόσο των κυβερνήσεων, όσο και των ΜΚΟ.
<P>
Στόχος είναι επίσης να ενθαρρυνθούν τα κράτη μέλη να εφαρμόσουν πλήρως, έως το τέλος του 1999, το αργότερο, τις νομικές τους υποχρεώσεις στο πλαίσιο της κοινής δράσης που αποφασίσθηκε τον Φεβρουάριο του 1997. Οι κύριες νέες πρωτοβουλίες της ανακοίνωσης αφορούν (α) την έκδοση, κατά το 1999, μιας ανακοίνωσης για παροχή βοήθειας σε θύματα εγκληματικών ενεργειών, μεταξύ των οποίων και θύματα παράνομης διακίνησης, (β) την παρουσίαση πρότασης για νομοθετικές δράσεις που αφορούν άδειες προσωρινής παραμονής για θύματα που είναι σε θέση να καταθέσουν ως μάρτυρες, (γ) τον αναπροσανατολισμό των προτεραιοτήτων των υφιστάμενων κατευθυντηρίων γραμμών του προγράμματος STOP, ώστε να καλύψουν και την ενημέρωση των θυμάτων για τους τρόπους αναζήτησης βοήθειας, καθώς και τις έρευνες για τους διάφορους μεσάζονες της αλυσίδας παράνομης διακίνησης, (δ) την έναρξη προγραμμάτων κατάρτισης για την πρόληψη και καταπολέμηση της παράνομης διακίνησης γυναικών στους τομείς της μετανάστευσης και του εντοπισμού ψευδών και πλαστών εγγράφων, (ε) τη γνωστοποίηση μεταξύ των ενδιαφερομένων ομάδων στόχων της δυνατότητας υποστήριξης στο πλαίσιο ορισμένων άλλων κοινοτικών προγραμμάτων, όπως του INTEGRA και του Leonardo da Vinci, και (στ) την προαγωγή περαιτέρω συνεργασίας και ανταλλαγής στοιχείων σχετικά με το θέμα της παράνομης διακίνησης γυναικών στο πλαίσιο της προενταξιακής στρατηγικής και σε συνεργασία με τα προσφάτως ανεξαρτητοποιηθέντα κράτη.
<P>
Ελπίζω ότι διαθέτουμε πλέον μια νέα βάση για τον κοινό μας αγώνα κατά της παράνομης διακίνησης γυναικών, και προσβλέπω στη συνέχιση της στενής συνεργασίας με το Ευρωπαϊκό Κοινοβούλιο για την καταπολέμηση της επαίσχυντης αυτής παραβίασης των ανθρωπίνων δικαιωμάτων των γυναικών.

<SPEAKER ID=171 NAME="Παπαγιαννάκης">
Κύριε Πρόεδρε, θα ήθελα να ευχαριστήσω την κυρία Επίτροπο για την πολύ μακρυά και λεπτομερή απάντησή της. Ωστόσο, κυρία Επίτροπε, και το ξέρετε και εσείς, το φαινόμενο συνεχίζεται και αυξάνεται συνεχώς. Στη χώρα μου μάλιστα διαπιστώνουμε συνενοχή και των δημόσιων αρχών ή κάποιων δημόσιων αρχών εν πάση περιπτώσει -ιδίως αστυνομικών- στην επέκταση αυτού του «εμπορίου», ας το πούμε έτσι. Νομίζω ότι αυτά που είπε η κυρία Επίτροπος είναι ενθαρρυντικά. Ωστόσο, υπάρχουν δύο λεπτομερέστερες ερωτήσεις που θα ήθελα να υποβάλω: πρώτον, είναι δυνατόν η Επιτροπή να παραπέμψει στο Ευρωπαϊκό Δικαστήριο για παραβίαση ανθρωπίνων δικαιωμάτων χώρες στις οποίες μπορεί να διαπιστωθεί ότι δεν διώκεται αρκετά αποτελεσματικά η σωματεμπορία; Νομίζω ότι καταγγελίες μπορούν να υπάρξουν και ότι η Επιτροπή, ως θεματοφύλακας των Συνθηκών, μπορεί να το κάνει. Και, δεύτερον, είναι δυνατόν η Επιτροπή να επιβάλει στις υποψήφιες προς ένταξη χώρες την αποτελεσματική δίωξη της σωματεμπορίας ως όρο για την ένταξή τους στην επερχόμενη διεύρυνση;

<SPEAKER ID=172 LANGUAGE="EN" NAME="Gradin">
Σας ευχαριστώ πολύ για την ερώτησή σας. Χρειάζεται φυσικά να εργασθούμε από κοινού πολύ πιο σκληρά για να πείσουμε ορισμένους από αυτούς τους υπαλλήλους και τους κυβερνητικούς που δεν συμμετέχουν και τόσο πολύ σε αυτές τις υποθέσεις.
<P>
Με τις χώρες της Κεντρικής και Ανατολικής Ευρώπης επιτυγχάνουμε αυτόν τον στόχο με βέλτιστο τρόπο μέσω προγραμμάτων. Τα προγράμματα που πραγματοποιούμε με αυτές είναι πολύ επιτυχημένα και τα δίκτυα που δημιουργούνται μεταξύ μη κυβερνητικών οργανώσεων στα 15 κράτη μέλη και στις προς ένταξη χώρες εξελίσσονται πολύ καλά. Πρόκειται για τον καλύτερο τρόπο να επιτευχθεί πρόοδος σε αυτά τα θέματα.

<SPEAKER ID=173 NAME="Πρόεδρος">
Ερώτηση αριθ. 53 του κ. Clive John Needle (H-1086/98):
<P>
Θέμα: Αύξηση των εισαγωγών τσιγάρων στην Ανδόρα
<P>
Από τα στοιχεία που δημοσίευσαν οι τελωνειακές αρχές στην Ανδόρα προκύπτει ότι, το 1997, εισήχθησαν στη χώρα αυτή 3, 1 δισ. τσιγάρα από την ΕΕ. Βάσει των στοιχείων αυτών, κάθε άνδρας, γυναίκα και παιδί στην Ανδόρα καπνίζει 140 τσιγάρα την ημέρα.
<P>
Τι μέτρα σκοπεύει να λάβει η Επιτροπή για να εξασφαλίσει την αποτροπή της λαθραίας εισαγωγής προϊόντων καπνού στην ΕΕ, ειδικότερα όσον αφορά τα μέτρα κατά εταιριών όπως η Gallaher, που πρέπει να γνωρίζει ασφαλώς ότι κανείς απολύτως νόμιμος εφοδιασμός μιάς συνήθους εμπορικής αγοράς δεν μπορεί να εξηγήσει την απότομη αύξηση των πωλήσεών της στην Ανδόρα; Kυρία Gradin, σας παρακαλώ να απαντήσετε στην ερώτηση του κ. Needle σχετικά με αυτή την εκπληκτική αύξηση της εισαγωγής τσιγάρων.

<SPEAKER ID=174 NAME="Gradin">
Κύριε Πρόεδρε, ο αξιότιμος βουλευτής κ. Needle έθεσε μία ερώτηση για τη λαθραία εισαγωγή τσιγάρων από την Ανδόρα και για τα μέτρα που σκοπεύει να λάβει η Επιτροπή για να εμποδίσει τη λαθραία αυτή εισαγωγή.
<P>
Στα τέλη του 1997 η Επιτροπή έλαβε πληροφορίες για σημαντικές εξαγωγές προς την Ανδόρα τσιγάρων παραχθέντων στη Βρετανία. Ταυτόχρονα, λάβαμε ανάλογες πληροφορίες από πολλά κράτη μέλη για κατάσχεση τσιγάρων, τα οποία είχαν εισαχθεί λαθραία στην Ένωση από την Ανδόρα. Βάσει αυτών των στοιχείων, καθίσταται σαφές ότι η Ανδόρρα έχει γίνει ένας κόμβος λαθραίας εισαγωγής τσιγάρων προς την Ένωση.
<P>
Ο επικεφαλής της Ομάδας Συντονισμού για την Καταπολέμηση των Περιπτώσεων Απάτης (ΟΣΚΠΑ) της Επιτροπής επισκέφθηκε την Ανδόρα, τον Δεκέμβριο του 1997, για να έχει επαφές με την κυβέρνηση της χώρας. Σκοπός της επίσκεψης ήταν να επιτευχθεί συμφωνία ως προς τον τρόπο παρεμπόδισης του λαθρεμπορίου. Συμφωνήθηκε να πραγματοποιήσει η Ένωση μία σειρά ελέγχων στην Ανδόρα κατά το πρώτο εξάμηνο του 1998, οι οποίοι θα διενεργούνταν από υπαλλήλους της ΟΣΚΠΑ και ερευνητές των εμπλεκόμενων αρχών από τη Γαλλία, την Ιρλανδία, την Ισπανία και τη Μ. Βρετανία. Αυτοί οι έλεγχοι κατέδειξαν ότι η Ανδόρα είχε, αφενός, παράξει και, αφετέρου, εισαγάγει μεγάλες ποσότητες αμερικάνικων τσιγάρων, κυρίως από την Μ. Βρετανία. Υπήρχαν δε πολλές ενδείξεις ότι ένα μεγάλο μέρος των τσιγάρων προοριζόταν για λαθραία εισαγωγή στην Ένωση, ιδιαίτερα στην Ισπανία. Αποδείχτηκε, επίσης, ότι η λαθραία εισαγωγή ήταν οργανωμένη από παράνομα δίκτυα, τόσο στην Ανδόρα, όσο και σε πολλά κράτη μέλη. Ωστόσο, οι αρχές της Ανδόρας υποστήριξαν ότι δεν μπορούσαν, ούτε να παρουσιάσουν στατιστικά στοιχεία για πωλήσεις τσιγάρων, ούτε να προσδιορίσουν τον τελικό προορισμό.
<P>
Έπειτα από τους ελέγχους αυτούς, η Επιτροπή βρίσκεται σε συνεχή επαφή με την κυβέρνηση της Ανδόρας, κι αυτό είχε ως αποτέλεσμα τη λήψη μέτρων, ώστε να αντιμετωπιστεί το λαθρεμπόριο. Μεταξύ άλλων, βλέπουμε ότι στα κράτη μέλη κατάσχονται πλέον πολύ μικρότερες ποσότητες τσιγάρων για τα οποία υπάρχουν υποψίες ότι έχουν εξαχθεί λαθραία από την Ανδόρα. Επίσης, οι εξαγωγές τσιγάρων από τη Μ. Βρετανία προς την Ανδόρα έχουν μειωθεί δραστικά, σε σύγκριση με τα μεγέθη των ετών 1996 και 1997. Είναι ιδιαίτερα ανησυχητικό ότι οι παραγωγοί τσιγάρων στη Μ. Βρετανία πρέπει να γνώριζαν σχετικά με το λαθρεμπόριο, αφού οι εξαγωγές προς την Ανδόρα αυξήθηκαν κατακόρυφα σε τόσο σύντομο χρονικό διάστημα. Αυτές οι συνθήκες ερευνώνται τώρα, τόσο από τις αρχές των κρατών μελών που συμμετείχαν στους ελέγχους στην Ανδόρα, όσο και από την ΟΣΚΠΑ της Επιτροπής.

<SPEAKER ID=175 LANGUAGE="EN" NAME="Needle">
Θα ήθελα να ευχαριστήσω την Επίτροπο Gradin για την πολύ κατατοπιστική και θετική της απάντηση. Ελπίζω πάρα πολύ ότι, θα μπορέσουμε να λάβουμε κάποιες περαιτέρω πληροφορίες, σχετικά με τα επιτυχή μέτρα και τον βαθμό μείωσης του προβλήματος. Ευχαριστώ την εφημερίδα Independent , του Ηνωμένου Βασιλείου, που έθιξε το θέμα αυτό, καθώς είναι εξαιρετικά σημαντικό να ενημερώνονται οι πολίτες σχετικά με αυτή την υπόθεση, εξαιτίας της εργασίας που επιτελεί η ΟΣΚΠΑ. Υπό τις παρούσες συνθήκες, είναι σημαντικό να συζητάμε για πιθανές επιτυχίες, καθώς και για προβλήματα.
<P>
Σχετικά με το ευρύτερο θέμα που αφορά τη συζήτηση στο Ευρωπαϊκό Κοινοβούλιο για την υγεία και τα μέτρα που λαμβάνει η Επιτροπή για να καταπολεμήσει την κατανάλωση προϊόντων καπνού, επί του οποίου ελπίζω να υπάρξει περαιτέρω πρόοδος αύριο στην Επιτροπή, σημειώνεται πρόοδος σε κράτη μέλη, όπως η Μεγάλη Βρετανία, όπου η κυβέρνηση παρουσίασε προτάσεις για να δοθεί προτεραιότητα στην αντιμετώπιση του λαθρεμπορίου. Μαθαίνω με ανακούφιση ότι η Επιτροπή θα εργασθεί επ' αυτού βάσει εταιρικής σχέσης, και ελπίζω να δοθεί επαρκής προτεραιότητα στην αντιμετώπιση του θέματος, προκειμένου να εξασφαλισθεί ότι οδηγίες, όπως η οδηγία για τη διαφήμιση προϊόντων καπνού, θα είναι αποτελεσματικές και δεν θα υπονομευθούν από αυτούς τους εγκληματίες, ιδιαίτερα μεταξύ των εταιρειών προϊόντων καπνού, που πρέπει να αναλάβουν την ευθύνη για τις πράξεις τους, την αύξηση, δηλαδή, του καπνίσματος.

<SPEAKER ID=176 LANGUAGE="EN" NAME="Gradin">
Είμαι πολύ ικανοποιημένη για την καλή συνεργασία που μπορούμε να διατηρούμε μεταξύ της ΟΣΚΠΑ και των κρατών μελών. Αυτός είναι ο μοναδικός τρόπος με τον οποίο μπορούμε να καταπολεμήσουμε το λαθρεμπόριο τσιγάρων. Όπως ενδεχομένως γνωρίζετε, έχουμε σημειώσει επίσης μεγάλη επιτυχία κατά τις σχετικές εργασίες μας στη Μεσόγειο, και διαθέτουμε πλέον μια εξειδικευμένη ομάδα, την ΟΣΚΠΑ, που ασχολείται με το λαθρεμπόριο τσιγάρων. Θα είμαστε πάντα πρόθυμοι να ενημερώνουμε το Κοινοβούλιο για τις εργασίες μας σε αυτόν τον τομέα.

<SPEAKER ID=177 NAME="Πρόεδρος">
Ερώτηση αριθ. 54 της κ. Maj Britt Theorin (H-1099/98):
<P>
Θέμα: Παράνομη μετανάστευση
<P>
Η παράνομη μετανάστευση αποτελεί σοβαρό πρόβλημα για την Ευρωπαϊκή Ένωση και τα κράτη μέλη της. Για το λόγο αυτό το Συμβούλιο ενέκρινε μέτρα τα οποία αποσκοπούν στην εναρμόνιση των μεθόδων ελέγχου και στην προώθηση της συνεννόησης και της συνεργασίας μεταξύ κρατών μελών και στον τομέα της απέλασης και της καταπολέμησης της παράνομης διέλευσης των συνόρων. Μεγάλος αριθμός παράνομων μεταναστών ζουν σήμερα στην ΕΕ, και 3 περίπου εκατομμύρια απ' αυτούς εγκαταστάθηκαν στην Ευρώπη μεταξύ 1991 και 1993. Είτε για παιδιά πρόκειται είτε για μεγάλους, οι συνθήκες ζωής τους είναι συχνά απάνθρωπες και η κατάσταση της υγείας τους κρίσιμη, αν κρίνουμε από την περιγραφή που δίνει ο Chris de Stoop στο έργο του με τίτλο «Παράνομοι».
<P>
Πώς σκοπεύει η Επιτροπή να βελτιώσει τις συνθήκες ζωής των ανθρώπων αυτών; Kυρία Gradin, σας παρακαλώ να απαντήσετε στην ερώτηση της κ. Theorin.

<SPEAKER ID=178 NAME="Gradin">
Κύριε Πρόεδρε, συμμερίζομαι την ανησυχία της βουλευτού κ. Theorin αναφορικά με τους πολίτες τρίτων χωρών, οι οποίοι βρίσκονται παράνομα στα κράτη μέλη μας. Ορισμένοι εξ αυτών έπεσαν θύματα δουλεμπόρων, άλλοι ήρθαν εδώ με δική τους πρωτοβουλία. Φυσικά, οι περισσότεροι ωθούνται από το όνειρο μίας αξιοπρεπούς ζωής και ενός υποφερτού μέλλοντος. Συχνά, η πραγματικότητα αποδεικνύεται διαφορετική και πολλοί αναγκάζονται να ζουν υπό πολύ δύσκολες συνθήκες.
<P>
Σήμερα, οι κανόνες που αφορούν τη μετανάστευση διαφέρουν από το ένα κράτος μέλος στο άλλο. Σε επίπεδο ΕΕ έχουμε ορισμένες συστάσεις και άλλες συμφωνίες που αφορούν τη μεταναστευτική πολιτική και καλύπτουν τις περισσότερες κατηγορίες μεταναστών, δεν καλύπτουν, όμως, όλες τις περιπτώσεις και δεν είναι ταυτόσημες σε όλα τα σημεία τους. Γι' αυτόν τον λόγο, υπέβαλα το 1997 μία πρόταση για την εκπόνηση σύμβασης με κοινούς κανονισμούς αναφορικά με τη μετανάστευση προς την Ένωση. Ευελπιστώ ότι οι σαφείς και περισσότερο ενιαίοι κανονισμοί για τη μετανάστευση στην Ένωση θα συμβάλουν στη μείωση των περιθωρίων της λαθρομετανάστευσης. Το Ευρωπαϊκό Κοινοβούλιο έλαβε την πρόταση για να εκφέρει τη γνώμη του, κι εγώ προσβλέπω στη συζήτηση αυτής της έκθεσης του Κοινοβουλίου, κατά πάσα πιθανότητα μέσα στο επόμενο έτος.
<P>
Στη δεκαετία του '90 είδαμε να αποκτά το δουλεμπόριο όλο και περισσότερο ανησυχητικές μορφές έκφρασης. Το δουλεμπόριο γυναικών είναι εν πλήρη εξελίξει στην Ευρώπη, μετανάστες στοιβάζονται στους χώρους αποσκευών των λεωφορείων ή σε εμπορευματοκιβώτια για να περάσουν τα σύνορα και να εισέλθουν στην ΕΕ. Διακινδυνεύουν να πεθάνουν με αφάνταστα φρικτό τρόπο, είτε από αφυδάτωση, είτε από ασφυξία. Επίσης, άνθρωποι μεταφέρονται δια θαλάσσης μέσα στο καταχείμωνο και με άχρηστα πλοία. Κανείς δεν γνωρίζει σήμερα πόσοι πνίγονται έτσι κάθε χρόνο.
<P>
Η λαθρομετανάστευση ελέγχεται από πολύ καλά οργανωμένα παράνομα δίκτυα, τα οποία εκμεταλλεύονται χωρίς οίκτο για δικό τους όφελος την κατάσταση στην οποία βρίσκονται εκτεθειμένοι αδύναμοι άνθρωποι. Αποκομίζουν πολλά κέρδη και οι κίνδυνοι είναι σχετικά μικροί. Για να καταπολεμηθούν αυτά τα δίκτυα απαιτείται κινητοποίηση σε πολλά μέτωπα ταυτοχρόνως και αυτό ισχύει, τόσο σε εθνικό, όσο και σε κοινοτικό επίπεδο. Για να αναχαιτιστεί αυτή η εξέλιξη, απαιτείται επίσης να συνδυαστούν τα μέτρα στον τομέα της μεταναστευτικής πολιτικής με τις δράσεις σε άλλους κεντρικούς πολιτικούς τομείς σχετικούς με αυτό το θέμα.
<P>
Αποσπασματικά μέτρα όσον αφορά την πολιτική για τις θεωρήσεις αδειών, τους συνοριακούς ελέγχους, την απομάκρυνση ή την απέλαση είναι ελάχιστα αποτελεσματικά και, συνεπώς, πρέπει να συνδυαστούν με τη λήψη μέτρων σε μία σειρά άλλων τομέων. Αναφέρομαι ιδιαιτέρως στην κοινή εξωτερική πολιτική και πολιτική ασφαλείας, την εμπορική πολιτική, την πολιτική παροχής οικονομικής ενίσχυσης και τα ανθρωπιστικά προγράμματά μας παροχής βοήθειας. Φυσικά, η εν γένει εργασία μας για την κοινωνική πρόοδο και την κοινωνική δικαιοσύνη αποτελεί επίσης σημαντικό μέρος της στρατηγικής της μείωσης της παράνομης μετανάστευσης προς την ΕΕ. Δεν πρέπει ποτέ να ξεχνάμε ότι πρόκειται για ανθρώπους που βρίσκονται σε μία δύσκολη κατάσταση. Ακόμη κι αν δεν έχουν δικαίωμα μετανάστευσης, πρέπει, παρ' όλα αυτά, να διασφαλιστούν τα ανθρώπινα δικαιώματά τους και οι θεμελιώδεις ελευθερίες τους. Αυτή η στάση πρέπει να οδηγεί την ευρωπαϊκή στρατηγική στον αγώνα ενάντια στην παράνομη μετανάστευση.
<P>
Η κατάσταση είναι εν μέρει διαφορετική για όσους υποβάλλουν αίτηση για παροχή ασύλου και αυτούς που έρχονται από περιοχές κατεστραμμένες από πόλεμο. Σε αυτή την περίπτωση πρόκειται για ανθρώπους που δεν έχουν εγκαταλείψει αυτοβούλως τα σπίτια τους. Ίσως διαφεύγουν από έναν εμφύλιο πόλεμο ή έφυγαν λόγω του γεγονότος ότι η κυβέρνησή τους δεν είναι σε θέση να τους παράσχει ικανοποιητική προστασία. Συχνά, αυτοί οι άνθρωποι παρουσιάζονται στο πλαίσιο καταστάσεων όπου υπάρχουν μαζικές μετακινήσεις. Για να καταστεί δυνατή η αντιμετώπιση και αυτών των καταστάσεων η Επιτροπή, ως γνωστόν, έχει υποβάλει δύο προτάσεις προς το Συμβούλιο Υπουργών: η μία αφορά τις προσωρινές άδειες παραμονής και η άλλη τον καταμερισμό των ευθυνών σε πνεύμα αλληλεγγύης μεταξύ των κρατών μελών, σε περίπτωση μαζικών μετακινήσεων. Οι δύο αυτές προτάσεις εξετάζονται τώρα από το Συμβούλιο Υπουργών και, ως γνωστόν, το Ευρωπαϊκό Κοινοβούλιο έχει εξετάσει αυτά τα θέματα δύο φορές.
<P>
Όπως γνωρίζετε, η πρότασή μου αποσκοπεί μεταξύ άλλων, στην καθιέρωση ενός ελάχιστου κοινού επιπέδου όσον αφορά το είδος της κοινωνικής προστασίας που θα μπορούσε να παρασχεθεί σε αυτούς τους ανθρώπους από τη στιγμή της άφιξής τους στα κράτη μέλη μας. Αν το Συμβούλιο Υπουργών συμφωνήσει επ' αυτής της πρότασης, θα μπορούσαν να διασφαλιστούν ανεκτές συνθήκες διαβίωσης για όλους τους ανθρώπους που χρήζουν προστασίας εντός της Ένωσης.

<SPEAKER ID=179 LANGUAGE="SV" NAME="Theorin">
Ευχαριστώ την Επίτροπο για την εκτενή και πολύ θετική απάντηση. Φαίνεται ότι είμαστε σχετικά σύμφωνοι σε πολλά σημεία, κι αυτό είναι κάτι για το οποίο χαίρομαι πολύ. Είμαι ευχαριστημένη ιδιαιτέρως για τη δήλωσή της, ότι πρέπει να υπάρξουν δράσεις και στον κοινωνικό τομέα με στόχο την προαγωγή της κοινωνικής προόδου.
<P>
Ωστόσο, η καταστροφή είναι τεράστια όσον αφορά την Ευρώπη και την ΕΕ. Από τις προηγούμενες απελάσεις 30.000 ατόμων ετησίως, απελαύνονται τώρα 200.000 άτομα ετησίως. Αυτό είναι, όπως ανέφερε η Επίτροπος, ένα θέμα που σχετίζεται με την απόκτηση, μέσω του δουλεμπορίου, μίας εξαιρετικής πηγής εισοδημάτων για τη μαφία, κάτι που δεν υπήρχε πριν.
<P>
Προσωπικά, όμως, θεωρώ ότι ένα άλλο θέμα είναι επίσης κεντρικής σημασίας, και συγκεκριμένα το θέμα των ανθρώπων που κρύβονται στην ΕΕ και στην Ευρώπη. Αυτή η κατάσταση, η οποία συχνά συνεπάγεται ότι τα παιδιά δεν πηγαίνουν στο σχολείο, δεν έχουν ιατρική περίθαλψη ή τη μέριμνα που χρειάζονται, είναι εξαιρετικά σοβαρή. Βιώνουν μία τεράστια ψυχολογική πίεση. Το ελάχιστο ως προς το οποίο θα μπορούσε να υπάρξει ομοφωνία είναι ότι τα ανθρώπινα δικαιώματα πρέπει να ισχύουν και για τους παράνομους μετανάστες στην ΕΕ.

<SPEAKER ID=180 LANGUAGE="SV" NAME="Gradin">
Ο τρόπος που θα πρέπει να χειριστούμε το θέμα των ανθρώπων που ζούν παράνομα στα 15 κράτη μέλη μας είναι ένα πολύ δύσκολο θέμα, ιδιαίτερα σε μία κατάσταση όπου υπάρχουν 18 εκατομμύρια άνθρωποι άνεργοι ενώ, ταυτόχρονα, δεν υπάρχει η παραδοσιακή εργατική μετανάστευση στις χώρες μας. Η δέσμευση που έχουμε αναλάβει αφορά εν προκειμένω την παροχή βοήθειας στους πρόσφυγες, κάτι που δυσχεραίνει ακόμη περισσότερο αυτή την κατάσταση. Συμφωνώ ότι πρέπει να προσπαθήσουμε να βρούμε αξιοπρεπείς λύσεις γι' αυτούς τους ανθρώπους, ώστε οι περισσότεροι από αυτούς να επιστρέψουν στις χώρες τους και να βρουν έτσι μία λύση για την κατάστασή τους.

<SPEAKER ID=181 NAME="Πρόεδρος">
Ευχαριστώ πολύ, κυρία Gradin.
<P>
Με την ερώτηση της κ. Theorin, εξαντλήσαμε τον χρόνο που προβλεπόταν γι' αυτή την ομάδα ερωτήσεων. Επομένως, οι ερωτήσεις αριθ. 55, 56 και 57 θα απαντηθούν γραπτώς.

<SPEAKER ID=182 NAME="Πρόεδρος">
Πριν περάσουμε στην ερώτηση αριθ. 58, δίνω τον λόγο στην κ. Garcνa Arias για μία ερώτηση επί της διαδικασίας.

<SPEAKER ID=183 LANGUAGE="ES" NAME="Garcνa Arias">
Kύριε Επίτροπε, θέλω να θέσω μία ερώτηση επί της διαδικασίας, που είναι, κατά τη γνώμη μου, σημαντική, όχι μόνο για τις ερωτήσεις που είχαμε διατυπώσει ορισμένοι βουλευτές προς τον αρμόδιο Επίτροπο για την πολιτική ανταγωνισμού, αλλά γενικά για τη διαδικασία ελέγχου της Ευρωπαϊκής Επιτροπής όσον αφορά την ώρα των ερωτήσεων. Γι' αυτό, κύριε Επίτροπε van Miert, μήπως εξετάζεται αυτόν τον καιρό από τις υπηρεσίες σας η εξέλιξη του άρθρου 24 της οδηγίας για τους κοινούς κανόνες για την εσωτερική αγορά ηλεκτρισμού, που αναφέρεται σε μετάβαση στον ανταγωνισμό;
<P>
Αν ο κύριος Επίτροπος μπορεί να απαντήσει σε αυτή την ερώτηση, θα ξέρω εάν μπορώ να διαμαρτυρηθώ στην Ευρωπαϊκή Επιτροπή, σχετικά με το ποιος είναι ο αρμόδιος Επίτροπος για τις ερωτήσεις που διατυπώσαμε ορισμένοι βουλευτές.

<SPEAKER ID=184 NAME="Πρόεδρος">
Κυρία Garcνa Arias, μόλις διατυπώσατε μία ερώτηση. Η ερώτηση αυτή, λόγω του τύπου των απαντήσεων που έχει προτείνει η Επιτροπή, δεν περιλαμβάνεται στην ημερήσια διάταξη. Εκφράσατε σήμερα ενώπιον της ολομέλειας διαμαρτυρία, επειδή η ερώτησή σας δεν συμπεριελήφθη στις ερωτήσεις που απαντήθηκαν από τον κ. van Miert. Αυτή τη στιγμή διατυπώνετε μια ερώτηση που δεν περιλαμβάνεται στην ημερήσια διάταξη. Η εισαγωγή αυτής της ερώτησης θα ήταν παραβίαση της παρούσας ημερήσιας διάταξης. Αν ο κύριος Επίτροπος θέλει να σας δώσει μια εξήγηση, θα του δώσω μερικά λεπτά για τον σκοπό αυτό, αλλά, εν πάση περιπτώσει, λαμβάνοντας υπόψη ότι δεν περιλαμβάνεται στην ημερήσια διάταξη και ότι υπάρχουν άλλες ερωτήσεις που έχουν διατυπωθεί στα πλαίσια της ημερήσιας διάταξης και που χρειάζονται τον χρόνο τους.
<P>
Κύριε van Miert, παραβαίνουμε λίγο τις συνήθειες, αλλά βασιζόμενος κάπως στην καλή προαίρεση των υπόλοιπων βουλευτών του Κοινοβουλίου και τη δική σας, σας ερωτώ αν θέλετε να απαντήσετε.

<SPEAKER ID=185 NAME="Van Miert">
Μπορώ να απαντήσω στο ερώτημα αυτό όταν απαντήσω στο ερώτημα του κ. Pιrez Royo. Το κάνω αυτό σε προσωπική βάση, βέβαια.

<SPEAKER ID=186 NAME="Πρόεδρος">
Μου φαίνεται πολύ σωστό, κύριε van Miert. Έτσι δεν παραβιάζουμε τη σειρά. Ο κ. van Miert δεσμεύθηκε να απαντήσει στην κ. Garcνa Arias στο πλαίσιο της ερώτησης του κ. Pιrez Royo και, αν βιαστούμε, μπορούμε να φθάσουμε στην ερώτηση του κ. Pιrez Royo.

<SPEAKER ID=187 NAME="Πρόεδρος">
Ερώτηση αριθ. 58 του κ. Felipe Camisσn Asensio (H-1052/98):
<P>
Θέμα: Συγκέντρωση επιχειρηματικών δραστηριοτήτων στον τομέα των λεωφορείων
<P>
Η Ευρωπαϊκή Επιτροπή επέτρεψε προσφάτως τη δημιουργία ενώσεων επιχειρηματικών δραστηριοτήτων, στην Ευρωπαϊκή Ένωση, στον τομέα των λεωφορείων. Με ποιό τρόπο οι συγκεντρώσεις αυτές μπορούν να επηρεάσουν τον ανταγωνισμό και τη δημιουργία απασχόλησης;
<P>
Κύριε van Miert, έχετε τον λόγο για να απαντήσετε στην ερώτηση του κ. Camisσn Asensio.

<SPEAKER ID=188 NAME="Van Miert">
Στο ερώτημα αυτό μπορώ να δώσω μία αρκετά σύντομη απάντηση. Είναι αλήθεια ότι η Επιτροπή ενέκρινε τη συγχώνευση της Iveco με τη Renault, αλλά αυτό έγινε μόνο για τα λεωφορεία, για τους τρεις σημαντικότερους σκοπούς για τους οποίους χρησιμοποιούνται, που είναι συγκεκριμένα ως πούλμαν για τη μεταφορά τουριστών, ως λεωφορεία που χρησιμοποιούνται σε αστικές περιοχές και στην ύπαιθρο και, βεβαίως, ως λεωφορεία που χρησιμοποιούνται στις δημόσιες συγκοινωνίες εν γένει. Αφού μελετήσαμε το συγκεκριμένο θέμα, διαπιστώσαμε ότι δεν προέκυπτε πρόβλημα στρέβλωσης του ανταγωνισμού. Γνωρίζετε ότι το θέμα αυτό μελετήθηκε με βάση τον κανονισμό για τη συγχώνευση επιχειρήσεων, και από την εξέταση αυτή προέκυψε, κατά πρώτον, ότι το μερίδιο αγοράς και των δύο επιχειρήσεων στις χώρες τους συρρικνωνόταν και, κατά δεύτερον, ότι ο ανταγωνισμός που εναπομένει είναι επαρκής. Πρέπει να σας πω ότι ο ανταγωνισμός είναι ιδιαιτέρως έντονος, κυρίως όσον αφορά τα πούλμαν για τη μεταφορά τουριστών. Η αγορά σε άλλους τομείς στους οποίους χρησιμοποιούνται λεωφορεία ανοίγει σιγά σιγά, δεδομένου ότι, όπως γνωρίζετε, ο κλάδος αυτός είχε κατά παράδοση εθνικό χαρακτήρα. Παρ' όλα αυτά, και αυτή η αγορά ανοίγει σιγά σιγά, έτσι ώστε να μπορούμε να μιλάμε για μία ευρωπαϊκή αγορά, που σημαίνει ότι δεν αντιμετωπίσαμε προβλήματα από την πλευρά του ανταγωνισμού, δεδομένου ότι υπάρχουν αρκετές ανταγωνιστικές επιχειρήσεις. Σε αυτά πρέπει να προσθέσω ότι, εάν ποτέ δοθεί μία απάντηση σε όλες τις ανησυχίες που έχουμε ή που μπορεί να έχουμε όσον αφορά τον ανταγωνισμό, θα είμαστε βεβαίως διαθετειμένοι να συμμετάσχουμε στην ανάλυση και άλλων πτυχών, στις οποίες συμπεριλαμβάνεται και το θέμα της απασχόλησης. Όμως, η πρώτη αποστολή που είχαμε βάσει των κανονισμών για τη συγκέντρωση της συγχώνευσης επιχειρήσεων είναι οπωσδήποτε η ανάλυση των προβλημάτων του ανταγωνισμού, με βάση την οποία πρέπει να καταλήξουμε σε ένα συμπέρασμα, που στην περίπτωση αυτή ήταν θετικό.

<SPEAKER ID=189 LANGUAGE="ES" NAME="Camisσn Asensio">
Κύριε Επίτροπε, θα ήθελα να ρωτήσω εάν στον φάκελο που παρακολουθεί η Επιτροπή για να εγκρίνει την ένωση δραστηριοτήτων της Renault και της θυγατρικής της Iveco στον τομέα των υπεραστικών λεωφορείων, συγκέντρωση που ασφαλώς σημαίνει ότι θα αποτελέσουν τον δεύτερο σημαντικό κατασκευαστή στην ευρωπαϊκή αγορά, εάν στον φάκελο αυτό - επαναλαμβάνω - έχει ληφθεί υπόψη η επιχειρηματική διάθεση ή βούληση να διευκολυνθεί η πρόσβαση των ατόμων με ειδικές ανάγκες στα λεωφορεία μέσω πλατφορμών αυξομειούμενου ύψους, και υπό ποιά έννοια;
<P>
Έχει ληφθεί υπόψη, επίσης, σε αυτή τη συγκέντρωση, στη δράση σχετικά με τη δημιουργία απασχόλησης που ανέφερε ο κ. Επίτροπος, η μεταφορά δραστηριοτήτων στο Ηνωμένο Βασίλειο, τη Γερμανία ή την Ισπανία;

<SPEAKER ID=190 LANGUAGE="NL" NAME="Van Miert">
Στην περίπτωση αυτή, καμία πλευρά δεν αναφέρθηκε καθόλου στην απασχόληση. Το μόνο που μας γνωστοποίησαν ήταν ότι επιθυμούν να συνδυάσουν τις δραστηριότητές τους. Ο κανονισμός για τις συγχωνεύσεις επιτρέπει στις υπηρεσίες μας, και σ' εμένα προσωπικά, να ζητάμε τη γνώμη των εργατικών συνδικάτων, από ό, τι όμως γνωρίζω, στην περίπτωση αυτή δεν υπεβλήθησαν ερωτήσεις. Διαφορετικά, θα είχαμε κάθε διάθεση να ακούσουμε τις ανησυχίες των ενδιαφερόμενων και, όπως είπα πριν λίγο, να τις συνεκτιμήσουμε στο μέτρο του δυνατού. Παρεμπιπτόντως, σε μία άλλη κλασική περίπτωση που αφορούσε τις εταιρείες Kδssbohrer/Mercedes Benz, από τους ανταγωνιστές αυτού του νέου ομίλου, τα εργατικά συνδικάτα έδειξαν ιδιαίτερο ενδιαφέρον και οι απόψεις τους συμπεριελήφθησαν στη διαδικασία. Αυτό συνέβαλε σε μία απόφαση που λάβαμε τότε σε σχέση με έναν άλλο φάκελο. Ωστόσο, στην προκειμένη περίπτωση, δεν έχει ζητηθεί, εξ όσων γνωρίζω, διεξαγωγή διαβουλεύσεων, ούτε από τις ενδιαφερόμενες επιχειρήσεις, ούτε από τα εργατικά συνδικάτα.

<SPEAKER ID=191 NAME="Πρόεδρος">
Ερώτηση αριθ. 59 του κ. Paul Rόbig (H-1068/98):
<P>
Θέμα: Διακρίσεις ως προς τους ναύλους των πορθμείων
<P>
Η βρετανική εταιρεία πορθμείων, η οποία οργανώνει διαπεραιώσεις από το Ντόβερ στο Καλαί, ασκεί επιλεκτική πολιτική ναύλων. Ειδικές προσφορές, υπό ορισμένους όρους, καθιστούν δυνατή την περαίωση με £ 16 (λίρες Αγγλίας). Οι διευκολύνσεις αυτές απευθύνονται μόνο σε κατοίκους του Ηνωμένου Βασιλείου. Οι άλλοι πολίτες της Ευρωπαϊκής Ένωσης οφείλουν να καταβάλλουν τον κανονικό ναύλο που ανέρχεται σε £ 79.
<P>
Δεν εκτιμά η Επιτροπή ότι οι πρακτικές αυτές θίγουν τους κανόνες ανταγωνισμού σύμφωνα με τα άρθρα 85 και τα επόμενα της Συνθήκης ΕΚ καθώς και τις διατάξεις που αφορούν την άρση των ποσοτικών περιορισμών μεταξύ των κρατών μελών ή των οργανισμών επί των οποίων ασκούνται (άρθρο 30 και επόμενα της Συνθήκης ΕΚ); Έχετε τον λόγο, κύριε van Miert, για να απαντήσετε στην ερώτηση του κ. Rόbig.

<SPEAKER ID=192 NAME="Van Miert">
Φαίνεται ότι πρόκειται για την εμπορική στρατηγική μιας εταιρείας πορθμείων που εξυπηρετούν τη Μάγχη. Εάν πρόκειται γι' αυτή την περίπτωση - και μπορεί όντως αυτό να αποτελεί απλά μέρος μιας εμπορικής στρατηγικής - και εάν λάβουμε παράπονα, τότε ίσως να εξετάσουμε περαιτέρω το θέμα. Προς στιγμή, απ' όσο γνωρίζω, δεν συμβαίνει κάτι τέτοιο, αλλά το εν λόγω γεγονός ενδεχομένως να αποτελεί ένδειξη ότι συνήφθησαν ορισμένες συμφωνίες μεταξύ εταιρειών πορθμείων. Όπως αναφέρω, δεν υπάρχουν ενδείξεις ότι εδώ συμβαίνει κάτι τέτοιο.
<P>
Ένα άλλο ερώτημα που θα μπορούσε ενδεχομένως να τεθεί αφορά το άρθρο 86: κατά πόσον έχει σημειωθεί κατάχρηση κυρίαρχης θέσης. Εφόσον η εν λόγω εταιρεία δεν βρίσκεται σε κυρίαρχη θέση, τούτο δεν ισχύει. Επομένως, προς στιγμή, σύμφωνα με τις πληροφορίες μας, δεν υπάρχει πρόβλημα σε σχέση με την εφαρμογή των κανόνων ανταγωνισμού.

<SPEAKER ID=193 LANGUAGE="DE" NAME="Rόbig">
Κύριε Επίτροπε, το πρόβλημα είναι ότι οι ταξιδιώτες που έρχονται από την Ευρώπη στη Μεγάλη Βρετανία βρίσκονται ξαφνικά μπροστά σε δύο ναύλους: έναν πολύ μειωμένο για Βρετανούς πολίτες και έναν κανονικό. Το πρόβλημα μού είναι επίσης γνωστό από τα χιονοδρομικά κέντρα της Αυστρίας, όπου υπάρχει το ίδιο σκεπτικό στα εισιτήρια των τελεφερίκ, και γι' αυτό είναι, πιστεύω, σημαντικό να εξετάσει κανείς κατ' αρχήν το ζήτημα αυτής της διάκρισης ανάλογα με τη χώρα προέλευσης. Από την άλλη, γνωρίζουμε ότι υπάρχουν, φυσικά, και εκπτώσεις. Εκπτώσεις μπορούν να υπάρξουν για συγκεκριμένες επαγγελματικές ομάδες, μορφωτικές τάξεις, εταιρείες, αρχές κ.λπ.. Νομίζω, όμως, ότι εδώ θα ήταν σκόπιμο να λάβει η Επιτροπή σαφή θέση.

<SPEAKER ID=194 LANGUAGE="DE" NAME="Van Miert">
Κύριε Πρόεδρε, φυσικά τις περισσότερες φορές επικροτείται η ύπαρξη εκπτώσεων, κι εδώ υπάρχουν τέτοιες εκπτώσεις. Πρέπει, όμως, τότε κανείς να προσέχει πολύ μήπως υπάρχει κάπου κάτι, π.χ. μήπως ορισμένες ναυτιλιακές εταιρείες συνεννοούνται μεταξύ τους. Τότε μερικές φορές μπορεί να πρόκειται για καρτέλ. Αυτό έχει ήδη συμβεί, και σχετικά με τη σήραγγα, και με αυτές τις διαπεραιώσεις. Ασφαλώς, γνωρίζετε επίσης ότι την τελευταία εβδομάδα αποφασίσαμε να πληρώσουν πρόστιμα οι ναυτιλιακές εταιρείες οχηματαγωγών που εκτελούν δρομολόγια μεταξύ Μπάρι (Ιταλίας) και Ελλάδας. Φυσικά, εξετάζονται οι καταγγελίες που μας γίνονται. Όμως, στη συγκεκριμένη περίπτωση δεν υπάρχουν έως σήμερα - απ' όσο η υπηρεσία μου κι εγώ μπορούμε να αντιληφθούμε - ενδείξεις ότι εδώ το ζήτημα ξεπερνά αυτό που αποκαλούμε, υπό κανονικές συνθήκες, πολιτική εκπτώσεων. Αν έχετε περισσότερες πληροφορίες, είμαστε στη διάθεσή σας.

<SPEAKER ID=195 LANGUAGE="EN" NAME="Macintoch">
Χαιρετίζω την απάντηση του Επιτρόπου. Διερωτώμαι εάν είδε το πρόγραμμα περί οικονομικών θεμάτων, την Κυριακή το βράδυ στο BBC 2 - ξέρω ότι είναι φανατικός τηλεθεατής στον ελεύθερο χρόνο του - όπου αναφερόταν ότι αυτή η πρακτική δεν περιορίζεται μόνο στις εταιρείες πορθμείων. Η πρακτική χρέωσης διαφορετικών ναύλων για διαφορετικές πτήσεις, ανάλογα με τη χώρα από όπου αρχίζει το ταξίδι, αποτελεί ευρέως διαδεδομένη πρακτική στο πλαίσιο της βιομηχανίας αερομεταφορέων της Ευρωπαϊκής Ένωσης. Όταν, την 1η Ιανουαρίου, τεθεί σε ισχύ το ευρώ και οι τιμές θα πρέπει να υπολογίζονται σε ευρώ, θα ήθελα να του ζητήσω να φροντίσει να εξασφαλίσει ότι αυτή η πρακτική δεν θα καθιερωθεί σε ολόκληρο τον τομέα των μεταφορών. Εάν συμβεί αυτό και εάν του αναφέρονται ανάλογες περιπτώσεις, ή εάν η δική του υπηρεσία ερευνών επισημαίνει ότι πρόκειται για ευρέως χρησιμοποιούμενη τακτική, θα τον παρακαλούσα να χρησιμοποιήσει όλες τις εξουσίες που του παρέχονται στο πλαίσιο της Συνθήκης.

<SPEAKER ID=196 LANGUAGE="EN" NAME="Van Miert">
Αναφέρεστε σε ένα ευρύτερο πρόβλημα που όντως υφίσταται, και μάλιστα περισσότερο στις επιχειρήσεις πολιτικής αεροπορίας από ό, τι στις επιχειρήσεις πορθμείων. Επαναλαμβάνω ότι, εάν πρόκειται απλά για ναύλους προώθησης των πωλήσεων, δεν υπάρχει πρόβλημα: η τακτική αυτή αρέσει στους ανθρώπους. Εάν, όμως, κρύβεται κάτι περισσότερο και εάν αποκτήσουμε κάποια στοιχεία και συνεκτικές πληροφορίες σχετικά με αυτό, επιμένουμε ότι θα εξετάσουμε το θέμα. Τίθεται ένα άλλο ζήτημα σχετικά με τη Sabena. Η απάντησή μου είναι ότι όντως υπάρχουν λόγοι για να ξεκινήσει μια ευρύτερη έρευνα σχετικά με ορισμένες πρακτικές, ιδιαίτερα στο τομέα της πολιτικής αεροπορίας.

<SPEAKER ID=197 LANGUAGE="EN" NAME="Watts">
Ως ευρωβουλευτής του Ανατολικού Κέντ, εκπροσωπώ το Ντόβερ. Θέλω πάρα πολύ να βοηθήσω ώστε να ηρεμήσει ο κ. Rόbig, βεβαιώνοντάς τον ότι στην πραγματικότητα προσφέρονται καλές τιμές ναύλου για τις διαπεραιώσεις στη Μάγχη σε όλους τους πολίτες της Ευρωπαϊκής Ένωσης. Ειδικές προσφορές ναύλου ύψους περίπου 16 στερλινών απευθύνονται σε όλους τους πολίτες της Ευρωπαϊκής Ένωσης για ημερήσια ταξίδια. Ουσιαστικά, πολλοί πολίτες της ΕΕ επωφελούνται από την ειδική αυτή προσφορά περαίωσης, και κυρίως, φυσικά, οι φίλοι μας οι Γάλλοι, οι οποίοι αξιοποιούν τακτικά αυτές τις καλές τιμές και πολλές ευκαιρίες της τελευταίας στιγμής. Όταν, φυσικά, καταργηθούν τα αφορολόγητα είδη, θα συμπαρασύρουν και πολλές από αυτές τις ευκαιρίες. Ελπίζω να διατηρηθούν τα αφορολόγητα είδη και ο κ. Rόbig, μαζί με τους συμπατριώτες και τις συμπατριώτισσες του, να έρχονται στο Ντόβερ από το Καλαί, διασχίζοντας τη Μάγχη με αυτά τα πορθμεία, σε πολύ χαμηλές τιμές. Ο εν λόγω βουλευτής και άλλοι θα είναι πολύ ευπρόσδεκτοι να επισκεφθούν την εκλογική μου περιφέρεια. Ως προς αυτό μπορώ να τους διαβεβαιώσω. Δεν κάνουμε διακρίσεις στους ναύλους.

<SPEAKER ID=198 LANGUAGE="EN" NAME="Van Miert">
Έχω την εντύπωση ότι δεν επρόκειτο ουσιαστικά για ερώτηση, παρά για μια διαφήμιση ενός λεπτού. Συγχαίρω έναν βουλευτή ο οποίος μίλησε εξ ονόματος της περιφέρειάς του με τόσο μεγάλη ειλικρίνεια.
<P>
Τούτου ρηθέντος, δεν υπάρχουν διακρίσεις μεταξύ των πολιτών της Κοινότητας. Εάν υπήρχαν, προφανώς θα είχαμε προβλήματα και θα αναλαμβάναμε δράση, αλλά δεν συμβαίνει κάτι τέτοιο. Ας μην υπάρχει, επομένως, καμία παρεξήγηση ως προς αυτό. Εάν φαινόταν να υπάρχει κάποια κατάχρηση ή ένα είδος κρυμμένου καρτέλ, ή κάτι ανάλογο, τότε θα αναλαμβάναμε δράση. Όπως, όμως, μπορούν να αντιληφθούν οι υπηρεσίες μου κι εγώ προσωπικά, δεν συμβαίνει κάτι τέτοιο.

<SPEAKER ID=199 NAME="Πρόεδρος">
Ερώτηση αριθ. 60 του κ. Fernando Pιrez Royo (H-1069/98):
<P>
Θέμα: Κατάσταση ολιγοπωλείου στον τομέα ηλεκτρισμού (Ισπανία)
<P>
Στην Ισπανία φαίνεται να εδραιώνεται μια κατάσταση ολιγοπωλείου, όπου τέσσερις επιχειρήσεις μονοπωλούν το 90 % της αγοράς ηλεκτρισμού, από τις οποίες οι δύο, ENDESA και Iberdrola, ελέγχουν το 80 %. Πρόσφατες συμπράξεις, όπως εκείνη μεταξύ της ENDESA και της Gas Natural, συνιστούν μια νέα οριζόντια συγκέντρωση που έρχεται να εντείνει την ολιγοπωλιακή αυτή αυτή τάση.
<P>
Δεν νομίζει η Επιτροπή ότι οι εν λόγω κινήσεις και συμφωνίες μεταξύ επιχειρήσεων είναι αντίθετες προς το πνεύμα και το γράμμα των Συνθηκών και πλήττουν τον ελεύθερο ανταγωνισμό και τα συμφέροντα των καταναλωτών; Όπως είχε ήδη ανακοινώσει ο κ. Επίτροπος, θα εξετάσουμε αυτή την ερώτηση, και γι' αυτό έχει τον λόγο.

<SPEAKER ID=200 NAME="Van Miert">
Δυστυχώς, δεν μπορώ να βοηθήσω πολύ τον αξιότιμο ευρωβουλευτή, γιατί δεν έχουμε ενημερωθεί σχετικά με τις προθέσεις των δύο εν λόγω εταιρειών από τον Τύπο, όπως εσείς. Συνεπώς, σήμερα οι υπηρεσίες μου καταβάλλουν προσπάθειες να συλλέξουν όλες τις δυνατές και απαραίτητες πληροφορίες γιατί, προς στιγμή, δεν είμαι σε θέση να σας αναφέρω εάν πρόκειται για μία πράξη συγκέντρωσης ή για μία πράξη που αφορά το άρθρο 85, δηλαδή ένα είδος κοινοπραξίας ή συνεργασίας.
<P>
Συνεπώς, για την ώρα, δυστυχώς, το επαναλαμβάνω, δεν μπορώ να σας πω περισσότερα. Όμως, συμφώνησα με τις υπηρεσίες μου να ζητήσουν με εμμονή από τις ενεχόμενες εταιρείες να παράσχουν τις πληροφορίες πολύ σύντομα, γιατί μπορώ να σας διαβεβαιώσω ότι παρακολουθούμε εκ του σύνεγγυς όσα συμβαίνουν στον τομέα της ενέργειας, όχι μόνο στην Ισπανία, εξάλλου, αλλά και στα άλλα κράτη μέλη.
<P>
Θα ήθελα τώρα να απαντήσω στην άλλη ερώτηση που τέθηκε και εμφανίζεται πιο κάτω στον κατάλογο των ερωτήσεων. Εν πρώτοις, πράγματι, η υπόθεση αυτή αφορά τη ΓΔ IV, αλλά και τον συνάδελφό μου κ. Παπουτσή, γιατί αποτελεί το αντικείμενο της οδηγίας και, συνεπώς, όλα τα κράτη μέλη οφείλουν να ενημερώνουν την Επιτροπή, και ιδιαίτερα τον κ. Παπουτσή, σχετικά με τις προθέσεις τους όσον αφορά το λεγόμενο «προσαραγμένο κόστος», ή stranded costs , κατά τον αγγλικό όρο.
<P>
Στη συνέχεια, δεδομένου ότι μπορεί να πρόκειται ως επί το πλείστον για δημόσιες ενισχύσεις, αυτό το είδος υποθέσεων πρέπει επίσης να κοινοποιείται στις υπηρεσίες μου. Εξάλλου, μπορώ να σας πω ότι κατά την τελευταία μου επίσκεψη στη Μαδρίτη, στις αρχές του μήνα, είχα σχετικά μακρά συζήτηση με τον κ. Piquι, τον υπεύθυνο υπουργό, ο οποίος μου υποσχέθηκε ότι η υπόθεση θα κοινοποιείτο οπωσδήποτε στις υπηρεσίες μου, προκειμένου να μπορέσουμε να την εξετάσουμε, παράλληλα με τις άλλες υποθέσεις, γιατί το πρόβλημα εμφανίζεται στην ουσία σε όλα τα κράτη μέλη. Κατά τους προσεχείς μήνες, πρόκειται να εξετάσουμε, σε πνεύμα συνοχής και διαφάνειας, το σύνολο των υποθέσεων «προσαραγμένου κόστους».
<P>
Συνεπώς, δεν μπορώ να σας πω περισσότερα, εκτός από ότι, πραγματικά, ζητήσαμε με εμμονή από την ισπανική κυβέρνηση η υπόθεση αυτή να μας κοινοποιηθεί, έτσι ώστε να μπορέσουν και οι υπηρεσίες μου, προφανώς σε πλήρη συνεργασία με τις υπηρεσίες του κ. Παπουτσή, δηλαδή τη ΓΔ XVII, να εξετάσουν το σύνολο των σχετικών περιπτώσεων.

<SPEAKER ID=201 NAME="Πρόεδρος">
Κύριε Επίτροπε, επιτρέψτε μου να κρατήσω κι άλλο την προσοχή σας σε αυτή την ερώτηση, διότι έχω, κατ' αρχάς, μία συμπληρωματική ερώτηση εκ μέρους του κ. Pιrez Royo και, έπειτα, άλλες δύο συμπληρωματικές ερωτήσεις: μία της κ. Estevan Bolea και μία της κ. Garcνa Arias. Επομένως, έχει τον λόγο κατ' αρχάς για ένα λεπτό ο κ.Pιrez Royo.

<SPEAKER ID=202 LANGUAGE="ES" NAME="Pιrez Royo">
Κύριε Επίτροπε, στη γραπτή μου ερώτηση υπάρχει μια αναφορά στην κατάσταση ολιγοπωλείου στον τομέα του ηλεκτρισμού στην Ισπανία. Ενόψει των μέτρων που προωθεί αυτόν τον καιρό η ισπανική κυβέρνηση, θα πρέπει να μιλήσουμε καλύτερα για ένα είδος καπιταλισμού των νονών ή διανομής των λαφύρων. Πραγματικά, τις παραμονές της ελευθέρωσης του τομέα του ηλεκτρισμού, οι επιχειρήσεις πέτυχαν να προτείνει η κυβέρνηση αντιστάθμιση 1, 3 δις πεσετών, δηλαδή περίπου 6.200 εκατ. ευρώ, ως κόστος μετάβασης στον ανταγωνισμό. Αυτή η αντιστάθμιση, την οποία η κυβέρνηση, έχοντας συμπράξει μυστικά με τις επιχειρήσεις, προτίθεται να προκαταβάλει προτού ποσοτικοποιήσει το κόστος, προτού μάθει καν αν υπάρχει κόστος, πρόκειται να επιφέρει σημαντική αύξηση στο τιμολόγιο των χρηστών.
<P>
Ο ρυθμιστικός οργανισμός του τομέα, η Εθνική Επιτροπή Ηλεκτρικού Δικτύου, αποφάνθηκε εναντίον αυτού του μέτρου, το οποίο θεωρεί αβάσιμο. Οι σκέψεις του ρυθμιστικού οργανισμού έλαβαν ως μοναδική απάντηση από την κυβέρνηση τη δήλωση ότι ο πρόεδρος της Επιτροπής Ηλεκτρικού Δικτύου είναι σοσιαλιστής.
<P>
Εκτός από την αμηχανία που μου προξενεί αυτή η στάση του αντιπροέδρου της κυβερνήσεως, απευθύνομαι στον κ. Επίτροπο για να τον ρωτήσω, συγκεκριμένα, αν η κυβέρνηση έχει κοινοποιήσει στην Επιτροπή την πρόθεσή της να εγκρίνει αυτά τα μέτρα με επείγουσα διαδικασία, σε λιγότερο από μερικές εβδομάδες και, κατά δεύτερον, αν οι υπηρεσίες της Επιτροπής θεωρούν τις πρακτικές αυτού του τύπου συμβατές με τους κανόνες περί ανταγωνισμού.

<SPEAKER ID=203 LANGUAGE="FR" NAME="Van Miert">
Βλέπουμε σαφώς ότι οι δύο ερωτήσεις συνδέονται. Κατ' αρχάς, όσον αφορά την κίνηση συγκέντρωσης, ακόμα μία φορά, προς το παρόν, δεν μπορώ να σας πω γιατί ακριβώς πρόκειται, λόγω ανεπάρκειας πληροφοριών. Όμως ζητούμε, φυσικά, με εμμονή από τις επιχειρήσεις να μας ενημερώσουν πλήρως, προκειμένου να μπορέσουμε να εξακριβώσουμε εάν πρόκειται για μία περίπτωση συγκέντρωσης και να δούμε εάν πρέπει να εξετάσουμε την περίπτωση ή εάν υπάγεται στις εθνικές αρχές. Στη συνέχεια, εάν πρόκειται για συμφωνία συνεργασίας, μπορεί επίσης να αποφασίσουμε να την εξετάσουμε, υπό το φως, τη φορά αυτή, του άρθρου 85, και όχι δυνάμει του κανονισμού για τη συγκέντρωση. Αυτά όσον αφορά την πρώτη πτυχή της ερώτησης η οποία συνδέεται στην πράξη με την ερώτηση έτσι όπως είχε υποβληθεί αρχικά.
<P>
Όσον αφορά την άλλη πτυχή, σας ανέφερα προ ολίγου ότι πριν από μερικές εβδομάδες, όταν ήμουν στη Μαδρίτη, ζήτησα επίμονα από τον κ. Piquι, ο οποίος εξάλλου το αποδέχτηκε, να φροντίσει ώστε να κοινοποιηθεί στον συνάδελφό μου κ. Παπουτσή η χρηματοδότηση του μεταβατικού καθεστώτος όχι μόνο δυνάμει της οδηγίας, αλλά και δυνάμει των κρατικών ενισχύσεων. Πιθανόν αυτό να επαληθεύθηκε εν τω μεταξύ, όμως πρόκειται να εξετάσουμε όλη αυτή την υπόθεση υπό το φως των κρατικών ενισχύσεων και, επίσης, υπό το φως του «προσαραγμένου κόστους»ή stranded costs , όπως αποκαλείται. Δεν μπορώ, όμως, να σας πω περισσότερα επί του παρόντος, εκτός από το να σας επιβεβαιώσω ότι, πράγματι, δεν μπορούμε να δεχθούμε να μην ενημερωνόμαστε σχετικά με την ιστορία αυτή, προκειμένου να μπορέσουμε να την εξετάσουμε όπως πρέπει.

<SPEAKER ID=204 LANGUAGE="ES" NAME="Estevan Bolea">
Όπως γνωρίζετε, στην Ισπανία υπάρχει το μεγαλύτερο και ευρύτερο άνοιγμα στην αγορά ηλεκτρισμού. Επί του παρόντος, το 18 % των παροχών προέρχεται από σταθμούς συνδυασμένης παραγωγής, δηλαδή από αυτοπαραγωγούς, οπότε οι αριθμοί στους οποίους στηρίζεται ο κ. Pιrez Royo είναι κάπως παρωχημένοι. Και, επιπλέον, υπάρχουν νέα σχέδια, μεταξύ άλλων και με πολλές αμερικανικές επιχειρήσεις.
<P>
Εγώ, όμως, θα ήθελα να σας ρωτήσω για την περίπτωση της Γαλλίας. Στη Γαλλία υπάρχει η γαλλική επιχείρηση ηλεκτρισμού (Electricitι de France) , και η ερώτησή μου είναι εάν πιστεύετε ότι στη Γαλλία εφαρμόζεται η οδηγία σχετικά με τη μετάβαση στον ανταγωνισμό.

<SPEAKER ID=205 LANGUAGE="FR" NAME="Van Miert">
Είμαι ιδιαίτερα ευγνώμων για την ερώτηση αυτή, επειδή, πραγματικά, μου επιτρέπει να προσθέσω ορισμένες διευκρινίσεις.
<P>
Πρώτον, πρέπει να καταστεί σαφές ότι αποδεχόμαστε ιδιαίτερα ευνοϊκά αυτές καθαυτές τις προθέσεις της κυβέρνησης να ελευθερώσει την αγορά ενέργειας. Δεν υπάρχει καμία αμφιβολία επί του σημείου αυτού. Όμως, το θέμα είναι, επίσης, να τηρηθούν οι κανόνες του παιχνιδιού, και ιδιαίτερα να επαληθευθεί ότι το ποσό που διατίθεται στο «stranded costs », δηλαδή στο «προσαραγμένο κόστος» είναι πραγματικό και δεν υπερβαίνει το τελευταίο. Αυτό πρέπει να επαληθευθεί στην Ισπανία, καθώς και σε άλλες χώρες, στη Γαλλία και το Βέλγιο.
<P>
Δεύτερον, η άποψή σας ότι η κατάσταση είναι κατά κάποιον τρόπο ακόμη πιο περίπλοκη σε ορισμένες άλλες χώρες είναι σωστή. Στη Γαλλία, όλοι γνωρίζουν την κατάσταση της EDF. Όμως, πρέπει να ανοίξει η αγορά, πολύ περισσότερο επειδή η EDF εξαγόρασε πρόσφατα μία ενεργειακή επιχείρηση, μία επιχείρηση ηλεκτρισμού στη Μεγάλη Βρετανία.
<P>
Συνεπώς, εάν επιθυμούμε να διεισδύσουμε σε άλλες αγορές, να αποκτήσουμε πρόσβαση σε άλλες αγορές, πρέπει, βέβαια, να αποδεχθούμε και τη δυνατότητα άλλων εταιρειών να έχουν επίσης πρόσβαση στην αγορά μας. Η κίνηση πρέπει να είναι αμφίδρομη. Στο σημείο αυτό δεν πρέπει να υπάρχουν παρεξηγήσεις.
<P>
Για άλλη μια φορά, γενικά, αποδεχόμαστε ευνοϊκά την πολιτική της κυβέρνησης. Όμως, πρέπει να επαληθευθεί εάν ο τρόπος με τον οποίο γίνεται αυτό δεν δημιουργεί προβλήματα. Ωστόσο, δεν εκφράζομε άποψη σχετικά με το σημείο αυτό τώρα. Θα το πράξω μόλις έχω μία πλήρη κοινοποίηση σχετικά με το υπό εξέταση σύστημα.

<SPEAKER ID=206 LANGUAGE="ES" NAME="Garcνa Arias">
Εντός των προσεχών ημερών, πριν τελειώσει το τρέχον έτος, η βουλή της Ισπανίας πρόκειται να ψηφίσει μια τροπολογία στο συνοδευτικό νομοσχέδιο με τις προϋποθέσεις που θα επιτρέψουν στις εταιρείες ηλεκτρισμού να λάβουν άμεσα από την κεφαλαιαγορά γύρω στο ένα εκατομμύριο πεσέτες, που θα επιστραφούν στις τράπεζες μέσω μιας πρόσθετης επιβάρυνσης στο τιμολόγιο των καταναλωτών κατά τα προσεχή έτη. Τα χρήματα αυτά που πρόκειται να καταβληθούν στις εταιρείες ηλεκτρισμού θα μπορούν να χρησιμοποιηθούν ενάντια σε άλλους ανταγωνιστές, όχι μόνο στον τομέα του ηλεκτρισμού, αλλά και, για παράδειγμα, στον τομέα των τηλεπικοινωνιών, όπου είναι ήδη παρόντα αυτά τα μονοπώλια ηλεκτρισμού.
<P>
Η ερώτησή μου είναι η εξής: δεν νομίζετε ότι επείγει, πριν από αυτή την ψηφοφορία, να γίνει μια παρατήρηση - από τη σκοπιά της κοινοτικής νομιμότητας, την οποία εκπροσωπείτε - προς τους Ισπανούς νομοθέτες και να τους επισημανθεί ότι η σημαντική αυτή βοήθεια ή επιδότηση θα πρέπει να εγκριθεί προηγουμένως από την Ευρωπαϊκή Επιτροπή και ότι, επομένως, θα πρέπει να αναβάλουν την ψηφοφορία;

<SPEAKER ID=207 LANGUAGE="FR" NAME="Van Miert">
Μπορώ, βεβαίως, κύριε Πρόεδρε να σας πω ότι γνωστοποιήσαμε στην κυβέρνηση ότι η πράξη αυτή γινόταν με κίνδυνο των ενεχόμενων εταιρειών. Γιατί, έχετε δίκιο, η Επιτροπή πρέπει να μπορεί να επαληθεύσει εάν η ενίσχυση που χορηγείται από τις αρχές για την αντιστάθμιση του «προσαραγμένου κόστους» είναι ορθή και, συνεπώς, καθ' όσον χρόνο η Επιτροπή δεν περατώσει το έργο αυτό, δεν υπάρχει έγκριση, και, κατά συνέπεια, εάν υπάρξει συνέχεια, αυτό γίνεται με κίνδυνο των ενεχόμενων αρχών και επιχειρήσεων. Αυτό πρέπει να είναι σαφές.
<P>
Συνεπώς, δεν σας αποκρύπτω ότι ζήτησα με εμμονή από την κυβέρνηση να αναβληθεί αυτή η ενέργεια. Αυτό είναι το σημείο στο οποίο βρισκόμαστε.
<P>
Όσον αφορά τη διάθεση στην αγορά - εξάλλου, ας μην πλανώμαστε, αυτό που θα εξετασθεί είναι το γενικό σύστημα - η εν λόγω διάθεση - έχετε αναφέρει το ποσό, εξάλλου - όχι μόνο γίνεται με κίνδυνο των επιχειρήσεων, αλλά θα ήταν, επιπλέον, σκόπιμο να μη συνεχισθεί πριν η Επιτροπή ολοκληρώσει τις εργασίες της.

<SPEAKER ID=208 NAME="Πρόεδρος">
Ευχαριστώ πολύ, κύριε Επίτροπε. Γνωρίζοντας τη γενναιοδωρία σας, σας προτείνω, στα δύο λεπτά που μας μένουν ακόμη, να απαντήσετε σε μία τελευταία ερώτηση.

<SPEAKER ID=209 NAME="Πρόεδρος">
Ερώτηση αριθ. 61 του κ. Jyrki Otila (H-1101/98):
<P>
Θέμα: Πτήσεις της Sabena προς το Στρασβούργο κατά τις περιόδους συνόδου του Ευρωπαϊκού Κοινοβουλίου
<P>
Η βελγική αεροπορική εταιρία δημιουργεί προβλήματα, κατά τις εβδομάδες συνόδου του Ευρωπαϊκού Κοινοβουλίου, στους ταξιδιώτες της οικονομικής θέσης των πτήσεων μεταξύ Βρυξελλών και Στρασβούργου. Η εταιρία πωλεί για ορισμένες πτήσεις αποκλειστικά και μόνο εισιτήρια διακεκριμένης θέσης, πράγμα που δημιουργεί προβλήματα σε άλλους ταξιδιώτες όσον αφορά, μεταξύ άλλων, τον συντονισμό του ωραρίου πτήσεων και τον περιορισμό των ταξιδιωτικών δυνατοτήτων.
<P>
Φρονεί η Επιτροπή ότι η συμπεριφορά αυτή της Sabena αποτελεί κατάχρηση της δεσπόζουσας θέσης της στη γραμμή Βρυξελλών - Στρασβούργου; Με ποιά μέσα προτίθεται η Επιτροπή να ασκήσει πίεση επί της εν λόγω αεροπορικής εταιρίας, προκειμένου οι ταξιδιώτες της οικονομικής θέσης να μην υφίστανται διακρίσεις στη γραμμή αυτή; Κύριε van Miert, σας παρακαλώ να απαντήσετε σε αυτή την τελευταία ερώτηση στα δύο λεπτά που μας απομένουν.

<SPEAKER ID=210 NAME="Van Miert">
Θα ήθελα να ζητήσω από τον βουλευτή του Κοινοβουλίου, που ορθώς υπέβαλε το ερώτημα αυτό, να μας δώσει περισσότερες πληροφορίες, γιατί δεν έχω καταλάβει ακόμα εάν πρόκειται για μία περίπτωση που είχαν διατεθεί όλα τα καθίσματα της οικονομικής θέσης και ανακοινώθηκε ότι υπήρχε χώρος μόνο στην πρώτη θέση. Αυτό μπορεί να συνέβη, δεν αποκλείεται. ·Ισως να υπήρχαν καθίσματα στην οικονομική θέση, αλλά ο εν λόγω ταξιδιώτης να υποχρεώθηκε κατά κάποιον τρόπο να πληρώσει την τιμή του εισιτηρίου πρώτης θέσης. Αυτό συνέβη και σ' εμένα κάποτε, όχι σε αυτήν την πτήση, αλλά σε μία πτήση από τις Βρυξέλλες στο Μιλάνο. Πρέπει να πω ότι ενίοτε παρατηρούνται διάφορες παρόμοιες πρακτικές - γι' αυτό και έδωσα αυτή την απάντηση προηγουμένως στην κ. McIntosh - που θα μπορούσαν να θεωρηθούν αφορμή να εξεταστεί η κατάσταση σε μεγαλύτερο σε βάθος και όχι μόνο σε μία συγκεκριμένη πτήση. Έχω την εντύπωση ότι καμιά φορά συμβαίνουν πράγματα που δεν είναι εντελώς κανονικά. Όμως, στην προκειμένη περίπτωση, δεν θέλω να εκφέρω γνώμη, επειδή, όπως είναι φυσικό, ζητήσαμε πρόσθετες πληροφορίες από τη SABENA. Εάν όμως ο αξιότιμος βουλευτής μπορεί να μας δώσει πιο ακριβείς πληροφορίες, θα μπορούσε ενδεχομένως να μας βοηθήσει.

<SPEAKER ID=211 LANGUAGE="FI" NAME="Otila">
Αξιότιμε κύριε Πρόεδρε, ευχαριστώ τον κύριο Επίτροπο για την απάντησή του. Είναι όντως αλήθεια ότι η Sabena πωλεί σε αυτή την πτήση αποκλειστικά και μόνο εισιτήρια διακεκριμένης θέσης. Όμως, επειδή ο χρόνος τελειώνει, δεν θέλω να παρατείνω αυτή τη συνεδρίαση. Θα επανέλθω στο θέμα στο μέλλον.

<SPEAKER ID=212 NAME="Πρόεδρος">
Ευχαριστώ πολύ, κύριε Οtila.
<P>
Καθώς ο χρόνος που προβλεπόταν για την ώρα των ερωτήσεων προς την Επιτροπή εξαντλήθηκε, οι ερωτήσεις 62 ως 113 θα απαντηθούν γραπτώς.
<P>
Η ώρα των ερωτήσεων προς την Επιτροπή έληξε.
<P>
(Η συνεδρίαση διακόπτεται στις 19.00 και συνεχίζεται στις 21.00)

<CHAPTER ID=10>
Στρατηγική ενημέρωσης για το Ευρώ
<SPEAKER ID=213 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0485/98) του κυρίου Arroni, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τηv αvακoίvωση της Επιτρoπής όσov αφoρά τη στρατηγική πληροφόρησης για τo ευρώ (COM(98)0039 - C4-0125/98).
<P>
Τον λόγο έχει ο εισηγητής κ. Arroni.

<SPEAKER ID=214 NAME="Arroni">
Κύριε Πρόεδρε, κύριε Επίτροπε, αξιότιμοι συνάδελφοι, το νόμισμα είναι παρόν σε πολλές πράξεις της καθημερινής ζωής. Δεν αποτελεί μόνο βασικό γρανάζι των οικονομικών μηχανισμών, αλλά είναι και φορέας αξιών και ιδανικών. Εάν μάλιστα το περί ου ο λόγος νόμισμα είναι το ευρώ, αυτές οι σκέψεις αποκτούν ακόμη βαθύτερη και σαφέστερη σημασία. Συνεπώς, είναι πολύ σημαντική η επικοινωνία σχετικά με το ευρώ και η μετάδοση στους ευρωπαίους πολίτες της σημασίας της επιλογής αυτής.
<P>
Το ρίσκο είναι πολύ μεγάλο: το ευρώ έχει πλέον αποφασιστεί και η εισαγωγή του πρέπει να στεφθεί με επιτυχία. Ωστόσο, η επιτυχία του συνδέεται σε μεγάλο βαθμό με την αποδοχή του εκ μέρους όλων των Ευρωπαίων πολιτών. Η αποδοχή αυτή θα εξαρτηθεί με τη σειρά της από την ικανότητα που επιδείξαμε και θα επιδείξουμε όσον αφορά την πληροφόρηση και την επικοινωνία σχετικά με το ευρώ. Επομένως, η αποδοχή εκ μέρους όλων των Ευρωπαίων είναι μια πρώτη πτυχή στην οποία θα ήθελα να σταθώ.
<P>
Με μια έστω και σύντομη ματιά στον προϋπολογισμό του προγράμματος PRINCE γίνεται αμέσως εμφανές ότι, οι προβλεπόμενες επενδύσεις έχουν αύξουσα τάση μέχρι την κρίσιμη στιγμή της 1ης Ιανουαρίου 1999, ενώ ύστερα από την ημερομηνία αυτή μειώνονται κατά ανεξήγητο τρόπο. Τί σημαίνει αυτό; Μήπως σημαίνει ίσως ότι, μόλις ικανοποιηθεί η ανάγκη ενημέρωσης αυτής της μερίδας του πληθυσμού που θα έχει τη δυνατότητα, το ενδιαφέρον αλλά και το προνόμιο να χρησιμοποιήσει ουσιαστικά το ευρώ από το 1999, θα έχουμε εκτελέσει το καθήκον μας; Τί σκοπεύουμε να κάνουμε για την άλλη μερίδα του πληθυσμού, για τις ασθενέστερες ομάδες, για τον κοινό πολίτη που δεν θα συναντήσει το ευρώ παρά μόνο όταν βρεθεί στην τσέπη του το 2002;
<P>
Πρέπει να θυμηθούμε ότι για πολλούς Ευρωπαίους πολίτες το ευρώ θα γίνει πραγματικότητα το 2002, κι όχι το 1999. Πολύ σωστά εστιάσαμε μέχρι σήμερα τις προσπάθειές μας σε όσους θα χρησιμοποιήσουν το ευρώ από την 1η Ιανουαρίου 1999, δεν πρέπει όμως να κάνουμε το λάθος και να πιστέψουμε ότι αυτό επαρκεί. Εάν κάνουμε αυτό το λάθος, κινδυνεύουμε να θεωρηθεί ακόμη περισσότερο το ευρώ νόμισμα των πλουσίων ή μιας μερίδας - μόνο μιας μερίδας - των πολιτών, κάτι που όχι μόνο θα σήμαινε κοινωνική αδικία, αλλά θα κινδύνευε επίσης να διακυβεύσει πραγματικά την πλήρη επιτυχία του εγχειρήματος που όλοι επιδιώκουμε. Για τον λόγο αυτό, θα βρείτε σε ένα σημείο της έκθεσής μου την πρόταση να διατηρηθεί ο προϋπολογισμός στο επίπεδο των 38 εκατ. Ecu ακόμη και μετά από το 1999.
<P>
Ας εξετάσουμε τώρα ένα δεύτερο πρόβλημα: μπορούμε να διατηρήσουμε τον ίδιο τύπο πληροφόρησης, αλλάζοντας τον τύπο στόχου; Είχα προτείνει στην Επιτροπή Οικονομικής, Νομισματικής και Βιομηχανικής Πολιτικής να δοθεί έμφαση, μετά από το 1999, περισσότερο στη συναισθηματική πτυχή της ενημέρωσης και λιγότερο στα τεχνικά ζητήματα, στη συναισθηματική πτυχή, που θα είναι σε θέση να αγγίζει τα αισθήματα. Η εν λόγω επιτροπή δεν θεώρησε σκόπιμο να αναλάβει μια τέτοια δέσμευση και σέβομαι τη θέση της. Θα ήθελα, ωστόσο, να πω ότι δεν πρόκειται μόνο για διαφορετική ποιότητα πληροφόρησης, αλλά και για διαφορετικό είδος γλώσσας και για διαφορετικά υλικά μέσα που θα χρησιμοποιηθούν.
<P>
Μέχρι σήμερα, το είδος επικοινωνίας που αναζητούσαμε βασιζόταν σε μέσα μάλλον τεχνικής πληροφόρησης, σε σκέψεις χρηματοοικονομικής φύσης, που έδιναν έμφαση στις χρηματοοικονομικές δυνατότητες του νέου ενιαίου νομίσματος. Η προσέγγιση αυτή ήταν σίγουρα επιτυχημένη, δεδομένου ότι απευθυνόταν σε μια μερίδα της ευρωπαϊκής κοινωνίας που ήταν σε θέση να καταλάβει και να επωφεληθεί. Ωστόσο, όπως ήδη ανέφερα, η επιτυχία του ευρώ θα εξαρτηθεί από την αποδοχή που θα μπορέσουμε να επιτύχουμε στον μέσο πολίτη. Είναι, επομένως, σκόπιμο να χρησιμοποιήσουμε ένα άλλον τύπο γλώσσας και να εξετάσουμε πώς θα κατορθώσουμε να μιλήσουμε στον κοινό πολίτη στη δικιά του γλώσσα και να κατανοήσουμε τι είδους πληροφόρηση χρειάζεται.
<P>
Όσον αφορά τα μέσα, πρέπει να λάβουμε υπόψη ότι το 25 % του ευρωπαϊκού πληθυσμού - επαναλαμβάνω, το 25 % - αντιπροσωπεύει έναν στόχο που δεν μπορούμε να φτάσουμε ούτε και με τα μέσα που χρησιμοποιήθηκαν έως σήμερα. Έκθεση του ΟΟΣΑ επιβεβαιώνει ότι 30-45 % των Ευρωπαίων πολιτών είναι αναλφάβητοι ή υποτροπιάζοντες αναλφάβητοι. Αυτό δεν σημαίνει ότι είναι αναλφάβητοι: πρόκειται για άτομα τα οποία, αν και ξέρουν να διαβάζουν και να γράφουν, έχουν δυσκολία στην κατανόηση του νοήματος ενός γραπτού κειμένου. Ακόμη, λοιπόν, κι αν στέλναμε τόνους ενημερωτικών φυλλαδίων ή αν δημιουργούσαμε πιο εξεζητημένες σελίδες στο Internet, θα ήταν ολωσδιόλου αναποτελεσματικό. To θέμα δεν είναι να αποκηρύξουμε τις μέχρι τώρα εκπληκτικές προσπάθειές μας, που βοήθησαν τόσο αποτελεσματικά στην εκπλήρωση του σκοπού μας, αλλά, αντίθετα, να τις συμπληρώσουμε με άλλα καταλληλότερα μέσα. Όσον αφορά τις ασθενέστερες κατηγορίες, ένα από τα μέσα αναμφισβήτητης αποτελεσματικότητας είναι η χρήση των λεγόμενων «διαμεσολαβητών εμπιστοσύνης», ατόμων που, χάρη στο κοινωνικό τους λειτούργημα, βρίσκονται σε στενή επαφή με αυτές τις ασθενείς ομάδες, όπως οι οικογενειακοί γιατροί, οι φαρμακοποιοί, οι ταχυδρόμοι, οι κοινωνικοί λειτουργοί.
<P>
Θα ήθελα να ολοκληρώσω με μια σκέψη απευθυνόμενη προς τους νέους, οι οποίοι, λόγω της φύσης τους, τείνουν να εκλαμβάνουν με θετικό τρόπο τα μηνύματα που μπορούμε να τους εμπιστευθούμε.

<SPEAKER ID=215 NAME="Tillich">
Κύριε Πρόεδρε, κύριε Επίτροπε, έχουμε συζητήσει πολλές φορές για το ευρώ και την εκστρατεία πληροφόρησης PRINCE του Ευρωπαϊκού Κοινοβουλίου. Οι συνάδελφοι που είναι παρόντες και που σχεδόν όλοι είναι ειδήμονες, γνωρίζουν ότι το πρόγραμμα PRINCE είναι μια πρωτοβουλία του Ευρωπαϊκού Κοινοβουλίου και ότι ειδικά το 1998 είχαμε μια έντονη αντιπαράθεση και με την Επιτροπή για τον τρόπο υλοποίησης της ενημερωτικής της δραστηριότητας. Γι' αυτό, στη γνωμοδότησή μας, που χρονολογείται από τις 15 Ιουνίου του τρέχοντος έτους, αρχικά είχαμε την πρόθεση να ζητήσουμε, ως Επιτροπή Προϋπολογισμών, μια ανεξάρτητη εκστρατεία ενημέρωσης, προκειμένου να διασφαλίσουμε και για το μέλλον το δικαίωμα λόγου μας στο πρόγραμμα PRINCE - άλλωστε τότε ο Πρόεδρος δεν είχε κάνει δεκτές τις τροπολογίες και την έκθεση Pex.
<P>
Από την άλλη πλευρά, φυσικά, δεν δημιουργήσαμε την πρωτοβουλία PRINCE μόνο για να κάνουμε μια εκστρατεία ενημέρωσης για το ευρώ, αλλά για να καλύψουμε δύο άλλους τομείς δράσης. Τελικά, επιθυμία της Επιτροπής Οικονομικής, Νομισματικής και Βιομηχανικής Πολιτικής είναι να μην το κάνουμε πλέον αυτό σε τόσο μεγάλο βαθμό, χαίρομαι, όμως, γιατί ο εισηγητής περιέλαβε τα ουσιαστικά σημεία 7, 8, 9, 10 και 11 της γνωμοδότησής μου, που αφορούν τα κέντρα βάρους που συμφωνήθηκαν στην αρμόδια ομάδα εργασίας, την κοινή ομάδα εργασίας μεταξύ Ευρωπαϊκού Κοινοβουλίου και Επιτροπής.
<P>
Παρακαλώ την Επιτροπή και τον αρμόδιο Επίτροπο, τον κ. de Silguy, να χρησιμοποιούν τις αρμοδιότητές τους και όταν πρόκειται για το δημοσιονομικό πλαίσιο. Γνωρίζετε το πρόβλημα. Έχουμε κατόπιν μόνιμα προβλήματα μεταξύ Κοινοβουλίου και Επιτροπής, το δε Κοινοβούλιο υποστήριζε στο παρελθόν πολύ την Επιτροπή στη διάθεση των απαραιτήτων πιστώσεων. Μόλις χθες, στο πλαίσιο του συμπληρωματικού προϋπολογισμού, διαθέσαμε πάλι επιπλέον πιστώσεις για την εκστρατεία ενημέρωσης για το ευρώ, ούτως ώστε να διασφαλισθεί η πραγματοποίηση της εκστρατείας αυτής. Ελπίζω στο μέλλον αυτό να προτείνεται από την αρχή από την Επιτροπή, έτσι ώστε να μην είναι ανάγκη εμείς, ως Κοινοβούλιο, να προβαίνουμε σε διορθώσεις.

<SPEAKER ID=216 LANGUAGE="DE" NAME="Randzio-Plath">
Κύριε Πρόεδρε, ο εισηγητής δικαίως τονίζει στην έκθεσή του τη σημασία των δράσεων ενημέρωσης και πληροφόρησης σε συνάρτηση με την καθιέρωση του ευρώ. Το παρόν Ευρωπαϊκό Κοινοβούλιο ήταν που επεσήμανε πολύ ενωρίς την έλλειψη πληροφόρησης για το ευρώ, και, ευτυχώς, βρήκε στο πρόσωπο της Επιτροπής τον συνεργάτη για να οργανωθεί η συνεργασία μεταξύ Επιτροπής, Κοινοβουλίου και κρατών μελών της Ένωσης. Εξακολουθώ να αισθάνομαι λύπη επειδή η ενημερωτική δράση στα κράτη μέλη, καθώς και σε επίπεδο περιφερειών και κοινοτήτων, δεν είναι τόσο εντατική όσο θα έπρεπε.
<P>
Διαπιστώνουμε ότι πολλοί άνθρωποι στην Ευρωπαϊκή Ένωση αισθάνονται παραμελημένοι. Αισθάνονται ότι δεν έχουν ενημερωθεί καλά, ότι δεν έχουν ενημερωθεί επαρκώς. Αισθάνονται ότι δεν είναι αρκετά ενημέρωμένοι για τις δυνατότητες και τους κινδύνους της νομισματικής ένωσης, ενώ μας χωρίζουν μόνο 17 ημέρες από την έναρξή της. Γι' αυτό, πρέπει να φροντίσουμε στο Ευρωπαϊκό Κοινοβούλιο - πράγμα που δικαίως τόνισε ο εισηγητής - να συνεχιστεί αυτή η ενημερωτική δράση. Πρέπει να συνεχιστεί ειδικά τον επόμενο χρόνο, όταν οι άνθρωποι θα ζουν μεν με τη νομισματική ένωση, αλλά θα γίνονται σε ευρώ μόνο οι ηλεκτρονικές πληρωμές. Ξέρετε ότι πολλοί πιστεύουν πως από τις 4 Ιανουαρίου θα βρίσκονται στη διάθεσή τους κέρματα και χαρτονομίσματα ευρώ; Ξέρετε τί απογοήτευση σημαίνει αυτό; Ξέρετε πόσο δύσκολο είναι να προσαρμοστεί κανείς σε ένα διαφορετικό νόμισμα; Όλα αυτά τα ερωτήματα μας αφορούν ιδιαίτερα ως βουλευτές του Ευρωπαϊκού Κοινοβουλίου. Ως εκ τούτου, πρέπει να επιμείνουμε στη συνέχιση διεξαγωγής συζητήσεων στρογγυλής τραπέζης για το ευρώ, κύκλων συζητήσεων, καθώς και διανομής συγκεκριμένων ενημερωτικών φυλλαδίων. Πρέπει, όμως, επίσης να προσέξουμε να συμπεριλάβουμε τις ΜΚΟ, τους συνδέσμους καταναλωτών, τις ενώσεις νέων και γυναικών, προκειμένου να είμαστε πειστικοί στους συγκεκριμένους τομείς. Θεωρώ ότι, με τη βοήθεια παρόμοιων προσεγγίσεων, μπορούν να γίνουν εδώ πολύ περισσότερα, πέρα από την έκθεση, και ότι, συνεπώς, πρέπει και μπορούν να επεκταθούν οι πραγματικά θετικές προσεγγίσεις της δράσης ενημέρωσης και επικοινωνίας σχετικά με το ευρώ.
<P>
Είναι σωστό ότι πρέπει να σκεφτόμαστε επίσης τις προβληματικές ομάδες της κοινωνίας μας, τις μειονεκτούσες ομάδες της κοινωνίας της γνώσης, και, συνεπώς, θα ήταν καλό αν μπορούσε να πει σήμερα η Επιτροπή στο Κοινοβούλιο: θέλουμε το 10 % των πιστώσεων να διατεθεί για τις μειονεκτούσες αυτές ομάδες κι έχουμε εδώ, πέρα από τα πρώτα σχέδια, μια νέα στρατηγική, προκειμένου να συμπεριλάβουμε πραγματικά όλους τους πολίτες. Δείξαμε, άλλωστε, ότι δεν μας ενδιαφέρουν μόνο τα άτομα με ειδικές ανάγκες, αλλά και τα άτομα που κατοικούν σε απομακρυσμένες περιοχές, εκείνα που δεν έχουν τόσο μεγάλες δυνατότητες να ταξιδεύουν, καθώς και οι αναλφάβητοι. Ως εκ τούτου, χρειαζόμαστε μεγαλύτερη συμβολή και δραστηριοποίηση από την πλευρά των κρατών μελών. Γι' αυτό, κάνω έκκληση στους υπουργούς οικονομικών, και κυρίως στους υπουργούς παιδείας της Ευρωπαϊκής Ένωσης, να καταστήσουν το ευρώ αντικείμενο διδασκαλίας στα σχολεία και στα επιμορφωτικά ιδρύματα για ενήλικες και να διαθέσουν κονδύλια γι' αυτό. Πρέπει να απευθυνθούμε σε νέους και ηλικιωμένους, ώστε να μάθουν ότι η Ευρωπαϊκή Νομισματική Ένωση είναι για το συμφέρον τους. Δεν μπορούμε να αφήσουμε ολόκληρη την ευθύνη για την ενημέρωση σχετικά με το ευρώ στον ιδιωτικό τομέα. Ο δημόσιος τομέας πρέπει, επιτέλους, να παίξει τον ρόλο προπομπού που ζητάμε, και στις περιφέρειες, και στα κράτη μέλη!

<SPEAKER ID=217 LANGUAGE="NL" NAME="Peijs">
Κύριε Πρόεδρε, η ενημερωτική εκστρατεία για το ευρώ καρποφορεί ήδη. Το ποσοστό των υποστηρικτών του ευρώ στα 15 κράτη μέλη αυξήθηκε σε 60 %, και στις Κάτω Χώρες ακόμη και σε 75 %. Ωστόσο, είναι αβέβαιο αν η τάση αυτή θα συνεχιστεί.
<P>
Στη χώρα μου, για παράδειγμα, υπάρχουν προβλήματα όσον αφορά τη συνεργασία μεταξύ των υπηρεσιών που οργανώνουν την κυβερνητική εργασία και ιδιωτικών φορέων, οι οποίοι συμμετέχουν στο εθνικό φόρουμ για την καθιέρωση του ευρώ. Οι τράπεζες γνωρίζουν εδώ και πολλά χρόνια ότι πρέπει να διασαφηνίσουν την πολιτική που ασκούν έναντι των καταναλωτών. Ως προς το σημείο αυτό, απηύθυνα ήδη πριν από τις καλοκαιρινές διακοπές έκκληση στον Τύπο. Οι τράπεζες απέκρυπταν επί σειρά ετών από τους καταναλωτές τις δαπάνες, εφαρμόζοντας αδιαφανή περιθώρια συναλλαγματικών διακυμάνσεων. Τώρα, τέσσερεις εβδομάδες μετά από την καθιέρωση του ευρώ, επιβαρύνουν τους πελάτες τους με νέα τέλη, τη στιγμή που οι τελευταίοι πίστευαν ότι στο μέλλον θα είναι πλέον απαλλαγμένοι από παρόμοιες δαπάνες. Έχουν δίκιο οι Ολλανδοί πολίτες που αντιδρούν ιδιαιτέρως ενοχλημένοι. Κατά την άποψη των καταναλωτών, τα τέλη που καθιερώνονται είναι πάρα πολύ υψηλά και το καθεστώς μερικές φορές αδιαφανές. Ερωτηματικά μπορούν επίσης να τεθούν όσον αφορά τα τέλη που επιβάλλουν οι τράπεζες μεταξύ τους. Από την άποψη αυτή, φαίνεται ότι δεν μπορεί σε καμία περίπτωση να γίνει λόγος για ανταγωνισμό.
<P>
Η καθιέρωση του ευρώ εγκυμονεί επίσης και έναν άλλο κίνδυνο. Κοινή επιθυμία των λιανοπωλητών στην Ολλανδία είναι μια νομοθετική «μεγάλη έκρηξη». Αυτό ισχύει και σε άλλες χώρες. Δηλαδή, φιορίνια έως την 1η Ιανουαρίου 2002 και στη συνέχεια ευρώ. Τα φιορίνια μπορούν εν ανάγκη να αλλαχθούν μετά από έξι μήνες. Οι λιανοπωλητές πρόβαλαν ισχυρά επιχειρήματα και βοήθησαν την κυβέρνηση, υποβάλλοντας πρακτικές προτάσεις. Εκ μέρους της κυβέρνησης δεν προβλήθηκε κανένα βάσιμο επιχείρημα, και το μόνο που έγινε ήταν μια ασαφής αναφορά στο θέμα της ασφάλειας και στην ανάγκη να κληθεί ο στρατός να βοηθήσει. Πιστεύω ότι αυτό είναι άσχετο, επειδή στην Ευρώπη ο στρατός διαδραματίζει θετικό ρόλο στην κοινωνία και είναι βέβαιο ότι θα προσφέρει πρόθυμα τη βοήθειά του. Το ερώτημα που ήθελα να απευθύνω στον Επίτροπο είναι εάν μπορεί να μας πει κατά πόσον πιστεύει ότι ο ανταγωνισμός μεταξύ των τραπεζών είναι εξασφαλισμένος όσον αφορά τα τέλη που επιβάλλουν μεταξύ τους. Είναι της γνώμης ότι μπορεί να υπάρξει μια νομοθετική «μεγάλη έκρηξη» και υπάρχει νομική βάση για το επονομαζόμενο frontloading που χρειάζεται για τον σκοπό αυτό; Αληθεύει η φήμη ότι προετοιμάζεται νομοσχέδιο για να καταστεί αδύνατο το frontloading ;

<SPEAKER ID=218 LANGUAGE="NL" NAME="Boogerd-Quaak">
Κύριε Πρόεδρε, συνάδελφοι, από την έκθεση Arroni προκύπτει σαφώς ότι η ενημέρωση του κοινού για το ευρώ είναι πάρα πολύ σημαντική. Ωστόσο, θα ήθελα να αναφερθώ σε μία πτυχή που έχει σχέση με την πολιτική που απευθύνεται σε συγκεκριμένες ομάδες στόχους. Τα κράτη μέλη πρέπει κατά ένα μεγάλο μέρος να προσαρμόσουν την ενημέρωση του κοινού στον τρόπο με τον οποίο θα καθιερωθεί στην πράξη το ευρώ ως επίσημο νόμισμα, μεταξύ 1ης Ιανουαρίου και 1ης Ιουλίου 2002. Η επιλογή μεταξύ μιας μεταβατικής περιόδου μερικών εβδομάδων και μιας μεγάλης αλλαγής αυθημερόν θα καθορίσει, κατά τη γνώμη μου, σε σημαντικό βαθμό τον τρόπο με τον οποίο πρέπει να ενισχυθεί η ενημέρωση των πολιτών για το ευρώ. Η ενημέρωση πρέπει να είναι προσανατολισμένη στη στιγμή της πραγματικής, της φυσικής αλλαγής. Όμως, το πρόβλημα είναι ότι οι περισσότερες χώρες δεν έχουν ακόμη αποφασίσει επί του σημείου αυτού. Σε περίπτωση που τα κράτη μέλη αποφασίσουν να καθιερώσουν το ευρώ με τη μέθοδο της «μεγάλης έκρηξης» - και ο συνάδελφος Peijs αναφέρθηκε ήδη στο σημείο αυτό - η ενημέρωση θα πρέπει να είναι κατά κύριο λόγο προσανατολισμένη στους ηλικιωμένους, προκειμένου να πεισθεί η ομάδα αυτή να συγκεντρώσει ευρώ εκ των προτέρων. Η εφαρμογή μιας μεθόδου στυλ «μεγάλης έκρηξης» προϋποθέτει εκ των προτέρων συγκέντρωση. Τα ευρώ πρέπει να αρχίσουν ήδη να διανέμονται μερικές ημέρες πριν από την 1η Ιανουαρίου 2002. Πρέπει να προληφθεί το ενδεχόμενο να αιφνιδιαστούν οι ηλικιωμένοι με την αλλαγή εν μία νυκτί. Από μελέτες που έχουν γίνει, προκύπτει ότι οι ηλικιωμένοι είναι δυσκολότερο να πεισθούν να μεταβούν εγκαίρως στη χρήση ευρώ, συγκριτικά με άλλες κοινωνικές ομάδες. Στην περίπτωση μιας μεγαλύτερης μεταβατικής περιόδου, το κοινό μπορεί να πληρώνει, τόσο με το παλαιό νόμισμα, όσο και με ευρώ. Στην περίπτωση αυτή, ένα μεγάλο μέρος της ουσιαστικής αλλαγής θα πρέπει να αναληφθεί από τους λιανοπωλητές. Για τον λόγο αυτό, στην περίπτωση μιας μεγαλύτερης μεταβατικής περιόδου, η ενημέρωση θα πρέπει να έχει ως κύριο στόχο να ωθήσει το ευρύ κοινό στη διενέργεια πληρωμών με «πλαστικό χρήμα» και πιστωτικές κάρτες. Κατ' αυτόν τον τρόπο θα αποφευχθεί, τουλάχιστον στο μέτρο του δυνατού, η επιβάρυνση των λιανοπωλητών και των μικρομεσαίων επιχειρήσεων.

<SPEAKER ID=219 LANGUAGE="EN" NAME="Gallagher">
Κύριε Πρόεδρε, αυτή η έκθεση του κ. Arroni εκπονήθηκε σε μια καθορισμένη ιστορική στιγμή της πορείας μας προς την εισαγωγή του ευρώ. Η έλευση του ενιαίου νομίσματος απαιτεί μια επαναστατική προσέγγιση, όχι μόνο εκ μέρους των θεσμικών οργάνων, αλλά και εκ μέρους όλων των πολιτών της Ευρωπαϊκής Ένωσης. Οι συνήθειες και οι παραδόσεις μας θα πρέπει να αλλάξουν.
<P>
Η αλλαγή αυτή, προκειμένου να είναι αποτελεσματική, πρέπει να συνοδεύεται από μια ουσιαστική και αποτελεσματική ενημερωτική εκστρατεία. Η μετάβαση στο ευρώ πρόκειται να μεταβάλει μια ολόκληρη κλίμακα αξιών. Τα σύμβολα των νομισμάτων με τα οποία ανατραφήκαμε θα εξαφανισθούν. Είμαι βέβαιος ότι με μια κατάλληλα οργανωμένη ενημερωτική εκστρατεία θα προσαρμοσθούμε σύντομα στο νέο σύμβολο του ευρώ.
<P>
Η Ευρώπη θα προχωρήσει από κοινού όσον αφορά το ευρώ. Έχουμε φθάσει στο σημείο όπου δεν είναι πλέον δυνατή καμία επιστροφή. Είναι λογικό το ήμισυ του προϋπολογισμού που προορίζεται για την ενημέρωση να δαπανηθεί για μια εκστρατεία ενημέρωσης του κοινού σχετικά με το ευρώ, προκειμένου να διασφαλισθεί η κατά το δυνατόν ομαλότερη μετάβαση. Η μετάβαση στο ευρώ δεν αποτελεί μόνο οικονομικό ζήτημα για τις τράπεζες και τα χρηματοπιστωτικά ιδρύματα. Μετρά και η κοινή γνώμη. Οφείλουμε να εξασφαλίσουμε άμεσα, χωρίς εξαιρέσεις και, εν ανάγκη, μέσω δοκιμών ευρείας κλίμακας, ότι οι μειονεκτούντες πολίτες, οι τυφλοί, όσοι πάσχουν από αναπηρίες και όσοι βρίσκονται σε κατάσταση αποκλεισμού πρέπει να αποτελούν τον στόχο μιας σημαντικής ενημερωτικής εκστρατείας επικεντρωμένης στις πρακτικές πλευρές του θέματος.
<P>
Οι κυβερνήσεις και οι φορείς της τοπικής αυτοδιοίκησης - δεδομένου ότι βρίσκονται κοντά στους πολίτες - θα διαδραματίσουν σημαντικό ρόλο στο πλαίσιο αυτής της ενημερωτικής εκστρατείας. Οι κύριες ομάδες στόχοι πρέπει να είναι τα σχολεία, τα πανεπιστήμια, οι ιδιοκτήτες μικρών καταστημάτων και τα μέσα ενημέρωσης. Από το 2001 πρέπει να ξεκινήσει σε ολόκληρη την Ένωση μια σημαντική εκστρατεία ενημέρωσης του κοινού με στόχο την προαγωγή της ταυτότητας του ευρώ, όπου θα πρέπει να ληφθούν υπόψη τα θέματα που θα ανακύψουν εν τω μεταξύ. Η πολιτική ομάδα μου υποστηρίζει πλήρως την αύξηση της χρηματοδότησης για το Πρόγραμμα Πληροφόρησης των Ευρωπαίων Πολιτών (PRINCE).

<SPEAKER ID=220 LANGUAGE="PT" NAME="Ribeiro">
Κύριε Πρόεδρε, κύριε Επίτροπε, επωφελούμαι του λιγοστού χρόνου ομιλίας που διαθέτω για να επισημάνω ότι η ίδια η Επιτροπή δηλώνει πως οι ΜΜΕ δεν είναι τόσο επαρκώς ενημερωμένες, όσο οι μεγάλες επιχειρήσεις, για τις συνέπειες της καθιέρωσης του ευρώ. Είναι φυσιολογικό, αν αναλογιστούμε από πού προήλθε το ευρώ και ποια συμφέροντα εξυπηρετεί κατά κύριο λόγο η δημιουργία του! Επισημαίνω επίσης ότι είναι και πάλι η Επιτροπή που δηλώνει ότι η προετοιμασία των φορέων τοπικής αυτοδιοίκησης και των αιρετών αντιπροσώπων βρίσκεται ακόμη πολύ πίσω. Φυσιολογικό κι αυτό! Και αποτελεί ευφημισμό η σχετική έκφραση, όταν μετριάζεται με την εμβόλιμη φράση «καμιά φορά». Υπογραμμίζω εξάλλου ότι οι μικρομεσαίες επιχειρήσεις, οι μικρομεσαίοι εκλεγμένοι, οι μικρομεσαίοι καταναλωτές, οι μικρομεσαίοι άνθρωποι τέλος πάντων, είναι αυτοί που διαθέτουν την πιο ελλιπή ενημέρωση για το ευρώ. Είναι φυσιολογικό, μιας και το ευρώ δεν δημιουργήθηκε για τους μικρούς και τους μεσαίους, παρ' ότι αυτοί θα υποχρεωθούν να το χρησιμοποιούν στη μικρομεσαία καθημερινότητά τους! Υπογραμμίζω, επίσης, την αιτιολογική σκέψη Ι της έκθεσης Arroni, όπου επισημαίνονται οι ψυχολογικές, κοινωνικές, πολιτικές και εθνικές διαστάσεις και ορθώς τονίζεται ότι το χρήμα δεν αποτελεί μόνον ένα τεχνικό μέσον για τη διευκόλυνση των συναλλαγών. Θα προσέθετα δε εγώ, στην προκειμένη περίπτωση του ευρώ, «μεταξύ των μεγάλων ομίλων, στο πλαίσιο των διεθνών οικονομικών και χρηματοπιστωτικών σχέσεων». Θέλω, επίσης, να υπογραμμίσω την αιτιολογική σκέψη ΙΒ, που μάλλον υπερβάλλει, όταν επισημαίνει πως «η μετάβαση στο ευρώ θα αλλάξει όλες τις υφιστάμενες κλίμακες αξιών, την αντίληψη περί τιμών και τις συνήθειες». Όλα αυτά θέλω να υπογραμμίσω, και να σας υπενθυμίσω επιπλέον τους ανθρώπους στη Γαλλία που συνεχίζουν να κάνουν τους λογαριασμούς τους σε παλιά φράγκα, ή στην Πορτογαλία, που σκέφτονται ακόμη σε milrιis ή σε tostυes . Είναι σίγουρο ότι σε κάθε χώρα θα συναντήσουμε παραδείγματα ανθρώπων που διατρέχουν σοβαρό κίνδυνο να υποστούν ακόμη μεγαλύτερες διακρίσεις, μέχρι και να καταλήξουν στο περιθώριο. Από την πλευρά μας, την ώρα που έρχεται το ευρώ, αυτούς ακριβώς τους ανθρώπους θεωρούμε βασική ομάδα στόχου, και σε αυτούς θα πρέπει να κατευθύνουμε την ενημέρωσή μας σχετικά με το ευρώ.

<SPEAKER ID=221 LANGUAGE="FR" NAME="Lulling">
Κύριε Πρόεδρε, 17 ημέρες πριν από την ημέρα ορόσημο της εισαγωγής του ευρώ, μπορεί να φαίνεται εκ πρώτης όψεως παράδοξο και καθυστερημένο να συζητούμε στο Ευρωπαϊκό Κοινοβούλιο όσον αφορά τη στρατηγική πληροφόρησης για το ευρώ.
<P>
Πρέπει, ωστόσο, να υπενθυμίσουμε ότι, από το 1996 και μετά, έχουν καταβληθεί πολλές και δαπανηρές προσπάθειες για να ενημερωθούν οι πολίτες της Ένωσης όσον αφορά την εισαγωγή του ενιαίου ευρωπαϊκού νομίσματος, το οποίο θα τους επηρεάσει περισσότερο από οποιοδήποτε άλλο μέτρο της Ευρωπαϊκής Ένωσης. Η εισαγωγή του ευρώ πρέπει, επομένως, να γίνεται απολύτως αντιληπτή από όλους τους πολίτες, είτε πρόκειται για μισθωτούς, για επιχειρηματίες, είτε για καταναλωτές, και μάλιστα, τόσο ως προς τους πολιτικούς, οικονομικούς και κοινωνικούς στόχους του, όσο και ως προς τις μεθόδους χρησιμοποίησής του κατά τη μεταβατική περίοδο και μετά από το 2002.
<P>
Δαπανήθηκαν ήδη περίπου 150 εκατομμύρια Ecu κατά τις εκστρατείες που διοργανώθηκαν από το 1996 έως σήμερα. Από το επόμενο έτος και έως το 2001 θα διατεθούν 100 εκατομμύρια επιπλέον.
<P>
Ο εισηγητής μας κ. Arroni, τον οποίο συγχαίρω για την έκθεσή του και τον ευχαριστώ, κυρίως επειδή αποδέχθηκε το μεγαλύτερο μέρος των τροπολογιών μου, διαπιστώνει κατ' ανάγκη ότι, παρά τις δαπάνες αυτές, ένα μεγάλο μέρος του πληθυσμού της Ευρωπαϊκής Ένωσης θεωρεί ότι είναι ελλιπώς ενημερωμένο σχετικά με το ευρώ και ότι, σύμφωνα με τον ΟΟΣΑ, περίπου 30-40 % του ευρωπαϊκού πληθυσμού έχει δυσκολία στην κατανόηση γραπτής ενημέρωσης. Το εν λόγω γεγονός προκαλεί, ωστόσο, έκπληξη, κυρίως εάν παραδεχθούμε ότι, φυσιολογικά, όλος ο κόσμος θα πρέπει να ενδιαφέρεται για τα χρήματα, είτε έχει, είτε δεν έχει, ή δεν έχει αρκετά.
<P>
Ο εισηγητής μας επιμένει το ευρύ κοινό να είναι μία από τις κύριες ομάδες στόχου της ενημερωτικής εκστρατείας για το ευρώ, να δοθεί ιδιαίτερη προσοχή σε ορισμένα τμήματα του πληθυσμού και να χρησιμοποιηθούν για την εν λόγω ενημέρωση ορισμένες ειδικές κοινωνικές ομάδες.
<P>
Φρόντισα να προστεθούν σε αυτά και οι γυναικείες οργανώσεις, ως πολλαπλασιαστές για τη διάδοση της ενημέρωσης και τον καθορισμό των στόχων της. Υπάρχει πράγματι η ενοχλητική τάση να αγνοούμε τις μεγάλες γυναικείες οργανώσεις, εθνικές και ευρωπαϊκές, οι οποίες αριθμούν εκατομμύρια μέλη στα κράτη μέλη και οι οποίες διαθέτουν πολύ συγκεκριμένα και άμεσα μέσα επιρροής και ενημέρωσης. Διερωτώμαι γιατί η Επιτροπή δεν ενθαρρύνει τη συμμετοχή των εν λόγω οργανώσεων σε αυτές τις ενημερωτικές εκστρατείες προσφέροντάς τους μια εταιρική σχέση. Τα χρήματα που θα διατίθεντο θα αξιοποιούνταν πολύ καλά, πολύ καλύτερα από ό, τι εάν δαπανηθούν για ορισμένα διαφημιστικά φυλλάδια σε γυαλιστερό χαρτί, τα οποία οι πολίτες δεν διαβάζουν ή δεν κατανοούν.

<SPEAKER ID=222 LANGUAGE="DE" NAME="Lukas">
Κύριε Πρόεδρε, η εισαγωγή του ευρώ στην πράξη πλήττει πραγματικά όλους τους πολίτες των χωρών που συμμετέχουν στη νομισματική ένωση. Η αντικατάσταση των μέχρι τώρα συνηθισμένων κερμάτων και χαρτονομισμάτων με κάτι εντελώς νέο και διαφορετικό θα είναι ένα σημαντικό γεγονός στη ζωή των ανθρώπων. Η προσαρμογή αυτή απαιτεί αλλαγή τρόπου σκέψης και μια εποικοδομητική αντιμετώπιση του εν λόγω γεγονότος. Η έκθεση του κ. Arroni, αυτή η εξαιρετική και αξιοπρόσεκτη από επιστημονικής πλευράς έκθεση, είναι, συνεπώς, ένα πολύ σημαντικό τεκμήριο της αναγκαιότητας μιας επαρκούς πληροφόρησης των οικονομικών φορέων και των πολιτών. Μεγάλα χρηματικά ποσά διατίθενται για την ενημερωτική αυτή εκστρατεία και, επομένως, είναι σημαντικό να διατυπώσει με σαφήνεια αυτό το Κοινοβούλιο, το Ευρωπαϊκό Κοινοβούλιο, τον τρόπο με τον οποίο πρέπει να τα χρησιμοποιήσουν οι εντεταλμένες υπηρεσίες.
<P>
Μια και όλες οι ομάδες του πληθυσμού, όλες οι κοινωνικές τάξεις, όλες οι ηλικίες, ακόμη και άτομα με προβλήματα όρασης και διανοητικής καθυστέρησης, είναι αναγκασμένα να ζουν με τα χρήματα και να τα χρησιμοποιούν, η ενημέρωση δεν μπορεί να περιορίζεται σε γενικές δηλώσεις που ταιριάζουν σε πλακάτ. Αντίθετα, είναι σημαντικό να επιζητηθεί ο διάλογος με τους ανθρώπους και να γίνει ειδική ενημέρωση, ανάλογα με τις διάφορες ομάδες. Θα μπορέσουμε να αποφύγουμε μια μακρά και ακριβή διπλή κυκλοφορία κατά το πρώτο εξάμηνο του 2002, μόνον εάν ο κόσμος έχει τύχει σε μεγάλο βαθμό, πριν από το διάστημα αυτό, ευρείας ενημέρωσης.
<P>
Κεντρικό ρόλο κατά την ενημέρωση πρέπει να αναλάβουν οι οργανισμοί και οι επιχειρήσεις που είναι πλέον κατάλληλοι ως πολλαπλασιαστές. Εδώ πρέπει κυρίως να αναφερθούν τα σχολεία, οι δημόσιες υπηρεσίες, οι τράπεζες ή και οι τουριστικές επιχειρήσεις με διεθνή πελατεία. Εν όψει της αποδοχής του νέου νομίσματος, είναι πολύ σημαντικό να μη δίδεται πλέον σε αυτή τη φάση η εντύπωση ότι διαφημίζεται το ευρώ, αλλά ότι γίνεται ενημέρωση γι' αυτό.

<SPEAKER ID=223 NAME="de Silguy">
Κύριε Πρόεδρε, κυρίες και κύριοι βουλευτές, θα ήθελα κατ' αρχάς να συγχαρώ, εξ ονόματος της Επιτροπής, τον κ. Arroni για την έκθεσή του όσον αφορά τη στρατηγική πληροφόρησης για το ευρώ. Νομίζω ότι οι απόψεις μας συγκλίνουν σε πολύ μεγάλο βαθμό ως προς το θέμα αυτό, και συμμερίζομαι τις ανησυχίες που εκφράστηκαν στην αίθουσα όσον αφορά τους φόβους, τις προσδοκίες, ακόμα και τις ελπίδες του ευρέος κοινού στη μετάβαση προς το ευρώ.
<P>
Θεωρώ επίσης ότι η κοινή δράση που διεξήγαμε, από το 1996 και μετά, εκπλήρωσε σε μεγάλο βαθμό τον στόχο της για κινητοποίηση των πολιτών, και μάλιστα μετά από το Ευρωπαϊκό Συμβούλιο που έλαβε χώρα στη Μαδρίτη στα τέλη του 1995.
<P>
Θα απαντήσω στον κ. Tillich, επισημαίνοντας ότι η συνεργασία μεταξύ της Επιτροπής, του Ευρωπαϊκού Κοινοβουλίου και των κρατών μελών είναι χρήσιμη. Νομίζω ότι απέδειξε την αξία της και ότι θα διαδραματίσει μελλοντικά αποφασιστικό ρόλο για την καλή εξέλιξη της μεταβατικής περιόδου.
<P>
Θα ήθελα πολύ σύντομα να διατυπώσω δύο σειρές παρατηρήσεων, μετά από τις παρεμβάσεις και την ανάγνωση αυτής της έκθεσης: η μία αφορά τον τρόπο λειτουργίας της εκστρατείας και η δεύτερη τους στόχους προτεραιότητας.
<P>
Ως προς τον τρόπο λειτουργίας, σας υπενθυμίζω ότι οι εκστρατείες μας βασίζονται σε δύο αρχές: την εταιρική σχέση και την αποκέντρωση. Νομίζω ότι η εταιρική σχέση είναι μια έξυπνη ιδέα, καθώς πρέπει πράγματι να συνδέσουμε όσο το δυνατόν περισσότερο τα κράτη μέλη με τους πολίτες. Γι' αυτόν τον λόγο υπεγράφησαν συμβάσεις, οι οποίες λειτούργησαν αποτελεσματικά. Υπάρχουν συμβάσεις με τα ένδεκα κράτη της ζώνης του ευρώ, οι οποίες θα ανανεωθούν το επόμενο έτος, και θα έλεγα, σύμφωνα και με την επιθυμία σας, κ. Arroni, ότι η Επιτροπή δεν περιορίζεται μόνο στη ζώνη του ευρώ, παρά είμαστε έτοιμοι να συζητήσουμε με τα διάφορα «pre-in» κράτη, ούτως ώστε να συγχρηματοδοτήσουμε με αυτά, εφόσον το επιθυμούν, δράσεις ενημέρωσης για το ευρώ, και μάλιστα αμέσως από το 1999.
<P>
Υποστηρίζετε, ωστόσο, κ. Arroni, τον περιορισμό της κοινοτικής συγχρηματοδότησης σε ποσοστό 50 % του συνολικού προϋπολογισμού. Θεωρώ το γεγονός αυτό κάπως παράξενο, στο μέτρο που, βάσει ακριβώς της σύστασης της ομάδας εργασίας που συστήθηκε μεταξύ της Επιτροπής και του Κοινοβουλίου, δύο τρίτα περίπου των διαθέσιμων ετήσιων πιστώσεων διατέθηκαν για την εταιρική σχέση, και οι αξιολογήσεις που πραγματοποιήσαμε αποδεικνύουν ότι η εταιρική αυτή σχέση υπήρξε επιτυχής. Επαναλαμβάνω ότι η εταιρική αυτή σχέση λειτουργεί, στο πλαίσιο των συμβάσεων, ως κινητήριος δύναμη για τις δράσεις που αναλαμβάνονται από τα κράτη μέλη, από κάθε κράτος μέλος, θα έλεγα, ανεξαρτήτως εάν πρόκειται για δράσεις που αναλαμβάνονται, όχι μόνο σε επίπεδο κρατών μελών, αλλά και σε επίπεδο τοπικής αυτοδιοίκησης, του τομέα των ΜΜΕ, της διανομής και των ευαίσθητων κοινωνικών ομάδων, στις οποίες αποδίδετε, και δικαίως, μεγάλη σημασία.
<P>
Συνεπώς, η εταιρική αυτή σχέση αποτελεί το καλύτερο μέσο εξασφάλισης μιας άμεσης ενημέρωσης, και το ίδιο ισχύει, θα έλεγα, για τον τρόπο με τον οποίο εφαρμόζεται, μέσω δηλαδή τριμερών δομών στις οποίες συμμετέχουν οι εκπρόσωποί σας. Αυτές οι τριμερείς δομές καθιστούν δυνατό, κυρία Randzio-Plath, τον προσανατολισμό αυτής της εταιρικής σχέσης, τον προσανατολισμό αυτών των δράσεων, και εξασφαλίζουν, κατά συνέπεια, τον έλεγχο και την παρακολούθηση που απαιτούνται.
<P>
Ως προς τον δεύτερο στόχο, την αποκέντρωση, θα ήθελα να υπενθυμίσω απλά ότι η Επιτροπή πρότεινε να δημιουργηθούν τοπικά παρατηρητήρια, τα οποία θα συστηθούν και θα παράσχουν σε κάθε κράτος μέλος δομές για την καλύτερη παρακολούθηση των επιπτώσεων των ενημερωτικών δράσεων, καλύπτοντας, κατ' αυτόν τον τρόπο, αυτή την ανάγκη ενημέρωσης και αυτή την ανάγκη να καθησυχαστεί η κοινή γνώμη, και εν γένει το ευρύ κοινό.
<P>
Θεωρούμε ότι ο προϋπολογισμός των 100 εκατ. Ecu που προβλέφθηκε για το πρόγραμμα PRINCE για τη μεταβατική περίοδο, δηλαδή 38 εκατ. Ecu, τώρα 38 εκατ. ευρώ, για το 1999, 32 εκατ. Ecu για το 2000 και 30 εκατ. Ecu για το 2001, επαρκεί για να συνοδεύσει τις προσπάθειες των κρατών μελών. Κατόπιν τούτου, κατέγραψα προσεκτικά τις επιθυμίες του εισηγητή σας να αυξηθεί αυτό το κονδύλι. Εναπόκειται, επομένως, στην αρμόδια επί του προϋπολογισμού αρχή να αποφασίζει σχετικά σε ετήσια βάση.
<P>
Όσον αφορά το δεύτερο θέμα, δηλαδή τους στόχους προτεραιότητας, πιστεύω, όπως επεσήμαναν πολλοί από εσάς και ο εισηγητής σας, ότι οι εν λόγω στόχοι πρέπει να είναι οι ΜΜΕ, κυρίως στους τομείς της διανομής και του τουρισμού, αλλά και το ευρύ κοινό, κ. Arroni, ιδιαιτέρως δε οι πιο ευαίσθητες κατηγορίες.
<P>
Σας ευχαριστώ που υπογραμμίσατε τον σημαντικό ρόλο των συστάσεων της Επιτροπής, την άνοιξη, σχετικά με τη διπλή απεικόνιση των τιμών, τις τραπεζικές επιβαρύνσεις και την παρακολούθηση της εισαγωγής του ευρώ. Οι συστάσεις αυτές καταρτίστηκαν βάσει της εθελοντικής υπηρεσίας και επέτρεψαν να καταρτισθούν κώδικες δεοντολογίας και συμφωνίες καλής πρακτικής μεταξύ των διαφόρων εμπλεκόμενων τομέων. Αναφέρω ως απόδειξη τη συμφωνία μεταξύ των διανομέων και των καταναλωτών, κυρίως όσον αφορά τη διπλή απεικόνιση των τιμών, η οποία θα υλοποιηθεί μέσω ενός ευρωπαϊκού λογότυπου που θα συναντάτε προσεχώς σε ολόκληρη σχεδόν την Ευρώπη, με ένα πλατύ χαμόγελο, και που φαίνεται να έχει γίνει ευνοϊκά αποδεκτό από τον πληθυσμό. Θα καθιερωθεί επίσης αυτός ο κώδικας δεοντολογίας και καλής πρακτικής, ο οποίος αρχίζει εξάλλου να δημιουργείται στον τραπεζικό τομέα για τα έξοδα μετατροπής.
<P>
Πέρα, όμως, από αυτές τις συμφωνίες, η Επιτροπή συμμερίζεται την άποψη του εισηγητή σας, όσον αφορά την ανάγκη προσαρμογής της στρατηγικής της για την πληροφόρηση στις ανάγκες των πλέον ευαίσθητων στόχων. Απευθυνόμενος στην κ. Peijs όσον αφορά τη «μεγάλη έκρηξη», θα ήθελα να της πω ότι η ιδέα που μελετάται σήμερα στην Ευρώπη συνίσταται ουσιαστικά σε ενέργειες που θα επιτρέψουν στους εμπόρους να δίνουν από την 1η Ιανουαρίου 2002 και μετά ρέστα σε ευρώ. Πρέπει, επομένως, να θέσουμε στη διάθεσή τους, λίγο πριν από την 1η Ιανουαρίου 2002, το επαρκές αποθεματικό κερμάτων και χαρτονομισμάτων σε ευρώ, ώστε να μπορούν να δίνουν χρήματα μόνο σε ευρώ από την 1η Ιανουαρίου 2002, δεδομένου ότι οι πολίτες θα μπορούν να συνεχίσουν να πληρώνουν σε εθνικό νόμισμα για μερικές ακόμη εβδομάδες. Αυτό είναι το σχέδιο που βρίσκεται σήμερα υπό μελέτη.
<P>
Όσον αφορά τις ομάδες πληθυσμού, και ιδιαίτερα τις πιο ευαίσθητες, τις μειονεκτούσες, νομίζω ότι η στρατηγική μας πληροφόρησης θα πρέπει να μεταφραστεί, κατά τους προσεχείς μήνες και μελλοντικά, στο πλαίσιο των εταιρικών σχέσεων με τα κράτη μέλη, με μία προτεραιότητα έναντι αυτών των ομάδων πληθυσμού. Κατ' αυτόν τον τρόπο, προβλέψαμε την υλοποίηση ειδικών δράσεων για τους νέους και τον τομέα της εκπαίδευσης.
<P>
Κυρία Lulling, προβλέψαμε επίσης, βάσει εκπονούμενων ποιοτικών μελετών, ειδική δράση για τις γυναίκες, κυρίως όσες δεν απασχολούνται επαγγελματικά. Όσον αφορά τους λεγόμενους ευαίσθητους πληθυσμούς, βρίσκονται στην παρούσα φάση υπό κατάρτιση πολλά πιλοτικά σχέδια. Ωστόσο, δεν θεωρώ καίριο τον εκ των προτέρων προσδιορισμό ποσοστού κατωφλίου 10 % για τις πιστώσεις. Αφενός, σε ορισμένες χώρες θα χρειαστεί περισσότερο και, αφετέρου, σε ορισμένες περιπτώσεις, κάνουμε ήδη περισσότερα, και θεωρώ, σε τελευταία ανάλυση, ότι πρέπει να διατηρήσουμε μια κάποια ευελιξία, προκειμένου να προσαρμόσουμε την προσπάθεια ανάλογα με τις ανάγκες που ανακύπτουν και θα ανακύπτουν, ενώ παράλληλα εξυπακούεται ότι πρέπει να διατηρηθεί η άσκηση πολιτικής πίεσης υπέρ των μειονεκτούντων πληθυσμών. Αυτό ακριβώς θα πράξει η Επιτροπή.
<P>
Τελειώνοντας, θα ήθελα να εκφράσω την ικανοποίησή μου για την παραδειγματική συνεργασία των δύο θεσμικών μας οργάνων, που επέτρεψε την ανάπτυξη μιας συνεκτικής στρατηγικής πληροφόρησης σχετικά με το ευρώ από το 1996 και μετά. Πρέπει να συνεχίσουμε αυτή την πορεία αναλογιζόμενοι ότι, προκειμένου να μην επαναληφθεί ό, τι συνέβη στη Γαλλία κατά τη δεκαετία του '60, τελικά ο στόχος μας πρέπει να είναι να ενεργήσουμε, ούτως ώστε η 1η Ιανουαρίου 2002, όταν θα τεθούν σε κυκλοφορία τα κέρματα και τα χαρτονομίσματα, για όλον τον κόσμο, να αποτελεί το τελευταίο και ύστατο στάδιο μιας διαδικασίας για την οποία όλοι θα είναι καλά προετοιμασμένοι και η οποία θα έχει επεξηγηθεί σαφώς, και να φροντίσουμε ούτως ώστε αυτή η μετάβαση να γίνει ομαλότατα.

<SPEAKER ID=224 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=11>
Μηχανισμός προσαρμογής σε περιπτώσεις ασυμμέτρων πληγμάτων
<SPEAKER ID=225 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0442/98) του κυρίου Metten, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τov μηχαvισμό πρoσαρμoγής σε περιπτώσεις ασύμμετρων σοκ.
<P>
Τον λόγο έχει ο εισηγητής, κύριος Metten.

<SPEAKER ID=226 NAME="Metten">
Κύριε Πρόεδρε, στην ουσία το θέμα της έκθεσής μου είναι πώς μπορεί μια χώρα να αντιμετωπίσει μια οικονομική κρίση μετά από την καθιέρωση του ευρώ. Από την 1η Ιανουαρίου του επόμενου έτους, έντεκα χώρες της Ευρωπαϊκής Ένωσης θα διαθέτουν ένα κοινό νόμισμα. Ταυτόχρονα, το μόνο που θα έχουν είναι μία κοινή νομισματική πολιτική, ενώ οι συναλλαγματικές ισοτιμίες θα είναι αυστηρά καθορισμένες. Αυτό σημαίνει ότι, ενώ κερδίζουν ένα κοινό νόμισμα, χάνουν τη δυνατότητα να προσαρμόζουν τη νομισματική πολιτική που ασκούν στις συνθήκες που επικρατούν στην επικράτειά τους ή να προσαρμόζουν τη συναλλαγματική ισοτιμία του εθνικού τους νομίσματος, προκειμένου να αντιμετωπίσουν τις συνέπειες μιας οικονομικής κρίσης η οποία πλήττει μόνο αυτές, κι όχι άλλες χώρες που συμμετέχουν στην περιοχή του ευρώ.
<P>
Από την 1η Ιανουαρίου, η νομισματική πολιτική θα προσαρμόζεται στη μέση κατάσταση που επικρατεί στην περιοχή του ευρώ, ενώ η αξία του ενιαίου νομίσματος θα παρουσιάζει διακυμάνσεις μόνο έναντι νομισμάτων χωρών που δεν συμμετέχουν σε αυτή. Από οικονομική άποψη, τα κράτη μέλη της περιοχής του ευρώ δεν είναι τίποτα περισσότερο από περιφέρειες ενός μεγαλύτερου συνόλου. Μια κρίση η οποία πλήττει μια περιφέρεια δεν μπορεί να αντιμετωπιστεί με την εθνική πολιτική. Παρά το γεγονός ότι τα κράτη της περιοχής του ευρώ χάνουν δύο σημαντικά μέσα για την καταπολέμηση περιφερειακών κρίσεων, διατηρούν το σημαντικότερο μέσο, που είναι συγκεκριμένα ο προϋπολογισμός τους. Εάν ενσκήψει κρίση σε μία περιφέρεια, τα κράτη μέλη μπορούν να χρησιμοποιούν τον προϋπολογισμό τους για να την αντιμετωπίσουν.
<P>
Ωστόσο, το σύμφωνο σταθερότητας περιορίζει τις δυνατότητες αξιοποίησης του προϋπολογισμού. Σε περίπτωση που το δημοσιονομικό έλλειμμα είναι 3 %, δεν μπορεί πλέον να γίνει τίποτα. Ορισμένες άλλες δυνατότητες για την καταπολέμηση κρίσεων εθνικού, περιφερειακού χαρακτήρα, καθώς και της ανεργίας που συνεπάγονται, είναι η κινητικότητα στον τομέα της εργασίας και η ευελιξία των μισθών.
<P>
Ωστόσο, η κινητικότητα στον τομέα της εργασίας σε μία Ευρώπη με διάφορες γλωσσικές περιοχές θα παραμείνει περιορισμένη, ενώ είναι σαφές ότι υπάρχουν όρια όσον αφορά την αποδοχή αυτού που εξακολουθεί να αποκαλείται στην Ευρώπη ευελιξία των μισθών. Όλα αυτά σημαίνουν ότι η περιοχή του ευρώ είναι αρκετά ευάλωτη έναντι οικονομικών κρίσεων, οι οποίες πλήττουν μία ή μερικές χώρες. Στην έκθεσή μου προτείνω δύο λύσεις.
<P>
Κατά πρώτον, τα κράτη μέλη μπορούν να λαμβάνουν τα ίδια προληπτικά μέτρα, όπως έγινε από τους κοινωνικούς εταίρους στη Φινλανδία. Στη χώρα αυτή, οι κοινωνικοί εταίροι χρησιμοποιούν τα συνταξιοδοτικά ταμεία για την απορρόφηση των σοκ. Σε περιόδους υγιούς οικονομικής ανάπτυξης καταβάλλονται πρόσθετες εισφορές στα συνταξιοδοτικά ταμεία, έτσι ώστε οι εισφορές που καταβάλλονται για τον ίδιο σκοπό σε περιόδους κρίσεως να είναι χαμηλότερες.
<P>
Επειδή οι εθνικές οικονομικές κρίσεις στην ολοκληρωμένη σε μεγάλο βαθμό περιοχή του ευρώ μπορεί να έχουν επιπτώσεις και για άλλα κράτη μέλη, σε περίπτωση που δεν αντιμετωπισθούν με αποτελεσματικότητα, προτείνω να θεσπισθεί σε ευρωπαϊκή κλίμακα, ως ασφαλιστική δικλείδα, ένα σταθεροποιητικό μέσο το οποίο να μπορεί να χρηματοδοτηθεί με δάνεια από την κεφαλαιαγορά. Ένας παρόμοιος μηχανισμός προβλέπεται στο άρθρο 103 Α, παρ. 2, της Συνθήκης. Στην ουσία, δεν πρόκειται για τίποτα περισσότερο από ένα ασφαλιστικό μέσο κατά των επιπτώσεων που έχουν οι σοβαρές εθνικές κρίσεις. Κατ' αυτόν τον τρόπο δεν πρόκειται να καταπολεμηθούν οι κρίσεις, αλλά οι κυβερνήσεις θα έχουν τα πρόσθετα χρονικά περιθώρια που χρειάζονται για να αποκαταστήσουν την ισορροπία με τη θέσπιση διαρθρωτικών μέτρων. ·Ετσι, το μέσο αυτό αντικαθιστά στην ουσία το μέσο των συναλλαγματικών ισοτιμιών, το οποίο εκπλήρωνε τον ίδιο ρόλο πριν από την έλευση του ευρώ. Δεδομένου ότι πρόκειται για πόρους που έχουν αντληθεί από την κεφαλαιαγορά και για δάνεια τα οποία πρέπει να αποπληρωθούν, και όχι για ενισχύσεις, πιστεύω ότι τα κράτη μέλη θα μπορέσουν να συμφωνήσουν με την πρόταση αυτή.
<P>
Μια σοβαρή επιφύλαξη που υπήρχε στο παρελθόν, ότι ένας παρόμοιος σταθεροποιητικός μηχανισμός θα μπορούσε να υπονομεύσει το σύμφωνο σταθερότητας, έχει αρθεί. Είναι συγκεκριμένα αναμφισβήτητο ότι οι όροι που θα συνοδεύουν τα δάνεια θα εναρμονίζονται με τις απαιτήσεις του συμφώνου σταθερότητας. Θα ήθελα πάρα πολύ να πληροφορηθώ από την Επιτροπή με ποιον τρόπο σκοπεύει να υλοποιήσει την υπόσχεση που έδωσε στις 8 Απριλίου του περασμένου έτους ότι - και παραθέτω - θα μελετήσει φέτος μαζί με το Συμβούλιο και το Κοινοβούλιο τον τρόπο με τον οποίο πρέπει να εφαρμοστούν οι διατάξεις του άρθρου 103 Α, παρ. 2. Ακριβώς, επειδή στο άρθρο αυτό της Συνθήκης ορίζεται ότι, στην περίπτωση ενός σταθεροποιητικού μηχανισμού, απαιτείται ομοφωνία του Συμβουλίου όσον αφορά την εφαρμογή, εμείς, ως Κοινοβούλιο, θεωρούμε ιδιαίτερα σημαντικό να χαραχτεί ήδη το πλαίσιο εφαρμογής. Το λέω αυτό επειδή, αν μία χώρα αντιμετωπίσει κρίση την οποία δεν μπορεί να καταπολεμήσει αποτελεσματικά με τα διαθέσιμα μέσα, η υποστήριξη εκ μέρους της Κοινότητας πρέπει να είναι άμεση, πράγμα που σημαίνει ότι δεν είναι δυνατόν να διεξάγονται πρώτα για ένα εξάμηνο διαπραγματεύσεις για το τι και πώς. Ακριβώς επειδή η ταχύτητα είναι απαραίτητη, θα ήταν χρήσιμο να αναπτυχθεί ένα σύστημα έγκαιρης προειδοποίησης, και καλούμε την Επιτροπή να αναλάβει δράση και στον τομέα αυτό.
<P>
Κύριε Πρόεδρε, τα ενδεχόμενα σοκ της οικονομίας ενός κράτους μέλους της περιοχής του ευρώ είναι ένα πρόβλημα που δεν αφήνει άγρυπνους τους πολιτικούς, πόσο μάλλον το ευρύ κοινό. Ωστόσο, το Κοινοβούλιο είναι βέβαιο ότι αυτό δεν είναι σωστό, όπως προκύπτει και από την ευρεία υποστήριξη της έκθεσής μου. Γι' αυτό πρέπει να αναληφθεί δράση από την Επιτροπή και το Συμβούλιο.

<SPEAKER ID=227 LANGUAGE="PT" NAME="Torres Marques">
Κύριε Πρόεδρε, μια λαϊκή παροιμία λέει ότι «αφού η γρια την έπαθε εσφιχτομανταλώθη». Αυτό σημαίνει ότι ψάχνουμε τρόπους για να αποτρέψουμε μια καταστροφή, μόνον αφού αυτή συντελεστεί. Είναι αναγκαίο να προβλεφθούν ένας ή διάφοροι μηχανισμοί αντιμετώπισης των απρόβλεπτων σοκ που ενδέχεται να πλήξουν κάποια εθνική οικονομία, προτού αυτά μας καταλάβουν εξαπίνης. Δεν θα πρέπει να ψάχνουμε για λύσεις μόνο κατόπιν εορτής, αφού ξεσπάσει μια κρίση. Αυτός ακριβώς είναι ο στόχος, αλλά και η αξία της παρούσας έκθεσης πρωτοβουλίας που συνέταξε ο συνάδελφός μας Alman Metten, τον οποίο και συγχαίρω. Με σημείο αναφοράς το άρθρο 103 Α της Συνθήκης για την Ευρωπαϊκή Ένωση, που προβλέπει ένα ταμείο σταθεροποίησης για την αντιμετώπιση πληγμάτων σε εθνικό επίπεδο, ο συνάδελφος μάς προτείνει μια σειρά λύσεων.
<P>
Κατά πρώτον, οφείλουμε να έχουμε σαφώς κατά νου ότι οι συγκεκριμένες ενισχύσεις θα μπορούν να παρέχονται μόνο σε περίπτωση έκτακτων περιστάσεων οι οποίες θα εκφεύγουν από τον έλεγχο των χωρών, και κατόπιν ομόφωνης αποφάσεως του Συμβουλίου. Το μέσο παρέμβασης του οποίου η σύσταση προτείνεται τώρα θα φανεί ιδιαίτερα χρήσιμο, όταν αυτές οι κρίσεις ξεσπάσουν σε κράτη μέλη που δεν έχουν ακόμη περιορίσει επαρκώς το δημοσιονομικό τους έλλειμμα και, επομένως, δεν διαθέτουν αποθεματικά για να αντεπεξέλθουν σε παρόμοιες καταστάσεις.
<P>
Φρονούμε, συνεπώς, ότι η προβαλλόμενη λύση, που συνίσταται στο να διαθέτει η Ευρωπαϊκή Ένωση έναν μεγαλύτερο προϋπολογισμό, που θα της επιτρέπει να προβαίνει σε αποτελεσματική καταπολέμηση των ασύμμετρων συγκυριακών καταστάσεων ύφεσης, είναι η πιο ενδεδειγμένη λύση. Είναι αναγκαίο να διαθέτει η Ευρωπαϊκή Ένωση τα κατάλληλα μέσα, ώστε να είναι σε θέση να προασπίζει την οικονομία του καθενός εκ των κρατών μελών της.
<P>
Για τον λόγο αυτό, η Επιτροπή οφείλει να μας υποβάλει σχέδια οδηγίας, όπου θα θεσμοθετούνται όλες οι πιθανές λύσεις για την αντιμετώπιση αυτού του ενδεχόμενου κινδύνου. Σε καμία περίπτωση, ωστόσο, τα κονδύλια αυτά δεν θα πρέπει να εκταμιεύονται από τα κοινοτικά ταμεία, εφόσον ο σκοπός τους είναι διαφορετικός: η ύπαρξή τους εξυπηρετεί τις περιφέρειες που και σήμερα είναι οι λιγότερο ανεπτυγμένες της Ένωσης.

<SPEAKER ID=228 LANGUAGE="FR" NAME="Fourηans">
Κύριε Πρόεδρε, σήμερα που υφίσταται η νομισματικά ενωμένη Ευρώπη, πρέπει να εμβαθύνουμε σε ορισμένες επιπτώσεις της. Πώς πρόκειται να λειτουργήσει η ΟΝΕ; Ποιά είναι τα προβλήματα που μπορεί να εμφανιστούν και πώς θα διευθετηθούν αυτά τα προβλήματα; Βάσει αυτής της προοπτικής, το θέμα των ασύμμετρων σοκ είναι φυσικά ουσιαστικό. Γνωρίζουμε ότι με το ευρώ τα κράτη θα χάσουν την ελευθερία κινήσεων σε δύο τομείς της οικονομικής τους πολιτικής: στη διαχείριση των συναλλαγματικών ισοτιμιών και στη νομισματική πολιτική. Είναι, επομένως, απαραίτητο να αναρωτηθούμε κατά πόσον η περιοχή του ευρώ διαθέτει αρκετά μέσα για να αντιμετωπίσει πιθανά ασύμμετρα σοκ.
<P>
Κατ' αρχάς μία διευκρίνιση στην οποία δεν αναφέρθηκε πολύ ο κ. Metten: η νομισματική ένωση θα περιορίσει τους κινδύνους ασύμμετρων σοκ για τον απλούστατο ακριβώς λόγο ότι τα κράτη δεν θα μπορούν πλέον να διαφοροποιούνται, εφαρμόζοντας οικονομικές πολιτικές που θα αντιτίθενται στις πολιτικές των υπολοίπων χωρών της περιοχής του ευρώ, και ένας Θεός ξέρει κατά πόσον ορισμένα κράτη, και μάλιστα ορισμένα που βρίκονται κοντά μας, το έπραξαν.
<P>
Κατόπιν τούτου, ακόμη κι αν ο κίνδυνος ασύμμετρων σοκ περιορισθεί, δεν πρέπει να τρέφουμε αυταπάτες πως θα εξαλειφθεί εντελώς. Αυτό που πρέπει να κάνουμε, επομένως, είναι να εφαρμόσουμε το παλιό καλό ρητό - σίγουρα είναι η βραδιά των ρητών - "κάλλιο το προλαμβάνειν παρά το θεραπεύειν». Γι' αυτόν τον σκοπό, πρέπει κατ' αρχάς να ενισχύσουμε τον συντονισμό των οικονομικών πολιτικών, ούτως ώστε, εάν δεν αποφύγουμε, να ελαχιστοποιήσουμε τουλάχιστον τα περιβόητα ασύμμετρα σοκ. Δεύτερον, πρέπει να εφαρμόσουμε σημαντικές διαρθρωτικές αλλαγές σε ορισμένα κράτη μέλη, κυρίως όσον αφορά τη λειτουργία της αγοράς εργασίας και τις φορολογικές και κοινωνικές επιβαρύνσεις. Προκειμένου, όμως, να προβούμε σε θεραπεία, επιβάλλεται η χρησιμοποίηση θεραπευτικών μέσων, τα οποία συνίστανται κυρίως σε έναν καλό συντονισμό των δημοσιονομικών και φορολογικών πολιτικών και, μακροπρόθεσμα, γιατί όχι, σε μια σημαντικότερη μεταφορά ορισμένων δαπανών και εσόδων του προϋπολογισμού των κρατών στον κοινοτικό προϋπολογισμό. Αυτό, όμως, μακροπρόθεσμα. Δεν είμαι εντελώς αφελής: γνωρίζω καλά ότι σήμερα, μολονότι η λύση αυτή μπορεί να είναι βέλτιστη σε οικονομικό επίπεδο, δεν ισχύει ακριβώς το ίδιο και σε πολιτικό επίπεδο.
<P>
Ο εισηγητής μας προτείνει να δημιουργηθεί ένα ταμείο σταθεροποίησης και γι' αυτόν τον σκοπό επικαλείται το άρθρο 103 της Συνθήκης. Θα ήθελα να επισημάνω στον κ. Metten ότι το εν λόγω άρθρο δεν προχωρεί τόσο πολύ, αλλά επιτρέπει μια κοινοτική χρηματοδοτική ενίσχυση προς το θιγόμενο κράτος μέλος. Για τον λόγο αυτό εμείς στην Ομάδα του Ευρωπαϊκού Λαϊκού Κόμματος σκεφτόμαστε ότι μάλλον θα πρέπει να περιοριστούμε σε ένα μέσο εγγύησης, και προτείνουμε τροπολογίες προς αυτή την κατεύθυνση.

<SPEAKER ID=229 LANGUAGE="NL" NAME="Goedbloed">
Κύριε Πρόεδρε, η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών (ΦΙΛ) μελέτησε με ενδιαφέρον την πρόταση του κ. Metten για την αντιμετώπιση ασύμμετρων σοκ. Όπως είπε πριν από λίγο στη σύντομη εισαγωγή του, ο στόχος είναι να βρεθεί μία εναλλακτική λύση για τις υποτιμήσεις και την τοπική νομισματική πολιτική. Το γεγονός αυτό κάνει την Ομάδα των ΦΙΛ να διερωτάται εάν έχει πραγματικά αλλάξει κάτι σε σύγκριση με την παλαιά κατάσταση, καθώς και ποιός ήταν υπεύθυνος στο παρελθόν και ποιός θα είναι υπεύθυνος στο μέλλον. Γενεσιουργός αιτία αυτού του είδους πληγμάτων είναι σε πολλές περιπτώσεις η πολιτική μίας συγκεκριμένης χώρας. Το ερώτημα είναι, όπως ανάφεραν ήδη ορισμένοι ομιλητές, εάν μία χώρα έχει φροντίσει για την ισορροπία της πολιτικής της από την άποψη της φορολογίας, του προϋπολογισμού και του δημοσίου χρέους. Παράλληλα, η Συνθήκη προσφέρει δυνατότητες εφαρμογής μέτρων σε έκτακτες καταστάσεις, ενώ επιτρέπονται και ελλείμματα μεγαλύτερα του 3 %, αυτό όμως μόνο σε έκτακτες περιστάσεις. Από μια φιλελεύθερη οπτική, πιστεύω ότι πρέπει να πρόκειται πραγματικά για έκτακτες καταστάσεις, προκειμένου να επιτραπεί μία παρόμοια παρέμβαση - ενδεχομένως για σύντομο χρονικό διάστημα - στην περίπτωση ενός πρόσθετου δημοσιονομικού ελλείμματος. Πρόκειται, όμως, για μια εντελώς ιδιαίτερη κατάσταση για την οποία απαιτείται ομοφωνία. Η άλλη πλευρά του νομίσματος είναι ότι υπεύθυνη είναι κυρίως η πολιτική που ασκείται από τα κράτη μέλη, τα οποία και πρέπει να συνεχίσουν να καταβάλλουν το σχετικό κόστος. Για τον λόγο αυτό, δεν συμφωνούμε με την άποψη ότι αυτό πρέπει να γίνει κατά κύριο λόγο με τη δημιουργία ενός ευρωπαϊκού ταμείου σταθερότητας. Γι' αυτό και διαφωνούμε με την πρόταση.

<SPEAKER ID=230 LANGUAGE="SV" NAME="Svensson">
Κύριε Πρόεδρε, αυτή η έκθεση υποστηρίζει ότι η ασυμμετρία στην οικονομία της Ένωσης θα μειωθεί στο πλαίσιο της εισαγωγής του ευρώ, αλλά όλα τα στοιχεία δείχνουν το αντίθετο. Στην πραγματικότητα, η ψαλίδα μεταξύ των περιφερειών της Ένωσης αυξάνεται, και έχει αυξηθεί εδώ και πολύ καιρό. Οι τάσεις συγκέντρωσης των δραστηριοτήτων και των δράσεων είναι σαφείς. Οι έξωθεν εξαρτήσεις των κρατών μελών από τα προϊόντα που σχετίζονται με τις διάφορες δράσεις διαφέρουν έντονα, και η ίδια η ενιαία αγορά δημιουργεί διαφορές οι οποίες αναπτύσσονται. Ολόκληρη η ιδέα μίας μεγάλης αγοράς είναι ακριβώς η εξειδίκευση και η συγκέντρωση, δηλαδή η αυξανόμενη ασυμμετρία. Κατά τη γνώμη μου, η έκθεση είναι απλώς ένα επιπλέον παράδειγμα για τις ελάχιστες , στην πραγματικότητα, αναλύσεις των προϋποθέσεων αυτού του παράτολμου νομισματικού εγχειρήματος.

<SPEAKER ID=231 LANGUAGE="FR" NAME="Berthu">
Κύριε Πρόεδρε, η έκθεση Metten δείχνει ότι τελικά η περιοχή του ευρώ κινδυνεύει να αποδειχθεί αρκετά ασταθής λόγω των επιπτώσεων διαφόρων ασύμμετρων σοκ, σοκ προερχόμενων ίσως από το εξωτερικό, αλλά επίσης, και κυρίως, από το εσωτερικό - ας μην το ξεχνάμε, κ. Fourηans - σοκ που προέρχονται από το ίδιο το σύστημα, το οποίο πρόκειται να επιβάλει ενιαίες πολιτικές σε εθνικές οικονομίες που βρίκονται σε διαφορετική κατάσταση.
<P>
Από αυτή την άποψη, θα είναι πολύ ενδιαφέρον για τους οικονομολόγους να παρατηρήσουν κατά πόσον στους προσεχείς μήνες το πρώτο από αυτά τα σοκ αποσταθεροποίησης θα είναι η ευθυγράμμιση των βραχυπρόθεσμων επιτοκίων, στην οποία προβήκαμε στις 3 Δεκεμβρίου μεταξύ των διαφόρων χωρών της περιοχής του ευρώ. Στην αιτιολογική έκθεση της έκθεσης Metten εξετάζεται, εξάλλου, αυτή η υπόθεση και εκφράζεται ιδιαιτέρως ανησυχία για την κατάσταση στην Ιρλανδία. Τί θα συμβεί, εάν η απότομη μείωση των επιτοκίων επιφέρει υπερθέρμανση της οικονομίας αυτής της χώρας; Ο εισηγητής προτείνει να αντισταθμιστούν στην Ιρλανδία οι συνέπειες από την πτώση των επιτοκίων με μία αύξηση των φόρων, λύση που κατά πάσα πιθανότητα δεν θα ικανοποιήσει καθόλου τους Ιρλανδούς, που θυσιάζονται κατ' αυτόν τον τρόπο στον βωμό του ενιαίου νομίσματος.
<P>
Γενικότερα, ο κ. Metten προτείνει να δημιουργηθεί, βάσει του άρθρου 103 της Συνθήκης, ένα ευρωπαϊκό ταμείο σταθεροποίησης με στόχο την παροχή βοήθειας προς τις χώρες που πλήττονται από ασύμμετρα σοκ. Φυσικά μας υπόσχεται - όπως είναι πάντα κανόνας σε αυτού του είδους το εγχείρημα - ότι θα πρόκειται για ευέλικτο οργανισμό που θα προσφέρει εγγυήσεις, χωρίς όμως να προβαίνει σε ανακατανομή δημοσιονομικών πόρων μεταξύ των χωρών, κάτι για το οποίο αμφιβάλλουμε. Η λογική του συστήματος του ενιαίου νομίσματος είναι σαφώς να δημιουργηθεί σταδιακά ένας κοινοτικός προϋπολογισμός ανακατανομής, με σκοπό την αντιστάθμιση της εσωτερικής αστάθειας της περιοχής του ευρώ. Οι συνεισφέρουσες χώρες που διαμαρτύρονται ήδη σήμερα για το βάρος των συνεισφορών τους καλά θα έκαναν να εξετάσουν περισσότερο το θέμα.

<SPEAKER ID=232 LANGUAGE="DE" NAME="Lukas">
Κύριε Πρόεδρε, το ερώτημα αν ο κίνδυνος ασυμμέτρων πληγμάτων θα αυξηθεί ή θα μειωθεί με την καθιέρωση της νομισματικής ένωσης μάλλον δεν μπορεί να απαντηθεί σήμερα. Σίγουρο είναι πάντως ότι υπάρχει αυτό το ενδεχόμενο. Είναι, όμως, εξίσου σίγουρο ότι καταργείται το μέσο της υποτίμησης. Η έκθεση Metten διατυπώνει μια σειρά εύλογων συστάσεων, τόσο προς τα εθνικά κράτη, όσο και προς την Κοινότητα. Προφανώς, όμως, το καταλληλότερο μέσο για τη μείωση των κινδύνων είναι ο συντονισμός των οικονομικών πολιτικών. Συμφωνώ με την παραπομπή στο άρθρο 103 Α ως ασφαλιστικό μέσο. Η ιδέα να εφοδιαστεί μελλοντικά η Ένωση με έναν πιο ευρύ προϋπολογισμό, ώστε να αντιμετωπίζει αποτελεσματικά την οικονομική ύφεση, μου φαίνεται για την ώρα απόλυτα εξωπραγματική. Το μόνο αποτελεσματικό μέσο για επιτυχή παρέμβαση θα παραμείνει η πολιτική βούληση των κρατών μελών.

<SPEAKER ID=233 LANGUAGE="FR" NAME="Berθs">
Κύριε Πρόεδρε, το ζήτημα που μας θέτει ο κ. Metten είναι, προφανώς, βασικό, και όλοι οι οικονομολόγοι έχουν αρχίσει να ασχολούνται με αυτό εδώ και αρκετά χρόνια. Σήμερα θα πρέπει να βρουν λύσεις, καθώς η ενιαία νομισματική πολιτική απαγορεύει τη χρησιμοποίηση του όπλου της υποτίμησης, κι από εκεί ακριβώς εκπορεύεται το ζήτημα που μας θέτει η έκθεση του φίλου μας Alman Metten.
<P>
Αυτό που απλά διαπιστώνουμε είναι ότι κατέστη δυνατή η εμφάνιση σοκ στο εσωτερικό των κρατών μελών, με συνέπειες για ολόκληρη την Ένωση, ενόσω υφίσταντο συναλλαγματικές ισοτιμίες. Είναι, επομένως, πολύ σημαντικό να προλάβουμε την πιθανότητα να εμφανισθούν τέτοιου είδους ασύμμετρα σοκ στο εσωτερικό μιας χώρας ή, όπως πολύ σωστά αναφέρει ο συνάδελφός μας Metten, μεταξύ περιοχών και συγκεκριμένων τομέων, και όχι αποκλειστικά στο εσωτερικό μιας κρατικής δομής.
<P>
Αυτά τα σοκ υφίστανται στα κράτη μέλη μας. Σήμερα, στο εσωτερικό ενός κράτους μέλους μπορεί μία περιοχή να αντιμετωπίζει μια κατάσταση ασύμμετρη σε σχέση με το σύνολο. Η λύση σε μια τέτοια περίπτωση συνίσταται στη συνοχή, στην αλληλεγγύη. Αυτό ακριβώς είναι το πνεύμα το οποίο θα πρέπει να επιτύχουμε, τηρουμένων όλων των αναλογιών, σε ευρωπαϊκό επίπεδο, και γι' αυτό θα απαιτηθεί ακόμη πολλή δουλειά. Κατ' αρχάς πρέπει να εργαστούμε για έναν καλύτερο συντονισμό των οικονομικών πολιτικών. Εφαρμόζοντας με συντονισμένο τρόπο πολιτικές ανάκαμψης, πολιτικές ανάπτυξης και πολιτικές αλληλεγγύης, θα συμβάλουμε στον περιορισμό των κινδύνων ασύμμετρων σοκ.
<P>
Στη συνέχεια, θα πρέπει παράλληλα να ενισχύσουμε και τα μέσα της Επιτροπής, διότι νομίζω ότι, στο πλαίσιο της πρόληψης των ασύμμετρων σοκ, χρειάζεται εναρμόνιση των μέσων της Επιτροπής ως προς την αξιολόγηση και το σενάριο, ούτως ώστε να μην εξαρτάται αποκλειστικά από τα μέσα των διαφόρων κρατών μελών. Η Επιτροπή πρέπει να διαθέτει τα δικά της μέσα πραγματογνωμοσύνης. Επιπλέον, προκειμένου να καλύψει ένα ευρύ φάσμα, ο συναδελφός μας Metten θίγει το ζήτημα της ελεύθερης διακίνησης. Θεωρώ ότι, πράγματι, πέρα από την ελεύθερη κυκλοφορία των εργαζομένων, η ελεύθερη κυκλοφορία των πολιτών θα συμβάλει σε μία ρευστότητα των οικονομιών μας. Θα προχωρήσω ακόμη περισσότερο στον συλλογισμό, λέγοντας ότι, όσον αφορά τα πανεπιστήμια, πρέπει να επιτύχουμε προγράμματα μαθημάτων που να αποτελούν κοινό κορμό.
<P>
Τέλος, οι λύσεις που μας προτείνει ο εισηγητής μας αφορούν κατ' αρχάς το θέμα του προϋπολογισμού. Θεωρώ ότι πολύ σωστά θέτει το ζήτημα του δημοσιονομικού ανωτάτου ορίου, όπως υφίσταται σήμερα στην Ευρωπαϊκή Ένωση. Εάν δεν θέσουμε σήμερα το εν λόγω ζήτημα, θα το αντιμετωπίσουμε αργότερα, καθώς, προκειμένου να καταπολεμήσουμε αποτελεσματικά τα ασύμμετρα σοκ, θα χρειαστούμε, εκτός από το ασφαλιστικό μέσο ή το ταμείο σταθεροποίησης, και συμπληρωματικά μέσα. Είμαι της άποψης ότι το πεδίο που μας προτείνει ο εισηγητής μας βάσει του άρθρου 103Α αξίζει να διερευνηθεί, προκειμένου να εξευρεθούν λύσεις για τα ασύμμετρα σοκ.

<SPEAKER ID=234 LANGUAGE="ES" NAME="Garcνa-Margallo y Marfil">
Κύριε Πρόεδρε, η έκθεση του κυρίου Metten, σίγουρα δεν είναι αυτή που εγώ θα ήθελα. Δεν είναι αρκετά τολμηρή, αλλά είναι το μόνο που μπορεί να γίνει αυτή τη στιγμή. Ευχαριστώ τον κύριο Metten για την προσπάθεια που κατέβαλε, και επειδή αποδέχτηκε μεγάλο μέρος των τροπολογιών που υπέβαλα.
<P>
Ως προειδοποίηση προς τους πλοηγούς, θα ήθελα να πω πως με αυτή την παρέμβαση δεν υπερασπίζομαι τα εθνικά συμφέροντα της Ισπανίας. Ούτε καν θα εισέλθω στη διαλεκτική μεταξύ πλουσίων και φτωχών χωρών, που ήταν τόσο συνηθισμένη στη Διάσκεψη Κορυφής της Βιέννης. Υπερασπίζομαι αποκλειστικά ένα ευρωπαϊκό συμφέρον.
<P>
Γιατί λέω πως δεν υπερασπίζομαι τους Ισπανούς; Γιατί, όπως τονίζεται στην έκθεση Metten, οι ασύμμετρες κρίσεις στο παρελθόν είχαν επιπτώσεις κυρίως στο Ηνωμένο Βασίλειο, το 1980, στη Γερμανία μετά την ενοποίηση και στις Κάτω Χώρες, και, στο μέλλον, παρ' όλο που αυτό δεν αναφέρεται στην έκθεση, οι πραγματογνώμονες τονίζουν πως οι υποψήφιες χώρες που θα πληγούν περισσότερο από τις ασύμμετρες κρίσεις θα είναι η Πορτογαλία, στην περίπτωση κρίσης στον τομέα της κλωστοϋφαντουργίας, ή η Ιρλανδία, στην περίπτωση οικονομικής ύφεσης στο Ηνωμένο Βασίλειο, η οποία θα οδηγούσε στη μείωση των αγορών από την Ιρλανδία και των εμβασμάτων των μεταναστών.
<P>
Γιατί λέω πως υπερασπίζομαι ένα ευρωπαϊκό συμφέρον; Γιατί πρόκειται για την πρόληψη ενός κινδύνου, ο οποίος μπορεί να έχει επιπτώσεις σε οποιονδήποτε. Αυτοί που πιστεύουν πως μπορεί να οικοδομηθεί όλο και περισσότερη Ευρώπη με λιγότερα χρήματα, αν ερωτηθούν ενώπιον του προβλήματος της ασύμμετρης κρίσης τί πρέπει να γίνει, λένε απλά, όπως έλεγε και ο Λένιν, ότι δεν μπορεί να γίνει τίποτα. Όσοι από εμάς πιστεύουμε πως η Ευρώπη πρέπει να προχωρεί με όλο και ταχύτερους ρυθμούς τονίζουμε και επικροτούμε τις τροπολογίες, κάποιες από τις οποίες ελάχιστα τόνισε ο κ. Metten, ενώ άλλες έτυχαν ένθερμης υποστήριξης και υπεράσπισης στο κείμενο της έκθεσής του.
<P>
Ο κ. Metten τονίζει πως χρειάζεται μεγαλύτερη κινητικότητα των παραγόντων παραγωγής. Εγώ τονίζω αυτό που είπε η κυρία Berιs, ότι δηλαδή η εκμάθηση ξένων γλωσσών και ο συντονισμός των ακαδημαϊκών σπουδών θα καταστήσουν την Ευρώπη έναν χώρο όλο και περισσότερο ανοιχτό για τους πολίτες.
<P>
Η αρχή της συνοχής είναι ένα από τα βασικά στοιχεία, όπως και ο προϋπολογισμός, καθώς και το σύστημα έγκαιρης προειδοποίησης και το σύστημα του δικτύου ασφαλείας, τα οποία ο κ. Metten συμπεριέλαβε στην έκθεσή του, και γι' αυτόν τον λόγο τον ευχαριστώ θερμά.

<SPEAKER ID=235 NAME="Κατηφόρης">
Κύριε Πρόεδρε, ευτυχώς απόψε είμαστε μεταξύ μας και μπορούμε να μιλήσουμε πολύ ελεύθερα, ακούω και το όνομα του Λένιν ακόμα να αναφέρεται στην αξιοσέβαστη αυτή αίθουσα. Εγώ θα ήθελα να συνεχίσω από εκεί που άφησε το θέμα ο κ. Fourηans, ο οποίος πολύ σωστά μας είπε ότι τα δύο από τα τρία εργαλεία της οικονομικής πολιτικής που είχαν στη διάθεσή τους τα κράτη μέλη δεν τα έχουν πλέον, και, βεβαίως, δεν έχουν την οικονομική πολιτική και τη συναλλαγματική πολιτική. Θα πρέπει κανείς να προσθέσει ότι και η δημοσιονομική πολιτική, που είναι το τρίτο εργαλείο, είναι πάρα πολύ υποθηκευμένη -αν όχι εξαφανισμένη- από το περιβόητο σύμφωνο σταθερότητας, και θα έλεγα ότι χρειάζεται ιδιαίτερη προσοχή στην ανάλυση που μας έχει κάνει ο εισηγητής για το σύμφωνο σταθερότητας. Κατά τον εισηγητή, τα περιθώρια των ελλειμμάτων του 3 % που επιτρέπει το περιβόητο αυτό σύμφωνο είναι επαρκή για να καλύψουν τη λειτουργία των αυτομάτων σταθεροποιητών της οικονομίας -υπό τον όρο ότι ξεκινάμε από βάση μηδενικού ελλείμματος. Όπως παρατηρεί πολύ σωστά ο εισηγητής, είναι απίθανο να επιτύχουμε μηδενικά ελλείμματα στα επόμενα λίγα χρόνια. Γι' αυτόν τον λόγο η βοήθεια από το σταθεροποιητικό ταμείο που προτείνει ο εισηγητής μπορεί να αποδειχθεί ιδιαίτερα χρήσιμη στην πρώτη κρίσιμη περίοδο της λειτουργίας του ευρώ.
<P>
Η επικρατούσα ερμηνεία του συμφώνου σταθερότητας, κύριε Πρόεδρε, όπως θα ξέρετε ασφαλώς, είναι ότι οι δημόσιες επενδύσεις, εφόσον δεν καλύπτονται από την φορολογία υπόκεινται και αυτές στα όρια του 3 % του συμφώνου σταθερότητας. Οι δημόσιες επενδύσεις στην Ευρώπη βρίσκονται σήμερα κατά μέσο όρο στο 2 % του εθνικού εισοδήματος, σημείο στο οποίο έπεσαν από το 3 % που ήταν στην αρχή της δεκαετίας. Εάν οι δημόσιες επενδύσεις υπαχθούν στο σύμφωνο σταθερότητας, τότε είτε δεν υπάρχει χώρος για την λειτουργία των αυτομάτων σταθεροποιητών ή δεν υπάρχει χώρος για δημόσιες επενδύσεις, είτε οι δημόσιες επενδύσεις θα πρέπει να χρηματοδοτηθούν από αύξηση της φορολογίας, πράγμα το οποίο αποτελεί συνταγή παραφροσύνης -όπως και όλο το σύμφωνο σταθερότητας είναι συνταγή παραφροσύνης- σε μια εποχή που μειώνεται η οικονομική δραστηριότητα στην Ευρώπη.
<P>
Σε κάθε περίπτωση, κύριε Πρόεδρε, το σύμφωνο σταθερότητας, αν πραγματικά εφαρμοστεί -που αμφιβάλλω, διότι εμένα μου φαίνεται ανεφάρμοστο- θα αποτελέσει πηγή δεινών για την ευρωπαοκή οικονομία. Υπό την έννοια αυτή, μέτρα όπως εισηγείται ο συνάδελφος κ. Metten μπορούν να μετριάσουν το κακό και θα πρέπει να τον υποστηρίξουμε, έστω και για την συμβολική καθαρά σημασία της προτάσεώς του, γιατί μεγάλη πρακτική αξία δεν είναι δυνατόν να έχουν, καθώς εξαρτώνται από την αρχή της ομοφωνίας στο Συμβούλιο. Και θα έλεγε κανείς, επειδή η σημερινή βραδυά είναι βραδυά ρητών -όπως είπε και ο κ. Fourηans- ότι εδώ, για να βγάλουμε την Ευρώπη από το σημερινό της αδιέξοδο μας χρειάζεται «de l'audace, de l'audace et encore de l'audace», όπως είπε και ο περίφημος συμπατριώτης σας, κ. Fourηans. Αλλά πού να βρεθεί η audace όταν έχουμε όλοι υποδουλώσει την σκέψη μας σ' αυτό τον παράφρονα μονεταρισμό ο οποίος μας οδηγεί κατ' ευθείαν προς την καταστροφή αν δεν αντιδράσουμε; Ας δώσουμε τουλάχιστον ένα σήμα ότι απορρίπτουμε αυτή τη νοοτροπία.

<SPEAKER ID=236 LANGUAGE="PT" NAME="Mendes Bota">
Κύριε Πρόεδρε, όταν γίνεται λόγος για ασύμμετρα πλήγματα είναι σαν να μιλάμε για την επικείμενη διεύρυνση της Ένωσης. Θα έχουμε τότε ένα προδιαγεγραμμένο, αναπότρεπτο πλήγμα, για το οποίο επωμιστήκαμε επιπλέον την ευθύνη. Πρόκειται για ένα παράδειγμα που δείχνει κατά πόσο ένα και μοναδικό γεγονός θα επηρεάσει με ασύμμετρο τρόπο τις οικονομίες των δεκαπέντε κρατών μελών, καταδεικνύοντας τα ευάλωτα σημεία τους και τις υφιστάμενες ανισότητες σε εθνικό και περιφερειακό επίπεδο.
<P>
Τέρμα πια οι λαμπρές ημέρες των συναλλαγματικών υποτιμήσεων ή του χορού των επιτοκίων στα διάφορα εθνικά νομίσματα, που χρησιμοποιούσαν οι κυβερνήσεις σαν επιθετικό όπλο. Ο κίνδυνος ασύμμετρων πληγμάτων συνεχίζει να υποβόσκει και δεν θα έχουμε πάντα την ευχέρεια της έγκαιρης προειδοποίησης, όπως συμβαίνει στην περίπτωση της διεύρυνσης. Ένα τέτοιο πλήγμα ενδέχεται να συμβεί απροειδοποίητα.
<P>
Εξ ου και η σημασία αυτού του Ταμείου Σταθεροποίησης για το οποίο γίνεται λόγος, που αντλεί άλλωστε μια σχετική νομιμοποίηση από το άρθρο 103 Α της Συνθήκης. Θα μπορεί να παρεμβαίνει υπό τη μορφή δανείων που θα συνάπτονται από την κεφαλαιαγορά και θα απολαμβάνουν σταθερών εγγυήσεων εκ μέρους των κρατών μελών της Ένωσης. Η επιδότηση των επιτοκίων, που προβλέπεται στο πλαίσιο του προϋπολογισμού της Ένωσης, συνιστά ένα ενδεχόμενο προς μελέτη. Δεν βρίσκουμε τίποτα το ασυμβίβαστο ανάμεσα στο εν λόγω Ταμείο Σταθεροποίησης και το Σύμφωνο Σταθερότητας. Αυτό που διαβλέπουμε - όπως προτείνει και ο εισηγητής - είναι την ενδυνάμωση ενός προστατευτικού δικτύου για την αντιμετώπιση καταστάσεων μακροοικονομικής δυσχέρειας που θα μπορούσαν να παρουσιαστούν σε ένα ή περισσότερα κράτη, δίχως για τον σκοπό αυτό να τεθεί υπό αμφισβήτηση ο γενικός στόχος που συνίσταται στην εγκαθίδρυση, στην Ένωση, ενός συνόλου υγιών συστημάτων δημοσίων οικονομικών.
<P>
Όλες οι μελέτες που πραγματοποιήθηκαν μέχρι σήμερα συγκλίνουν στη διαπίστωση ότι η Πορτογαλία αποτελεί ταυτόχρονα τη χώρα που απέχει περισσότερο από τα ευεργετήματα της διεύρυνσης της Ένωσης προς ανατολάς, αφενός, κι αυτή που πλήττεται πιο άμεσα από τις συνέπειες αυτής της διεύρυνσης, αφετέρου. Από τους παραδοσιακούς βιομηχανικούς τομείς μέχρι τον τουρισμό, περνώντας από τις περικοπές των πόρων των διαρθρωτικών ταμείων ή την τήρηση των διατάξεων της Ατζέντας 2000 στην πρωτότυπη απόδοσή της, όλα αυτά θα καταστήσουν τη δεύτερη κατά σειρά λιγότερο ανεπτυγμένη χώρα της Ένωσης το κυριότερο θύμα αυτού του προδιαγεγραμμένου ασύμμετρου πλήγματος. Θα ήταν αδικία αλλά, σε περίπτωση που συμβεί κάτι τέτοιο, ο μηχανισμός προσαρμογής που προτείνεται σήμερα θα μπορούσε να συμβάλει στην επανόρθωσή της.

<SPEAKER ID=237 LANGUAGE="FR" NAME="Caudron">
Κύριε Πρόεδρε, κύριε Επίτροπε, αγαπητοί συνάδελφοι, το κείμενο που μας παρουσιάζεται σήμερα είναι το προϊόν μιας σοβαρής και εις βάθος εργασίας που επιτέλεσε ο εισηγητής κ. Alman Metten και η κοινοβουλευτική Επιτροπή Οικονομικής, Νομισματικής και Βιομηχανικής Πολιτικής. Για μια ακόμη φορά, κύριε Επίτροπε, αυτή η κοινοβουλευτική πρωτοβουλία καταδεικνύει την ικανότητά μας να επιλαμβανόμαστε των σοβαρών προβλημάτων τα οποία αντιμετωπίζει ή κινδυνεύει να αντιμετωπίσει η Ευρώπη, καθώς και την ικανότητά μας, φυσικά, να προτείνουμε σοβαρές και ρεαλιστικές λύσεις.
<P>
Υποστηρίζω, επομένως, την έκθεση αυτή και συγχαίρω τον κ. Alman Metten, επειδή, ενώ είμαι πεπεισμένος, όπως κι αυτός, για τον καθησυχαστικό χαρακτήρα του ευρώ, πιστεύω ότι πρέπει να προβλέψουμε αμέσως από σήμερα τους κινδύνους για την περίοδο που ξεκινά την 1η Ιανουαρίου 1999, που, αν και μηδαμινοί, δεν παύουν να υπάρχουν. Προς αυτή την κατεύθυνση, η δημιουργία ενός κοινοτικού ταμείου, ενός ασφαλιστικού μηχανισμού για την παροχή βοήθειας στις χώρες της περιοχής του ευρώ σε περίπτωση κρίσης σε μία από τις χώρες αυτές, πρέπει να επιτρέπει την ενίσχυση του ενιαίου νομίσματός μας και, κυρίως, την παροχή βοήθειας προς τις χώρες που αποφάσισαν να ενταχθούν στην εν λόγω περιοχή. Επιπλέον, το ταμείο αυτό θα αποτελεί επίσης μια εγγύηση σταθερότητας για το ευρώ έναντι των άλλων νομισμάτων ανά τον κόσμο, ανεξαρτήτως εάν είναι ισχυρά ή ασταθή, κυρίαρχα ή κερδοσκοπικά.
<P>
Από την άλλη πλευρά, αν και μπορεί να σκεφθεί κανείς ότι τα ασύμμετρα σοκ θα είναι μηδαμινά - γεγονός που επιβεβαιώνεται από τη μεγάλη σταθερότητα των νομισμάτων της περιοχής του ευρώ - δεν μπορούμε να αρνηθούμε την ανομοιογένεια των νομοθεσιών και των πολιτικών.
<P>
Κατά συνέπεια, τελειώνοντας, θα συνταχθώ ανεπιφύλακτα με όσους υποστηρίζουν έναν καλύτερο συντονισμό των οικονομικών μας πολιτικών, μία προσέγγιση των φορολογικών εισφορών και, κυρίως και τελικά, μια εναρμόνιση των προσπαθειών μας να καταπολεμήσουμε την ανεργία και των αγώνων μας για την απασχόληση. Και σε αυτή την περίπτωση θα χρειασθούμε σαφώς τη συνδρομή της Επιτροπής.
<P>
Σε τελευταία ανάλυση - και με αυτό ολοκληρώνω την ομιλία μου - κι εδώ, προκειμένου να μεγιστοποιήσουμε τα πλεονεκτήματά μας και να περιορίσουμε τους κινδύνους, αυτό που χρειαζόμαστε είναι «περισσότερη Ευρώπη».

<SPEAKER ID=238 LANGUAGE="FI" NAME="Ilaskivi">
Αξιότιμε κύριε Πρόεδρε, είναι αφελής η πεποίθηση ότι θα ήταν δυνατόν να αποφύγουν όλες οι χώρες της Ευρώπης τα λεγόμενα ασύμμετρα πλήγματα. Ως εκ τούτου, η ΕΕ θα πρέπει να προετοιμαστεί εγκαίρως προκειμένου να καταπολεμήσει τέτοιου είδους κρίσεις. Αυτά τα πλήγματα ενδέχεται να τα υποστούν κυρίως οι χώρες με μονόπλευρη διάρθρωση της παραγωγής. Εφόσον ο κ. Metten αναφέρει ως παράδειγμα μιας τέτοιας χώρας τη Φινλανδία, θέλω να τονίσω ότι, χάρη στον αυξανόμενο ρόλο της Nokia και στις εξαγωγές προϊόντων υψηλής τεχνολογίας, η διάρθρωση της παραγωγής και οι εξαγωγές έχουν καταστεί πιο σύνθετες.
<P>
Δεν μπορώ να υποστηρίξω πλήρως την ιδέα την οποία παρουσίασε ο κ. Metten, σύμφωνα με την οποία η κρίση θα αντιμετωπισθεί στα πλαίσια του προϋπολογισμού της ΕΕ. Οι διαδικασίες λήψης αποφάσεων είναι πέραν του δέοντος αργές. Δεν θεωρώ επίσης ότι η εναρμονισμένη νομισματική πολιτική προσφέρει τα κατάλληλα στοιχεία για την αντιμετώπιση του προβλήματος. Για τον λόγο αυτό, είναι απαραίτητο να υπάρχει ικανοποιητική ελευθερία χειρισμών σε εθνικό επίπεδο. Πολύ σωστά ο κ. Metten παραπέμπει στα σχέδια για το συνταξιοδοτικό σύστημα της Φινλανδίας, σύμφωνα με τα οποία το επίπεδο των καταβαλλόμενων συντάξεων μεταβάλλεται, έτσι ώστε κατά τη διάρκεια της ύφεσης να είναι χαμηλότερο από τον μέσο όρο, ενώ κατά τη διάρκεια της ανάπτυξης της οικονομίας υψηλότερο από τον μέσο όρο. Από την πλευρά μου, θέλω να υπογραμμίσω τη χρήση του κεϋνσιανού μοντέλου στη δημοσιονομική πολιτική ως εργαλείο για την καταπολέμηση της ύφεσης. Θα πρέπει να αναπτύσσονται οι αυτόματοι σταθεροποιητές, automatic stabilizers, του προϋπολογισμού.
<P>
Θέλω να υπενθυμίσω ότι ήδη περισσότερο από έναν χρόνο πριν, το Κοινοβούλιο ενέκρινε τη σκέψη που είχα προτείνει στην Επιτροπή Οικονομικής, Νομισματικής και Βιομηχανικής Πολιτικής, σύμφωνα με την οποία το έλλειμμα του 3 % θα έπρεπε να εξεταστεί στα πλαίσια όλου του οικονομικού κύκλου και όχι σε κάποια μεμονωμένη στιγμή. Έτσι, μπροστά στην απειλή του ασύμμετρου πλήγματος, η θιγόμενη χώρα θα μπορούσε να τονώσει την οικονομία της με έναν ελλειματικό προϋπολογισμό, και, κατά τη διάρκεια της οικονομικής άνθισης, να επαναφέρει την κατάσταση στα συνολικά πλαίσια του 3 % με το διαθέσιμο πλεόνασμα. Είναι πλέον καιρός η Επιτροπή και το Συμβούλιο να υιοθετήσουν την ίδια γραμμή για την αλλαγή του Συμφώνου Σταθερότητας, προκειμένου τα διάφορα κράτη μέλη να μπορέσουν να προετοιμαστούν για την πρόληψη των ασύμμετρων πληγμάτων, με τη βοήθεια εκ των προτέρων σχεδιασμένων προγραμμάτων.

<SPEAKER ID=239 LANGUAGE="FI" NAME="Paasilinna">
Αξιότιμε κύριε Πρόεδρε, ευχαριστώ τον κ. Metten για την καλή και επαγγελματική του έκθεση, η οποία περιλαμβάνει θετικές προτάσεις. Ανέκαθεν τα σημαντικότερα πλήγματα, με τις μεγαλύτερες επιπτώσεις, ήταν οι πόλεμοι. Αυτούς έχουμε καταφέρει να τους εμποδίσουμε επιτυχώς σε αυτές εδώ τις αίθουσες. Ωστόσο, τα οικονομικά πλήγματα συνιστούν σοβαρές καταστάσεις, και τις πιο σοβαρές επιπτώσεις υφίστανται πάντοτε οι οικονομικά ασθενέστεροι.
<P>
Οι πετρελαϊκές κρίσεις το 1973 και το 1981 υπήρξαν εκρήξεις οι οποίες σκόρπισαν τον φόβο στον κόσμο. Επίσης, η απότομη πτώση της τιμής του δολαρίου ήταν ένα πλήγμα, όχι μόνο για τους Αμερικανούς αλλά και για εμάς. Μολονότι αυτά τα πλήγματα αφορούσαν όλη την επικράτεια της Ευρωπαϊκής Ένωσης, σε μερικά κράτη οι επιπτώσεις υπήρξαν μεγαλύτερες από ό, τι σε άλλα. Αυτή η κατάσταση προκαλεί αρρυθμία, όπως συμβαίνει και με το κυκλοφορικό σύστημα του ανθρώπου. Όταν ένα πλήγμα που αφορά ειδικά μία χώρα προσβάλει ένα μέλος της Οικονομικής και Νομισματικής Ένωσης, τότε η κατάσταση είναι σοβαρή. Υπάρχει επείγουσα ανάγκη να βρεθεί το μέσο θεραπείας. Σε αυτό συμφωνώ με τον προηγούμενο ομιλητή, ωστόσο, δεν έχουμε πλέον στη διάθεσή μας το μέσο θεραπείας της υποτίμησης.
<P>
Ως ένας από τους εκπροσώπους της μεγάλης Ομάδας μου, είχα την τιμή να συμμετάσχω στις συνεντεύξεις με τους υποψηφίους για την προεδρία της Ευρωπαϊκής Κεντρικής Τράπεζας (ΕΚΤ). Η έκπληξή μου ήταν μεγάλη, όταν διαπίστωσα ότι ένας εκ των υποψηφίων δεν θεωρούσε τα ασύμμετρα πλήγματα σημαντικό ζήτημα. Εάν αυτή η αποξένωση από την πραγματικότητα επεκταθεί και στην ΕΚΤ, τότε οι δραστηριότητες των μελών της θα προκαλέσουν σίγουρα σοκ εδώ στο Κοινοβούλιο. Η νομισματική πολιτική της ΕΚΤ δεν είναι ουδέτερη, συνεπώς η ΕΚΤ επιβάλλεται να αναγνωρίζει τις ευθύνες της, τόσο ως προς την απασχόληση, όσο και ως προς τα ασύμμετρα πλήγματα.
<P>
Ο εισηγητής αναφέρει ως παραδείγματα των πληγμάτων, που επηρεάζουν ειδικά κάποια χώρα, τις επιπτώσεις που είχε στο Ηνωμένο Βασίλειο η παραγωγή πετρελαίου στη Βόρεια Θάλασσα, τη γερμανική ενοποίηση, τις πλημμύρες στην Ευρώπη, την ασθένεια των τρελών αγελάδων, και την κρίση που προκάλεσε η πανώλη των χοίρων στις Κάτω Χώρες. Σε αντιστοιχία με τα προηγούμενα, είναι δυνατόν να υπάρξουν επιπτώσεις στη Φινλανδία από την κρίση στη Ρωσία. Η κατάσταση στη Ρωσία μπορεί να καταλήξει σε ασύμμετρο πλήγμα οποιαδήποτε στιγμή. Γι' αυτόν τον λόγο, η κοινοτική βοήθεια προς τη Ρωσία θα έπρεπε να στοχεύει στον κατευνασμό των εκρηκτικών κοινωνικών καταστάσεων, και μάλιστα να το πράξει τώρα, αντί να στηρίζει την ολιγαρχία, οι εκπρόσωποι της οποίας, εκτός των άλλων, μεταφέρουν τα χρήματά τους, δηλαδή τα δικά μας χρήματα, στο εξωτερικό. Στη Φινλανδία μπορεί να προκληθεί πλήγμα από τους διαφορετικούς ρυθμούς στη βιομηχανία ξύλου. Ευτυχώς η σημασία της ξυλείας για τη χώρα μας έχει μειωθεί δραστικά. Η βιομηχανία μετάλλου και η ηλεκτρονική βιομηχανία έχουν αναδειχθεί στους μεγαλύτερους εξαγωγικούς κλάδους. Παρ' όλα αυτά, η θέση της βιομηχανίας ξύλου είναι σημαντική, αλλά, όταν ξέσπασε η κρίση στη Ρωσία, η Φινλανδία δεν επηρεάστηκε από αυτή, γεγονός το οποίο αποδεικνύει ότι η κατάσταση έχει μεταβληθεί.
<P>
Έχουμε ανάγκη από το ταμείο τριτεγγύησης και από μέσα σταθεροποίησης. Επίσης, είναι αναγκαία η ύπαρξη ενός μηχανισμού για την αποτροπή των πληγμάτων που στρέφονται εναντίον μεμονωμένων χωρών.

<SPEAKER ID=240 LANGUAGE="PT" NAME="Porto">
Κύριε Πρόεδρε, η θεσμοθέτηση ενός μηχανισμού προσαρμογής που θα επιτρέπει την πρόληψη των ασύμμετρων πληγμάτων είναι μια ιδέα δελεαστική εκ πρώτης όψεως, η οποία πρέπει, ωστόσο, να αντιμετωπισθεί με επιφυλάξεις και με τη δέουσα προσοχή. Με αυτό, όμως, δεν θέλω να μειώσω την αξία της πρωτοβουλίας του εισηγητή, τον οποίο και συγχαίρω. Κανείς δεν θα αμφέβαλλε ότι θα ήταν προτιμότερο να χτυπήσουμε το κακό στη ρίζα του, αποκλείοντας ή, τουλάχιστον, ελαττώνοντας τις περιστάσεις που θα οδηγούσαν ενδεχομένως σε τέτοια πλήγματα. Αυτό θα επιτευχθεί χάρη στην τομεακή διαφοροποίηση, στην ενίσχυση των υποδομών και στην αύξηση της ευελιξίας των οικονομιών, και συγκεκριμένα των αγορών συντελεστών παραγωγής, αφενός, και χάρη στην εφαρμογή αυστηρών δημοσιονομικών πολιτικών, αφετέρου. Θα ήταν ευχής έργον να σημειώσουμε επιτυχία στην προαναφερόμενη προσπάθεια, για τον πρόσθετο λόγο ότι καραδοκεί ο κίνδυνος να λάβουν τα ασύμμετρα πλήγματα (ή και τα συμμετρικά πλήγματα, που θα αφορούν την οικονομία στο σύνολό της) διαστάσεις τόσο μεγάλες, που θα υπερέβαιναν κατά πολύ τις δυνατότητες του προϋπολογισμού της Ένωσης, το ύψος του οποίου δεν φθάνει καν στο 1, 2 % του Ακαθάριστου Εγχώριου Προϊόντος αυτού του χώρου.
<P>
Επειδή, δυστυχώς, η προσδοκία του συναδέλφου Metten «να διαθέτει μελλοντικά η Ευρωπαϊκή Ένωση έναν προϋπολογισμό μεγαλύτερο από τον σημερινό» δεν είναι ρεαλιστική, οι καταστάσεις συγκυριακής ύφεσης θα κατέληγαν τελικώς να καταπολεμούνται με τη χρήση πόρων που θα έπρεπε να διατίθενται για διαρθρωτικές δράσεις. Πρόκειται για έναν φόβο που δεν μετριάζεται από τις επιφυλάξεις που διατυπώνει ο εισηγητής, ο οποίος διαβεβαιώνει ότι δεν θα επρόκειτο για έναν μηχανισμό μεταφοράς πόρων, αλλά απλώς για μια εγγύηση χορήγησης πιστώσεων οι οποίες πρέπει να επιστραφούν με τόκο και, επιπλέον, υπό την προϋπόθεση της εφαρμογής πολιτικών που οδηγούν σε ισοσκελισμένους προϋπολογισμούς (παρ' ότι στην αιτιολογική έκθεση γίνεται λόγος για επιδότηση επιτοκίων...). Τίθεται, επομένως, το ερώτημα προς τί η αναγκαιότητα σύστασης ενός ταμείου ή η ανάγκη ενός μεγαλύτερου προϋπολογισμού, εάν στην πραγματικότητα δεν χρειάζονται πόροι.
<P>
Κάτι τέτοιο θα μπορούσε να καταλήξει να ανοίξει διάπλατα τις πύλες για την εμφάνιση εξαιρετικά άδικων καταστάσεων μεταφοράς πόρων, σε μεγαλύτερο βαθμό προς πλουσιότερες χώρες (εφόσον επισημάνθηκε ότι οι πιο φτωχές ίσως δεν χρειαστούν τον συγκεκριμένο μηχανισμό...), ή πριμοδότησης χωρών που εφαρμόζουν πλημμελώς τις πολιτικές τους, σε βάρος άλλων χωρών που έχουν μεγαλύτερη ανάγκη από διαρθρωτικές ενισχύσεις, αλλά που, επειδή ακριβώς εφάρμοσαν ορθές πολιτικές, κατάφεραν να αποτρέψουν τα ασύμμετρα πλήγματα.
<P>
Από τη στιγμή, λοιπόν, που τίθεται ζήτημα προτεραιοτήτων, θα πρέπει να προωθηθούν κατά προτεραιότητα οι διαρθρωτικές πολιτικές, οι οποίες αναμφισβήτητα είναι ορθές, αλλά που, κατά ακατανόητο τρόπο, τίθενται υπό αίρεση από πολιτικούς με περιορισμένη διορατικότητα όσον αφορά το ευρωπαϊκό σχέδιο. Έχοντας εκφράσει αυτή τη σοβαρή επιφύλαξη, θεωρώ πως πρέπει να προχωρήσουμε στη σύσταση του ταμείου που προτείνει στην έκθεσή του ο συνάδελφος Metten.

<SPEAKER ID=241 NAME="de Silguy">
Κύριε Πρόεδρε, κυρίες, κύριοι, o κύριος Metten μας καλεί να εξετάσουμε ένα πρόβλημα στο οποίο γίνεται συχνά αναφορά στο πλαίσιο της Οικονομικής και Νομισματικής Ένωσης: πρόκειται για το πρόβλημα των ασύμμετρων σοκ. Θα ήθελα κατ' αρχάς να τον συγχαρώ για την εργασία του, αν και δεν συμμερίζομαι όλα τα πορίσματα στα οποία καταλήγει, καθώς και για την εργασία που επιτελέσθηκε στο πλαίσιο της σχετικής υποεπιτροπής.
<P>
Είχα προετοιμάσει ένα μακροσκελές κείμενο για την παρέμβασή μου, αλλά, δεδομένου του προχωρημένου της ώρας, θα το συντομεύσω όσο γίνεται περισσότερο. Θα διανείμω τις λεπτομερείς σκέψεις μου σχετικά με τα ασύμμετρα σοκ σε όσους από εσάς το επιθυμούν. Λυπάμαι που δεν έχω περισσότερο χρόνο, γιατί θα ήθελα να προσπαθήσω να πείσω τον κ. Berthu. Θεωρώ, ωστόσο, ότι αυτό, και μάλιστα στην παρούσα φάση, εντάσσεται στο ιδιαίτερο μάθημα που αφορά τους βασικούς οικονομικούς μηχανισμούς, μάθημα που είμαι έτοιμος να του παραδώσω.
<P>
Όταν μιλάμε για ασύμμετρα σοκ, θα πρέπει κατ' αρχάς να γνωρίζουμε τι εννοούμε. Χρειάζεται, επομένως, ένας ορισμός. Χρειάζεται επίσης να γνωρίζουμε τις πιθανότητες εμφάνισης αυτών των σοκ στην Ευρώπη και, τέλος, ποιες λύσεις μπορούν να εξευρεθούν. Αυτές είναι και οι τρεις ιδέες τις οποίες θα ήθελα να αναπτύξω εν συντομία.
<P>
Ας θέσουμε κατ' αρχάς το ερώτημα τί είναι ασύμμετρο σοκ. Υπάρχει μια θεωρητική απάντηση, απλή, αλλά ουσιαστικά αρκετά ασαφής, σύμφωνα με την οποία ως ασύμμετρο σοκ νοείται ένα σοκ προσφοράς ή ζήτησης που επηρεάζει με διαφορετικό τρόπο ένα μέρος ή έναν συγκεκριμένο τομέα μιας οικονομικής περιοχής. Δεδομένου ότι ασχολούμαστε πολύ στην Επιτροπή με το εν λόγω θέμα, προσπαθήσαμε, προκειμένου να διευκρινίσουμε αυτόν τον ορισμό, να σκιαγραφήσουμε μία τυπολογία, μία ταξινόμηση των ασύμμετρων σοκ. Διακρίνουμε, λοιπόν, τέσσερα είδη.
<P>
Υπάρχουν, πρώτον, τα σοκ που προκαλούνται από φυσικές καταστροφές, όπως, για παράδειγμα, μετά από έναν σεισμό ή μια επιδημία. Ο ασύμμετρος χαρακτήρας τους οφείλεται στον πολύ τοπικό χαρακτήρα του γενεσιουργού αιτίου που επηρεάζει τη συγκεκριμένη περιοχή. Δεύτερον, υπάρχουν τα σοκ που προκαλούνται από μια ασυνήθη ιστορική εξέλιξη που είναι αδύνατον να προβλεφθεί, όπως, για παράδειγμα, η επανένωση της Γερμανίας. Τρίτον, υπάρχουν τα σοκ που προκαλούνται από την παύση της ζήτησης ενός προϊόντος ή μιας υπηρεσίας όπου μια χώρα εξειδικεύεται. Θα χρησιμοποιήσω ένα παράδειγμα που αναφέρθηκε προ ολίγου: τη ραγδαία πτώση της τιμής του ξύλου, και κατά συνέπεια του τομέα της ξυλείας, που αντιπροσωπεύει το 15 % του ΑΕγχΠ της Φινλανδίας. Στην προκειμένη κατηγορία, φυσικά, η ασυμμετρία εξαρτάται από τον βαθμό εξειδίκευσης της χώρας. Τέταρτον, τέλος, υπάρχουν τα σοκ των οποίων η ασυμμετρία προέρχεται από διαφορετικές αντιδράσεις οικονομικής πολιτικής σε συμμετρικά γενεσιουργά αίτια. Κατά τη διάρκεια, για παράδειγμα, της πρώτης κρίσης πετρελαίου, το 1973, θα έπρεπε κατ' αρχήν όλες οι εκβιομηχανισμένες χώρες να αντιμετωπίσουν το πρόβλημα με τον ίδιο τρόπο, εφόσον υπέσθησαν ανάλογο σοκ, κάτι που, ωστόσο, δεν συνέβη. Φάνηκε ότι οι αντιδράσεις σε εθνικό επίπεδο διέφεραν μεταξύ των διαφόρων χωρών. Το σοκ, επομένως, χαρακτηρίστηκε από ασυμμετρία. Ορισμένες χώρες άρχισαν πολιτική ανάκαμψης, ενώ άλλες στόχευσαν στη σταθεροποίηση. Αυτή είναι, επομένως, η έννοια του ασύμμετρου σοκ. Δεν είναι, όμως, το παν να γνωρίζουμε τι είναι ασύμμετρο σοκ, παρά πρέπει και να προσπαθήσουμε να αξιολογήσουμε την πιθανότητα εμφάνισής του.
<P>
Θα ήθελα, κατ' αρχάς, να πω στην κ. Berθs ότι η Επιτροπή βρίσκεται στο στάδιο συλλογής στοιχείων ανάλυσης. Μπορώ να σας ενημερώσω ότι μόλις σήμερα υπεγράφη το νέο οργανόγραμμα της ΓΔ ΙΙ, στο πλαίσιο του οποίο ενισχύσαμε πάρα πολύ τις αρμοδιότητες στον τομέα της οικονομικής ανάλυσης και θεσπίσαμε ένα σύστημα «συλλογιστικής στη ζώνη του ευρώ». Πιστεύω ότι θα έχουμε την ευκαιρία να ξαναμιλήσουμε γι' αυτό, αλλά όφειλα να σας καθησυχάσω ως προς αυτό το σημείο.
<P>
Προκειμένου να εκτιμηθεί η πιθανότητα εμφάνισης των ασύμμετρων σοκ, δύο παράγοντες είναι οι ενδεδειγμένοι: η ολοκλήρωση των οικονομιών των κρατών μελών και ο συντονισμός των οικονομικών πολιτικών. Ακριβώς χάρη στον συνδυασμό των δύο αυτών παραγόντων, η πιθανότητα εμφάνισης των ασύμμετρων σοκ στο πλαίσιο της Οικονομικής και Νομισματικής είναι πολύ μικρή.
<P>
Όσον αφορά τον πρώτο παράγοντα, την ολοκλήρωση δηλαδή των οικονομιών των κρατών μελών, αντιλαμβάνεστε σαφώς ότι η υλοποίηση της ενιαίας αγοράς αυξάνει όλο και περισσότερο την αλληλεξάρτηση των οικονομιών, ακόμη περισσότερο δε με την καθιέρωση ενός ενιαίου νομίσματος, γεγονός που μετριάζει την εξειδίκευση των εθνικών οικονομιών. Από την άλλη πλευρά, οι διαρθρωτικές πολιτικές και οι πολιτικές συνοχής δημιουργούν προσέγγιση μεταξύ των επιπέδων ανάπτυξης στην Κοινότητα. Κατά συνέπεια, οι δύο αυτοί παράγοντες συμβάλλουν στην πρόληψη των ασύμμετρων σοκ, και θα έλεγα ότι, από αυτή την άποψη, η κατάσταση στην Ευρώπη είναι τουλάχιστον εξίσου ευνοϊκή, όπως και σε άλλες νομισματικές ενώσεις. Η Φινλανδία, κύριε Berthu, απειλείται από μια κρίση του τομέα της ξυλείας, όσο απειλείται και η Αλαμπάμα από μια κρίση στον τομέα του βάμβακος ή το Μίτσιγκαν από μια κρίση στον τομέα της αυτοκινητοβιομηχανίας. Υποστηρίζω, τέλος, ότι ο σχετικά μικρός βαθμός εθνικής εξειδίκευσης στην Ευρώπη μειώνει πάρα πολύ την πιθανότητα εμφάνισης ασύμμετρων σοκ σε εθνικό επίπεδο. Αυτό δεν σημαίνει ότι δεν μπορεί να σημειωθεί σοκ σε έναν τόπο ή σε μία περιοχή που πλήττεται από μια φυσική καταστροφή, ή που εξειδικεύεται σε μεγάλο βαθμό σε ένα είδος παραγωγής. Μπορεί πράγματι να εμφανισθεί σοκ, το οποίο, όμως, δεν αφορά ένα μόνο κράτος μέλος.
<P>
Ως προς τον δεύτερο παράγοντα, τον συντονισμό των οικονομικών πολιτικών, θεωρώ ότι ένα από τα χαρακτηριστικά της Οικονομικής και Νομισματικής Ένωσης είναι ακριβώς να δίδει συνεκτικές και συντονισμένες πολιτικές απαντήσεις. Κατ' αρχάς, η ενιαία νομισματική πολιτική αποκλείει κάθε πιθανότητα για έναν ελεύθερο σκοπευτή, ή «sniper», εάν προτιμάτε, να επιδεινώσει τις συνέπειες ενός σοκ στην οικονομία των υπολοίπων κρατών μελών. Η κατάσταση, επομένως, είναι πολύ διαφορετική από αυτή που δημιουργήθηκε μεταξύ 1992 και 1995 στην Ευρωπαϊκή Ένωση. Από την άλλη πλευρά, ο συντονισμός των δημοσιονομικών πολιτικών - και αναφέρομαι κυρίως σε ό, τι γίνεται στο πλαίσιο του Συμφώνου Σταθερότητας και Ανάπτυξης - επιτρέπει να αποφεύγονται ακριβώς αποκλίνουσες εθνικές αντιδράσεις, όπως συνέβη στην περίπτωση της πρώτης κρίσης πετρελαίου. Το Σύμφωνο, όμως, Σταθερότητας και Ανάπτυξης επιτρέπει επίσης να ανακτηθούν περιθώρια δημοσιονομικών χειρισμών, περιορίζοντας τα διαρθρωτικά ελλείμματα των δημοσίων οικονομικών. Για όλους αυτούς τους λόγους, συνεπώς, η ΟΝΕ, συνοδευόμενη από τη σύγκλιση και τον συντονισμό των οικονομικών πολιτικών, ενισχύει τη δυνατότητα της Ένωσης να αποφεύγει την εμφάνιση ασύμμετρων σοκ ή να περιορίζει τις συνέπειές τους με κατάλληλες πολιτικές αντιδράσεις.
<P>
Βάσει των ανωτέρω, η εμφάνιση των σοκ δεν είναι εντελώς αδύνατη. Ποιά είναι, λοιπόν, τα μέτρα που διαθέτουμε για να τα αντιμετωπίσουμε; Υπάρχουν δύο κατηγορίες μέτρων: τα μέτρα που αφορούν την αγορά και στα οποία έχω την εντύπωση ότι, κατά πολύ περίεργο τρόπο, δεν έγινε αναφορά από κανέναν στην αίθουσα αυτή, και τα μέτρα δημοσιονομικού χαρακτήρα, επί των οποίων επεκταθήκαμε, αντίθετα, πολύ.
<P>
Επιτρέψτε μου, κατ' αρχάς, να μιλήσω λίγο για την αγορά και να πω ότι η αγορά λειτουργεί ως αποσβεστήρας των ασύμμετρων σοκ. Οι αναλύσεις τείνουν πάρα πολύ συχνά να εστιάζονται μόνο στις κρατικές αντιδράσεις στα οικονομικά σοκ. Ωστόσο, αυτή η ανάλυση δεν αντιστοιχεί πλέον στη σύγχρονη διάρθρωση των οικονομιών των εκβιομηχανισμένων κρατών. Στις οικονομίες μας οι δυνατότητες προσαρμογής και χρηματοδότησης δεν προέρχονται από την κρατική εξουσία, παρά σαφώς από την αγορά.
<P>
Ξαναβρήκα μία μελέτη που εκπονήθηκε το 1996 από το πανεπιστήμιο Brown σχετικά με τα ασύμμετρα σοκ και η οποία έδειξε ότι οι απαραίτητες χρηματοδοτήσεις για την αντιμετώπιση των συνεπειών ενός σοκ προέρχονταν στο 62 % των περιπτώσεων από τις κεφαλαιαγορές και στο 13 % των περιπτώσεων από τον ομοσπονδιακό προϋπολογισμό. Η δράση της αγοράς είναι, επομένως, καθοριστική. Ωστόσο, η Οικονομική και Νομισματική Ένωση προσφέρει στην Ευρώπη νέα πλεονεκτήματα σε δύο βασικούς τομείς της αγοράς: στην αγορά κεφαλαίων και στην αγορά εργασίας.
<P>
Όσον αφορά την αγορά των κεφαλαίων, υπάρχει φυσικά το ευρώ, το οποίο είναι επίσης, πρώτα απ' όλα, μία μεγάλη αγορά κεφαλαίων και πιστώσεων. Κατά συνέπεια, η καθιέρωση του ευρώ συνίσταται στη δημιουργία αυτής της μεγάλης αγοράς που χαρακτηρίζεται από μεγάλη ρευστότητα, ρευστότητα και ασφάλεια που μπορεί ουσιαστικά να συγκριθεί βεβαιότατα με την αμερικανική αγορά. Σήμερα διεξάγονται διαπραγματεύσεις για τη θέσπιση μιας πραγματικής ευρωπαϊκής χρηματιστηριακής θέσης και προωθείται εξάλλου η ευρωπαϊκή αγορά χρηματοδότησης επιχειρηματικών κεφαλαίων. Μία μεγάλη ευρωπαϊκή αγορά των κεφαλαίων και των πιστώσεων θα είναι μάλιστα και σε καλύτερη θέση να αποδεσμεύσει τις απαραίτητες χρηματοδοτήσεις για την απόσβεση ενός οικονομικού σοκ.
<P>
Όσον αφορά την αγορά εργασίας, σας παραπέμπω στους βασικούς μας προσανατολισμούς οικονομικής πολιτικής και στις κατευθυντήριες γραμμές για την απασχόληση, που εκφράζουν το ίδιο και μοναδικό μήνυμα, τη βούληση δηλαδή των κρατών μελών, της Επιτροπής, αλλά και του Ευρωπαϊκού Κοινοβουλίου, να βελτιώσουν την ικανότητα αντίδρασης της ευρωπαϊκής αγοράς εργασίας στις επιπτώσεις της παγκοσμιοποίησης. Νομίζω ότι αυτή η μεγαλύτερη ευελιξία θα αποτελέσει ένα σημαντικό στοιχείο για την απόσβεση των αρνητικών συνεπειών στον τομέα της απασχόλησης από ενδεχόμενα ασύμμετρα σοκ στο μέλλον. Δεν θα αναπτύξω τα πορίσματα του Ευρωπαϊκού Συμβουλίου της Βιέννης. Πιστεύω ότι ο Πρόεδρος Santer όφειλε να το πράξει, αλλά η πρόταση για ευρωπαϊκό σύμφωνο για την απασχόληση έχει τον ίδιο προσανατολισμό. Ολοκληρώνοντας το θέμα αυτό, θα ήθελα να προσθέσω ότι η τελειοποίηση της ενιαίας αγοράς αγαθών και υπηρεσιών που το Συμβούλιο συγκαταλέγει στην «οικονομική μεταρρύθμιση» συμβάλλει και στην ενίσχυση της ικανότητας αντίδρασης της ευρωπαϊκής οικονομίας σε περίπτωση σοκ. Όλα τα παραπάνω δείχνουν ότι η ικανότητα αντίδρασης του ιδιωτικού τομέα είναι ουσιαστική και δεν πρέπει να την παραβλέπουμε.
<P>
Η δεύτερη δυνατότητα, το δεύτερο μέσο αγώνα αφορά τη δημοσιονομική πολιτική, η οποία μπορεί να αξιοποιηθεί με δύο τρόπους. Παραμένω φυσικά στο πλαίσιο του Συμφώνου Σταθερότητας και Ανάπτυξης και στη Συνθήκη. Η εν λόγω πολιτική μπορεί, επομένως, να αξιοποιηθεί με δύο τρόπους, στο πλαίσιο της εθνικής δημοσιονομικής πολιτικής και στο πλαίσιο της δημοσιονομικής αλληλεγγύης, βάσει ακριβώς του άρθρου 103Α που επικαλεστήκατε.
<P>
Όσον αφορά την εθνική δημοσιονομική πολιτική, σας υπενθυμίζω ότι το Σύμφωνο Σταθερότητας και Ανάπτυξης, αποφεύγοντας τα υπερβολικά μεγάλα ελλείμματα και θέτοντας ως μεσοπρόθεσμο στόχο έναν σχεδόν ισοσκελισμένο ή με ένα μικρό πλεόνασμα προϋπολογισμό, στοχεύει στο να παράσχει στα κράτη μέλη, το 2002 το αργότερο, ένα περιθώριο δημοσιονομικών χειρισμών αρκετό για να αντιμετωπίζονται σε μεγάλο βαθμό τυχόν οικονομικά σοκ. Τέσσερα εθνικά προγράμματα σταθερότητας και σύγκλισης, τα οποία αναλύσαμε ήδη και έγιναν αποδεκτά από το Συμβούλιο, απαντούν σε αυτούς τους στόχους, ενώ εξακολουθούμε να αναμένουμε ένδεκα άλλα, τα οποία θα έπρεπε, κατ' αρχήν, να παραδοθούν πριν από το τέλος του έτους. Θα εξετάσουμε τα εν λόγω προγράμματα από την ίδια οπτική γωνία.
<P>
Ο εισηγητής σας, ο κ. Metten, ο οποίος επεσήμανε σαφώς ότι αυτά τα περιθώρια χειρισμών δεν θα υπάρχουν πριν από το 2002, υποδεικνύει εύστοχα να χρησιμοποιείται ο κοινοτικός προϋπολογισμός και για την τεχνητή επίσπευση της διαδικασίας αυτής, με καθυστέρηση, επί παραδείγματι, ή προκαταβολή των εθνικών εισφορών. Βάσει των παραπάνω, είμαι υποχρεωμένος να σας επισημάνω ότι δεν προβλέπεται τίποτα παρόμοιο από τη δημοσιονομική νομοθεσία της Ευρωπαϊκής Ένωσης και ότι, κατά τη γνώμη μου, μια τέτοια ρύθμιση θα είναι άδικη, γιατί θα μεταφέρει την επιβάρυνση ορισμένων χωρών σε άλλες, χωρίς καμία βιώσιμη λύση. Για τον λόγο αυτό, η καλύτερη λύση συνίσταται στην αυστηρή εφαρμογή του Συμφώνου Σταθερότητας και Ανάπτυξης και, ει δυνατόν, όπως υπογραμμίζετε κι εσείς ο ίδιος, κ. Metten, στη δημιουργία, κατά το πρότυπο της Φινλανδίας, δημοσιονομικών αποθεμάτων σε περίοδο πολύ καλής συγκυρίας, τα οποία θα μπορούσαν να χρησιμοποιηθούν σε περίπτωση σοκ.
<P>
Σε γενικές γραμμές, η Επιτροπή συνιστά στα κράτη μέλη να αποκτήσουν, πέρα από τη διαρθρωτική ισορροπία της δημοσιονομικής κατάστασης, ένα περιθώριο πρόσθετων χειρισμών που να μπορεί να αξιοποιηθεί σε περίπτωση σοκ ή σοβαρής αναστροφής της συγκυρίας.
<P>
Τέλος, ολοκληρώνοντας ως προς αυτό το σημείο, σας υπενθυμίζω ότι το Σύμφωνο Σταθερότητας προβλέπει ότι, προσωρινά ή κατ' εξαίρεση, ένα κράτος μέλος μπορεί να ξεπεράσει το ποσοστό αναφοράς του δημοσιονομικού ελλείμματος (3 %) σε περίπτωση ιδιαζουσών οικονομικών συνθηκών. Μέσω αυτού του ορισμού η έννοια του ασύμμετρου σοκ αποκτά ιδιαίτερο εύρος. Αυτά όσον αφορά την πτυχή «εθνικοί προϋπολογισμοί».
<P>
Απομένει τώρα το σημαντικό σημείο της πτυχής «Συνθήκη» και της πτυχής «άρθρο 103 της Συνθήκης». Σας υπενθυμίζω ότι το άρθρο 103 της Συνθήκης ορίζει ότι «με την επιφύλαξη άλλων τυχόν διαδικασιών που προβλέπονται στην παρούσα συνθήκη, το Συμβούλιο, αποφασίζοντας ομόφωνα προτάσει της Επιτροπής, μπορεί να θεσπίζει τα κατάλληλα μέτρα για την αντιμετώπιση της οικονομικής κατάστασης, ιδίως εάν ανακύψουν σοβαρές δυσκολίες στον εφοδιασμό με ορισμένα προϊόντα.». Κατά δεύτερον, προβλέπει ότι «όταν ένα κράτος μέλος αντιμετωπίζει δυσκολίες οφειλόμενες σε έκτακτες περιστάσεις που εκφεύγουν από τον έλεγχό του, το Συμβούλιο, προτάσει της Επιτροπής, μπορεί να αποφασίσει ομόφωνα να του χορηγήσει, υπό ορισμένους όρους, κοινοτική χρηματοδοτική ενίσχυση. Εάν οι σοβαρές δυσκολίες οφείλονται σε φυσικές καταστροφές, το Συμβούλιο αποφασίζει με ειδική πλειοψηφία. Ο Πρόεδρος του Συμβουλίου ενημερώνει το Ευρωπαϊκό Κοινοβούλιο για τη ληφθείσα απόφαση».
<P>
Η σημασία αυτού του κειμένου είναι σαφέστατη. Η ερμηνεία του δεν μπορεί να είναι σε καμία περίπτωση ότι επιτρέπεται οποιαδήποτε οικονομική ενίσχυση για τη διάσωση (bail out ) ενός κράτους μέλους του οποίου η οικονομική πολιτική δεν θα είναι σύμφωνη προς τη Συνθήκη. Το κείμενο είναι συνετά διατυπωμένο. Σε περίπτωση ενός απρόβλεπτου σοκ αφήνει στην Επιτροπή και το Συμβούλιο μεγάλη ελευθερία δράσης, προκειμένου να οργανώσουν τη δημοσιονομική αλληλεγγύη. Δεν είναι δυνατόν, προφανώς, να προβλεφθούν συγκεκριμένα θεραπευτικά μέσα για το απρόβλεπτο. Ωστόσο, η Επιτροπή εξετάζει ήδη το καλύτερο μέσο για να οργανωθεί η δημοσιονομική αλληλεγγύη της περιοχής του ευρώ, σε περίπτωση, για παράδειγμα, φυσικής καταστροφής, και θα έχω την ευκαιρία να επανέλθω κάποτε στο θέμα αυτό ενώπιον του Ευρωπαϊκού Κοινοβουλίου. Σας επισημαίνω ότι το μείζον πρόβλημα του άρθρου 100Α είναι ότι απαιτεί την ομοφωνία του Συμβουλίου, τη στιγμή που, εκ των πραγμάτων, ένας αποτελεσματικός μηχανισμός απόσβεσης των σοκ θα πρέπει να μπορεί να είναι άμεσος και αυτόματος.
<P>
Τέλος, ολοκληρώνοντας και ως προς αυτό το σημείο, συμπληρώνω ότι, σύμφωνα με τα άρθρα 109Κ και 109Κ.6 της Συνθήκης, αποκλειστικά και μόνο τα «pre-in» και «out» κράτη (κράτη με παρέκκλιση), τα οποία δεν συμμετέχουν στο ευρώ, μπορούν να εξακολουθήσουν να τυγχάνουν κοινοτικής ενίσχυσης στο ισοζύγιο των πληρωμών. Θα διατυπώσουμε προτάσεις προς αυτή την κατεύθυνση πριν ή κατά τη διάρκεια του 1999.
<P>
Τελειώνοντας, ζητώ συγγνώμη που μίλησα πάρα πολύ, αλλά το θέμα θα μπορούσε να μας κρατήσει επί ώρες, και θα ήθελα να πω κατ' αρχάς ότι, σε περίπτωση εμφάνισης ασύμμετρου σοκ, πρέπει να υπάρξει προσαρμογή και όχι απλά χρηματοδότηση. Είναι σφάλμα να επικεντρωθούμε μόνο στο θέμα της αναζήτησης της κοινοτικής χρηματοδότησης, ενώ το πρόβλημα συνίσταται πρώτα απ' όλα στην ευθύνη των χωρών που πρέπει να πραγματοποιήσουν τις μεταρρυθμίσεις που επιβάλλει η προσαρμογή στην πραγματική κατάσταση.
<P>
Τέλος, η πιθανότητα εμφάνισης ασύμμετρων σοκ είναι μικρότερη. Οι πιθανότητες, επομένως, να εμφανισθούν είναι μικρότερες με το ευρώ από ό, τι χωρίς το ευρώ, και πιστεύω ότι ο συντονισμός του συνδυασμού πολιτικών που συνεπάγεται η ΟΝΕ θα εξοπλίσει καλύτερα την Κοινότητα για την καταπολέμηση των ασύμμετρων σοκ. Προς αυτή ακριβώς την κατεύθυνση πρέπει να εργασθούμε κατά τους προσεχείς μήνες, 16 μόλις ημέρες πριν από την έλευση του ευρώ.
<P>
(Χειροκροτήματα)

<SPEAKER ID=242 NAME="Metten">
Κύριε Πρόεδρε, ευχαριστώ τον Επίτροπο για την διεξοδική απάντησή του. Ωστόσο, δεν απάντησε σε μία πολύ συγκεκριμένη ερώτηση που έθεσα για το πώς σκοπεύει η Επιτροπή να εκπληρώσει την υπόσχεση που έδωσε στις 8 Απριλίου του περασμένου χρόνου, με αφορμή έκθεση που είχα εκπονήσει για το ίδιο θέμα, ότι θα φροντίσει ήδη φέτος, το 1998 - και παραθέτω - να εξετάσει από κοινού με το Συμβούλιο και το Κοινοβούλιο πώς πρέπει να εφαρμοστούν οι διατάξεις του άρθρου 103 Α, παρ. 2. Ο Επίτροπος δεν αναφέρθηκε καθόλου στο θέμα αυτό και δεν κατέστησε σε καμία περίπτωση σαφές ότι εξακολουθεί να έχει την πρόθεση να το κάνει. Ωστόσο, αυτό ήταν στην ουσία το μήνυμα της έκθεσης.

<SPEAKER ID=243 NAME="de Silguy">
Κύριε Πρόεδρε, ο κ. Metten θα μπορούσε ενδεχομένως να διαβάσει λεπτομερώς την πρώτη μου παρέμβαση και νομίζω ότι θα βρει εκεί την απάντηση στην ερώτησή του.
<P>
Πρώτον, όσον αφορά την κοινοτική χρηματοδοτική ενίσχυση σε περίπτωση δυσχερειών στο ισοζύγιο των πληρωμών, με άλλα λόγια όσον αφορά την παράταση του συστήματος του άρθρου 109Η για τις χώρες που δεν ανήκουν στην περιοχή του ευρώ, δεσμευθήκαμε να προβούμε σε απολογισμό και να διατυπώσουμε προτάσεις, κάτι που θα γίνει, όπως σας είπα, κατά τις προσεχείς εβδομάδες ή κατά τους προσεχείς μήνες.
<P>
Δεύτερον, όσον αφορά την ταχεία διαδικασία που επιτρέπει την εφαρμογή αυτού του άρθρου σε περίπτωση φυσικής καταστροφής με τις μικροοικονομικές πτυχές της, θα ήθελα να πω ότι εξετάζουμε στην παρούσα φάση τη δυνατότητα θέσπισης μιας διαδικασίας που θα επιτάχυνε την απόφαση του Συμβουλίου, το οποίο θα αποφαινόταν στην προκειμένη περίπτωση με ειδική πλειοψηφία, για να συμβάλει, πρώτον, στην αποστολή βοήθειας σε είδη πρώτης ανάγκης μέσω μιας ειδικής γραμμής του προϋπολογισμού και, δεύτερον, στην ανοικοδόμηση των πληγεισών περιοχών μέσω δανείων, κυρίως από την ΕΤΕ.
<P>
Τρίτον, όσον αφορά το πιο επίμαχο σημείο - αν και θεωρώ ότι πρόκειται για πρόβλημα ουσίας και αρχής - των ασύμμετρων οικονομικών σοκ, βάσει του πρώτου μέρους του άρθρου 109Α, παρ. 2, πραγματοποιήθηκαν αναλύσεις και εξετάσθηκαν διάφορες εμπειρικές περιπτώσεις ασύμμετρων σοκ, στα πλαίσια των οποίων αναπτύχθηκαν διάφορα οικονομικά και νομικά επιχειρήματα. Στην παρουσίασή μου είχα την ευκαιρία να σας παράσχω ορισμένα στοιχεία ως απάντηση. Είμαι φυσικά στη διάθεσή σας για να συνεχίσουμε την εξέταση του θέματος κατ' ιδίαν ή δημοσίως.

<SPEAKER ID=244 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=12>
Στατιστικές ανταλλαγών αγαθών μεταξύ κρατών μελών
<SPEAKER ID=245 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση (Α4-0486/98) της κυρίας Lulling, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τηv κoιvή θέση που καθόρισε τo Συμβoύλιo για την έκδοση τoυ καvovισμoύ τoυ Ευρωπαϊκoύ Κoιvoβoυλίoυ και τoυ Συμβoυλίoυ πoυ τρoπoπoιεί τov Καvovισμό (ΕΟΚ) αριθ. 3330/91 τoυ Συμβoυλίoυ για τις στατιστικές των συvαλλαγώv αγαθώv μεταξύ κρατώv μελώv, πρoκειμέvoυ vα μειωθoύv τα στoιχεία πoυ πρέπει vα παρέχovται (C4-0492/98-97/0155(COD)).
<P>
Τον λόγο έχει η εισηγήτρια, κυρία Lulling.

<SPEAKER ID=246 NAME="Lulling">
Κύριε Πρόεδρε, κύριε Επίτροπε, στις 31 Μαρτίου είχα παρουσιάσει εδώ την έκθεσή μου σχετικά με τις δύο προτάσεις κανονισμού που μας είχε υποβάλει η Ευρωπαϊκή Επιτροπή για να απλουστεύσει τον κανονισμό Intrastat, να ελαφρύνει τη σχετική με την παροχή πληροφοριών επιβάρυνση των επιχειρήσεων, κυρίως των ΜΜΕ, και να μειώσει το κόστος για τους υπόχρεους παροχής στη Eurostat πληροφοριών που επιτρέπουν την κατάρτιση στατιστικών, εξίσου απαραίτητων όσο και υπολογιζόμενων, για τις συναλλαγές αγαθών μεταξύ των κρατών μελών στο πλαίσιο της ενιαίας αγοράς.
<P>
Είχα λυπηθεί τότε που αυτές οι προτάσεις δεν υιοθετούσαν όλες τις καλές υποδείξεις της πρωτοβουλίας SLIM ( "Απλούστερη Νομοθεσία για την Εσωτερική Αγορά») και που δεν αποτελούσαν παρά ένα πρώτο βήμα προς τη σωστή κατεύθυνση, εν αναμονή μιας περισσότερο ριζικής απλούστευσης, πολλώ μάλλον δε που η αξιοπιστία των στατιστικών Intrastat είναι αντιστρόφως ανάλογη προς το κόστος της τάξεως των 500 εκατομμυρίων που επιβαρύνει 450.000 επιχειρήσεις, που πρέπει να παρέχουν τις πληροφορίες, κόστος στο οποίο προστίθενται 100 εκατομμύρια για τη χρησιμοποίηση των εν λόγω πληροφοριών από τους φορείς συλλογής σε εθνικό επίπεδο.
<P>
Σε πρώτη ανάγνωση είχαμε, επομένως, προτείνει τροπολογίες, οι οποίες εγκρίθηκαν εδώ ομόφωνα και για τις οποίες, με εξαίρεση τις λεπτομέρειες, είχαμε τις ευλογίες της Επιτροπής. Ο Επίτροπος de Silguy είχε δηλώσει πράγματι εδώ ότι ήταν σε θέση να αποδεχθεί το σύνολο των τροπολογιών μας. Δυστυχώς, δεν συνέβη το ίδιο με το Συμβούλιο, που μας διαβίβασε μία κοινή θέση που αποδυναμώνει ακόμη και την αρχική θέση της Επιτροπής, ενώ εμείς και η Επιτροπή θέλαμε να την ενισχύσουμε. Εάν ακολουθήσουμε το Συμβούλιο, δηλαδή τις κυβερνήσεις, στην αρνητική τους στάση, η οποία γίνεται ακόμη πιο ακατανόητη, δεδομένου ότι οι επί των στατιστικών υπεύθυνοί τους συνεργάστηκαν στην πρωτοβουλία SLIM, θα καταλήξουμε σε μεγαλύτερη επιβάρυνση των επιχειρήσεων όσον αφορά την παροχή στοιχείων. Το Συμβούλιο έφθασε μέχρι του σημείου να αρνηθεί άνευ όρων να εγκρίνει μία κοινή θέση σχετικά με την πρόταση κανονισμού που αφορά την ονοματολογία.
<P>
Ενώπιον αυτής της τόσο αρνητικής στάσης του Συμβουλίου, θα μπορούσαμε να είχαμε παραιτηθεί και υποχωρήσει μπροστά στην αδυναμία να μετακινήσουμε το βουνό των γραφειοκρατικών απαιτήσεων των κρατών μελών, πλήττοντας κατ' αυτόν τον τρόπο την αξιοπιστία του SLIM και περιφρονώντας τα συμφέροντα των επιχειρήσεων, οι οποίες δεν παύουν να μας εκλιπαρούν να ελαφρύνουμε τις διοικητικές τους επιβαρύνσεις. Επιλέξαμε να διατηρήσουμε τις τροπολογίες μας ως προς τις δύο προτάσεις τροποποίησης του κανονισμού Intrastat. Γνωρίζω ότι, ελλείψει κοινής θέσης του Συμβουλίου, η Επιτροπή μπορεί να μας πει ότι, για τυπικούς λόγους, δεν μπορεί να αποδεχθεί ορισμένες τροπολογίες, αν και συμφωνεί, κατ' ουσία, και ότι δεν άλλαξε φυσικά γνώμη από τις 31 Μαρτίου. Η διατήρηση αυτών των τροπολογιών αποτελεί για μας πολιτικό μήνυμα προς το Συμβούλιο, το οποίο πρέπει να λάβει υπόψη του την εμπιστοσύνη και την αλληλεγγύη που υπάρχουν μεταξύ της Επιτροπής και του Ευρωπαϊκού Κοινοβουλίου ως προς το θέμα αυτό.
<P>
Ως εισηγήτρια, ήμουν επίσης στόχος ορισμένων επιθέσεων εκ μέρους των χρηστών αυτών των στατιστικών, οι οποίοι δικαίως ενδιαφέρονται για τη διάθεση λεπτομερών και ποιοτικών πληροφοριών σχετικά με τις ενδοκοινοτικές συναλλαγές αγαθών και οι οποίοι επιμένουν στη διατήρηση του πλέον εξελιγμένου επιπέδου, οκτώ ψηφίων, προκειμένου να έχουν στη διάθεσή τους έγκυρες οικονομικές πληροφορίες σε χαμηλό κόστος.
<P>
Δεδομένου ότι παρεξήγησαν τη σημασία των τροπολογιών μας, οφείλω να τους καθησυχάσω, διευκρινίζοντας ότι, με την τροπολογία μας αριθ. 8, η συνδυασμένη ονοματολογία αναγνωρίζεται ως η βασική ονοματολογία για την ταξινόμηση των εμπορευμάτων. Μία και μοναδική ονοματολογία, η συνδυασμένη, θα χρησιμοποιείται για τις στατιστικές εκτός και εντός. Η τροπολογία μας είναι το αποτέλεσμα της εγκατάλειψης της ιδέας για μια ειδική ονοματολογία Intrastat. Επιπλέον, όσον αφορά την απλούστευση που συνιστάται με την εφαρμογή εξαψήφιου αντί οκταψήφιου κωδικού, το εναρμονισμένο σύστημα για τη διάκριση ορισμένων εμπορευμάτων, οι προϋποθέσεις γι' αυτή την απλούστευση αποφασίσθηκαν από την Επιτροπή βάσει επιτροπολογίας, λαμβάνοντας υπόψη μια εταιρική σχέση μεταξύ εθνικών διοικήσεων και χρηστών και δηλώνοντας την αποφασιστική σημασία να επιβεβαιωθεί αμέσως από την αρχή, μέσω ενός νομοθετικού κειμένου, μια στενή συνεργασία με όλα τα αναφερθέντα μέρη. Η εταιρική αυτή σχέση θα μπορεί να εξασφαλίσει την κάλυψη ορισμένων ιδιαίτερων αναγκών, κυρίως στον γεωργοεπισιτιστικό τομέα. Ως εκ τούτου, οι φίλοι μου του οινικού τομέα μπορούν να είναι ήσυχοι ότι θα συνεχίσουν να έχουν στη διάθεσή τους στατιστικές που θα τους παρέχουν πληροφορίες σχετικά με την ποσότητα ερυθρού και λευκού οίνου που απετέλεσε αντικείμενο ενδοκοινοτικών συναλλαγών, καθώς και με την προέλευση του οίνου.
<P>
Διατηρώντας, επομένως, τις τροπολογίες μας, δεν παρεμβάλλουμε μόνοι μας εμπόδια, αυτοπεριορίζοντας την ανταγωνιστικότητά μας ελλείψει στρατηγικής λογικής. Επιπλέον, στο πλαίσιο του SLIM II διεξάγονται εργασίες με στόχο την απλούστευση και τον εκσυγχρονισμό της συνδυασμένης ονοματολογίας. Η θέσπιση ενός κώδικα δεοντολογίας για τη διαχείριση της συνδυασμένης ονοματολογίας βρίσκεται ήδη στη διαδικασία οριστικοποίησης, και, επομένως, οι ευρωπαϊκές επαγγελματικές ομοσπονδίες γνωρίζουν ότι μια στενή τομεακή συνεργασία κατέστησε ήδη δυνατό τον περιορισμό της ονοματολογίας. Ωστόσο, κύριε Πρόεδρε, επειδή πρέπει να προχωρήσουμε περισσότερο και να θεσπίσουμε μέτρα εξαίρεσης, σε ορισμένες περιπτώσεις, των υπόχρεων από την παροχή πληροφοριών σύμφωνα με τη λεπτομερή ονοματολογία, αποφασίσαμε να εμμείνουμε στην καλή κατεύθυνση που υιοθετήσαμε σε πρώτη ανάγνωση. Ελπίζω η Επιτροπή να μας ακολουθήσει.

<SPEAKER ID=247 LANGUAGE="DE" NAME="Rόbig">
Κύριε Πρόεδρε, κυρίες και κύριοι, οι ευρωπαϊκές επιχειρήσεις χρειάζονται τη βοήθειά μας. Το επιχειρησιακό περιβάλλον, που χαρακτηρίζεται από πολλά νομικά πλαίσια επιβολής κυρώσεων, καθίσταται αναμφίβολα τα τελευταία χρόνια όλο και πιο σύνθετο και περίπλοκο. Ξέρω πολύ καλά από τη χώρα μου και τη δική μου επιχείρηση ότι το διοικητικό κόστος που προκύπτει με βάση εθνικές, αλλά και ευρωπαϊκές διατάξεις, προκαλεί, ειδικά στη μεσαία τάξη, πολλά προβλήματα. Ως εκ τούτου, η παρούσα κοινή θέση, σε συνδυασμό με τις τροπολογίες της Επιτροπής Οικονομικής, Νομισματικής και Βιομηχανικής Πολιτικής και με εκείνες που πρότεινε η κυρία Lulling, αποτελεί μια θετική βάση για την απλούστευση της διαχείρισης. Είναι ένα μικρό, αλλά σωστό βήμα, και προ πάντων ένα βήμα προς τη σωστή κατεύθυνση.
<P>
Συνεπώς, παραμένει μια ουσιαστική επιταγή δράσης που απορρέει από τη διάκριση μεταξύ Intrastat και Extrastat. Η απλούστευση της ονοματολογίας εντός της εσωτερικής αγοράς αποτελεί ένα ενδιάμεσο βήμα. Τελικός στόχος πρέπει να είναι μια άρση των ρυθμίσεων, ακριβώς όπως και στις άλλες στατιστικές.

<SPEAKER ID=248 NAME="de Silguy">
Κύριε Πρόεδρε, κυρία εισηγήτρια, κυρίες και κύριοι, αναφερθήκατε πράγματι στις προτάσεις που διατύπωσε η Επιτροπή στις 30 Μαΐου 1997 με στόχο την απλούστευση του κανονισμού βάσης του συστήματος Intrastat, δηλαδή του συστήματος που αφορά τις στατιστικές των συναλλαγών αγαθών μεταξύ κρατών μελών. Ο στόχος, όπως επισημάνατε, κύριε Rόbig, είναι η ελάφρυνση της σχετικής με την παροχή στοιχείων επιβάρυνσης των επιχειρήσεων, πρώτον, μέσω του περιορισμού του καταλόγου των στοιχείων που πρέπει να παρέχονται στις δηλώσεις και, δεύτερον, μέσω της απλούστευσης της ονοματολογίας των αγαθών που χρησιμοποιούνται για την ταξινόμηση των προϊόντων των συναλλαγών.
<P>
Το Ευρωπαϊκό Κοινοβούλιο αντιμετώπισε πολύ θετικά τις δύο αυτές προτάσεις, και προσπάθησε μάλιστα να τις ενισχύσει ακόμη περισσότερο, υποβάλλοντας 8 τροπολογίες. Όπως είχα δεσμευθεί ενώπιόν σας, η Επιτροπή αποδέχθηκε το μεγαλύτερο μέρος των τροπολογιών κατά την πρώτη ανάγνωση, την 1η Απριλίου, και τις ενσωμάτωσε στις τροποποιημένες προτάσεις της.
<P>
Η κοινή θέση που έλαβε το Συμβούλιο στις 20 Ιουλίου περιορίζεται στην πρώτη πρόταση, αυτή δηλαδή που αφορά τη μείωση του αριθμού των στοιχείων. Στην κοινή αυτή θέση το Συμβούλιο απορρίπτει ομόφωνα την πρόταση, όπως τροποποιήθηκε από την Επιτροπή. Το Συμβούλιο δεν αποφάνθηκε όσον αφορά τη δεύτερη πρόταση, εκφράζοντας μόνο την επιθυμία του να συνεχίσει η Επιτροπή τις εργασίες της όσον αφορά την ταξινόμηση.
<P>
Σας υπενθυμίζω ότι, με την ευκαιρία αυτή, η Επιτροπή προέβη σε δήλωση υπογραμμίζοντας ότι η θέση του Συμβουλίου αποτελούσε πραγματική οπισθοδρόμηση σε σχέση με τις φιλοδοξίες της αποκαλούμενης πρωτοβουλίας SLIM, της πρωτοβουλίας για απλούστευση της νομοθεσίας για την εσωτερική αγορά.
<P>
Θα αναφερθώ κατ' αρχάς στην πρώτη πρόταση της Επιτροπής και στην κοινή θέση του Συμβουλίου. Η εισηγήτρια προτείνει να εισαχθούν νέες απλουστεύσεις στο πλαίσιο της πρωτοβουλίας SLIM. Είμαι σε θέση να σας πω ότι η Επιτροπή μπορεί να αποδεχθεί τις περισσότερες από τις τροπολογίες αυτές, με εξαίρεση τρία σημεία.
<P>
Πρώτον, ζητάτε να καταργηθεί άμεσα το στοιχείο του «τρόπου μεταφοράς». Η Επιτροπή προτιμά να διατηρήσει αυτό το στοιχείο έως την 1η Ιανουαρίου 2000, ημερομηνία κατά την οποία θα εφαρμοσθούν σε όλα τα κράτη μέλη οι οδηγίες σχετικά με τη μεταφορά.
<P>
Δεύτερον, προτείνετε επίσης να καταργηθεί άμεσα το στοιχείο των «όρων παράδοσης». Η πρόταση αυτή δεν υποστηρίζεται από την Επιτροπή, η οποία συστήνει μια μεταβατική περίοδο ενός έτους, προκειμένου τα κράτη μέλη να έχουν αρκετό χρόνο να προσαρμόσουν τα στατιστικά τους συστήματα.
<P>
Τρίτον, τέλος, δεν αποδεχθήκατε τη δυνατότητα χορήγησης παρεκκλίσεων στα κράτη μέλη για την εφαρμογή των νέων κανόνων. Η Επιτροπή, λαμβανομένων υπόψη των δυσκολιών της προσαρμογής των εθνικών συστημάτων, θεωρεί απαραίτητο να προβλεφθεί μια μεταβατική περίοδος ενός έτους, γεγονός που δεν μου φαίνεται παράλογο.
<P>
Θα περάσω τώρα στη δεύτερη πρόταση, αυτή επί της οποίας δεν αποφάνθηκε το Συμβούλιο. Εφόσον δεν υπάρχει κοινή θέση του Συμβουλίου, η Επιτροπή δεν μπορεί να δώσει συνέχεια στις τέσσερεις τροπολογίες αριθ. 1, 2, 3 και 8 που προτίθεται να εγκρίνει το Ευρωπαϊκό Κοινοβούλιο. Ωστόσο, κατανοώ το μέλημα της εισηγήτριάς σας να εξακολουθήσει να ασκείται κάποια πίεση στο Συμβούλιο, ούτως ώστε να λάβει τελικά θέση όσον αφορά την απλούστερη χρησιμοποίηση της ονοματολογίας για τα αγαθά που αποτελούν αντικείμενο συναλλαγών.
<P>
Η Επιτροπή επιθυμεί να επιστήσει την προσοχή του Σώματος στην εξέλιξη της θέσης του Συμβουλίου, στο μέτρο που ένα άλλο θεσμικό όργανο, το Συμβούλιο Ecofin, ενέκρινε την 1η Δεκεμβρίου - αρκετά πρόσφατα, δηλαδή - μία έκθεση της Επιτροπής Νομισματικής Πολιτικής που υπογραμμίζει τη σημασία των απλουστεύσεων που πρέπει να πραγματοποιηθούν στο σύστημα Intrastat. Νομίζω ότι η θέση αυτή προσεγγίζει περισσότερο τις προτάσεις της Επιτροπής και τη θέση του Ευρωπαϊκού Κοινοβουλίου, κι ελπίζω ότι μάλλον θα διευκολύνει τον καθορισμό μιας κοινής θέσης σχετικά με τον συνολικό φάκελο.
<P>
Τελειώνοντας, επιτρέψτε μου, κύριε Πρόεδρε, κυρία εισηγήτρια, να εκφράσω την ικανοποιήσή μας για το γεγονός ότι η εισηγήτριά σας υποστήριξε την Επιτροπή ως προς την απλούστευση του συστήματος Intrastat, σύμφωνα, εξάλλου, και με τους στόχους της πρωτοβουλίας SLIM. Μπορώ να σας διαβεβαιώσω ότι η Επιτροπή θα φροντίσει να σας ενημερώνει τακτικά για την εξέλιξη της διαδικασίας στο Συμβούλιο, όπου δεν φείδεται προσπαθειών, προκειμένου να επιτευχθεί ένα ευνοϊκό αποτέλεσμα.

<SPEAKER ID=249 LANGUAGE="FR" NAME="Lulling">
Κύριε Πρόεδρε, θα ήθελα να ευχαριστήσω τον Επίτροπο de Silguy και να τον διαβεβαιώσω ότι, όσον αφορά τις μικρολεπτομέρειες, είναι βέβαιο ότι θα μπορέσουμε να συμφωνήσουμε επί των προθεσμιών.

<SPEAKER ID=250 NAME="Πρόεδρος">
Κυρία Lulling, δεν διεξάγεται συζήτηση. Μπορείτε να θέσετε ερώτηση, χωρίς όμως να ξανανοίξετε τη συζήτηση.

<SPEAKER ID=251 LANGUAGE="FR" NAME="Lulling">
Κύριε Πρόεδρε, πρέπει να απαντήσω στον Επίτροπο...

<SPEAKER ID=252 NAME="Πρόεδρος">
Όχι, η συζήτηση έληξε και δεν μπορεί να δοθεί απάντηση. Η ώρα είναι περασμένη και γνωρίζετε καλά τον Κανονισμό. Μπορείτε μόνο να θέσετε ερώτηση.

<SPEAKER ID=253 LANGUAGE="FR" NAME="Lulling">
Kύριε Πρόεδρε, θα ήθελα να διαβεβαιώσω τον Επίτροπο ότι μπορούμε να συμφωνήσουμε. Βρισκόμαστε, ωστόσο, σε δεύτερη ανάγνωση, κύριε Πρόεδρε, και δεν καταλαβαίνω γιατί δεν μπορώ να απαντήσω στον Επίτροπο, ο οποίος υποστηρίζει ότι δεν μπορεί να συμφωνήσει επί των προθεσμιών, για τις οποίες ελπίζω ότι θα καταφέρουμε να συμφωνήσουμε στο πλαίσιο της διαδικασίας συνδιαλλαγής...

<SPEAKER ID=254 NAME="Πρόεδρος">
Λυπάμαι, κυρία Lulling, αλλά η συζήτηση έληξε.
<P>
(Ο Πρόεδρος αφαιρεί τον λόγο από την κ. Lulling, η οποία εξακολουθεί να διαμαρτύρεται χωρίς μικρόφωνο)

<SPEAKER ID=255 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=13>
Εξωτερική διαμετακόμιση
<SPEAKER ID=256 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση (Α4-0442/98) της κυρίας Peijs, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τη κoιvή θέση πoυ καθόρισε το Συμβoύλιo για την έκδοση τoυ καvovισμoύ (EK) τoυ Ευρωπαϊκoύ Κoιvoβoυλίoυ και τoυ Συμβoυλίoυ που αφορά τηv τρoπoπoίηση τoυ Καvovισμoύ (ΕΟΚ) αριθ. 2913/92 σε ό, τι αφoρά τo καθεστώς εξωτερικής διαμετακόμισης (C4-0536/98-97/0242(COD)).
<P>
Τον λόγο έχει η εισηγήτρια κ. Peijs.

<SPEAKER ID=257 NAME="Peijs">
Κύριε Πρόεδρε, στη σύνοδο ολομέλειας του Μαΐου εγκρίθηκαν από το Κοινοβούλιο σε πρώτη ανάγνωση επτά τροπολογίες. Ένα μεγάλο μέρος από αυτές υιοθετήθηκε εξ ολοκλήρου ή εν μέρει από το Συμβούλιο. Απομένουν δύο σημαντικά σημεία τα οποία θεωρώ απαραίτητο να τεθούν για άλλη μία φορά. Το πρώτο αφορά μια διοικητική ανακοίνωση. Πληροφορήθηκα από τη σουηδική αντιπροσωπεία του Συμβουλίου ότι η μετάφραση της πρώτης τροπολογίας στα σουηδικά περιλαμβάνει ένα λάθος. Πρωτότυπο κείμενο πρέπει να θεωρηθεί το αγγλικό. Δεν καταλαβαίνω σουηδικά, συνεπώς δεν μπορώ να πω τίποτα για το θέμα αυτό.
<P>
Έρχομαι τώρα στις δύο τροπολογίες, και θα αρχίσω με τη διαφάνεια των αποφάσεων που λαμβάνονται από την επιτροπή. Το σημείο αυτό απασχολεί εδώ και μερικά χρόνια και το Κοινοβούλιο. Στην επιτροπή λαμβάνονται σημαντικές αποφάσεις σχετικά με τον τρόπο με τον οποίο οφείλουν να συμπεριφέρονται στις τελωνειακές αρχές επιχειρήσεις που εκτελούν διαμετακομιστικές μεταφορές. Καθοριστική σημασία έχουν οι προϋποθέσεις που πρέπει να πληρούνται από επιχειρήσεις, προκειμένου να μπορούν να κάνουν χρήση των απλοποιημένων διαδικασιών όσον αφορά τις εγγυήσεις. Οι προϋποθέσεις αυτές μπορούν να επηρεάσουν σημαντικά τη λειτουργία μεμονωμένων επιχειρήσεων.
<P>
Το Κοινοβούλιο συνεκτίμησε σε γενικές γραμμές τις προϋποθέσεις αυτές στο νομοθετικό κείμενο, αλλά η επιτροπή θα τις επεξεργαστεί περαιτέρω. Κύριε Πρόεδρε, πρέπει να υπάρξει πλήρης διαφάνεια, ούτως ώστε να εξασφαλισθεί ότι η νομοθεσία θα εφαρμόζεται με ενιαίο τρόπο για τις επιχειρήσεις σε παρόμοιες περιστάσεις.
<P>
Κατά δεύτερον, επανέφερα μία τροπολογία σχετικά με την προθεσμία εντός της οποίας οι τελωνειακές αρχές θα πρέπει να ολοκληρώνουν τις εργασίες τους. Στο σύστημα διαμετακόμισης εξακολουθεί να υπάρχει πολύ χαρτούρα, και οι σχετικές εργασίες γίνονται μερικές φορές ακόμη και με το χέρι, κάτι που θα θεωρούσαμε απίστευτο κατά την είσοδό μας στον 21ο αιώνα. Στο μέλλον, οι σχετικές εργασίες πρέπει να είναι μηχανογραφημένες, και στον προγραμματισμό γινόταν λόγος για το 2000, ή και για το 1998. Παρ' όλα αυτά, θα χρειασθεί να περάσουν μερικά χρόνια ακόμη, έως ότου λειτουργήσει αυτό το ηλεκτρονικό σύστημα. Το αποτέλεσμα είναι ότι, σε ορισμένες περιπτώσεις, μπορεί να χρειασθεί να περάσουν μήνες, ακόμη και χρόνια, έως ότου ολοκληρωθεί η τελωνειακή διαδικασία για ένα φορτίο, έως ότου γίνει «εκκαθάριση», όπως λένε οι ειδικοί. Το Κοινοβούλιο είναι υποχρεωμένο να αποδεχθεί την αναβολή αυτή, θα επιθυμούσε, όμως, να διερευνήσει τις αιτίες αυτής της σχεδόν απαράδεκτης καθυστέρησης.
<P>
Η έλλειψη ενός ηλεκτρονικού συστήματος είναι ένα από τα σημεία τα οποία διαδραματίζουν κάποιον ρόλο για τη χορήγηση απαλλαγής για το 1996. Πρέπει να θεωρηθεί ότι είναι αδύνατο να διευρυνθεί η ενιαία αγορά, με την ένταξη νέων χωρών, χωρίς τη λειτουργία ενός πλήρως αυτοματοποιημένου τελωνειακού συστήματος. Στα πλαίσια αυτά θα ήθελα να απευθύνω έκκληση σε ορισμένα κράτη μέλη να πάψουν να αντιτίθενται στη διασύνδεση των εθνικών τους συστημάτων με τα ευρωπαϊκά. Όσο δεν υπάρχει στενή συνεργασία μεταξύ εθνικών και ευρωπαϊκών υπηρεσιών, τυχόν παράπονα για απάτες στα σύνορα που έχουν σχέση με τις διαμετακομιστικές μεταφορές δεν μπορούν να θεωρηθούν αξιόπιστα.
<P>
Η Επιτροπή δήλωσε ότι έχει την πρόθεση να ορίσει προθεσμία 30 ημερών για την εφαρμογή των διατάξεων για τις τελωνειακές αρχές. Μόνον εφόσον αυτό υλοποιηθεί, είμαι διατεθειμένη να συμπεριλάβω μία τροπολογία στις αιτιολογικές σκέψεις κατά τη δεύτερη ανάγνωση. Προσωπικά θεωρώ ότι είναι απαράδεκτο να επιβάλλονται κάθε είδους υποχρεώσεις και περιορισμοί στις επιχειρήσεις, εφόσον οι ίδιες οι διοικητικές αρχές δεν φροντίζουν να ορίσουν προθεσμίες για τις υπηρεσίες τους. Πρέπει να υπάρχει μία κάποια ισορροπία όσον αφορά τις υποχρεώσεις όλων των πλευρών. Την περασμένη εβδομάδα πραγματοποιήθηκε στην αρμόδια ομάδα εργασίας του Συμβουλίου συζήτηση για τις τροπολογίες, και, όπως αντιλαμβάνομαι, πρέπει να υπάρχει η δυνατότητα, κύριε Πρόεδρε, να αποφύγουμε τη διαδικασία συνδιαλλαγής. Έτσι, γλιτώνουμε πολύ χρόνο και χρήμα. Ελπίζω δε ότι το Σώμα θα υποστηρίξει τις τροπολογίες που κατατέθηκαν.
<P>
Κύριε Πρόεδρε, κράτησα λίγο χρόνο για να αναφερθώ σε κάτι που με απασχολεί όλως ιδιαιτέρως. Πρόκειται για έναν περίεργο φάκελο για τον οποίο συζητάμε εδώ, με εξαιρετικά τεχνικό χαρακτήρα. Είναι αναμφισβήτητα αξιοσημείωτο ότι, στην περίπτωση ενός τόσο τεχνικού φακέλου, τίθενται όλα τα θεμελιώδη ερωτήματα και θέματα που απασχολούν την Ευρωπαϊκή Ένωση. Αυτό σημαίνει διαφάνεια και δημοκρατία, δύο έννοιες που συμπεριέλαβα στις τροπολογίες και που καταπατούνται από τις υπηρεσίες της Επιτροπής.
<P>
Σήμερα το βράδυ έλαβα μία επιστολή της πλατφόρμας διαμετακόμισης εμπορευμάτων, ή όπως αλλιώς λέγεται, η οποία συστάθηκε μετά από έκκλησή μου. Δεν μπορεί να συνεννοηθεί κανείς με έναν κλάδο ο οποίος δεν προβάλλει μια ενιαία άποψη στην Επιτροπή. Εγώ όμως το έκανα. Τώρα πλέον οι ενδιαφερόμενοι μιλούν με ένα στόμα στην Επιτροπή. Κάθε φορά, όμως, που πρέπει πραγματικά να υπάρχει διαφάνεια στις διαδικασίες της επιτροπής, αυτό δεν συμβαίνει. Λέει η Ευρωπαϊκή Επιτροπή: «ναι, αλλά διεξάγουμε διαβουλεύσεις μαζί σας». Βεβαίως και διεξάγονται διαβουλεύσεις! Αυτό είναι το πιο φυσικό πράγμα στον κόσμο! Εάν θέλαμε να ζήσουμε σε ένα δικτατορικό καθεστώς, δεν θα χρειαζόμασταν την Ευρωπαϊκή Ένωση, γιατί θα μπορούσαμε να το είχαμε φτιάξει μόνοι μας. Δεν θέλουμε να ζήσουμε σε μία δικτατορία, ακόμη κι αν αυτή είναι τεχνοκρατική. Αυτό που θέλουμε είναι να υπάρξει πλήρης διαφάνεια εκ μέρους της Επιτροπής και όσον αφορά τις διαδικασίες της επιτροπής σε σχέση με την πλατφόρμα διαμετακόμισης εμπορευμάτων.
<P>
Θα ήθελα πάρα πολύ να μεταφέρει το μήνυμα αυτό ο Επίτροπος στις υπηρεσίες του και θα επαγρυπνήσουμε σχετικά. Αυτό που ζητάμε από την Ευρωπαϊκή Επιτροπή είναι να ασχοληθεί σοβαρά με το θέμα και να μη συγχέει μία απλή διαδικασία διαβούλευσης με τις επιχειρήσεις με τη διαφάνεια που έχει σχέση με τις διαδικασίες της επιτροπής.

<SPEAKER ID=258 LANGUAGE="DE" NAME="Rόbig">
Κύριε Πρόεδρε, αξιότιμοι κυρίες και κύριοι, θέλω κατ' αρχάς να συγχαρώ την κ. Karla Peijs για τον ένθερμο αγώνα της σχετικά με την απλούστευση στον τομέα αυτό. Θα έπρεπε όχι μόνο να μιλάμε για το SLIM, αλλά και να το εφαρμόζουμε πραγματικά. Θα έπρεπε να θεωρούμε ως δεδομένο το fiche d' impact. Το ζητούμενο είναι να δεσμευθούν οι ενεχόμενοι να αντιμετωπίζουν με αντικειμενικό τρόπο τις δικαιολογημένες ενστάσεις. Υπήρξα ο ίδιος μέλος της εξεταστικής επιτροπής που ασχολήθηκε με την απάτη στη διαδικασία διαμετακόμισης, και ξέρω ότι υπάρχουν προβλήματα στον εν λόγω τομέα, όμως δεν θα πρέπει να καίμε μαζί με τα ξερά και τα χλωρά.
<P>
Απλώς, χρειαζόμαστε μια απλουστευμένη διαδικασία. Χρειαζόμαστε σωστές ρυθμίσεις για τις εγγυήσεις, καθώς και τις 60 ημέρες, έτσι ώστε το σύστημα να είναι αποδοτικό και μελλοντικά οι τελωνειακές διαδικασίες να διεξάγονται, ούτως ώστε να εισπράττονται από την Ευρωπαϊκή Ένωση τα χρήματα που διαρρέουν στον συγκεκριμένο τομέα.

<SPEAKER ID=259 LANGUAGE="EN" NAME="Watson">
Kύριε Πρόεδρε, θα ήθελα να συγχαρώ κι εγώ την κ. Peijs για την έκθεση αυτή, η οποία είναι πραγματικά αριστοτεχνική. Αυτό το σχέδιο δράσης για την τελωνειακή διαμετακόμιση είναι εξαιρετικά σημαντικό. Με την εισαγωγή του ευρώ αναμένουμε να αυξηθούν οι διασυνοριακές μας εμπορικές συναλλαγές, και πρέπει να έχουν καταρτισθεί οι διαδικασίες για την αποτελεσματική διαξαγωγή τους. Στόχοι, όπως η αύξηση της αποτελεσματικότητας των διαδικασιών είσπραξης κατά τις πράξεις διαμετακόμισης και η μείωση του χρόνου που απαιτείται για την εκκαθάριση, είναι εξαιρετικά σημαντικοί για τη μείωση του κόστους και των επιβαρύνσεων της βιομηχανίας μας, λαμβάνοντας ιδιαιτέρως υπόψη ότι, επί του παρόντος, η συνολική διαδικασία μπορεί να χρειαστεί μέχρι και πέντε χρόνια για να ολοκληρωθεί. Κεντρική θέση σε αυτές τις προτάσεις κατέχει η ανάγκη να περιορισθούν οι απάτες στη διαδικασία μεταφοράς. Προσφάτως ακούσαμε πολλά σχετικά με απάτες και τα προβλήματα που σχετίζονται με απάτες που σημειώθηκαν επί του κοινοτικού προϋπολογισμού. Ο εν λόγω στόχος δεν εξυπηρετείται από την έλλειψη διαφάνειας στη διαδικασία λήψης αποφάσεων, και γι' αυτόν τον λόγο η πολιτική ομάδα μου υποστηρίζει ιδιαίτερα την τροπολογία αριθ. 1.
<P>
Όπως επεσήμανε η κ. Peijs, προκαλεί μεγάλη έκπληξη το γεγονός ότι σήμερα εξακολουθούμε να κάνουμε πάρα πολλά σε χαρτί. Ακουσα να λέγεται ότι το σφάλλειν είναι ανθρώπινο, αλλά για μια πραγματική ανακατωσούρα χρειάζεται ηλεκτρονικός υπολογιστής. Νομίζω ότι μάλλον φθάσαμε στο στάδιο όπου η μηχανοργάνωση είναι απαραίτητη και ότι οι διαδικασίες που εισάγονται από τα κράτη μέλη πρέπει να είναι συμβατές με τους κανόνες που διέπουν τις κοινοτικές διαδικασίες διαμετακόμισης. Αυτοί οι κανόνες πρέπει να είναι σαφώς καθορισμένοι. Οι υπολογισμοί πρέπει να βασίζονται στην ευθύνη των χειριστών και στους κινδύνους που διατρέχουν τα αγαθά. Χαιρετίζω την παρούσα έκθεση.

<SPEAKER ID=260 LANGUAGE="FI" NAME="Paasilinna">
Αξιότιμε κύριε Πρόεδρε, κύριες και κύριοι, τα συγχαρητήριά μου στην εισηγήτρια της έκθεσης. Οι τροποποιήσεις στο καθεστώς της εξωτερικής διαμετακόμισης βασίζονται στις εργασίες της Επιτροπής Έρευνας, Τεχνολογικής Ανάπτυξης και Ενέργειας, στο πλαίσιο της οποίας εγκρίθηκαν οι εν λόγω τροποποιήσεις το 1997. Συμμετείχα σε αυτή την επιτροπή, όπως και ο συνάδελφος κ. Rόbig.
<P>
Το σύστημα διαμετακόμισης, δηλαδή το transit-system, έχει αναθεωρηθεί από τρεις απόψεις. ·Εχει τροποποιηθεί και μεταβληθεί η σχετική νομοθεσία. Έχει αυξηθεί η συνεργασία μεταξύ των κρατών μελών, μέσω των δραστηριοτήτων του προγράμματος Τελωνείο 2000, καθώς και μέσω της χρήσης αυτοματοποιημένων διαδικασιών. Όμως, είναι απολύτως απαραίτητο να εφαρμοσθούν αυτές ακριβώς οι αυτοματοποιημένες διαδικασίες στις οποίες αναφερθήκαμε εδώ, δηλαδή η χρήση ηλεκτρονικών υπολογιστών στις τελωνειακές δραστηριότητες και η δικτύωση του εν λόγω τομέα. Η σωστή λειτουργία των τελωνείων στην Ευρωπαϊκή Ένωση δεν είναι σήμερα δυνατή χωρίς αποτελεσματική δικτυακή συνεργασία. Αξιότιμοι συνάδελφοι, εμείς και η Επιτροπή διατηρούμε τη δυνατότητα δράσης των απατεώνων και των εγκληματιών. Είναι αξιοπερίεργο που αυτό το γεγονός δεν έχει γίνει κατανοητό στα κράτη μέλη και στην Επιτροπή. Μιλάμε για την κοινωνία της πληροφόρησης, και ακριβώς στα τελωνεία αυτή η κοινωνία δεν λειτουργεί.
<P>
Συμφωνώ με την εισηγήτρια ότι όλες οι αποφάσεις που λαμβάνονται στη βάση της διαδικασίας της επιτροπής θα πρέπει να είναι όσο το δυνατόν πιο διαφανείς. Είναι, όμως, σημαντικό να μην παραπέμπονται σημαντικά ζητήματα στη διαδικασία της επιτροπής, αλλά να μπορούν να εξετάζονται και από το Κοινοβούλιο, επειδή, διαφορετικά, δεν θα γίνεται λόγος μόνο για αποφυγή της διαφάνειας, αλλά και για παρέκκλιση από τις δημοκρατικές διαδικασίες.

<SPEAKER ID=261 NAME="Monti">
Κύριε Πρόεδρε, θα ήθελα κατ' αρχάς να ευχαριστήσω την Επιτροπή Οικονομικής, Νομισματικής και Βιομηχανικής Πολιτικής, και ιδιαίτερα την εισηγήτρια κ. Peijs, για τη σημαντική συμβολή τους στην επίτευξη δίκαιου συμβιβασμού όσον αφορά την τροποποίηση του κοινοτικού τελωνειακού κώδικα στο πλαίσιο της μεταρρύθμισης του καθεστώτος διαμετακόμισης.
<P>
Η Επιτροπή και το Ευρωπαϊκό Κοινοβούλιο έχουν ήδη τονίσει το κοινό ενδιαφέρον τους, προκειμένου να καταστούν οι διαδικασίες διαμετακόμισης ασφαλέστερες και να μπορούν οι αξιόπιστοι οικονομικοί φορείς να επωφελούνται από ένα πιο ευέλικτο σύστημα. Ωστόσο, όπως ήδη προαναγγέλθηκε στην ανακοίνωση της 30ής Απριλίου 1997 προς το Κοινοβούλιο και το Συμβούλιο, με την ευκαιρία της παρουσίασης του σχεδίου δράσης για τη διαμετακόμιση στην Ευρώπη - "Μια νέα τελωνειακή πολιτική» - η Επιτροπή ανέλαβε ένα φιλόδοξο πρόγραμμα μεταρρύθμισης του καθεστώτος διαμετακόμισης, με κυριότερο στόχο την εφαρμογή των συστάσεων της κοινοβουλευτικής εξεταστικής επιτροπής για το κοινοτικό καθεστώς διαμετακόμισης.
<P>
Η μεταρρύθμιση περιλαμβάνει νομοθετικά μέτρα και λειτουργικές διατάξεις και ένα σημαντικό μέρος της καλύπτει τη μηχανοργάνωση της υπηρεσίας. Η πρόταση τροποποίησης του κανονισμού ΕΟΚ αριθ. 2913/92, που θέσπισε τον κοινοτικό τελωνειακό κώδικα, υποβλήθηκε τον Σεπτέμβριο του 1997. Η Επιτροπή αποδέχτηκε τις περισσότερες τροπολογίες που κατέθεσε το Κοινοβούλιο σε πρώτη ανάγνωση, τροποποιώντας στο πνεύμα αυτό την πρότασή της στις 3 Ιουλίου 1998. Η Επιτροπή εγκρίνει τώρα όλες τις τροπολογίες που πρότεινε το Κοινοβούλιο σε δεύτερη ανάγνωση επί της κοινής θέσης που καθόρισε το Συμβούλιο, δεδομένου ότι θεωρεί ότι συμφωνούν πλήρως με τους στόχους του σχεδίου δράσης για τη διαμετακόμιση.
<P>
Η πρώτη τροπολογία, που αφορά τη διαφάνεια των αποφάσεων που λαμβάνονται στα πλαίσια της διαδικασίας της Επιτροπής, είναι συνεπής προς τις αρχές που εφαρμόζει η Επιτροπή στον τομέα των διαβουλεύσεων με τους εμπορικούς παράγοντες και στον τομέα της διαφάνειας, όσον αφορά την προετοιμασία και την εφαρμογή της μεταρρύθμισης του καθεστώτος διαμετακόμισης. Ωστόσο, η εν λόγω τροπολογία, που είχε ήδη προταθεί από το Κοινοβούλιο σε πρώτη ανάγνωση, συμπεριλήφθη στην τροποποιημένη πρόταση της Επιτροπής της 3ης Ιουλίου 1998.
<P>
Η δεύτερη τροπολογία αναφέρεται σε έναν από τους σημαντικότερους στόχους της μεταρρύθμισης της διαμετακόμισης, εφόσον το αντικείμενό της είναι οι λειτουργικές διατάξεις που διασφαλίζουν μια ασφαλέστερη και αποτελεσματικότερη διαδικασία. Η εκκαθάριση σε πραγματικό χρόνο του καθεστώτος διαμετακόμισης αποτελεί απαραίτητη προϋπόθεση για τον έλεγχο των συναλλαγών και για να διασφαλισθεί στους δικαιούχους του καθεστώτος η απαλλαγή τους από τις οικονομικές υποχρεώσεις εντός κατάλληλης προθεσμίας. Για τους λόγους αυτούς, η Επιτροπή εγκρίνει και αυτή την τροπολογία.
<P>
Η Επιτροπή εκφράζει την ικανοποίησή της για την πρόοδο που επέφερε η πρόταση στη διαδικασία συναπόφασης, εφόσον δείχνει το κοινό ενδιαφέρον που μοιράζονται το Κοινοβούλιο, το Συμβούλιο και η Επιτροπή, προκειμένου να μπορέσει τελικά να τεθεί σε εφαρμογή η μεταρρύθμιση του καθεστώτος διαμετακόμισης - τόσο σημαντική και, όπως όλοι γνωρίζουμε, αντικειμενικά τόσο δύσκολη. Θα ήθελα να ολοκληρώσω συγχαίροντας θερμά για άλλη μία φορά την αξιότιμη εισηγήτρια κ. Peijs.

<SPEAKER ID=262 NAME="Πρόεδρος">
Ευχαριστώ πολύ, κύριε Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=14>
Μετατροπή ορισμένων αλιευτικών δραστηριοτήτων
<SPEAKER ID=263 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0463/98) του κυρίου Souchet, εξ ονόματος της Επιτροπής Αλιείας, σχετικά με τηv πρόταση απόφασης τoυ Συμβoυλίoυ που αφορά έvα ειδικό μέτρo πoυ απoσκoπεί στηv πρoώθηση της μετατρoπής oρισμέvωv αλιευτικώv δραστηριoτήτωv και για τηv τρoπoπoίηση της απόφασης τoυ Συμβoυλίoυ αριθ. 97/292/ΕΚ της 28ης Απριλίoυ 1997 (COM(98)0515 - C4-0543/98-98/0274(CNS)).
<P>
Τον λόγο έχει ο εισηγητής κ. Souchet.

<SPEAKER ID=264 NAME="Souchet">
Κύριε Πρόεδρε, κύριε Επίτροπε, αγαπητοί μου συνάδελφοι, στις 8 Ιουνίου 1998 το Συμβούλιο ενέκρινε, μετά από μακρά συζήτηση, έναν κανονισμό σχετικά με την απαγόρευση της αλιευτικής δραστηριότητας με παρασυρόμενα απλάδια δίχτυα στον Ατλαντικό και στη Μεσόγειο από 1ης Ιανουαρίου 2002.
<P>
Προκειμένου να αντισταθμισθεί μέρος της οικονομικής απώλειας που υφίστανται οι αλιείς (υποχρέωση προσαρμογής των πλοίων για να συνεχισθεί η αλίευση τόνου στα ανοιχτά με τις νέες τεχνικές, παύση δραστηριότητας) το Συμβούλιο συνέταξε την παρούσα πρόταση η οποία βασίζεται στο άρθρο 43 της Συνθήκης. Tο σχέδιο αυτό υιοθετεί τις βασικές γραμμές του σχεδίου Spadare, το οποίο καταρτίσθηκε για την Ιταλία το 1997 και προέβλεπε μέτρα σχετικά με τους αλιείς και τους ιδιοκτήτες των πλοίων. Τα μέσα που προτείνονται προβλέπουν την αποζημίωση των αλιέων, είτε σε περίπτωση παύσης οποιασδήποτε αλιευτικής δραστηριότητας πριν από την 1η Ιανουαρίου 2002, είτε σε περίπτωση αναπροσανατολισμού προς μια άλλη αλιευτική δραστηριότητα. Όσο για τους ιδιοκτήτες, θα μπορούν να αποζημιώνονται, είτε σε περίπτωση οριστικής παύσης οποιασδήποτε αλιευτικής δραστηριότητας, είτε σε περίπτωση αναπροσανατολισμού προς μια άλλη αλιευτική δραστηριότητα. Οι αποζημιώσεις αυτές αφορούν τους ιδιοκτήτες πλοίων και τους αλιείς που άσκησαν αλιευτική δραστηριότητα χρησιμοποιώντας παρασυρόμενα απλάδια δίχτυα κατά τα έτη 1995, 1996 και 1997. Θα μπορούσαμε να συμπεριλάβουμε και το 1998, προκειμένου, όπως είναι φυσιολογικό, να επωφεληθούν κατά προτεραιότητα από το μέτρο αυτό οι αλιείς εν πλήρη δραστηριότητα.
<P>
Πέντε κράτη μέλη θίγονται από αυτή την απαγόρευση: η Ισπανία (αποκλειστικά στη Μεσόγειο), η Ιρλανδία, η Γαλλία, η Ιταλία και το Ηνωμένο Βασίλειο. Προκειμένου να περιορισθεί το δημοσιονομικό κόστος και να προληφθεί ενδεχόμενη μετακίνηση των επενδύσεων, η παρούσα πρόταση ορίζει μόνο τα ανώτατα ποσά των πριμοδοτήσεων. Τα κράτη μέλη θα πρέπει, από την πλευρά τους, να προσαρμόσουν τις πριμοδοτήσεις αυτές σε συνάρτηση με την πραγματική οικονομική και κοινωνική ζημία, η οποία είναι το αποτέλεσμα της απαγόρευσης της αλίευσης με παρασυρόμενο απλάδι δίχτυ.
<P>
Οφείλω, κύριε Πρόεδρε, να υπογραμμίσω ότι η απαγόρευση της χρησιμοποίησης παρασυρόμενων απλαδιών διχτυών κινδυνεύει να επιφέρει την πρόωρη διακοπή της δραστηριότητας ορισμένων αλιέων, δεδομένου ότι τα μέτρα που προτείνονται προβλέπουν την καθιέρωση συμπληρωματικής κατ' αποκοπήν πριμοδότησης σε περίπτωση οριστικής παύσης οποιασδήποτε αλιευτικής δραστηριότητας πριν από την 1η Ιανουαρίου 2002. Ωστόσο, η τοπική αυτοδιοίκηση, καθώς και οι αλιείς, προέβησαν πρόσφατα σε μεγάλες επενδύσεις σε δομές όπως οι ιχθυαγορές, κυρίως για να ανταποκριθούν στα κοινοτικά πρότυπα. Οι επενδύσεις αυτές θα αντιμετωπίσουν συνεπώς μειωμένη αποδοτικότητα λόγω της παύσης της δραστηριότητας ορισμένων αλιέων, ιδιαίτερα στους ειδικούς λιμένες όπου τα πλοία τα οποία θίγονται από την απαγόρευση αυτή συγκεντρώνουν την εκφόρτωση των αλιευμάτων τους.
<P>
Η Επιτροπή Αλιείας ενέκρινε 8 τροπολογίες που είχα προτείνει ως εισηγητής. Οι τροπολογίες 1 και 8 στοχεύουν στην αποκατάσταση της ισότητας μεταξύ των Ιταλών αλιέων που επηρεάζονται από το σχέδιο Spadare και των αλιέων των άλλων κρατών μελών που θίγονται από τις αποφάσεις κατάργησης των παρασυρόμενων απλαδιών διχτυών. Αυτά τα μέτρα για την προώθηση του αναπροσανατολισμού της αλιευτικής δραστηριότητας δεν πρέπει να προκαλέσουν επουδενί στρέβλωση του ανταγωνισμού.
<P>
Στόχος των τροπολογιών 2 και 7 είναι να καταστεί δυνατή η συγκεντρωτική κατάσταση της οικονομικής μάζας, προκειμένου να επιτραπεί η χρηματοδότηση που συνδέεται με τον αναπροσανατολισμό των αλιέων για την περίοδο που περιλαμβάνεται μεταξύ 1ης Ιανουαρίου 2000 και 31ης Δεκεμβρίου 2001. Οι τροπολογίες αυτές είναι σημαντικές, επειδή ορισμένα κράτη μέλη πραγματοποίησαν μελέτες και προέβησαν σε πειραματισμούς που θα επιτρέψουν την προσαρμογή άλλων αλιευτικών εργαλείων τα οποία ενδεχομένως είναι σε θέση να αντικαταστήσουν τη χρήση των παρασυρόμενων απλαδιών διχτυών. Μεγάλος αριθμός ενδιαφερομένων αλιέων αναμένει τα αποτελέσματα των μελετών αυτών, ώστε να προβλέψει τις απαραίτητες επενδύσεις για την τεχνική τροποποίηση των πλοίων τους.
<P>
Η τροπολογία 3 διευκρινίζει ότι μόνο οι αλιείς επί του πλοίου που έχουν ηλικία άνω των 50 ετών θα μπορούν να επωφεληθούν από κατ' αποκοπήν πριμοδότηση 50.000 Ecu σε περίπτωση παύσης κάθε οικονομικής δραστηριότητας πριν από την 1η Ιανουαρίου 2002. Η τροπολογία αυτή επιτρέπει να αποφευχθεί το φαινόμενο της κερδοσκοπίας, ο κίνδυνος απάτης και η παρέκκλιση που είναι δυνατόν να επιφέρει ένα μέσο που δεν προβλέπεται για να απομακρύνει τους νέους αλιείς από το επάγγελμα που επέλεξαν.
<P>
Η τροπολογία 4 προβλέπει ότι είναι απαραίτητο να περιορισθούν τα προβλεπόμενα από την απόφαση αυτή μέτρα μόνο στους αλιείς και τους ιδιοκτήτες πλοίων που υφίστανται πραγματική ζημία λόγω της απαγόρευσης αλίευσης με παρασυρόμενα απλάδια δίχτυα.
<P>
Η τροπολογία 5 προβλέπει ότι το στοιχείο της παλαιότητας του αλιευτικού πλοίου θα πρέπει να λαμβάνεται υπόψη μόνο στη συγκεκριμένη περίπτωση πριμοδότησης για την παύση δραστηριότητας. Πράγματι, εάν ο ιδιοκτήτης χρειάσθηκε να επενδύσει για τη μετατροπή του πλοίου του, ώστε να είναι σε θέση να χρησιμοποιήσει άλλα αλιευτικά εργαλεία, είναι απαραίτητο να ληφθεί υπόψη το σύνολο της απαραίτητης επένδυσης γι' αυτή τη μετατροπή, χωρίς να λαμβάνεται υπόψη συντελεστής μείωσης που συνδέεται με την παλαιότητα του αλιευτικού πλοίου.
<P>
Τέλος, με την τροπολογία 6 ζητείται από την Επιτροπή να προβλέψει τα απαραίτητα δημοσιονομικά μέσα, ώστε να επιτραπεί σε όλους τους αλιείς που θίγονται από την εν λόγω απαγόρευση να επωφεληθούν από το μέτρο αναπροσανατολισμού. Ορισμένα κράτη μέλη, και κυρίως η Ιρλανδία, χρησιμοποίησαν ή θα χρησιμοποιήσουν το σύνολο των δημοσιονομικών πόρων που τους έχουν διατεθεί στο πλαίσιο του ΧΜΠΑ.
<P>
Αυτές οι τροπολογίες, κύριε Πρόεδρε, οι οποίες εγκρίθηκαν στο συνολό τους από την Επιτροπή Αλιείας, μου φαίνεται ότι ανταποκρίνοται στο πνεύμα του μέσου που το Συμβούλιο αισθάνθηκε υποχρεωμένο να εγκρίνει, προκειμένου να διευκολύνει τον αναπροσανατολισμό των αλιέων, οι οποίοι επλήγησαν σκληρά από ένα μέτρο το οποίο θεωρούν πάρα πολύ άδικο. Πράγματι, στόχος του μέσου αυτού δεν είναι να αποθαρρύνει, αλλά, αντίθετα, να ενθαρρύνει τους νέους αλιείς των κρατών μελών μας που αλιεύουν μακρύπτερο τόνο με καινούρια πλοία. Είναι, πράγματι, απαραίτητο να ενθαρρύνουμε τη συνέχιση της αλίευσης στα ανοιχτά, η οποία αξιοποιεί ιδιαίτερα υγιείς αλιευτικούς πόρους και συμβάλλει στην καλύτερη διαχείριση των ειδών που απειλούνται.

<SPEAKER ID=265 LANGUAGE="EN" NAME="Crampton">
Κύριε Πρόεδρε, η πολιτική μου ομάδα υποστηρίζει την έκθεση αυτή με τις τροπολογίες. Πρόκειται για μία πολύ απαραίτητη έκθεση. Σήμερα οι κυβερνήσεις των κρατών μελών της Ευρωπαϊκής Ένωσης έλαβαν αυτή την απόφαση, και η Ευρωπαϊκή Ένωση και το Ευρωπαϊκό Κοινοβούλιο υποστήριξαν το μέτρο κατάργησης των παρασυρόμενων απλαδιών διχτυών, ενώ στη συνέχεια θα πρέπει να κάνουν κάτι για τον βιοπορισμό των ενδιαφερόμενων αλιέων, ενέργεια που είναι απολύτως απαραίτητη. Το Ευρωπαϊκό Κοινοβούλιο θεώρησε επιβλαβή την αλίευση με παρασυρόμενα απλάδια δίχτυα. Η πρόσθετη αλίευση δελφινιών και άλλων θαλάσσιων ειδών θεωρήθηκε πολύ σημαντική και, κατά συνέπεια, εγκαταλείψαμε την αλίευση με παρασυρόμενα απλάδια δίχτυα. Τώρα, όμως, πρέπει να κάνουμε κάτι για τους αλιείς.
<P>
Κατ' αρχάς πρέπει να παράσχουμε αποζημίωση, σύνταξη, ή κάτι ανάλογο, στους αλιείς που εγκαταλείπουν το επάγγελμα και παύουν να αλιεύουν. Αυτή είναι η μία πλευρά του θέματος.
<P>
Η άλλη πλευρά συνίσταται στην τροποποίηση των τεχνικών, ούτως ώστε οι αλιείς να εξακολουθούν να θυνναλιεύουν, αλλά με διαφορετικές αλιευτικές τεχνικές, αποφεύγοντας τις συνέπειες των πρόσθετων αλιευμάτων που συνεπάγονται τα παρασυρόμενα απλάδια δίχτυα.
<P>
Πρέπει να θυμόμαστε ότι, μολονότι η αλιεία αντιπροσωπεύει ένα πολύ μικρό μέρος του συνολικού ακαθάριστου εγχώριου προϊόντος της Ευρωπαϊκής Ένωσης, ή με οποιονδήποτε τρόπο κι αν θέλουμε να το υπολογίσουμε, για ορισμένες κοινότητες της Δυτικής Γαλλίας, της Ιταλίας και της Ιρλανδίας, καθώς και για μερικές περιοχές του Ηνωμένου Βασιλείου και της Ισπανίας, η αλιεία είναι σχεδόν το μόνο που έχουν. Υπάρχουν ελάχιστες εναλλακτικές λύσεις. Συμφωνώ απολύτως με τον εισηγητή ότι η Ευρωπαϊκή Ένωση θα πρέπει να παρέχει αποζημίωση για όσους εγκαταλείπουν το επάγγελμα, καθώς και για νέα κατάρτιση και ανανέωση του εξοπλισμού των σκαφών, ούτως ώστε να χρησιμοποιηθούν διαφορετικές αλιευτικές τεχνικές για όσους επιθυμούν να συνεχίσουν να αλιεύουν.

<SPEAKER ID=266 LANGUAGE="EN" NAME="McCartin">
Κύριε Πρόεδρε, θέλω να ευχαριστήσω τον κ. Souchet για την έκθεσή του και να επισημάνω ότι, εάν οι προτάσεις του γίνουν αποδεκτές, θα παρασχεθεί στους αλιείς που δεν διαθέτουν τα προς το ζην ένα πιο γενναιόδωρο και αποδεκτό πακέτο μέτρων.
<P>
Το Κοινοβούλιο συμφώνησε σε πρώτη φάση από κοινού με την Επιτροπή Αλιείας όσον αφορά την απαγόρευση των παρασυρόμενων απλαδιών διχτυών. Ήμουν ένας από αυτούς που διατηρούσαν σοβαρές επιφυλάξεις σχετικά με την εν λόγω απόφαση, γιατί θεωρώ ότι καταλήξαμε να πιστεύουμε ότι η εν λόγω αλιευτική τεχνική βλάπτει σοβαρά τη θαλάσσια ζωή μάλλον λόγω πολιτικών εκτιμήσεων, παρά ως αποτέλεσμα επιστημονικής γνώσης. Ως εκ τούτου, πιστεύω ότι πολλοί αλιείς θεώρησαν ότι η εν λόγω απαγόρευση δεν ήταν απαραίτητη. Επομένως, εάν η Επιτροπή πρόκειται να προτείνει και η Ένωση συμφωνεί να παρεμποδιστεί ο βιοπορισμός αυτών των αλιέων και να μην προταθεί αποζημίωση, αυτό το μέτρο, χωρίς τις προτάσεις του κ. Souchet, δεν θα παράσχει κανένα νέο κονδύλι και κανενός είδους νέας βοήθειας στους αλιείς.
<P>
Αναμένεται να χρησιμοποιηθούν για τη χορήγηση αποζημίωσης σε όσους έχασαν τα προς το ζην τα χρήματα που είχαν ήδη διατεθεί σε κράτη μέλη για τη βελτίωση των στόλων, των ιχθυαγορών, των εγκαταστάσεων επεξεργασίας και των λιμένων τους. Το μέτρο αυτό ήταν και εξακολουθεί να είναι απάτη για τους περισσότερους εμπλεκόμενους αλιείς. Εάν δεν χορηγηθούν επιπλέον χρήματα, δεν προσφέρουμε τίποτα στις χώρες που είχαν παράσχει τα σχέδιά τους για την ανάπτυξη της αλιευτικής τους βιομηχανίας και είχαν δαπανήσει τα διαρθρωτικά τους κεφάλαια.
<P>
Πλησιάζουμε στη χρονική στιγμή που θα έχουμε νέες ποσοστώσεις και νέες συμφωνίες για τα επιτρεπόμενα αλιεύματα, και οι αλιείς αισθάνονται εξαιρετικά απογοητευμένοι. Ορισμένες φορές στις αλιευτικές περιοχές δημιουργείται αδικαιολόγητα η εντύπωση ότι η Ευρωπαϊκή Ένωση είναι μάλλον καταπιεστική και ασχολείται με την επινόηση περιορισμών και κανονιστικών ρυθμίσεων. Κάτι τέτοιο θα ήταν λάθος να γίνει χωρίς επιστημονικές γνώσεις και άνευ αποζημίωσης.
<P>
Το μόνο σημείο της έκθεσης Souchet που δεν αποδεχόμαστε αφορά την αναβολή της εκτέλεσης της απόφασης αυτής έως ότου αποφανθεί το Δικαστήριο. Φυσικά, η απόφαση δεν μπορεί να εκτελεστεί πριν αρχίσει να ισχύει η ίδια η απαγόρευση, και πιστεύουμε ότι πρέπει να διατηρήσουμε την εν λόγω θέση. Εάν η απαγόρευση αρχίσει να ισχύει κατά την προβλεπόμενη χρονική στιγμή, η αποζημίωσή τους θα τεθεί αμέσως σε ισχύ και δεν πρέπει να γίνεται αναφορά σε αποφάσεις που ενδεχομένως θα λάβει ή δεν θα λάβει το Δικαστήριο.

<SPEAKER ID=267 LANGUAGE="NL" NAME="Eisma">
Κύριε Πρόεδρε, το Κοινοβούλιο ζήτησε ήδη το 1994 την απαγόρευση των παρασυρόμενων απλαδιών διχτύων. Από τις 8 Ιουνίου του τρέχοντος έτους, δηλαδή τέσσερα χρόνια μετά από τότε που ζητήσαμε την απαγόρευση, το Συμβούλιο ενέκρινε επιτέλους τροποποίηση κανονισμού, με την οποία η αλιεία με παρασυρόμενα απλάδια δίχτυα στον Ατλαντικό Ωκεανό και τη Μεσόγειο θα απαγορευθεί από 1ης Ιανουαρίου 2002. Έτσι, το Συμβούλιο ανταποκρίνεται, επιτέλους, κατά ένα μέρος στην επιθυμία του Κοινοβουλίου. Λέω κατά ένα μέρος, επειδή βεβαίως το θέμα δεν έχει ακόμη λήξει. Η αλιεία με παρασυρόμενα απλάδια δίχτυα στη Βόρεια Θάλασσα και τη Βαλτική εξακολουθεί να επιτρέπεται. Ακόμη κι αν δεν υπάρχουν σε αυτές τις θάλασσες δελφίνια που μπορεί να μπερδευτούν στα παρασυρόμενα δίχτυα - το πρόβλημα αυτό δεν υπάρχει γι' αυτές τις δύο θάλασσες - υπάρχει το πρόβλημα των πρόσθετων αλιευμάτων. Θα ήθελα, συνεπώς, να ρωτήσω την Επιτροπή πότε να υποβληθούν προτάσεις για την απαγόρευση της χρήσης παρασυρόμενων απλαδιών διχτύων και στη Βόρειο Θάλασσα και τη Βαλτική.
<P>
Πρόκειται για ένα βήμα προς τη σωστή κατεύθυνση. Αυτό που ενδιαφέρει πλέον είναι η πραγματική εφαρμογή και τήρηση της απαγόρευσης. Θα ήθελα να ρωτήσω την Επιτροπή ποιά πρόσθετα μέτρα ελέγχου προτίθεται να λάβει. Θα ήθελα, επίσης, να πληροφορηθώ τι θα κάνει, προκειμένου να προληφθεί το ενδεχόμενο μεταφοράς των δραστηριοτήτων αυτών σε τρίτες χώρες. Ορθώς χορηγείται στους αλιείς αποζημίωση για ένα μέρος των οικονομικών ζημιών, θα ήθελα όμως να πληροφορηθώ από την Επιτροπή ποιες είναι οι σχετικές προϋποθέσεις. Θέλω να πω ότι τα δίχτυα πρέπει πραγματικά να καταστραφούν, προκειμένου να προληφθεί το ενδεχόμενο να εξαφανιστούν σε τρίτες χώρες. Βεβαίως, κύριε Πρόεδρε, η πολιτική μου ομάδα συμφωνεί απόλυτα με τον εισηγητή κ. Souchet, καθώς και με τις τροπολογίες που κατατέθηκαν από την Επιτροπή Αλιείας.

<SPEAKER ID=268 LANGUAGE="FR" NAME="d'Aboville">
Κύριε Πρόεδρε, όλοι εδώ γνωρίζουμε ότι η απόφαση που ελήφθη για την απαγόρευση των παρασυρόμενων απλαδιών διχτυών είναι απόφαση πολιτική και επιστημονικά αβάσιμη. Μία απόδειξη αυτού του παραλογισμού μας δόθηκε σήμερα από ορισμένους οι οποίοι, ενώ χθες προφασίσθηκαν μια υποτιθέμενη έλλειψη των αποθεμάτων τόνου για να δικαιολογήσουν την απαγόρευση των παρασυρόμενων απλαδιών διχτυών, σήμερα φαίνεται να ανακαλύπτουν ότι είναι σημαντικό οι θυνναλιείς του κόλπου της Γασκώνης να αναπροσανατολισθούν στη... θυνναλιεία.
<P>
Στο πλαίσιο αυτής της οπτικής, την οποία προσυπογράφουμε, φυσικά, έχουμε την εντύπωση ότι οι τροπολογίες που παρουσιάσθηκαν από τον εισηγητή μας επιφέρουν απαραίτητες βελτιώσεις στην πρόταση της Επιτροπής. Όσον αφορά τους αλιείς, είναι φυσικά επιθυμητό να πριμοδοτήσουμε για παύση δραστηριότητας αλιείς που βρίσκονται πραγματικά σε ηλικία συνταξιοδότησης. Όσον αφορά τα αλιευτικά σκάφη, είναι λογικό, κατά τον υπολογισμό των πριμοδοτήσεων για παύση δραστηριότητας, να λαμβάνεται υπόψη η παλαιότητα των σκαφών, ενώ, αντίθετα, θα ήταν άδικο να μειώσουμε τις ενισχύσεις που προορίζονται για τη μετατροπή ορισμένων παλαιών σκαφών, εφόσον πρόκειται για την προσαρμογή τους σε άλλες τεχνικές που θα τους επιτρέψουν να εξακολουθήσουν την αλίευση τόνου, και τούτο προκειμένου να μην προσανατολισθούν οι δραστηριότητές τους σε ευαίσθητα είδη.
<P>
Τέλος, μας φαίνεται ότι χαρακτηρίζεται από πλήρη συνοχή η συγκέντρωση των ενισχύσεων, ούτως ώστε να καταστεί δυνατόν να διαρκέσει η περίοδος αναπροσανατολισμού έως στο τέλος του 2001, προκειμένου να επωφεληθούμε πλήρως από τις μελέτες και τους πειραματισμούς που παραγματοποιούνται για να καταβληθεί προσπάθεια προσαρμογής άλλων αλιευτικών εργαλείων στη θυνναλιεία. Παραβλέποντας αυτό το σημείο, θα ενθαρρύνουμε τον πρόωρο και καταστροφικό αναπροσανατολισμό ορισμένων αλιέων σε άλλες μορφές αλίευσης απειλούμενων παράκτιων ειδών.

<SPEAKER ID=269 LANGUAGE="EN" NAME="McKenna">
Κύριε Πρόεδρε, η Ομάδα των Πρασίνων στο Ευρωπαϊκό Κοινοβούλιο χαιρετίζει την απόφαση που ελήφθη τον Ιούνιο να καταργηθούν τα παρασυρόμενα απλάδια δίχτυα για την αλίευση του μακρύπτερου τόνου, του τόνου και ορισμένων άλλων ειδών. Χαιρετίζουμε επίσης την πρόταση της Επιτροπής να χρηματοδοτήσει τους αλιείς που πλήττονται από την απόφαση αυτή. Είναι σημαντικό να διατεθεί κατάλληλη και επαρκής χρηματοδότηση, προκειμένου να αποζημιωθούν οι αλιείς για να μετατρέψουν τα σκάφη τους, ώστε να είναι σε θέση να χρησιμοποιούν περισσότερο επιλεκτικά και καταλληλότερα αλιευτικά εργαλεία. Ελπίζουμε ότι η Ευρωπαϊκή Ένωση θα διδαχθεί κάτι από όλη αυτή την εμπειρία.
<P>
Η χρησιμοποίηση παρασυρόμενων απλαδιών διχτυών ενθαρρύνθηκε σε μερικές χώρες από τις εθνικές κυβερνήσεις και από την ΕΕ, παρά το γεγονός ότι η εμπειρία από άλλες περιπτώσεις είχε δείξει ότι τα δίχτυα αυτά συνεπάγονται υψηλά επίπεδα πρόσθετων αλιευμάτων. Πριν χρησιμοποιηθούν στην ΕΕ θα έπρεπε να πραγματοποιηθεί κατάλληλη αξιολόγηση. Αυτό, όμως, δεν έγινε, και τα εν λόγω δίχτυα άρχισαν να κυκλοφορούν στην αγορά και στη συνέχεια να χρησιμοποιούνται ευρέως. Αντ' αυτών θα έπρεπε να είχαν προωθηθεί περισσότερο επιλεκτικά αλιευτικά εργαλεία τα οποία είχαμε στη διάθεσή μας.
<P>
Οι υπόλοιπες παρατηρήσεις μου αφορούν το σχέδιο ψηφίσματος, όπου, όπως ανέφεραν και άλλοι ομιλητές, περιέχεται ο πολύ ασυνήθης όρος να αναβληθεί από το Συμβούλιο η εκτέλεση της απόφασης αυτής, έως ότου το Δικαστήριο της ΕΕ εκδώσει την απόφασή του, όσον αφορά την προσφυγή ορισμένων Γάλλων αλιέων. Θα πρέπει να επισημανθεί ότι η γαλλική κυβέρνηση προτίθετο να προβεί σε ανάλογη προσφυγή, αλλά αποφάσισε να μην το πράξει, καθώς ήταν σαφές ότι αυτή η προσφυγή δεν είχε καμία πιθανότητα επιτυχίας. Η στάση της γαλλικής κυβέρνησης είναι εξαιρετικά κυνική σε αυτή την υπόθεση, όπου οι αλιείς λαμβάνουν συμβουλές από τους ίδιους τους δικηγόρους τους για μια προσφυγή που η ίδια η γαλλική κυβέρνηση γνωρίζει ότι θα αποτύχει. Θεωρούμε ότι, εάν δεν διαγραφεί από το ψήφισμα αυτός ο όρος, η μόνη μας επιλογή θα είναι να καταψηφίσουμε το ψήφισμα στο σύνολό του. Είναι πολύ σημαντικό να διαγραφεί αυτός ο όρος, ούτως ώστε το ψήφισμα να εγκριθεί με μεγάλη πλειοψηφία από το Ευρωπαϊκό Κοινοβούλιο. Όπως υποστήριξε και ένας άλλος ομιλητής, δεν είναι σωστό να περιλαμβάνεται στο ψήφισμα ένας παρόμοιος όρος όσον αφορά το Δικαστήριο και μια απόφαση που πρέπει να ληφθεί από αυτό: πρόκειται για χωριστό θέμα.

<SPEAKER ID=270 LANGUAGE="DE" NAME="Langenhagen">
Κύριε Πρόεδρε, κύριε Επίτροπε Monti, αν δεν είχα απόψε να ασχοληθώ με ένα άλλο ενδιαφέρον ζήτημα, θα ήθελα να σας ρωτήσω σχετικά με τη νέα εξέλιξη ως προς τα αφορολόγητα είδη. Όμως, δεν είναι τώρα ο κατάλληλος χρόνος και γι' αυτό περνώ στην έκθεση Souchet. Αφού, όπως ακούσαμε, αγωνιστήκαμε τόσον καιρό, επιτέλους τον Ιούνιο του τρέχοντος έτους αποφασίστηκε η απαγόρευση της αλιείας με παρασυρόμενα απλάδια δίχτυα στον Ατλαντικό και στη Μεσόγειο. Αυτό ήταν επιβεβλημένο από καιρό, προκειμένου να προστατεύσουμε τους περιορισμένους παράκτιους πόρους μας κατά τρόπο οικολογικό και βιώσιμο. Παρ' όλα αυτά δεν πρέπει να λησμονείται ότι η απαγόρευση θα έχει ως αποτέλεσμα περαιτέρω οικονομικές ζημίες για τους αλιείς των ενεχομένων χωρών, οι οποίοι βρίσκονται ήδη σε δεινή κατάσταση, ζημίες οι οποίες πρέπει να αντισταθμιστούν τουλάχιστον εν μέρει.
<P>
Σύμφωνα με την πρόταση της Επιτροπής, θα αποζημιωθούν, τόσο οι επί του σκάφους αλιείς, όσο και οι ιδιοκτήτες των πλοίων. Ωστόσο, οικονομικές ζημίες θα υποστούν και οι οργανώσεις παραγωγών και άλλοι επενδυτές, γιατί τα τελευταία χρόνια έχουν επενδυθεί πολλά χρήματα σε διαρθρωτικές βελτιώσεις, όπως, για παράδειγμα, σε λιμενικές εγκαταστάσεις και ιχθυαγορές. Με τον περιορισμό της αλιευτικής δραστηριότητας, οι επενδύσεις αυτές θα χάσουν σε αποδοτικότητα και εν όψει της χορήγησης συμπληρωματικής κατ' αποκοπήν πριμοδότησης στους αλιείς που θα προβούν σε οριστική παύση της αλιευτικής τους δραστηριότητας. Αυτό θα οδηγήσει ενδεχομένως σε πρόωρη διακοπή της δραστηριότητάς τους. Εμείς, όμως, θέλουμε να διατηρηθεί αυτή η επαγγελματική τάξη. Γι' αυτό πρέπει να δημιουργηθούν κίνητρα για να βοηθήσουν κυρίως τους νεότερους αλιείς να μεταπηδήσουν σε εναλλακτικές αλιευτικές τεχνικές.
<P>
Υπενθυμίζουμε στο Συμβούλιο ότι ήθελε να ενισχύσει τον αναπροσανατολισμό σε άλλες αλιευτικές τεχνικές. Τώρα παρουσιάζεται η σχετική ευκαιρία. Επιπλέον, η Επιτροπή Αλιείας είναι της γνώμης ότι η δημοσιονομική δέσμευση των πόρων για τη χρηματοδότηση του αναπροσανατολισμού των αλιέων θα πρέπει να διασφαλισθεί πέρα από τη λήξη του ΧΜΠΑ εντός του 1999. Συνεπώς, η Ομάδα του ΕΛΚ εγκρίνει επίσης τις τροπολογίες του εισηγητή κ. Souchet. Όμως, κατά την άποψη της Ομάδας μου, ο αναπροσανατολισμός πρέπει να γίνει αμέσως και όχι να περιμένουμε πρώτα την απόφαση του Ευρωπαϊκού Δικαστηρίου.

<SPEAKER ID=271 LANGUAGE="ES" NAME="Fraga Estιvez">
Κύριε Πρόεδρε, παρότι αναγνωρίζω τη σημαντική εργασία του εισηγητή, θα ήθελα, ωστόσο, όπως έκαναν κάποιοι από τους συναδέλφους μου, να εκφράσω τη διαφωνία μου ως προς ένα πολύ σημαντικό σημείο της έκθεσής του.
<P>
Στην παράγραφο 4 της πρότασης ψηφίσματος νομοθετικού χαρακτήρα ζητείται να μην τεθούν σε ισχύ τα δημοσιονομικά μέτρα της πρότασης απόφασης του Συμβουλίου, έως ότου να λάβει το Δικαστήριο των Ευρωπαϊκών Κοινοτήτων απόφαση, σχετικά με την προσφυγή κάποιων χρηστών παρασυρόμενων απλαδιών διχτυών κατά του κανονισμού, που τους απαγορεύει να χρησιμοποιούν αυτά τα αλιευτικά εργαλεία μετά από το έτος 2002.
<P>
Αντίθετα με όσα ειπώθηκαν από τον εισηγητή και στην έκθεση, πιστεύω πως αυτό το αίτημα δεν έχει καμία λογική, και, επιπλέον, είναι πλέον επιζήμιο για τους αλιείς που επηρεάζονται από αυτό. Η πρόταση του Συμβουλίου αποσκοπεί στον μετριασμό των οικονομικών επιπτώσεων που επιφέρει η απαγόρευση της χρήσης των παρασυρόμενων απλαδιών διχτυών για τους αλιείς και στην προώθηση του αναπροσανατολισμού που σχετίζεται με αυτή την αλιευτική δραστηριότητα. Γι' αυτόν τον λόγο, επιτρέπει την παροχή αποζημιώσεων στους αλιείς που θα εγκαταλείψουν τη χρήση αυτής της μεθόδου αλιείας μέχρι το 2002, οπότε και θα απαγορευθεί εντελώς.
<P>
Όλοι γνωρίζουν - πόσο μάλλον οι αλιείς - πως η αλιεία με τη χρήση παρασυρόμενων απλαδιών διχτυών δεν έχει κανένα μέλλον στην Ευρωπαϊκή Ένωση. Αξίζει, επομένως, να σκεφτούμε πως, όταν το Ευρωπαϊκό Δικαστήριο θα έχει αποφασίσει σχετικά με την εν λόγω προσφυγή, οι περισσότεροι αλιείς θα έχουν ήδη εγκαταλείψει αυτή την αλιευτική δραστηριότητα και πολλοί θα είναι αυτοί που θα θέλουν να το κάνουν το συντομότερο δυνατόν, προκειμένου να ασχοληθούν το συντομότερο με νέες δραστηριότητες.
<P>
Δεν καταλαβαίνω, συνεπώς, γιατί να στερήσουμε αυτές τις ενισχύσεις από εκείνους που επιθυμούν να τις χρησιμοποιήσουν. Εξάλλου, ούτε προσέφυγαν στο Ευρωπαϊκό Δικαστήριο όλοι οι αλιείς, ούτε υπάρχει λόγος να εξαρτάται το δικαίωμά τους για τη λήψη των ενισχύσεων που έχουν θεσπισθεί από τη στάση άλλων, οι οποίοι, με δική τους ευθύνη και κίνδυνο, αποφάσισαν να προσφύγουν στα δικαστήρια.
<P>
Έτσι, λοιπόν, εφόσον θεωρώ πως η παράγραφος 4 της πρόταση ψηφίσματος μάλλον βλάπτει τους πάντες, παρά τους ωφελεί, ζητώ την καταψήφισή της.

<SPEAKER ID=272 NAME="Monti">
Κύριε Πρόεδρε, η Επιτροπή έλαβε γνώση της έκθεσης του βουλευτή Souchet, για την οποία εκφράζει την εκτίμησή της. Υπάρχει ευρεία συναίνεση μεταξύ των τριών θεσμικών οργάνων για τον φάκελο που αφορά την αποζημίωση και τον αναπροσανατολισμό των αλιέων που επλήγησαν από την απαγόρευση της χρήσης παρασυρόμενων απλαδιών διχτυών, θέμα για το οποίο το Συμβούλιο ανέθεσε στην Επιτροπή εντολή κατά τη συνεδρίαση της 8ης Ιουνίου 1998.
<P>
Όσον αφορά τις προτεινόμενες τροπολογίες στην έκθεση του βουλευτή Souchet, η Επιτροπή εκφράζει τη λύπη της για το γεγονός ότι δεν μπορεί να εγκρίνει τις τροπολογίες αριθ. 1, 2 και 7, που είναι τροπολογίες τύπου, χωρίς καμία πρακτική ισχύ, τις τροπολογίες αριθ. 5 και 8, που περιορίζουν το πεδίο εφαρμογής της απόφασης, και την τροπολογία αριθ. 6, που δεν εμπίπτει στην εντολή που ανέθεσε το Συμβούλιο στην Επιτροπή.
<P>
Αντίθετα, η Επιτροπή συμμερίζεται πλήρως το περιεχόμενο της τροπολογίας αριθ. 4. Ιδιαίτερη προσοχή αξίζει να δοθεί επίσης στην τροπολογία αριθ. 3, που θεσπίζει ελάχιστη ηλικία για τους δικαιούχους τέτοιων μέτρων. Οι διάφορες ρυθμίσεις που ισχύουν στα κράτη μέλη όσον αφορά την ηλικία συνταξιοδότησης καθιστούν, ωστόσο, αδύνατο τον καθορισμό ελάχιστης ηλικίας κοινής για όλους. Η Επιτροπή θα μεριμνήσει, συνεπώς, ούτως ώστε να γίνει σεβαστό το πνεύμα της τροπολογίας αριθ. 3 στο πλαίσιο των διμερών διαπραγματεύσεων με τα κράτη μέλη για τα σχέδια αναπροσανατολισμού και την υλοποίησή τους.
<P>
Θα ήθελα επίσης να αναφερθώ εν συντομία σε δύο ή τρία σημεία που εθίγησαν στη διάρκεια της συζήτησης. Όσον αφορά τα συνοδευτικά μέτρα, η Επιτροπή θα μεριμνήσει, ούτως ώστε να μην μπορούν να χρησιμοποιηθούν αλλού τα απαγορευμένα δίχτυα. Θα πρόκειται για υποχρεωτική ρήτρα στα σχέδια αναπροσανατολισμού των κρατών μελών. Όσον αφορά το δεύτερο σημείο που εθίγη, για μια ενδεχόμενη απαγόρευση των διχτυών αυτών στη Βόρεια Θάλασσα ή τη Βαλτική, δεν αποτελεί φυσικά αντικείμενο της σημερινής συζήτησης. Η σημερινή συζήτηση αφορά τα συνοδευτικά μέτρα της απαγόρευσης που αποφασίστηκε στις 8 Ιουνίου. Προς το παρόν, η Επιτροπή δεν προτίθεται να επεκτείνει την απαγόρευση σε άλλες θαλάσσιες ζώνες, όπου δεν έχει αποδειχτεί ο αντίκτυπος αυτής της αλιευτικής πρακτικής στα θαλάσσια θηλαστικά.
<P>
Τέλος, διάφοροι βουλευτές έθιξαν το ζήτημα του χρόνου. Εν προκειμένω, μπορώ να παρατηρήσω ότι κάθε κράτος μέλος έχει τη δυνατότητα να ορίσει διαμεσολαβητικό οργανισμό υπεύθυνο για την εκτέλεση των συνοδευτικών μέτρων. Σύμφωνα με τις ισχύουσες γενικές διατάξεις για τα διαρθρωτικά ταμεία, ένας τέτοιος οργανισμός μπορεί να θεωρηθεί ο τελικός δικαιούχος των διαρθρωτικών ενισχύσεων και αρκεί να διατεθούν όλες οι απαραίτητες πιστώσεις στον οργανισμό αυτό μέχρι τις 31 Δεκεμβρίου 1999. Οι πιστώσεις δεσμεύονται κατ' αυτόν τον τρόπο και οι πληρωμές στους τελικούς δικαιούχους - αλιείς και πλοιοκτήτες - μπορούν να καταβληθούν μέχρι το τέλος του 2001.

<SPEAKER ID=273 NAME="Πρόεδρος">
Ευχαριστώ πολύ, κύριε Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=15>
Επισιτιστικό πρόγραμμα για τη Ρωσική Ομοσπονδία
<SPEAKER ID=274 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0506/98) του κυρίου Colino Salamanca, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με τηv πρόταση καvovισμoύ τoυ Συμβoυλίoυ σχετικά την εφαρμογή ενός προγράμματος εφοδιασμού της Ρωσικής Ομoσπovδίας με γεωργικά προϊόντα (COM(98)0725 - C4-0678/98-98/0343(CNS)).
<P>
Έχει τον λόγο o εισηγητής κ. Colino Salamanca.

<SPEAKER ID=275 NAME="Colino Salamanca">
Κύριε Πρόεδρε, η απόφαση της Επιτροπής Γεωργίας, την οποία πιστεύω πως θα υποστηρίξει αύριο η oλομέλεια, υποστηρίζει πλήρως την πρόταση της Επιτροπής σχετικά με το πρόγραμμα εφοδιασμού της Ρωσικής Ομοσπονδίας με προϊόντα διατροφής.
<P>
Επιπλέον, πιστεύω πως, όσον αφορά αυτή την πρόταση, η Επιτροπή, το Συμβούλιο και το Κοινοβούλιο έχουμε τις ίδιες ανησυχίες. Η πρώτη από αυτές είναι η δυνατότητα της πρότασης να επιτύχει τους στόχους της, δηλαδή να παρέχει πρώτες ύλες ή τα μεταποιημένα προϊόντα διατροφής που είναι απαραίτητα για την επιβίωση των πληθυσμών της Ρωσικής Ομοσπονδίας, να φτάσουν αυτά τα προϊόντα στις φτωχότερες περιοχές που αποτελούν τον προορισμό αυτής της επισιτιστικής βοήθειας - είχαμε δε την ευκαιρία να δούμε στο μνημόνιο πως υπάρχει κατανομή αυτών των ποσοτήτων ανάλογα με τις περιοχές που έχουν μεγαλύτερη ανάγκη - και, στο μέτρο του δυνατού, να κατευθυνθεί αυτή η βοήθεια στους φτωχότερους πληθυσμούς μέσω της δωρεάν διανομής.
<P>
Η δεύτερη ανησυχία - η οποία επίσης πιστεύω πως είναι κοινή - είναι να υπάρχει διαφάνεια σε αυτή την αποστολή, να υπάρχει ο απαραίτητος έλεγχος, ώστε να επιτυγχάνονται οι στόχοι της επισιτιστικής βοήθειας. Τη στιγμή που ακούγονται τόσα σχετικά με τις πιθανές μαφίες που δρουν στη Ρωσική Ομοσπονδία, καλό είναι η επισιτιστική βοήθεια - ύψους 400 εκατ. ευρώ, την οποία θα παρέχει η Ευρωπαϊκή Ένωση - να μπορεί να επιτύχει τον σκοπό της και, σωστά, το Ευρωπαϊκό Κοινοβούλιο, και ιδιαίτερα η Επιτροπή Γεωργίας και η ίδια η Επιτροπή Προϋπολογισμών, έχουν υπογραμμίσει έντονα την ανάγκη να τηρούνται τα μέτρα ελέγχου τα οποία εξασφαλίζουν την επίτευξη του σκοπού για τον οποίο ελήφθη η εν λόγω πρωτοβουλία. Και, βέβαια, κάτι σχετικό, πρέπει να αποφευχθεί η διαταραχή στις αγορές της Ρωσικής Ομοσπονδίας από την εν λόγω σημαντική επισιτιστική βοήθεια, η οποία αποτελείται από ένα εκατομμύριο τόνων μαλακού σίτου, 500.000 τόνους σίκαλης, 50.000 τόνους ρυζιού, 100.000 τόνους χοιρείου κρέατος, 150.000 τόνους βοείου κρέατος ή τις αντίστοιχες ποσότητες αποβουτυρωμένου γάλακτος σε σκόνη.
<P>
Πιστεύω πως αυτές οι προϋποθέσεις που, επιμένω, ετέθησαν από την Επιτροπή Προϋπολογισμών και έγιναν αποδεκτές από την Επιτροπή Γεωργίας, είναι μείζονος ενδιαφέροντος. Αυτό σημαίνει πως θα υπάρξει έλεγχος της αποστολής, τόσο εκ μέρους της Ευρωπαϊκής Ένωσης, όσο και εντός της Ρωσικής Ομοσπονδίας. Υπάρχει η πρόθεση να καταστεί δυνατή η παρακολούθηση αυτής της αποστολής, τόσο από την Επιτροπή, όσο και από το Ελεγκτικό Συνέδριο, ακόμη και εντός της ίδιας της Ρωσικής Ομοσπονδίας, ούτως ώστε να εξασφαλισθεί η επίτευξη αυτών των στόχων.
<P>
Για τον λόγο αυτό, οι υποβαλλόμενες τροπολογίες έχουν άμεση σχέση με αυτούς τους στόχους: αποσκοπούν στην επίτευξη του τελικού στόχου για τον οποίο δρομολογείται το πρόγραμμα και επιδιώκουν η σημαντική χρηματοδοτική προσπάθεια που θα καταβάλει η Ευρωπαϊκή Ένωση να έχει σωστή αντανάκλαση στην επίτευξη των στόχων της χορήγησης της εν λόγω βοήθειας.
<P>
Γι' αυτό πιστεύω πως θα τηρηθεί επίσης το ίδιο το ψήφισμα που πριν από λίγες μέρες, στις 19 Νοεμβρίου, ενέκρινε το Κοινοβούλιο, στο οποίο επισημαίνονταν οι συνθήκες τις οποίες είχαν διαβιβάσει οι ρωσικές αρχές και η δέσμευση της Ευρωπαϊκής Ένωσης από κοινού με τις Ηνωμένες Πολιτείες να συντρέξουν και να παρέχουν ενίσχυση σε κάποιες περιοχές, οι οποίες βρίσκονται πραγματικά σε συνθήκες αθλιότητας από επισιτιστικής άποψης.

<SPEAKER ID=276 NAME="Herzog">
Kύριε Πρόεδρε, ανατέθηκε στην Επιτροπή Εξωτερικών Οικονομικών Σχέσεων να γνωμοδοτήσει σχετικά με την επισιτιστική βοήθεια προς τη Ρωσία, αλλά, δεδομένου του επείγοντος του θέματος, δεν είχαμε τη δυνατότητα να συνέλθουμε στο Στρασβούργο για να συζητήσουμε και να γνωμοδοτήσουμε. Γι' αυτόν τον λόγο παρεμβαίνω ως πρόεδρος της κοινοβουλευτικής επιτροπής, προκειμένου να διατυπώσω κάποιες παρατηρήσεις, τις οποίες πιστεύω ότι θα συμμερίζονται κατά πάσα πιθανότητα τα περισσότερα από τα μέλη της επιτροπής μας και οι οποίες συμβαδίζουν, εξάλλου, απολύτως με όσα μας είπε προ ολίγου ο κ. Colino.
<P>
Πρώτον, προφανώς υποστηρίζουμε απολύτως την επείγουσα αποστολή επισιτιστικής βοήθειας στη Ρωσία, η οποία βασίζεται, εξάλλου, στα αιτήματα που διατύπωσαν οι ρωσικές αρχές κατά την επίσκεψη που πραγματοποίησε ο Πρόεδρος της Ευρωπαϊκής Επιτροπής στη Μόσχα τον Οκτώβριο. Η κατάσταση των επισιτιστικών αναγκών είναι πράγματι δραματική σε ορισμένες περιοχές της Ρωσικής Ομοσπονδίας, και από ανθρωπιστική άποψη είμαστε προφανώς υποχρεωμένοι να βοηθήσουμε έναν πληθυσμό που απειλείται από λιμοκτονία. Επιπλέον, είναι και προς το δικό μας συμφέρον να σταθεροποιηθεί η πολιτική και κοινωνική κατάσταση, χωρίς να ληφθούν, φυσικά, υπόψη οι θετικές επιπτώσεις ως προς τη μείωση των αποθεμάτων γεωργικών προϊόντων στην Ευρωπαϊκή Ένωση.
<P>
Δεύτερον, δεν μπορούμε παρά να συμφωνήσουμε ως προς τον τρόπο εφοδιασμού και διανομής της επισιτιστικής βοήθειας, ελπίζοντας ότι πράγματι οι ρωσικοί κρατικοί φορείς θα καταφέρουν να διανείμουν δωρεάν τα προϊόντα στους φτωχότερους πληθυσμούς.
<P>
Τρίτον, πρέπει να επιδείξουμε φυσικά μεγάλη προσοχή στην εκτέλεση του προγράμματος. Σας υπενθυμίζω ότι, λαμβανομένης υπόψη της πολιτικής και οικονομικής κατάστασης στη Ρωσία, το Ευρωπαϊκό Κοινοβούλιο, κατά την πρώτη ανάγνωση του προϋπολογισμού για το 1999, προέβλεψε σημαντικό απόθεμα παρέμβασης προοριζόμενο για τη βοήθεια προς τη Ρωσία, και μάλιστα βάσει μιας τροπολογίας που προτάθηκε από την επιτροπή μας. Δεν είμαστε πράγματι βέβαιοι κατά πόσον η βοήθεια που αποστέλλουμε θα φθάσει στους καθορισμένους δικαιούχους και θα αξιοποιηθεί για τους καθορισμένους στόχους. Οι ίδιοι προβληματισμοί ισχύουν, φυσικά, και για την επισιτιστική βοήθεια, και καλούμε την Επιτροπή να εφαρμόσει κατά γράμμα το μνημόνιο και να ενημερώσει αμέσως το Ευρωπαϊκό Κοινοβούλιο για ενδεχόμενες περιπτώσεις απάτης και κερδοσκοπίας.
<P>
Τελευταία παρατήρηση: εξυπακούεται ότι η χρηματοδότηση αυτού του προγράμματος επισιτιστικής βοήθειας από τον κοινοτικό προϋπολογισμό, η οποία αφορά ένα πολύ μεγάλο ποσό - 400 εκατ. ευρώ - δεν πρέπει να θεωρείται επιδοτούμενη εξαγωγή. Σας υπενθυμίζω πράγματι τη δέσμευση που ανέλαβε η Ευρωπαϊκή Ένωση στο πλαίσιο της συμφωνίας του ΠΟΕ για μείωση των ποσοτήτων και των μεγεθών του προϋπολογισμού που αφορούν τις επιδοτούμενες γεωργικές εξαγωγές.

<SPEAKER ID=277 NAME="Monti">
Κύριε Πρόεδρε, θα ήθελα να ευχαριστήσω το Κοινοβούλιο που υποστήριξε την ιδέα της διαδικασίας κατεπείγοντος και να εκφράσω τη μεγάλη εκτίμηση της Επιτροπής για την έκθεση του βουλευτή Colino Salamanca. Θα περιοριστώ να επιστήσω την προσοχή σας στα σημαντικότερα θέματα, και συγκεκριμένα: ποιος θα αναλάβει την ευθύνη της επιχείρησης, οι δικαιούχες περιοχές και οι πτυχές που αφορούν τον έλεγχο.
<P>
Δεδομένης της ευρύτητας της επιχείρησης, η Επιτροπή είναι πεπεισμένη ότι δεν μπορεί να οργανωθεί από μη κυβερνητικούς οργανισμούς, όπως συνήθως συμβαίνει με τις ανθρωπιστικές ενισχύσεις. Και οι Ηνωμένες Πολιτείες είναι της ίδιας άποψης όσον αφορά το πρόγραμμά τους επισιτιστικής βοήθειας. Η επιχείρηση πρέπει, ωστόσο, να πραγματοποιηθεί αναγκαστικά υπό τον έλεγχο της κυβέρνησης της Ρωσικής Ομοσπονδίας.
<P>
Όσον αφορά τις περιοχές που αφορά το πρόγραμμα, τα προϊόντα θα διανεμηθούν στις φτωχότερες και περισσότερο πληγείσες από τον λιμό περιοχές. Μεταξύ αυτών δεν περιλαμβάνονται, ούτε η Πετρούπολη και οι παρακείμενες περιοχές, ούτε η Μόσχα και τα περίχωρα. Συνολικά, σαράντα περίπου περιοχές περιλαμβάνονται στο πρόγραμμα επισιτιστικής βοήθειας. Ο μεγάλος αριθμός των δικαιούχων περιοχών καθιστά προφανώς πιο επίπονη την εποπτεία της επιχείρησης.
<P>
Στον τομέα του ελέγχου, θα ήθελα να υπογραμμίσω ότι η Επιτροπή δεν έχει την εξουσία να ασκήσει οιονδήποτε έλεγχο επί της εκτέλεσης του προγράμματος στο εσωτερικό της Ρωσικής Ομοσπονδίας, γεγονός που επιβεβαιώθηκε, τόσο από το Συμβούλιο Γενικών Υποθέσεων, όσο και από το Συμβούλιο Δημοσιονομικών Θεμάτων, και χθες από το Συμβούλιο Γεωργίας. Σύμφωνα με την Επιτροπή, είναι αδύνατη η ακριβής παρακολούθηση της εξέλιξης του προγράμματος στις άνω των σαράντα περιοχές που αφορά το εν λόγω πρόγραμμα: είναι κατ' αρχάς αδύνατη, λόγω της τεράστιας γεωγραφικής έκτασης και, κατά δεύτερον, επειδή η Ρωσία αντιμετωπίζει επί του παρόντος εσωτερικές αναταραχές. Η διανομή της επισιτιστικής βοήθειας στη ρωσική επικράτεια αντιπροσωπεύει μια επιχείρηση υψηλού κινδύνου, κινδύνου που κανένα μέτρο ελέγχου δεν θα μπορούσε να εξαλείψει ολοκληρωτικά.
<P>
Ωστόσο, η Επιτροπή έλαβε γνώση των εξαιρετικά αποφασιστικών θέσεων που εξέφρασαν το Ευρωπαϊκό Κοινοβούλιο και διάφορα κράτη μέλη υπέρ της ενσωμάτωσης μέτρων ελέγχου στο πρόγραμμα και συμπεριέλαβε επίσης στον κανονισμό διάταξη που προβλέπει την προσφυγή σε εξωτερική τεχνική βοήθεια στον τομέα της εποπτείας, της επαλήθευσης, του ελέγχου και της αξιολόγησης στο εσωτερικό της Ρωσικής Ομοσπονδίας. Η διάταξη αυτή έχει ήδη εγκριθεί από τη ρωσική κυβέρνηση.
<P>
Οι άλλες διατάξεις στον τομέα του ελέγχου, που αρχικά προβλέφθηκαν στο συναινετικό μνημόνιο, θα είναι ωστόσο σημαντικότερες από την εξωτερική τεχνική βοήθεια. Κατά πρώτον, οι δικαιούχες περιοχές και ζώνες του προγράμματος απαριθμούνται στο παράρτημα του μνημονίου, με την ένδειξη των προϊόντων που θα διανεμηθούν σε καθεμία. Για το παράρτημα αυτό θα ληφθεί από τη ρωσική κυβέρνηση επίσημη απόφαση, η οποία θα δημοσιευτεί.
<P>
Συνεπώς, όλοι οι διοικητές των περιοχών θα είναι σε θέση να επαληθεύσουν εάν τους παραδόθηκαν οι ακριβείς ποσότητες κάθε προϊόντος που προβλέπονταν για την περιοχή τους. Είναι σαφές πως, αν δεν γίνει αυτό, θα ενεργοποιηθούν μηχανισμοί διαμαρτυρίας. Δεύτερον, τα προϊόντα θα αποστέλλονται σε διαδοχικές παρτίδες. Τρίτον, η ρωσική κυβέρνηση θα αποστέλλει μηνιαίες εκθέσεις στην Επιτροπή σχετικά με την εκτέλεση του προγράμματος. Οι εκθέσεις αυτές θα περιλαμβάνουν όλες τις απαραίτητες ενδείξεις για τον τρόπο που διεξάγεται η επιχείρηση, ανά προϊόν και ανά περιοχή, καθώς και απολογισμό της διαχείρισης και της χρήσης του ειδικού λογαριασμού. Τέταρτον, το Ελεγκτικό Συνέδριο είναι αρμόδιο να πραγματοποιεί λογιστικούς ελέγχους στη Ρωσική Ομοσπονδία για το πρόγραμμα επισιτιστικού εφοδιασμού.
<P>
Τέλος, θα ήθελα να υπογραμμίσω ότι η Επιτροπή, εάν λάβει πληροφορίες που προκαλούν βάσιμες αμφιβολίες σχετικά με την ορθή εκτέλεση του προγράμματος, θα μπορεί να ανακαλέσει τη χορήγηση της βοήθειας.
<P>
Θα ήθελα να ολοκληρώσω, επιβεβαιώνοντας ότι, σύμφωνα με την Επιτροπή, το πρόγραμμα επισιτιστικής βοήθειας προς τη Ρωσία μπορεί να πραγματοποιηθεί υπό βέλτιστες συνθήκες, μόνο εάν η ευθύνη της επιχείρησης είναι ισομερώς κατανεμημένη σε όλα τα θεσμικά όργανα και εάν όλα τα θεσμικά όργανα έχουν συνειδητοποιήσει από την αρχή και πριν από τη λήψη οποιαδήποτε απόφασης ότι το πρόγραμμα περιλαμβάνει κάποιο κίνδυνο. Καταβάλαμε κάθε ανθρώπινη δυνατή προσπάθεια για να μειώσουμε τον κίνδυνο αυτόν, δεν μπορούμε, όμως, να τον εξαλείψουμε ολοκληρωτικά. Από την άλλη πλευρά, ούτε μπορούμε να μείνουμε αδρανείς και να αρνηθούμε να βοηθήσουμε τη Ρωσία από φόβο μήπως η επιχείρηση παρακωλυθεί σε κάποιο σημείο.
<P>
Κύριε Πρόεδρε, θα ήθελα τώρα να κάνω μια σύντομη επισκόπηση των τροπολογιών που η Επιτροπή δεν είναι δυστυχώς σε θέση να εγκρίνει.
<P>
(ΕΝ) Όσον αφορά την τροπολογία αριθ. 1, πρέπει να έχουμε κατά νου ότι καθορίζουμε, μαζί με τους Ρώσους, τις ποσότητες που πρέπει να παραδοθούν, τις οποίες και πρέπει να τηρούμε. Τα αναμενόμενα ποσά υπολογίζονται από τις υπηρεσίες της Επιτροπής βάσει καθιερωμένων τιμών, οι οποίες μπορεί να υπερβαίνουν τις αναμενόμενες, λαμβάνοντας ιδιαιτέρως υπόψη τις συνθήκες μεταφοράς κατά τη διάρκεια του χειμώνα. Επομένως, με τον καθορισμό ενός ανώτατου ποσού θα κινδύνευαν να μειωθούν οι ποσότητες των προς παράδοση προϊόντων, μείωση που κανείς δεν επιθυμεί. Όσον αφορά την τροπολογία αριθ. 2, σχετικά με τη διαδικασία διαγωνισμών δι' υποβολής προσφορών, ο μόνος διαγωνισμός που εξετάζεται αφορά τον καθορισμό των φορέων ή παραγόντων που, εξ ονόματος των ρωσικών αρχών, θα επιτελέσουν την απαραίτητη εργασία για να αναλάβουν τη μεταφορά, την επεξεργασία και την αποστολή των προϊόντων στον τελικό προορισμό τους. Η διαδικασία διαγωνισμού έχει ήδη ολοκληρωθεί από τους Ρώσους για τη δράση επισιτιστικής βοήθειας, τόσο από την Ευρωπαϊκή Ένωση, όσο και από τις ΗΠΑ.
<P>
Όσον αφορά τη συμμετοχή ΜΚΟ σε αυτή την επιχείρηση, η Επιτροπή φρονεί ότι, λόγω του τεράστιου όγκου των συναλλαγών, μόνο επαγγελματίες με την απαραίτητη υποδομή θα μπορούσαν να υλοποιήσουν αποτελεσματικά αυτή την εργασία.
<P>
Όσον αφορά τις τροπολογίες αριθ. 3 και 7, μεταξύ των συγκεκριμένων διατάξεων που συμφωνήθηκαν στο μνημόνιο, απαγορεύονται ρητώς οι επανεξαγωγές των προϊόντων που παραδόθηκαν στο πλαίσιο της επισιτιστικής βοήθειας, καθώς και οι εξαγωγές των βασικών προϊόντων που παράγονται στη Ρωσία ή εισάγονται από οποιαδήποτε τρίτη χώρα. Κατά τη γνώμη της Επιτροπής, η υπογράμμιση μιας από τις διατάξεις θα μειώσει την ισχύ των υπολοίπων ή κινδυνεύει να περιορίσει τη σημασία τους.
<P>
Όσον αφορά την τροπολογία αριθ. 4, επισημαίνεται σαφώς στον κανονισμό ότι η Επιτροπή προσφεύγει σε εξωτερική τεχνική βοήθεια για την παρακολούθηση, τη διενέργεια λογιστικών και άλλων ελέγχων και την αξιολόγηση της ικανοποιητικής εξέλιξης των ενεργειών ακόμα και στο έδαφος της Ρωσίας. Η διευκρίνιση ότι η τεχνική αυτή βοήθεια πρέπει να παρέχεται από γραφείο τεχνικής βοήθειας δεν θα ενισχύσει το κείμενο, αλλά μάλλον θα περιορίσει το είδος των οργανισμών εξωτερικού ελέγχου που θα μπορούσαν να συμμετέχουν.
<P>
Όσον αφορά το ποσό που προορίζεται γι' αυτή την τεχνική βοήθεια, ισχύουν κι εδώ οι ίδιες παρατηρήσεις όπως και για την τροπολογία 1.
<P>
Δεν είναι απαραίτητο να προστεθεί στο κείμενο η τροπολογία αριθ. 5, δεδομένου ότι η Επιτροπή έθεσε ήδη στη διάθεση του Ευρωπαϊκού Κοινοβουλίου το σχέδιο του μνημονίου. Είναι επίσης σαφές ότι η Επιτροπή, στο πλαίσιο του έγκαιρου συστήματος προειδοποίησης, θα παράσχει, ως συνήθως, στην αρμόδια επί του προϋπολογισμού αρχή όλα τα στοιχεία που αφορούν την υλοποίηση των ενεργειών.
<P>
Όσον αφορά την τροπολογία αριθ. 6, η διάταξη αυτή περιλαμβάνεται ήδη στο μνημόνιο και δεν χρειάζεται να επαναληφθεί στον κανονισμό.
<P>
Ως προς τις τροπολογίες αριθ. 8 και 9, οι Ρώσοι δεν ανέφεραν ποτέ ελλείψεις αλιευτικών προϊόντων στη Ρωσία για τον επόμενο χειμώνα. Επομένως, η Επιτροπή δεν μπορεί να συμπεριλάβει τα εν λόγω προϊόντα στο τρέχον πρόγραμμα επισιτιστικής βοήθειας.
<P>
Τέλος, όσον αφορά την τροπολογία αριθ. 10, υπάρχουν πολλοί ενδεείς άνθρωποι στη Ρωσική Ομοσπονδία, και θεωρούμε άτοπο να προσδιορίσουμε κάθε ομάδα ή να δώσουμε έμφαση σε μία συγκεκριμένη.

<SPEAKER ID=278 NAME="Πρόεδρος">
Ευχαριστώ πολύ, κύριε Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.
<P>
(Η συνεδρίαση λήγει στις 23.51)

