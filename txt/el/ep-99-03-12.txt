<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Needle">
Κύριε Πρόεδρε, θα αναφερθώ σε μία παρατήρηση που έκανε χτές ο συνάδελφος κ. Evans σχετικά με τον όγκο των εγγράφων που μας δίδονται. Νομίζω ότι ο συνάδελφος έκανε ένα πολύ σωστό σχόλιο. Με τόσα πολλά χαρτιά που μας έδωσαν σήμερα το πρωί, αν συνεχιστούν αυτές οι ψηφοφορίες, θα έχει την καλοσύνη ο κ. Πρόεδρος να φροντίσει να δοθούν στο μέλλον επιπλέον κινητές σκευοθήκες στους βουλευτές για να μπορέσουμε να πάρουμε τα αποτελέσματα των ψηφοφοριών στα γραφεία μας, στις Βρυξέλλες;

<SPEAKER ID=3 NAME="Πρόεδρος">
Θα ζητήσω να εξετάσουν το θέμα οι υπηρεσίες του Κοινοβουλίου.
<P>
Εγκρίνονται τα συνοπτικά πρακτικά

<CHAPTER ID=2>
Ψηφοφορίες
<SPEAKER ID=4 NAME="Souchet">
Η Ομάδα των Ανεξαρτήτων για την Ευρώπη των Εθνών υποστηρίζει το σύνολο αυτής της έκθεσης και των τροπολογιών που εγκρίθηκαν στην Επιτροπή Οικονομικής, Νομισματικής και Βιομηχανικής Πολιτικής. Η πρόταση της Επιτροπής επανεξετάζει τον κοινοτικό τελωνειακό κώδικα όπως είχε οριστεί στον αρχικό κανονισμό αριθ. 2913/92 (ΕΟΚ).
<P>
Θα ήθελα να υπενθυμίσω τη σημασία του κοινοτικού τελωνειακού κώδικα για τις τρίτες χώρες και κυρίως για τις πρώην ΧΚΑΕ. Αποτελεί σημείο αναφοράς και πρότυπο για πολυάριθμα κράτη που είναι αναγκασμένα να θεσπίσουν σύντομα μία τελωνειακή νομοθεσία επιχειρησιακού χαρακτήρα προκειμένου να ενταχθούν στο διεθνές εμπόριο. Όσον αφορά την εμπορική πολιτική, αν και το δασμολόγιο διαδραματίζει όλο και λιγότερο έναν προστατευτικό ρόλο για ορισμένους βιομηχανικούς τομείς, εξακολουθεί να παραμένει το στήριγμα μίας ανταγωνιστικής πολιτικής. Οι δασμοί αντι-ντάμπινγκ και οι αντισταθμιστικοί δασμοί εφαρμόζονται σύμφωνα με τους κανόνες και τις διαδικασίες του κοινοτικού τελωνειακού κώδικα. Όσον αφορά τη γεωργική πολιτική, το καθεστώς επιστροφών κατά την εξαγωγή βασίζεται στις τελωνειακές διαδικασίες που περιλαμβάνονται στον κώδικα. Οι νέοι κανόνες του ΠΟΕ εξακολουθούν να βασίζονται στον τελωνειακό κώδικα. Τέλος, όσον αφορά τις στατιστικές του εξωτερικού εμπορίου, το ενιαίο έγγραφο που προβλέπεται από τις διατάξεις εφαρμογής του κώδικα παραμένει το βασικό μέσο στο οποίο στηρίζεται η συγκέντρωση στατιστικών στοιχείων.
<P>
Δεδομένου αυτού του σημαντικού ρόλου του κοινοτικού τελωνειακού κώδικα, η Ομάδα μας δεν κατανοεί την πρόταση της Επιτροπής που στοχεύει στην κατάργηση ή στην ελαχιστοποίηση του ρόλου των κρατών μελών στη διαδικασία εφαρμογής του κοινοτικού τελωνειακού κώδικα.
<P>
Για παράδειγμα, στον σημερινό κανονισμό, τα κράτη μέλη μπορούν να διατηρήσουν το δικαίωμα να δηλώνουν τα εμπορεύματα σε τελωνείο που βρίσκεται στην επικράτειά τους, σύμφωνα με τον τρόπο άμεσης ή έμμεσης εκπροσώπησης, ούτως ώστε να διατηρηθεί ο ρόλος του εκτελωνιστή. Στη νέα αυτή πρόταση, η Επιτροπή περιορίζει αυτό το δικαίωμα μόνο στη διαδικασία έμμεσης εκπροσώπησης. Αν εγκρινόταν αυτό το μέτρο, ο ρόλος των εκτελωνιστών θα περιοριζόταν κατά πολύ και ένας σημαντικός αριθμός αυτών θα έπρεπε να εκλείψει. Οι νέες διατάξεις φαίνεται συνεπώς ότι ευνοούν πολύ αρνητικές εξελίξεις: μείωση του τελωνειακού ελέγχου από τα κράτη μέλη, κατάργηση θέσεων εργασίας εκτελωνιστών και, συνεπώς, αύξηση των πιθανοτήτων απάτης και μείωση της κοινοτικής προτίμησης.
<P>
Όσον αφορά τα τελωνειακά καθεστώτα και την υπαγωγή των εμπορευμάτων υπό τελωνειακό καθεστώς, η Επιτροπή μάς προτείνει ένα σύστημα εξαίρεσης για όλες τις επιχειρήσεις οι οποίες υποβάλλουν δηλώσεις δια της πληροφορικής οδού. Η ίδια η αρχή της προστασίας από τα κράτη μέλη θα μειωθεί, γιατί αυτά τα μηχανογραφημένα έγγραφα, μακροπρόθεσμα, θα μεταφέρονται απευθείας στα κοινοτικά θεσμικά όργανα.
<P>
Εν κατακλείδι, κύριε Πρόεδρε, βάσει των δύο παραδειγμάτων που μόλις παρέθεσα, καταλαβαίνετε ότι η Ομάδα μας, με την ψήφο της, είναι αντίθετη σε κάθε τροποποίηση του κοινοτικού τελωνειακού κώδικα η οποία θα επέφερε μείωση της κοινοτικής προτίμησης και του ρόλου των επιχειρήσεων και των εθνικών αρχών στην τελωνειακή διαδικασία. Με εκπλήσσει το γεγονός ότι, με το πρόσχημα της διοικητικής απλοποίησης, η Επιτροπή μάς προτείνει, λίγο πριν από την έναρξη των νέων διαπραγματεύσεων στα πλαίσια του Παγκόσμιου Οργανισμού Εμπορίου, μία μείωση της αρχής της κοινοτικής προτίμησης που συνδέεται με μία εκ των πραγμάτων μείωση των ελέγχων, η οποία ενέχει τον κίνδυνο να επιφέρει αύξηση των κρουσμάτων απάτης.

<SPEAKER ID=5 NAME="Van Dam">
Η έκθεση Paasilinna επιφέρει τουλάχιστον μια απαραίτητη διόρθωση στην πρόταση της Επιτροπής για τον κοινοτικό τελωνειακό κώδικα. Το Μάιο του 1998, το Συμβούλιο δήλωσε ότι υπάρχουν όρια όσον αφορά τον επιχειρηματικό κίνδυνο που αναλαμβάνουν οι εισαγωγείς από τα κράτη μέλη της Ευρωπαϊκής Ένωσης. Στη συνέχεια, ανέθεσε στην Επιτροπή να κάνει κάτι γι' αυτό το θέμα. Περιέργως η Επιτροπή δεν έκανε απολύτως τίποτα - τουλάχιστον αυτό προκύπτει από την πρόταση που υπέβαλε στο Συμβούλιο και το Κοινοβούλιο.
<P>
Υποστηρίξαμε την τροπολογία αριθ. 13, με την οποία τροποποιείται το άρθρο 220, παράγραφος 2, προς την κατεύθυνση που επιθυμούμε. Θα θέλαμε να είχε συμπεριληφθεί στο κείμενο η φράση ότι ένας εισαγωγέας, ο οποίος έχει ενεργήσει «καλή τη πίστει», δεν μπορεί να θεωρηθεί υπεύθυνος για τις επιπτώσεις απάτης ή διοικητικών σφαλμάτων για τα οποία ευθύνονται ο εξαγωγέας ή οι τελωνειακές αρχές. Προτείνουμε να συνεκτιμηθεί το στοιχείο αυτό σε κάποιο μεταγενέστερο στάδιο της διαδικασίας λήψης αποφάσεων.
<P>
Δεν θεωρούμε ρεαλιστικό το φόβο ότι μια αλλαγή του κοινοτικού τελωνειακού κώδικα θα έχει ως αποτέλεσμα να πλημμυρίσει η ευρωπαϊκή αγορά με φθηνά προϊόντα. Σε τελευταία ανάλυση, είμαστε της γνώμης ότι η εσωτερική αγορά της Ευρώπης δεν πρέπει να προσλάβει τη μορφή ενός «φρουρίου» - και αυτό ισχύει οπωσδήποτε έναντι των λιγότερο αναπτυγμένων χωρών. Η προστασία του ιδίου συμφέροντος είναι μία απαράδεκτη, από ηθική άποψη, αρχή για τον προσανατολισμό της πολιτικής για το εξωτερικό εμπόριο. Είμαστε υποχρεωμένοι να συνεκτιμήσουμε και τα προβλήματα τα οποία αντιμετωπίζουν οι αναπτυσσόμενες χώρες.
<P>
Έκθεση Aρoveros Trias de Bes (A4-0096/99)
<SPEAKER ID=6 LANGUAGE="SV" NAME="Sjφstedt και Svensson">
Καταψηφίσαμε την έκθεση διότι είμαστε αντίθετοι με το νομοθετικό πρότυπο που χρησιμοποιήθηκε.
<P>
Θεωρούμε ότι το Κοινοβούλιο έπρεπε αντιθέτως να ακολουθήσει την αρχή την οποία πρότεινε η Επιτροπή Οικονομικής, Νομισματικής και Βιομηχανικής Πολιτικής. Η προαναφερθείσα αρχή συνεπάγεται την αμοιβαία αναγνώριση των εθνικών νομοθεσιών καθώς και ότι η εναρμόνιση θα γίνεται μόνο όταν οι κανονισμοί βλάπτουν άμεσα τη λειτουργία της ενιαίας αγοράς.
<P>
Σύσταση Andrι-Lιonard (A4-0071/99)
<SPEAKER ID=7 LANGUAGE="DE" NAME="Schroedter">
Κύριε Πρόεδρε, θα ήθελα να εξηγήσω τους λόγους της αποχής μας από την ψηφοφορία που ακολούθησε τη χθεσινή κοινή συζήτηση των εκθέσεων της κ. Andre-Lιonard και του κ. Truscott. Αυτό οφείλεται απλώς και μόνο στο ότι μας προβληματίζει η παραβίαση των ανθρωπίνων δικαιωμάτων στο Ουζμπεκιστάν, κάτι που κατά την άποψή μας δεν συνάδει με τη ρήτρα του προοιμίου της συμφωνίας, όπου ο σεβασμός των ανθρωπίνων δικαιωμάτων και οι δημοκρατικές βάσεις ρητά αναφέρονται ως προϋπόθεση της συμφωνίας. Αυτός είναι και ο λόγος της αποχής μας. Επιθυμούμε μεν μία στενή σχέση, αλλά πιστεύουμε ότι αυτή η συμφωνία εταιρικής σχέσης και συνεργασίας μπορεί να λειτουργήσει αποτελεσματικά μόνον εάν όντως συμβάλλει στη σταθεροποίηση της δημοκρατίας στο Ουζμπεκιστάν. Η Επιτροπή δεν κατάφερε χθες να μας πείσει ότι αυτό θα επιτευχθεί μόνο μέσω αυτής της οικονομικής συμφωνίας. Οι επερωτήσεις προκάλεσαν αμηχανία στην Επιτροπή κι ως εκ τούτου είμαστε της άποψης ότι αυτή δεν είναι η κατάλληλη χρονική στιγμή για την κύρωση της συμφωνίας.
<P>
Ένα ακόμα σημείο που μας προβληματίζει είναι ότι αναφορικά με το σημαντικό θέμα της αναγνώρισης του Ουζμπεκιστάν ως ασφαλούς τρίτου κράτους, δεν λαμβάνεται υπόψη το γεγονός ότι στη χώρα αυτή η πρόσβαση στη δικαιοσύνη δεν είναι ελεύθερη, πράγμα το οποίο σημαίνει ότι το Ουζμπεκιστάν δεν πληροί μία βασική προϋπόθεση για την αναγνώριση. Αυτό απλώς αναφέρεται στη συμφωνία και οι βασικές προϋποθέσεις δεν είναι δεδομένες. Για τους λόγους που προανέφερα, τη δεδομένη χρονική στιγμή δεν θα μπορούσαμε να συμφωνήσουμε με τη διαδικασία κύρωσης.
<P>
Έκθεση Truscott (A4-0069/99)
<SPEAKER ID=8 NAME="Souchet">
Οι συζητήσεις που μόλις διεξήγαμε για τις συμφωνίες εταιρικής σχέσης με τα νέα ανεξάρτητα κράτη της Κεντρικής Ασίας δείχνουν τα μεγάλα μειονεκτήματα που παρουσιάζει ο τεχνητός διαχωρισμός των διαφορετικών στοιχείων που συνθέτουν μία εξωτερική πολιτική. Δεν μπορούμε να απομονώσουμε τις εμπορικές σχέσεις και τα ανθρώπινα δικαιώματα από τη μία πλευρά, και τις άλλες πτυχές από την άλλη. Θα πρέπει λοιπόν κάποτε, και όσο νωρίτερα τόσο το καλύτερο, να ανατεθεί σαφώς στο Συμβούλιο η αποκλειστική ευθύνη να διασφαλίζει ότι υπάρχει συνοχή σε όλες τις παρεμβάσεις εξωτερικής πολιτικής της Ευρωπαϊκής Ένωσης, είτε αυτές αφορούν την ΚΕΠΠΑ, είτε την εξωτερική εμπορική πολιτική, τα ανθρώπινα δικαιώματα ή τις ενισχυτικές δράσεις.
<P>
Διαπιστώνω επίσης ότι δεν διαθέτουμε ακόμη κανένα στοιχείο αξιολόγησης για την αποτελεσματικότητα των δράσεων που διεξήχθησαν στο πλαίσιο του προγράμματος TACIS. Ένα πρόγραμμα δεν μπορεί να θεωρηθεί αποτελεσματικό επειδή το επίπεδο απορρόφησης των πιστώσεών του είναι σημαντικό. Η αποτελεσματικότητα αυτή μπορεί να υπολογιστεί μόνο βάσει μίας ανάλυσης αποτελεσμάτων που ακόμα περιμένουμε.
<P>
Έκθεση Pronk (A4-0099/99)
<SPEAKER ID=9 LANGUAGE="SV" NAME="Sjφstedt και Svensson">
Στην έκθεση εξετάζεται ένας αριθμός κοινωνικών θεμάτων για τα οποία η αρμοδιότητα λήψης αποφάσεων δεν ανήκει στην ΕΕ. Θεωρούμε ότι, όσον αφορά τον κοινωνικό τομέα, το κανονιστικό πλαίσιο της ΕΕ πρέπει να επικεντρωθεί πλήρως στη λήψη ελαχίστων μέτρων, τα οποία θα αποτρέπουν την κοινωνική περιθωριοποίηση. Ο έλεγχος των υπολοίπων σκελών της κοινωνικής πολιτικής θα γίνεται σε εθνικό και τοπικό επίπεδο.
<P>
Αυτή η έκθεση επιδιώκοντας και προτείνοντας την εναρμόνιση σε τομείς όπως η παιδική μέριμνα και οι συντάξεις προχωρά πολύ περισσότερο και γι' αυτόν τον λόγο την καταψηφίσαμε.

<SPEAKER ID=10 NAME="Θεωνάς">
H σταθερή πολιτική επιλογή της ΕΕ και των κρατών μελών για παραπέρα αποδιάρθρωση όχι μόνο της κοινωνικής ασφάλισης αλλά και γενικότερα του συστήματος κοινωνικής προστασίας που επικράτησε μεταπολεμικά στην Ευρώπη σαν αποτέλεσμα της αποτελεσματικής πάλης του εργατικού κινήματος προκύπτει όλο και πιο αποκαλυπτικά.
<P>
Η έκθεση της Ευρωπαοκής Επιτροπής σχετικά με την κοινωνική προστασία στην Ευρώπη ζητά από τα κράτη μέλη να ενισχύσουν τις προσπάθειες για την προώθηση της απασχολησιμότητας, αντιμετωπίζει τις παροχές ιατροφαρμακευτικής περίθαλψης ως απλό εμπορικό αγαθό και τους ασφαλισμένους ως «καταναλωτές» που οφείλουν να «περιορίσουν τη ζήτησή τους» και προτείνει μέτρα για τον «εκσυγχρονισμό» της κοινωνικής προστασίας και την «προσαρμογή» των συστημάτων στις αλλαγές, μέσα από την ιδιωτικοποίηση των παροχών υγείας και συνταξιοδοτικής κάλυψης.
<P>
Η έκθεση της Επιτροπής Κοινωνικών Υποθέσεων, αν και περιέχει ορισμένες θετικές διαπιστώσεις και προτείνει κάποια επιμέρους μέτρα, αποδέχεται συνολικά το νέο πλαίσιο «κοινωνικής προστασίας» που ετοιμάζουν και αντιμετωπίζει τα υπαρκτά προβλήματα χρηματοδότησης των συστημάτων κοινωνικής προστασίας από τη σκοπιά της επίδρασής τους στην ανταγωνιστικότητα της ευρωπαϊκής οικονομίας, στηρίζοντας με τον τρόπο αυτό όσους ζητούν μείωση των δαπανών και ιδιωτικοποίηση τμήματος των παροχών.
<P>
Θέλουμε να παρατηρήσουμε σε σχέση με την εκτίμηση που περιλαμβάνεται στην έκθεση ότι «η ενίσχυση των μηχανισμών της αγοράς στον τομέα της ιατροφαρμακευτικής περίθαλψης δεν πρέπει να συντελεί σε μια υπηρεσία δύο ταχυτήτων στον τομέα της υγείας», ότι η ιδιωτικοποίηση τμήματος της ιατροφαρμακευτικής περίθαλψης και η ενίσχυση των μηχανισμών της αγοράς στον κλάδο συνεπάγονται ντε φάκτο τη δημιουργία συστήματος υγείας δύο ταχυτήτων. Και αυτό γιατί όσοι έχουν υψηλά εισοδήματα θα μπορούν άνετα να πληρώσουν υψηλές εισφορές στους ιδιωτικούς- κερδοσκοπικούς φορείς, ενώ η συντριπτική πλειοψηφία των εργαζομένων θα περιοριστεί στις ελάχιστες, χαμηλού επιπέδου παροχές. Είναι χαρακτηριστική η κατάσταση που ζούμε στην Ελλάδα, όπου βλέπουμε τη συνειδητή υποβάθμιση και αποψίλωση του ΕΣΥ και τη σκανδαλώδη ενίσχυση του ιδιωτικού τομέα.
<P>
Είμαστε κατηγορηματικά αντίθετοι στην προσπάθεια - στο όνομα της μείωσης του κόστους- παραπέρα συρρίκνωσης του επιπέδου συνταξιοδοτικών παροχών των δημόσιων ασφαλιστικών συστημάτων και περιορισμού των συντάξεων που χορηγούν σε ένα ελάχιστο εισόδημα επιβίωσης, προς όφελος των ιδιωτικών κερδοσκοπικών συνταξιοδοτικών φορέων, στους οποίους θα προσφεύγουν όσοι θέλουν κάποια βελτίωση των δημόσιων συντάξεων πείνας. Η πρόσφατη ανακοίνωση του νέου Προέδου του ΙΚΑ ότι μελετάται η ίδρυση νέου επικουρικού ταμείου που θα λειτουργεί με καθαρά ιδιωτικοοικονομικά κριτήρια και με βάση την αρχή της άμεσης σύνδεσης ανάμεσα στο ύψος των εισφορών και των παροχών, καθώς και με ενδεχόμενη άμεση συμμετοχή του ιδιωτικού-ασφαλιστικού κεφαλαίου δημιουργεί εντονότατες ανησυχίες.
<P>
Απορρίπτουμε το «νέο» μοντέλο «κοινωνικής προστασίας» που μας ετοιμάζουν. Ξέρουμε ακόμα ότι οι επιλογές αυτές αποτελούν άμεση συνέπεια των αντιλαοκών πολιτικών λιτότητας που επιβάλλουν τα κριτήρια σύγκλισης και το Σύμφωνο Σταθερότητας, που πολλαπλασιάζουν τα προβλήματα χρηματοδότησης του δημόσιου ασφαλιστικού συστήματος και οδηγούν στη συρρίκνωσή του.
<P>
Πιστεύουμε, ότι βραχυπρόθεσμα το πιο βασικό μέσο αντιμετώπισης των προβλημάτων του δημόσιου συστήματος κοινωνικής προστασίας αποτελεί η αποφασιστική ενίσχυση της πλήρους και σταθερής απασχόλησης, μέσω της ενίσχυσης των παραγωγικών επενδύσεων, ιδίως σε κλάδους εντάσεως εργασίας, μέσω της ενίσχυσης με χρηματοδοτικά και φορολογικά κίνητρα των ΜΜΕ οι οποίες απορροφούν το μεγαλύτερο τμήμα της συνολικής απασχόλησης, μέσω της μείωσης του χρόνου εργασίας χωρίς μείωση των αποδοχών.
<P>
Θεωρούμε ακόμα ότι υπάρχουν λύσεις -άλλες από αυτές που προτείνουν- στα άμεσα χρηματοδοτικά προβλήματα των οργανισμών κοινωνικής ασφάλισης, όπως η αυστηρή εφαρμογή των υφιστάμενων διατάξεων της ασφαλιστικής νομοθεσίας σχετικά με τις εισφορές, η καταπολέμηση της εισφοροδιαφυγής και της μαύρης εργασίας, η φορολογία των κερδοσκοπικών μετακινήσεων του κεφαλαίου και η κατάργηση των εξαιρέσεων στη φορολόγηση των εισοδημάτων από κινητές αξίες και παράγωγα.
<P>
Μαζί με τους εργαζόμενους, παλεύουμε για τη διατήρηση και την ενίσχυση του δημόσιου ασφαλιστικού συστήματος κοινωνικής προστασίας, τη διεύρυνση και την βελτίωση της ποιότητας των παροχών, ώστε να ανταποκρίνονται στο στόχο για μια υψηλού επιπέδου, ενιαία, δημόσια κοινωνική προστασία.

<SPEAKER ID=11 NAME="Vanhecke">
Ορθώς αναφέρεται στην έκθεση ότι το ευρώ στερεί από τα κράτη μέλη οποιοδήποτε νομισματικό μέσο για την αντιμετώπιση οικονομικών εντάσεων, πράγμα το οποίο σημαίνει ότι ο ανταγωνισμός θα εκτυλίσσεται πλέον περισσότερο απ' ό, τι σήμερα - και στο εσωτερικό της Ευρωπαϊκής ;Ενωσης - μέσω του μισθολογικού κόστους, της φορολογίας και του κόστους της κοινωνικής προστασίας.
<P>
Αυτό όμως δεν είναι πάρα ένα από τα τεράστια προβλήματα στα οποία οδηγεί η καθιέρωση του ευρώ, προβλήματα τα οποία αποσιωπήθηκαν για καθαρά ιδεολογικούς λόγους χωρίς να διεξαχθεί ουσιαστική συζήτηση. ;Οπως και να'χουν τα πράγματα, απορρίπτω παντελώς ένα ενιαίο ευρωπαϊκό σύστημα κοινωνικής ασφάλισης.
<P>
Εμείς στο Βέλγιο γνωρίζουμε τι συμβαίνει όταν δύο λαοί υποχρεούνται να μοιρασθούν το ίδιο σύστημα κοινωνικής ασφάλισης. Λόγω των αυτόματων μηχανισμών χρηματοδότησης, το σύστημα αυτό οδηγεί στο αντίθετο της αλληλεγγύης, στην οργανωμένη κλοπή. Μπορεί αυτό που λέω να ακούγεται σκληρό, ωστόσο είναι ορθό.
<P>
Σε ευρωπαϊκή κλίμακα ακολουθούμε τον ίδιο δρόμο και τα πράγματα θα επιδεινωθούν περισσότερο, δεδομένου ότι οι εμπειρίες που έχουμε από τα διαρθρωτικά ταμεία και το ταμείο συνοχής μάς διδάσκουν ότι οι τοπικές ή οι εθνικές αρχές δεν δείχνουν εξ ορισμού την προσοχή που θα έπρεπε στους «ευρωπαϊκούς» πόρους. Να μας λείπει λοιπόν η τάση ευρωπαϊκής ισοπέδωσης. Πρέπει να αντιληφθούμε ότι η μεγαλύτερη πρόοδος και τα καλύτερα συστήματα κοινωνικής ασφάλισης επιτυγχάνονται μέσα σε σαφώς καθορισμένα όρια. Παράλληλα, θα μπορούσαν να προβλέπονται ορισμένα είδη κοινοτικής ή εξωκοινοτικής αλληλεγγύης, αυτό όμως είναι μια εντελώς διαφορετική ιστορία.

<CHAPTER ID=3>
Θαλάσσιο καμποτάζ, επάνδρωση των πλοίων
<SPEAKER ID=12 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0075/99) της κ. McIntosh, εξ ονόματος της Επιτροπής Μεταφορών και Τουρισμού, επί της:
<P>
Ι.πρότασης κανονισμού του Συμβουλίου (ΕΚ) για την τροποποίηση του κανονισμού (ΕΟΚ) αριθ. 3577/92 του Συμβουλίου της 7ης Δεκεμβρίου 1992 για την εφαρμογή της αρχής της ελεύθερης κυκλοφορίας των υπηρεσιών στις θαλάσσιες μεταφορές στο εσωτερικό των κρατών μελών (θαλάσσιες ενδομεταφορές - cabotage) (COM(98)0251 - C4-0423/98-98/0158(SYN))II.πρότασης οδηγίας του Συμβουλίου σχετικά με τους όρους επάνδρωσης σκαφών τακτικών υπηρεσιών επιβατικών μεταφορών και πορθμείων που εκτελούνται μεταξύ κρατών μελών (COM(98)0251 - C4-0424/98-98/0159(SYN))
<SPEAKER ID=13 LANGUAGE="SV" NAME="Stenmarck">
Κύριε Πρόεδρε, δυστυχώς, η εισηγήτρια κ. Mc Intosh, της οποίας το έργο για τη διαμόρφωση αυτής της έκθεσης είναι μεγάλο και σημαντικό, δεν μπορεί να παρευρεθεί σήμερα. Γι' αυτό ζήτησε από εμένα να παρουσιάσω αυτό το θέμα.
<P>
Πιστεύω ότι το υπόβαθρο του ζητήματος, και αυτό που πρέπει να είναι σαφές κατά την εξέταση ενός θέματος όπως αυτό, είναι ότι αυτή η επόχή είναι πολύ δύσκολη για τον τομέα της ναυτιλίας στην ΕΕ. Αντιμετωπίζει έναν ολοένα και σκληρότερο ανταγωνισμό από άλλες χώρες. Παραδείγματος χάρη, οι ναυτιλιακές εταιρείες στον κλάδο των επιβατηγών πλοίων και πορθμείων αντιμετωπίζουν τώρα, είτε άμεσα ως το καλοκαίρι, είτε μέσα στα επόμενα έτη, την κατάργηση του εμπορίου αφορολογήτων ειδών και έχουν, συνεπώς, σημαντικές απώλειες των εσόδων τους.
<P>
Στην πρότασή της, η Επιτροπή τονίζει τη σημασία της ελεύθερης πρόσβασης στις ναυτιλιακές αγορές σε ολόκληρο τον κόσμο, καθώς και την ανάγκη βελτίωσης των προδιαγραφών ποιότητας, με την παράλληλη διατήρηση ή αύξηση του ανταγωνισμού. Η Επιτροπή μπορεί δε να καταδείξει ότι σ' αυτούς τους τομείς έχει επιτευχθεί σημαντική πρόοδος. Ταυτόχρονα, όμως, έχουν επιδεινωθεί οι όροι πρόσληψης ναυτιλιακού προσωπικού στην Ένωση, και οι προσλήψεις ακολουθούν διαρκώς φθίνουσα πορεία. Όλα αυτά είναι το αποτέλεσμα της νηολόγησης υπό τη σημαία άλλου κράτους, των μέτρων μείωσης του προσωπικού και του φθηνότερου εργατικού δυναμικού από τρίτες χώρες. Αυτή η εξέλιξη έχει πλήξει περισσότερο τον τομέα των μεταφορών, αλλά θα μπορούσε να επεκταθεί και στον κλάδο των επιβατηγών πλοίων.
<P>
Η Επιτροπή θεωρεί ότι είναι θέμα κοινοτικής πολιτικής τόσο η εξάλειψη των κινήτρων για τη νηολόγηση υπό σημαία άλλου κράτους όσο και η εναρμόνιση των συνθηκών της αγοράς για το ναυτιλιακό προσωπικό. Αυτός είναι ο λόγος που η Επιτροπή προτείνει στην πρώτη πρότασή της την τροποποίηση του κανονισμού για το καμποτάζ ώστε το προσωπικό από τρίτες χώρες να απασχολείται υπό το ίδιο καθεστώς που ισχύει για το κοινοτικό ναυτιλιακό προσωπικό.
<P>
Η δεύτερη πρόταση αφορά τους όρους επάνδρωσης σκαφών τακτικών υπηρεσιών επιβατικών μεταφορών και πορθμείων. Όσον αφορά ακόμη και τις συνθήκες εργασίας, η Επιτροπή επιδιώκει την ισότιμη αντιμετώπιση, ανεξάρτητα από το αν οι εργαζόμενοι είναι κάτοικοι ενός κράτους μέλους ή όχι.
<P>
Υπάρχουν λόγοι να είναι κανείς επιφυλακτικός απέναντι σε κάποιες από τις προτάσεις της Επιτροπής. Ίσως είναι εύλογο να αμφισβητείται κυρίως η ορθότητα της επιλογής του χρόνου, δεδομένων όλων των προβλημάτων που ήδη υπάρχουν στον τομέα της ναυτιλίας στην ΕΕ. Οι προτεινόμενες οδηγίες αναφορικά με το καμποτάζ προκάλεσαν ανησυχία στον κλάδο, διότι αυτό συνεπάγεται άμεσες επεμβάσεις στην αγορά εργασίας, κάτι που πολλοί θεωρούν ότι έρχεται σε σύγκρουση με το ελεύθερο εμπόριο στον τομέα του εμπορίου και των υπηρεσιών.
<P>
Ένας από τους στόχους που θέλει να επιτύχει η Επιτροπή είναι η δημιουργία ίσων όρων ανταγωνισμού στην ΕΕ. Ουσιαστικά, οι όροι εργασίας διαφέρουν πολύ από το ένα κράτος μέλος στο άλλο. Γι' αυτόν τον λόγο επίσης είναι δύσκολο να φανούν τα αποτελέσματα των προτεινόμενων μέτρων.
<P>
Το συμπέρασμα που εξάγεται από αυτό είναι ότι προς το παρόν είναι δύσκολο να δούμε κάποιον αποδεκτό λόγο για την τροποποίηση του κανονισμού για τα σκάφη επιβατικών μεταφορών. Η υπάρχουσα μορφή εκπνέει το έτος 2001. Εδώ πρέπει δε να προστεθεί ότι η ίδια η Επιτροπή έχει ήδη προτείνει εθελοντικές τροποποιήσεις· αυτό έγινε π.χ. σε μία έκθεση που κατετέθη το 1995. Γι' αυτόν τον λόγο η εισηγήτρια προτείνει να μη γίνει καμία τροποίηση σε αυτό το σκέλος πριν η Επιτροπή ερευνήσει περαιτέρω τις επιπτώσεις που θα έχει η ελευθέρωση της κυκλοφορίας επιβατηγών πλοίων και πορθμείων.
<P>
Στην τροπολογία 4 προτείνεται να εξεταστεί ο οικονομικός και κοινωνικός αντίκτυπος της απελευθέρωσης των υπηρεσιών ενδομεταφορών και αυτή η έκθεση να κατατεθεί το αργότερο ως την 1η Ιανουαρίου 2001 στο Συμβούλιο και το Κοινοβούλιο. Με αυτήν την έκθεση ως υπόβαθρο η Επιτροπή θα υποβάλει κατόπιν προτάσεις για ένα οριστικό καθεστώς.
<P>
Σε ό, τι αφορά την οδηγία για την επάνδρωση, οι δράσεις πρέπει να αναπτυχθούν εν μέρει σε άλλους τομείς από αυτούς στους οποίους αναφέρεται η Επιτροπή. Αν θέλουμε να αυξήσουμε την ανταγωνιστικότητα ολόκληρου του κλάδου, τοτε, πρέπει πρωτίστως να προαχθεί η εκπαίδευση και η τεχνογνωσία στον τομέα της ναυτιλίας, κάτι στο οποίο έχει αναφερθεί η Επιτροπή Μεταφορών και Τουρισμού και σε διαφορετικό πλαίσιο. Η εισηγήτρια το ανέπτυξε αυτό στην τροπολογία 8.
<P>
Τέλος, επιτρέψτε μου να αναφέρω ότι η εισηγήτρια διάκειται θετικά σε όλες τις τροπολογίες με εξαίρεση την υπ. αριθ. 7.

<SPEAKER ID=14 LANGUAGE="EN" NAME="Simpson">
Κύριε Πρόεδρε, πριν από λίγες μέρες έγινε στο Κοινοβούλιο μία σε βάθος συζήτηση σχετικά με το μέλλον των σιδηροδρόμων της Ευρώπης, και σήμερα μας δίδεται η ευκαιρία να κάνουμε το ίδιο όσον αφορά την ενδοκοινοτική ναυτιλία.
<P>
Ευχαριστώ την εισηγήτρια, τη δεσποινίδα McIntosh, για την εργασία της. Λυπάμαι που δεν μπορεί να είναι εδώ μαζί μας σήμερα - χωρίς αμφιβολία αυτό οφείλεται σε κάποιες άλλες υποχρεώσεις που έχει σε κάποιο άλλο Σώμα. Θα ήθελα επίσης να πω ότι οι αρχικές της ιδέες, που βασίζονταν στο δόγμα του Συντηρητικού Κόμματος, δεν ήταν και τόσο σχετικές και ασφαλώς όχι και τόσο χρήσιμες. Ωστόσο, άλλαξε γνώμη και έτσι τώρα έχουμε μια έκθεση πιο ισορροπημένη, πιο φιλική προς την ευρωπαϊκή ιδέα.
<P>
Η έκθεση αυτή εξετάζει το επίπεδο της επάνδρωσης σκαφών στις ενδοκοινοτικές υπηρεσίες και τις θαλάσσιες ενδομεταφορές. Εγώ θα περιοριστώ στον σχολιασμό μόνο των προτάσεων σχετικά με την επάνδρωση των σκαφών, καθώς φαίνεται ότι, δυστυχώς, για το Συμβούλιο το θέμα των θαλασσίων ενδομεταφορών είναι ένα θέμα ξεχασμένο.
<P>
Πρώτον, πρέπει να πούμε ότι οι προτάσεις αυτές αφορούν τις ενδοκοινοτικές υπηρεσίες και όχι τις υπηρεσίες που εκτελούνται σε ανοικτές θάλασσες. Δεύτερον, η Ομάδα μου θεωρεί ότι η δράση αυτή έπρεπε να έχει αναληφθεί εδώ και πολύ καιρό, διότι τελευταία στα πληρώματα αυτών των σκαφών απασχολούνται όλο και περισσότεροι ναυτικοί από χώρες εκτός Ευρωπαϊκής Ένωσης με μισθούς και συνθήκες εργασίας πολύ χαμηλότερες από τα αποδεκτά στην ΕΕ επίπεδα. Εν συντομία, οι κοινοτικοί πλοιοκτήτες άρχισαν να χρησιμοποιούν σημαίες ευκαιρίας σε αυτόν τον τομέα, όπως έκαναν πριν στις επιχειρήσεις στις ανοικτές θάλασσες.
<P>
Αξίζουν συγχαρητήρια στην Επιτροπή διότι ανέλαβε δράση νωρίς στον τομέα αυτόν έτσι ώστε να διασφαλιστεί ότι, στις περιπτώσεις όπου απασχολούνται υπήκοοι τρίτων χωρών σε ενδοκοινοτικές υπηρεσίες, αυτοί απασχολούνται κάτω από τις ίδιες συνθήκες με τους κοινοτικούς ναυτικούς.
<P>
Θα είμαι απολύτως ειλικρινής έναντι του Σώματος σήμερα. Θα ήθελα να δηλώνεται στην οδηγία ότι μόνον κοινοτικοί ναυτικοί πρέπει να απασχολούνται στις ενδοκοινοτικές υπηρεσίες. Ωστόσο, αναγνωρίζω ότι κάτι τέτοιο δεν είναι δυνατόν, και γι' αυτό η Ομάδα μας υποστηρίζει την αρχή να υπάρχουν οι ίδιες συνθήκες απασχόλησης για αυτούς τους ναυτικούς που δεν προέρχονται από μία χώρα της ΕΕ. Δεν μπορούμε να επιτρέψουμε να απασχολούν, ιδιαίτερα οι ιδιοκτήτες πορθμείων, εργαζομένους με χαμηλά ημερομίσθια και άσχημες συνθήκες εργασίας. Αν το κάνουμε αυτό, τότε υπογράφουμε οριστικά τη θανατική καταδίκη των ναυτικών της Ευρωπαϊκής Ένωσης.
<P>
Γι' αυτό αυτή η έκθεση είναι σημαντική· γι' αυτό είναι σημαντικό να στείλει η Ευρωπαϊκή Ένωση και το Ευρωπαϊκό Κοινοβούλιο ένα μήνυμα πολύ σαφές και πολύ δυνατό στους ευρωπαίους ιδιοκτήτες πορθμείων: δεν θα ανεχτούμε να απασχολούνται ναυτικοί από χώρες εκτός Ευρωπαϊκής Ένωσης με χαμηλότερες αποδοχές και χειρότερες συνθήκες εργασίας από τους δικούς μας ανθρώπους.

<SPEAKER ID=15 NAME="Χατζηδάκης">
Κύριε Πρόεδρε, η Επιτροπή σωστά τονίζει ότι υπάρχει ένα πρόβλημα στον κοινοτικό ναυτιλιακό τομέα σχετικά με την υποβάθμιση του επαγγέλματος των ναυτικών και την ανεργία που παρατηρείται στον κλάδο. Η κατάσταση αυτή οφείλεται κυρίως στις αλλαγές σημαίας, στα μέτρα λιτότητας και στο φθηνότερο εργατικό δυναμικό από τρίτες χώρες. Ο τομέας των εμπορευματικών μεταφορών φαίνεται να έχει επηρεασθεί περισσότερο από τις εν λόγω αλλαγές, αλλά η τάση ενδέχεται να επηρεάσει και τον τομέα των επιβατικών μεταφορών και πορθμείων. Γι' αυτόν τον λόγο στις δύο οδηγίες που συζητούμε προτείνει μια σειρά μέτρων τα οποία προσπαθούν να αντιμετωπίσουν το πρόβλημα.
<P>
Οι προθέσεις της Επιτροπής είναι κατ'αρχήν αγαθές, αλλά θα πρέπει κανείς να εγείρει δύο ενστάσεις: Πρώτη ένσταση είναι ότι, επειδή οι οδηγίες καλύπτουν και κάθε σκάφος που ανήκει μεν στην Ευρωπαοκή Ένωση αλλά είναι νηολογημένο εκτός Κοινότητας και επειδή υπάρχουν θαλάσσιες περιοχές μεταξύ κρατών μελών που θεωρούνται διεθνή ύδατα, προκύπτουν πολλά ερωτηματικά όσον αφορά τη συμβατότητα της οδηγίας τόσο με τις διεθνείς δεσμεύσεις της Ευρωπαοκής Ένωσης και των κρατών μελών όσο και με το διεθνές δίκαιο και τις διεθνείς συμβάσεις. Επ' αυτού πρέπει κανείς να είναι πολύ προσεκτικός. Η δεύτερη ένσταση είναι ότι, καίτοι στόχος της οδηγίας είναι η προστασία της απασχόλησης, δεν είναι καθόλου βέβαιο ότι τελικά θα εξυπηρετήσουμε αυτόν τον στόχο, διότι οι δυσκολίες που θα αντιμετωπίσουν οι τακτικές πορθμειακές υπηρεσίες ως αποτέλεσμα της κατάργησης των πωλήσεων αφορολογήτων ειδών δεν είναι δυνατόν να αντισταθμισθούν με την καθιέρωση ενιαίων συνθηκών απασχόλησης. Η πρόταση μπορεί με κάποιο τρόπο να φράξει τον δρόμο στην απασχόληση φθηνού εργατικού δυναμικού, αλλά δεν είναι δυνατόν να προστατεύσει τη βιωσιμότητα των υπηρεσιών ή της απασχόλησης. «Ετσι, τελικά, μπορεί να μην βοηθηθούν οι ναυτικοί μας, ενώ αυτός πρέπει να είναι ο βασικός μας στόχος. Ας μη λησμονούμε ότι πολλές από τις ναυτιλιακές εταιρείες είναι εταιρείες ευρείας λαοκής βάσης; κατά συνέπεια αφετηρία της συλλογιστικής μας πρέπει να είναι το πώς θα ενισχύσουμε την ανταγωνιστικότητα των εταιρειών, διότι έτσι υπηρετούμε και τα συμφέροντα των ναυτικών.

<SPEAKER ID=16 LANGUAGE="NL" NAME="Wijsenbeek">
Κύριε Πρόεδρε, επιτρέψτε μου να ξεκινήσω δηλώνοντας ότι, παρ' όλο που ο κ. Stenmarck αντικατέστησε με έξοχο τρόπο την κ. McIntosh, λυπάμαι που δεν μπορεί η ίδια να παρουσιάσει αυτή την τελευταία έκθεσή της, για την υλοποίηση της οποίας χρειάστηκε να περάσει χρόνος. Στη συνέχεια, θα ήθελα να συμφωνήσω με την εισηγήτρια ότι τα πράγματα δεν πάνε καλά στον τομέα της ναυτιλίας και ότι αυτό δεν συμβαίνει μόνο επειδή υπάρχει πολύς ανταγωνισμός, αλλά και επειδή πρόκειται για ένα κλάδο ο οποίος υπονόμευσε την ίδια του την ύπαρξη, επειδή ακολούθησε για πολύ μεγάλο διάστημα την παλιά του πορεία. Η κατάργηση των καταστημάτων αφορολογήτων ειδών δεν έχει καμία σχέση με αυτό, κ. Stenmarck. Αυτό πρέπει να διευκρινιστεί. ;Ολη αυτή η μουρμούρα για τα καταστήματα αφορολογήτων ειδών πρέπει κάποτε να σταματήσει. Ο κλάδος αυτός πρέπει να συμπεριφερθεί όπως όλοι οι άλλοι. ;Ηδη είναι αρκετά άσχημο το γεγονός ότι τα καταστήματα αφορολογήτων ειδών εξακολουθούν να λειτουργούν για τα ταξίδια εκτός Κοινότητας.
<P>
Γιατί μιλάμε όμως; Λέμε ότι έχουμε ένα σοβαρό πρόβλημα στον κοινωνικό τομέα. Σε αντίθεση απ' ό, τι πιστεύουν σχεδόν όλοι, οι πλοίαρχοι και οι αξιωματικοί δεν πληρώνονται και τόσο καλά, ενώ σήμερα κανείς δεν είναι διατεθειμένος να αφήσει το σπίτι του για μεγάλο χρονικό διάστημα χωρίς διακοπή. Γι' αυτό και δεν μπορούμε πλέον να βρούμε ευρωπαϊκά πληρώματα. Αυτό σημαίνει ότι η υποδομή εξαφανίζεται. Οι σχολές εμπορικής ναυτιλίας εξαφανίζονται. Αυτό σημαίνει ότι υπονομεύεται η ασφάλεια στη θάλασσα. Είχαμε πολλά παραδείγματα, ακόμη και στη χώρα σας, κύριε Πρόεδρε, όπου το μοναδικό διαθέσιμο ρυμουλκό ήταν κινέζικο και όπου έπρεπε να βρεθεί ένας κινέζος εστιάτορας για να υπάρξει συνεννόηση με το σκάφος αυτό. Αυτό σημαίνει ότι δεν υπάρχουν αρκετά ευρωπαϊκά πληρώματα και ότι εμείς θα πρέπει να κάνουμε κάτι. Αυτό σημαίνει ότι πρέπει να βελτιώσουμε τις κοινωνικές συνθήκες για όλο το πλήρωμα, αλλά κυρίως για τους αξιωματικούς.

<SPEAKER ID=17 NAME="Θεωνάς">
Κύριε Πρόεδρε, με την ευκαιρία της συζήτησης για την τροποποίηση του Κανονισμού 3577/92, θεωρούμε αναγκαίο να επισημάνουμε τις ιδιαίτερα αρνητικές συνέπειες που είχε η άρση του καμποτάζ για την απασχόληση των ναυτεργατών στην Κοινότητα.
<P>
Ιδιαίτερα για χώρες όπως η δική μου, η Ελλάδα, η άρση του καμποτάζ στις εσωτερικές θαλάσσιες υπηρεσίες επιβατικών μεταφορών και προθμείων, συνδέεται έντονα και με τα κυριαρχικά δικαιώματα και με την αμυντική ικανότητα της χώρας σε μια ιδιαίτερα ευαίσθητη περιοχή όπως το Αιγαίο, αλλά και οξύνει έντονα κοινωνικά προβλήματα όπως εφοδιασμός, ανάπτυξη μικρών και απομακρυσμένων νησιωτικών περιοχών, διατήρηση νησιωτικού πληθυσμού στα νησιά του, ή προκαλεί έντονες ανησυχίες για νέους άμεσους και σοβαρότατους κινδύνους απώλειας χιλιάδων θέσεων εργασίας.
<P>
Η Επιτροπή όμως όχι μόνον αρνείται να βγάλει τα αναγκαία συμπεράσματα από την μέχρι τώρα εφαρμογή του Κανονισμού για την άρση του καμποτάζ, αλλά χωρίς μια αναγκαία και ουσιαστική μελέτη των επιπτώσεων, προχωρεί στην τροποποίησή του, επιδεινώνοντας ακόμη περισσότερο την κατάσταση. Με την πρότασή της η Επιτροπή επιδιώκει να περιορίσει την αρμοδιότητα του κράτους υποδοχής μόνο στο ποσοστό των κοινοτικών υπηκόων που απαιτείται για την επάνδρωση ενώ για όλα τα άλλα θέματα θα εφαρμόζονται οι κανόνες του κράτους σημαίας. Με την πρόταση αυτή, κρίσιμα ζητήματα όπως αυτό της οργανικής σύνθεσης και των όρων εργασίας και αμοιβής καθορίζονται στη βάση της νομοθεσίας του κράτους σημαίας. Αυτό θα σημάνει το διαχωρισμό του προσωπικού μεταξύ αυτών που περιλαμβάνονται ή μη στην οργανική σύνθεση, θα επιτρέπει πρακτικές ντάμπινγκ και θα έχει καταστροφικές συνέπειες στην απασχόληση. Για παράδειγμα, σε ορισμένες ευρωπαοκές χώρες, το ξενοδοχειακό προσωπικό, θαλαμηπόλοι, μάγειροι κλπ., δεν περιλαμβάνεται στις οργανικές θέσεις και έτσι στο όνομα των ίσων όρων ανταγωνισμού οι πλοιοκτήτες στην Ελλάδα ζητούν να επεκταθεί αυτό και στα υπό ελληνική σημαία πλοία. Όλα τα θέματα σχετικά με την επάνδρωση πρέπει να καθορίζονται ενιαία από το κράτος υποδοχής. Στα πλαίσια αυτά υποστηρίζουμε την έκθεση της Επιτροπής Μεταφορών, που ζητεί να απορριφθούν οι σχετικές προτάσεις. Υποστηρίζουμε επίσης και το αίτημα για μελέτη των οικονομικών και κοινωνικών συνεπειών από την απελευθέρωση του καμποτάζ.
<P>
Αναφορικά με την πρόταση οδηγίας για τους όρους επάνδρωσης σαφώς είναι αναγκαία η ισότητα μεταχείρισης για όλους τους ναυτικούς, ανεξάρτητα υποκοότητας. Είμαστε όμως κατηγορηματικά αντίθετοι με τις παρεκκλίσεις που προτείνονται και που στην ουσία αφήνουν ανοιχτό το δρόμο για την καταστρατήγηση των διατάξεων αυτών μέσα από τις προβλέψεις για δυνατότητα εξαιρέσεων και παρεκκλίσεων που προβλέπονται στο άρθρο 3 και που, δυστυχώς, το αποδέχεται η έκθεση. Επί πλέον θεωρούμε ότι η ισότητα μεταχείρισης πρέπει να περιλαμβάνει όχι μόνον τους όρους και τις προϋποθέσεις απασχόλησης αλλά όλους τους εργασιακούς και ασφαλιστικούς όρους, την αμοιβή και την εφαρμογή των συλλογικών συμβάσεων για το σύνολο του πληρώματος. Στα πλαίσια αυτά, φυσικά, πρέπει να τεθεί τέρμα στις όποιες παρεκκλίσεις μέσω διμερών συμβάσεων που συχνά συνάπτονται με τρίτες χώρες.
<P>
Η έκθεση της Επιτροπής Μεταφορών, αν και αποδέχεται την πρόταση, δεν ζητεί την τροποποίηση των άρθρων εκείνων που οδηγούν στην καταστρατήγησή της και η κριτική της βασίζεται στο επιχείρημα της μη αναγκαίας παρέμβασης στην αγορά εργασίας, πράγμα που δεν μπορεί να διασκεδάσει την ανησυχία τής γενίκευσης της απασχόλησης φθηνού εργατικού δυναμικού από τρίτες χώρες. Ο προσδιορισμός των προϋποθέσεων απασχόλησης υπηκόων τρίτων χωρών, που πρέπει να είναι οι ίδιες, όπως λέγεται, με αυτές που ισχύουν για τους διαμένοντες στο κράτος μέλος που είναι το κράτος της σημαίας, δεν καλύπτει το πρόβλημα της μαύρης ανασφάλιστης εργασίας. Η προσπάθεια της εισηγήτριας, γενικά, είναι αξιέπαινη, όμως στο σημείο αυτό δεν μπορούμε να συμφωνήσουμε μαζί της. Η υποβάθμιση των προδιαγραφών οδηγεί στη μαύρη εργασία και στην ανεργία των κοινοτικών ναυτεργατών.

<SPEAKER ID=18 LANGUAGE="NL" NAME="Van Dam">
Κύριε Πρόεδρε, η έκθεση McIntosh προξένησε έντονες συζητήσεις στην Επιτροπή Μεταφορών του Κοινοβουλίου μας. ;Οπως φαίνεται, οι προτάσεις θίγουν σημαντικά συμφέροντα. Στο πρώτο μέρος, όπου αναφέρονται οι προϋποθέσεις για το καμποτάζ σε ένα κράτος μέλος, προτείνεται να προσφέρεται η ίδια αμοιβή σε κάθε μέλος του πληρώματος, ανεξάρτητα από την προέλευσή του. Η πρόταση αυτή έχει ως στόχο την πρόληψη του κοινωνικού ντάμπινγκ, της χρησιμοποίησης φθηνών, ξένων πληρωμάτων αντί των ευρωπαϊκών. Δεν πιστεύω ότι η πρόταση αυτή θα έχει επιπτώσεις στην απασχόληση υπηκόων των κρατών μελών της Ευρωπαϊκής ;Ενωσης. ;Οντως, το 95 % του προσωπικού των ενδιαφερόμενων γραμμών είναι υπήκοοι της Ευρωπαϊκής ;Ενωσης. Οι άνθρωποι αυτοί εκτελούν κυρίως ναυτικές εργασίες. Οι υπήκοοι τρίτων χωρών που απασχολούνται στα ίδια πλοία εκτελούν κυρίως μη ναυτικές εργασίες. Συνεπώς, δεν μπορεί να γίνει λόγος για ανταγωνισμό μεταξύ των δύο ομάδων.
<P>
Αυτό σημαίνει ότι η αύξηση του κόστους για τους πλοιοκτήτες αφορά μόνο μία μικρή ομάδα. Εάν η αύξηση των εξόδων προσωπικού, που θα είναι αποτέλεσμα του μέτρου αυτού, συγκριθεί με τα έσοδα από τις πωλήσεις αφορολογήτων ειδών, η διαφορά είναι μηδαμινή. Δεν καταλαβαίνω λοιπόν για ποιο λόγο άνθρωποι οι οποίοι εκτελούν την ίδια εργασία πρέπει να αμείβονται διαφορετικά λόγω της ιθαγένειάς τους. ;Εχουμε, συνεπώς, κάθε λόγο να συμφωνήσουμε με την πρόταση της Επιτροπής.
<P>
Η δεύτερη πρόταση, η οποία αφορά τους όρους επάνδρωσης των σκαφών τακτικών υπηρεσιών επιβατικών μεταφορών και πορθμείων που εκτελούνται μεταξύ των κρατών μελών, διευρύνει το πεδίο εφαρμογής της σε ναυτιλιακές επιχειρήσεις οι οποίες είναι εγκατεστημένες εκτός Ευρωπαϊκής ;Ενωσης. Σύμφωνα με τις διεθνείς συμβάσεις, το κράτος υποδοχής είναι αρμόδιο μόνο για τη λήψη μέτρων για την τήρηση των κανόνων ασφαλείας, ιδιαιτέρως όσον αφορά τα πλοία. Κατά τη γνώμη μου, η πρόταση της Επιτροπής προχωρεί περισσότερο απ' ό, τι είναι σήμερα δυνατόν.
<P>
Τέλος, κύριε Πρόεδρε, συμφωνώ με το περιεχόμενο της τροπολογίας αριθ. 4, που κατέθεσε η αξιότιμη εισηγήτρια επί της οδηγίας, πιστεύω όμως ότι η οδηγία δεν είναι το κατάλληλο πλαίσιο για να τεθεί αυτό το θέμα.

<SPEAKER ID=19 LANGUAGE="FI" NAME="Paasio">
Αξιότιμε κύριε Πρόεδρε, αξίζει να ευχαριστήσουμε την Επιτροπή για την υποβολή των προτάσεών της και την εισηγήτρια της έκθεσης για την κατανόηση της σημασίας και της αξίας του θέματος, τόσο από την άποψη της απασχόλησης, όσο και από την άποψη της ασφάλειας στις θαλάσσιες μεταφορές. Καθημερινά, στα κράτη μέλη της Ευρωπαϊκής Ένωσης, ένας τεράστιος αριθμός ανθρώπων χρησιμοποιεί τα επιβατικά σκάφη και τα πορθμεία για τις μεταφορές τους και είναι εξαιρετικά σημαντικό για την ασφάλεια αυτών των ανθρώπων να βρίσκονται στις διάφορες θέσεις εργασίας στα πλοία εργαζόμενοι που να γνωρίζουν το επάγγελμά τους και στους οποίους να μπορούμε να έχουμε εμπιστοσύνη. Αυτό προϋποθέτει ότι η μισθοδοσία και οι υπόλοιποι όροι εργασίας των εργαζόμενων στις θαλάσσιες μεταφορές θα είναι σύγχρονοι. Οι προτάσεις της Επιτροπής αποσκοπούν ακριβώς σε αυτό και το Ευρωπαϊκό Κοινοβούλιο έχει σήμερα την ευκαιρία να συμβάλει σημαντικά από την πλευρά του στις σχετικές αποφάσεις. Η χρησιμοποίηση εργατικού δυναμικού χωρίς τα απαραίτητα επαγγελματικά προσόντα και με μισθούς κάτω των αποδεκτών ορίων, ως μέσο ανταγωνισμού στις θαλάσσιες μεταφορές, αποτελεί απειλή τόσο για την πολιτική της απασχόλησης της Ευρωπαϊκής Ένωσης όσο και για την ασφάλεια των μεταφορών. Ωστόσο, απαιτείται ευρέως το δικαίωμα χρήσης αυτού ακριβώς του ακατάλληλου μέσου ανταγωνισμού. Η παρούσα εξέταση του θέματος αποδεικνύει ότι η Ευρωπαϊκή Ένωση είναι αποφασισμένη να ταχθεί εναντίον μιας τέτοιας αρνητικής εξέλιξης.
<P>
Η διασφάλιση και βελτίωση της απασχόλησης είναι από τις πιο σημαντικές υποχρεώσεις που έχει αναλάβει η Ευρωπαϊκή Ένωση, και από πολλές απόψεις, η πιο σημαντική. Όλα τα θεσμικά όργανα έχουν εκφράσει τη βούλησή τους με αποφασιστικότητα. Αυτό που έχει συχνά δημιουργήσει προβλήματα είναι οι δυσχέρειες στην εξεύρεση πρακτικών μέσων για την πραγματοποίηση αυτού του στόχου σε επίπεδο Ένωσης. Κατά συνέπεια, έχει δημουργηθεί μια αντίφαση όταν, αφενός, τονίζεται η σημασία του στόχου της δημιουργίας απασχόλησης και αφετέρου, σε τελική ανάλυση, την ευθύνη για την απασχόληση φέρουν τα κράτη μέλη. Το υπό εξέταση ζήτημα αποτελεί ένα πρακτικό παράδειγμα για την πολιτική απασχόλησης που εφαρμόζεται σε επίπεδο ΕΕ, και εκτός αυτού περιέχει ένα σημαντικό στοιχείο σε ό, τι αφορά την ασφάλεια.
<P>
Οφείλουμε να μεριμνήσουμε για την ανάπτυξη και τη διεύρυνση της Ευρωπαϊκής Ένωσης ως μια κοινότητα στην οποία οι δυνάμεις της αγοράς θα έχουν τη θέση που τους ανήκει, στην υπηρεσία των πολιτών, χωρίς να λειτουργούν ως αφέντες που αποφασίζουν για τα πάντα. Καθώς παρατηρείται μια τάση παγκοσμιοποίησης των αγορών, η Ευρωπαϊκή Ένωση αποτελεί ίσως τον πιο σημαντικό παράγοντα ο οποίος μπορεί να επηρεάσει τις εξελίξεις προς μια κατεύθυνση όπου θα είναι δυνατόν, στα πλαίσια των δημοκρατικών διαδικασιών λήψης αποφάσεων, να τεθούν όροι για τις δυνάμεις της αγοράς. Κατά την πραγματοποίηση του δικού μας έργου θα πρέπει να μεριμνήσουμε ώστε η Ένωση να πραγματοποιήσει αυτό το καθήκον της. Η οικονομία της αγοράς είναι απαραίτητη, όχι όμως η δικτατορία των δυνάμεων της αγοράς.
<P>
Έχουμε λόγο να ελπίζουμε ότι η Επιτροπή και, με την πρωτοβουλία της, ολόκληρος ο νομοθετικός μηχανισμός, θα παράγει και στο μέλλον διατάξεις χάρη στις οποίες θα μπορούμε να ζούμε και να μετακινούμαστε με ασφάλεια, σε μια Ευρώπη στην οποία οι πολίτες θα κερδίζουν τα προς το ζειν τους με την προστασία των σύγχρονων συλλογικών συμβάσεων εργασίας. Σε συνάρτηση με το θέμα, θέλω να υπογραμμίσω τη σημασία των συνδικαλιστικών οργανώσεων, των οποίων το καθήκον για τη βελτίωση της ασφάλειας των πολιτών τονίζεται ιδιαίτερα, ακριβώς στον τομέα των θαλάσσιων μεταφορών.

<SPEAKER ID=20 LANGUAGE="FI" NAME="Seppδnen">
Αξιότιμε κύριε Πρόεδρε, εμείς στην Φινλανδία έχουμε μια παροιμία που αναφέρει ότι στο παρελθόν τα πλοία ήταν φτιαγμένα από ξύλο και οι ναύτες από σίδερο, αλλά τώρα τα πλοία είναι φτιαγμένα από σίδερο και οι ναύτες από ξύλο. Περί αυτού πρόκειται όταν το φθηνό εργατικό δυναμικό μπορεί να χρησιμοποιείται ελεύθερα στις θαλάσσιες μεταφορές της ΕΕ. Όπως ανέφερε και ο προηγούμενος ομιλητής, το θέμα αφορά επίσης την ασφάλεια. Έχουμε πολλά παραδείγματα προβλημάτων: τα πλοία βουλιάζουν, όπως μεταξύ άλλων το πλοίο Estonia στη Βαλτική Θάλασσα, και άλλα πιάνουν φωτιά. Σε τέτοιες καταστάσεις χρειαζόμαστε προσωπικό που να γνωρίζει ξένες γλώσσες καθώς και τις τοπικές συνθήκες και το οποίο να μπορεί να σώσει ανθρώπους από μια ολική καταστροφή. Γι' αυτόν τον λόγο δεν μπορούμε να ξεκινάμε από την παραδοχή ότι θα ήταν δυνατόν να θυσιαστεί η ασφάλεια των θαλασσίων μεταφορών στο όνομα της χρησιμοποίησης φθηνού εργατικού δυναμικού. Η καθιέρωση διατάξεων όπως οι παρούσες αποτελεί θετική εξέλιξη, όπως αντίστοιχα και η συνέχιση του εμπορίου αφορολογήτων ειδών θα εξυπηρετούσε τον ίδιο στόχο στις Βόρειες Χώρες.

<SPEAKER ID=21 NAME="Monti">
Κύριε Πρόεδρε, εκφράζω την ικανοποίησή μου για την έκθεση της κ. McIntosh που υποστηρίζει την έγκριση της πρότασης οδηγίας του Συμβουλίου, σχετικά με τους όρους επάνδρωσης σκαφών τακτικών υπηρεσιών επιβατικών μεταφορών και πορθμείων που εκτελούνται μεταξύ κρατών μελών. Θα ήθελα να εκμεταλλευτώ την ευκαιρία για να συγχαρώ την εισηγήτρια, έστω και εν τη απουσία της, για την εξαιρετική εργασία της πάνω σε ένα τόσο σημαντικό και περίπλοκο θέμα.
<P>
Μεταξύ των προτεινόμενων τροπολογιών, δύο μπορούν να γίνουν δεκτές από την Επιτροπή. Η Επιτροπή, δεδομένου ότι είναι υπέρ της εξάλειψης από το πεδίο εφαρμογής της οδηγίας των υπηρεσιών εμπορικών μόνο μεταφορών, μπορεί να δεχτεί την τροπολογία αριθ. 1 επί της ουσίας, με την προϋπόθεση ότι θα ενσωματωθεί σε ειδικό άρθρο σχετικό με τους ορισμούς. Θα ήθελα, επί τη ευκαιρία, να σας ενημερώσω ότι, για τον σκοπό αυτόν, η Επιτροπή διεξάγει αυτή τη στιγμή μελέτη σχετικά με τις οικονομικές επιπτώσεις της οδηγίας, όπως ζήτησαν από το Συμβούλιο διάφορες αντιπροσωπείες. Το πεδίο εφαρμογής της οδηγίας θα μπορέσει συνεπώς να αποτελέσει αντικείμενο περαιτέρω διευκρινίσεων υπό το φως των αποτελεσμάτων της μελέτης που θα παρουσιαστούν στο Συμβούλιο τον ερχόμενο Απρίλιο.
<P>
Όσον αφορά την τροπολογία αριθ. 5, η Επιτροπή μπορεί να τη δεχτεί με την προϋπόθεση ότι θα προσδιοριστεί η προθεσμία εντός της οποίας πρέπει να υποβληθεί η έκθεση.
<P>
Ας έλθουμε τώρα στις τροπολογίες που, αντίθετα, η Επιτροπή δεν μπορεί να κάνει δεκτές. Η τροπολογία αριθ. 2 δεν μπορεί να γίνει δεκτή, από τη στιγμή που οι συμβάσεις εργασίας είναι εξ ορισμού ατομικές συμβάσεις και δεν μπορούν συνεπώς να ενσωματωθούν στο εν λόγω άρθρο όπου θα κατέληγαν να συνδέονται με μέσα που, αντίθετα, είναι γενικής εφαρμογής.
<P>
Η τροπολογία αριθ. 3 δεν μπορεί να γίνει δεκτή, δεδομένου ότι δεν υπάρχει διεθνής ρύθμιση για το δικαίωμα παραχώρησης ή μη στους ναυτικούς της δυνατότητας μόνιμης διαμονής επί των σκαφών. Μόνο το γεγονός αυτό καθαυτό της εκτέλεσης τακτικής υπηρεσίας δεν δίνει στους ναυτικούς το δικαίωμα να διαμένουν σε ένα κράτος μέλος και η Επιτροπή δεν προτίθεται να παρέμβει σε ένα θέμα που θα έθετε προβλήματα σχετικά με το δικαίωμα διαμονής στην Ευρωπαϊκή Ένωση. Θα ήταν φυσικά πρόσφορες ενδεχόμενες αποφάσεις στο πλαίσιο του δεύτερου και του τρίτου πυλώνα.
<P>
Η τροπολογία αριθ. 4 δεν μπορεί να γίνει δεκτή, δεδομένου ότι η οδηγία αφορά αποκλειστικά τη μεταχείριση των ναυτικών τρίτων χωρών που εργάζονται σε σκάφη τακτικών υπηρεσιών επιβατικών μεταφορών και πορθμείων που εκτελούνται μεταξύ των κρατών μελών και, συνεπώς, δεν αποτελεί το κατάλληλο μέσο για την προώθηση μιας τέτοιας πρότασης. Η Επιτροπή προετοιμάζει, αυτή τη στιγμή, μια ανακοίνωση προς το Συμβούλιο και το Κοινοβούλιο σχετικά με την κατάσταση στον τομέα της πρόσληψης και της κατάρτισης των ναυτικών στην Ευρωπαϊκή Ένωση. Στο εν λόγω έγγραφο, η Επιτροπή θα αξιολογεί ποιες δράσεις θα μπορούσαν να δρομολογηθούν για να ενθαρρυνθούν οι νέοι να επιλέξουν τα ναυτικά επαγγέλματα και να προωθηθεί μια ποιοτική κατάρτιση. Το έγγραφο θα ασχολείται επίσης με τα θέματα που αφορούν τη χρηματοδότηση των συστημάτων εκπαίδευσης και κατάρτισης των ναυτικών των κρατών μελών.
<P>
Όσον αφορά την πρόταση κανονισμού του Συμβουλίου, εκφράζω τη λύπη μου για το γεγονός ότι η εισηγήτρια δεν υποστήριξε την πρόταση της Επιτροπής και, αντίθετα, προτίμησε ένα εναλλακτικό κείμενο, σύμφωνα με το οποίο η Επιτροπή είναι υποχρεωμένη, μέχρι την 1η Ιανουαρίου 2003, να υποβάλει πρόταση για ένα οριστικό σύστημα κανόνων στον τομέα της επάνδρωσης. Η πρόταση αυτή θα πρέπει να βασίζεται στην έκθεση σχετικά με τον οικονομικό και κοινωνικό αντίκτυπο της απελευθέρωσης των νησιωτικών υπηρεσιών ενδομεταφορών, που θα υποβληθεί στο Συμβούλιο και το Κοινοβούλιο μέχρι την 1η Ιανουαρίου 2001. Η Επιτροπή δεν μπορεί να δεχτεί αυτές τις τροπολογίες.
<P>
Στις 17 Ιουνίου 1997, η Επιτροπή ενέκρινε έκθεση που αφορά, μεταξύ άλλων, τον κοινωνικό και οικονομικό αντίκτυπο της απελευθέρωσης των νησιωτικών υπηρεσιών ενδομεταφορών. Η έκθεση καταλήγει στο συμπέρασμα ότι, σε έναν τομέα υψηλής έντασης εργασίας, όπως ο τομέας των τακτικών υπηρεσιών επιβατικών μεταφορών και πορθμείων, μια πρόταση που θα επιτρέπει στα κράτη μέλη να επιβάλουν υποχρεωτικό ποσοστό κοινοτικών πολιτών στο πλαίσιο της επάνδρωσης θα αρκούσε για να προστατεύσει αποτελεσματικά τις θέσεις εργασίας των ναυτικών της Ευρωπαϊκής Ένωσης. Μια τέτοια πρόταση θα επέτρεπε επίσης στην εσωτερική αγορά να λειτουργεί βάσει κοινοτικών κοινωνικών προτύπων. Στα συμπεράσματα της έκθεσης αναφέρεται επίσης ότι, όσον αφορά τον τομέα των εμπορικών ενδομεταφορών, που συνδέεται με το διεθνές εμπόριο και χαρακτηρίζεται από μικρότερη ένταση εργασίας, δεν υπάρχουν επαρκείς λόγοι που να δικαιολογούν τη διατήρηση των κανόνων του κράτους υποδοχής, που εφαρμόζονται σήμερα. Στην πρόταση κανονισμού ενσωματώθηκε συμπληρωματική διάταξη που υποχρεώνει το κράτος υποδοχής να εφαρμόζει τις δικές του διατάξεις όσον αφορά τους όρους απασχόλησης στους ναυτικούς τρίτων χωρών που παρέχουν αυτές τις υπηρεσίες και απασχολούνται σε σκάφη που φέρουν τη δική του σημαία. Το Ευρωπαϊκό Κοινοβούλιο ζητεί να μην τροποποιηθεί ο κανονισμός προτού ολοκληρωθεί η αξιολόγηση του αντικτύπου των νησιωτικών υπηρεσιών ενδομεταφορών. Είναι σκόπιμο να υπενθυμίσουμε ότι, σε θέματα επάνδρωσης, συνήθως εφαρμόζονται στις μεταφορικές εταιρείες οι διατάξεις του κράτους σημαίας. Βάσει του κανονισμού υπό τη σημερινή μορφή του, τα κράτη μέλη υποδοχής μπορούν να επιβάλουν όλους τους δικούς τους κανόνες σε θέματα επάνδρωσης, συμπεριλαμβανομένων εκείνων που αφορούν τις ελάχιστες αποδοχές, τα απαιτούμενα προσόντα και την κοινωνική ασφάλιση των ναυτικών, καθώς και τις διατάξεις σχετικά με τις περιόδους εργασίας και ανάπαυσης, τις άδειες κτλ. Αυτό αποτελεί σοβαρό και αδικαιολόγητο περιορισμό της ελεύθερης παροχής υπηρεσιών, από τη στιγμή που οι μεταφορικές εταιρείες άλλων κρατών μελών υποχρεούνται να τηρούν τις διάφορες προϋποθέσεις, ακόμη και για μία μόνο ενδομεταφορά. Διάφορες μεταφορικές εταιρείες έχουν ήδη γράψει στην Επιτροπή εκφράζοντας τις ανησυχίες τους για το θέμα αυτό. Βάσει των κανόνων που ισχύουν αυτή τη στιγμή, μπορεί συνεπώς να υποτεθεί ότι ο αντίκτυπος της απελευθέρωσης θα αποδειχτεί εξαιρετικά περιορισμένος.
<P>
Η Επιτροπή εκτιμά ότι η πρότασή της αντιπροσωπεύει μια ισόρροπη λύση, που είναι σε θέση να εγγυηθεί αποτελεσματικά την ελεύθερη παροχή των υπηρεσιών και να διαφυλάξει τις θέσεις απασχόλησης των ναυτικών της Κοινότητας στο πλαίσιο των υπηρεσιών επιβατικών μεταφορών μεταξύ των κρατών μελών της Νότιας Ευρώπης, υπηρεσιών που χαρακτηρίζονται από υψηλή ένταση εργασίας. Συγχρόνως επιτρέπει να αποφευχθούν οι περιορισμοί που θα προέκυπταν από την επιβολή όλων των κανόνων του κράτους υποδοχής.
<P>
Εν κατακλείδι, θα ήθελα να συγχαρώ θερμά το Κοινοβούλιο που συνέβαλε στην έγκαιρη έγκριση της κοινής θέσης σχετικά με τα σημαντικά αυτά μέτρα που θα επιτρέψουν να εξαλειφθεί το κοινωνικό ντάμπινγκ, χάρη στην επέκταση της εφαρμογής των κοινοτικών κανόνων σε θέματα απασχόλησης και στους υπήκοους τρίτων χωρών που απασχολούνται σε σκάφη τακτικών υπηρεσιών, υπηρεσιών οι οποίες, όπως ελέχθη, χαρακτηρίζονται από υψηλή ένταση εργασίας.

<SPEAKER ID=22 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.
<P>
Με διαδοχικές ψηφοφορίες, το Σώμα εγκρίνει δύο ψηφίσματα νομοθετικού περιεχομένου

<CHAPTER ID=4>
Ενισχυμένη συνεργασία ΕΕ/Ινδίας
<SPEAKER ID=23 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0066/99) της κ. Andrι-Lιonard, εξ ονόματος της Επιτροπής Εξωτερικών Υποθέσεων, Aσφάλειας και Αμυντικής Πολιτικής, σχετικά με την ανακοίνωση της Επιτροπής για την «ενισχυμένη εταιρική σχέση ΕΕ-Ινδίας» (COM(96)0275 - C4-0407/96)

<SPEAKER ID=24 NAME="Andrι-Lιonard">
Κύριε Πρόεδρε, «Εδώ σταματά η περίοδος κακοτυχίας και η Ινδία επανακτά τις δυνάμεις της. Το γεγονός που εορτάζουμε σήμερα δεν είναι στην πραγματικότητα παρά ένα στάδιο: μας παρουσιάζονται νέες ευκαιρίες τις οποίες πρέπει να δράξουμε». Έτσι μίλησε ο Νεχρού στη Συντακτική Συνέλευση της Ένωσης της Ινδίας, λίγες ώρες πριν από τη διακήρυξη της ανεξαρτησίας της Ινδίας, στις 14 Αυγούστου 1947. Στη συνέχεια είπε αυτά τα, τόσο επίκαιρα, λόγια: «Το να υπηρετούμε την Ινδία, σημαίνει ότι υπηρετούμε τα εκατομμύρια των ανθρώπων που υποφέρουν· σημαίνει ότι δίνουμε τέλος στην φτώχεια, στην άγνοια, στις ασθένειες και στην ανισότητα των ευκαιριών».
<P>
Για πενήντα χρόνια, η Ινδία ακολούθησε αυτούς τους στόχους με αποφασιστικότητα. Αν και αληθεύει ότι, από τη διακήρυξη της ανεξαρτησίας, ο αναλφαβητισμός, η φτώχεια και οι ασθένειες δεν κατέστη ακόμα δυνατόν να εξαλειφθούν, η πρόοδος που έχει σημειωθεί είναι τεράστια. Το 1947, τα τρία τέταρτα του πληθυσμού ζούσαν κάτω από το όριο της φτώχειας. Η προσδοκία ζωής κατά τη γέννηση ήταν 32 χρόνια· σήμερα, έχει σχεδόν διπλασιαστεί και φτάνει τα 62 χρόνια. Το 84 % του πληθυσμού ήταν αναλφάβητοι· σήμερα πάνω από το μισό του πληθυσμού είναι εγγράμματοι. Η χώρα εξαρτιόταν από την εξωτερική βοήθεια όσον αφορά τη γεωργική παραγωγή· χάρη στην πράσινη επανάσταση της δεκατίας του '60 η Ινδία είναι αυτάρκης σε επισιτιστικό επίπεδο. Οι μεγάλοι λιμοί δεν είναι πια παρά μία κακή ανάμνηση, έστω κι αν πρέπει να γίνουν πολλά ακόμα για να μπορέσουν πολλά παιδιά να ξεφύγουν από τον υποσιτισμό.
<P>
Όσον αφορά τη δημογραφία, η πραγματικότητα διέψευσε τους πιο απαισιόδοξους ειδικούς που πίστευαν ότι η Ινδία δεν θα μπορούσε να την ελέγξει. Τα δημογραφικά στοιχεία αποκαλύπτουν ωστόσο έναν πληθυσμό 970 εκατομμυρίων ανθρώπων, έναντι 350 το 1947 και η Παγκόσμια Τράπεζα εκτιμά ότι ο αριθμός των Ινδών θα φτάσει το 1, 3 δισεκατομμύρια άτομα το 2025, υπερβαίνοντας έτσι τον πληθυσμό της Κίνας. Το δημογραφικό κριτήριο αποτελεί συνεπώς μία αναπόφευκτη κοινωνική και οικονομική επιταγή.
<P>
Από την αρχή της δεκαετίας αυτής, η Ινδία έχει εισέλθει χωρίς δυσκολίες στην φιλελευθεροποίηση, προσφέροντας τεράστιες αγορές και ελπίζοντας σε ξένες επενδύσεις, οι οποίες δεν ακολούθησαν λόγω μίας προστατευτικής εμπορικής πολιτικής που επιβάλλει υψηλούς τελωνειακούς δασμούς και ποσοτικούς περιορισμούς. Οι οικονομικές και εμπορικές μεταρρυθμίσεις επέτρεψαν τη μεγαλύτερη συμμετοχή της Ινδίας στην παγκόσμια οικονομία.
<P>
Σε πολιτικό επίπεδο, η Ινδία μπορεί να υπερηφανεύεται ότι είναι η πιο μεγάλη κοινοβουλευτική δημοκρατία του κόσμου. Οι τελευταίες εκλογές του Μαρτίου 1998 ανέδειξαν μία νέα κυβέρνηση, υπό την ηγεσία του Bharatiya Janata Party. Αμέσως μετά την ανάληψη των καθηκόντων του, ο Πρωθυπουργός της, κ. Attal Vajpayee, ανακοίνωσε επισήμως την πρόθεσή του να κάνει την Ινδία μία πυρηνική δύναμη. Προβαίνοντας στην πραγματοποίηση πολλών δοκιμών τον περασμένο Μάιο, οι ινδουιστές εθνικιστές του BJP θέλησαν να διεξάγουν μία αυτόνομη πυρηνική πολιτική, διακόπτοντας την επιφυλακτική πολιτική που ακολουθείτο για 24 χρόνια. Η κοινή γνώμη μπορεί να εξεπλάγη, όχι όμως οι διεθνείς παρατηρητές.
<P>
Τα γεγονότα αυτά είχαν ως αποτέλεσμα να παγώσει για μερικούς μήνες η έκθεσή μου. Το τελικό κείμενο ζητά από την Ινδία να υπογράψει και να επικυρώσει τη Συνθήκη για τη Γενική Απαγόρευση των Δοκιμών (CTBT) και τη Συνθήκη Μη Διασποράς των Πυρηνικών Όπλων (NTP). Επιμένουμε επίσης στην επανέναρξη του διαλόγου μεταξύ Ινδίας και Πακιστάν για την ειρηνική επίλυση του ζητήματος του Κασμίρ· ζητάμε επίσης τη συνέχιση του διαλόγου για τον αφοπλισμό στα δύο αυτά κράτη.
<P>
Η προτεινόμενη συμφωνία εταιρικής σχέσης απορρέει από μία νέα γενιά συμφωνιών που προσπαθούν να επαναπροσδιορίσουν την εξωτερική δράση της Ευρωπαϊκής Ένωσης. Η Ινδία ήταν από τις πρώτες χώρες που ανέπτυξε σχέσεις με την Ένωση. Από το 1973 έχουν υπογραφεί τρείς συμφωνίες, ορίζοντας καταρχάς τις εμπορικές σχέσεις και θεσπίζοντας έπειτα ένα θεσμικό πλαίσιο για την οικονομική συνεργασία και την ανάπτυξη. Η παρούσα εταιρική σχέση προχωρά πολύ πιο μακριά: προτείνει την εντατικοποίηση του πολιτικού διαλόγου μεταξύ των δύο πλευρών, την κατάργηση των εμποδίων στους τομείς των επενδύσεων και του εμπορίου, καθώς και τη λήψη μέτρων υπέρ των πολιτισμικών επαφών και του μόνιμου διαλόγου με την κοινωνία των πολιτών. Σε αυτήν την εταιρική σχέση περιλαμβάνονται κι άλλα στοιχεία, όπως η διατηρήση της βιοποικιλότητας και η καταπολέμηση των ναρκωτικών και της νομιμοποίησης παράνομου χρήματος.
<P>
Η έκθεσή μου προσανατολίζεται επίσης στην αναπτυξιακή βοήθεια, η οποία αντιπροσωπεύει το 95 % της ευρωπαϊκής ενίσχυσης που χορηγείται στην Ινδία. Η κατάργηση της παιδικής εργασίας ανήκει επίσης στις προτεραιότητες και, όταν δεν μπορεί να αποφευχθεί, προτείνεται ένας εθελοντικός κώδικας δεοντολογίας για τις επιχειρήσεις. Οι γυναίκες, που είναι θύματα προαιώνιων προκαταλήψεων, υφίστανται κάθε είδους εκμετάλλευση. Εξάλλου, η Ινδία είναι από τις λίγες χώρες στον κόσμο που απαριθμεί περισσότερους άνδρες από ό, τι γυναίκες. Για αυτόν τον λόγο, ο προϋπολογισμός που προορίζεται για τη βασική υγειονομική περίθαλψη ενισχύθηκε. Η σχολική εκπαίδευση των κοριτσιών είναι υψίστης σημασίας, γιατί τα γεγονότα δείχνουν ότι οι μορφωμένες γυναίκες διατρέχουν μικρότερο κίνδυνο μητρικής και παιδικής θνησιμότητας.
<P>
Πολλές κοινοτοπίες συνεχίζουν να υπάρχουν: Το να συνδέουμε την Ινδία με παραγκουπόλεις, με την υπέρτατη φτώχεια και με τίποτε άλλο είναι πάρα πολύ απλουστευτικό. Ας ευχηθούμε πως ο διάλογος Ευρώπης-Ινδίας θα επιτρέψει να οδηγηθεί αυτή τη χώρα στη θέση που της αξίζει στην παγκόσμια σκηνή και να επαναξεταστεί η ασιατική στρατηγική μας, ούτως ώστε να μην προσανατολίζεται αποκλειστικά προς την Κίνα.
<P>
Χειροκροτήματα

<SPEAKER ID=25 LANGUAGE="NL" NAME="Van Bladel">
Κύριε Πρόεδρε, μαζί με την Κίνα, η Ινδία είναι ένα από τα μεγαλύτερα και σημαντικότερα κράτη της ασιατικής ηπείρου. Γι' αυτό και χαίρομαι ιδιαιτέρως που η εισηγήτρια εκπλήρωσε με τόσο έξοχο τρόπο το καθήκον της, προκειμένου να προαχθεί η εταιρική σχέση με την Ινδία. Η Ινδία είναι μια αναδυόμενη οικονομική δύναμη η οποία προσελκύει ιδιωτικές επενδύσεις, όπου οι Κάτω Χώρες, η πατρίδα μου, αναθέτουν την εκτέλεση μεγάλου μέρους των διοικητικών εργασιών μεγάλων επιχειρήσεων λόγω της τεχνογνωσίας των Ινδών και επειδή οι μισθοί δεν είναι ακόμη υψηλοί. Παρ' όλα αυτά, μια χώρα με μεγάλο πληθυσμό όπως η Ινδία εξακολουθεί να χρειάζεται πολλή αναπτυξιακή βοήθεια. Το ιδιαίτερο χαρακτηριστικό της Ινδίας είναι ότι είναι μια χώρα με διαστάσεις ολόκληρης ηπείρου, με έναν εντυπωσιακό πολιτισμό, στην ύπαρξη του οποίου οφείλεται το ότι, στα πλαίσια της αναπτυξιακής συνεργασίας, η χώρα αυτή δεν έχει παραδοθεί στους χορηγούς, όπως συνέβη για παράδειγμα με το Μπανγκλαντές και τη Σρι-Λάνκα, αλλά κατευθύνει η ίδια την πολιτική. Αυτό είναι πολύ καλό. Δυστυχώς όμως, η νοοτροπία αυτή εμποδίζει τη χώρα, κυρίως όσον αφορά την περαιτέρω φιλελευθεροποίηση του εμπορικού της συστήματος. Η ανάπτυξη ισχυρών σχέσεων με την Ινδία με την έναρξη ενός διαλόγου υψηλού επιπέδου, όπως προτείνει η Επιτροπή, μπορεί να κινήσει τα πράγματα προς την ορθή κατεύθυνση, έτσι ώστε να μπορέσει η χώρα αυτή να διαδραματίσει σημαντικό ρόλο στους κόλπους του ΠΟΕ ως μία χώρα στην οποία έχει εγκαθιδρυθεί το σύστημα της δημοκρατίας. Η Ινδία επλήγη λιγότερο απ' ό, τι είχε προβλεφθεί από την οικονομική κρίση στην Ασία. Η Financial Times έγραφε αυτή την εβδομάδα ότι ο οργανισμός τηλεπικοινωνικών της Ινδίας μείωσε τις τιμές των συνδιαλέξεων κατά 10 %, ποσοστό το οποίο είναι ακόμη υψηλότερο για τις συνδιαλέξεις με το εξωτερικό. Για μένα αυτό είναι αξιοπρόσεκτο.
<P>
Ωστόσο, στη χώρα αυτή παρατηρούνται και αρκετές ανησυχητικές εξελίξεις, όπως αναφέρει και η εισηγήτρια. Πρόκειται για την παιδική εργασία, την αύξηση των θρησκευτικών αντιπαραθέσεων, που εμπνέονται, εκτός άλλων, από έναν ινδουιστικό εθνικισμό, η διένεξη στο Κασμίρ και βεβαίως, κύριε Πρόεδρε, τα πυρηνικά. Ανησυχητικές είναι και οι εξελίξεις στη γειτονική Κίνα, το αντίβαρο της οποίας θα μπορούσε στο μέλλον να αποτελέσει η Ινδία. Θα ήταν καλό να υπάρχει ένα αντίβαρο μεταξύ των χωρών της ANASE, της Κίνας και της Ιαπωνίας. Μια θετική εξέλιξη είναι η πρόσφατη συνάντηση εκπροσώπων της Ινδίας και του Πακιστάν. ;Ολα αυτά τα θέματα μπορούν να προβληθούν στα πλαίσια μιας ενισχυμένης εταιρικής σχέσης μεταξύ Ευρωπαϊκής ;Ενωσης και Ινδίας.
<P>
Κύριε Πρόεδρε, ως πρώην δημοσιογράφος και αντιπρόεδρος της υποεπιτροπής ανθρωπίνων δικαιωμάτων και μέλος του συνδέσμου φιλίας με την Ινδία, θα ήθελα να εκμεταλλευτώ την ευκαιρία για να επισύρω την προσοχή του Σώματος στην εξαφάνιση ενός Ινδού δημοσιογράφου, του Ram Singh. Η Ινδία έχει υποσχεθεί από το 1997 να δώσει πληροφορίες για την εξαφάνιση αυτού του άνδρα. Μέχρι στιγμής δεν έχουμε μάθει τίποτα. Ελπίζω ότι στην αίθουσα παρευρίσκονται Ινδοί διπλωμάτες, οι οποίοι θα μπορούσαν ενδεχομένως να μας δώσουν πληροφορίες. Η πολιτική μου Ομάδα υποστηρίζει την εταιρική σχέση και συγχαίρει την εισηγήτρια.

<SPEAKER ID=26 LANGUAGE="SV" NAME="Holm">
Κύριε Πρόεδρε, κατά την άποψή μου, η Ινδία είναι μία χώρα που έχει δυνατότητες για το μέλλον. Χαίρομαι για το γεγονός ότι η ΕΕ είναι πρόθυμη να εξακολουθήσει και να ενισχύσει την εταιρική σχέση που υπάρχει επί μακρόν και που ευελπιστούμε ότι θα συνεχίσει και στο μέλλον να υπάρχει επί μακρόν.
<P>
Πολλοί θεωρούν ότι Ινδία είναι μία παράξενη χώρα που είναι δύσκολο να την κατανοήσει κανείς. Έτσι είναι μάλλον, αν τη βλέπει κανείς με δυτική οπτική! Όμως, δεν πρέπει να τη βλέπει κανείς μ' αυτόν τον τρόπο, αλλά θα πρέπει να βλέπει την Ινδία εκ των έσω και με άλλα μάτια. Τότε, θα ανακαλύψει ότι η Ινδία είναι μία μοναδική χώρα. Εγώ, πάντως, σε πολλά από τα ταξίδια μου έχω νιώσει μία απίστευτη ανταπόκριση και μία γενναιοδωρία η οποία φαίνεται να ξεπερνάει κάθε όριο.
<P>
Ωστόσο, στην ανάπτυξη της Ινδίας δεν υπάρχουν μόνο θετικά στοιχεία, αλλά και αρκετά προβλήματα. Φυσικά, πρέπει να προσπαθήσουμε με κάθε τρόπο και μέσο να βοηθήσουμε την Ινδία να ακολουθήσει τον σωστό δρόμο, όχι για να κατευθύνουμε τη χώρα, αλλά, για να τη βοηθήσουμε να μην κάνει τα ίδια λάθη που έκαναν πολλές ευρωπαϊκές χώρες.
<P>
Θέλω εδώ να σχολιάσω κάποια σημεία - δεν θα τα αναφέρω όλα, αφού ο κ.Andrι - Lιonard έχει ήδη επισημάνει πολλά σημαντικά σημεία, τα οποία φυσικά υποστηρίζω πλήρως. Αυτό που θέλω μεταξύ άλλων να σχολιάσω είναι η περιφερειακή συνεργασία με την Ινδία και με τις χώρες γύρω από την Ινδία, διότι η περιφερειακή συνεργασία έχει πολύ μεγάλη σημασία για ολόκληρη την περιοχή, όπου η Ινδία, ως η μεγαλύτερη χώρα, κατέχει φυσικά μία ξεχωριστή θέση. Καμία από αυτές τις χώρες δεν μπορεί να απομονωθεί πλήρως. Αν θέλουμε να δοθεί λύση σε πολλά από τα προβλήματα που υπάρχουν στην περιοχή, μεταξύ άλλων στο πρόβλημα με το Πακιστάν και το ζήτημα του Κασμίρ, τότε η περιφερειακή συνεργασία είναι υψίστης σημασίας. Πιστεύω ότι και η Ινδία το αντιλαμβάνεται και το κατανοεί αυτό ολοένα και περισσότερο. Επομένως, η διευρυμένη διακρατική συνεργασία είναι προϋπόθεση για τη θετική ανάπτυξη της περιοχής, τόσο από την οπτική της ειρήνης και του περιβάλλοντος, όσο και σε ό, τι αφορά την επίτευξη της εξάλειψης των οικονομικών και κοινωνικών διαφορών που υπάρχουν στην περιοχή.
<P>
Τι γίνεται όμως με τις πυρηνικές δοκιμές; Ήταν ένα μεγάλο σοκ για όλους όταν μάθαμε ότι η Ινδία, και αμέσως μετά και το Πακιστάν, πραγματοποίησαν πυρηνικές δοκιμές. Είναι ό, τι πιό βλακώδες έχω ακούσει ότι έκανε εδώ και πολύ καιρό η Ινδία. Δεν είναι αυτός ο δρόμος που πρέπει να ακολουθήσει για τη συνεργασία και την εμπιστοσύνη, ούτε ταιριάζει με την εικόνα που έχω για την Ινδία και με τη χώρα που γνώρισα επί πολλά έτη. Εγώ και η Ομάδα μου καταδικάζουμε, φυσικά, αυτές τις πυρηνικές δοκιμές. Φυσικά, καλούμε την Ινδία να υπογράψει και να επικυρώσει το ταχύτερον δυνατόν τη συμφωνία αναστολής των δοκιμών και τη συμφωνία μη διάδοσης, καθώς επίσης φυσικά και την απαγόρευση των ναρκών κατά προσώπων.
<P>
Το ζήτημα του Κασμίρ είναι επίσης σημαντικό. Εδώ, ερχόμαστε πάλι στο θέμα της περιφερειακής συνεργασίας, διότι πιστεύω ότι έχει μεγάλη σημασία. Φυσικά, ελπίζουμε ότι θα καταστεί δυνατόν να εξευρεθεί μία ειρηνική λύση. Τον τελευταίο καιρό έχει όντως επιτευχθεί πρόοδος. Πρόσφατα, συναντήθηκαν οι πρωθυπουργοί της Ινδίας και του Πακιστάν για να συζητήσουν αυτό το ζήτημα. Ήταν η πρώτη φορά εδώ και πάρα πολλά χρόνια που Ινδός πρωθυπουργός πάτησε το πόδι του στο Πακιστάν. Υποβάλαμε και μία τροπολογία επ' αυτού στην έκθεση Andrι - Lιonard την οποία ελπίζω να μπορείτε να στηρίξετε.
<P>
Στο Κοινοβούλιο έχουμε συζητήσει πολλές φορές για την ελευθερία των θρησκευτικών πεποιθήσεων και τώρα πρόσφατα στη σύνοδο του Φεβρουαρίου. Δυστυχώς, ο κατάλογος των επιθέσεων και των βιαιοπραγιών που λαμβάνουν χώρα εναντίον των θρησκευτικών μειονοτήτων στην Ινδία μπορεί να γίνει πολύ εκτεταμένος. Δυστυχώς, τέτοια φαινόμενα επαναλαμβάνονται διαρκώς, παρ' όλο που το σύνταγμα της Ινδίας εγγυάται ακριβώς την ελευθερία των θρησκευτικών πεποιθήσεων. Φυσικά, υπάρχει και μία σειρά κανονισμών για την προστασία των ανθρωπίνων δικαιωμάτων.
<P>
Όταν μιλάμε για ανθρώπινα δικαιώματα δεν πρέπει να ξεχνάμε ότι στην Ινδία εξακολουθεί να ισχύει η θανατική ποινή, κάτι που είναι ανάξιο μίας δημοκρατίας. Γι' αυτό, ελπίζω πραγματικά ότι η Ινδία θα καταργήσει αυτήν την ποινή το συντομότερο δυνατόν.
<P>
Επίσης, η Ινδία εξακολουθεί να μην έχει υπογράψει τη Σύμβαση κατά των βασανιστηρίων. Φυσικά, είναι σημαντικό να γίνει και αυτό το συντομότερο δυνατόν. Λαμβάνουμε επανειλημμένως αναφορές, μεταξύ άλλων από την Διεθνή Αμνηστία, για βασανιστήρια που εξακολουθούν να γίνονται στην Ινδία. Ακόμη και η αστυνομία επιδίδεται σε σκληρά βασανιστήρια. Ελπίζω ότι η Ινδία θα υπογράψει αυτή τη Σύμβαση και θα προσπαθήσει το συντομότερο δυνατόν να επιλύσει αυτά τα προβλήματα.
<P>
Από πλευράς της Ομάδας των Πρασίνων υποβάλαμε μία τροπολογία ακριβώς για το θέμα των ανθρωπίνων δικαιωμάτων, έχοντας κατά νου, κυρίως, τις πολλές ανεξιχνίαστες υποθέσεις που υπάρχουν στο Κασμίρ, περισσότερες από 800 ανεξιχνίαστες υποθέσεις από το 1990. Φυσικά, η Ινδία πρέπει να κάνει προόδους για την αντιμετώπιση αυτού του θέματος.
<P>
Επιπλέον, σε ό, τι αφορά το περιβάλλον, η Ινδία έχει πυρηνική ενέργεια. Οι σταθμοί παραγωγής πυρηνικής ενέργειας είναι σοβιετικής κατασκευής, κάτι που δεν παρέχει καμία απολύτως εγγύηση για το μέλλον. Γι' αυτόν τον λόγο, ελπίζω ότι θα έχουμε μεγαλύτερη συνεργασία σε ό, τι αφορά τις ανανεώσιμες πηγές ενέργειας, ώστε να καταστεί δυνατόν να καταργηθεί η πυρηνική ενέργεια στην Ινδία, όπως ακριβώς θέλουμε να την καταργήσουμε στις χώρες της ΕΕ. Το δυναμικό των ανανεώσιμων πηγών ενέργειας στην Ινδία είναι πολύ μεγάλο, κυρίως όσον αφορά την αιολική και την ηλιακή ενέργεια.
<P>
Τέλος, εμείς της Ομάδας των Πρασίνων θα στηρίξουμε φυσικά αυτήν την εταιρική σχέση και θα υπερψηφίσουμε την εξαιρετική έκθεση Andrι - Lιonard.

<SPEAKER ID=27 LANGUAGE="FR" NAME="Dupuis">
Κύριε Πρόεδρε, κύριε Επίτροπε, αγαπητοί συνάδελφοι, o Sir Leon Brittan δεν σταματά να μας λέει ότι δεν υπάρχει εναλλακτική λύση στην πολιτική των υποκλίσεων και των τεμενάδων στα κόκκινα χαλιά του Πεκίνου· ότι δεν υπάρχει εναλλακτική λύση στην πολιτική του, η οποία στηρίζεται στη θυσία της δημοκρατίας, του κράτους δικαίου, της ελευθερίας για τους Θιβετιανούς, για τους Μονγκόλους, για τους κατοίκους του Τουρκεστάν· και ότι δεν υπάρχει εναλλαλακτική λύση στην άρνηση των ανθρωπίνων δικαιωμάτων· ότι δεν υπάρχει εναλλακτική λύση: πρέπει να είμαστε φίλοι με την Κίνα.
<P>
Έχουμε εναλλακτική λύση. Έχουμε την έκθεση της κ. Andrι-Lιonard η οποία κάνει ορισμένα βήματα προς τη σωστή κατεύθυνση. Εδώ βρίσκεται η εναλλακτική μας λύση. Η Ινδία είναι η εναλλακτική λύση για την Ευρωπαϊκή Ένωση, για την πολιτική της στην Ασία. Πρέπει να θεσπίσουμε μία πραγματική στρατηγική εταιρική σχέση με αυτή τη μεγάλη χώρα του ενός δισεκατομμυρίου κατοίκων, ενάντι του 1, 2 δισεκατομμυρίου της Κίνας. Είναι η πιο μεγάλη δημοκρατία στον κόσμο, μία χώρα η οποία, από την κυβέρνηση του κ. Rao, δεν έχει γνωρίσει σημαντικές αλλαγές. Η κυβέρνηση του κ. Valpayee άρχισε ουσιαστικές οικονομικές μεταρρυθμίσεις, πραγματοποίησε το ίδιο ουσιαστικές οικονομικές προόδους και έχει ξεκινήσει, έστω κι αν αυτό γίνεται ακόμα με πολύ αργό ρυθμό, να πραγματοποιεί ένα άνοιγμα στην παγκόσμια αγορά και να ενισχύει τις σχέσεις της με όλες τις χώρες του κόσμου.
<P>
Πρέπει, λοιπόν, να συνεχίσουμε να ακολουθούμε τον κ. Brittan, όταν μας λέει ότι δεν υπάρχει εναλλακτική λύση; Ή πρέπει, η Επιτροπή, το Συμβούλιο και το Κοινοβούλιό μας, να προσπαθήσουν να σκεφτούν και να καταρτίσουν ένα πρόγραμμα το οποίο θα μας επιτρέψει γρήγορα να θεσπίσουμε μία στρατηγική σχέση με αυτήν τη χώρα;
<P>
Είμαστε ακόμη μακριά από όλα αυτά. Έχουμε στο Νέο Δελχί μία αντιπροσωπεία της Επιτροπής που είναι εντελώς ανεπαρκής. Το ίδιο το Κοινοβούλιό μας δεν έχει ad hoc αντιπροσωπεία με την Ινδία, όπως έχει με την Κομμουνιστική Αυτοκρατορία της Κίνας, δεν έχει ετήσια διάσκεψη κορυφής Ευρώπης-Ινδίας. Το Κοινοβούλιό μας, κυρίως όμως το Συμβούλιο και η Επιτροπή, δεν διαθέτουν ακόμη μία πραγματική στρατηγική, μέτρα που θα μας επιτρέψουν να αντιμετωπίσουμε, με τα απαραίτητα όπλα, αυτήν τη μεγάλη πρόκληση, να βοηθήσουμε δηλαδή την Ινδία να προχωρήσει μελλοντικά στην ενίσχυση της δημοκρατίας.
<P>
Νομίζω, και ορισμένοι συνάδελφοι αντιμετώπισαν το πρόβλημα, ότι δεν πρέπει να αναζητούμε άλλοθι, δεν πρέπει να μας λένε διάφορα για το πρόβλημα των πυρηνικών δοκιμών στην Ινδία. Η Ινδία, δικαίως, όπως κάναμε εμείς απέναντι στη Σοβιετική Αυτοκρατορία, εξοπλίζεται με τα μέσα που θα της επιτρέψουν να αντισταθεί. Γιατί πρέπει να είμαστε τόσο ανεκτικοί ως προς τη δύναμη πυρηνικής κρούσης της Κομμουνιστικής Αυτοκρατορίας της Κίνας και να φωνάζουμε όπως τα κλαψοπούλια γιατί η Ινδία, η οποία δεν έχει πραγματικό πρόβλημα με το Πακιστάν, αλλά έχει πραγματικό πρόβλημα με τη γειτονική Κομμουνιστική Αυτοκρατορία, εξοπλίζεται με μέσα αποτροπής, όπως κάναμε εμείς απέναντι στη Σοβιετική Αυτοκρατορία. Και όταν η κατάσταση άλλαξε για εμάς, όταν κατέρρευσε η Σοβιετική Αυτοκρατορία και απομακρύνθηκε η απειλή, μπορέσαμε να αρχίσουμε τους αφοπλισμούς.
<P>
Πιστεύω ότι η Ινδία, όσο θα βρίσκεται αντιμέτωπη με μία τέτοια χώρα, έχει το νόμιμο δικαίωμα να εξοπλίζεται με τα μέσα που της επιτρέπουν να αντιστέκεται σε αυτήν.
<P>
Αγαπητοί συνάδελφοι, συγχαίρω την κ. Andrι-Lιonard για την έκθεσή της, η οποία περιλαμβάνει αρκετά στοιχεία, τώρα όμως το μπαλλάκι έχει περάσει στην Επιτροπή, στο Συμβούλιο, για να θέσουν σε εφαρμογή ένα στρατηγικό χρονοδιάγραμμα με το κοινοβούλιο της Ινδίας, με την κυβέρνηση της Ινδίας, ουτώς ώστε να γίνει ο προνομιούχος εταίρος μας στην Ασία.

<SPEAKER ID=28 LANGUAGE="FR" NAME="Souchet">
Επιτρέψτε μου, κύριε Πρόεδρε, αναφορικά με την ενδιαφέρουσα έκθεση της συναδέλφου μας Andrι-Lιonard, να εκφράσω την έκπληξή μου για τη μικρή σημασία που έχει την τάση να δίνει το Κοινοβούλιό μας στο ζήτημα των σχέσεών μας με την Ινδία σε σύγκριση, παραδείγματος χάρη, με την έντονη προσοχή που δίδεται στις σχέσεις μας με την Κίνα, ενώ πρόκειται για την πολυπληθέστερη δημοκρατία στον κόσμο. Το γεγονός ότι η συζήτηση της παρούσας έκθεσης πετάχτηκε στο τέλος της συνόδου δεν δείχνει κάποια αδιαφορία απέναντι σε ένα θέμα που εντούτοις είναι σημαντικό;
<P>
Η έκθεση που μας υποβλήθηκε καταρτίζει έναν γενικό, αρκετά ολοκληρωμένο πίνακα της σημερινής κατάστασης της Ινδίας, ενός νεαρού δημοκρατικού κράτους που εδώ και αρκετά χρόνια γνωρίζει έναν έντονο ρυθμό ανάπτυξης, όπου όμως η δημοκρατική πρακτική δίνει την εντύπωση ότι αποτελεί μία επιφανειακή επίστρωση πάνω σε εξαιρετικά άνισες κοινωνικές δομές. Η διατήρηση του συστήματος των καστών, το οποίο οι δημόσιες αρχές δεν έχουν επιτύχει να αναθεωρήσουν, είναι η αιτία της άνισης κατανομής των κερδών της ανάπτυξης. Οι πρόσφατες προσβολές των ανθρωπίνων δικαιωμάτων, και ιδιαίτερα της θρησκευτικής ελευθερίας εις βάρος των χριστιανικών κοινοτήτων, όπως στο γειτονικό Πακιστάν, είναι εξίσου ανησυχητικές και ίσως δεν τονίστηκαν αρκετά από την εισηγήτριά μας. Επιπλέον, η οικονομική ανάπτυξη της Ινδίας στηρίζεται ακόμη, κατά ένα πολύ μεγάλο μέρος, σε μία βιομηχανία όπου το εργατικό δυναμικό υπο-πληρώνεται, υφίσταται εκμετάλλευση και η οποία καταφεύγει ακόμα σε μεγάλο βαθμό στην παιδική εργασία.
<P>
Η εξωτερική εμπορική πολιτική της Ευρωπαϊκής Ένωσης πρέπει να συμβάλλει στη διόρθωση αυτών των παρεκκλίσεων, όντας εξοπλισμένη με τα απαραίτητα μέσα για την προώθηση ενός δίκαιου εμπορίου. Πρέπει να ευνοεί την αύξηση του συνολικού επιπέδου των προδιαγραφών παραγωγής στην Ινδία και να επιδιώκει να περιοριστεί όσο το δυνατόν περισσότερο το πεδίο του ασυνείδητου εμπορίου προϊόντων, η ανταγωνιστικότητα των οποίων επιτυγχάνεται μόνο με απαράδεκτες κοινωνικές και υγιειονομικές συνθήκες. Μία πολιτική που θα περιοριζόταν στην εκπόνιση κωδίκων συμπεριφοράς θα ήταν καταδικασμένη να αποδειχτεί αναποτελεσματική. Η δράση της Ευρώπης στον ΠΟΕ πρέπει να προσανατολίζεται προς τους ίδιους στόχους.
<P>
Νομίζουμε ότι οι συστάσεις της εισηγήτριας όσον αφορά την απαραίτητη διαφοροποίηση των προγραμμάτων μας ενίσχυσης, την αποκέντρωσή τους, μία καλύτερη κατανομή και απορρόφηση και την επέκταση των μικροοικονομικών πιστώσεων είναι ορθές, γιατί είναι πολύ καλά προσαρμοσμένες στις κοινωνικές και γεωγραφικές δομές της Ινδίας. Αν εγκριθούν, θα πρέπει επομένως να συμβάλουν στη βελτίωση της αποτελεσματικότητας των δομών αυτών.

<SPEAKER ID=29 LANGUAGE="DE" NAME="Lukas">
Κύριε Πρόεδρε, η Ινδία διαθέτει μία τέτοια τάξη μεγέθους, από όποια άποψη κι αν το δει κανείς, ώστε να καθίσταται αυτόματα ένας σημαντικός, πολλά υποσχόμενος, αλλά ταυτόχρονα προβληματικός εταίρος της Ευρωπαϊκής Ένωσης. Η παρούσα έκθεση παρουσιάζει με σαφήνεια τις προτεραιότητες, καθώς και τα οξέα και διαπλεκόμενα προβλήματα. Όσον αφορά τις πυρηνικές δοκιμές, έχουν ήδη ειπωθεί πολλά και σωστά. Πιστεύω, όμως, ότι η οικοδόμηση της εταιρικής σχέσης πρέπει να είναι συνάρτηση των αποφάσεων επί αυτού του θέματος. Εξίσου σημαντικό είναι η Ινδία να υπογράψει τη Σύμβαση της Οττάβα σχετικά με την απαγόρευση των ναρκών κατά προσώπων.
<P>
Θεωρώ ιδιαίτερα σημαντικό, στο γενικότερο πλαίσιο της πολιτικής συνεργασίας, αλλά και ειδικότερα σε ό, τι αφορά την Ινδία, η ΕΕ να διαδραματίσει σημαντικό ρόλο στην καταπολέμηση της εκμετάλλευσης των παιδιών. Στην Ινδία, οι αντιθέσεις μεταξύ της νομοθεσίας και της πρακτικής εφαρμογής στον τομέα αυτό είναι υπερβολικά μεγάλες. Το γεγονός, επίσης, ότι ένας λαός με ικανότητες που ξεπερνούν το μέσο όρο στον τομέα της τεχνολογίας, π.χ. στην ανάπτυξη λογισμικού, επιτρέπει την κοινωνική και σεξουαλική εκμετάλλευση των παιδιών σε βαθμό τρομακτικό, είναι κάτι συγκλονιστικό. Οι μέχρι σήμερα εκστρατείες της κεντρικής κυβέρνησης προσέκρουσαν στην αντίσταση του οργανωμένου εγκλήματος, στη διαφθορά και στα ελλειπή επιβοηθητικά μέτρα. Η οδύνη όμως αυτών των παιδιών, ιδίως από το Νεπάλ, τα οποία έχουν εξαναγκαστεί να στραφούν στην πορνεία δεν μπορεί να μη μας αγγίζει.
<P>
Θεωρώ, λοιπόν, εποικοδομητική την πρόταση στο σημείο 44, η οποία άπτεται μίας πρωτοβουλίας του Προέδρου Clinton, καθότι καθιστά ουσιαστικό μέλημα της Ευρώπης το ζήτημα της καταπολέμησης της εκμετάλλευσης των παιδιών. Οι επιχειρήσεις θα έπρεπε οικειοθελώς να εκφράσουν την προθυμία τους να τηρούν τα ελάχιστα κριτήρια έναντι μίας ορισμένης πριμοδότησης, ενός πρόσθετου ποσού. Η εφαρμογή και ο έλεγχος θα απαιτούσε βεβαίως πολιτική βούληση και διοικητικές δαπάνες, αλλά θα αποτελούσε και ένα σαφές μήνυμα με προοπτική να σημειωθεί πρόοδος στον τομέα αυτό.

<SPEAKER ID=30 LANGUAGE="EN" NAME="Hardstaff">
Κύριε Πρόεδρε, θα ήθελα, ξεκινώντας, να μιλήσω για την Ινδία αποκλειστικά ως Βρετανίδα. Ένα από τα επιχειρήματα που προέβαλλαν ανέκαθεν κατά της ένταξης της Μεγάλης Βρετανίας στην Ευρωπαϊκή Ένωση ήταν ότι αυτό θα σήμαινε ότι γυρνάμε την πλάτη μας στην Κοινοπολιτεία και ότι η Ευρώπη είναι ένας μικρός όμιλος πλουσίων κρατών που έχουν στραμμένη την προσοχή τους στο εσωτερικό τους και δεν νοιάζονται για τον υπόλοιπο κόσμο. Εγώ πάντα εξέφραζα την έντονη αντίθεσή μου σε αυτήν την άποψη κατά τις δεκαετίες του '60 και του '70 και υποστήριζα ότι ένα από τα μεγάλα πλεονεκτήματα της ένταξης της Μεγάλης Βρετανίας στην Ευρωπαϊκή Ένωση ήταν ακριβώς αυτό: θα έφερνε τις χώρες της Κοινοπολιτείας σε επαφή με την υπόλοιπη Ευρώπη, με όλα τα πλεονεκτήματα που θα μπορούσε να έχει κάτι τέτοιο.
<P>
Η έκθεση που έχουμε ενώπιόν μας σήμερα αποτελεί ένα πολύ καλό παράδειγμα του τι ακριβώς συνέβη. Όχι μόνον οι χώρες της Κοινοπολιτείας ωφελήθηκαν από τη συμμετοχή τους στη Σύμβαση Λομέ, αλλά δημιουργήθηκαν και μεμονωμένες εταιρικές σχέσεις, όπως αυτή για την οποία συζητούμε σήμερα.
<P>
Θα ήθελα να συγχαρώ θερμά την κ. Andrι-Lιonard για την εξαιρετική έκθεσή της, η οποία προσδιορίζει με τρόπο πολύ περιεκτικό τα πολλά κοινωνικά και πολιτικά ζητήματα που καλείται να αντιμετωπίσει η Ινδία. Γνωρίζουμε ότι υπάρχουν προβλήματα. Η υποήπειρος της Ινδίας έχει τεράστιο δυναμικό αλλά, όπως επισημάνθηκε, έχει και πολλά προβλήματα και εντάσεις που πρέπει να αντιμετωπιστούν, ιδιαίτερα στις σχέσεις της με τους άμεσους γείτονές της.
<P>
Η Ευρωπαϊκή Ένωση, όπως έδειξε αυτό το συγκεκριμένο ψήφισμα, μπορεί να αναπτύξει πολύ εποικοδομητικές σχέσεις με την Ινδία, η οποία είναι η μεγαλύτερη δημοκρατία του κόσμου και η οποία, παρ' όλα τα προβλήματά της, παραμένει μία πολύ ισχυρή και γεμάτη ζωή δημοκρατία μετά από περισσότερα από 50 χρόνια ανεξαρτησίας. Θα ήθελα να ευχαριστήσω όλους τους συναδέλφους οι οποίοι έλαβαν μέρος σε αυτήν τη συζήτηση.

<SPEAKER ID=31 LANGUAGE="DE" NAME="Gόnther">
Κύριε Πρόεδρε, κύριε Επίτροπε, κυρία εισηγήτρια, θα ήθελα κι εγώ από την πλευρά μου να εκφράσω τις ευχαριστίες μου για την περιεκτική έκθεση που μας παρουσιάσατε εδώ. Η εισηγήτρια σωστά επεσήμανε ότι η Ινδία είναι μία εδραιωμένη δημοκρατία και δεν επιτρέπεται ούτε να σκέφτεται κανείς τι εικόνα θα παρουσίαζε η ευρύτερη περιοχή, αν έλειπε αυτός ο παράγοντας σταθερότητας.
<P>
Εν τούτοις, νομίζω ότι η έκθεση μοιράζει ίσως περισσότερες από όσες χρειαζεται «σωστές συμβουλές». Για παράδειγμα, σίγουρα οφείλουμε να καταδικάσουμε τις επιθέσεις των φανατισμένων πιστών, αλλά αυτό το κάνει και η ινδική κυβέρνηση και δεν πρέπει να ξεχνάμε ότι κορυφαίοι Iνδοί πολιτικοί έπεσαν θύματα τέτοιων φανατικών. Πρωτίστως, πρέπει λοιπόν να δούμε θετικά τη στήριξη της Ινδίας.
<P>
Θα ήθελα να επιστήσω την προσοχή σας σε δύο σημεία. Κατά πρώτον, σε μία από τις τροπολογίες σωστά τίθεται και το ζήτημα ενίσχυσης της αντιπροσωπείας στην Ινδία. Αυτή όμως είναι μόνον η μία πλερά του νομίσματος. Η συνεργασία μεταξύ της Επιτροπής και της αντιπροσωπείας θα πρέπει να βελτιωθεί, καθώς είναι απαράδεκτο οι επί τόπου βοηθοί να πρέπει να περιμένουν μέχρι και εννέα μήνες για την αρχική χρηματοδότηση των προγραμμάτων τους και να δανείζονται χρήματα από άλλα προγράμματα και άλλους οργανισμούς που παρέχουν βοήθεια, μέχρις ότου φτάσουν τα κονδύλια από την Ευρωπαϊκή Ένωση. Σε αυτές τις περιπτώσεις, όταν πρόκειται για συγχρηματοδότηση, προκύπτουν περαιτέρω δυσκολίες, κυρίως όταν αναγκάζεται κανείς να εξηγήσει στον εταίρο του γιατί αυτός πρέπει να καταβάλλει την εισφορά του, ενώ η ευρωπαϊκή πλευρά εμφανίζεται στην προκειμένη περίπτωση διστακτική.
<P>
Κατά δεύτερον, θα ήθελα να εκφράσω ανοικτά την ικανοποίηση μου, που και μερικοί άλλοι από τους προλαλήσαντες, ζήτησαν την προώθηση της συνεργασίας στον τομέα της υψηλής τεχνολογίας, καθώς αυτές είναι πρακτικά οι τεχνολογίες του μέλλοντος και για την Ινδία. Τότε όμως θα έπρεπε ίσως να παραιτηθούμε από το αίτημά μας προς την Επιτροπή να συντάξει έναν κώδικα δεοντολογίας, μια και αυτό δεν θεωρώ ότι ανήκει στις αρμοδιότητές της. Υπάρχουν άλλοι οργανισμοί που μπορούν να το αναλάβουν.

<SPEAKER ID=32 LANGUAGE="DE" NAME="Mann, Thomas">
Κύριε Πρόεδρε, η Ινδία, η μεγαλύτερη δημοκρατία του κόσμου, μέρα με τη μέρα, δείχνει ότι σημειώνει μεγάλη πρόοδο αναφορικά με την παγίωση των πολιτικών, οικονομικών και κοινωνικών δομών. Εμείς οι Ευρωπαίοι έχουμε τεκμηριώσει, ήδη από το 1995 με τη νέα εξωτερική μας πολιτική, το ζωτικό μας ενδιαφέρον για στενότερες σχέσεις, οι οποίες θα βασίζονται στις κοινές αξίες, στην εταιρική σχέση ίσου προς ίσον, στην οικονομική συνεργασία με άμεσες επιδράσεις στις θέσεις εργασίας και στην υπεράσπιση των ανθρωπίνων δικαιωμάτων.
<P>
Κατά τη διάρκεια των επί τόπου συναντήσεών μου, μεταξύ άλλων και υπό την ιδιότητά μου ως Αντιπροέδρου της αντιπροσωπείας της Ένωσης για την Περιφερειακή Συνεργασία της Νότιας Ασίας (SAARC) του Ευρωπαϊκού Κοινοβουλίου, είχα την ευκαιρία να διαπιστώσω ιδίοις όμμασι την ποιότητα των μεταρρυθμίσεων. Αξιο προσοχής είναι επίσης το γεγονός ότι η Ινδία κατάφερε να παραμείνει σταθερή κατά την οικονομική κρίση στην Ασία, χάρη στην οικονομική της δύναμη και την ικανότητά της για καινοτομία. Η αναδιάρθρωση του τραπεζικού συστήματος και των χρηματοοικονομικών υπηρεσιών, καθώς και η δημιουργία της νοτιοασιατικής ζώνης ελεύθερου εμπορίου θα ενισχύσουν περαιτέρω αυτή τη δύναμη. Ο διάλογος δεν πρέπει όμως να περιοριστεί στα οικονομικά θέματα, πράγμα το οποίο ήδη επεσήμανε και η κ. Andrι-Lιonard στην ισορροπημένη της έκθεση. Ο σεβασμός των ανθρωπίνων δικαιωμάτων ως βάση οποιασδήποτε συμφωνίας της Ευρωπαϊκής Ένωσης αποτελεί όρο απαράβατο.
<P>
Ο αγώνας ενάντια στην παιδική εργασία θα ευωδοθεί μόνον όταν το κράτος παρέμβει δραστικά, όταν εξασφαλιστεί το ελάχιστο εισόδημα, όταν οι γονείς συμμετάσχουν κι αυτοί στην προσπάθεια να μην υποβαθμίζονται τα παιδιά τους σε φθηνές και πρόθυμες μηχανές προσφοράς εργασίας. Τα παιδιά πρέπει να έχουν τη δυνατότητα να πηγαίνουν σχολείο για να εξασφαλίσουν, με όπλο τους την εκπαίδευση και την επαγγελματική κατάρτιση, ένα δικαίωμα στο μέλλον. Οι κοινοτικοί συνεταιρισμοί, τα μικρά δάνεια στις γυναίκες και οι πρωτοβουλίες των μη κυβερνητικών οργανώσεων, όπως της RUGMARK, χρειάζονται την υποστήριξή μας. Οι επιχειρήσεις πρέπει κι αυτές αυτοδεσμευόμενες να συνεισφέρουν στην εξασφάλιση κοινωνικών προδιαγραφών. Στα πλαίσια της δημοκρατίας εντάσσεται και ο σεβασμός των θρησκευτικών πεποιθήσεων των άλλων. Ο φανατισμός πρέπει να αποκλεισθεί. Οι χώροι όπου οι άνθρωποι ασκούν τα θρησκευτικά τους καθήκοντα πρέπει να προστατεύονται εξίσου, όπως και οι εθνοτικές μειονότητες, από τη βία και τις απειλές ενάντια στη ζωή τους. Τα λόγια του Πρωθυπουργού Vajpayee πρέπει να ακολουθήσουν περαιτέρω πράξεις.
<P>
Η εταιρική σχέση μεταξύ του μεγαλύτερου κράτους της κοινότητας SAARC και της Ευρωπαϊκής Ένωσης πρέπει να είναι υψηλού επιπέδου και να επεκταθεί μέσω των ανταλλαγών μεταξύ των νέων, της ανταλλαγής πληροφοριών, φυσικά και υψηλής τεχνολογίας, δικτύων και εμπειριών, αλλά και σε επίπεδο κομμάτων και κοινοβουλίων.
<P>
Χειροκροτήματα

<SPEAKER ID=33 NAME="Monti">
Κύριε Πρόεδρε, εξ ονόματος της Επιτροπής και ιδιαίτερα εξ ονόματος του Αντιπροέδρου Marνn, θα ήθελα να ευχαριστήσω θερμά το Κοινοβούλιο διότι με την εργασία του έδωσε συνέχεια στην ανακοίνωση της Επιτροπής του Ιουνίου του 1996 σχετικά με την ενισχυμένη εταιρική σχέση με την Ινδία, παρ' όλες τις δυσκολίες που αντιμετώπισε. Θα ήθελα να συγχαρώ ιδιαίτερα την κ. Andrι-Lιonard, η οποία ήταν ακούραστη στις προσπάθειές της να φέρει το σχέδιο αυτό εις αίσιον πέρας. Επίσης, ευχαριστώ τους συναδέλφους της, κ. Rocard και κ. Malerba, καθώς και τους πολλούς αξιότιμους βουλευτές οι οποίοι, μέσω των ερωτήσεών τους, των παρεμβάσεών τους στη συζήτηση, των παρατηρήσεων και των τροπολογιών τους, συνεισέφεραν στο να διασφαλιστεί ότι το τελικό αποτέλεσμα θα είναι περιεκτικό αλλά και θα χαρακτηρίζεται από υψηλή ποιότητα.
<P>
Όλοι γνωρίζουμε τα λυπηρά γεγονότα που έλαβαν χώρα πέρυσι τον Μάϊο: η Ινδία αιφνιδίασε τον κόσμο όταν αποφάσισε να διαξαγάγει εκ νέου πυρηνικές δοκιμές μετά από σχεδόν ένα τέταρτο του αιώνα. Η Ευρωπαϊκή Ένωση, ιδιαίτερα το Ευρωπαϊκό Κοινοβούλιο, όφειλε να παρατηρεί από κοντά την εξέλιξη των γεγονότων και να την συμπεριλάβει πλήρως στην ανάλυση των σχέσεών μας με την Ινδία. Το γεγονός αυτό επέφερε κάποια καθυστέρηση στην περάτωση της έκθεσης.
<P>
Κατά τη γνώμη μας, όλα τα θεσμικά όργανα της Ευρωπαϊκής Ένωσης αντέδρασαν σε αυτά τα γεγονότα με τρόπο ισόρροπημένο. Το μήνυμα, τόσο προς την Ινδία όσο και προς το Πακιστάν, ήταν αυστηρό και απλό, ότι δηλαδή για την Ευρωπαϊκή Ένωση η αρχή της μη διασποράς των πυρηνικών όπλων είναι αδιαπραγμάτευτη. Αυτό καθίσταται ιδιαίτερα σαφές, γι' άλλη μια φορά, στο κείμενο του ψηφίσματος που έχουμε ενώπιόν μας. Ναι μεν δίνει έμφαση στις αρχές, αλλά παράλληλα δεν αφήνει άλλη εναλλακτική λύση παρά μόνον την επιδίωξη επίτευξης των στόχων άμεσης προτεραιότητας: μείωση των εντάσεων και αποτροπή μίας κούρσας εξοπλισμών στην υποήπειρο. Μακροπρόθεσμα, πρέπει να κάνουμε κάθε προσπάθεια για να ενσωματωθούν εκ νέου η Ινδία και το Πακιστάν στο καθεστώς της μη διασποράς των πυρηνικών όπλων.
<P>
Ιδιαίτερα στην περίπτωση της Ινδίας η μόνη λύση είναι ο διάλογος. Η Ινδία είναι η δεύτερη σε πληθυσμό χώρα στον πλανήτη και είναι περήφανη για τη δημοκρατική της παράδοση που έχει δοκιμαστεί. Η δημοκρατία επέτρεψε στην Ινδία να διατηρήσει την ενότητά της παρά την εθνοτική, γλωσσική και θρησκευτική ποικιλομορφία της, που είναι ακόμα μεγαλύτερη και από αυτήν που έχουμε εμείς στην Ευρωπαϊκή Ένωση. Οι κυρώσεις πιθανότατα θα προκαλούσαν απογοήτευση, θα ενίσχυαν τα ριζοσπαστικά τμήματα της ινδικής κοινωνίας και θα απομάκρυναν ακόμα περισσότερο τη χώρα από τις διεθνείς προσπάθειες για τη δημιουργία ενός πλανητικού συστήματος ασφαλείας.
<P>
Πολύ σωστά η έκθεση τονίζει ότι είναι δίκαιες οι φιλοδοξίες της Ινδίας να αναγνωριστεί ως ένας παράγων της παγκόσμιας πολιτικής σκηνής. Λίγες αναπτυσσόμενες ή ακόμα και ανεπτυγμένες χώρες θα άντεχαν στις πιέσεις και θα διατηρούσαν μία εφάμιλλη δημοκρατική πρακτική αν αντιμετώπιζαν προκλήσεις τόσο τρομακτικές όσο αυτές που αντιμετωπίζει η Ινδία. Με τις πυρηνικές δοκιμές σίγουρα η προσοχή όλου του κόσμου στράφηκε στην Ινδία, αλλά για λάθος λόγους. Πράγματι, είναι πολύ πιθανόν οι δοκιμές αυτές να ανέκοψαν τις φιλοδοξίες της Ινδίας να παίξει έναν ρόλο στην παγκόσμια σκηνή. Από την άλλη πλευρά, υπάρχουν θέματα παγκοσμίου ενδιαφέροντος τα οποία δεν μπορούν να αντιμετωπιστούν επιτυχώς χωρίς τη συμβολή αυτού του γίγαντα που λέγεται Ινδία. Δεν θα τα αναφέρω εδώ εφόσον προσδιορίζονται σαφώς στην έκθεση.
<P>
Ωστόσο, το επίπεδο και η έκταση των πολιτικών σχέσεων που έχουμε αυτή τη στιγμή με την Ινδία δεν αντικατοπτρίζει το γεγονός ότι η Ευρωπαϊκή Ένωση είναι η πιο σημαντική αγορά για τις εξαγωγές της Ινδίας - και μία αγορά που παρουσιάζει μόνον αύξηση - είναι η μεγαλύτερη πηγή επενδύσεων και τεχνολογίας για την Ινδία καθώς και ο κυριότερος χορηγός οικονομικής ενίσχυσης. Ωστόσο, τόσο στις συναντήσεις υψηλού επιπεδου όσο και στις καθημερινές μας επαφές με τους εταίρους μας βρισκόμαστε αντιμέτωποι με το εξής γεγονός: στην Ινδία δεν καταλαβαίνουν πολύ καλά την Ευρωπαϊκή Ένωση και ο ρόλος της ελάχιστα αναγνωρίζεται. Αυτό ισχύει για όλα τα στρώματα της κοινωνίας της Ινδίας, ακόμα και για την κυβέρνηση.
<P>
Προκειμένου να τοποθετήσουμε τις πολιτικές μας σχέσεις με την Ινδία σε μία βάση η οποία θα αντικατοπτρίζει όχι μόνον τη σημασία των οικονομικών μας σχέσεων, αλλά και τη θέση τόσο της Ευρωπαϊκής Ένωσης όσο και της Ινδίας ως παράγοντες στο παγκόσμιο παιχνίδι, επιβάλλεται να εργαστούμε έτσι ώστε οι δράσεις μας να γίνουν περισσότερο ορατές στην Ινδία. Επομένως, χαιρετίζω την υποστήριξή σας στο σχέδιο να δημιουργηθεί μία μονάδα Τύπου και πληροφοριών στο πλαίσιο της αντιπροσωπείας της Επιτροπής στο Νέο Δελχί, όπως έχει γίνει ήδη σε άλλες μεγάλες πρωτεύουσες. Ήδη φαίνεται ότι κερδίζουμε έδαφος σε αυτόν τον τομέα. Η απόφασή μας να διατηρήσουμε τον διάλογο και μετά τις πυρηνικές δοκιμές και να επεκτείνουμε τον διάλογο σε νέους τομείς συμβάλλει στην ενίσχυση του προφίλ μας. Το ευρώ είχε και έχει ακόμα ευρεία κάλυψη από τα ινδικά μέσα ενημέρωσης. Επομένως, χαιρετίζω με μεγάλη ικανοποίηση την πρόταση που περιλαμβάνεται στο ψήφισμα να αναλάβει το Ευρωπαϊκό Κοινοβούλιο έναν πιο ενεργό ρόλο στη διατήρηση του τακτικού διαλόγου με το αντίστοιχο ινδικό θεσμικό όργανο και να δοθούν στο Κοινοβούλιο οι πόροι για να μπορέσει να το πράξει αποτελεσματικά.
<P>
Η Ινδία δεν είναι μόνον κατ' όνομα δημοκρατία· είναι και ένα ζωντανό και δραστήριο δημοκρατικό πολιτικό σώμα, με ελεύθερο τύπο ο οποίος επιδίδεται σε άγριο ανταγωνισμό και έχει τη μεγαλύτερη συνολική κυκλοφορία στον κόσμο.
<P>
Οι Ινδοί είναι περήφανοι για τις παραδόσεις τους και δεν ανέχονται να αμφισβητείται η δημοκρατική τους ταυτότητα. Αυτές οι ευαισθησίες πρέπει να λαμβάνονται υπόψη όταν προβαίνουμε σε δηλώσεις, ιδιαίτερα όταν παροτρύνουμε την Ινδία να κάνει σεβαστά τα δικαιώματα των μειονοτήτων και γενικότερα τα ανθρώπινα δικαιώματα.
<P>
Αυτό δεν σημαίνει ότι δεν μπορούμε να κάνουμε διάλογο με την Ινδία για θέματα σχετικά με τα ανθρώπινα δικαιώματα. Όχι μόνον μπορούμε, αλλά και το θέλουμε πάρα πολύ. Η Επιτροπή δεν αποφεύγει τις ευθύνες της σε αυτόν τον τομέα· ποτέ δεν το έκανε αυτό. Η Επιτροπή είναι πεπεισμένη ότι ο μόνος δρόμος για να προχωρήσουμε είναι ο διάλογος σε όλα τα επίπεδα, στον οποίο θα περιλαμβάνεται και ένας εντατικός διάλογος ανάμεσα στην κοινωνία των πολιτών της Ινδίας και την Ευρωπαϊκή Ένωση και τα αντίστοιχα θεσμικά της όργανα, στα οποία πρέπει να περιλαμβάνεται και το Κοινοβούλιο. Ωστόσο, δεν είμαστε πεπεισμένοι ότι οι δημόσιες δηλώσεις δεν θα έχουν το αντίθετο αποτέλεσμα· εννοώ ότι θα καταστήσουν πιο δύσκολο αυτόν τον διάλογο, τουλάχιστον βραχυπρόθεσμα.
<P>
Τον περασμένο Ιανουάριο έλαβε χώρα στις Βρυξέλλες η δέκατη συνεδρίαση της Μεικτής Επιτροπής ΕΕ-Ινδίας. Με την ευκαιρία αυτή, ξεκινήσαμε επισήμως τον οικονομικό διάλογο υψηλού επιπέδου ανάμεσα στην Ινδία και την Ευρωπαϊκή Ένωση. Είμαστε πεπεισμένοι ότι αυτός είναι ο δρόμος για την οικοδόμηση πίστης και εμπιστοσύνης.
<P>
Η ψηφοφορία επί της έκθεσης του Σώματος για την ενισχυμένη εταιρική σχέση ΕΕ-Ινδίας είναι πολύ επίκαιρη. Θα ήθελα να ευχαριστήσω το Σώμα για την καταπληκτική του προσπάθεια. Γνωρίζουμε - και αυτό μας καθησυχάζει - ότι έχουμε την υποστήριξη του Κοινοβουλίου σε αυτό το εξαιρετικό εγχείρημα, την οικοδόμηση των σχέσεών μας με αυτή τη σπουδαία χώρα.
<P>
Τέλος, βρήκα πολύ ενδιαφέρουσες τις παρεμβάσεις εκείνων - μεταξύ των οποίων ήταν και ο κ. Dupuis - οι οποίοι υπογράμμισαν έντονα την ανάγκη θέσπισης μίας ετήσιας ευρω-ινδικής διάσκεψης κορυφής. Πιστεύουμε ότι η πρόταση αυτή χρήζει σοβαρής εξέτασης σε εποικοδομητικό πνεύμα. Πιστεύω ότι αυτή η σκέψη πρέπει να βασίζεται ιδιαίτερα σε δύο ομάδες στοιχείων: από τη μία μεριά, στους ήδη υπάρχοντες μηχανισμούς οι οποίοι έχουν θεσπιστεί και στους οποίους συμπεριλαμβάνονται μία ετήσια σύνοδος υπουργών σε επίπεδο Τρόικας, συνεδρίαση ανώτατων αξιωματούχων, συνεδρίαση εκείνων οι οποίοι καθορίζουν τις στρατηγικές, διαβουλεύσεις στο περιθώριο διεθνών φόρουμ και μία σειρά ομάδων εργασίας. Παρά το γεγονός ότι οι πυρηνικές δοκιμές μάς ανάγκασαν να κάνουμε μία διακοπή, εργαζόμαστε σκληρά προκειμένου να καταστήσουμε πλήρως λειτουργικούς αυτούς τους μηχανισμούς. Το δεύτερο πλαίσιο στο οποίο πρέπει να εξετάσουμε την ιδέα μίας ετήσιας ευρω-ινδικής διάσκεψης κορυφής είναι η εξέλιξη στις δομές σχετικά με την κοινή εξωτερική πολιτική και πολιτική ασφάλειας που θα θέσει σε ισχύ πολύ σύντομα η Συνθήκη του Αμστερνταμ.
<P>
Χειροκροτήματα

<SPEAKER ID=34 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Προτού προχωρήσουμε στην ψηφοφορία, μου ζητά το λόγο ο κ. Wibe.

<SPEAKER ID=35 LANGUAGE="SV" NAME="Wibe">
Κύριε Πρόεδρε, σύμφωνα με το άρθρο 112.2 του Κανονισμού, για να έχουμε δικαίωμα λήψης αποφάσεως πρέπει το 1/3 των βουλευτών να είναι παρόντες στην Ολομέλεια. Επομένως, αυτό συνεπάγεται 209 βουλευτές. Κοιτώ γύρω μου και πιστεύω ότι μπορώ να εκτιμήσω τον αριθμό των βουλευτών σε περίπου 60-70. Αμφιβάλω αν στο Κοινοβούλιο είμαστε παρόντες περισσότεροι των 100 βουλευτών. Οι υπόλοιποι έφυγαν. Βρίσκομαι εδώ τέσσερα χρόνια και καμία φορά τα βράδυα Παρασκευής δεν έχουμε ικανοποιήσει τις προϋποθέσεις για να έχουμε απαρτία .
<P>
Βρισκόμαστε τώρα ενώπιον μίας πολύ σημαντικής συμφωνίας. Νομίζω ότι θα πρέπει να δείξουμε στη μεγαλύτερη δημοκρατία του κόσμου, την Ινδία, σεβασμό, πράγμα που συνεπάγεται ότι όταν λαμβάνουμε απόφαση γι' αυτήν τη συμφωνία, τουλάχιστον εμείς πρέπει να έχουμε απαρτία. Γι' αυτόν τον λόγο, θέλω να καταμετρηθούμε για να δούμε αν είμαστε 209 βουλευτές παρόντες στην αίθουσα ή όχι.

<SPEAKER ID=36 NAME="Πρόεδρος">
Κύριε Wibe, σύμφωνα με το ίδιο άρθρο του Κανονισμού το οποίο επικαλεστήκατε, δηλαδή το 112, του οποίου επικαλεστήκατε μόνον ένα σκέλος, θα πρέπει 29 τουλάχιστον βουλευτές του Σώματος να υποστηρίξουν την αίτησή σας ώστε η Προεδρία να διαπιστώσει εάν υπάρχει απαρτία.
<P>
Ο Πρόεδρος παρατηρεί ότι η αίτηση για διαπίστωση της απαρτίας δεν υποστηρίζεται από τον απαιτούμενο από τον Κανονισμό αριθμό βουλευτών

<SPEAKER ID=37 NAME="Πρόεδρος">
Κυρία Oomen-Ruijten, δεν ανοίγουμε συζήτηση γι' αυτό το θέμα. Το συγκεκριμένο ζήτημα έχει λήξει. Εάν πρόκειται για άλλο θέμα, έχετε το λόγο.

<SPEAKER ID=38 LANGUAGE="NL" NAME="Oomen-Ruijten">
Κύριε Πρόεδρε, έχω μια παρατήρηση. Θα ήθελα να επισημάνω στον κ. Wibe ότι ακόμα και εχθές, όταν είχαμε πολύ σημαντικές ψηφοφορίες, από την Ομάδα του δεν παρευρίσκονταν ούτε 29 μέλη. Συνεπώς, όταν κάνει κανείς παρατηρήσεις αυτού του είδους, πρέπει να φροντίσει να έχει και συμμάχους, τουλάχιστον από την ίδια την πολιτική του παράταξη.

<SPEAKER ID=39 NAME="Πρόεδρος">
Κυρία Oomen-Ruijten, καταχραστήκατε την καλή μου πίστη διότι σας είχα προειδοποιήσει ότι δεν επρόκειτο να ανοίξουμε καμία συζήτηση επί του συγκεκριμένου θέματος. Η Προεδρία έχει τον τελευταίο λόγο, κυρία Oomen-Ruijten, και εσείς δεν μου επιτρέψατε να έχω τον τελευταίο λόγο. Εν πάση περιπτώσει, δεν θα παρατείνουμε αυτή τη συζήτηση.
<P>
Προχωρούμε στην ψηφοφορία.
<P>
Το Σώμα εγκρίνει το ψήφισμα

<SPEAKER ID=40 NAME="Πρόεδρος">
Επιτρέψτε μου, κυρίες και κύριοι, να εκφράσω κι εγώ, με τη σειρά μου, στην κ. Andrι-Lιonard τα συγχαρητήριά μου και τις ευχαριστίες μου για την εργασία της.

<SPEAKER ID=41 LANGUAGE="SV" NAME="Lindqvist">
Η ΕΕ πρέπει να αναπτύξει με κάθε τρόπο συνεργασία με την Ινδία, ώστε να μη χρησιμοποιηθούν τα πυρηνικά όπλα της χώρας και να μη διαδοθεί το σχάσιμο υλικό για υλικό για πυρηνική ενέργεια και πυρηνικά όπλα.
<P>
Επίσης, η ΕΕ πρέπει να θέσει αυστηρές προϋποθέσεις στην Ινδία για να διερευνήσει και να φέρει σε δίκη τις ανεξιχνίαστες εξαφάνισεις που έλαβαν χώρα στο Κασμίρ καθώς και να απαιτήσει να παύσουν οι παραβίασεις των ανθρωπίνων δικαιωμάτων.

<CHAPTER ID=5>
Μακροοικονομική χρηματοδοτική συνδρομή στη Βοσνία-Ερζεγοβίνη
<SPEAKER ID=42 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0097/99) του κ. Schwaiger, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την πρόταση απόφασης του Συμβουλίου για τη χορήγηση μακροοικονομικής χρηματοδοτικής συνδρομής στη Βοσνία-Ερζεγοβίνη (COM(98)0652 - C4-0704/98-98/0311(CNS)).

<SPEAKER ID=43 NAME="Schwaiger">
Κύριε Πρόεδρε, κύριε Επίτροπε, αγαπητοί συνάδελφοι, την περασμένη Τετάρτη εδώ στο Στρασβούργο, είχαμε για πρώτη φορά την ευκαιρία να συνομιλήσουμε με εκπροσώπους των διαφόρων κομμάτων του εκλεγμένου Κοινοβουλίου της Βοσνίας-Ερζεγοβίνης. Αυτό συνέβη στο πλαίσιο της αντιπροσωπείας μας για τη Nότια και Νοτιοανατολική Ευρώπη και υπό την καθοδήγηση της πραγματικά δυναμικής Προέδρου μας κ. Doris Pack.
<P>
Αυτός ο πολιτικός διάλογος μάς έδειξε ότι μπορούμε να βασισθούμε στη σταθερή βούληση για συνεργασία μεταξύ των βουλευτών της Βοσνίας-Ερζεγοβίνης και ημών και ότι εμείς ως εκπρόσωποι του Ευρωπαϊκού Κοινοβουλίου και της Ευρωπαϊκής Ένωσης εν γένει, απολαμβάνουμε της εμπιστοσύνης τους. Πρέπει να φανούμε αντάξιοι αυτής τους της εμπιστοσύνης, να στρέψουμε τις συγκεκριμένες δράσεις μας στο Ευρωπαϊκό Κοινοβούλιο προς αυτή την κατεύθυνση και να διαμορφώσουμε την πολιτική μας αποβλέποντας στην ειρήνη, τη συμφιλίωση και την ανοικοδόμηση και τέλος αυτή την πολιτική να την ακολουθήσουμε με συνέπεια.
<P>
Η Βοσνία-Ερζεγοβίνη βρέθηκε τις τελευταίες ημέρες στους πηχυαίους τίτλους του διεθνούς τύπου κι αυτό συνέβη όχι μόνο γιατί εν τέλει λήφθηκε απόφαση για το καθεστώς της πόλης Brcko. Από σήμερα εκπρόσωποι όλων των τμημάτων του πληθυσμού θα συμμετέχουν στην από κοινού διοίκηση της πόλης και των περιχώρων της, ώστε οι αντιπαραθέσεις και ο αποκλεισμός του ενός από τον άλλο να λάβει ένα τέλος. Οι αρχές της Ύπατης Αρμοστείας ανέλαβαν στην περίπτωση αυτή μία σημαντικότατη υποχρέωση, να αναλάβουν την από κοινού οργάνωση, ώστε να εξασφαλιστεί ο επαναπατρισμός των προσφύγων και να υπάρξει επιτέλους ειρηνική συνύπαρξη και στην περιοχή του Brcko.
<P>
Για το λόγο αυτό, η Ύπατη Αρμοστεία πήρε ένα μέτρο απαραίτητο, καθαίρεσε από την εξουσία τον Πρόεδρο της Republica Srpska, τον κ. Poplasen, εμποδίζοντας με αυτό τον τρόπο τις καταστροφικές δυνάμεις που περιβάλλουν τον κ. Milosevic να εμποδίσουν τη συνέχιση του έργου ανοικοδόμησης που ήδη άρχισε στη Republica Srpska. Η διεθνής κοινότητα είναι απόλυτα αποφασισμένη να παρακολουθήσει μέχρι τέλους την ανοικοδόμηση της Βοσνίας-Ερζεγοβίνης και των μερών, δηλαδή των επιμέρους κρατιδίων που την αποτελούν. Στο ίδιο πλαίσιο, είναι αποφασισμένη να θέσει τέρμα στις ενέργειες εκείνων που αντιτίθενται στην ειρηνευτική διαδικασία του Dayton.
<P>
Η μακροοικονομική χρηματοδοτική συνδρομή για τη Βοσνία-Ερζεγοβίνη, την οποία σήμερα εμείς συζητάμε, αποτελεί ένα σημαντικό κομμάτι του μωσαϊκού των προσπαθειών της Ευρωπαϊκής Ένωσης, αποτελεί τη συνδρομή της στην ανοικοδόμηση της Βοσνίας-Ερζεγοβίνης και την απαραίτητη βοήθεια για να μπορέσει η τελευταία να βοηθήσει τον εαυτό της. Σκοπός της χρηματοδοτικής συνδρομής είναι να στηρίξει με δεσμευτικές υποσχέσεις το πρόγραμμα οικονομικής μεταρρύθμισης και ανοικοδόμησης της Βοσνίας-Ερζεγοβίνης, που συμφωνήθηκε με τη συμμετοχή του Διεθνούς Νομισματικού Ταμείου και της Παγκόσμιας Τράπεζας. Το Μάρτιο του 1998, το Διεθνές Νομισματικό Ταμείο και η Παγκόσμια Τράπεζα συμφώνησαν στα βασικά σημεία του μακροοικονομικού προγράμματος για τη Βοσνία-Ερζεγοβίνη. Αφότου το Συμβούλιο των Υπουργών Οικονομικών (ECOFIN) έδωσε τον Απρίλιο του 1998 την πρόσθετη συγκατάθεσή του για το εν λόγω πρόγραμμα, η Επιτροπή - με τη σύμφωνη γνώμη και εμού, ως εκπροσώπου του Ευρωπαϊκού Κοινοβουλίου - ανακοίνωσε στην τέταρτη συνδιάσκεψη δωρητών ότι είναι πρόθυμη να παράσχει στη Βοσνία-Ερζεγοβίνη μακροοικονομική βοήθεια, η οποία θα ανέρχεται στο 50 % της συνολικής βοήθειας της διεθνούς κοινότητας. Τα 30 εκατομύρια ευρώ θα είναι υπό τη μορφή δανείου και άλλα 30 εκατομύρια ευρώ θα έχουν τη μορφή συμπληρωματικής επιχορήγησης.
<P>
Η Ευρωπαϊκή Ένωση, με την προτεινόμενη χρηματοδοτική συνδρομή, επιθυμεί να στηρίξει την εφαρμογή ενός προγράμματος οικονομικής μεταρρύθμισης, το οποίο συμπεριλαμβάνει μία σειρά μακροοικονομικών και θεσμικών υποχρεώσεων, που αφορούν τόσο τους κοινούς θεσμούς της Βοσνίας-Ερζεγοβίνης, όσο και τους θεσμούς των δύο περιοχών ξεχωριστά. Παρά το γεγονός ότι η ειρήνη κερδίζει έδαφος στην περιοχή, οι δομές είναι ακόμη εύθραστες και χρειάζονται περαιτέρω διεθνή υποστήριξη. Τα διαρθρωτικά μέτρα στα οποία πρέπει να δοθεί άμεση προτεραιότητα είναι η τραπεζική μεταρρύθμιση, η ιδιωτικοποίηση και η αναδιάρθρωση των επιχειρήσεων, η μεταρρύθμιση του συστήματος υγείας και συνταξιοδότησης, η εφαρμογή ενός απλοποιημένου τελωνειακού δασμολογίου και η ελευθέρωση του συναλλαγματικού καθεστώτος και του εμπορίου.
<P>
Σημαντικότερο όλων είναι να αποκτήσει η Βοσνία-Ερζεγοβίνη τα δικά της έσοδα, κυρίως από δασμούς. Η λειτουργία των κυβερνητικών οργάνων, του Κοινοβουλίου, της δικαιοσύνης, καθώς και ο έλεγχος των εξόδων, απέχουν παρασάγγας από το να γίνονται απρόσκοπτα λόγω της διαφθοράς στη διαχείριση των φόρων και της αύξησης του οργανωμένου εγκλήματος, καθώς και των πολλών περιπτώσεων απάτης. Οι τροπολογίες της Επιτροπής Εξωτερικών Υποθέσεων, τις οποίες υποβάλλω, στηρίζουν την Επιτροπή σε αυτή τη δράση και σας παρακαλώ να υπερψηφίσετε αυτή την έκθεση.

<SPEAKER ID=44 LANGUAGE="EN" NAME="Hardstaff">
Κύριε Πρόεδρε, εξ ονόματος της Ομάδας του Ευρωπαϊκού Σοσιαλιστικού Κόμματος, θα ήθελα να συγχαρώ τον κ. Swaiger για την εξαιρετική και σαφέστατη έκθεσή του. Συνοψίζει πολύ περιεκτικά την εξαιρετικά λεπτή κατάσταση που επικρατεί ακόμα στη Βοσνία-Ερζεγοβίνη και τους τρόπους με τους οποίους η Ευρωπαϊκή Ένωση μπορεί να συμβάλλει στο να διατηρηθεί μία ειρήνη που ακόμα είναι πολύ εύθραυστη και να συνεισφέρει στην οικοδόμηση δημοκρατίας και ειρηνικής συνεργασίας ανάμεσα στις διάφορες εθνοτικές ομάδες της χώρας, πράγμα που όλοι επιθυμούμε.
<P>
Η βοήθεια ύψους 60 εκατομμυρίων Ecu που συζητούμε εδώ είναι ένα σχετικά μικρό ποσό, αλλά, όπως επισημαίνει και οι εισηγητής, η Βοσνία-Ερζεγοβίνη έπαιρνε πολύ μεγάλα χρηματικά ποσά την εποχή που ξέσπασε ο καταστροφικός εμφύλιος πόλεμος και είναι απίθανο να εξακολουθήσει να δίδεται χρηματοδοτική συνδρομή σε τόσο μεγάλη κλίμακα. Επομένως, είναι πολύ σημαντικό τα χρήματα αυτά να διατίθενται προς προσεκτικά επιλεγμένους στόχους και η διαδικασία αυτή να παρακολουθείται έτσι, ώστε να διασφαλίσουμε ότι τα χρήματα χρησιμοποιούνται για να γίνουν οι απαραίτητες μεταρρυθμίσεις ώστε στο μέλλον η χώρα να μπορεί να επιβιώσει χωρίς χρηματοδοτικές ενισχύσεις από το εξωτερικό.
<P>
Η βελτίωση των υποδομών, μία δημόσια διοίκηση που θα λειτουργεί αποτελεσματικά και θα υποστηρίζει τις δημοκρατικές δομές, καθώς και η συνεχιζόμενη μετάβαση σε μία οικονομία της αγοράς, έχουν ζωτική σημασία για την επίτευξη αυτού του στόχου. Η Ομάδα του Ευρωπαϊκού Σοσιαλιστικού Κόμματος υποστηρίζει όλες τις τροπολογίες στις προτάσεις της Επιτροπής που θα ενισχύσουν την παρακολούθηση της χρήσης των χρημάτων σε μία χώρα όπου η απάτη, η διαφθορά και το οργανωμένο έγκλημα, δυστυχώς, αποτελούν ακόμα τμήμα από την κληρονομιά του εμφυλίου πολέμου. Όλοι εμείς στην Ευρώπη έχουμε συμφέρον να συμβάλλουμε στην αύξηση της ασφάλειας, της απασχόλησης και του βιοτικού επιπέδου και στον επαναπατρισμό των προσφύγων και των εκτοπισμένων σε ένα τμήμα της ηπείρου μας.
<P>
Είναι επιβεβλημένο, τόσο από ηθική άποψη όσο και από οικονομική, να διασφαλίσουμε ότι αυτή η μακροοικονομική χρηματοδοτική συνδρομή διατίθεται όσο πιο αποτελεσματικά γίνεται για την επίτευξη αυτών των στόχων σε συνεργασία με το ΔΝΤ και την Παγκόσμια Τράπεζα. Η Ομάδα του Ευρωπαϊκού Σοσιαλιστικού Κόμματος χαιρετίζει την πλήρη συμμετοχή του Ευρωπαϊκού Κοινοβουλίου σε αυτή τη διαδικασία.

<SPEAKER ID=45 NAME="Πρόεδρος">
Ευχαριστώ πολύ, κυρία Hardstaff.
<P>
Και τώρα, κυρίες και κύριοι, για χρόνο πέντε λεπτών και εξ ονόματος της Ομάδας του Ευρωπαϊκού Σοσιαλιστικού Κόμματος... με συγχωρείτε... θα παρακαλούσα τις υπηρεσίες του Σώματος να επανορθώσουν αυτό που μόλις είπα, διότι πράγματι, αν και είμαι βέβαιος ότι ο κ. von Habsburg θα μπορούσε να τοποθετηθεί εξ ονόματος οποιουδήποτε εξ ημών, στην προκειμένη περίπτωση όμως το κάνει εξ ονόματος της Ομάδας του Ευρωπαϊκού Λαϊκού Κόμματος. Κύριε von Habsburg, έχετε το λόγο για χρόνο πέντε λεπτών.

<SPEAKER ID=46 LANGUAGE="ES" NAME="von Habsburg">
Σας ευχαριστώ πολύ, κύριε Πρόεδρε, για την τιμή που μου κάνατε να με αναγγείλετε ως μέλος του κόμματός σας. Η φιλία μας είναι τόσο βαθιά ώστε μεταξύ μας δεν υπάρχουν κομματικοί φραγμοί.
<P>
Κύριε Πρόεδρε, ο κ. Schwaiger έκανε για μία ακόμη φορά εξαιρετική δουλειά. Ασχολήθηκε με πολλά προβλήματα. Ως εκ τούτου, επιτρέψτε μου να πω κάτι για την πολιτική, θα λέγαμε, πλευρά αυτού του προβλήματος. Το βλέπετε κι εσείς ότι αυτό αποτελεί τώρα ένα από τα πιο δυσεπίλυτα προβλήματα. Επιπλέον, έχουμε πια και το καλύτερο τεκμήριο για να αιτιολογήσουμε την παρουσία μας στη συνεδρία της Παρασκευής. Ακούγοντας τις βλακείες που ειπώθηκαν τις προηγούμενες ημέρες, πρέπει να σας πω ότι θεωρώ αυτό το θέμα πολύ σημαντικότερο σε σχέση με την πλειοψηφία των άλλων θεμάτων που συζητήθηκαν.
<P>
Οφείλουμε να ξεκαθαρίσουμε ένα πράγμα, ότι το πρόβλημα της Βοσνίας αποτελεί για μας ίσως ένα από τα δυσκολότερα προβλήματα κι αυτό γιατί καταρχάς η κρίση στη Βοσνία δεν μπορεί να παραβλεφθεί. Ήταν ένα ξαφνικό γεγονός που έπληξε τη χώρα, καθώς τη βρήκε απροετοίμαστη και την εξέθεσε σε άμεσο κίνδυνο αιφνιδιασμού από τη Σερβία. Εκτός αυτού, υπήρξαν και άλλες δυσκολίες, όπως έδειξαν τα γεγονότα στο Brcko, όπου για μια φορά ακόμη η αντιμετώπιση ενός υπαρκτού προβλήματος αναβάλλεται επ' άπειρον. Είναι θαυμάσιο να λέγεται ότι το Brcko θα κηρυχθεί ουδέτερη ζώνη. Η συμφωνία έλεγε όμως κάτι εντελώς διαφορετικό, ότι δηλαδή θα γίνει ό, τι αποφασίσει ο λαός. Είναι απόλυτα σαφές ότι το Brcko θα εντασσόταν στην Ομοσπονδία της Βοσνίας και δεν θα γινόταν ουδέτερη ζώνη, αν κι αυτό θα ήταν καλύτερο από το να παραδοθεί στους Σέρβους, αφού δεν υπάρχουν καθόλου Σέρβοι στην περιοχή του Brcko. Η πλειοψηφία είναι Μουσουλμάνοι και Κροάτες, οι οποίοι επ' ουδενί δεν θα ήθελαν να ζήσουν υπό σερβική κατοχή.
<P>
Πρέπει να αναλογιστούμε επίσης ότι η αποπομπή του κ. Poplasen από τη θέση του Προέδρου της Republica Srpska έδειξε και πάλι ότι στην Republica Srpska δεν έχουν γίνει ακόμα οι εκκαθαρίσεις εκείνες που είναι απολύτως απαραίτητες για να επιτευχθεί η συνεργασία. Δηλητηριάζει την κατάσταση το γεγονός ότι από μία άποψη οι παλιοί φίλοι του κ. Karadzic ακόμη έχουν την εξουσία στα χέρια τους. Είναι πράγματι καθήκον μας να στηρίξουμε τη σημερινή νομίμως εκλεγμένη κυβέρνηση. Αυτό σημαίνει ότι πρέπει να βοηθήσουμε παραδειγματικά αυτή τη νόμιμη κυβέρνηση. Ήταν πολύ λυπηρό το γεγονός ότι αρκετές από τις πλέον σοβαρές περιπτώσεις διαφθοράς που σημειώθηκαν στην Επιτροπή μας αφορούσαν την περιοχή αυτή και ίσως μάλιστα ακόμη να μην έχει ριχθεί άπλετο φως στις περιπτώσεις αυτές. Τα πράγματα στην Επιτροπή δεν έχουν ακόμη ξεκαθαρίσει και ίσως να ήρθε η ώρα, υπό το πρίσμα της παρούσας κατάστασης, να γίνει κι αυτό.
<P>
Τέλος, για να κλείσουμε αυτό το θέμα, πρέπει να αναγνωρίσουμε ότι πολλά από τα προβλήματα που αναφέρθηκαν, όπως η διαφθορά, η απάτη και η εγκληματικότητα, μεταφέρθηκαν εδώ, στην περιοχή της Ομοσπονδίας, από την Republica Srpska. Στην Ομοσπονδία, την οποία έχω επισκεφθεί συχνά, επικρατεί πραγματικά τάξη και ησυχία. Η Republica Srpska είναι εκείνη που προκαλεί τις αναταραχές, καθώς είναι και η μόνη υπό ολοκληρωτικό καθεστώς - οι σημερινές κυβερνήσεις της Βοσνίας, των Μουσουλμάνων, της Κροατίας, αλλά και της Σερβίας πιστεύουν στη δημοκρατία. Όντως έτσι είναι τα πράγματα! Μόνο που εμείς ποτέ δεν τους στηρίξαμε αρκετά. Θα μπορούσαμε κάλλιστα να είχαμε συνεργαστεί με αυτούς τους Σέρβους, αρκεί μόνο να είχαμε αποφασίσει ότι δεν υπάρχουν μόνο ο Karadzic, o Vladic ή όπως αλλιώς αυτοί λέγονταν.
<P>
Αυτό αποτελεί ένα πραγματικά σημαντικό πολιτικό πρόβλημα. Είναι απαραίτητο η ΕΕ να ακολουθήσει μία ξεκάθαρη και μονοσήμαντη πολιτική όχι μόνο απέναντι στην Republica Srpska εντός της Βοσνίας, αλλά και απέναντι στη Σερβία. Πρέπει να καταλάβουμε το εξής: όσο κυβερνάει εκεί ο Milosevic δεν θα υπάρξει ειρήνη στην περιοχή, όπως δεν θα είχαμε ποτέ ειρήνη στη Γερμανία αν κυβερνούσε για μεγαλύτερο χρονικό διάστημα ο Χίτλερ! Πρόκειται για τον ίδιο σχεδόν τύπο ανθρώπου. Πρέπει επιτέλους να αποφασίσουμε να στηρίξουμε αποτελεσματικά τις όποιες δυνάμεις υπάρχουν στη Σερβία, τις οποίες έχουμε ήδη δει αρκετές φορές. Τότε μόνο θα υπάρξει ειρήνη!

<SPEAKER ID=47 LANGUAGE="SV" NAME="Lindqvist">
Κύριε Πρόεδρε, θέλω καταρχάς να επαινέσω τον εισηγητή για την καλή αυτή έκθεση. Δεν συνηθίζω να το κάνω παρά μόνο όταν είναι δικαιολογημένο, όπως συμβαίνει σ' αυτήν την περίπτωση. Συμφωνώ απολύτως με την περιγραφή του κ. Von Habsburg όσον αφορά την πολιτική κατάσταση που επικρατεί σε αυτές τις χώρες - είναι πολύ καλύτερος γνώστης αυτού του θέματος από μένα.
<P>
Το ζητούμενο είναι λοιπόν ο εκδημοκρατισμός μίας χώρας η οποία θα αναδομηθεί μετά τον πόλεμο και τον τρόμο που για τόσο πολύ καιρό κατέστρεψε τους ανθρώπους σωματικά και κοινωνικά. Το ζητούμενο είναι η διενέργεια πολιτικών μεταρρυθμίσεων για να υπάρξει δημοκρατία, σταθερότητα, οικονομία της αγοράς και βιώσιμη ανάπτυξη. Πρέπει να δημιουργηθούν οι κατάλληλες συνθήκες διαβίωσης για τους ανθρώπους που ζουν σ' αυτές τις περιοχές και οι οποίοι θα πρέπει να μπορούν να ανταπεξέλθουν τόσο στις δικές τους καθημερινές ανάγκες όσο και στη φροντίδα των προσφύγων και αυτών που επαναπατρίζονται.
<P>
Είναι πολύ σημαντικό, σχεδόν αποτελεί προϋπόθεση, έπειτα από όλες τις κρίσεις που είχαμε εδώ στην Επιτροπή, με τις απάτες, την κακοδιαχείρηση των πόρων - θέματα που έχουν εξεταστεί πολλές φορές εδώ στην Ολομέλεια - ιδιαίτερα σε ό, τι αφορά τα θέματα που σχετίζονται με τα προγράμματα αναδόμησης, να χρησιμοποιηθούν οι πόροι αυτών των προγραμμάτων πραγματικά για τους σκοπούς για τους οποίους προορίζονται και να υλοποιηθούν δράσεις σύμφωνες με αυτά που προτείνει το πρόγραμμα. Σ' αυτήν την περίπτωση, απαιτείται ένας ουσιαστικός έλεγχος της χρήσης των πόρων, διότι και λόγω του πολέμου που έλαβε χώρα στις χώρες - αποδέκτες της οικονομικής βοήθειας υπάρχει εγκληματικότητα και οι απάτες και η διαφθορά αποτελούν μέρος της καθημερινότητας και, επομένως, είναι ακόμη σημαντικότερο οι πόροι που διαθέτουμε να μην επιβαρύνονται με κακοδιαχείρηση από πλευράς χορηγού. Είναι εξαιρετικά σημαντικό όσον αφορά την εμπιστοσύνη προς εμάς τους πολιτικούς και τους βουλευτές του Κοινοβουλίου να γίνει αυτό σύμφωνα με αποδεκτούς κανόνες.
<P>
Η συνεργασία με άλλους δανειοδότες και χορηγούς οικονομικής βοήθειας, όπως το ΔΝΤ και η Ευρωπαϊκή Τράπεζα Επενδύσεων, είναι επίσης σημαντική, καθώς και ότι αυτό πρέπει να γίνει από κοινού με τα νέα θεσμικά όργανα, τον τραπεζικό τομέα, την κεντρική τράπεζα κ.λ.π. στη Βοσνία - Ερζεγοβίνη.
<P>
Απολύτως καθοριστικής σημασίας είναι επίσης η επίβλεψη και αναφορά και ο έλεγχος της κατάστασης, ώστε εμείς, που τώρα εγκρίνουμε τους πόρους, να γνωρίζουμε τι συμβαίνει και να μπορούμε να διορθώνουμε πιθανά σφάλματα. Καλό είναι επίσης να υπάρχουν σαφείς ημερομηνίες όσον αφορά το πότε θα πρέπει να παραδίδονται οι αναφορές κ.ά.
<P>
Αυτή είναι μία καλή πρόταση. Μπορεί να γίνει επίσης μία καλή μεταρρύθμιση- όλα εξαρτώνται από το πώς θα προωθηθεί, θα υλοποιηθεί και θα ελεγχθεί.

<SPEAKER ID=48 LANGUAGE="DE" NAME="Posselt">
Κύριε Πρόεδρε, παρατηρούμε ότι ακόμα και σε ειρηνικά κράτη της Κεντρικής και Ανατολικής Ευρώπης η οικονομική και χρηματοδοτική μας συνδρομή δεν φέρνει αποτελέσματα όταν η διοίκηση και το κράτος δικαίου δεν λειτουργούν σωστά. Αυτό ισχύει πολύ περισσότερο σε μία χώρα κατεστραμένη από τον πόλεμο, στην οποία σήμερα ναι μεν δεν συνεχίζεται ο πόλεμος, αλλά δεν υπάρχει ακόμα ειρήνη. Τη διαφθορά και την εγκληματικότητα τη συναντά κανείς παντού, ακόμα και ανάμεσά μας, αλλά πολύ περισσότερο, όπως άλλωστε είναι και φυσικό, σε μία χώρα, όπου πολλοί άνθρωποι δεν πιστεύουν στο μέλλον και θεωρούν ότι πρέπει να «δέσουν το γάιδαρό τους» πριν καταρρεύσουν τα πάντα.
<P>
Θα στηρίζαμε τη διαφθορά και την παραοικονομία με δηλώσεις σαν αυτές του Λόρδου Owen, για προσχώρηση της Republica Srpska στη Σερβία. Με τον τρόπο αυτό, καταστρέφεται η εμπιστοσύνη στο μέλλον της Βοσνίας-Ερζεγοβίνης και αυτό είναι επικίνδυνο, γιατί έτσι οι προσπάθειές μας, οικονομικού και χρηματοδοτικού χαρακτήρα, πέφτουν στο κενό. Ως εκ τούτου, είμαι της άποψης ότι χρειάζεται πολιτική σταθερότητα και σε αυτό εντάσσεται πρωτίστως το θέμα του επαναπατρισμού των εκτοπισμένων και των προσφύγων.
<P>
Λυπάμαι που δεν έχει μέχρι σήμερα καταστεί δυνατόν, ούτε εκ μέρους της Επιτροπής, ούτε εκ μέρους του Συμβουλίου, να έχουμε στα χέρια μας στατιστικές για το πόσοι εκτοπισμένοι και πόσοι πρόσφυγες έχουν επιστρέψει στις εστίες τους σε κάθε περιοχή, ώστε να μπορέσουμε να συγκρίνουμε βάσει δεδομένων πόσοι τα κατάφεραν να επιστρέψουν στην Ομοσπονδία της Βοσνίας-Κροατίας και πόσοι επέστρεψαν - ή καλύτερα δεν επέστρεψαν - στην Republica Srpska. Σχεδόν κανένας δεν επέστρεψε εκεί. Θα μπορούσαμε να δούμε, βάσει των αριθμών, πώς είναι οι συνθήκες. Εκφράζω λοιπόν την παράκληση αυτό να γίνει άμεσα, να έχουμε δηλαδή στη διάθεσή μας στατιστικά στοιχεία για την αξιολόγηση της κατάστασης.
<P>
Όσον αφορά το Brcko, η ανακήρυξή του σε ουδέτερη ζώνη αποτελεί σίγουρα καλύτερη λύση από την προσχώρησή του στη Σερβία παρά τη θέληση του λαού. Αυτή η ουδετερότητα όμως μπορεί να σταθεί μόνο ως μεταβατική λύση. Πρέπει να υπάρξει διεθνής εγγύηση για αυτήν. Μοιραία θυμίζει τις «λύσεις του διαδρόμου», που είχαν εξευρεθεί πριν τον Β' Παγκόσμιο Πόλεμο για τη Βαλτική. Πρέπει να αναγνωρίσουμε ότι η πραγματική ειρήνευση στην περιοχή απέχει πολύ ακόμα. Πρέπει να προσπαθήσουμε βήμα-βήμα να εξασφαλίσουμε τη σταθερότητα, αλλά δεν πρέπει να ξεχνάμε ότι αυτό μπορεί να πάρει χρόνια ή και δεκαετίες μέχρι να ομαλοποιηθούν πάλι και να αποκτήσουν ευρωπαϊκό χαρακτήρα οι συνθήκες στην περιοχή.
<P>
Ως εκ τούτου χαιρετίζω την έκθεση Schwaiger για τη σταθερή και κριτική της άποψη, καθώς και για την προσπάθεια να βοηθήσει πραγματικά τους ανθρώπους και να παγιώσει τη διοίκηση και το κράτος δικαίου στην περιοχή, ειδάλλως θα υπάρξουν και νέα κύματα προσφύγων και τότε ο επαναπατρισμός των προσφύγων, αλλά και στο σύνολό της, η βοήθεια ανοικοδόμησης που παρήχαμε και για την οποία πολλοί νιώθουν περήφανοι και εν μέρει δικαίως, με ένα χτύπημα θα τεθεί και πάλι σε κίνδυνο, όταν δεχθεί και πάλι ένα πλήγμα η εξαιρετικά εύθραυστη ειρήνη στην περιοχή. Η συμφωνία του Dayton ήταν μόνο το πρώτο βήμα, ήταν μία εξωτερικά ελλιπής συμφωνία και καθήκον μας είναι να την βελτιώσουμε ουσιαστικά.

<SPEAKER ID=49 NAME="Monti">
Κύριε Πρόεδρε, η Επιτροπή συγχαίρει τον εισηγητή, κ. Schwaiger, για την ποιότητα του εγγράφου που το Κοινοβούλιο καλείται να ψηφίσει σήμερα και τον ευχαριστεί για την υποστήριξή του προς την πρόταση της Επιτροπής.
<P>
Η Επιτροπή προτείνει τη χορήγηση μακροοικονομικής χρηματοδοτικής συνδρομής στη Βοσνία-Ερζεγοβίνη ανώτατου ύψους 60 εκατομμυρίων ευρώ, που αποτελείται από ένα δάνειο ανώτατου ύψους 30 εκατομμυρίων ευρώ και μια μη επιστρεπτέα ενίσχυση ανερχόμενη, κατ' ανώτατο όριο, σε 30 εκατομμύρια ευρώ. Η χορήγηση μη επιστρεπτέας ενίσχυσης δικαιολογείται από το επίπεδο ανάπτυξης αυτής της χώρας και θα απαιτηθεί ειδική απόφαση της αρμόδιας επί του προϋπολογισμού αρχής. Προκειμένου να διασφαλιστεί η εφαρμογή αυτής της συνδρομής εν ευθέτω χρόνω και αμέσως μετά την έγκριση της νομικής βάσης, η Επιτροπή θα καλέσει την αρμόδια επί του προϋπολογισμού αρχή να εξετάσει κατεπειγόντως αυτή την απόφαση. Η δράση αυτή εντάσσεται στη στρατηγική που ακολουθείται από τη διεθνή κοινότητα των χορηγών και ιδίως την Ευρωπαϊκή Ένωση, μετά τη δημιουργία του κράτους της Βοσνίας-Ερζεγοβίνης εν συνεχεία της υπογραφής των συμφωνιών του Dayton το Δεκέμβριο του 1995. Στόχος της δράσης αυτής είναι να ενσωματώσει, κατ' εξαίρεση, τις διατάξεις που προβλέπονται στο πλαίσιο των προγραμμάτων PHARE και OBNOVA. Ο ακριβής στόχος της προτεινόμενης δράσης είναι να υποστηρίξει τις προσπάθειες μακροοικονομικής σταθεροποίησης και τη διαδικασία διαρθρωτικής μεταρρύθμισης στη Βοσνία-Ερζεγοβίνη, στο πλαίσιο του προγράμματος που συμφωνήθηκε με το Διεθνές Νομισματικό Ταμείο. Επιπλέον, κατά την τελευταία συνεδρίαση του Συμβουλίου για την καθιέρωση της ειρήνης που διεξήχθη στις 15-16 Δεκεμβρίου 1998 στη Μαδρίτη, οι υπουργοί αναγνώρισαν ότι οι οικονομικές μεταρρυθμίσεις, παράλληλα με την ενίσχυση των κοινών θεσμών, αποτελούν θεμελιώδεις προτεραιότητες για να διασφαλιστεί η αυτόνομη ανάπτυξη της Βοσνίας-Ερζεγοβίνης.
<P>
Μετά τη σύναψη συμφωνίας πιστωτικής ετοιμότητας μεταξύ των αρχών της Βοσνίας-Ερζεγοβίνης και του Νομισματικού Ταμείου, το Μάιο του 1998, σημειώθηκε κάποια πρόοδος όσον αφορά τις θεμελιώδεις οικονομικές μεταρρυθμίσεις. Εγκρίθηκε κοινό νόμισμα, το μετατρέψιμο Marka, καταρτίστηκε κοινός κρατικός προϋπολογισμός και οι δημοσιονομικές δαπάνες των δύο οντοτήτων περιορίζονται αυστηρά στα όρια των διαθέσιμων εσόδων.
<P>
Την 1η Ιανουαρίου 1999, τέθηκε σε ισχύ ενιαίος τελωνειακός κώδικας, σύμφωνος με τους κανόνες της Ευρωπαϊκής Ένωσης, και σημειώθηκε πρόοδος στην εναρμόνιση των εμπορικών συστημάτων αμφότερων των οντοτήτων. Επίσης ολοκληρώθηκε ένα πρόγραμμα της Παγκόσμιας Τράπεζας για τη βελτίωση της διαχείρισης των δημόσιων οικονομικών. Εξακολουθεί, ωστόσο, να υπάρχει ένας μεγάλος όγκος προσπαθειών που πρέπει ακόμη να γίνει. Υπολογίζεται ότι τα επίπεδα του κατά κεφαλήν Ακαθάριστου Εσωτερικού Προϊόντος είναι εμφανώς χαμηλότερα σε σχέση με τις προπολεμικές τιμές. Η συνολική ανεργία υπολογίζεται σε 35-40 %. Η εξωτερική οικονομική κατάσταση της Βοσνίας-Ερζεγοβίνης παραμένει επισφαλής και είναι ανεπαρκείς οι πρόοδοι που σημειώθηκαν σε θεμελιώδεις τομείς, όπως οι ιδιωτικοποιήσεις, η μεταρρύθμιση του τραπεζικού συστήματος και του συστήματος πληρωμών, η φορολογική μεταρρύθμιση.
<P>
Εν κατακλείδι, κύριε Πρόεδρε, θα ήθελα να διατυπώσω ορισμένες παρατηρήσεις σχετικά με τις τροπολογίες που προτείνει ο εισηγητής. Η Επιτροπή υποστηρίζει τις τροπολογίες αριθ. 1, 4 και 5. Η Επιτροπή συμμερίζεται όμως τις ανησυχίες που εκφράστηκαν σε πολλές από τις απορριφθείσες τροπολογίες. Παράλληλα, η Επιτροπή θεωρεί σημαντικό να διαφυλαχθούν η αποτελεσματικότητα κατά την εκτέλεση της συνδρομής, η ακεραιότητα των επιδιωκόμενων στόχων και η εξαιρετική φύση αυτού του χρηματοδοτικού μέσου. Οι εκτελεστικές διαδικασίες έδειξαν την εγκυρότητά τους σε πολλές ανάλογες δράσεις που διαχειρίστηκαν οι υπηρεσίες της Επιτροπής. Το να καταστούν αυτές οι διαδικασίες αδικαιολόγητα δαπανηρές θα μπορούσε να είναι επιζήμιο για την αποτελεσματικότητα της δράσης.
<P>
Θα ήθελα να υπογραμμίσω ότι η Επιτροπή προτίθεται να διασφαλίσει ότι η μακροοικονομική συνδρομή θα είναι πλήρως συνεπής και συμπληρωματική με τις άλλες μορφές κοινοτικής συνδρομής στη Βοσνία-Ερζεγοβίνη. Ιδίως, η Επιτροπή θα εκμεταλλευτεί πλήρως τις γνωμοδοτήσεις της Υπηρεσίας Φορολογικής και Τελωνειακής Συνδρομής - του CAFAO - που χρηματοδοτεί η Ευρωπαϊκή Ένωση και θα δώσει μεγάλη προσοχή στην εκτέλεση των μέτρων που συνιστά η εν λόγω Υπηρεσία για την καταπολέμηση της απάτης και της διαφθοράς. Θα ήθελα να επισημάνω, εν προκειμένω, ότι η χρηματοοικονομική συνδρομή που θα χορηγηθεί υπό μορφή μη επιστρεπτέας ενίσχυσης και δανείου θα κατατεθεί σε λογαριασμό της Κεντρικής Τράπεζας, προκειμένου να αυξηθούν τα νομισματικά αποθέματα και να ενισχυθεί η κατάσταση του ισοζυγίου πληρωμών. Η υπεξαίρεση ή η παράνομη χρήση των πιστώσεων θα αποδεικνυόταν εξαιρετικά δύσκολη υπό τις συνθήκες αυτές, λαμβάνοντας υπόψη ότι η χρήση των επίσημων αποθεμάτων ελέγχεται συνεχώς από το Νομισματικό Ταμείο.
<P>
Επίσης, η Επιτροπή λαμβάνει προσεκτικά γνώση της επιθυμίας του Κοινοβουλίου να ενημερωθεί εγκαίρως για τους όρους χορήγησης αυτής της συνδρομής και, για τον σκοπό αυτόν, θα υποβάλει, εν ευθέτω χρόνω, έκθεση, όπως προβλέπεται άλλωστε στην πρόταση. Ωστόσο, για τη διαπραγμάτευση των σχετικών όρων, που αποτελούν ουσιώδες στοιχείο της δράσης, είναι αναγκαίος ένας βαθμός ευελιξίας και τήρησης των απαιτήσεων μυστικότητας που θα μπορούσαν να επιβάλουν οι αρχές της δικαιούχου χώρας επί της ουσίας και επί του χρονοδιαγράμματος των μεταρρυθμίσεων. Η Επιτροπή είναι ωστόσο διατεθειμένη να απαντήσει σε οποιαδήποτε ερώτηση που θα ήθελε να θέσει το Κοινοβούλιο στη διάρκεια της δράσης και μετά την ολοκλήρωσή της.
<P>
Σύμφωνα με την Επιτροπή, είναι επίσης ουσιώδες να διαφυλαχθούν οι στόχοι μιας δράσης που στοχεύει στη στήριξη της μακροοικονομικής σταθερότητας και των οικονομικών μεταρρυθμίσεων και, για τον σκοπό αυτόν, είναι απαραίτητος ένας καλός συντονισμός της εκτέλεσης της συνδρομής με τα διεθνή χρηματοπιστωτικά ιδρύματα που είναι παρόντα στη Βοσνία-Ερζεγοβίνη. Εντούτοις, λαμβάνοντας υπόψη τις ιδιαίτερες συνθήκες που επικρατούν σήμερα στην περιοχή αυτή, η Επιτροπή θα παραμείνει σε στενή επαφή με το γραφείο του Ύπατου Αρμοστή στη Βοσνία-Ερζεγοβίνη, όπως άλλωστε ήδη κάνει.
<P>
Τέλος, όπως και σε κάθε άλλη κοινοτική δράση χρηματοδοτικής φύσης, θα τηρηθούν προφανώς οι αρχές της χρηστής και αποτελεσματικής διαχείρισης και του αυστηρού δημοσιονομικού ελέγχου. Η Επιτροπή θα υποστηρίξει αυτές τις αρχές ενώπιον του Συμβουλίου, προκειμένου να διασφαλίσει ότι θα τύχουν επαρκούς εφαρμογής στην τελική απόφαση.

<SPEAKER ID=50 NAME="Schwaiger">
Κύριε Πρόεδρε, κύριε Επίτροπε, από τις τοποθετήσεις σας συμπέρανα ότι αποδεχόσαστε και υιοθετείτε το σύνολο των προτάσεων της Επιτροπής Εξωτερικών Υποθέσεων - τώρα πια και του Ευρωπαϊκού Κοινοβουλίου. Θα σας θέσω μόνο ένα ερώτημα, σχετικά με την τροπολογία 11 στο άρθρο 5, παράγραφος -1 (νέο): Αφορά αυτό και την ενημέρωση του Ευρωπαϊκού Κοινοβουλίου πριν την αποδέσμευση του δευτέρου μεριδίου της χρηματοδοτικής βοήθειας; Πιστεύουμε ότι θα ήταν πιο λογικό να γίνει ένας σύντομος ενδιάμεσος απολογισμός και, στη συνέχεια, να προχωρήσουν τα πράγματα, αφότου θα μας έχετε ενημερώσει και θα σας έχουμε παράσχει την περαιτέρω υποστήριξή μας.

<SPEAKER ID=51 NAME="Monti">
Κύριε Πρόεδρε, όπως ήδη είπα, η Επιτροπή υποστηρίζει τις τροπολογίες αριθ. 1, 4 και 5. Υπογράμμισα επίσης ότι η Επιτροπή συμμερίζεται τις ανησυχίες που εκφράστηκαν σε πολλές από τις τροπολογίες που ωστόσο απορρίπτει, συνεπώς θα λάβει υπόψη το πνεύμα που τις διέπει. Όσον αφορά, συγκεκριμένα, την τροπολογία στην οποία αναφέρεται τώρα ο κ. Schwaiger, δηλαδή την τροπολογία αριθ. 11, η Επιτροπή εκτιμά ότι δεν μπορεί να την αποδεχτεί ως έχει, ωστόσο προτίθεται να τη λάβει υπόψη σε δήλωση της Επιτροπής προς το Συμβούλιο Υπουργών, η οποία φυσικά θα δημοσιοποιηθεί. Ο λόγος για τον οποίον διστάζουμε να δεχτούμε την τροπολογία ως έχει είναι ότι η προτεινόμενη διαδικασία θα μπορούσε να ενέχει κινδύνους για την αποτελεσματικότητα της δράσης. Ωστόσο, λαμβανομένων υπόψη των ασυνήθιστων συνθηκών, από πολιτική και κοινωνική άποψη, που επικρατούν αυτή τη στιγμή στη Βοσνία-Ερζεγοβίνη, η Επιτροπή θα τηρεί τα αρμόδια όργανα, τόσο του Συμβουλίου όσο και του Κοινοβουλίου, τακτικά ενήμερα, και για την πραγματική εκτέλεση του προγράμματος συνδρομής, όπως μου φαίνεται ότι τονίσατε, κύριε. Αυτό είμαι σε θέση να σας πω αυτή τη στιγμή για το συγκεκριμένο θέμα.

<SPEAKER ID=52 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Προχωρούμε στην ψηφοφορία.
<P>
Το Σώμα εγκρίνει το ψήφισμα νομοθετικού περιεχομένου

<SPEAKER ID=53 NAME="Πρόεδρος">
Κυρίες και κύριοι, το Κοινοβούλιο μόλις ολοκλήρωσε την εξέταση των θεμάτων της ημερήσιας διάταξης. Τα συνοπτικά πρακτικά της σημερινής συνεδρίασης θα υποβληθούν προς έγκριση στο Σώμα κατά την έναρξη της επόμενης συνεδρίασης.
<P>
Κυρίες και κύριοι, γνωρίζετε καλά πόσο εκτιμώ τη συνδρομή που μου παρέχετε όλοι σας για την ομαλή πορεία και τη σωστή και γόνιμη διεξαγωγή των εργασιών μας στις συνεδριάσεις αυτές που πραγματοποιούμε τα πρωινά της Παρασκευής. Ας μου επιτραπεί επίσης, κυρίες και κύριοι, να εκφράσω με μετριοφροσύνη - όπως εκφράζει κανείς αυτά που πραγματικά αισθάνεται - τις ευχαριστίες μου, εξ ονόματος του Σώματος, σε όλους τους συνεργάτες μας, οι οποίοι είχαν αυτή την εβδομάδα ένα ιδιαίτερα φορτωμένο πρόγραμμα εργασιών.
<P>
Κυρίες και κύριοι, ήταν μία εβδομάδα κατά την οποία εγκρίναμε, με εξαιρετικά ευρεία συναίνεση, μία τροποποίηση του Κανονισμού μας. Πρόκειται για μια τροποποίηση η οποία θα τεθεί σε ισχύ μόνον όταν όλα τα κράτη μέλη εγκρίνουν τις αλλαγές στις Συνθήκες του Αμστερνταμ. Δεδομένου όμως, κυρίες και κύριοι, ότι πλησιάζουμε στο τέλος της παρούσας κοινοβουλευτικής περιόδου, πρακτικά αυτό σημαίνει ότι καταρτίσαμε τους κανόνες διεξαγωγής των εργασιών του Κοινοβουλίου μας για την επόμενη κοινοβουλευτική περίοδο. Επιτρέψτε μου να σας ομολογήσω πως είχα την εντύπωση ότι φυτεύαμε ένα δένδρο, ότι σταματήσαμε για λίγο να ασχολούμεθα αποκλειστικά με τις καθημερινές μας εργασίες για να στρέψουμε τη ματιά μας, με πνεύμα υπευθυνότητας, προς το μέλλον.
<P>
Ευελπιστώ - μάλλον είμαι σίγουρος, όπως και όλοι εσείς - ότι το δένδρο που φυτεύσαμε θα προσφέρει καρπούς και ίσκιο στους βουλευτές, άνδρες και γυναίκες, που θα καταλάβουν αυτά τα έδρανα την επόμενη κοινοβουλευτική περίοδο, εκπροσωπώντας τους Ευρωπαίους πολίτες.
<P>
Προτού κηρύξω τη λήξη της συνεδρίασης, μου ζητά το λόγο ο κ. Rόbig επί θέματος διαδικασίας.

<SPEAKER ID=54 LANGUAGE="DE" NAME="Rόbig">
Κύριε Πρόεδρε, θα ήθελα να εκφράσω τις θερμές μου ευχαριστίες στις γαλλικές αρχές, για τον παραδειγματικό τρόπο με τον οποίο συνόδευσαν τις διαδηλώσεις των Κούρδων και των αγροτών, λαμβάνοντας πλήρως υπόψη την ασφάλεια του Σώματος. Ένα μεγάλο ευχαριστώ στις γαλλικές αρχές!

<SPEAKER ID=55 LANGUAGE="FR" NAME="Lulling">
Κύριε Πρόεδρε, δεν επιθυμώ να ευχαριστήσω τις γαλλικές αρχές. Πράγματι, δέχθηκα δύο ομάδες επισκεπτών, οι οποίες ταλαιπωρήθηκαν πάρα πολύ από τη γραφειοκρατία. Πέρασαν από έλεγχο.Τους βάλαμε να πληρώσουν πρόστιμο. Πραγματικά, αυτό που βίωσαν οι ομάδες μου αυτό το πρωινό, δίνει μία άθλια εικόνα για την Ευρώπη και νομίζω ότι οι γαλλικές αρχές θα έπρεπε να σέβονται τον χώρο του Σένγκεν και να μην δείχνουν υπερβολικό ζήλο. Ήταν πραγματικά μία απεργία ζήλου εκ μέρους αυτών των αρχών. Διαμαρτύρομαι για τον τρόπο με τον οποίο συμπεριφερόμαστε στις ομάδες επισκεπτών οι οποίες έρχονται εδώ στο Στρασβούργο.

<SPEAKER ID=56 NAME="Πρόεδρος">
Κυρίες και κύριοι, σας προτείνω να μην αρχίσουμε τώρα μία συζήτηση επ' αυτού του θέματος. Οι παρεμβάσεις του κ. Rόbig και της κ. Lulling θα καταγραφούν στα συνοπτικά πρακτικά.

<CHAPTER ID=6>
Διακοπή της συνόδου
<SPEAKER ID=57 NAME="Πρόεδρος">
Κηρύσσω τη διακοπή της περιόδου συνόδου του Ευρωπαϊκού Κοινοβουλίου.
<P>
Η συνεδρίαση λήγει στις 11.35

