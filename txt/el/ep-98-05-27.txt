<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή 15 Μαΐου 1998.

<CHAPTER ID=2>
Νεκρολογία
<SPEAKER ID=2 NAME="Πρόεδρος">
Κυρίες και κύριοι βουλευτές, με αίσθημα βαθύτατης συγκίνησης, βρίσκομαι ενώπιον του καθήκοντος να τιμήσω τη μνήμη του συναδέλφου μας Francisco Lucas Pires. Μέλος του Κοινοβουλίου μας από την ημέρα της προσχώρησης της Πορτογαλίας, επί δύο φορές αντιπρόεδρος του θεσμικού μας οργάνου, ο καθηγητής Lucas Pires αφοσιώθηκε με όλη τη λάμψη της ευφυΐας του και της καλλιέργειάς του στο ιδανικό της ευρωπαϊκής οικοδόμησης, εμπλουτίζοντας την κοινοβουλευτική συζήτηση με την προσφορά της ιστορικής πείρας ενός εκ των παλαιοτέρων εθνών της Ευρώπης.
<P>
Το παράδειγμα του Francisco Lucas Pires, η τελευταία πράξη του οποίου ήταν τα εγκαίνια του ευρωπαϊκού περιπτέρου στην Expo 98, θα παραμείνει ανεξίτηλο ανάμεσά μας ως υπόδειγμα ευρωπαϊκής αγωγής του πολίτου, ως υπόδειγμα ενός ανδρός βαθιά προσηλωμένου στις υποθέσεις της χώρας του, που σε κάθε περίπτωση στάθηκε ικανός να κατανοήσει και να υπεραμυνθεί των επιτακτικών αναγκών της ευρωπαϊκής οικοδόμησης.
<P>
Ως φόρος τιμής, η σημαία της Ένωσής μας κυματίζει μεσίστια. Σας απευθύνω έκκληση να τηρήσουμε ενός λεπτού σιγή στη μνήμη του.
<P>
(Το Σώμα τηρεί ενός λεπτού σιγή)

<CHAPTER ID=3>
Έγκριση των συνοπτικών πρακτικών
<SPEAKER ID=3 NAME="Πρόεδρος">
Τα συνοπτικά πρακτικά της συνεδρίασης της Παρασκευής, 15 Μαΐου 1998, έχουν διανεμηθεί.
<P>
Υπάρχουν παρατηρήσεις;

<SPEAKER ID=4 LANGUAGE="DE" NAME="Rόbig">
Κύριε Πρόεδρε, θα ήθελα μόνο να καταθέσω για καταγραφή στα συνοπτικά πρακτικά ότι κατά την τελευταία περιόδου συνόδου του Στρασβούργου η γαλλική αστυνομία επετέλεσε το έργο της φρούρησης του Ευρωπαϊκού Κοινοβουλίου με εξαιρετικό τρόπο, κάνοντας αισθητή την παρουσία της στους χώρους γύρω από το Κοινοβούλιο.

<SPEAKER ID=5 LANGUAGE="ES" NAME="Medina Ortega">
Κύριε Πρόεδρε, οι υπάλληλοι της εταιρίας Air France έχουν εξαγγείλει δεκαπενθήμερη απεργία, αρχίζοντας από την επόμενη Δευτέρα. Αν λάβει χώρα αυτή η απεργία, οι ευρωβουλευτές δεν θα μπορέσουμε να έρθουμε στο Στρασβούργο για την επόμενη συνεδρίαση της Ολομέλειας. Έχει λάβει η Προεδρία κάποια μέτρα ενόψει των όσων μπορεί να συμβούν;

<SPEAKER ID=6 NAME="Πρόεδρος">
Κύριε Medina, το μόνο μέτρο που μπορώ να λάβω -και το οποίο λαμβάνωείναι να υπενθυμίζω συνεχώς στις γαλλικές αρχές -την τελευταία εβδομάδα το υπενθύμισα στον αρμόδιο υπουργό- την άσχημη κατάσταση στην οποία βρίσκονται τα μέσα μεταφοράς προς το Στρασβούργο. Φυσικά, ενόψει της εξαγγελίας απεργίας, θα απευθυνθώ εκ νέου σε αυτόν ζητώντας του να λάβει τα απαραίτητα έκτακτα μέτρα.

<SPEAKER ID=7 LANGUAGE="DE" NAME="Kreissl-Dφrfler">
Κύριε Πρόεδρε, κι εγώ χαίρομαι βέβαια που η γαλλική αστυνομία μάς φρουρεί τόσο καλά, αλλά ήθελα να ρωτήσω τον κύριο Rόbig, αν περιλαμβάνεται και κανένας άλλος δίσκος στο ρεπερτόριό του κι αν ποτέ θα πάψει να μας προκαλεί πλήξη με αυτές τις σαχλαμάρες!
<P>
(Αναταραχή)

<SPEAKER ID=8 LANGUAGE="EN" NAME="Banotti">
Κύριε Πρόεδρε, είμαι σίγουρη ότι σκοπεύετε να το αναφέρετε, όπως επίσης ότι οι συνάδελφοι θα συμμεριστούν τη χαρά όλων μας στη Ιρλανδία για την επικύρωση και των δύο δημοψηφισμάτων.
<P>
(Ζωηρά χειροκροτήματα) Ήταν μία εκπληκτική νίκη για τη συμφωνία του Μπέλφαστ, και μία κάπως λιγότερο εκπληκτική στην περίπτωση του δημοψηφίσματος για το Αμστερνταμ, όπου παρ' όλα αυτά καταγράφηκαν εξήντα τοις εκατό "ναι». Και ελπίζουμε τώρα ότι ανάλογα θα είναι και τα αποτελέσματα που θα έχουμε στη Δανία μέσα σε λίγες μέρες.

<SPEAKER ID=9 NAME="Πρόεδρος">
Κυρία Banotti, εκφραστήκατε πολύ καλύτερα από ό, τι θα μπορούσα να το είχα κάνει εγώ.

<SPEAKER ID=10 LANGUAGE="DE" NAME="Roth">
Κύριε Πρόεδρε, αγαπητοί συνάδελφοι, αναφέρομαι στο Παράρτημα V, άρθρο 1, παράγραφος 1β) του Κανονισμού με θέμα την παραγωγή φωτοαντιγράφων και διανομή των εκθέσεων του Ελεγκτικού Συνεδρίου. Ας θυμηθούμε τη Συνθήκη του Αμστερνταμ: εκεί γίνεται εκτενώς λόγος για τη διαφάνεια. Όμως τις τελευταίες ημέρες διερωτώμαι, τι ακριβώς συμβαίνει εδώ στο Σώμα μας με τη διαφάνεια και τη δημοσιότητα! Πρώτον, αποτελεί καθαρό παραλογισμό το γεγονός ότι μία επίσημη προσωρινή έκθεση του Ελεγκτικού Συνεδρίου με θέμα την πληρωμή εξόδων και αποζημιώσεως για τα μέλη του Ευρωπαϊκού Κοινοβουλίου έχει, σύμφωνα με τις πληροφορίες μας, υποβληθεί εδώ και έναν περίπου μήνα στον Πρόεδρο κι από τις 13 Μαΐου στο Προεδρείο. Και είναι απαράδεκτο το γεγονός ότι ούτε όλες οι Ομάδες ενημερώθηκαν γι' αυτό, ούτε και τα μέλη αυτού του Σώματος έλαβαν το σημαντικό αυτό έγγραφο, αλλά αναγκάζονται να αποσπούν λεπτομέρειες από τον Τύπο!
<P>
(Χειροκροτήματα) Ομολογουμένως, νομίζω πως επιδεικνύοντας μια τέτοια συμπεριφορά ο Πρόεδρος και το Προεδρείο ενήργησαν πράγματι με τρόπο ανεύθυνο και πως αυτή η συμπεριφορά δημιουργεί δυσπιστία.
<P>
(Ζωηρή διαμαρτυρία από τον κύριο Wijsenbeek) Ζητούμε την άμεση δημοσιοποίηση της έκθεσης προς τα μέσα και προς τα έξω και απαιτούμε πληροφορίες για το αν υπάρχουν κι άλλες εκθέσεις ή αν υπάρχει, παραδείγματος χάρη, ένα παράρτημα..
<P>
Δεύτερον, αποτελεί ένα εντελώς - βουλώστε το επιτέλους, κύριε Wijsenbeek - απαράδεκτο γεγονός να διεξάγονται από την ΕΔΕ συζητήσεις και να λαμβάνονται αποφάσεις κεκλεισμένων των θυρών και με τον αποκλεισμό της Ομάδας μας, της ΕΡΣ, για ένα θέμα που αφορά όλα τα μέλη όλων των Ομάδων. Ο Γενικός Γραμματέας μας αποβλήθηκε σήμερα το πρωί από την αίθουσα. Γι' αυτό το λόγο ζητούμε να συνεδριάσει εκτάκτως η Διάσκεψη των Προέδρων, διότι δεν είναι δυνατόν τέτοιου είδους αποφάσεις και τέτοιου είδους συζητήσεις, που είναι ύψιστης σημασίας για όλους μας, να διεξάγονται σε ένα φόρουμ στο οποίο δεν εκπροσωπούνται όλες οι Ομάδες αυτού του Σώματος!
<P>
(Χειροκροτήματα) Τρίτον, κατακρίνουμε αυστηρά τον τρόπο με τον οποίο καθυστερούν συστηματικά και παρακωλύονται στο Σώμα αυτό οι απαραίτητες και από καιρό κατατεθείσες μεταρρυθμίσεις, μεταρρυθμίσεις που είναι απολύτως αναγκαίες εάν θέλει να είναι αξιόπιστο το Ευρωπαϊκό Κοινοβούλιο, εάν διεκδικεί την αποδοχή, εάν θέλει να είναι σε θέση να αξιώνει περισσότερα δικαιώματα γι' αυτό το ίδιο.
<P>
(Αναταραχή) Η έκθεση του Ελεγκτικού Συνεδρίου αναφέρεται σε αυτά ακριβώς τα κακώς κείμενα...
<P>
(Ο Πρόεδρος αφαιρεί το λόγο από την ομιλήτρια)
<SPEAKER ID=11 NAME="Πρόεδρος">
Κυρία Roth, όταν κάνετε αναφορά σε κάποιο άρθρο πρέπει να πρώτα να το διαβάζετε. Το άρθρο το οποίο επικαλεσθήκατε, υποχρεώνει τη δημοσίευση των ειδικών εκθέσεων του Ελεγκτικού Συνεδρίου, συνοδευομένων από τις απαντήσεις των θεσμικών οργάνων. Το έγγραφο στο οποίο αναφέρεστε είναι κάποιες προκαταρκτικές παρατηρήσεις και όχι μια έκθεση. Επομένως, το Προεδρείο αυτού του Σώματος, το οποίο είναι το αρμόδιο όργανο, δεν έχει ακόμη δημοσιοποιήσει τις απαντήσεις του.
<P>
Κατά δεύτερον, κυρία Roth, όλες οι πολιτικές Ομάδες έλαβαν εχθές ένα αντίτυπο της έκθεσης. Αυτές οι προκαταρκτικές παρατηρήσεις έχουν αποσταλεί σε όλες τις πολιτικές Ομάδες. Και επομένως, αν εσείς, φυσικά, θέλετε να το πείτε στα μέλη της Ομάδας σας, όπως μπορεί να κάνει οποιοσδήποτε από τους άλλους προέδρους, αυτό εξαρτάται από εσάς. Δεν είναι κρυφό, βρίσκεται στα χέρια σας. Αυτό που όμως δεν μπορώ να κάνω είναι να διανείμω ένα εμπιστευτικό έγγραφο, το οποίο πρέπει να εξετασθεί από το Προεδρείο, προτού λάβει γνώση επ' αυτού το Προεδρείο. Οι πρώτοι που πρέπει να το έχουν είναι οι αντιπρόεδροι, και έτσι όντως συνέβη. Διαβάστε τον Κανονισμό. Όχι αυτό που θέλει να διαβάσει η Ομάδα των Πρασίνων, αλλά αυτό που λέει ο Κανονισμός. Και αν θέλετε να τον τροποποιήσετε, τροποποιήστε τον ακολουθώντας τις αρμόζουσες διαδικασίες. Ενόσω δεν τον τροποποιείτε, εγώ τον τηρώ.
<P>
Κύριε Brinkhorst, έχετε κάποια παρατήρηση σχετικά με τα συνοπτικά πρακτικά;

<SPEAKER ID=12 LANGUAGE="EN" NAME="Brinkhorst">
Κύριε Πρόεδρε, για να αντιδράσω σε όσα έχετε μόλις πει: καταλαβαίνω ότι το Προεδρείο θα ήθελε να το συζητήσει αυτό, αλλά πιστεύω ότι έχουμε το δικαίωμα να μάθουμε σύντομα τί συμβαίνει. Ο Τύπος μάς διασύρει διαρκώς στη Γερμανία, τις Κάτω Χώρες και σε άλλες χώρες. Συνεπώς, από αυτή την άποψη, ελπίζω ότι κατανοείτε ότι υπάρχει κάποια ανησυχία για αυτά τα θέματα.

<SPEAKER ID=13 NAME="Πρόεδρος">
Καταλαβαίνω τι λέτε, αλλά το πρώτο που πρέπει να κάνω είναι να εφαρμόσω τον Κανονισμό. Σύμφωνα με τον Κανονισμό, κοινοποίησα τις παρατηρήσεις, και όχι την έκθεση -το επαναλαμβάνω-, κατ' αρχάς στο Προεδρείο, που είναι αρμόδιο να τις γνωρίζει και, κατά δεύτερον, όταν υπήρξαν ερωτήσεις σχετικά με αυτήν την έκθεση, την είχαν στη διάθεσή τους όλες οι πολιτικές ομάδες. Επομένως, θα δημοσιευθεί η έκθεση όταν θα είναι οριστική, και όχι τώρα που είναι προσωρινή. Απευθυνθείτε στον πρόεδρο της Ομάδα σας και θα σας την δώσει.
<P>
Μου ζητά τον λόγο ο κ. Wijsenbeek επί προσωπικού θέματος. Σε ποιό προσωπικό θέμα αναφέρεστε, κύριε Wijsenbeek;

<SPEAKER ID=14 LANGUAGE="NL" NAME="Wijsenbeek">
Κύριε Πρόεδρε, με βάση το άρθρο 108, περί προσωπικών θεμάτων:
<P>
Εάν εδώ γίνεται τώρα λόγος για "βούλωμα», γνωρίζουμε όλοι, ποιος το ανοίγει κάθε φορά, εξακοντίζοντας υποψίες κατά φιλόπονων και ειλικρινών συναδέλφων, διότι οι Πράσινοι θα ήθελαν να στηρίξουν την προεκλογική τους εκστρατεία στις υποψίες αυτές, και γι'αυτό εγώ το ανοίγω.
<P>
(Εγκρίνονται τα συνοπτικά πρακτικά)

<CHAPTER ID=4>
Ημερήσια διάταξη
<SPEAKER ID=15 NAME="Πρόεδρος">
Σας υπενθυμίζω ότι, στη συνεδρίασή του της 12ης Μαΐου, το Σώμα αποφάσισε να εγγραφεί στη σημερινή ημερήσια διάταξη η έκθεση (Α4-0188/98) του κυρίου Marset Campos, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με τους κανόνες συμμετοχής επιχειρήσεων, ερευνητικών κέντρων και πανεπιστημίων στην εκτέλεση του πέμπτου προγράμματος-πλαισίου.

<SPEAKER ID=16 LANGUAGE="PT" NAME="De Melo">
Κύριε Πρόεδρε, όπως διαπιστώνω, η ανακοίνωση της Επιτροπής επί πολιτικών, επειγόντων και σημαντικών θεμάτων έχει διαγραφεί. Θα ήθελα να απευθύνω μια ερώτηση. Δεδομένων των τελευταίων εξελίξεων στην Ινδονησία, προβάλλει ως επείγουσα ανάγκη να ασχοληθούμε εδώ με την κατάσταση όλων των πολιτικών κρατουμένων, ιδίως των Τιμοριανών και του πολιτικού τους ηγέτη Xanana Gusmγo. Και ερωτώ, κύριε Πρόεδρε: το συγκεκριμένο θέμα - το οποίο εμφανίζεται πρώτο στην ημερήσια διάταξη - πράγματι διαγράφεται ή απλώς μεταφέρεται σε πιο κατάλληλη ημερομηνία;

<SPEAKER ID=17 NAME="Πρόεδρος">
Πράγματι το θέμα αυτό μεταφέρεται σε άλλη ημερομηνία, μιας και η Επιτροπή, τη στιγμή αυτή και στο πλαίσιο της ανακοίνωσής της επί επειγόντων θεμάτων, προτιμά να προβεί στη δήλωση σχετικά με την προετοιμασία του Ευρωπαϊκού Συμβουλίου της 15ης και 16ης Ιουνίου στο Κάρντιφ. Επομένως, εάν δεν υπάρχουν άλλες παρατηρήσεις, εγκρίνουμε αυτή την τροποποίηση της ημερήσιας διάταξης και προχωρούμε στο προαναφερόμενο θέμα.

<CHAPTER ID=5>
Προετοιμασία του Ευρωπαϊκού Συμβουλίου του Cardiff
<SPEAKER ID=18 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την προετοιμασία του Ευρωπαϊκού Συμβουλίου της 15ης και 16ης Ιουνίου 1998 στο Κάρντιφ.

<SPEAKER ID=19 NAME="Cook">
Κύριε Πρόεδρε, κατά την έναρξη του λόγου μου, επιτρέψτε μου να πω ότι θα πρέπει να ζητήσω συγνώμη, αν όσα έχω να πω για το Κάρντιφ δεν έχουν τόσο ενδιαφέρον ή δεν είναι τόσο συναρπαστικά όσο τα διαδικαστικά θέματα που έχετε μόλις ακούσει. Το θεωρώ προνόμιο που μου δίδεται η δυνατότητα να παρακολουθήσω μία τόσο συναρπαστική και δυναμική ανταλλαγή απόψεων. Με αυτό τον τρόπο αποδίδουμε φόρο τιμής στην υγεία της δημοκρατίας στην ήπειρό μας.
<P>
Παρευρίσκομαι εδώ σήμερα το απόγευμα επειδή εντός δύο μόλις εβδομάδων το Ευρωπαϊκό Συμβούλιο θα συναντηθεί στο Κάρντιφ, γεγονός που θα σηματοδοτήσει την κορύφωση της Προεδρίας μας. Έχουμε επιδιώξει να αποδείξουμε στα πλαίσια της Προεδρίας μας τη μεταστροφή της πολιτικής της Βρετανίας προς την Ευρωπαϊκή Ένωση. Η κυβέρνηση της Βρετανίας ανέλαβε την εξουσία αποφασισμένη να δείξει ότι η Βρετανία αποτελεί τώρα έναν υπεύθυνο και πολύτιμο εταίρο της Ευρωπαϊκής Ένωσης. Πιστεύω ότι η Προεδρία μας έχει τονίσει την επιτυχία μας ως προς την επίτευξη της μεταστροφής της βρετανικής πολιτικής προς την Ευρώπη.
<P>
Δύο από τις κύριες προτεραιότητές μας ήταν να γίνει μία καλή αρχή στο θέμα της διεύρυνσης και να εισέλθουμε στο τρίτο στάδιο της Οικονομικής και Νομισματικής Ένωσης. Έχουμε ήδη υλοποιήσει και τις δύο αυτές βασικές προτεραιότητες. Υποθέτω ότι ύστερα από τα προαναφερθέντα καθίσταται αυτονόητο το ερώτημα αν απομένουν αρκετά να κάνουμε στο Κάρντιφ, προκειμένου να μην αποτελέσει η κορυφαία πράξη της Προεδρίας μας μία απογοητευτική κατάληξη των επιτευγμάτων που έχουν ήδη χαρακτηριστεί ως σταθμός στην ιστορία της Προεδρίας μας. Με ικανοποίησή μου μπορώ να πω εδώ στο Ευρωπαϊκό Κοινοβούλιο ότι η ημερήσια διάταξη με τα θέματα που θα μας απασχολήσουν στο Ευρωπαϊκό Συμβούλιο του Κάρντιφ θα είναι πλήρης, λεπτομερής και αξιόλογη. Στην πορεία της συνόδου κορυφής θα εξετάσουμε την οικονομική μεταρρύθμιση, την Ατζέντα 2000 και το μέλλον του ευρωπαϊκού σχεδίου. Θα εξετάσουμε επίσης προσεκτικά κάποιους από τους τρόπους με τους οποίους η Ευρώπη θα μπορέσει να επιφέρει κάποιες αλλαγές σε τομείς που επηρεάζουν άμεσα το λαό μας: στην εγκληματικότητα και το περιβάλλον. Σε αυτή τη σύνοδο κορυφής θα καλωσορίσουμε επίσης - και μάλιστα για τελευταία φορά - τον Πρόεδρο Μαντέλα που θα παρευρεθεί σε γεύμα με τους επικεφαλής της Ευρώπης κατά τη δεύτερη ημέρα της συνάντησης. Θα συναντηθούμε μαζί του ύστερα από αίτημά του έτσι ώστε, προτού αποχωρήσει από το αξίωμά του, να μπορέσει να πει αντίο στους ηγέτες της Ευρώπης, που έχουν συνεργαστεί τόσο στενά με την ηγεσία της Νότιας Αφρικής προκειμένου να επιτευχθεί ένα από τα μεγαλύτερα κέρδη για τη δημοκρατία και την εθνοτική ανεκτικότητα που έχουμε δει στη γενιά μας.
<P>
(Χειροκροτήματα) Προτού φτάσουμε σε αυτό το σημείο, στο Συμβούλιο θα έχουμε ήδη ολοκληρώσειε ένα μεγάλο μέρος των υποχρεώσεών μας. Επιτρέψτε μου να ξεκινήσω με το θέμα της οικονομικής μεταρρύθμισης. Όταν αναλάβαμε την Προεδρία είμασταν αποφασισμένοι να δώσουμε μεγάλη σημασία και απόλυτη προτεραιότητα στο θέμα των θέσεων απασχόλησης. Στο Κάρντιφ θα ολοκληρώσουμε ένα μεγάλο μέρος του έργου που επιτελείται εδώ και πέντε μήνες. Θα κάνουμε μια ανασκόπηση των προόδων που έχουν σημειώσει τα κράτη μέλη σε ό, τι αφορά την ενιαία αγορά, και θα εγκρίνουμε την προώθηση ενεργειών που θα μας οδηγήσουν σε μία πιο αποδοτική και ανταγωνιστική οικονομία στην οποία θα ενυπάρχει μία καθολική κοινωνία, όπου όλοι θα έχουν την ευκαιρία να συμβάλλουν και να συμμετέχουν μέσω της εργασίας τους.
<P>
Σχεδιάζουμε επίσης τη συζήτηση σχετικά με το θέμα της ανταγωνιστικότητας. Προκειμένου να ευημερήσει η Ευρώπη μακροπρόθεσμα, χρειάζεται να δημιουργήσουμε τις κατάλληλες συνθήκες που θα επιτρέπουν την ανάπτυξη των μικρομεσαίων επιχειρήσεων. Οι επιχειρήσεις αυτές θα πρέπει να έχουν δυνατότητα πρόσβασης στους χρηματοδοτικούς πόρους που θα τις επιτρέψουν να αναπτυχθούν. Θα πρέπει να είναι απαλλαγμένες από περιττή γραφειοκρατία. Η Ευρώπη δεν υστερεί σε δημιουργικότητα και φαντασία. Θα πρέπει να παρέχουμε την ευκαιρία έκφρασης αυτής της δημιουργικότητας και φαντασίας μέσω της επιχειρηματικότητας, που θα εξασφαλίσει στην Ευρώπη ευημερία και θέσεις εργασίας.
<P>
Επίσης, θα εξετάσουμε τα προγράμματα δράσης περί απασχόλησης που έχουν καταρτιστεί από κράτη μέλη από τότε που έλαβε χώρα το ειδικό Συμβούλιο στο Λουξεμβούργο. Αυτό θα είναι το πρώτο Ευρωπαϊκό Συμβούλιο στο οποίο θα υποβληθούν προγράμματα δράσης από κάθε κράτος μέλος σε ό, τι αφορά τον τρόπο με τον οποίο αυτά σκοπεύουν να προαγάγουν την απασχόληση και να μειώσουν την ανεργία. Θα θέλουμε να δούμε τί συμπεράσματα μπορεί να προκύψουν και τί διδάγματα θα αντληθούν από αυτά τα προγράμματα. Θέλουμε να εξασφαλίσουμε ότι το κάθε κράτος μέλος μπορεί να υιοθετεί την καλύτερη δυνατή πολιτική άλλων κρατών μελών σε θέματα δημιουργίας της δυνατότητας απασχόλησης, προσαρμόσιμων αγορών εργασίας και εξασφάλισης ίσων ευκαιριών στην αγορά. Με αυτά τα προγράμματα δράσης τίθενται ασφαλώς δύσκολα ζητήματα πολιτικής που αφορούν τον τρόπο αναμόρφωσης των φορολογικών συστημάτων και των συστημάτων πρόνοιας, έτσι ώστε να αμοίβεται η εργασία, όπως επίσης το πώς μπορεί να καταστεί δυνατόν να συνδυάζουν οι γυναίκες δουλειά και οικογένεια. Αν θέλουμε να έχουμε τα καλύτερα αποτελέσματα, χρειάζεται να φροντίσουμε ώστε να υιοθετήσουμε την καλύτερη πολιτική σε καθέναν από αυτούς τους τομείς.
<P>
Το Ευρωπαϊκό Συμβούλιο στο Κάρντιφ θα δώσει επίσης απόλυτη προτεραιότητα σε μία ενδιάμεση συζήτηση για τα θέματα της Ατζέντας 2000: την μεταρρύθμιση των διαρθρωτικών ταμείων και της Κοινής Γεωργικής Πολιτικής, τη συμμόρφωση προς ένα σύνολο κανόνων κατά τις διαδικασίες εκτέλεσης του προϋπολογισμού και το πώς θα αναπροσαρμόσουμε την Ευρωπαϊκή Ένωση, προκειμένου εμείς οι ίδιοι να είμαστε έτοιμοι για την διεύρυνση για την οποία τόσοι φιλόδοξοι υποψήφιοι ετοιμάζουν τώρα τις οικονομίες και τις κοινωνίες τους. Από τότε που η Επιτροπή δημοσίευσε τις λεπτομερείς προτάσεις της για την Ατζέντα 2000 το Μάρτιο, ως Προεδρία, εμείς έχουμε προτείνει ένα πρόγραμμα εντατικών εργασιών προκειμένου να προωθήσουμε τη συζήτηση για τις κοινοτικές προτάσεις.
<P>
Υπουργοί έχουν εξετάσει αυτό το έργο σε μία σειρά συναντήσεων του Συμβουλίου και έχουν συζητήσει τη μεταξύ τους σχέση. Στο Συμβούλιο Γενικών Υποθέσεων, μόλις δύο μέρες πριν, είχαμε μία δίωρη συζήτηση σε ό, τι αφορά την έκθεση της Προεδρίας για το εν εξελίξει έργο σχετικά με την Ατζέντα 2000, και αυτή η εκτεταμένη συζήτηση, στην οποία συμμετείχαν όλα τα κράτη μέλη, θα αποδειχθεί πολύτιμη για την Προεδρία κατά την προετοιμασία ενός κειμένου για το Ευρωπαϊκό Συμβούλιο, που θα εξασφαλίσει εξουσία και καθοδήγηση στους εκπροσώπους τόσο της Επιτροπής όσο και του Συμβουλίου στην προσπάθεια προώθησης της Ατζέντας 2000. Αποδίδουμε ιδιαίτερη σημασία στο γεγονός ότι το Ευρωπαϊκό Κοινοβούλιο θα ήθελε να δει τη λήψη αποφάσεων πάνω σε αυτά τα θέματα πριν τις επόμενες εκλογές για το Ευρωπαϊκό Κοινοβούλιο. Σκοπός μας είναι να καταλήξουμε σε επιτυχή πορίσματα στο Κάρντιφ που να είναι σύμφωνα με ένα χρονοδιάγραμμα που θα έδινε τη δυνατότητα σε ένα ειδικό Ευρωπαϊκό Συμβούλιο, την άνοιξη του 1999, να καταλήξει σε οριστικές αποφάσεις για την Ατζέντα 2000.
<P>
Θα ήθελα επίσης να τονίσω ότι ένα καίριο θέμα της συζήτησης στο Κάρντιφ θα είναι να δείξουμε πώς, στα πλαίσια της Προεδρίας μας, επιδιώξαμε να κάνουμε την Ευρώπη να λειτουργεί προς όφελος των λαών, όπως επίσης να δίδεται έμφαση σε θέματα που απασχολούν τους πολίτες μας και σε εκείνα που τους επηρεάζουν άμεσα. Αν η σύνοδος κορυφής της Ευρώπης στεφθεί με επιτυχία, αυτό θα οφείλεται αποκλειστικά στο γεγονός ότι οι επικεφαλής των κυβερνήσεων αντιλαμβάνονται ότι το αντικείμενο της συζήτησής τους και οι αποφάσεις τους αφορούν τις ζωές των πολιτών. Δεν θα πρέπει να έχουμε την εντύπωση ότι το Ευρωπαϊκό Συμβούλιο συναντάται για να συζητήσει θέματα που απασχολούν μόνον κορυφαίους πολιτικούς. Θα πρέπει να πιστεύουμε ότι τα θέματα της ημερήσιας διάταξης με τα οποία αυτοί ασχολούνται σχετίζονται με τα προβλήματα και τη ζωή των απλών Ευρωπαίων.
<P>
Υπάρχουν δύο συγκεκριμένα ζητήματα στα οποία θα επικεντρώσουμε την προσοχή μας στο Κάρντιφ: η προστασία του περιβάλλοντος και η καταπολέμηση της εγκληματικότητας. Η κοινή συνάντηση των Συμβουλίων Μεταφορών και Περιβάλλοντος που έλαβε χώρα τον Απρίλιο - η πρώτη από κοινού συνάντηση εκπροσώπων περιβάλλοντος και μεταφορών στην ιστορία της Ένωσης - έδειξε με τι τρόπο μπορούμε να εντάξουμε τα περιβαλλοντικά θέματα στην ανάπτυξη άλλων ευρωπαϊκών πολιτικών. Στο Κάρντιφ, το Συμβούλιο θα συζητήσει μία έκθεση της Επιτροπής όσον αφορά το πώς μπορούμε να φροντίσουμε ώστε αυτό το προηγούμενο συνδυασμού της περιβαλλοντικής πολιτικής με την πολιτική μεταφορών θα αποτελεί τον κανόνα σε ό, τι αφορά το έργο της Ευρωπαϊκής Ένωσης, και όχι την εξαίρεση.
<P>
Το Συμβούλιο θα συζητήσει επίσης την πρόοδο που έχει σημειωθεί ως προς την από κοινού προσπάθεια καταπολέμησης της εγκληματικότητας, ειδικότερα ως προς το έργο που εκτελούμε τώρα μέσω της Ευρωπαϊκής Διάσκεψης με όλες τις υποψήφιες χώρες, προκειμένου να εξασφαλιστεί ότι τα σημερινά και μελλοντικά κράτη μέλη συνεργάζονται ήδη - από τώρα και όχι αφού γίνουν μέλη της Ευρωπαϊκής Ένωσης - πάνω στα κοινά προβλήματα της διακρατικής εγκληματικότητας που έχει επιπτώσεις τόσο για τα σημερινά όσο και για τα μελλοντικά κράτη μέλη.
<P>
Συνεπώς, πολλά είναι τα θέματα που θα συμπεριληφθούν στην ημερήσια διάταξη του Κάρντιφ. Θα έχουμε να καλύψουμε πολλά θέματα και ελπίζω να έχω αποδείξει ότι πολλά από αυτά θα αφορούν τη λήψη πρακτικών, συγκεκριμένων μέτρων που αποδεικνύουν στους λαούς μας ότι σημειώνεται πραγματική πρόοδος. Ενώ όμως προωθούμε αυτή την πρακτική ημερήσια διάταξη, είναι σημαντικό να εξακολουθήσουμε να έχουμε στο μυαλό μας την εικόνα της Ευρώπης που προσπαθούμε να οικοδομήσουμε. Εφόσον έχουν συγκεντρωθεί όλοι οι επικεφαλής των κυβερνήσεων της Ευρώπης, δεν φαίνεται παρά μόνο σωστό να προσπαθήσουμε να εξοικονομήσουμε χώρο σε αυτή την υπερπλήρη ημερήσια διάταξη, έτσι ώστε να ασχοληθούν οι προαναφερθέντες με το ποιόν της Ευρώπης που προσπαθούμε να οικοδομήσουμε. Αλλωστε, για αυτό ακριβώς, σε αυτό το Ευρωπαϊκό Συμβούλιο, σε αντίθεση με τα πιο πρόσφατα Ευρωπαϊκά Συμβούλια, κατά το γεύμα προς τιμήν των αρχηγών κρατών θα διεξαχθεί ανοιχτή συζήτηση όσον αφορά τη μορφή που θέλουμε να έχει η Ευρώπη κατά τον επόμενο αιώνα και ποιό πιθανόν να είναι το πρότυπό της. Αντικείμενο αυτής της συζήτησης θα αποτελέσει επίσης το τί περισσότερο χρειάζεται να κάνουμε για να δημιουργήσουμε μία Ευρώπη που να μπορεί να λειτουργήσει - και μάλιστα να λειτουργήσει σωστά - με 26 αντί για 6 μέλη που είχε αρχικά. Επίσης, ειδικότερα, θα συζητηθεί το πώς θα προωθήσουμε εκείνα τα θεσμικά ζητήματα που δεν ολοκληρώθηκαν στο Αμστερνταμ, αλλά που είναι απαραίτητα αν σκοπεύουμε να αναμορφώσουμε τις δομές και τις διαδικασίες λήψης αποφάσεων της Ευρώπης, προκειμένου να εναρμονιστούν με τη νέα διευρυμένη Ευρώπη που θα δημιουργηθεί κατά την πρώτη δεκαετία του επόμενου αιώνα.
<P>
Η ανάληψη αυτού του έργου μάς συναρπάζει. Πιστεύω ότι πολλοί πολίτες των χωρών μας δεν έχουν ακόμησυνειδητοποιήσει ότι η διεύρυνση συνιστά ένα τεράστιο βήμα, ιστορικής σημασίας για την Ευρώπη. Πολλοί λίγοι είναι εκείνοι που έχουν ήδη κατανοήσει ότι κάποια στιγμή μέσα στα επόμενα δέκα χρόνια θα δούμε μία Ευρώπη που θα εξαπλώνεται από την Πορτογαλία μέχρι την Πολωνία, από τη Σκοτία μέχρι τη Σικελία, μία Ευρώπη που θα είναι σχεδόν κατά το ήμισυ διπλάσια σε εδαφική έκταση και κατά το ένα τρίτο μεγαλύτερη από πλευράς πληθυσμού και καταναλωτών στους κόλπους της ενιαίας αγοράς. Αυτό αποτελεί μία τεράστια απότομη πρόοδο για την Ευρώπη. Για αυτό ακριβώς είναι σωστό, όταν συναντηθούμε στο Κάρντιφ, να προσπαθήσουμε να βρούμε χρόνο για να εξετάσουμε τί σημαίνει αυτό για την Ευρώπη και ποιά μορφή μπορούμε στην καλύτερη περίπτωση να προσδώσουμε σε αυτήν, έτσι ώστε να ανταποκρίνεται στη διαρκή ενόραση των τωρινών μελών και στην ασυγκράτητη φιλοδοξία των νέων μελών να συμμετάσχουν στη δημοκρατική οικογένεια των εθνών που έχουμε συγκροτήσει. Αν η συζήτηση πάνω σε αυτό το θέμα στεφθεί με επιτυχία, θα υπάρχει στην ημερήσια διάταξη για το Κάρντιφ η σωστή ισορροπία ανάμεσα στην ουσιαστική, επισταμένη πρόοδο και τη συζήτηση που φανταζόμαστε για το πρότυπο της Ευρώπης στο μέλλον. Ανυπομονώ να ακούσω σήμερα το απόγευμα τη συνεισφορά του Ευρωπαϊκού Κοινοβουλίου όσον αφορά το πώς μπορούμε να προωθήσουμε και τα δύο σκέλη της ημερήσιας διάταξης στο Κάρντιφ.
<P>
(Χειροκροτήματα)
<SPEAKER ID=20 NAME="Santer">
Κύριε Πρόεδρε, κύριε Προεδρεύοντα του Συμβουλίου, κυρίες και κύριοι βουλευτές, σήμερα το απόγευμα, με την προοπτική του επικείμενου Ευρωπαϊκού Συμβουλίου του Κάρντιφ, θα επιθυμούσα να προβώ σε μια σύντομη γενική επισκόπηση της κατάστασης στην οποία βρίσκεται σήμερα η ευρωπαϊκή ολοκλήρωση. Θα θίξω επίσης τα μεγάλα πολιτικά ζητήματα που τίθενται επί τάπητος για τη Σύνοδο Κορυφής του Κάρντιφ, πριν σκιαγραφήσω ορισμένα αντικείμενα προβληματισμού για το μέλλον.
<P>
Κατ' αρχάς, σήμερα, θα ήθελα να σας απευθύνω ένα μήνυμα αισιοδοξίας. Μάλιστα, έχω την εντύπωση ότι, ενώ το Συμβούλιο του Κάρντιφ βρίσκεται προ των πυλών, πνέει ένας άνεμος επιτυχίας και προόδου στην Ένωση, που οφείλεται στην επικείμενη εισαγωγή του ευρώ και της Οικονομικής και Νομισματικής Ένωσης. Ουσιαστικά, μου φαίνεται ότι, ενόψει του Κάρντιφ, η εμπιστοσύνη επανέρχεται και αυξάνει· μάλιστα, ο μακροοικονομικός απολογισμός είναι σταθερός και πειστικός, τα επιτόκια είναι χαμηλά, ο πληθωρισμός είναι ελάχιστος, οι δημόσιες δαπάνες τελούν υπό στενή παρακολούθηση, η ανάκαμψη αγγίζει πολλούς τομείς, η οικονομική μεταρρύθμιση από την πλευρά της προσφοράς αρχίζει να αποφέρει καρπούς και οι πρώτες ενδείξεις της μείωσης της ανεργίας ήδη διαφαίνονται.
<P>
Σε αυτά θα πρέπει να προσθέσουμε ότι επίκειται η κύρωση της Συνθήκης του Αμστερνταμ, ότι οι λεπτομερείς προτάσεις που υποβάλαμε στο πλαίσιο της Ατζέντας 2000 βρίσκονται στο τραπέζι των διαπραγματεύσεων, και ότι η διαδικασία διεύρυνσης έχει ήδη ξεκινήσει. Αραγε, δεν αποτελεί αυτό απόδειξη ότι η Ευρωπαϊκή Ένωση προχωρεί, ότι τηρεί τις δεσμεύσεις της, ότι σέβεται τις προθεσμίες, ότι βρίσκεται στον σωστό δρόμο; Κύριε Πρόεδρε, εκφράζω την ικανοποίησή μου που το εν λόγω πρόγραμμα της Επιτροπής αποτελεί αντικείμενο αξιολόγησης.
<P>
Σε στενή συνεργασία με το Κοινοβούλιο και τις διαδοχικές Προεδρίες της Ένωσης - δράττομαι, εξάλλου, της ευκαιρίας για να ευχαριστήσω τη βρετανική Προεδρία που κατέβαλε τόσες προσπάθειες - τα θεσμικά όργανά μας διαδραματίζουν στο ακέραιο τον κινητήριο ρόλο τους σε αυτή τη δυναμική μετάβαση προς μια αυξημένη ολοκλήρωση. Το πολιτικό μήνυμα που απευθύνει σήμερα η Ευρώπη στον υπόλοιπο κόσμο έχει κρυστάλλινη διαύγεια: μπορεί να δράσει και δρα. Πολιτικώς, πρέπει να α δράξουμε αυτή τη στιγμή.
<P>
Υπάρχει, όμως, ένα άλλο σημείο που μου φαίνεται ακόμη πιο σημαντικό: αποκαλύπτω ουσιαστικά μία αυξανόμενη πολιτική συναίνεση, τόσο εδώ όσο και στα κράτη μέλη, σχετικά με τα απαραίτητα μέσα για την αντιμετώπιση των διαρθρωτικών προβλημάτων που εξακολουθούν να υφίστανται. Τα εθνικά σχέδια για την απασχόληση, που είχαν εγκριθεί κατά το Ευρωπαϊκό Συμβούλιο του Λουξεμβούργου, είναι ιδιαίτερα σημαντικά στο συγκεκριμένο πλαίσιο. Από μόνα τους, μαρτυρούν ήδη πληθώρα καλών ιδεών, σύγκλιση των πολιτικών για την καταπολέμηση της ανεργίας γύρω από κοινούς προσανατολισμούς, και κινητοποίηση από κοινού με τους κοινωνικούς εταίρους.
<P>
Διαβλέπω, επίσης, την ύπαρξη της κοινής πολιτικής βούλησης ώστε να ολοκληρωθεί σύντομα η εσωτερική αγορά, σύμφωνα με το σχέδιο δράσης μας υπέρ της ενιαίας αγοράς. Και είμαι ιδιαίτερα ευτυχής που διαπιστώνω ακριβώς ότι τα ποσοστά μεταφοράς της κοινοτικής νομοθεσίας αυξάνουν.
<P>
Διαπιστώνω, επίσης, ότι όλοι αισθανόμαστε την ανάγκη για μια Ένωση σαφώς πιο τολμηρή, για μια Ένωση ικανή να ενστερνιστεί τις νέες ιδέες και τεχνολογίες και να τις αναπτύξει στους ίδιους τους κόλπους της· ικανή να βοηθήσει τις μικρές επιχειρήσεις να αναπτυχθούν, να ενισχυθούν και να ευημερήσουν· ικανή επίσης να καταργήσει κάθε περιττή γραφειοκρατία και να δώσει τη δυνατότητα στα δημιουργικά ταλέντα μας να καρποφορήσουν· ικανή, τέλος, μέσα σε όλα όσα αναλαμβάνει, να δημιουργεί θέσεις εργασίας και ευημερία. Τα θέματα αυτά θα βρίσκονται σαφώς στο επίκεντρο των συζητήσεων στο Κάρντιφ.
<P>
Τέλος, έχω επίσης την αίσθηση ότι οι περισσότεροι από εμάς είναι πεπεισμένοι ότι μπορούμε να σημειώσουμε ακόμη καλύτερες επιδόσεις στον τομέα της δικαιοσύνης, των εσωτερικών υποθέσεων και της ΚΕΠΠΑ· θα αρκούσε να βρούμε από κοινού την απαραίτητη πολιτική βούληση.
<P>
Οι συζητήσεις που έχουν προβλεφθεί στο πλαίσιο του Κάρντιφ, θα αφορούν την οικονομική μεταρρύθμιση, την Ατζέντα 2000, τη διεύρυνση και τις προτεραιότητες της εξωτερικής πολιτικής μας. Θα έχουμε, επίσης, την ευκαιρία να συζητήσουμε για το περιβάλλον, κυρίως κατά τέτοιο τρόπο ώστε να εντάξουμε καλύτερα το περιβάλλον στη χάραξη άλλων κοινοτικών πολιτικών. Όλα τα θεσμικά μας όργανα πρέπει να σημειώσουν γρήγορα προόδους για να επιτύχουν τον εν λόγω στόχο. Υποθέτω ότι θα μας απασχολήσει επίσης το ζήτημα των προόδων που έχουν ήδη υλοποιηθεί από την Κοινότητα και τα κράτη μέλη για την τήρηση των δεσμεύσεων που είχαν αναλάβει δυνάμει του Πρωτοκόλλου του Κυότο σχετικά με τη μείωση των αερίων που προκαλούν το φαινόμενο του θερμοκηπίου.
<P>
Και είμαι ιδιαίτερα ευτυχής που έχει προβλεφθεί χρόνος για μια συζήτηση σχετικά με τη μελλοντική καθοδήγηση και ανάπτυξη της Ευρωπαϊκής Ένωσης, τις προκλήσεις με τις οποίες θα βρεθεί αντιμέτωπη, την ανάγκη να κερδίσει την εμπιστοσύνη των λαών μας, και το όραμα που χρειαζόμαστε για επιτύχουμε τον εν λόγω στόχο.
<P>
Η συζήτηση σχετικά με την οικονομική μεταρρύθμιση θα πραγματευθεί όλο το εύρος των πολιτικών που απαιτούνται για να ενισχύσουν και να μεγιστοποιήσουν τα πλεονεκτήματα της Οικονομικής και Νομισματικής Ένωσης. Ο στόχος, αναμφισβήτητα, είναι η προώθηση της απασχόλησης, χάρη σε μια αυξημένη ανταγωνιστικότητα και κοινωνική συνοχή, σε ένα πλαίσιο μακροοικονομικής σταθερότητας. Μεταξύ άλλων θεμάτων, οι συζητήσεις θα στραφούν επίσης στην έγκριση των γενικών οικονομικών προσανατολισμών, προκειμένου να συμπληρώσουν αυτή την εξαιρετική διαδικασία μέσω της εντατικοποίησης της μικροοικονομικής επίβλεψης, για να παρακολουθήσουμε εκ του σύνεγγυς το βαθμό ολοκλήρωσης των αγορών προϊόντων, υπηρεσιών και κεφαλαίων σε όλη την Ένωση, ώστε να αυξηθούν τα πλεονεκτήματα του ενιαίου νομίσματος.
<P>
Το Ευρωπαϊκό Συμβούλιο θα εξετάσει επίσης τις προόδους που έχουν συντελεστεί σε ό, τι αφορά τα εθνικά σχέδια δράσης για την απασχόληση. Σίγουρα, βρισκόμαστε ακόμη σε ένα ενδιάμεσο στάδιο, αλλά με έχει εντυπωσιάσει η αποφασιστικότητα όλων των κρατών μελών μας να συμβάλουν ώστε να καρποφορήσει η διαδικασία. Στο Κάρντιφ, θα αναλύσουμε τα κυριότερα θέματα που προκύπτουν σήμερα: την αύξηση της ικανότητας επαγγελματικής ένταξης, την προώθηση των ίσων ευκαιριών, τη βελτίωση της προσαρμοστικότητας των αγορών εργασίας, τη δημιουργία ενός ευνοϊκού κλίματος για την ανάπτυξη και την άνθιση της επιχειρηματικότητας, κυρίως των μικρών επιχειρήσεων. Αυτή η εποικοδομητική διαδικασία θα δώσει τη δυνατότητα να πραγματοποιηθεί μια πολύπλευρη αμοιβαία εξέλιξη, μια συλλογική άμιλλα χάρη στην πίεση από τους ομοίους.
<P>
Μέχρι τη Βιέννη, υπό την αυστριακή Προεδρία, λοιπόν, πρέπει να διανύσουμε τέσσερα στάδια για να βελτιώσουμε τη στρατηγική για την απασχόληση. Ουσιαστικά, θα πρέπει κατ' αρχάς να προσδιορίσουμε τους κοίνους δείκτες και μια κοινή ορολογία. Δεύτερον, να παροτρύνουμε τα κράτη μέλη να εντάξουν τα σχέδια δράσης τους για την απασχόληση στους εθνικούς προϋπολογισμούς τους. Τρίτον, να ενισχύσουμε τη συνεργασία και τη δραστηριοποίηση από κοινού με τους κοινωνικούς εταίρους και, τέλος, να δημιουργήσουμε δεσμούς μεταξύ των εθνικών σχεδίων δράσης για την απασχόληση και τα προγράμματα που χρηματοδοτούνται από το Ευρωπαϊκό Κοινωνικό Ταμείο.
<P>
Στις 18 Μαρτίου του τρέχοντος έτους, η Επιτροπή υπέβαλε τις νομοθετικές προτάσεις της για την Ατζέντα 2000. Φέτος το φθινόπωρο, οι προτάσεις αυτές θα συμπληρωθούν με μια έκθεση για τη λειτουργία του συστήματος των ιδίων πόρων. Επομένως, όλα τα στοιχεία θα συγκεντρωθούν για τη λήψη μιας απόφασης σχετικά με το σύνολο αυτών των μέτρων, γνωρίζοντας απολύτως την υπόθεση, γιατί χρειαζόμαστε νομοθετικές αποφάσεις πριν από την εκλογή του νέου Ευρωπαϊκού Κοινοβουλίου. Επιπλέον, πρέπει να βρούμε πρακτικούς όρους που να επιτρέπουν στο Κοινοβούλιο να διαδραματίσει πλήρως το ρόλο του, όπως έκανε την τελευταία φορά, σύμφωνα με το αυστηρό χρονοδιάγραμμα που μας έχει επιβληθεί. Οι πρώτες εντατικές διαπραγματεύσεις, υπό τη βρετανική Προεδρία, έχουν ξεκινήσει.
<P>
Οι διαφορετικές απόψεις που άκουσα, ενισχύουν την πεποίθησή μου ότι η δέσμη μέτρων μας είναι δίκαιη και ισορροπημένη. Στο Κάρντιφ, θα καταγράψουμε τις προόδους που έχουν επιτευχθεί. Η συμφωνία πρέπει να είναι πλήρης· διαφορετικά, δεν θα υπάρξει συμφωνία. Παρόλα αυτά, ελπίζω ότι θα μπορέσουμε να διαπιστώσουμε την ύπαρξη ευρείας σύγκλισης απόψεων σε αρκετούς τομείς: η ανάγκη να εμβαθύνουμε τη μεταρρύθμιση της Κοινής Γεωργικής Πολιτικής, η ανάγκη να μεταρρυθμιστούν τα διαρθρωτικά ταμεία επί τη βάσει της συγκέντρωσης, η απλοποίηση και ο σαφής καθορισμός των ευθυνών· οι ουσιαστικές προενταξιακές διατάξεις στους τομείς της γεωργίας, οι διαρθρωτικές παρεμβάσεις, η ενίσχυση για επενδύσεις και η διοικητική ενίσχυση, προετοιμάζουν όλες τις υποψήφιες χώρες να ανακτήσουν το κοινοτικό κεκτημένο· ένα ισορροπημένο χρηματοοικονομικό πλαίσιο που να καθιστά εφικτή τη χρηματοδότηση των μεταρρυθμίσεων και την προενταξιακή ενίσχυση, που να σέβεται τη δημοσιονομική πειθαρχία και που να αφήνει επαρκές περιθώριο για τη χρηματοδότηση του πρώτου κύματος προσχωρήσεων· τέλος, πρέπει να αποτελέσει αντικείμενο διαπραγματεύσεων μια νέα διοργανική συμφωνία που να βασίζεται στη γόνιμη συνεργασία που πρυτάνευσε μεταξύ των δύο δημοσιονομικών αρχών κατά τη διάρκεια της τελευταίας περιόδου.
<P>
Αν μπορέσουμε να προχωρήσουμε σε αυτή τη βάση, θα πρέπει να καταφέρουμε να επιτύχουμε σημαντικές προόδους κατά τη διάρκεια του έτους. Ελπίζω ότι το Ευρωπαϊκό Συμβούλιο θα δεσμευθεί προς αυτή την κατεύθυνση στο Κάρντιφ, και ότι θα ορίσει μια προθεσμία για το σύνολο της διαδικασίας. Στο Κάρντιφ, θα καταρτίσουμε τον απολογισμό των αξιόλογων προόδων που έχουν πραγματοποιηθεί σε ό, τι αφορά την υλοποίηση των συμπερασμάτων του Λουξεμβούργου σχετικά με τη διεύρυνση. Από το τελευταίο Ευρωπαϊκό Συμβούλιο, η συνολική διαδικασία διεύρυνσης άρχισε με επιτυχία. Η Ευρωπαϊκή Διάσκεψη διεξήχθη στο Λονδίνο στις 12 Μαρτίου, εγκαινιάζοντας έτσι επισήμως ένα φόρουμ που αποβλέπει στο να συνενώσει τα κράτη μέλη της Ευρωπαϊκής Ένωσης και τα ευρωπαϊκά κράτη που προσβλέπουν στην ένταξή τους στην ΕΕ και συμμερίζονται τις εσωτερικές και εξωτερικές αξίες και στόχους της.
<P>
Η Ευρωπαϊκή Επιτροπή λυπάται που η Τουρκία δεν έχει ακόμη επιβεβαιώσει την πρόθεσή της να συμμετάσχει σε αυτή τη διάσκεψη, και ελπίζει ότι η εν λόγω χώρα, που είναι πολύ σημαντικός εταίρος, θα καταφέρει να αποφασίσει να λάβει μέρος προσεχώς στις τρέχουσες εργασίες που διεξάγονται σε αυτό το πλαίσιο.
<P>
Επιπλέον, η ενταξιακή διαδικασία άρχισε με έντεκα υποψήφιες χώρες, και οι διαπραγματεύσεις ξεκίνησαν με έξι από αυτές. Θεωρούμε ότι συνιστά κεφαλαιώδους σημασίας στάδιο η υλοποίηση της εταιρικής σχέσης για την ένταξη των δέκα υποψηφίων χωρών της Κεντρικής και Ανατολικής Ευρώπης. Όπως και οι εθνικές στρατηγικές που εφαρμόστηκαν από τις εν λόγω χώρες, οι εταιρικές σχέσεις για την ένταξη διάνοιξαν το δρόμο προς την επιτυχία των διαπραγματεύσεων και της ολοκλήρωσής τους στην Ευρωπαϊκή Ένωση.
<P>
Στο Κάρντιφ, το Ευρωπαϊκό Συμβούλιο θα καταγράψει εξίσου τα πολυάριθμα γεγονότα που συνέβησαν, το τελευταίο εξάμηνο, στον τομέα της εξωτερικής πολιτικής. Θα περιοριστώ να υπενθυμίσω το ενθαρρυντικό αποτέλεσμα που σημειώθηκε κατά την τελευταία Σύνοδο Κορυφής μεταξύ της Ευρωπαϊκής Ένωσης και των Ηνωμένων Πολιτειών της Αμερικής, η οποία διεξήχθη στις 18 Μαΐου στο Λονδίνο. Η πολιτική συμφωνία που συνήφθη στο υψηλότερο επίπεδο, παρέχει τη δυνατότητα να διευθετηθεί η εμπορική διένεξη που προκλήθηκε από τους νόμους Helms-Burton και d'Amato. Ελπίζουμε ότι οι δεσμεύσεις που ελήφθησαν από την κυβέρνηση των Ηνωμένων Πολιτειών θα υποστηριχθούν πλήρως από το Συμβούλιο.
<P>
Κύριε Πρόεδρε, όταν ανακοίνωσα την πολιτική μου "Λιγότερες ενέργειες, καλύτερες ενέργειες», στην αρχή της εντολής μου ως προέδρου της Επιτροπής, σκόπευα να θέσω μια γενική κατευθυντήρια γραμμή για τις εργασίες μας. Με άλλα λόγια, να εστιάσω την ουσία - το δικαίωμα πρωτοβουλίας της Επιτροπής - στις βασικές προτεραιότητές μας, εν πλήρει συμφωνία με τις αρχές της επικουρικότητας και της αναλογικότητας.
<P>
Η Επιτροπή θα θέσει μια έκθεση σχετικά με την εν λόγω κατάσταση υπόψη του Ευρωπαϊκού Συμβουλίου. Η εν λόγω έκθεση φέρει τον τίτλο "Τα γεγονότα» και διαπιστώνει μια πολύ έντονη μείωση των νέων νομοθετικών προτάσεων από το 1990. Αυξήσαμε τη διαβούλευση των εταίρων της Επιτροπής, βελτιώσαμε την ποιότητα της νομοθεσίας, απλοποιήσαμε επίσης αυτή τη νομοθεσία, ενημερώσαμε καλύτερα τους πολίτες μας και η μεταφορά ήδη βελτιώνεται.
<P>
Αλλά η εν λόγω έκθεση διαπιστώνει επίσης ότι, υπερβολικά συχνά, είμαστε αναγκασμένοι να ενεργούμε σε τομείς που δεν θα έπρεπε να εμπίπτουν στις αρμοδιότητες της Κοινότητας, ότι οι πιέσεις που ωθούν στη θέσπιση νόμων, η οποία ασκείται κυρίως από τα κράτη μέλη -ενίοτε, ακόμη και από το Ευρωπαϊκό Κοινοβούλιο - είναι αδιάλειπτη, ιδίως στους τεχνικούς τομείς, κυρίως από την πλευρά των κρατών μελών που κρατούν ψηλότερα τη σημαία της επικουρικότητας. Τέλος, συμβαίνει οι απλές και απολύτως λογικές προτάσεις που υποβάλλουμε, να μετατρέπονται μερικές φορές στη συνέχεια σε πράξεις με μια περιπλοκότητα την οποία θα χαρακτήριζα ευχαρίστως "βυζαντινο-καφκική».
<P>
(Γέλια) Η Επιτροπή πρέπει να εξακολουθήσει να διαδραματίζει τον πολιτικό ρόλο της με δυναμισμό και εν πλήρει ανεξαρτησία. Πρέπει να παραμείνει ο θεματοφύλακας της Συνθήκης. Θα υποβάλουμε προτάσεις που θα αποβλέπουν να εμβαθύνουν και να διευρύνουν την ευρωπαϊκή ολοκλήρωση στο πλαίσιο που καλύπτεται από τις Συνθήκες. Αυτός είναι ο ρόλος μας, ο οποίος επιβεβαιώνεται εκ νέου, άλλωστε, από τη Συνθήκη του Αμστερνταμ.
<P>
Παρ' όλα αυτά, πρέπει να γνωρίζουμε που θέλουμε να πάμε, και πρέπει επίσης να βρούμε τα μέσα και να έχουμε την ευκαιρία να πείσουμε τα άλλα θεσμικά όργανα ότι βρισκόμαστε στον ορθό δρόμο. Ουσιαστικά, αν εξετάσουμε τον πολιτικό απολογισμό μας, ένα στοιχείο θα διαφανεί σαφώς: γενικώς, στους τομείς ακριβώς όπου η Επιτροπή διαδραματίζει το ρόλο του μοχλού και του καινοτόμου κάνοντας χρήση του δικαιώματος πρωτοβουλίας της, έχουν πραγματοποιηθεί ουσιαστικές πρόοδοι.
<P>
Να γιατί λέω ναι στην επικουρικότητα, ναι σε μια Ευρωπαϊκή Ένωση περισσότερο πολιτική και καλύτερα καθορισμένη, αλλά λέω όχι σε όσους θέλουν να χρησιμοποιήσουν την επικουρικότητα για να επιβραδύνουν τη διαδικασία της ευρωπαϊκής ολοκλήρωσης, και λέω όχι, με μεγαλύτερη σταθερότητα, σε όσους προσπαθούν να τροποποιήσουν τη θεσμική ισορροπία της Ένωσης.
<P>
Κύριε Πρόεδρε, θέλω να καταστήσω την Ευρωπαϊκή Ένωση το πρώτο παγκόσμιο βήμα για το εμπόριο και τις παγκόσμιες επενδύσεις. Θέλω να οικοδομήσουμε από κοινού ένα ευρωπαϊκό πρότυπο ανάπτυξης και ευημερίας που να είναι πράγματι οικουμενικό, που να προσφέρει ευκαιρίες, εταιρικές σχέσεις και μια συμμετοχή στους κοινωνικούς εταίρους και σε όλους τους φορείς της κοινωνίας, και το οποίο να βασίζεται στις ίσες ευκαιρίες και στη δίκαιη μεταχείριση.
<P>
Για να το επιτύχουμε αυτό, πρέπει συνεχώς να προοδεύουμε, και φρονώ πως χρειαζόμαστε έναν νέο προβληματισμό για να πυροδοτήσουμε εκ νέου των κοινωνικό διάλογο και την κοινωνική Ευρώπη· νέες ιδέες για αυτό που εννοούμε λέγοντας "δημόσιο συμφέρον»· νέες αντιλήψεις σχετικά με την καταλληλότητα της παγκόσμιας αγοράς ως οικονομικού σημείου αναφοράς· νέες μεθόδους που να αποβλέπουν στην ενσωμάτωση του εθνοτικού, του επιστημονικού και του περιβαλλοντικού στοιχείου στη διαδικασία χάραξης των πολιτικών μας· μια ευρύτερη θεώρηση του εμπορίου, που να περιλαμβάνει το περιβάλλον και τα κοινωνικά δικαιώματα, μια εντατικοποίηση του πολύπλευρου χαρακτήρα, γιατί ήταν πάντα προς το συμφέρον μας κατά το παρελθόν και θα συνεχίσει να είναι στο μέλλον· μια ενίσχυση της ικανότητάς μας να δρούμε αποφασιστικά στο εξωτερικό.
<P>
Εκτιμώ, επίσης, ότι ήρθε η στιγμή να σκεφθούμε μία ακόμη φορά τους συλλογικούς ρόλους μας: το ρόλο της Επιτροπής, αλλά και το ρόλο του Κοινοβουλίου, κατά τις εργασίες του Συμβουλίου. Η επιδίωξη δεν υπήρξε ποτέ πιο προφανής· πρόκειται για τηδημιουργία, για την Ευρωπαϊκή Ένωση, του καλύτερου θεσμικού συστήματος στον κόσμο, με άλλα λόγια, ενός συστήματος πιο ευκίνητου και πιο αντιδραστικού, καλύτερα προσαρμοσμένου, πιο αποτελεσματικού, δημοκρατικού, απολύτως διαφανούς, που να ικανοποιεί καλύτερα τις προσδοκίες των πολιτών μας, ικανού να τους κινήσει το ενδιαφέρον και να τους κάνει να συμμετάσχουν περαιτέρω στη διαδικασία της ευρωπαϊκής ολοκλήρωσης και, τέλος, ικανού να λάβει χωρίς καθυστέρηση τις πολυάριθμες αποφάσεις που προϋποθέτουν τα ευρέα ευρωπαϊκά συμφέροντα.
<P>
Συνοψίζοντας, κύριε Πρόεδρε, χρειαζόμαστε ένα οπλοστάσιο νομοθεσιών, εξωτερικών σχέσεων και σχέσεων συνεργασίας που να αποτελούν για την Ένωση ένα πραγματικό θεσμικό πλεονέκτημα τη νέα χιλιετία. Είμαι πεπεισμένος ότι το Ευρωπαϊκό Συμβούλιο του Κάρντιφ θα αποτελέσει ένα νέο σημαντικό στάδιο προς αυτούς τους τολμηρούς στόχους.
<P>
(Χειροκροτήματα)
<SPEAKER ID=21 LANGUAGE="EN" NAME="David">
Κύριε Πρόεδρε, στην έναρξη της θητείας της βρετανικής Προεδρίας, ο Βρετανός πρωθυπουργός ζήτησε τη δημιουργία μίας Ευρώπης που θα συνεργάζεται σαν μία ομάδα. Ο Τόνυ Μπλαιρ είπε ότι αποστολή της βρετανικής Προεδρίας ήταν να "κάνει την Ευρώπη να εργαστεί για το λαό».
<P>
Καθώς πλησιάζουμε στη σύνοδο κορυφής του Κάρντιφ και στη λήξη της βρετανικής Προεδρίας, εμείς που ανήκουμε στην Σοσιαλιστική Ομάδα πιστεύουμε ακράδαντα ότι η βρετανική κυβέρνηση έχει κρατήσει το λόγο της. Έχει δοθεί η δέουσα προσοχή στη δημιουργία θέσεων εργασίας και στην αύξηση της δυνατότητας απασχόλησης. Έχουμε καταλήξει σε μία συμφωνία για την καθιέρωση του ενιαίου νομίσματος την 1η Ιανουαρίου του επόμενου έτους. Έχει αρχίσει η διαδικασία της διεύρυνσης και η Προεδρία δεν έχει δειλιάσει σε ό, τι αφορά την εξασφάλιση μιας σταθερής εκκίνησης σχετικά με ακανθώδη ζητήματα, όπως είναι η μεταρρύθμιση της Κοινής Γεωργικής Πολιτικής και των διαρθρωτικών ταμείων. Θα ήθελα όμως να ελπίζω ότι μέχρι τον Ιούνιο του 1999 θα τεθούν σε εφαρμογή όλες οι νομοθετικές διαδικασίες σχετικά με την Ατζέντα 2000, καθώς επίσης ότι αυτό το Ευρωπαϊκό Κοινοβούλιο θα έχει πλήρη συμμετοχή σε όλες αυτές τις διαδικασίες. Θα πρέπει επίσης να γίνει αναφορά στην πορεία προς τη δημιουργία μίας πιο αποτελεσματικής Κοινής Εξωτερικής Πολιτικής και Πολιτικής Ασφαλείας. Θα ήθελα να συγχαρώ τον κ. Cook ιδιαίτερα για την πρωτοβουλία του σχετικά με έναν κώδικα συμπεριφοράς για τις εξαγωγές όπλων.
<P>
Έχει σημειωθεί πρόοδος σε αυτούς και μάλιστα σε πολλούς άλλους τομείς, αλλά θα ήθελα να αναφερθώ ιδιαίτερα στο γεγονός ότι η βρετανική Προεδρία είχε πραγματικά μία αληθινή φυσική παρουσία στο Ευρωπαϊκό Κοινοβούλιο. Για παράδειγμα, έκανα κάποια μελέτη και προς μεγάλη μου ικανοποίηση διαπίστωσα ότι οι Βρετανοί υπουργοί ήταν παρόντες σε κάθε συνεδρίαση της Ολομελείας κατά τη διάρκεια της Προεδρίας. Είχαμε δεκαέξι παρουσίες σε τριάντα χωριστές συζητήσεις. Είχαμε σαράντα οκτώ εμφανίσεις της Προεδρίας σε συνεδριάσεις κοινοβουλευτικών επιτροπών και μέχρι τη λήξη της Προεδρίας θα έχουν λάβει χώρα πάνω από ογδόντα υπουργικές εμφανίσεις της βρετανικής κυβέρνησης. Αυτό είναι ένα πολύ καλό παράδειγμα και αν υπάρχει κάτι που μας διαχωρίζει σαφώς από την προηγούμενη κυβέρνηση αυτό είναι η ίδια η φυσική παρουσία των κυβερνητικών οργάνων στο Ευρωπαϊκό Κοινοβούλιο.
<P>
Καθώς πλησιάζουμε στη Σύνοδο Κορυφής του Κάρντιφ, θα πρέπει όχι μόνο να προβούμε σε εκτίμηση όσων έχουν επιτευχθεί αλλά και να ατενίσουμε το μέλλον - γεγονός που ίσως είναι ακόμη πιο σημαντικό. Πρέπει να δώσουμε έμφαση στα θέματα που θα μας μεταφέρουν από το Κάρντιφ στη Βιέννη, ενώ για τη Σοσιαλιστική Ομάδα στις πρώτες θέσεις της ημερήσιας διάταξης θα πρέπει να βρίσκεται το ζήτημα της οικονομίας και της απασχόλησης. Χαιρετίζουμε ένθερμα το γεγονός ότι ύστερα από τη Σύνοδο Κορυφής για την απασχόληση, που πραγματοποιήθηκε στο Λουξεμβούργο, οι κυβερνήσεις των κρατών έχουν υποβάλει σχέδια για την απασχόληση. Ωστόσο, αυτό που επείγει τώρα είναι να φροντίσουμε ώστε να υλοποιηθούν όσο το δυνατόν πιο γρήγορα και αποτελεσματικά όλα τα σχέδια.
<P>
Ασφαλώς, τα σχέδια θα ποικίλουν από το ένα κράτος μέλος στο άλλο, αλλά είναι σημαντικό για όλους εμάς να αναγνωρίσουμε την ανάγκη ύπαρξης κοινών θεμάτων μεταξύ των διαφόρων πολιτικών. Για παράδειγμα, αν πρόκειται να ευημερήσει η Ευρώπη σαν σύνολο στην παγκόσμια οικονομία, θα πρέπει να ανταγωνιστούμε αποτελεσματικά στους κόλπους αυτής της παγκοσμιοποιημένης οικονομίας. Δεν υπάρχουν περιθώρια επιλογής στο θέμα της ανταγωνιστικότητας, αντιθέτως αποτελεί απαραίτητη προϋπόθεση για την επίτευξη σταθερής οικονομικής ευημερίας. Συγχρόνως, χρειάζεται να αναγνωρίσουμε ότι υπάρχει ένα αριθμός παραγόντων που καθορίζουν αν μπορούμε ή όχι να ανταγωνιστούμε αποτελεσματικά. Μεταξύ αυτών είναι οι ικανότητες, η προσαρμοστικότητα και τα κίνητρα του εργατικού δυναμικού μας, ο βαθμός στον οποίο μπορούμε να αναπτύξουμε ένα επιχειρηματικό και νεωτεριστικό πνεύμα και ο βαθμός στον οποίο μπορούμε να επενδύσουμε στην οικονομία μας για το μέλλον.
<P>
Συνεπώς, είναι απαραίτητο να αναγνωρίσουμε όλοι τη σπουδαιότητα της έρευνας και ανάπτυξης και της επιστήμης γενικώς. Από αυτή την άποψη θα παρότρυνα το Συμβούλιο να διαθέσει τα απαιτούμενα χρηματικά ποσά για το πέμπτο πρόγραμμαπλαίσιο σχετικά με την έρευνα και την τεχνολογική ανάπτυξη.
<P>
Τέλος, ως μέλος του Ευρωπαϊκού Κοινοβουλίου που αντιπροσωπεύει το Κάρντιφ, είμαι εξαιρετικά υπερήφανος που η σύνοδος κορυφής της Ευρώπης λαμβάνει χώρα στην πρωτεύουσα της Ουαλίας. Σήμερα, το Κάρντιφ προβάλλει ως μία αληθινή ευρωπαϊκή πόλη. Πρόκειται για μία πόλη που είναι υπερήφανη για τις παραδόσεις της, αλλά και πουατενίζει με αισιοδοξία το μέλλον. Δεδομένου μάλιστα ότι αυτή η σύνοδος κορυφής θα λάβει χώρα κατά τη λήξη μίας Προεδρίας η οποία σίγουρα θα θεωρηθεί τρανταχτή επιτυχία, δεν θα υπήρχε καλύτερη πόλη από το Κάρντιφ για τη διεξαγωγή της.

<SPEAKER ID=22 LANGUAGE="EN" NAME="Provan">
Κύριε Πρόεδρε, εμείς που ανήκουμε στην Ομάδα του Ευρωπαϊκού Λαϊκού Κόμματος ανυπομονούμε για την επιτυχή έκβαση της συνάντησης στο Κάρντιφ. Επιθυμούμε μία μεγάλη επιτυχία διότι, ας το παραδεχθούμε, η Προεδρία επί του παρόντος χρειάζεται μία επιτυχία.
<P>
Ως Βρετανός βουλευτής αισθάνεται κανείς λύπη - όχι θυμό ούτε πολιτική αντιζηλία - ακούγοντας να γίνεται επανειλημμένα αναφορά στη μη επιτυχημένη θητεία αυτής της Προεδρίας ως ηγεσία της Ευρωπαϊκής Ένωσης. Το κλειδί της επιτυχίας κάθε Προεδρίας είναι η ηγεσία. Σε ποιό βαθμό μπορεί ένας υπουργός Εξωτερικών, που έχει μία σχετικά χαμηλή υπόληψη στην ίδια του τη χώρα, να έχει την αξίωση να μιλάει εκ μέρους της Ευρωπαϊκής Ένωσης; Μέχρι στιγμής, αυτή η Προεδρία έχει κάνει ελάχιστα για την αντιμετώπιση της έλλειψης επιρροής της Ένωσης, ακόμη και στο κατώφλι του σπιτιού μας. Δεν έχουμε πετύχει και πολλά στην Αλγερία, το Ισραήλ, τη Μέση Ανατολή ή, κάτι στο οποίο αναφέρθηκε και ο Πρόεδρος της Επιτροπής, στην Τουρκία.
<P>
Αυτή η Προεδρία, δυστυχώς, θα μείνει στην ιστορία ως υπέυθυνη για το χειρότερο διορισμό ανωτάτων στελεχών από διεθνούς άποψης, εκείνου της προεδρίας της Ευρωπαϊκής Κεντρικής Τράπεζας. Αυτό θα μπορούσε να είχε αποφευχθεί και οι εκτεταμένες αρνητικές συνέπειες θα ήταν δυνατόν να είχαν αποτραπεί αν, όταν το πρόβλημα έγινε εμφανές, είχε εγκαίρως διαπιστωθεί η ανάγκη συμβιβασμού. Το πρόγραμμα της ΟΝΕ σαν σύνολο δεν θα είχε καταλήξει να φαίνεται τόσο γελοίο όσο στις 2 και 3 Μαΐου.
<P>
Πράγματι, τότε κατέληξε να φαίνεται γελοίο το πολιτικό σύστημα της Ευρωπαϊκής Ένωσης στο σύνολό του. Ας υιοθετήσουμε μία πιο θετική στάση: θέλουμε μία επιτυχία. Τί θα μπορούσε άραγε να επιτευχθεί στο Κάρντιφ για να αποκαταστήσει το κύρος αυτής της Προεδρίας που έχει τόσο οικτρά στιγματιστεί;
<P>
Κατ' αρχάς χρειάζεται να επιτευχθεί ουσιαστική πρόοδος στο θέμα της Ατζέντας 2000, που είναι σημαντική, όπως έχουν αναφέρει όλοι μέχρι στιγμής. Είναι σημαντική γιατί ο Παγκόσμιος Οργανισμός Εμπορίου και οι διαπραγματεύσεις του θα αρχίσουν στις αρχές του 1999, όπως συμφωνήθηκε την προηγούμενη εβδομάδα στη Γενεύη. Φαίνεται επί του παρόντος ότι οι Ευρωπαίοι περιμένουν να ασκηθούν έξωθεν πιέσεις κατά τη διάρκεια των συνομιλιών στον Παγκόσμιο Οργανισμό Εμπορίου, για να επιβληθεί η μεταρρύθμιση της Κοινής Γεωργικής Πολιτικής. Είναι γεγονός ότι διεξάγονται εδώ και πολλά χρόνια συζητήσεις για αυτή τη μεταρρύθμιση, οπότε είναι καιρός να αρχίσει ουσιαστικά να σημειώνεται κάποια πρόοδος έτσι ώστε να καταστεί εφικτή η διεύρυνση.
<P>
Η διεύρυνση είναι ενδεχομένως το πιο σημαντικό επιμέρους ζήτημα που αντιμετωπίζει τη σήμερον ημέρα η Ευρώπη. Θα πρέπει να προσφέρουμε ένα χέρι βοηθείας γιατί έχουν περάσει εννιά ολόκληρα χρόνια από τότε που άρχισε να καταρρέει το Τείχος του Βερολίνου. Δεν πρέπει να αναθεωρηθούν μόνο οι ισχύουσες πολιτικές αλλά και ο τρόπος λήψης αποφάσεων στην Ευρωπαϊκή Ένωση στο μέλλον. Αυτά είναι σημαντικά ζητήματα, κυρίες και κύριοι, που ελπίζω ότι θα μπορέσει να προωθήσει το Συμβούλιο του Κάρντιφ.
<P>
Η τρίτη πράγματι σημαντική πτυχή, όπως έχει αναφέρει ο Προεδρεύων του Συμβουλίου, είναι η απασχόληση. Χρειαζόμαστε μία κοινωνία που να δίνει ευκαιρίες σε όλους και αυτό σημαίνει ότι θα πρέπει να ασχοληθούμε με κάποιους από τους υφιστάμενους ισχυρούς κανονισμούς. Είκοσι εκατομμύρια άνεργοι δεν είναι ένα καλό ποσοστό, ενώ ούτε η δημιουργία θέσεων εργασίας σε ευρωπαϊκό επίπεδο είναι ικανοποιητική. Χρειαζόμαστε προσαρμοστικότητα, χαμηλότερη φορολογία, πιο ελεύθερες εμπορικές συναλλαγές και μείωση των κοινωνικών δαπανών. Κύριε Πρόεδρε, ελπίζουμε ότι μπορούμε να ανυπομονούμε για την επιτυχία στο Cardiff.

<SPEAKER ID=23 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, αναμένουμε ότι θα προκύψουν τρεις σημαντικοί προσανατολισμοί από την προσεχή Σύνοδο Κορυφής του Κάρντιφ. Κατ' αρχάς, η πολιτική ανάκαμψη - όπως το ευχήθηκαν ο Καγκελάριος Κολ και ο Πρόεδρος Σιράκ στην τελευταία γαλλο-γερμανική Σύνοδο Κορυφής - της θεσμικής μεταρρύθμισης της Ευρωπαϊκής Ένωσης, η οποία τέθηκε εντελώς στο περιθώριο κατά την έγκριση της Συνθήκης του Αμστερνταμ. Η εν λόγω μεταρρύθμιση όχι μόνο πρέπει να συντελεστεί πριν ολοκληρωθούν οι ενταξιακές διαπραγματεύσεις που βρίσκονται εν εξελίξει, αλλά θα διευκόλυνε σημαντικά, αν κατέληγε γρήγορα σε σαφείς προσανατολισμούς, τις τρέχουσες διαδικασίες κύρωσης της Συνθήκης του Αμστερνταμ.
<P>
Ουσιαστικά, είναι δύσκολο να καταστήσουμε κατανοητή στην κοινή γνώμη την ανάγκη νέων μεταβιβάσεων αρμοδιοτήτων στα ευρωπαϊκά θεσμικά όργανα, όσο η οριστική δομή τους δεν έχει καθοριστεί, είτε πρόκειται κυρίως για τη στάθμιση των ψήφων με την ειδική πλειοψηφία, για τη σύνδεση των εθνικών κοινοβουλίων κατά τη χάραξη πολιτικών σχετικά με τον δεύτερο και τον τρίτο πυλώνα, ή ακόμα τη θέσπιση ενός αξιόπιστου μηχανισμού με σκοπό να διασφαλιστεί η τήρηση της αρχής της επικουρικότητας. Τέλος, η Σύνοδος Κορυφής του Κάρντιφ θα πρέπει να φέρει στο προσκήνιο πολιτικούς προσανατολισμούς σχετικά με τις διαπραγματεύσεις εκείνου που ονομάζουμε Ατζέντα 2000. Οι αγρότες της Ευρωπαϊκής Ένωσης πρέπει να εφησυχάσουν ως προς το μέλλον της ΚΓΠ και της χρηματοδότησής της. Όμως, δεν έχουν λάβει μέχρι στιγμής τις διαβεβαιώσεις που ανέμεναν. Δεν διάκεινται εχθρικά έναντι μιας μεταρρύθμισης της ΚΓΠ που θα οδηγούσε σε μια μεγαλύτερη ισότητα ως προς την κατανομή των ενισχύσεων, αλλά δεν θέλουν να θυσιαστούν στο όνομα της παγκόσμιας ελεύθερης ανταλλαγής ή των χρηματοοικονομικών εξαναγκασμών που επιβάλλονται από τη διεύρυνση. Ομοίως, οι σημερινοί δικαιούχοι των διαρθρωτικών ταμείων πρέπει να έχουν εγγυήσεις σε ό, τι αφορά τη συνέχιση των πολιτικών που εφαρμόζονται με στόχο να ενισχυθεί η κοινωνική και εδαφική συνοχή της Ευρωπαϊκής Ένωσης.
<P>
Τέλος, η Σύνοδος Κορυφής του Κάρντιφ, κατά την οποία αναμένεται η εφαρμογή της Συνθήκης του Αμστερνταμ στη σύγκλιση των πολιτικών σε θέματα απασχόλησης, θα πρέπει να εξετάσει τα προγράμματα δράσης που υποβλήθηκαν από τα διάφορα κράτη μέλη. Έχει σημασία η άσκηση αυτή να μην έχει αμιγώς επίσημο χαρακτήρα και ο προεδρεύων του Συμβουλίου να περιοριστεί στη συγκέντρωση των γραπτών των διαφόρων μαθητών της τάξης Ευρώπη, ενώ εναπόκειται στον καθηγητή να απονείμει καλούς ή κακούς βαθμούς. Εκείνο που χρειαζόμαστε, είναι η αποτελεσματική υλοποίηση μιας κοινής στρατηγικής σε θέματα δημιουργίας θέσεων εργασίας, που θα έπρεπε να στραφεί προς την σημαντική ελάφρυνση των επιβαρύνσεων που βαρύνουν το λιγότερο ειδικευμένο εργατικό δυναμικό, προς την εναρμόνιση των ποσοστών ΦΠΑ, τα οποία θα έπρεπε να μειωθούν για τις δραστηριότητες που περιλαμβάνουν ένα σημαντικό τμήμα των μισθών και των κοινωνικών επιβαρύνσεων, και προς την ισχυρή παρότρυνση για την ανάπτυξη των τομέων που δημιουργούν νέες θέσεις εργασίας - μικρομεσαίες επιχειρήσεις και βιομηχανίες, βιοτεχνίες, ελευθέρια επαγγέλματα και τοπικές συνεταιριστικές υπηρεσίες.
<P>
Προφανώς, υπάρχει μια μεγάλη συναίνεση σε όλα αυτά τα θέματα, που εντάσσονται ουσιαστικά στην ημερήσια διάταξη της Συνόδου Κορυφής του Κάρντιφ, αλλά διαπιστώνουμε, από Συμβούλιο σε Συμβούλιο, ότι η εν λόγω συναίνεση δεν μεταφράζεται πραγματικά σε απτές και αντιληπτές εκφάνσεις αυτών των αγαθών προθέσεων. Επομένως, ευχόμαστε ότι θα ικανοποιήσει τελικά τις μεγάλες προσδοκίες των ευρωπαίων συμπολιτών μας. Ας ελπίσουμε ότι η Σύνοδος Κορυφής του Κάρντιφ δεν θα αποτελέσει για αυτούς μια νέα ευκαιρία απογοήτευσης.

<SPEAKER ID=24 LANGUAGE="EN" NAME="Watson">
Τον Ιανουάριο ο Προεδρεύων μάς είπε ότι κάθε νέα Προεδρία φέρει τα δικά της εθνικά κίνητρα και μία νέα σειρά εμπειριών, ενώ επιδεικνύει μία νέα αποφασιστικότητα για να αφήσει τη σφραγίδα της. Η Σύνοδος Κορυφής του Κάρντιφ θα αποτελέσει καθοριστική στιγμή για τη νέα Προεδρία του Ηνωμένου Βασιλείου. Θα αποτελέσει άραγε ορόσημο των νέων φιλοδοξιών και της νέας αποφασιστικότητας της νέας Προεδρίας της νέας κυβέρνησης των Εργατικών; Στον οικονομικό τομέα η ημερήσια διάταξη περιλαμβάνει αξιόλογα ζητήματα: ελευθέρωση των κεφαλαίων και των αγορών εργασίας, νέες πρωτοβουλίες για τα επιχειρηματικά κεφάλαια, ένα νέο πρόγραμμα για την κατάρτιση και την απασχολησιμότητα, καθώς και προγράμματα δράσης στον τομέα της απασχόλησης. Πράγματι, κατά τη διάρκεια της Προεδρίας της, όπως και στις εσωτερικές υποθέσεις, η κυβέρνησή σας έχει επιδιώξει την υιοθέτηση οικονομικών πολιτικών για τις οποίες θα ήταν υπερήφανοι οι μονεταριστές προκάτοχοί σας. Ερωτώ απλά αν στο Κάρντιφ, κατά τη διάρκεια της συζήτησης για τις κοιλάδες της Ουαλίας που καλλιέργησαν το σοσιαλισμό στη Βρετανία, θα θυμούνται το πρόσωπο του πατέρα τους καθώς αυτός επέστρεφε στο σπίτι από το ορυχείο.
<P>
Η ανεργία εξακολουθεί να αποτελεί τη μάστιγα που πλήγει την ήπειρό μας και, αν και χαιρετίζουμε το έργο που επιτελείται, χρειάζεται να γίνει κάτι παραπάνω από απλά προγράμματα κατάρτισης και περικοπές φόρων. Πού είναι τα μέτρα για μείωση της γραφειοκρατίας στις μικρές επιχειρήσεις; Πού είναι τα προγράμματα για μετατόπιση των φορολογικών βαρών από όσα χρειάζεται να αυξηθούν, όπως οι θέσεις εργασίας και οι επενδύσεις, σε όσα χρειάζεται να μειωθούν, όπως η εξάντληση των φυσικών πόρων και η μόλυνση; Πού είναι οι επενδύσεις στο ευρωπαϊκό δίκτυο μεταφορών, κάτι που κυριολεκτικά θα συνέβαλλε στην ανάπτυξη της οικονομίας μας; Ο πρωθυπουργός Wilson είπε: "Μία βδομάδα στην πολιτική είναι πολύ». Έξι μήνες στην πολιτική είναι μια προεδρική εποχή. Τί επιτεύγματα θα είχε κάποιος να παρουσιάσει με την πάροδό της;
<P>
Το έργο της βρετανικής Προεδρίας έχει ενισχυθεί από τις ικανότητες του Υπουργείου Εξωτερικών και την προθυμία του να συνεργαστεί με το Ευρωπαϊκό Κοινοβούλιο. Μπορεί να πανηγυρίσει για την πρόοδο που έχει σημειωθεί σε ορισμένους τομείς, όπως κατά τις προπαρασκευαστικές ενέργειες για την προσχώρηση και στο θέμα της Νομισματικής Ένωσης. Αλλά ακόμη και σε αυτό τον τομέα η πρόοδος παρακωλύεται από την αναποφασιστικότητα του ΗΒ σε ό, τι αφορά τη συμμετοχή του στη Νομισματική Ένωση - την απροθυμία του να τολμήσει, την αποτυχία του ακόμη και να ορίσει μία ημερομηνία για το δημοψήφισμα και την αυτοϊκανοποίηση που ένιωθε διαμορφώνοντας την κοινή γνώμη του ΗΒ για την Ευρώπη.
<P>
Ασχετα με τον οικονομικό τομέα, γιατί δεν έχει συμπεριληφθεί τίποτα στην ημερήσια διάταξη του Κάρντιφ για τη Σύμβαση της Europol, για την επιβολή φόρου στην κατανάλωση ενέργειας, όπως συμφωνήθηκε στο Κυότο, ή για την αναμόρφωση των θεσμικών οργάνων της ΕΕ όπως συμφωνήθηκε στο Αμστερνταμ; Αναμφίβολα έχετε μεγάλες φιλοδοξίες και άφθονη πίστη. Δεν υπάρχει αμφιβολία ότι οι πιστοί σας είναι προετοιμασμένοι και η εκκλησία σας περιμένει. Δεν είναι όμως δυνατόν να περιμένετε να ακουστεί το ευαγγέλιο ενώ ετοιμάζετε συνέντευξη Τύπου με το Νέλσον Μαντέλα.
<P>
Κατά τη διάρκεια της συζήτησής μας, τον Ιανουάριο, σας υπενθύμισα τα λόγια του Sir Francis Bacon: "Η ελπίδα είναι καλή για να αρχίσεις, αλλά δεν αρκεί για να συνεχίσεις». Οι φιλελεύθεροι δημοκράτες αυτού του Σώματος περίμεναν περισσότερα από τη βρετανική Προεδρία. Πιθανόν να έχετε αντικαταστήσει την πολιτική μίας γυναικείας τσάντας με την πολιτική ενός χαρτοφύλακα Gucci. Η τσάντα όμως έχει μικρότερη σημασία από το περιεχόμενο. Ο μεγάλος πολιτικός των Εργατικών της Βρετανίας, Aneurin Bevin, κατηγόρησε κάποτε τους αντιπάλους του ότι τοποθέτησαν φανταχτερές ετικέτες σε άδειες αποσκευές. Αν δεν επιτευχθούν πολλά κατά τους ερχόμενους μήνες, αυτά τα λόγια μπορεί να στραφούν εις βάρος των διαδόχων του.

<SPEAKER ID=25 LANGUAGE="FR" NAME="Moreau">
Κύριε Πρόεδρε, η ένταξη του ζητήματος της απασχόλησης στην ημερήσια διάταξη της Συνόδου Κορυφής του Κάρντιφ μαρτυρά ότι δεν είναι πλέον δυνατό να αγνοούμε τις κοινωνικές και δημοκρατικές απαιτήσεις που προβάλλονται από τις χώρες μας. Ενώ η ευημερία έχει ανακοινωθεί προ δεκαετιών, οι λαοί μας προβαίνουν στην πικρή διαπίστωση ότι η ανεργία και η φτώχεια διευρύνοται. Εκείνο που ωφελεί τις χρηματαγορές, ζημιώνει τους ίδιους.
<P>
Οι συστάσεις για την απασχόληση και την ανάπτυξη, στις οποίες θα περιορίσω την παρέμβασή μου, συνιστούν μια πρωτοτυπία, την οποία πρέπει να χαιρετίσουμε. Ωστόσο, έχουν παγιδευθεί στη μέγγενη της πορείας προς το ενιαίο νόμισμα, που θέτει ως στόχο την πτώση του κόστους εργασίας και τις δημόσιες δαπάνες. Για αυτό, τα μέτρα των εθνικών σχεδίων που βαίνουν προς την κατεύθυνση της προσαρμοστικότητας, δηλαδή της ευελιξίας, ακόμη και της απορρύθμισης, είναι προνομιούχα. Κατά τη γνώμη μας, πρέπει να ακολουθήσουμε μια άλλη κατεύθυνση, αποδίδοντας την προτεραιότητα στην κοινωνική αποδοτικότητα παρά στη χρηματοοικονομική αποδοτικότητα, αποδίδοντας την προτεραιότητα στην ανάπτυξη των ανθρωπίνων πόρων και υποκαθιστώντας τον ανταγωνισμό με τη συνεργασία.
<P>
Ορισμένα μέτρα που υποβάλλονται από τα κράτη μέλη, αρχίζουν να υλοποιούν αυτή την ενέργεια. Έτσι συμβαίνει στη Γαλλία και την Ιταλία με την εφαρμογή της διαδικασίας για τη μείωση του χρόνου εργασίας. Στη Γαλλία επίσης, με τις θέσεις εργασίας για τους νέους. Σε ευρωπαϊκό επίπεδο, υπάρχει η απόφαση να χορηγούνται επιδοτούμενες πιστώσεις για την απασχόληση από την ΕΤΕπ. Σε αυτό το πνεύμα, προτείνουμε τρεις σειρές μέτρων για να ενθαρρυνθεί ένας πραγματικός ανταγωνισμός, που να βασίζεται σε υγιείς βάσεις: κατ' αρχάς, βεβαίως, τη μείωση του χρόνου εργασίας χωρίς μισθολογική απώλεια, αλλά και την εναρμόνιση προς τα πάνω της νομοθεσίας για την κοινωνική προστασία, την ανάπτυξη της δια βίου κατάρτισης, με τη διοργάνωση αξιολογικών περιόδων άσκησης και περιόδων επαγγελματικής κατάρτισης, και την προώθηση των δημοσίων υπηρεσιών.
<P>
Προτείνουμε μέτρα χρηματοδότησης για να ελαφρύνουμε τις χρηματοδοτικές επιβαρύνσεις των επιχειρήσεων, όχι τις κοινωνικές επιβαρύνσεις. Αναφέρατε, κύριε Πρόεδρε, τη γραφειοκρατία. Σίγουρα, η γραφεικρατία υπάρχει, αλλά ποιο σημαντικό βάρος συνιστούν τα χρηματοπιστωτικά έξοδα στα λογιστήρια των επιχειρήσεων; Για αυτόν το λόγο προωθούμε την ιδέα μια πολιτικής πιστώσεων με επιλεκτικά ποσοστά για την απασχόληση, μια φορολογία που να αποτρέπει την κερδοσκοπία με το φόρο Tobin, έναν δημοκρατικό έλεγχο των δημοσίων ενισχύσεων στην απασχόληση, ώστε να μην εξυπηρετούνται οι απολύσεις, μια αποφασιστική δράση κατά του κοινωνικού ντάμπινγκ και των μετεγκαταστάσεων, που έχει καταστεί ακόμη πιο επείγουσα μετά τον αγώνα για την καταπολέμηση της παιδικής εργασίας. Φρονούμε ότι τα περιθώρια που αφήνει η παρούσα συγκυρία, θα έπρεπε να υπηρετήσουν την κοινωνική πρόοδο και να μην είναι αποκλειστικά αφιερωμένα στη μείωση των δημοσίων ελλειμμάτων, γεγονός που ανακόπτει την ανάπτυξη και επομένως τα δημόσια έσοδα. Τέλος, πρέπει να θεσπιστούν νέα δικαιώματα, πραγματικές εξουσίες των εργαζομένων, των συνδικάτων τους και, γενικότερα, των πολιτών. Οι επιτροπές ευρωπαϊκών επιχειρήσεων, για παράδειγμα, έπρεπε να είχαν το δικαίωμα περέμβασης και όχι μόνο το δικαίωμα στην ενημέρωση.
<P>
Οι προτάσεις αυτές, όπως εκτιμούμε, είναι ικανές να απαντήσουν στις μεγάλες προκλήσεις της εποχής μας. Φρονούμε ότι αρχίζει να διαφαίνεται η συνειδητοποίηση, για την οποία η δυστυχία δεν είναι μοιραία. Και η Ομάδα μας προτίθεται να συμβάλει σε αυτό, μεταφέροντας τον παλμό του κοινωνικού κινήματος στο Ευρωπαϊκό Κοινοβούλιο.

<SPEAKER ID=26 LANGUAGE="DE" NAME="Wolf">
Κύριε Πρόεδρε, κύριε εν ενεργεία Πρόεδρε του Συμβουλίου, όταν άκουσα την αγόρευση, μου ήρθε στο μυαλό μια ντόπια παροιμία που σε καθαρά γερμανικά λέει το εξής: μην καταπιάνεσαι με τίποτα για να μην έχεις και αποτυχίες! Κατά την Προεδρία σας υπήρξαν άφθονα θέματα πρωτοβουλιών και επεισόδια, όπως είπε κι ο συνάδελφος David. Όσον αφορά την υλοποίηση, ευχαρίστως θα αντιμιλούσα στον κύριο Provan, μόνο που το μακρύτερο γεύμα ήταν μία καταστροφή σχετικά με την υλοποίηση! Ας πάρουμε τη σύμβαση για την εξαγωγή όπλων: σας συγχαίρω που πήρατε την πρωτοβουλία, όμως το αποτέλεσμα δεν βλέπεται!Το μόνο που μπορούμε να ελπίζουμε στην περίπτωση αυτή είναι να μπορέσουμε να το διορθώσουμε αναλόγως και να καταλήξουμε σε δεσμευτικές πολυμερείς ρυθμίσεις κατά τις ετήσιες συναντήσεις που τουλάχιστον συμφωνήθηκε να γίνουν.
<P>
Η εντύπωσή μου είναι η εξής: εδώ επιταχύνθηκαν διαδικασίες, με πολλή φόρα, όμως εις βάρος της πολιτικής ουσίας. Η Προεδρία φέρει επίσης ένα κομμάτι της ευθύνης για την κατάσταση της Ένωσης και δεν μπορεί απλώς να εφησυχάσει με τα κόλπα της περιέλιξης και της διατύπωσης που εφαρμόζει. Διότι, όπως όλοι γνωρίζουμε, το κύριο πρόβλημα είναι το εξής: αν θέλουμε να προσφέρουμε κάτι στους απλούς ανθρώπους, τότε πρέπει να τους προτείνουμε μία πολιτική συμφερόντων. Πρέπει να τους δείξουμε, με ποιον τρόπο μπορεί η ευρωπαϊκή πολιτική να καλύψει καλύτερα τα συμφέροντά τους και οι γεωγραφικές απαριθμήσεις δεν τους βοηθούν. Οι γεωγραφικές απαριθμήσεις, ποιοί είναι δηλαδή στην Ευρώπη, δεν θα γεμίσουν τις κοιλιές των ανέργων, δεν θα δημιουργήσουν νέες θέσεις εργασίας κι ούτε και καμιά προοπτική. Η βρετανική Προεδρία δεν έχει ένα σαφές πρόγραμμα - κάτι που φάνηκε πάλι και από την αγόρευσή της - και αυτό πάλι σημαίνει, όπως άλλωστε είναι φυσικό, ότι δεν μπορούν να διαπιστωθούν και αποτυχίες. Στην πολιτική για την απασχόληση δεν υπάρχει φανερή ρήξη με το νεοφιλελεύθερο πρότυπο πολιτικής που ναυάγησε και το οποίο πρότεινε εδώ γι' άλλη μια φορά ο κύριος Provan, όπου και μπορώ πάλι να σας φέρω τις αντιρρήσεις μου. Απορύθμιση, μείωση των μισθών, αυτά υποτίθεται πως θα δημιουργήσουν περισσότερες θέσεις εργασίας και πως κάποτε με θαυματουργό τρόπο θα αναμοχλεύσουν την ανάπτυξη. Μα ούτε κι εσείς ο ίδιος το πιστεύετε πλέον αυτό!
<P>
Στο Λουξεμβούργο έγινε το προπατορικό αμάρτημα να περιορισθεί σε μεγάλο βαθμό η πολιτική της απασχόλησης σε πολιτική της αγοράς εργασίας. Η Γαλλία και η Ιταλία αφήνονται αμέτοχες σ' αυτό. Η δημιουργία νέων θέσεων εργασίας μέσω της μείωσης του χρόνου εργασίας, μια νέα οικονομική πολιτική και μία αλλαγή κατεύθυνσης μέσω οικολογικών φόρων δεν είναι στο πρόγραμμα. Σε μερικά κράτη μέλη υφίσταται προφανώς, σύμφωνα με τα υποβληθέντα εθνικά σχέδια δράσης, ο κίνδυνος μιας υποτροπής στη διαδικασία του Έσσεν. Στο θέμα αυτό, κύριε Santer, νομίζω πως η Επιτροπή έχει και την ευθύνη να το πει ξεκάθαρα κατά την αξιολόγηση και να απαιτήσει διορθώσεις, ούτως ώστε να καταλήξουμε πράγματι σε μια δεσμευτική διαδικασία και οι στόχοι να μην παραμείνουν μόνο στα χαρτιά, αλλά να πραγματοποιηθούν και να εφοδιασθούν με πιστώσεις του προϋπολογισμού και μέτρα κι όχι μόνο με φιλοσοφικούς στοχασμούς. Επίσης δεν έχουμε την ανάγκη μέτρων, τα οποία εφαρμόζονται ήδη ούτως ή άλλως ή τα οποία οφείλουν να εφαρμόσουν άλλοι, όπως οι κοινότητες ας πούμε.
<P>
Από μέρους μας χρειάζονται τουλάχιστον αποφασιστικές ενέργειες κατά της ανεργίας των νέων, στις οποίες όμως δεν μπορούμε να προβούμε όπως έχουν τώρα τα πράγματα. Εμείς ασφαλώς και παίρνουμε στα σοβαρά το Όχι που διατύπωσε εδώ ο Πρόεδρος της Επιτροπής: η κατάχρηση της αρχής της επικουρικότητας με στόχο την επανεθνικοποίηση αποβαίνει ουσιαστικά προς όφελος της Δεξιάς και σε τελική ανάλυση προς όφελος των αηδιαστικών εκπροσώπων της. Εδώ πρέπει να αντισταθούμε από κοινού.

<SPEAKER ID=27 LANGUAGE="EN" NAME="Macartney">
Κύριε Πρόεδρε, ο Προεδρεύων είπε ότι μέσα σε δύο εβδομάδες θα λάβει χώρα ένα πολύ σημαντικό γεγονός. Δεν χρειάζεται να σας υπενθυμίσω ότι αυτό το γεγονός θα το παρακολουθήσει βέβαια ολόκληρη η Ευρώπη, εκατομμύρια θεατές, όταν η Σκοτία θα αντιμετωπίσει τη Βραζιλία με την έναρξη του Παγκοσμίου Κυπέλλου. Είμαι σίγουρος ότι ο Προεδρεύων θα ευχηθεί, όπως και εγώ, το καλύτερο για την ομάδα της Σκοτίας.
<P>
Επικροτώ τον ενθουσιασμό του για τη Σύνοδο Κορυφής του Κάρντιφ, που έπεται αυτού του γεγονότος. Θα μπορούσα ίσως να τονίσω ότι η πρόκληση για εμάς τους πολιτικούς είναι να κάνουμε τους πολίτες να δώσουν τόση προσοχή στη συνάντηση στο Cardiff όση και στο Παγκόσμιο Πρωτάθλημα. Μπορεί να υποστηρίζετε ότι πρόκειται για ένα δύσκολο εγχείρημα, αλλά πολλές είναι εκείνες οι πτυχές των αποφάσεων, που θα ληφθούν κατά τον επόμενο χρόνο ή κάπου τότε, που πρόκειται να έχουν μεγάλη σημασία για τους πολίτες. Η πρόκληση που αντιμετωπίζει τόσο η βρετανική και η αυστριακή όσο και κάθε άλλη Προεδρία που θα ακολουθήσει είναι η δυνατότητα αποδοχής. Πώς θα κάνουμε τους πολίτες να αποδεχθούν την Ευρώπη που προσπαθούμε να οικοδομήσουμε; Πιστεύω ότι η επιλογή του Κάρντιφ ως χώρου για τη Σύνοδο Κορυφής ήταν διαισθητική. Οι πολίτες της Ουαλίας απέδειξαν πέρυσι ότι ήταν διατεθειμένοι να ασκήσουν το δημοκρατικό τους δικαίωμα για αυτοδιάθεση, οπότε το Κάρντιφ θα φιλοξενήσει μία δημοκρατική συνέλευση για πρώτη φορά στην ιστορία του. Ο λαός της Ιρλανδίας, το περασμένο μόλις Σαββατοκύριακο, ψήφισε ξανά υπέρ της λήψης σημαντικότερων μέτρων προς την καθιέρωση της δημοκρατίας και βρισκόμαστε, πιστεύω, στις απαρχές εξελίξεων που θα αφορούν και τη χώρα μου, τη Σκοτία.
<P>
Προτού λάβει χώρα η επίσημη Σύνοδος Κορυφής του Κάρντιφ, θα διεξαχθεί επίσης μία συνάντηση κορυφής μερικών από τα απάτριδα έθνη της Ευρώπης, που αντλούν έμπνευση από το παράδειγμα της Ουαλίας και της Βορείου Ιρλανδίας, της Ιρλανδικής Δημοκρατίας και της Σκοτίας. Θα παρουσιάσουν μία εναλλακτική εικόνα της Ευρώπης, η οποία όμως δεν θα περιορίζεται σε θέματα συνταγματικών αλλαγών, επειδή πιστεύουμε ότι υπάρχουν μερικά πολύ σημαντικά ζητήματα που ενώνουν τους λαούς και τις περιφέρειες της Ευρώπης.
<P>
Προς ικανοποίησή μου διαπιστώνω ότι ο Προεδρεύων και ο Πρόεδρος της Επιτροπής τονίζουν τη σπουδαιότητα της Ατζέντας 2000. Αυτό θα μπορούσε να έχει μεγάλο αντίκτυπο τόσο στους λαούς της Ευρώπης όσο και στη δυνατότητα αποδοχής του ευρωπαϊκού σχεδίου στο σύνολό του. Η έκκληση που θα έκανα είναι, ο, τιδήποτε και αν προκύψει από τη συνάντηση στο Κάρντιφ, να μας δοθεί χρόνος, στο Ευρωπαϊκό Κοινοβούλιο, για να μελετήσουμε τις συνέπειες των βασικών σημείων που θα προταθούν τότε. Ξέρω ότι δεν προσφέρει τίποτα στην Επιτροπή, όπως και στο Συμβούλιο, αλλά χρειάζεται να γίνει σωστά.
<P>
Η ανεργία - δεν θα μπορούσα να ταυτιστώ περισσότερο με τις απόψεις του Προέδρου της Επιτροπής - αποτελεί το κλειδί των προβλημάτων που αντιμετωπίζουμε. Αν καταφέρουμε να αντιμετωπίσουμε το πρόβλημα της ανεργίας, να βρούμε τη λύση του και να δημιουργήσουμε μία ακμάζουσα οικονομία στην Ευρώπη, τότε θα αποδειχθεί ότι άξιζε τον κόπο το όλο πρόγραμμα σχετικά με το ευρώ. Αν αποτύχουμε, οι πολίτες θα αναρωτιούνται ποιός ο λόγος για ένα τέτοιο πρόγραμμα.
<P>
Έχω να αναφερθώ απλά σε δύο τελευταία σημεία: με την αυριανή ετυμηγορία ενώπιον του Σώματος υμνείται το Διεθνές Ποινικό Δικαστήριο ως μία σημαντική μεταρρύθμιση, με την οποία η Ομάδα μου έχει ασχοληθεί πολύ ενεργά. Ελπίζω να τύχει υποστήριξης.
<P>
Η τελευταία παρατήρηση που θα ήθελα να κάνω, συνοψίζοντας την πρόκληση για τη βρετανική Προεδρία και απηχώντας όσα είπαν ο κ. Pasty και άλλοι, είναι ότι η θεσμική μεταρρύθμιση δεν μπορεί να παραμείνει ως έχει και πιστεύω ότι θα είναι σημαντική ενθάρρυνση, αν κατά τη διάρκεια της Συνόδου Κορυφής του Κάρντιφ μπορέσουμε να βρούμε ένα κοινό καταστατικό, έτσι ώστε να μη γίνονται διακρίσεις εις βάρος κάποιων μελών αυτού του Σώματος λόγω εθνικότητας. Θα πρέπει να ισχύουν οι ίδιοι όροι και προϋποθέσεις για όλους. Αναλάβαμε την εντολή κατόπιν εκλογών.

<SPEAKER ID=28 LANGUAGE="IT" NAME="Muscardini">
Κύριε Πρόεδρε, κύριε Υπουργέ, πανηγυρίσαμε σε αυτήν την αίθουσα το ενιαίο νόμισμα. Πότε θα μπορέσουμε άραγε να εορτάσουμε την επίτευξη της πολιτικής ένωσης, μοναδικό δρόμο για να καταστήσουμε την Ευρώπη όχι πια μόνο μία ζώνη ελεύθερων συναλλαγών, που καθοδηγείται ή από τα συμφέροντα του κάθε κράτους ή από ορισμένες πολυεθνικές, αλλά περισσότερο μία αληθινή Ευρώπη των πολιτών με κοινούς στόχους και με ένα πιο σίγουρο και ειρηνικό μέλλον;
<P>
Στο Ευρωπαϊκό Συμβούλιο του Κάρντιφ εμείς ζητάμε να υπάρξει επιτέλους μία συγκεκριμένη πρόοδος προς την πραγματοποίηση της πολιτικής ένωσης, και για αυτό χρειάζεται να ξεκινήσει ο διάλογος σχετικά με την ευρωπαϊκή θεσμική αναμόρφωση: να δοθεί σίγουρα μεγαλύτερη εξουσία λήψης αποφάσεων στο Ευρωπαϊκό Κοινοβούλιο, αλλά να συσταθεί και ένας οργανισμός που να μπορεί να αντιπροσωπεύει όλα τα κράτη μέλη, στην αρχή τουλάχιστον, όσον αφορά την κοινή άμυνα, τον αγώνα κατά της εγκληματικότητας, την υποστήριξη των είκοσι εκατομμυρίων ανέργων και των σαράντα εκατομμυρίων νεόπτωχων, ένας οργανισμός που θα αρχίσει να σκέφτεται επίσης πώς θα υλοποιηθεί η εξωτερική πολιτική της Ένωσης. Πράγματι, το Συμβούλιο των Υπουργών αντιπροσωπεύει τις διάφορες κυβερνήσεις και όχι μία κοινή ευρωπαϊκή βούληση.
<P>
Σήμερα, ελλείψει αυτού του οργανισμού, η εξωτερική πολιτική θα έπρεπε να εξαρτάται όχι μόνο από το Συμβούλιο αλλά κυρίως από το Ευρωπαϊκό Κοινοβούλιο, που είναι η φωνή των Ευρωπαίων πολιτών. Ο αγώνας κατά του σοβαρού εγκλήματος δεν θα μπορέσει ποτέ να πραγματοποιηθεί εάν η EUROPOL, για παράδειγμα, συνεχίσει στην πράξη να συναντά εμπόδια λόγω της έλλειψης ενότητας που χαρακτηρίζει τις απόψεις των κρατών μελών. Εάν το Κάρντιφ αποδειχθεί αντίγραφο των άλλων Συνόδων Κορυφής ή γίνουν ελάχιστα βήματα μπροστά, θα κινδυνεύουμε να έχουμε μια Ευρώπη που δεν θα απαρτίζεται πλέον από τους πολίτες, οι οποίοι πράγματι βλέπουν στο ευρώ μία ελπίδα αλλά, την ίδια στιγμή, ζουν με αγωνία την έλλειψη μιας πολιτικής κατεύθυνσης που να θέτει στην οικονομία σίγουρους στόχους προς επίτευξη: πράγματι, η έλλειψη πολιτικών κατευθύνσεων καθιστά εξαιρετικά αβέβαιη και την οικονομική ανάκαμψη.
<P>
Δεν αρκεί να λέμε ότι το Μάαστριχτ επέβαλε την σταθερότητα και ότι η σταθερότητα επιτρέπει σήμερα την εφαρμογή σαφώς κατώτερων επιτοκίων από τα προηγούμενα εάν έπειτα, στην πράξη, στα διάφορα κράτη μέλη συναντάμε τραπεζικά συστήματα που σε μερικές περιπτώσεις δρουν με τρόπο εντελώς ασύμφωνο σε σχέση με ότι είχαμε διατυπώσει με τόσο ενθουσιασμό και έμφαση σε αυτήν την Αίθουσα στις 2 του περασμένου Μαΐου. Εάν η έλλειψη μιας πολιτικής ένωσης κινδυνεύει, σύμφωνα με το εκλογικά αποτελέσματα της μιας ή της άλλης χώρας, να επαναπροτείνει το πρόβλημα που τίθεται περιοδικά - η Ευρώπη υφίσταται ή όχι ως υπερεθνική ενότητα ή δεν είναι πάντα....
<P>
(Ο Πρόεδρος διακόπτει την ομιλήτρια)

<SPEAKER ID=29 NAME="Πρόεδρος">
Έλαβα πέντε προτάσεις ψηφίσματος σύμφωνα με το άρθρο 37, παράγραφος 2 του Κανονισμού .

<SPEAKER ID=30 LANGUAGE="EN" NAME="Titley">
Κύριε Πρόεδρε, θα ήθελα να αρχίσω συγχαίροντας αυτοπροσώπως τον Προεδρεύοντα επειδή πέτυχε την καθιέρωση ενός κώδικα συμπεριφοράς για τις εξαγωγές όπλων. Χάρη σε αυτό τον κώδικα καθιερώνονται κάποιες σημαντικές αρχές που σηματοδοτούν ένα τεράστιο βήμα προς τη συμβολή της ΕΕ στην εδραίωση της παγκόσμιας ειρήνης και σταθερότητας. Ο κώδικας συμπεριφοράς θα συμβάλλει επίσης στην εξασφάλιση πιο κατάλληλων συνθηκών για την αναδιοργάνωση της ευρωπαϊκής αμυντικής βιομηχανίας, γεγονός που με τη σειρά του θα οδηγήσει σε μεγαλύτερη αλληλεξάρτηση καταργώντας έτσι τις εθνικές υπονομεύσεις στο μέλλον.
<P>
Θα ήθελα επίσης να τον συγχαρώ επειδή ποτέ δεν παρέλειψε την προώθηση του επίκαιρου θέματος που αφορά τα ανθρώπινα δικαιώματα κατά τη διάρκεια της θητείας του ως Προεδρεύων. Συγκεκριμένα, το γεγονός ότι κατάφερε να παρουσιάσει αυτό το θέμα στους Κινέζους και να το προωθήσει αποτέλεσε μία από τις επιτυχίες αυτής της Προεδρίας.
<P>
Είναι σαφές ότι η σημαντικότερη επιτυχία ήταν η προώθηση των αποφάσεων του Λουξεμβούργου στη διαδικασία της διεύρυνσης. Δεν είναι απλώς το ότι η ιδιαίτερα περίπλοκη διαδικασία των διαπραγματεύσεων άρχισε την κατάλληλη στιγμή, αλλά επίσης ότι η έναρξη της ευρωπαϊκής διάσκεψης έγινε με τέτοιο τρόπο, ώστε να εξασφαλιστεί ότι στο επίκεντρό της τέθηκε αμέσως η διεξαγωγή συζητήσεων για θέματα που σχετίζονταν άμεσα με τους Ευρωπαίους, ειδικότερα τα ναρκωτικά και η εγκληματικότητα. Αυτά ήταν αξιόλογα επιτεύγματα, αλλά είναι σημαντικό, τώρα που έχει ξεκινήσει η διαδικασία, να μην επιτρέψουμε να παραμεριστεί το θέμα της διεύρυνσης λόγω άλλων πολιτικών προτεραιοτήτων - όπως το ενιαίο νόμισμα - στο περιθώριο, όπου θα υπήρχε κίνδυνος να βρεθεί σε τέλμα λόγω τεχνικών συζητήσεων.
<P>
Είναι λοιπόν σημαντικό, κατά την άποψή μου, να σταλούν κάποια σαφή μηνύματα μέσω της Συνόδου Κορυφής του Κάρντιφ. Κατ' αρχάς, θα πρέπει να αποτελέσει σαφή ένδειξη της διαρκούς πολιτικής μας δέσμευσης απέναντι στη διαδικασία της διεύρυνσης. Δεύτερον, θα πρέπει να τονίσει για μία ακόμη φορά τη δέσμευση που έχουν αναλάβει το Συμβούλιο και η Επιτροπή να ενημερώνουν διαρκώς το Κοινοβούλιο για τη διαδικασία της διεύρυνσης και να αναγνωρίσουν το σημαντικό ρόλο που μπορεί να διαδραματίσει το Κοινοβούλιο. Θα ήθελα να συστήσω στις μελλοντικές Προεδρίες τη συνάντηση του κ. Henderson με τις υπηρεσίες των μικτών κοινοβουλευτικών επιτροπών ως ένα βήμα προόδου.
<P>
Τρίτον, θα πρέπει να αξιολογήσουμε την πρόοδο που έχει σημειωθεί ως προς τον έλεγχο του κοινοτικού κεκτημένου και την ανάπτυξη της προενταξιακής στρατηγικής. Θα ήθελα να ελπίζω ότι μπορεί να δοθεί ιδιαίτερη προσοχή στην κοινωνική διάσταση στις χώρες της Κεντρικής και Ανατολικής Ευρώπης, κάτι που είναι ιδιαίτερα σημαντικό. Θα πρέπει να φροντίσουμε ώστε η πρώτη ετήσια έκθεση της Επιτροπής, που προβλέπεται για μετά από μερικούς μήνες, να υποβληθεί εγκαίρως και σύμφωνα με το χρονοδιάγραμμα.
<P>
Τέλος, όπως έχουν πει άλλοι ομιλητές, θα πρέπει να προωθήσουμε τις προτάσεις της Ατζέντας 2000, επειδή είναι πολύ σημαντικό, αν σκοπεύουμε να συνεχίσουμε να παλεύουμε για τη διεύρυνση, να ολοκληρώσουμε τις νομοθετικές διαδικασίες πριν τον Ιούνιο του 1999. Συνεπώς, θα πρέπει να πετύχουμε πολιτική συμφωνία στη Σύνοδο Κορυφής της Βιέννης.
<P>
Εκτός αυτού, θα ήθελα να συγχαρώ τη βρετανική Προεδρία που ασχολήθηκε σοβαρά με τα συμπεράσματα του Λουξεμβούργου όσον αφορά την ειρηνευτική διαδικασία στη Μέση Ανατολή. Η Σοσιαλιστική Ομάδα αναγνωρίζει τις τεράστιες προσπάθειες που καταβάλλονται από το Βρετανό υπουργό Εξωτερικών και το Βρετανό πρωθυπουργό για επανέναρξη αυτής της διαδικασίας και για να τεθούν σε εφαρμογή τα συμπεράσματα του Λουξεμβούργου, ειδικότερα για να επιστήσουν την προσοχή της κυβέρνησης του Ισραήλ στην έλλειψη σωστής κρίσης σε ό, τι αφορά τη συνέχιση αυτών των διευθετήσεων και στην ανάγκη ανάπτυξης μίας οικονομικής στρατηγικής στην Παλαιστίνη.
<P>
Τέλος, θα ήθελα να ελπίζω ότι στη Σύνοδο Κορυφής του Κάρντιφ θα εκδηλωθούν ανησυχίες για τις εκλογές στη Βοσνία. Αυτό θα είναι ένα ακόμη βήμα προς την επικράτηση της ειρήνης και σταθερότητας στην πρώην Γιουγκοσλαβία και θα ήθελα να ελπίζω ότι θα υποστηρίξουμε απολύτως αυτές τις εκλογές.
<P>
Θα έκανα μία σύγκριση ανάμεσα στην Προεδρία της Ευρωπαϊκής ·Ενωσης και τους μεγάλους εθνικούς βρετανικούς αγώνες, ή το Ντέρμπι. Είναι σημαντικό για την επιτυχία να μπορέσεις να τερματίσεις την κούρσα. Είναι ακόμη πιο σημαντικό να τερματίσεις, όπως κάνει και η βρετανική κυβέρνηση, με στυλ και καμάρι και έχοντας κρατήσει κάποια αποθέματα.

<SPEAKER ID=31 LANGUAGE="ES" NAME="Hernαndez Mollar">
Κύριε Πρόεδρε, είναι προφανές ότι οι συνθήκες κάτω από τις οποίες διεξάγονται οι συζητήσεις σχετικά με τις πολιτικές για την απασχόληση δεν είναι ίδιες με αυτές των προηγουμένων χρόνων. Η Νομισματική Ένωση αποτελεί ήδη γεγονός. Τα εθνικά σχέδια για την απασχόληση έχουν ήδη υποβληθεί και η οικονομική σύγκλιση έχει δημιουργήσει ένα κλίμα εμπιστοσύνης το οποίο είναι ενθαρρυντικό για την αύξηση της απασχόλησης. Η παρούσα Προεδρία είχε την τύχη να κορυφώσει μια μακρά διαδικασία της ευρωπαϊκής οικοδόμησης. Υπάρχουν κράτη μέλη, όπως η Ισπανία, τα οποία, από μια πολιτική οικονομικής και κοινωνικής λιτότητας, βλέπουν ήδη τους καρπούς της κυβερνητικής τους δράσης και για τη δημιουργία θέσεων απασχόλησης - που είναι πάντα προτιμότερη απ' ό, τι η ανακατανομή - οι μέθοδοι έχουν εξαγγελθεί επαρκώς και κατ' επανάληψη, από τη Διάσκεψη Κορυφής του Έσσεν έως τη Διάσκεψη Κορυφής του Λουξεμβούργου.
<P>
Βρίσκομαστε, κύριε Πρόεδρε του Συμβουλίου, στα πρόθυρα του 21ου αιώνα. Η τεχνολογική επανάσταση, η παγκοσμιοποίηση της οικονομίας και οι μεγάλες αγορές απαιτούν από τα κράτη μέλη να καταβάλουν σημαντική προσπάθεια στον χώρο της εκπαίδευσης και της κατάρτισης. Η εξασφάλιση των θέσεων εργασίας εξαρτάται από την ειδίκευση και την κατάρτιση και επίσης από την προϋπόθεση ότι τα εκπαιδευτικά κέντρα θα απονέμουν τίτλους σπουδών ανάλογους με τις απαιτήσεις της αγοράς εργασίας.
<P>
Θέλω επίσης να τονίσω την απόλυτη ανάγκη να αποτελέσει ο κοινωνικός διάλογος το μέσο για την προσαρμογή της οργάνωσης της εργασίας στη νέα εποχή στους τομείς της σταθερότητας της απασχόλησης, της συνεχούς κατάρτισης και της αναδιάταξης του χρόνου εργασίας. Δεν πιστεύω, για παράδειγμα, ότι είναι επαρκές να αποφασίζουν οι κυβερνήσεις τη μείωση του χρόνου εργασίας, όταν ακριβώς η ίδια η δυναμική της παραγωγικότητας της επιχείρησης ή η ίδια της η διάσταση μπορούν να προσφέρουν τις κατευθυντήριες γραμμές προκειμένου οι εργαζόμενοι και οι επιχειρηματίες να μπορούν να καταλήγουν σε συμφωνίες σχετικά με αυτά τα ζητήματα.
<P>
Τέλος, κύριε Πρόεδρε του Συμβουλίου, στη δημιουργία θέσεων εργασίας πρέπει να συμμετέχει όλη η κοινωνία, και τα σχέδια για την απασχόληση που έχουν υποβληθεί από χώρες όπως η Ισπανία ή η Ιταλία επιμένουν στην ανάγκη να αναλάβουν ευθύνες και οι αρχές της περιφερειακής και τοπικής αυτοδιοίκησης. Οι υπηρεσίες απασχόλησης πρέπει να προσεγγίσουν τις ανάγκες των επιχειρηματιών και των εργαζομένων και να αναζητήσουν επίσης, στις νέες βάσεις της απασχόλησης, δυνατότητες για εκείνους που, απεγνωσμένα, αναζητούν μια θέση εργασίας.
<P>
Η ανεργία και η υποαπασχόληση αποτελούν αιτίες αποκλεισμού, ένδειας και απόγνωσης. Οι πολίτες έχουν βαρεθεί πλέον τις συζητήσεις και τις υποσχέσεις. Το ευρώ και τα σχέδια για την απασχόληση συνιστούν τα μέσα ώστε να επιδιωχθεί να δουν οι πολίτες να πραγματοποιείται το δικαίωμά τους για εργασία σε μια κοινωνία ευημερίας και αλληλεγγύης την οποία όλοι θέλουμε να δημιουργήσουμε σε αυτήν την Ευρώπη που οικοδομούμε.

<SPEAKER ID=32 LANGUAGE="EN" NAME="Collins, Gerard">
Κύριε Πρόεδρε, αρχικά χαιρετίζω την ευκαιρία που μου δίνεται να συγχαρώ την Προεδρία του Ηνωμένου Βασιλείου για την επιτυχία της, εξ ονόματος όλων μας στην Ευρωπαϊκή Ένωση. Τους εύχομαι να εξακολουθήσουν να σημειώνουν επιτυχίες κατά τις επόμενες εβδομάδες και να αποδειχθεί η Σύνοδος του Κάρντιφ ανάλογη της λήξης των μεγάλων αγώνων, όπως ειπώθηκε από τον κ. Titley. Το γεγονός ότι ο Προεδρεύων είναι κοκκινομάλλης δεν σημαίνει σε καμία περίπτωση ότι θα πρέπει να τον συγκρίνουμε με τον Red Rum που ήταν ένας από τους καλύτερους δρομείς του Μεγάλου Εθνικού Αγώνα. Αν θυμάμαι καλά, είχε νικήσει συνολικά τρεις φορές.
<P>
θα πρέπει να πω ότι η Προεδρία του Ηνωμένου Βασιλείου διακρίνεται για το μεγάλο της ενθουσιασμό, την ενέργεια και την υψηλού επιπέδου οργανωτική της ικανότητα, που όλοι εκτιμούμε ιδιαίτερα. Συγκεκριμένα, είμαι ικανοποιημένος που σε κάθε περίπτωση τα μέλη της σεβάστηκαν απόλυτα το ρόλο του Κοινοβουλίου και των βουλευτών του. Θα επιθυμούσα να ευχαριστήσω την κυβέρνηση του Ηνωμένου Βασιλείου και τον πρωθυπουργό της για τις τεράστιες προσπάθειες που κατέβαλαν, προκειμένου να οδηγήσουν τη διαδικασία της ειρήνευσης στη χώρα μου στο στάδιο που βρίσκεται σήμερα. Όπως όλοι γνωρίζουν, έτυχε καθολικής υποστήριξης από όλους τους πολίτες της νήσου της Ιρλανδίας μόλις την περασμένη εβδομάδα. Η Σύνοδος Κορυφής του Κάρντιφ παρέχει μία ιδανική ευκαιρία στην Ευρωπαϊκή Ένωση να αξιολογήσει πώς μπορεί με τον καλύτερο δυνατό τρόπο να ενισχύσει τη διαδικασία της ειρήνευσης και συμφιλίωσης προς την οποία εκδηλώθηκε τόση μεγάλη υποστήριξη από τους Ιρλανδούς και μέσω του δημοψηφίσματος. Η Ένωση έχει προσφέρει σημαντική πολιτική και πρακτική υποστήριξη σε αυτή τη διαδικασία εδώ και χρόνια και διατηρώ πολλές ελπίδες ότι η βρετανική Προεδρία θα φροντίσει ώστε να δοθεί στο Κάρντιφ η δέουσα προσοχή στις σημαντικές εξελίξεις των τελευταίων εβδομάδων.
<P>
Πρόσφατα, η Επιτροπή υπέβαλε ένα πακέτο προτάσεων με το οποίο ζητούνταν, μεταξύ άλλων, η μεταρρύθμιση της Κοινής Γεωργικής Πολιτικής, των διαρθρωτικών ταμείων και της πολιτικής εκτέλεσης του προϋπολογισμού της Ένωσης στο σύνολό της. Κατά τη Σύνοδο Κορυφής, έμφαση θα πρέπει να δοθεί στη λεπτομερή ανάπτυξη ευρέων πολιτικών κατευθυντήριων γραμμών όσον αφορά αυτή τη δέσμη προτάσεων που θα έχουν σημαντικό αντίκτυπο, όχι μόνο στη λειτουργία των ευρωπαϊκών θεσμικών οργάνων, αλλά και στην καθημερινή ζωή των πολιτών κατά τα ερχόμενα χρόνια. Είναι σημαντικό, για παράδειγμα, να επαναβεβαιώσουν οι Ευρωπαίοι ηγέτες τη δέσμευσή τους απέναντι στον κεντρικό ρόλο της αγροτικής οικογένειας στην πολιτική γεωργικής ανάπτυξης και ανάπτυξης των αγροτικών περιφερειών. Κάθε μεταρρύθμιση της Κοινής Γεωργικής Πολιτικής θα πρέπει να είναι προσαρμοσμένη στη διατήρηση και ενθάρρυνση της συνέχισης ύπαρξης της αγροτικής οικογένειας, ως θεμέλιο του ευρωπαϊκού αγροτικού τομέα. Είναι εξίσου σημαντικό να εξετάσουμε τη μεταρρύθμιση της Κοινής Γεωργικής Πολιτικής σε συνδυασμό με την αναμόρφωση των διαρθρωτικών ταμείων, επειδή ουσιώδες τμήμα της διαρθρωτικής πολιτικής σε όλη την Ένωση θα πρέπει να αποτελεί η διατήρηση του σημερινού πληθυσμού στις αγροτικές περιφέρειες και στις σχετικά απομονωμένες περιοχές στην περιφέρεια της Ένωσης. Αυτό θα μπορέσει να επιτευχθεί μόνον αν αναγνωρίσουμε ότι η γεωργία θα εξακολουθήσει να διαδραματίζει κεντρικό ρόλο στις αγροτικές περιφέρειες στο μέλλον, όπως επίσης ότι η διαρθρωτική πολιτική θα πρέπει να προσανατολίζεται προς τη μεγιστοποίηση της ανάπτυξης των συναφών τομέων, όπως του αγροτικού τουρισμού, της βιομηχανικής κατεργασίας τροφίμων και της προστασίας των περιβαλλοντικά ευαίσθητων περιοχών.
<P>
Τέλος, έχω για μία ακόμη φορά να πω στην Προεδρία του ΗΒ το εξής: συνεχίστε να επιτελείτε καλό έργο, έχουν απομείνει δύο εβδομάδες και να θυμόσαστε ότι το τελευταίο εμπόδιο που έχετε να υπερπηδήσετε είναι εξίσου σημαντικό, προκειμένου η λήξη της Προεδρίας σας να στεφθεί με επιτυχία, κάτι για το οποίο είμαι σίγουρος.

<SPEAKER ID=33 LANGUAGE="FI" NAME="Ojala">
Αξιότιμε κύριε Πρόεδρε, είναι προφανές ότι όταν οι ηγέτες της ΕΕ συναντηθούν στο Κάρντιφ, το δημόσιο ενδιαφέρον θα επικεντρωθεί στο πώς θα μειωθεί η ανεργία και στο τι πρόκειται να συμβεί στην πράξη. Το γεγονός ότι οι εθνικές δράσεις σχετικά με την ανεργία θα αξιολογηθούν στο μέλλον καλύτερα απ' ότι μέχρι σήμερα, αποτελεί μία θετική εξέλιξη. Έχουμε ανάγκη από αξιόπιστα και συγκρίσιμα στοιχεία σχετικά με το εάν, για παράδειγμα, η ανεργία των νέων και η ανεργία μακράς διάρκειας τείνει να μειωθεί. Η εξέταση των εθνικών σχεδίων από μόνη της δεν επαρκεί αναγκαστικά για να κατανοήσουμε εάν η στρατηγική της ανάπτυξης και της απασχόλησης λειτουργεί στο ευρωπαϊκό επίπεδο. Κατά τη γνώμη μου, χρειάζεται η συμβολή της ΕΕ, ειδικά για τα προγράμματα που αποσκοπούν στη μείωση της ανεργίας των νέων και στη μείωση της ανεργίας μακράς διάρκειας. Στη συνάντηση του Cardiff, θα έπρεπε να ληφθεί μία απόφαση επί της αρχής, σύμφωνα με την οποία στο Πρόγραμμα Ατζέντα 2000, η δημιουργία νέων θέσεων εργασίας θα αποτελέσει κριτήριο σημαντικότερο από ό, τι ήταν προηγουμένως, προκειμένου να χορηγηθεί ενίσχυση από την ΕΕ. Σε τελική ανάλυση, η αποτελεσματικότητα της ενεργητικής πολιτικής στον τομέα της απασχόλησης αποτελεί το μέτρο το οποίο μας αποκαλύπτει έαν η Ευρώπη θα καταφέρει να λύσει το πρόβλημα της ανεργίας μεγάλης κλίμακας, η οποία συσχετίζεται με τη μετάβαση στη μεταβιομηχανική κοινωνία.

<SPEAKER ID=34 LANGUAGE="DE" NAME="Lukas">
Κύριε Πρόεδρε, το εξάμηνο είναι μία πολύ σύντομη περίοδος για μια Προεδρία του Συμβουλίου. Είναι σχεδόν αδύνατο να αφήσει κανείς βαθιά ίχνη στην πορεία της ευρωπαϊκής πολιτικής στο διάστημα αυτό. Το γεγονός αυτό καθιστά ακόμα πιο σημαντική την ύπαρξη της συνέχειας και της συνεργασίας των διαδοχικών προεδριών. Στους πολίτες δημιουργείται όμως η εντύπωση ότι η κάθε προεδρία στέκει απομονωμένη στον ιστορικό χώρο, μια αίσθηση που μεταδίδεται εν μέρει και μέσω των εθνικών μέσων μαζικής ενημέρωσης. Είναι σαν να λέμε ότι η Ευρώπη ανακαλύπτεται εκ νέου κάθε εξάμηνο. Γι' αυτό το λόγο το ερώτημα που έχω να θέσω στη βρετανική Προεδρία ως Αυστριακός πολιτικός της αντιπολίτευσης είναι το εξής: οι Αυστριακοί θα ξεκινήσουν τον Ιούλιο πράγματι από την ώρα μηδέν όπως φαίνεται ή θα υπάρξει μία αληθινή συνεργασία μεταξύ της βρετανικής Προεδρίας και της μελλοντικής αυστριακής, η οποία θα φροντίσει να συνεχισθούν ομαλά διαδικασίες που έχουν ήδη αρχίσει; Κι αν ναι, σε ποιους τομείς υπάρχει συμφωνία απόψεων και σε ποια σημεία μπορεί η Αυστρία να βασιστεί στη βρετανική προεργασία;

<SPEAKER ID=35 LANGUAGE="NL" NAME="Van Velzen, Wim">
Κύριε Πρόεδρε, όταν η Προεδρία γνωστοποίησε ότι είχε πρόθεση να αξιολογήσει ήδη στο Κάρντιφ τα σχέδια για την απασχόληση, εγώ προσωπικά συγκαταλεγόμουν στους σκεπτικιστές και έκρινα ότι η στάση αυτή ήταν βεβιασμένη, και μάλιστα αγενής έναντι της Βιέννης, όπου θα έπρεπε να ολοκληρωθεί η διαδικασία αυτή. Τώρα που μπορώ κάπως να δω πώς εξελίχθηκαν τα πράγματα, αισθάνομαι ιδιαίτερη ικανοποίηση για το γεγονός ότι η Προεδρία ενήργησε κατ' αυτόν τον τρόπο, δίνοντας νέα ώθηση στην προσπάθεια που ξεκίνησε με τη Σύνοδο Κορυφής του Λουξεμβούργου. Εάν κοιτάξουμε τι έχει συμβεί από την υπογραφή της Συνθήκης του Αμστερνταμ, εάν κοιτάξουμε τις επιδόσεις των κρατών μελών, θα διαπιστώσουμε ότι τα αποτελέσματα υπερβαίνουν κατά πολύ τις προσδοκίες που είχαν όλοι τότε. Προσωπικά φοβόμουνα ότι η απάντηση στο ερώτημα της Προεδρίας θα ήταν ότι χρειαζόμαστε περισσότερο χρόνο, ότι θα πρέπει να περιμένουμε. Σήμερα φαίνεται ότι όλοι έχουν εκπληρώσει την αποστολή τους. Αυτό δεν σημαίνει βεβαίως ότι μπορούμε να επαναπαυθούμε, γιατί όταν θα αξιολογήσουμε τα σχέδιά μας είναι βέβαιο ότι θα γίνουν κάποιες παρατηρήσεις. Ελπίζω ότι στο Κάρντιφ θα επιλεγεί μια προσέγγιση με επίκεντρο το περιεχόμενο. Εξακολουθούν να υπάρχουν πάρα πολλά κράτη μέλη που επαναπαύονται και προσποιούνται ότι οι κατευθυντήριες γραμμές ισχύουν για τα άλλα κράτη μέλη: "εμείς ήδη ανταποκρινόμαστε σε αυτές». Αυτά είναι ανοησίες. Δεν υπάρχει κανένα κράτος μέλος το οποίο να μπορεί να ισχυριστεί ότι έχει συμμορφωθεί ήδη με όλες αυτές τις κατευθυντήριες γραμμές.
<P>
Θέλω να τονίσω ότι τα εθνικά σχέδια πρέπει να είναι κάτι περισσότερο από μία τεχνική επιχείρηση, στα πλαίσια της οποίας συμπληρώνονται χαρτιά, ότι πρέπει κατά κύριο λόγο να είναι προσανατολισμένα στην ποιότητα των μέτρων, στην καινοτομία και στην επανενεργοποίηση. Επίσης, δεν επιτρέπεται τα κράτη μέλη να επιλέγουν δύο από τους τέσσερις πυλώνες που αποφασίστηκαν παραμερίζοντας χωρίς ενδοιασμό δύο πάρα πολύ σημαντικά θέματα που είναι συγκεκριμένα η ισότητα ευκαιριών και η δυνατότητα προσαρμογής και συγκεντρώνοντας κυρίως τις προσπάθειές τους στα θέματα επαναπασχόληση ή απασχολησιμότητα και επιχειρηματική δραστηριότητα.Τα δύο τελευταία θέματα αντανακλούν κατά τη γνώμη μου πάρα πολύ τη νοοτροπία του: »είσαι άνεργος και γι΄αυτό φταίς εσύ. Θα έπρεπε να είσαι περισσότερο "employable». Ή τη νοοτροπία «μην είσαι τόσο αδρανής, πήγαινε κάπου και ξεκίνησε μια επιχείρηση». Πιστεύω ότι τα δύο άλλα θέματα έχουν εξαιρετική σημασία για τα κράτη μέλη, γιατί με αυτά γίνεται μία επίκληση στην ευθύνη των κρατών μελών και των κοινωνικών εταίρων. Δεν είναι τυχαίο ότι, μέχρι σήμερα, αυτά είναι τα δύο θέματα που έχουν παραμεληθεί.
<P>
Και τώρα ένα τελευταίο σημείο. Τόσο η Σύνοδος του Αμστερνταμ όσο και η Σύνοδος του Λουξεμβούργου ήταν προσανατολισμένες στην εξεύρεση ισορροπίας μεταξύ της πολιτικής της μακροοικονομικής προσέγγισης και μιας ενεργού πολιτικής της αγοράς εργασίας. Μέχρι σήμερα δεν έχει επιτευχθεί ουσιαστική συμφωνία ως προς το περιεχόμενο. Στα πλαίσια της διαδικασίας διακρίνουμε επίσης ότι με το θέμα ασχολούνται διάφορες Γενικές Διευθύνσεις και διάφορα Συμβούλια. Καλώ την Προεδρία να κάνει στο Κάρντιφ το πρώτο βήμα για την κοινή δραστηριοποίηση των διαφόρων παραγόντων τόσο στο στάδιο της προετοιμασίας, όσο και σ' εκείνο της λήψης των αποφάσεων.

<SPEAKER ID=36 LANGUAGE="DE" NAME="Schiedermeier">
Κύριε Πρόεδρε, ως πρόεδρος του κινήματος εργοληπτών των Καθολικών της Επισκοπής του Regensburg μού πέρασε σήμερα κατά τη συζήτηση αυτή από το μυαλό μια κουβέντα του Καρδινάλιου Cardyn που είπε ότι ο κάθε νέος εργαζόμενος χωριστά αξίζει περισσότερο απ' ότι όλος ο χρυσός του κόσμου. Είναι παλιά η ρήση αυτή. Το περιεχόμενό της όμως εξακολουθεί να είναι επίκαιρο. Οι θέσεις εργασίας είναι σημαντικές, αλλά μέχρι σήμερα ειπώθηκαν πάρα πολλά γι' αυτό, κι εδώ θα ήθελα να υποστηρίξω τον συνάδελφο Wim van Velzen, χωρίς σημαντικό αποτέλεσμα.
<P>
Σχέδια δράσης υπάρχουν αρκετά.Ελπίζω μονάχα να τεθούν σε εφαρμογή ταχέως και επιτυχώς, ειδάλλως δεν θα ωφελήσουν σε τίποτα ακόμα και τα καλύτερα σχέδια δράσης. Ναι μεν αποτελούν τις καλύτερες δυνατές μεθοδεύσεις, ελπίζω όμως να υιοθετηθούν γρήγορα και στις χώρες, στις οποίες δεν εφαρμόζονταν μέχρι τώρα. Με κάθε ευκαιρία ακούμε να γίνεται λόγος για την υποστήριξη των ΜΜΕ. Όμως καμία Προεδρία του Συμβουλίου και καμία Επιτροπή δεν ήταν μέχρι σήμερα σε θέση να μεριμνήσουν για να αποκτήσουν οι μικρομεσαίες επιχειρήσεις απλές διατάξεις, ώστε να μπορέσουν και να τις εφαρμόσουν. Τα φορολογικά συστήματα και τα συστήματα κοινωνικής πρόνοιας αναμένεται να επιφέρουν κάποια μείωση του μη μισθολογικού κόστους εργασίας, πρέπει όμως να είναι και δίκαια, για να μην φέρουν πάλι τα βάρη μόνοι τους οι εργολήπτες. Διαρθρωτική μεταρρύθμιση, Ατζέντα 2000 - ο χώρος της υπαίθρου, κύριε Επίτροπε Santer, αντιμετωπίσθηκε μάλλον σαν θετός γιος στον "Γκούλας»-Στόχο 2. Εδώ πρέπει να γίνει κάτι παραπάνω.
<P>
Όσον αφορά το περιβάλλον, επιτρέψτε μου να πω το εξής: άνθρωπος και φύση, παρακαλώ, και όχι φύση χωρίς ανθρώπους! Έχω να κάνω μία ερώτηση και για τη λειτουργικότητα του συστήματος είσπραξης ιδίων πόρων: πως και δεν υπάρχουν χρήματα για υπολογιστές, εφόσον από την άλλη χαρίζονται δισεκατομμύρια μάρκα σε εισπράξεις ιδίων πόρων; Θα ήταν ίσως καλό να κάνετε κάτι και προς αυτή την κατεύθυνση. Υλοποιήστε παρακαλώ το ταχύτερο δυνατό την κοινωνική οικονομία της αγοράς στις νέες υποψήφιες προς ένταξη χώρες, για να μην έχουμε και εκεί τα ίδια προβλήματα όπως εδώ. Και μην λησμονείτε την επικουρικότητα, έστω κι αν δεν τη βλέπετε με καλό μάτι καμιά φορά ως κεντρική κυβέρνηση που είστε!

<SPEAKER ID=37 LANGUAGE="EN" NAME="Andrews">
Κύριε Πρόεδρε, θα ήθελα πρώτα από όλα να ευχαριστήσω τη βρετανική Προεδρία για τη συμμετοχή της στη διαδικασία ειρήνευσης στην Ιρλανδία. Όσον αφορά τον κ. Blair, πιστεύω ότι είναι ο πρώτος Βρετανός πρωθυπουργός που έδωσε προτεραιότητα στο θέμα της Ιρλανδίας. Θα ήθελα να ευχαριστήσω την κυβέρνηση της Βρετανίας που επανένωσε την Ευρώπη επειδή τους χρειαζόμαστε οπωσδήποτε στην Ευρώπη.
<P>
Εγώ, όπως και πολλοί βουλευτές αυτού του Σώματος, εκτιμούμε ιδιαίτερα τη στάση του κ. Cook όσον αφορά τη βιομηχανία και τον έλεγχο των εξοπλισμών. Θέλω να του αποδώσω φόρο τιμής για αυτό.
<P>
Στη Γιουγκοσλαβία, ο Σλόμποταν Μιλόσεβιτς εξακολουθεί να βρίσκεται in situ στην πρώην Γιουγκοσλαβία και έχει να λογοδοτήσει για πολλά. Η Ευρωπαϊκή Ένωση παρακολούθησε με απάθεια τη γενοκτονία στη Γιουγκοσλαβία. Ελπίζω ότι δεν θα κάνουμε το ίδιο και στο Κοσσυφοπέδιο. Θα πρέπει να προκαλέσουμε τον Μιλόσεβιτς να αποδείξει τα λεγόμενά του. Θαυμάζω τον κ. Cook επειδή αποδοκίμασε τη σφαγή στο Κοσσυφοπέδιο. Ξέρω ότι ο Robin Cook είναι ηθικός και ειλικρινής όσον αφορά τη μομφή που απέδωσε για τη σφαγή και την εθνοκάθαρση σε αυτή τη χώρα. Έχει φυσικά εξοργιστεί, όπως και εμείς σε αυτό το Σώμα, με όσα συμβαίνουν εκεί. Θα πρέπει να σταματήσουμε τη σερβική μειονότητα στο Κοσσυφοπέδιο. Ελπίζω επίσης ότι κάποια στιγμή θα ασχοληθεί με το Ανατολικό Τιμόρ ως φλέγον ζήτημα, ίσως στο Κάρντιφ. Η τρομακτική αγωνία που ζει η Αλγερία και η έλλειψη ανταπόκρισης από την κυβέρνηση της Αλγερίας σε μία ανεξάρτητη επιτροπή ανθρωπίνων δικαιωμάτων για να επισκεφθεί την Αλγερία και να δει τι συμβαίνει εκεί είναι ένα ζήτημα με το οποίο θα πρέπει επίσης να ασχοληθούμε. Επιθυμώ να συγχαρώ τη βρετανική Προεδρία. Αποδείχθηκε μία έξοχη Προεδρία και θέλω να αποδώσω φόρο τιμής προσωπικά σε σας, κύριε Cook, που είχατε το κουράγιο να ασχοληθείτε με τόσο σημαντικά θέματα.

<SPEAKER ID=38 NAME="Παπαγιαννάκης">
Κύριε Πρόεδρε, το σχέδιο ψηφίσματος που υποστηρίζω περιέχει συγκεκριμένες προτάσεις για την ενίσχυση της απασχόλησης. Υπάρχουν όμως σημεία που θα έπρεπε να επαναφέρουμε και να τονίσουμε. Αναφέρομαι στην μείωση του χρόνου εργασίας, την οποία απλώς το τριανταπεντάωρο συμβολίζει, γιατί ξέρουμε ότι οι επιχειρήσεις μπορούν εύκολα, εάν δεν υπάρξουν συνοδευτικά μέτρα, να αντικαταστήσουν τις χαμένες ώρες με την χρήση της αναπτυσσόμενης τεχνολογίας. 'Ισως λοιπόν χρειάζεται να μιλήσουμε για δραστικότερες μειώσεις του χρόνου εργασίας.
<P>
Αναφέρομαι επίσης στην ανάπτυξη νέων επαγγελμάτων που ανταποκρίνονται σε πραγματικές κοινωνικές ανάγκες αλλά δεν αναγνωρίζονται από την αγορά εργασίας. Θα μπορούσαν όμως να προωθηθούν με υγιείς οικονομικούς πόρους, όπως ήδη προέβλεπε το Λευκό Βιβλίο του Delors ή όπως πειραματίζεται σήμερα η γαλλική κυβέρνηση.
<P>
Τέλος, κύριε Πρόεδρε, θα έπρεπε να επανέλθουμε στις επενδύσεις στα περίφημα διευρωπαοκά δίκτυα, εκείνα που θα δημιουργούσαν -όπως μας έλεγαν τότε- αμέσως και κυρίως εμμέσως νέες θέσεις εργασίας σε όλη την Ευρώπη. 'Ενα σχέδιο που έχει υπονομευθεί από τους Υπουργούς Οικονομικών της 'Ενωσης, των χωρών μας, μερικοί από τους οποίους θα βρίσκονται πιθανότατα στο Cardiff, κύριε Πρόεδρε, χωρίς να έχουν κάν την αίσθηση της αντίφασης.

<SPEAKER ID=39 LANGUAGE="EN" NAME="Donnelly, Alan">
Κύριε Πρόεδρε, χαιρετίζω ένθερμα την αναφορά που έκανε ο κ. Cook στην ανάγκη οικονομικής μεταρρύθμισης. Πολλοί από εμάς σε αυτό το Σώμα πιστεύουν ότι, με την πραγμάτωση της Οικονομικής και Νομισματικής Ένωσης, η Ευρωπαϊκή Ένωση οφείλει τώρα να στρέψει την προσοχή της στην οικονομική μεταρρύθμιση. Εφόσον το ευρώ χρησιμοποιείται για το 20 % περίπου της παγκοσμίου παραγωγής και των κυριοτέρων εισαγωγών και εξαγωγών στον κόσμο, κρίνονται απολύτως αναγκαίες κάποιες οικονομικές μεταρρυθμίσεις στους κόλπους της Ευρωπαϊκής Ένωσης, που πρόκειται να καταστήσουν επιτυχημένο το ενιαίο νόμισμα.
<P>
Κοινό μας καθήκον είναι να φροντίσουμε ώστε οι οικονομίες μας να λειτουργούν όχι μόνο αποτελεσματικά αλλά και με τέτοιο τρόπο ώστε να υπάρχει συνδυασμός οικονομικού δυναμισμού και κοινωνικής δικαιοσύνης. Είναι ουσιώδες να εισάγουν στο Κάρντιφ η Προεδρία και οι επικεφαλής της κυβέρνησης ένα νέο ευρωπαϊκό τρόπο επίτευξης της οικονομικής μεταρρύθμισης. Θα πρέπει λοιπόν να τεθεί ζήτημα ημερήσιας διάταξης υπέρ της ανάληψης πρωτοβουλιών και της δημιουργίας των κατάλληλων περιστάσεων, όπου θα συμπεριληφθούν μέτρα που θα ενισχύσουν το επιχειρηματικό πνεύμα σε συνδυασμό με πολιτικές που θα εξασφαλίζουν ευκαιρίες απασχόλησης και εκπαίδευσης για όλους, βάσει της μακροχρόνιας δύναμης σταθερότητας και συνοχής που διαθέτουμε.
<P>
Αυτό το Κοινοβούλιο υποστηρίζει με σθένος ένα πρόγραμμα οικονομικής μεταρρύθμισης σε συνδυασμό με την προώθηση της Νομισματικής Ένωσης. Η Σοσιαλιστική Ομάδα έχει προσδιορίσει τρεις συγκεκριμένους τομείς τους οποίους ελπίζω ότι θα μεταφέρει ο Προεδρεύων στο Κάρντιφ. Ο πρώτος είναι η αναδιάρθρωση των αγορών εργασίας. Η Ευρώπη έχει 18 εκατομμύρια άνεργους και ενώ το 10 % των ανέργων στις ΗΠΑ είναι άνεργοι για περισσότερο από ένα χρόνο, σχεδόν το 50 % των ανέργων στην Ευρώπη είναι άνεργοι μακράς διάρκειας. Στις ΗΠΑ σημειώνεται μεγαλύτερη επιτυχία ως προς την επιστροφή των ανέργων μακράς διάρκειας στους χώρους εργασίας. Χρειαζόμαστε μια νέα μέθοδο, αναγνωρίζοντας ότι σε έναν γοργά εξελισσόμενο κόσμο διαρκών καινοτομιών και τεχνολογικών αλλαγών, οι κυβερνήσεις είναι εκείνες που μπορούν να βοηθήσουν ώστε οι πολίτες να είναι κατάλληλα εφοδιασμένοι για να αντιμετωπίσουν αυτές τις αναπόφευκτες αλλαγές. Ενώ είναι πολύ λίγα εκείνα που μπορεί να κάνει η κυβέρνηση για να βοηθήσει να μη μείνουν άνεργοι οι πολίτες, είναι πολύ περισσότερα όσα θα πρέπει να κάνει για να βοηθήσει τους πολίτες να βρουν μία καινούρια δουλειά.
<P>
Ανησυχούμε ιδιαίτερα για την κεφαλαιαγορά, η οποία χρειάζεται αναδιάρθρωση. Οι ΗΠΑ έχουν μία τεράστια κεφαλαιαγορά και μια αγορά ιδίων κεφαλαίων που διευκολύνουν την παροχή επιχειρηματικού κεφαλαίου. Η ίδια αγορά της Ευρώπης είναι κατακερματισμένη και ανεπαρκής. Θα πρέπει να φροντίσουμε ώστε να υπάρχουν επιχειρηματικά κεφάλαια στη διάθεση των μικρομεσαίων επιχειρήσεων. Στο Κάρντιφ, είναι απολύτως απαραίτητο να ξεκινήσουμε τη διαδικασία οικοδόμησης μίας αγοράς ιδίων κεφαλαίων για παροχή επιχειρηματικών και επενδυτικών κεφαλαίων σε όλη την Ευρώπη.
<P>
Ο τρίτος τομέας που χρειάζεται αναδιάρθρωση είναι η αγορά προϊόντων. Υπάρχει μεν μία ενιαία αγορά αλλά είναι ακόμη κατακερματισμένη. Χρειάζεται να γίνουν κάποιες ενέργειες ακόμη για την οικοδόμηση της εσωτερικής αγοράς της Ευρωπαϊκής Ένωσης. Η Σύνοδος Κορυφής του Κάρντιφ παρέχει μία καταπληκτική ευκαιρία να αποδεχθούμε τις εργασίες της Νομισματικής Ένωσης και να αρχίσουμε το σημαντικό και απαραίτητο έργο της οικονομικής μεταρρύθμισης. Αν αυτός είναι ο σκοπός αυτής της συνάντησης, ο κ. Cook έχει την πλήρη υποστήριξη αυτού του Σώματος.

<SPEAKER ID=40 LANGUAGE="IT" NAME="De Giovanni">
Κύριε Πρόεδρε, ενώ η Συνθήκη του Αμστερνταμ βρίσκεται ακόμα στη διαδικασία της κύρωσης, αρχίσαμε και πάλι να μιλάμε για θεσμικές μεταρρυθμίσεις. Πρέπει να πω ότι ήμουν πολύ ικανοποιημένος που άκουσα, σήμερα, τόσο τον Προεδρεύοντα του Συμβουλίου, όσο και τον Πρόεδρο της Επιτροπής και να θυμίσω τη σημασία των θεσμικών ζητημάτων για το μέλλον που θα έχει το σχέδιο για την Ευρώπη. Το ότι το θέμα αυτό είναι σημαντικό το επισημαίνουν και άλλοι φορείς πέρα από τα επίσημα όργανα: διάφορες προσωπικότητες - από τον Jacques Delors έως τον Πρόεδρό μας Gil-Robles και τον ίδιο τον Προεδρεύοντα του Συμβουλίου κ. Blair πριν λίγες ημέρες - εξέφρασαν ανησυχίες για τις δυσκολίες που μπορούν να αντιμετωπίσουν οι μηχανισμοί λήψης αποφάσεων της Ένωσης μέσα σε μια διευρυμένη ένωση.
<P>
Δεν θέλω εδώ να υπεισέλθω στην ουσία αυτών των μεταρρυθμίσεων, δεν θέλω να εκφράσω καμία κρίση σχετικά με το θέμα: θέλω μόνο να προσπαθήσω να αναρωτηθώ ποιος είναι ο λόγος αυτής της επανεξέτασης του θεσμικού ζητήματος, όταν η Συνθήκη του Αμστερνταμ βρίσκεται ακόμα σε εξέλιξη. Κατά την γνώμη μου για έναν βασικό λόγο: γιατί οι προκλήσεις μπροστά στις οποίες βρίσκεται η Ένωση απαιτούν αυτές τις θεσμικές μεταρρυθμίσεις. Η πρόκληση της νομισματικής ένωσης: η νομισματική ένωση ωθεί προς την πολιτική ένωση - το λέμε όλοι - αλλά χρειάζεται ιδιαίτερα και μια πολιτικοθεσμική βούληση, γιατί τίποτε στον κόσμο της ιστορίας δεν γίνεται αυτόματα. Και έπειτα η διεύρυνση: σχετικά με τις θεσμικές συνέπειες της διεύρυνσης κανείς δεν θέτει κάποια σοβαρή αμφιβολία, γιατί είναι προφανές ότι από την διεύρυνση μπορούν να γεννηθούν δύο είδη Ευρώπης: μπορεί να γεννηθεί μια Ευρώπη λιγότερο συμπαγής, αρκετά πιο κοντά προς μία μεγάλη αγορά, και μπορεί να γεννηθεί, φυσικά, και μια πολιτική Ευρώπη. Αυτός είναι συνεπώς ο λόγος για τον οποίον οι θεσμικές μεταρρυθμίσεις καθίστανται όλο και πιο αναπόφευκτες, όποια και αν είναι η άποψη που μπορεί να έχει κανείς σχετικά με αυτές.
<P>
Πώς πρέπει να ξεκινήσουμε λοιπόν; Αυτό είναι που θέλω να πω εν συντομία στο δεύτερο μέρος της παρέμβασής μου. Υπάρχει ένα ψήφισμα που ενέκρινε το Ευρωπαϊκό Κοινοβούλιο το Νοέμβριο του 1997. Εμείς προτείνουμε μια συγκεκριμένη πορεία: ζητάμε από την Εκτελεστική Επιτροπή να συντάξει ένα έγγραφο σχετικά με τα Όργανα πριν το τέλος του χρόνου, και το ζητάμε από την Επιτροπή διότι σεβόμαστε το ρόλο της όσον αφορά την ανάληψη πρωτοβουλιών και γιατί πιστεύουμε ότι κατά την επανάληψη της θεσμικής συζήτησης ο ρόλος των Οργάνων είναι θεμελιώδης. Και ζητάμε από το Συμβούλιο να δώσει εντολή στην Επιτροπή για την πρωτοβουλία αυτή.
<P>
Αυτό είναι το βασικό σημείο! Για μια ακόμα φορά δεν μπαίνω στην ουσία του θέματος, αλλά θέλω να θυμίσω ότι μόνο μέσω μιας σαφούς περιγραφής της σχέσης μεταξύ των Οργάνων και του προς επίτευξη στόχου θα μπορέσουμε να απαντήσουμε στο ερώτημα σχετικά με το μέλλον της Ευρώπης, σχετικά με το ποια Ευρώπη θέλουμε και ποιο πρόγραμμα θέλουμε να υλοποιήσουμε. Εγώ πιστεύω ότι είναι εξαιρετικά σημαντικό να υπάρξει από αυτό το Κοινοβούλιο ένα μήνυμα για το μελλοντικό Κοινοβούλιο - το Κοινοβούλιο που θα εκλεγεί το 1999 - ένα μήνυμα που ως προς τα θεσμικά όργανα θα πρέπει αναγκαστικά να επιφέρει καινοτομίες.

<SPEAKER ID=41 LANGUAGE="DE" NAME="Roth-Behrendt">
Κύριε Πρόεδρε, κύριε Santer, αγαπητοί συνάδελφοι, ήδη σε αρκετές Συνθήκες, όπως στη Συνθήκη του Μάαστριχτ ή στη Συνθήκη του Αμστερνταμ, έχουμε επανειλημμένως υποστηρίξει μία συγκεκριμένη θέση - όπως και στο άρθρο 6 της Συνθήκης του Αμστερνταμ - το αίτημα, δηλαδή η περιβαλλοντική πολιτική και η προστασία του περιβάλλοντος όχι απλώς και μόνον να λαμβάνονται υπόψη στις διαδικασίες καθορισμού και εφαρμογής των κοινοτικών πολιτικών, αλλά και να είναι οπωσδήποτε ένας από τους κύριους στόχους.
<P>
Είμαι τώρα εδώ και εννέα χρόνια στο Κοινοβούλιο αυτό και γνωρίζω τα λόγια, γνωρίζω όμως και τις πράξεις. Τα λόγια είναι πάντα ωραία, η Βρετανική Προεδρία του Συμβουλίου είναι εξαιρετική και στις πράξεις, αλλά ενόψει της Διάσκεψης Κορυφής του Κάρντιφ περιμένω πολλά από το Σώμα αυτό και ελπίζω και από την Επιτροπή, κύριε Santer. Εάν πιστεύουμε - κι απ' όσο ξέρω, η Βρετανική Προεδρία του Συμβουλίου είναι πεπεισμένη γι' αυτό - ότι η περιβαλλοντική πολιτική αποτελεί έναν σημαντικό κοινό στόχο για τους ανθρώπους σε αυτή την Ένωση και εάν ταυτόχρονα πιστεύουμε ότι η καταπολέμηση της ανεργίας αποτελεί το σημαντικότερο πρόβλημα που καλούμαστε να αντιμετωπίσουμε, τότε θα πρέπει να διαθέτουμε και αρκετή ευφυΐα ώστε να συνδυάσουμε τους δύο αυτούς στόχους. Εάν μπορούμε να αποδείξουμε - και είμαι σίγουρη πως μπορούμε - ότι η περιβαλλοντική πολιτική, οι υψηλότερες προδιαγραφές για το περιβάλλον και τα νέα περιβαλλοντικά πρότυπα, επεξεργασμένα από κοινού με την Επιτροπή, με το Ευρωπαϊκό Κοινοβούλιο, αλλά και με τους εταίρους της βιομηχανίας και τα συνδικάτα, ότι λοιπόν οι καινούργιες αυτές πολιτικές μπορούν να δημιουργήσουν θέσεις εργασίας, τότε πρέπει και να το κάνουμε. Το κάνουμε όμως; Όχι βέβαια!
<P>
Εάν δεν αρχίσουμε επιτέλους να συμπεριλαμβάνουμε τα περιβαλλοντικά πρότυπα, την προστασία του περιβάλλοντος και τον έλεγχο των περιβαλλοντικών επιπτώσεων και της βιωσιμότητας σε όλες τις άλλες κοινοτικές πολιτικές, τότε μπορούμε να ξεχάσουμε κι όλες τις υπόλοιπες αγορεύσεις. Και η κυρία Bjerregaard μπορεί τότε να σταματήσει την εργασία της, αυτό μπορώ να κάνω κι εγώ, όπως και άλλοι πολλοί παράγοντες της Ένωσης. Επομένως κάτι πρέπει να αλλάξουμε. Και τι θα είναι αυτό; Χρειαζόμαστε ένα δεσμευτικό νομοθετικό πλαίσιο που θα λέει ότι η περιβαλλοντική πολιτική αποτελεί μέρος της πολιτικής μεταφορών, της ενεργειακής και οικονομικής πολιτικής, όπως άλλωστε το έχει επισημάνει ο συνάδελφός μου κύριος Donelly.
<P>
Δεν είναι όμως πλέον αρκετό να αναφέρεται αυτό στο άρθρο 6 της Συνθήκης. Έχω κουραστεί να διαβάζω Συνθήκες - ως νομικός το έχω κάνει για πολύ καιρό - και γνωρίζω τι μπορούν να εκφράσουν. Θα ήθελα η Προεδρία του Συμβουλίου, εσείς, κύριε Cook, θα ήθελα λοιπόν η Βρετανική Προεδρία του Συμβουλίου και η νέα γερμανική κυβέρνηση μετά τις 27 Σεπτεμβρίου του τρέχοντος έτους να υποστηρίξουν την Επιτροπή στην προσπάθεια της να εντάξει την περιβαλλοντική πολιτική σε άλλες κοινοτικές πολιτικές. Στο θέμα αυτό θα ήθελα μία δεσμευτική δήλωση, δηλαδή θα ήθελα να έχω από εσάς, κύριε Cook, και από τη Διάσκεψη Κορυφής του Κάρντιφ την επιβεβαίωση ότι η Επιτροπή θα δεσμευθεί να υποβάλει ένα νομοθετικό πλαίσιο, το τονίζω νομοθετικό και δεσμευτικό, υποχρεωτικά, και όχι πάλι κενολογίες!!
<P>
Κλείνοντας επιτρέψτε μου να πω το εξής: όταν ήμουν μικρή μού άρεσε να παίζω με σαπουνόφουσκες. Αμα τις φυσήξεις, αυτές μεγαλώνουν πολύ, ιριδίζουν σε όλα τα χρώματα, είναι πολύ εντυπωσιακές, χάνουν το χρώμα τους, σκάνε και εξαφανίζονται. Δεν έχω πλέον καμία όρεξη να δω πάλι μία διάσκεψη κορυφής να χάνει το χρώμα της, να σκάει και να εξαφανίζεται. Κύριε Santer, κύριε Cook, σας παρακαλώ πολύ και τους δύο να φροντίσετε να έχουμε ένα δεσμευτικό νομοθετικό πλαίσιο μετά το Κάρντιφ, ώστε η περιβαλλοντική πολιτική να καταστεί αναπόσπαστο στοιχείο όλων των άλλων κοινοτικών πολιτικών!

<SPEAKER ID=42 LANGUAGE="DE" NAME="Schulz">
Κύριε Πρόεδρε, κύριε Πρόεδρε της Επιτροπής, αγαπητοί συνάδελφοι, θα μιλήσω ως τελευταίος αγορητής στη συζήτηση αυτή, ελπίζω όμως πως τα θέματα που θα αναφέρω θα τεθούν πολύ ψηλά στην Ημερησία Διάταξη του Συμβουλίου. Θα ήθελα να απευθύνω δύο παρακλήσεις, μία σε εσάς, κύριε Cook, και μία σε εσάς, κύριε Santer, δύο παρακλήσεις να πάρετε μαζί σας στο Κάρντιφ ένα επείγον αίτημα του Ευρωπαϊκού Κοινοβουλίου. Η καταπολέμηση του οργανωμένου εγκλήματος αποτελεί μία από τις απόλυτες προτεραιότητες του Συμβουλίου, της Επιτροπής, αλλά και του έργου του Ευρωπαϊκού Κοινοβουλίου. Γνωρίζουμε πως, όπου καθίσταται δυνατή η άνευ ορίων οικονομία, εκεί δημιουργούνται και οι προϋποθέσεις για την άνευ ορίων παράνομη οικονομία. Γι' αυτό το λόγο χρειαζόμαστε και εμείς ως στρατηγική αντιμετώπισης της άνευ ορίων ελευθερίας εκείνων που μπορούν να κάνουν κατάχρηση του οικονομικού μας συστήματος μία όσο γίνεται άνευ ορίων συνεργασία με τα αστυνομικά και δικαστικά όργανα που θα είναι εντεταλμένα να αναλάβουν δράση εναντίον των εγκληματιών που δρουν δικτυωμένοι σε όλη την Ευρώπη.
<P>
Μόνο που αυτή η διαδικασία που μπορεί να περιγραφεί τόσο ωραία δεν προχωρεί με το ρυθμό που θα επιθυμούσε το Ευρωπαϊκό Κοινοβούλιο. Σύμφωνα με τη δική μας αντίληψη αυτό οφείλεται εν μέρει στο γεγονός ότι όταν έχει σβήσει ο απόηχος από τα ωραία βαλμένα λόγια των διασκέψεων κορυφής για την ευρωπαϊκή ολοκλήρωση, η οποία πρέπει απαραιτήτως να υλοποιηθεί και στους τομείς του τρίτου πυλώνα, ότι τότε λοιπόν αποκτά μεγαλύτερη σημασία η εθνική επιφύλαξη για κυριαρχία, ιδιαίτερα όσον αφορά τη συνεργασία με την αστυνομία και τη δικαιοσύνη, απ' ότι η πρακτική ανάγκη μιας συνεργασίας σε ευρωπαϊκό επίπεδο. Γι' αυτό το λόγο θα ήθελα την έκκληση του Ευρωπαϊκού Κοινοβουλίου που περιέχεται σε άπειρα ψηφίσματα, τα οποία και συντάχθηκαν από εμάς ειδικά επί των πρωτοβουλιών και των κοινών μέτρων σύμφωνα με την προηγηθείσα έκθεση για την καταπολέμηση του οργανωμένου εγκλήματος της ομάδας υψηλού επιπέδου, την έκκληση αυτή που εκφράζεται στις γνωμοδοτήσεις θέλω να την επαναδιατυπώσω επακριβώς: να έχετε περισσότερο θάρρος για να υπερβείτε το εθνικοκρατικό επίπεδο και να παραμερίσετε με εντατικό ρυθμό τα εμπόδια στη συνεργασία με την αστυνομία, αλλά και με τη δικαιοσύνη, κάτι που είναι εξίσου σημαντικό! Ως Επιτροπή να έχετε περισσότερο θάρρος να ζητήσετε από το Συμβούλιο να σας παραχωρήσει περισσότερες αρμοδιότητες, μια εξουσία για την καταπολέμηση του οργανωμένου εγκλήματος που θα υπάγεται στο κοινοτικό δίκαιο!
<P>
Ένα από τα καθήκοντα άμεσης προτεραιότητας για το μέλλον αποτελεί κατά τη γνώμη μου το να μάθουμε ότι η ευρωπαϊκή ολοκλήρωση δεν μπορεί να συντελεσθεί στον οικονομικό μόνο τομέα και να οργανώνουμε όχι μόνο σε εθνικό επίπεδο όσα χρειαζόμαστε απαραιτήτως σε μηχανισμούς για την καταπολέμηση της κατάχρησης. Εάν δεν εξαλείψουμε αυτήν την απόκλιση, τότε οι οργανωμένοι εγκληματίες στην Ευρώπη θα έχουν, όπως πάντα, καλύτερες προοπτικές απ' ό, τι η αστυνομία.

<SPEAKER ID=43 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=6>
Εξωτερική πολιτική και πολιτική ασφάλειας το 1997
<SPEAKER ID=44 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0169/98), του κ. Spencer, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με το ρόλο της Ένωσης στον κόσμο: εφαρμογή της Κοινής Εξωτερικής Πολιτικής και Πολιτικής Ασφαλείας για το 1997.

<SPEAKER ID=45 NAME="Spencer">
Κύριε Πρόεδρε, δυνάμει των Συνθηκών το Κοινοβούλιο έχει καθήκον να διεξάγει κάθε χρόνο συζήτηση σχετικά με την πρόοδο που έχει σημειωθεί στην εφαρμογή της Κοινής Εξωτερικής Πολιτικής και Πολιτικής Ασφαλείας. Η έκθεσή μου ανταποκρίνεται σε αυτό το καθήκον κατά τον ίδιο τρόπο όπως και πέρυσι. Μέσω ενός πίνακα γίνεται σύγκριση των λεπτομερειών σχετικά με τις κοινές ενέργειες, τις κοινές θέσεις και δηλώσεις σε μία περίοδο τεσσάρων ετών. Γίνεται επισκόπηση της ΚΕΠΠΑ σε περιφερειακή βάση, ξεκινώντας με τις γειτονικές μας χώρες και κινούμενοι προς τα έξω.
<P>
Δεν υπάρχει τίποτα που να αξίζει ιδιαίτερα να αναφερθεί για τη χρήση αυτών των μέσων, εκτός από τη συνεχή τους αποτυχία να ασχοληθούν σοβαρά με τις πραγματικές προκλήσεις που αντιμετωπίζει η Ευρώπη στον κόσμο. Στην πραγματικότητα, το 1997, εκτός από τη Συνθήκη του Αμστερνταμ, το πιο ενδιαφέρον πράγμα που συνέβη ήταν η σύναψη της διοργανικής συμφωνίας για τη χρηματοδότηση της ΚΕΠΠΑ και τη συμμετοχή του Κοινοβουλίου. Η αποτελεσματικότητα αυτής της συμμετοχής θα εξαρτηθεί από την καλή συνεργασία ανάμεσα στην Επιτροπή Προϋπολογισμών και την Επιτροπή Εξωτερικών Υποθέσεων, Ασφάλειας και Αμυντικής Πολιτικής. Επίσης, από αυτή τη συμφωνία απορρέει η δέσμευση του Συμβουλίου να συντάξει ένα έγγραφο σχετικά με "τις κύριες πτυχές και τις βασικές επιλογές της ΚΕΠΠΑ». Πρόκειται για ένα έγγραφο που προσφέρει ελάχιστα και δεν έχει κανένα νόημα λόγω της τελικής αναθεώρησης που έγινε από τις ομάδες εργασίας του Συμβουλίου. Αποτελεί μία αφηγηματική προσέγγιση, μια προσέγγιση εξιστόρησης, όπου αφιερώνεται μόνο μιάμιση σελίδα σε μία όσο το δυνατόν πιο ασαφή αναφορά στο μέλλον. Χρειάζεται να επεκταθεί ώστε τον επόμενο χρόνο να καλύπτει πλήρως όλα τα ζητήματα.
<P>
Κάποιοι συνάδελφοι θα πρέπει να έχουν παρατηρήσει ότι αλλάξαμε τον τίτλο της φετινής συζήτησης σε "ο ρόλος της Ένωσης στον κόσμο», έτσι ώστε να μπορούμε να εξετάσουμε όλη την περίοδο για να αντλήσουμε κάποια διδάγματα από το παρελθόν και να παραδειγματιστούμε από αυτά στο μέλλον. Ο ρόλος της Ευρώπης στον κόσμο δεν περιορίζεται στα στενότερα θέματα που εμπίπτουν επί του παρόντος στις αρμοδιότητες της ΚΕΠΠΑ. Περιλαμβάνει τις εμπορικές και άλλες αρμοδιότητες της Επιτροπής, το ρόλο αυτού του Κοινοβουλίου, των προέδρων του, των επιτροπών του, των αντιπροσωπειών του. Θα πρέπει επίσης να συμπεριλαμβάνει τις εξωτερικές πολιτικές των κρατών μελών. Όπως αναφέρω στη σελίδα 9 της έκθεσής μου, αναπτύσσουμε μία κοινή εξωτερική πολιτική, όχι μία ενιαία εξωτερική πολιτική. Ο παραλληλισμός ανάμεσα στο κοινό και το ενιαίο νόμισμα μπορεί να είναι διαφωτιστικός, αν όχι ακριβής. Μια κοινή πολιτική μεγιστοποιεί τη συλλογική επιρροή. Μια ενιαία εξωτερική πολιτική θα αποτελούσε στοιχείο ενιαίου κράτους, κάτι που η Ένωση δεν είναι.
<P>
Κατά την άποψή μου, θα πρέπει να προσπαθήσουμε να μεγιστοποιήσουμε την επιρροή της Ευρώπης στον κόσμο προς δικό μας όφελος και, θα έλεγα επίσης, προς όφελος όλου του κόσμου. Για να πετύχουμε κάτι τέτοιο θα πρέπει να αξιοποιήσουμε όλα τα μέσα που διαθέτουμε σε όλα τα θεσμικά όργανα και τα κράτη μέλη. Η περίοδος των 18 μηνών που εξετάζουμε καλύπτει τρεις Προεδρίες που διέθεταν διαφορετικό επίπεδο εμπειρίας και ακολούθησαν τρεις διαφορετικούς τρόπους διαχείρισης. Μπορώ να διαβεβαιώσω τον Προεδρεύοντα ότι δεν πρόκειται να ασχοληθώ ούτε με το στομφώδη εγκώμιο που έπλεξε δημοσίως για την Προεδρία ο κοινοβουλευτικός γραμματέας του κ. Cook και υφιστάμενός του, κ. Titley, ούτε με τις δημόσιες επικρίσεις του κ. Provan για τις αξιώσεις της Προεδρίας. Δεν θα επηρεαστώ από όλα όσα έχουν ειπωθεί και θα εξετάσω και τις τρεις αυτές Προεδρίες από τη σκοπιά της κοινής εξωτερικής πολιτικής. Και θα πρέπει να καταλήξω λέγοντας ότι επί του παρόντος είναι αδύνατον να υπάρξει μία πνευματική ή πολιτικά ικανοποιητική Προεδρία, δεδομένων των εντάσεων ανάμεσα στις τρέχουσες θεσμικές δομές και την υπερβολική και μεγαλεπήβολη ρητορική της ίδιας της ΚΕΠΠΑ.
<P>
Η Ευρώπη έχει κατ' επανάληψη παραδεχθεί ότι οι μεγάλες αποφάσεις λαμβάνονται από τους Αμερικάνους. Εμείς τους ακολουθούμε παθητικά, ψηφίζοντας τη χορήγηση κονδυλίων και την αποστολή στρατευμάτων σε περιπτώσεις, όπως της Βοσνίας, όπου έχουμε παραιτηθεί από την αποτελεσματική λήψη αποφάσεων. Αυτοί λένε και εμείς πληρώνουμε. Αυτό δεν είναι καλό ούτε για αυτούς ούτε για εμάς. Κάποιος αισιόδοξος θα έλεγε ότι μετά το Αμστερνταμ η ΚΕΠΠΑ βρίσκεται σε μεταβατικό στάδιο. Ασφαλώς, η κατάστασή της θα βελτιωθεί όταν, αντί να στείλουμε τον Προεδρεύοντα σε μία μονοήμερη υπηρεσιακή αποστολή στην Αγκυρα, κάτι που δεν θα πείσει τους Τούρκους να εμφανιστούν έστω στο Συμβούλιο Σύνδεσης, θα μπορούσαμε να στείλουμε τον Ύπατο Αντιπρόσωπο. Είναι γεγονός ότι η ύπαρξη μίας μονάδας πολιτικού σχεδιασμού και έγκαιρης προειδοποίησης θα βελτίωνε την ετοιμότητά μας. Επί του παρόντος έχουμε καταφέρει να είμαστε απροετοίμαστοι όχι μόνο για τα αναμενόμενα, όπως η ινδική πυρηνική δοκιμή, ή τα μόνιμα όπως ο Σαντάμ Χουσεΐν, αλλά ακόμη και για όσα έχουν οφθαλμοφανώς καθυστερήσει, όπως το Κοσσυφοπέδιο.
<P>
Για την ώρα η πολιτική μας είναι η χειρότερη. Έχουμε ξεπουλήσει όλα εντελώς τα συμφέροντα της Ευρώπης στο Θείο Σαμ. Είμαστε υπερβολικά ματαιόδοξοι για να παραμείνουμε σιωπηλοί. Έχουμε πλούσιο παρελθόν αλλά όχι αρκετή διορατικότητα ώστε να αναπτύξουμε τη δική μας εξωτερική πολιτική. Συμβιβαζόμαστε λοιπόν με την υιοθέτηση μίας ματαιόδοξης πολιτικής που δεν χρησιμεύει παρά μόνο για επίδειξη. Ο κύριος ρόλος αυτού του Κοινοβουλίου και των επιτροπών εξωτερικών υποθέσεων των κυβερνήσεων των διαφόρων κρατών δεν είναι να ελέγχουν τα εκτελεστικά όργανα κατά την άσκηση της εξωτερική πολιτικής. Ρόλος τους είναι να τους ενθαρρύνουν ως προς τη χάραξη μίας εξωτερικής πολιτικής που να είναι αντάξια του ονόματος κατά πρώτο λόγο. Είναι σαφές ότι δεν είναι καλό για την Ευρωπαϊκή Ένωση να είναι η Ευρώπη αδύναμη κατά την ειρηνευτική διαδικασία στη Μέση Ανατολή, να παραμένει σιωπηλή όσον αφορά την ινδική υποήπειρο και να παραγκωνίζεται στα Βαλκάνια. Συστήνω την έκθεση της Επιτροπής Εξωτερικών Υποθέσεων στη συνεδρίαση Ολομελείας.

<SPEAKER ID=46 NAME="Cook">
Κύριε Πρόεδρε, θα ήθελα να αναφερθώ σε όσα έχει πει ο κ. Spencer. Επιτρέψτε μου να του πω ευθύς αμέσως ότι υπάρχουν τρομερά προβλήματα όσον αφορά τη διαμόρφωση μίας Κοινής Εξωτερικής Πολιτικής και Πολιτικής Ασφαλείας. Κατανοώ πλήρως την απογοήτευση που πολύ σωστά έχει εκφράσει και είμαι σε θέση να καταλάβω ότι την ίδια απογοήτευση θα πρέπει να αισθάνονται όλοι στο Ευρωπαϊκό Κοινοβούλιο. Δεν μπορούμε, ωστόσο, να συμβιβαστούμε με το αίσθημα της απογοήτευσης που νιώθουμε, αν δεν κατανοήσουμε τα τρομερά προβλήματα που συνεπάγεται η διαμόρφωση μίας κοινής εξωτερικής πολιτικής ανάμεσα σε 15 κράτη μέλη που έχουν διαφορετική ιστορία, διαφορετικούς ιστορικούς δεσμούς ως απόρροια αυτού του ιστορικού παρελθόντος, διαφορετικούς γλωσσικούς και πολιτιστικούς δεσμούς με άλλες χώρες, που τους οδηγούν στην υιοθέτηση διαφορετικής στάσης κατά τη διάρκεια συγκρούσεων ανά τον κόσμο και, τέλος, που έρχονται σήμερα σε διαφορετικές συγκρούσεις με γειτονικές χώρες στις οποίες δεν εμπλέκονται απαραίτητα και τα δεκαπέντε κράτη.
<P>
Για αυτό ακριβώς κατά τη διάρκεια των συνεδριάσεων του Συμβουλίου Υπουργών Γενικών Υποθέσεων δεν είναι ασυνήθιστο - όπως διαπιστώσαμε τη Δευτέρα σε δύο περιπτώσεις - να έρχεται μία χώρα σε αντιπαράθεση με τις υπόλοιπες δεκατέσσερις. Δεν είναι πάντα η ίδια χώρα. Δεν προσπαθώ να αναφερθώ συγκεκριμένα σε κάποια χώρα ή να ρίξω τις ευθύνες σε κάποιο κράτος μέλος. Κατά καιρούς τα περισσότερα κράτη μέλη έχουν ισχυριστεί ότι αυτό το θέμα έχει μεγάλη σημασία για μας, όπως επίσης ότι δεν μπορούμε να πετύχουμε τη συναίνεση και των άλλων 14 κρατών μελών. Θέλω να πω στον κ. Spencer ότι το πρόβλημα και η απογοήτευση που νιώθουμε είναι αδιαίρετα συνυφασμένα με την παραδοχή ότι κάθε κράτος μέλος έχει το δικαίωμα να ακολουθήσει τη δική του εξωτερική πολιτική λόγω του ότι εξακολουθεί να αποτελεί ένα ξεχωριστό κράτος, έχοντας το δικαίωμα συμμετοχής στα διεθνή φόρουμ. Το κόμμα του κ. Spencer δεν προτείνει να αλλάξουμε αυτή την αρχή, κάτι που δεν προτείνουν, σαφώς, ούτε οι κυβερνήσεις που εκπροσωπούνται στην Ευρωπαϊκή Ένωση, μέλη από τα κόμματα των οποίων παρευρίσκονται στο Ευρωπαϊκό Κοινοβούλιο.
<P>
Συνεπώς, αν ξεκινήσουμε έχοντας συνειδητοποιήσει ότι υπάρχει αυτή η συγκεκριμένη δυσκολία, θα πρέπει επίσης να είμαστε ρεαλιστές όσον αφορά το τί είναι δυνατόν να επιτευχθεί ως προς την υιοθέτηση μίας κοινής πολιτικής. Είμαι πλήρως προετοιμασμένος να δεχτώ ως προειδοποίηση για την υιοθέτηση κοινής εξωτερικής πολιτικής και πολιτικής ασφαλείας ότι επιδιώκουμε εδώ τη διαμόρφωση κοινών θέσεων ανάμεσα σε 15 κράτη μέλη που πιθανόν να μην προσεγγίζουν κάθε πρόβλημα από την ίδια σκοπιά, στηριγμένοι στο ίδιο ιστορικό υπόβαθρο ή δεχόμενοι τις ίδιες πιέσεις από την κοινή γνώμη. Προκειμένου να στεφθεί με επιτυχία η Ευρωπαϊκή Ένωση, θα πρέπει να διασφαλίσουμε ότι θα έχει την ευελιξία να αναγνωρίσει τις διαφορές από πλευράς ιστορίας, πολιτισμού και κοινής γνώμης.
<P>
Αν και υπάρχει αυτό το ιστορικό και δεδομένης αυτής της σημαντικής επιφύλαξης, θα παραδεχόμουν ότι αν κάνουμε μία αναδρομή στους τελευταίους μήνες, πολλά είναι εκείνα για τα οποία θα μπορούσε να είναι ικανοποιημένο το Ευρωπαϊκό Κοινοβούλιο και το Συμβούλιο, έχοντας αναπτύξει κάποιες κοινές θέσεις και έχοντας υιοθετήσει μία κοινή προσέγγιση προς τον έξω κόσμο και αν χρειαστεί - επειδή είχαμε αυτή την κοινή προσέγγιση - ασκώντας κάποια επιρροή. Αν μπορώ να αρχίσω αναφερόμενος στα θέματα των ανθρωπίνων δικαιωμάτων και της δημοκρατίας που βρίσκονται στην κορυφή της ημερήσιας διάταξης της εσωτερικής μας πολιτικής στη Βρετανία και που ως εκ τούτου αποτέλεσαν τα κύρια θέματα συζήτησης κατά τη διάρκεια της Προεδρίας μας, είναι γεγονός ότι τη Δευτέρα επιτεύχθηκε συμφωνία πάνω σε έναν κώδικα δεοντολογίας για τις εξαγωγές των όπλων. Ο κώδικας δεοντολογίας αντιπροσωπεύει δύο σημαντικά βήματα προόδου. Καθιερώνει κοινά πρότυπα βάσει των οποίων κάθε κράτος μέλος θα κρίνει τις αιτήσεις για χορήγηση άδειας για εξαγωγή όπλων. Τα κράτη της Ευρώπης θα ανταγωνιστούν ασφαλώς μεταξύ τους για αυτές τις εντολές, αλλά θα ανταγωνιστούν βάσει τις τιμής και της ποιότητας και όχι των προτύπων τήρησης των ανθρωπίνων δικαιωμάτων.
<P>
Δεύτερον, αυτός ο κώδικας συμπεριλαμβάνει ένα μηχανισμό κοινοποίησης βάσει του οποίου κάθε κράτος μέλος μπορεί να γνωστοποιήσει σε όλα τα άλλα ότι έχει αποφασίσει να απορρίψει μία σύμβαση για να προστατεύσει τα ανθρώπινα δικαιώματα, ενώ κάθε άλλο κράτος μέλος που επιθυμεί να θα πρέπει πρώτα να ενημερώνει και να συμβουλεύεται τη χώρα που αρχικά το απέρριψε. Πρόκειται για έναν ολοκαίνουργιο μηχανισμό που μπορεί ως ένα βαθμό να εξασφαλίσει στα κράτη μέλη ότι αν απορρίψουν ένα συμβόλαιο εν ονόματι των ανθρωπίνων δικαιωμάτων, της δημοκρατίας ή για προστασία από καύσιμες ύλες, κανένας εταίρος δεν πρόκειται να επωφεληθεί της απόφασής τους εγκρίνοντας το συμβόλαιο ή, εν πάση περιπτώσει, δε μπορεί να κάνει κάτι τέτοιο χωρίς να ενημερώσει πρώτα τα άλλα κράτη μέλη, κάτι που θα αποτελέσει ανασταλτικό παράγοντα.
<P>
Δε νομίζω ότι αυτός ο κώδικας είναι τέλειος. Αν μπορώ να πω κάτι τέτοιο, λυπάμαι που κατέστη δυνατό να πετύχουμε ομοφωνία όσον αφορά τον κώδικα μόνο αφού παραιτηθήκαμε από κάποιους από τους στόχους που είχαμε θέσει με σκοπό τη διαφάνεια. Είμαι έτοιμος να δεχτώ ότι ο κ. Spencer και άλλοι θα είχαν κάθε δικαίωμα να κριτικάρουν αυτό τον κώδικα. Κατά την άσκηση όμως κριτικής δεν θα πρέπει να παραβλέψουμε το γεγονός ότι αυτός αποτελεί ένα σημαντικό βήμα προόδου. Ένας από τους ντόπιους κριτικούς είπε ότι αν και δεν έχω πραγματοποιήσει στο έπακρο τους στόχους μου, θα πρέπει να δεχτώ συγχαρητήρια για όσα έχω τουλάχιστον πετύχει. Αυτή μπορεί να είναι αναγκαστικά η κατάσταση στα πλαίσια της οποίας προωθούμε μία κοινή πολιτική ανάμεσα στα 15 κράτη μέλη.
<P>
Δεύτερον, ο κ. Spencer αναφέρθηκε στην επίσκεψή μου στην Τουρκία. Το πρόβλημα που αντιμετωπίζουμε στην Τουρκία δεν είναι ουσιαστικά το ίδιο με εκείνο που αντιμετωπίζουμε στην Ευρώπη. Η Ευρώπη είναι έτοιμη για το Συμβούλιο Σύνδεσης με την Τουρκία. Η Τουρκία όμως έχει υποστηρίξει ότι δεν είναι έτοιμη για κάτι τέτοιο και πρέπει να σεβαστούμε αυτή την άποψη. Η Τουρκία δεν είναι μέλος της Ευρωπαϊκής Ένωσης. Δεν συμμετέχει στην Κοινή Εξωτερική Πολιτική και Πολιτική Ασφαλείας ούτε σε οποιεσδήποτε εσωτερικές αρχές έχουμε εμείς ως κράτη μέλη της Ευρωπαϊκής Ένωσης. Πιστεύω ότι η Τουρκία έκανε ένα λάθος. Υπάρχει ένα χάσμα ανάμεσά μας που θα ήταν πολύ σημαντικό για την Ευρώπη και την Τουρκία να γεφυρώσουμε, αλλά αυτή η διασύνδεση δεν μπορεί να γίνει μόνο από την πλευρά μας. Θα πρέπει να μας βοηθήσει και η Τουρκία, δείχνοντας την προθυμία της να γεφυρώσει η ίδια ένα μέρος του χάσματος.από τη δική της πλευρά.
<P>
Θα ήθελα επίσης να αναφέρω στο Ευρωπαϊκό Κοινοβούλιο ότι κατά τη διάρκεια της παραμονής μου στην Αγκυρα επισκέφτηκα τον Akin Birdal, πρόεδρο της Ένωσης Ανθρωπίνων Δικαιωμάτων, κατά του οποίου έγινε απόπειρα δολοφονίας πριν από δύο εβδομάδες. Τον βρήκα σε εκπληκτικά καλή διάθεση, γεμάτο κουράγιο και αποφασιστικότητα, κάτι που θεώρησα γενεσιουργό έμπνευσης αλλά και ταπεινωτικό. Ο κ. Birdal πυροβολήθηκε από κοντά και έφερε δεκατέσσερις εσωτερικές και εξωτερικές πληγές από σφαίρα. Όταν τον είδα, επτά μόνο μέρες αργότερα, ήταν καθιστός στο κρεβάτι, ψυχικά υγιής και αποφασισμένος και μου εξέφρασε την άποψη ότι άνθρωποι σαν τον ίδιο είναι εκείνοι που στρώνουν το δρόμο προς την προστασία των ανθρωπίνων δικαιωμάτων, τη χρηστή διακυβέρνηση και την εγκαθίδρυση ενός διαφανούς δημοκρατικού πολιτεύματος στην Τουρκία, οδηγώντας την στην πορεία ένταξής στην Ευρώπη. Αυτή είναι μία άποψη που όλοι στο Ευρωπαϊκό Κοινοβούλιο θα ήθελαν σίγουρα να απηχούν.
<P>
θα ήθελα επίσης να αναφερθώ στην παρατήρηση του κ. Spencer σχετικά με το ρόλο μας στην πρώην Γιουγκοσλαβία. Θα έλεγα στον κ. Spencer ότι υποτιμά όσα επιτεύχθηκαν πέρυσι. Παρατηρήθηκε μία σημαντική αλλαγή στη Βοσνία ως προς την εφαρμογή της διαδικασίας του Dayton. Την τελευταία φορά που πήγα στο Σεράγιεβο, πριν από μερικούς μήνες, ο Υπουργός Εξωτερικών της Βοσνίας είπε: "Κανείς δεν κέρδισε τον πόλεμο, όλοι βγήκαμε χαμένοι». Αυτή η δήλωση ήταν σαφώς εντελώς αληθινή. Επρόκειτο όμως επίσης για μία δήλωση που κανένας ανώτερος πολιτικός της Βοσνίας δεν θα είχε κάνει μέχρι πριν από λίγους μήνες. Τώρα ένα μεγάλο μέρος του πολιτικού κόσμου στη Βοσνία αναγνωρίζει σοβαρά ότι αυτό που πρέπει να κάνουν είναι να αποδεχθούν το χρονοδιάγραμμα του Dayton περί τερματισμού των εθνικών συγκρούσεων, αντί να προσπαθούν να ανακτήσουν το έδαφος που καθεμία από τις εθνικές ομάδες αισθάνεται ότι έχασε κατά τη διάρκεια των συγκρούσεων.
<P>
Η Ευρώπη έχει διαδραματίσει σημαντικό ρόλο σε αυτή τη διαδικασία. Πρώτον, ο ρόλος μας ήταν σημαντικός από την άποψη ότι τους τελευταίους μήνες είμασταν πιο σκληροί προς τους εγκληματίες του πολέμου. Πιστεύω ακράδαντα ότι δε μπορεί να επιτευχθεί αξιόλογη συμφιλίωση και εθνική δικαιοσύνη στη Βοσνία, αν δεν προσαχθούν ενώπιον της δικαιοσύνης εκείνοι που ήταν υπεύθυνοι για τις κτηνωδίες που σημειώθηκαν κατά τη διάρκεια των συγκρούσεων. Με ικανοποίησή μου μπορώ να πω στο Ευρωπαϊκό Κοινοβούλιο ότι χάρη σε αυτή τη ρωμαλέα μέθοδο προσέγγισης τώρα οι μισοί από εκείνους εναντίον των οποίων είχε ασκηθεί δίωξη για τα εγκλήματα του πολέμου περιμένουν να κληθούν ενώπιον του δικαστηρίου. Πριν από ένα χρόνο θα είχαμε ελάχιστες ελπίδες να γίνει κάτι τέτοιο.
<P>
Δεύτερον, η Ευρώπη έχει συμβάλλει σημαντικά μέσω του Ύπατου Εκπροσώπου στην καθιέρωση ανοιχτών και δικαίων προτύπων πρόσβασης στα μέσα ενημέρωσης. Ήταν η ρωμαλέα τακτική που ακολούθησε ο Ύπατος Εκπρόσωπος στο θέμα της τηλεόρασης στη Δημοκρατία Srpska εκείνη που έπαιξε σημαντικό ρόλο στην εκλογή μίας κυβέρνησης στη Δημοκρατία Srpska η οποία τώρα, για πρώτη φορά, ύστερα από τον τερματισμό των συγκρούσεων έχει ταχθεί υπέρ της διαδικασίας Dayton και αγωνίζεται για την προώθησή της. Ως Προεδρία της Ευρωπαϊκής Ένωσης, ήμουν ο πρώτος υπουργός Εξωτερικών εκτός Βοσνίας-Ερζεγοβίνης που είχα την ευκαιρία να απευθυνθώ στην εθνοσυνέλευση της Σερβοβοσνιακής Δημοκρατίας και να ενθαρρύνω τα μέλη της να πορευθούν προς την εθνική συμφιλίωση και την εφαρμογή της διαδικασίας του Dayton.
<P>
Σημειώνεται λοιπόν πρόοδος στη Βοσνία, αργά και όχι σε ικανοποιητικό βαθμό, αλλά δεν παύει να είναι πρόοδος που εν μέρει οφείλεται στο έργο της Ευρωπαϊκής Ένωσης, του Συμβουλίου και της Επιτροπής που ανταποκρίθηκαν στην εκλογή της νέας κυβέρνησης στη Δημοκρατία Srpska, παρέχοντας της επιπλέον εφόδια και ενισχύσεις. Το πρόβλημα στην πρώην Γιουγκοσλαβία είναι ότι οι δύο χώρες που συνορεύουν με τη Βοσνία εξακολουθούν να βρίσκονται υπό την κυριαρχία πολιτικών που συχνά δίνουν την εντύπωση ότι δεν έχουν αναλάβει προς τη διαδικασία Dayton τη δέσμευση που θα περίμενε κανείς από εκείνους που υπέγραψαν τη Συμφωνία του Dayton.
<P>
Στην Κροατία το Συμβούλιο καταδίκασε τη συνεχή αποτυχία του Προέδρου Tudjman και της κυβέρνησής του να ασχοληθεί πιο σοβαρά με την επιστροφή των προσφύγων. Για αυτό ακριβώς στο τελευταίο Συμβούλιο Υπουργών Γενικών Υποθέσεων ζητήσαμε από την Επιτροπή να εξετάσει αν η Κροατία μπορεί να διασφαλίσει τα αυτόνομα μέτρα εμπορίου, ενώ συνεχίζει να μην ανταποκρίνεται στις υποχρεώσεις που ανέλαβε δυνάμει της συμφωνίας του Dayton. Στο Βελιγράδι, η Ομοσπονδιακή Δημοκρατία της Γιουγκοσλαβίας βρίσκεται ακόμη υπό την κυριαρχία του Προέδρου Μιλόσεβιτς, του οποίου η στάση προς το Κοσσυφοπέδιο αποτέλεσε το βασικό θέμα των διεθνών συζητήσεών μας κατά τους τελευταίους μήνες. Προς λύπη μου έχω να πω ότι παρά τις προσπάθειές μας στα πλαίσια εκείνων των διεθνών συναντήσεων τόσο σε ευρωπαϊκό επίπεδο όσο και σε επίπεδο Ομάδας Επαφής δεν έχουμε καταφέρει μέχρι στιγμής να πετύχουμε τη σταθερότητα και τον τερματισμό της βίας στο Κοσσυφοπέδιο. Πράγματι, τις τελευταίες μέρες οι βιαιοπραγίες ήταν ιδιαίτερα έντονες. Έχουν καταστραφεί πολλά χωριά και έχουν απότομα αυξηθεί κατά εκατομμύρια οι πρόσφυγες που, εδώ και μία βδομάδα, ζητούν καταφύγιο έξω από το Κοσσυφοπέδιο, στα σύνορα με την Αλβανία και το Μαυροβούνιο.
<P>
Το τραγικό της υπόθεσης είναι ότι οι μοναδικοί που έχουν επωφεληθεί από τους χειρισμούς του Βελιγραδίου στο Κοσσυφοπέδιο είναι ο Απελευθερωτικός Στρατός του Κοσσυφοπεδίου, ο καλύτερος αξιωματικός για την επάνδρωση του οποίου είναι ο Πρόεδρος Μιλόσεβιτς. Χαιρετίζω το γεγονός ότι το Βελιγράδι και η Πρίστινα βρίσκονται τώρα σε διάλογο, αλλά διατηρώ τις επιφυλάξεις μου ως προς το κατά πόσο επιτυχημένος μπορεί να είναι αυτός ο διάλογος, εφόσον υπάρχει ένα παρελθόν συνεχούς βίας. Ο Πρόεδρος Μιλόσεβιτς έχει λάβει μέρος στο διάλογο, κάτι που ωστόσο είναι απίθανο να καταλήξει σε επιτυχία, εφόσον συνεχίζει να χρησιμοποιεί βία εις βάρος των ίδιων των κατοίκων του Κοσσυφοπεδίου. Για αυτούς τους λόγους, η Ευρωπαϊκή Ένωση έσπευσε, ύστερα από τις αποφάσεις της Ομάδας Επαφής, να θέσει σε εφαρμογή μία σειρά μέτρων κατά του Βελιγραδίου - εμπάργκο όπλων, απαγόρευση βίζας, πάγωμα των στοιχείων του ενεργητικού εκτός της Ομοσπονδιακής Δημοκρατίας. Αυτά τα μέτρα έχουν τώρα τεθεί πλήρως σε εφαρμογή και η Ευρώπη τα εφάρμοσε μέσα σε δέκα μέρες από τη συνάντηση της Ομάδας Επαφής.
<P>
Υπάρχει όμως και μία άλλη πτυχή του διαλόγου μας με το Βελιγράδι, η συνεχής προθυμία μας να τερματίσουμε την εφαρμογή αυτών των μέτρων και να δεχτούμε με χαρά την Ομοσπονδιακή Δημοκρατία στην Ευρωπαϊκή Ένωση, όπως έχουμε κάνει με πολλές από τις άλλες χώρες της περιοχής. Το τραγικό για τους Σέρβους είναι ότι ο Πρόεδρος Μιλόσεβιτς τούς έχει τώρα απομονώσει πιο πολύ από οποιαδήποτε άλλη χώρα αυτής της περιοχής της ηπείρου. Έχω συναντήσει κάποιους από τη νεότερη γενιά του Βελιγραδίου, για παράδειγμα εκείνους που έχουν τον ανεξάρτητο ραδιοφωνικό σταθμό Β92. Είναι κοσμοπολίτες και προοδευτικοί όπως ακριβώς είναι οι νέοι σε κάθε ευρωπαϊκή πρωτεύουσα. Σε αυτούς στηρίζονται οι ελπίδες για το μέλλον της Σερβίας. Παράλληλα με την άσκηση όσο το δυνατόν μεγαλύτερης πίεσης στον Πρόεδρο Μιλόσεβιτς, είναι σημαντικό επίσης να καταστήσουμε σαφές σε εκείνους που θα επιθυμούσαν μία εναλλακτική μορφή πολιτικής ότι είμαστε στο πλευρό τους, καθώς επίσης ότι θα είναι ευπρόσδεκτοι, αν καταφέρουν να έχουν επιτυχία στις εσωτερικές πολιτικές συζητήσεις στη Σερβία.
<P>
Θα παραδεχτώ - όπως θεωρώ σωστό να κάνω ύστερα από την εισαγωγή του κ. Spencer - ότι δεν έχουμε λύσει το πρόβλημα στο Κοσσυφοπέδιο, αλλά ασφαλώς θα σας διαβεβαίωνα με σιγουριά ότι, ανταποκρινόμενη στην κρίση στο Κοσσυφοπέδιο, η Ευρωπαϊκή Ένωση έχει επιδείξει μεγαλύτερη επιμονή και αλληλεγγύη και έχει πετύχει μία κοινή θέση πολύ πιο γρήγορα και αποφασιστικά από ό, τι είχε κάνει, όταν άρχισαν οι συγκρούσεις στη Βοσνία. Αν είχαμε δείξει την ίδια επιμονή και αποφασιστικότητα από τα πρώτα χρόνια των συγκρούσεων στη Βοσνία, μπορεί τώρα να μην είχαμε να αντιμετωπίσουμε ένα τόσο σοβαρό πρόβλημα.
<P>
Θα ήθελα επίσης να σας εξηγήσω την επιτυχία που είχαμε ως προς την υιοθέτηση μίας κοινής θέσης, αναφερόμενος σε μία σειρά άλλων προβλημάτων στον κόσμο εκτός της δικής μας ηπείρου. Ο Tom Spencer αναφέρθηκε στη διαδικασία ειρήνευσης στη Μέση Ανατολή, η οποία παραμένει στάσιμη. Όλοι οι βουλευτές σε αυτό το Σώμα θα πρέπει να ανησυχούν επειδή παραμένει το αδιέξοδο. Έχω σοβαρές ανησυχίες ότι κάποιοι στην κυβέρνηση του Ισραήλ φαντάζονται ότι υπάρχουν δύο εναλλακτικές λύσεις. Η μία είναι να σημειωθεί πρόοδος στην ειρηνευτική διαδικασία, κάτι που μπορεί να είναι ενάντια στα συμφέροντά τους, και η άλλη είναι να εξακολουθήσει να υπάρχει η ισχύουσα κατάσταση, έτσι ώστε να μη χρειαστεί να κάνουν περαιτέρω συμβιβασμούς. Φοβάμαι ότι πρόκειται για λανθασμένη κατανόηση των δύο επιλογών. Στην πραγματικότητα, η δυνατότητα επιλογής είναι είτε να προχωρήσει η ειρηνευτική διαδικασία είτε να υποχωρήσουμε στη συνέχιση των συγκρούσεων, της βίας και της αστάθειας στην περιοχή. Η ισχύουσα κατάσταση δεν μπορεί να παραταθεί μεσοπρόθεσμα ή μακροπρόθεσμα.
<P>
Ωστόσο, αν και όλοι όσοι είναι παρόντες έχουν κάθε δικαίωμα να είναι δυσαρεστημένοι που δεν έχει σημειωθεί μεγαλύτερη πρόοδος στη διαδικασία της ειρήνευσης, θα διαβεβαίωνα το Κοινοβούλιο ότι ποτέ στο σύνολο των τελευταίων τριών ή τεσσάρων ετών από τότε που ξεκίνησε η ειρηνευτική διαδικασία στο Όσλο, δεν είχε ασχοληθεί περισσότερο με αυτή τη διαδικασία η Προεδρία της Ευρωπαϊκής Ένωσης. Οι πρόσφατες συνομιλίες στο Λονδίνο φιλοξενήθηκαν στην πρωτεύουσα της χώρας που είχε την Προεδρία. Τόσο οι Αμερικάνοι που ανέλαβαν πρωτοβουλία όσον αφορά το πακέτο των προτάσεων που είχαν κατατεθεί προς συζήτητση όσο και οι εταίροι των συνομιλιών συναντήθηκαν επανειλημμένα με την Προεδρία κατά τη διάρκεια αυτών των δύο ημερών. Μάλιστα, η Προεδρία μπορεί να αξιώσει ότι δικαιούται συγχαρητήρια επειδή έπεισε τους Παλαιστινίους ότι θα πρέπει να παρακολουθήσουν αυτές τις συνομιλίες και να αποδεχτούν το πακέτο προτάσεων των Αμερικανών, πιέζοντας ως εκ τούτου την κυβέρνηση του Ισραήλ να αποδεχτεί και αυτή το συγκεκριμένο πακέτο.
<P>
Η Προεδρία έχει επίσης εξασφαλίσει στις αρχές της Παλαιστίνης ένα σύμβουλο ασφαλείας και, μέσω του ειδικού απεσταλμένου μας, του κ. Moratino, έχουμε δημιουργήσει μία μόνιμη επιτροπή ασφαλείας με τις εθνικές αρχές της Παλαιστίνης, στην οποία αναθέτουμε άμεσα και από πρακτικής άποψης τη διευθέτηση ζητημάτων ασφαλείας. Είναι η Ευρωπαϊκή Ένωση εκείνη που έχει προσφέρει τους περισσότερους πόρους, προκειμένου να γίνει πραγματικότητα το αεροδρόμιο στη Γάζα, ενώ παράλληλα η Ευρωπαϊκή Ένωση και οι ευρωπαϊκές εταιρείες είναι εκείνες που επενδύουν ως επί το πλείστον στη βιομηχανική περιοχή της Γάζας. Αν καταφέρουμε να ξεπεράσουμε τα εμπόδια στο θέμα της περαιτέρω ανακατάταξης, η Ευρωπαϊκή Ένωση θα είναι εκείνη που θα αναλάβει ηγετικό ρόλο, προκειμένου να εξασφαλίσει ότι και οι δύο αυτές οι προσωρινές συμφωνίες εφαρμόζονται προς πραγματικό όφελος της οικονομίας της Παλαιστίνης.
<P>
Κατά τον ίδιο τρόπο, μπορούμε να ζητήσουμε να μας αναγνωριστεί ότι καταφέραμε να καταστεί ιδιαίτερα επιτυχής η συνάντηση κορυφής με τις Ηνωμένες Πολιτείες πριν από δύο βδομάδες, όπου επιτεύχθηκε μία πραγματική καινοτομία τεράστιας σημασίας για την Ευρώπη, από την άποψη ότι η διοίκηση των Ηνωμένων Πολιτειών υπέγραψε μαζί μας μία συμφωνία για μία νομοθεσία εφαρμογής κυρώσεων που σαφώς καταργεί το δικαίωμα της ετεροδικίας, κάτι που είναι ιδιαίτερα σημαντικό για μας. Υπάρχει τώρα το κατάλληλο υπόβαθρο πάνω στο οποίο μπορούν να στηριχτούν και οι δύο πλευρές του Ατλαντικού για να πετύχουν μία κοινή θέση ενάντια στο Ιράν, αντί να γίνει το Ιράν αιτία διχόνοιας ανάμεσα στις δύο δυνάμεις στις δύο πλευρές του Ατλαντικού. Όσον αφορά την Αφρική, μόλις την περασμένη Δευτέρα υιοθετήσαμε μία κοινή θέση στο Συμβούλιο Γενικών Υποθέσεων που τονίζει τη δέσμευσή μας ως προς τη σωστή διακυβέρνηση, την προστασία των ανθρωπίνων δικαιωμάτων και την ανάπτυξη. Αυτό αποτελεί ένα πολύ σημαντικό βήμα προόδου επειδή, αν είμαστε ειλικρινείς, ένα από τα προβλήματα που αντιμετώπισε η Αφρική, ακόμη και στη μετααποικιακή εποχή, είναι ο ανταγωνισμός ανάμεσα στις ευρωπαϊκές δυνάμεις που παλιότερα ήταν οι αποικιακές δυνάμεις στην Αφρική. Το ιστορικό επίτευγμά μας τη Δευτέρα είναι ότι τελικά σταματήσαμε να σκεφτόμαστε αυτά που είχαν γίνει στο παρελθόν και συμφωνήσαμε ότι ουσιαστικά έχουμε κοινά συμφέροντα στην Αφρική και θα πρέπει να πετύχουμε μία κοινή θέση, στα πλαίσια της οποίας θα προωθήσουμε αυτά τα κοινά συμφέροντα, αντί να εμμένουμε στη λανθασμένη αντίληψη ότι έχουμε διαφορετικά συμφέροντα ως διαφορετικές εθνικές δυνάμεις της Ευρώπης.
<P>
Συνεπώς, σε όλους αυτούς τους τομείς, θα υποστήριζα σθεναρά ότι έχει σημειωθεί πρόοδος προς την υιοθέτηση κοινών θέσεων, την επίτευξη κοινών στόχων με τον έξω κόσμο και την επίδειξη μεγάλου βαθμού αλληλεγγύης ανάμεσα στα κράτη. Υπήρχαν και άλλοι τομείς όπου θα μπορούσα να είχα ευχηθεί να είχαμε καταφέρει να ακολουθήσουμε μία πιο ισχυρή, κοινή πολιτική. Θα είμαι ειλικρινής με το Ευρωπαϊκό Κοινοβούλιο και θα πω ότι, αν και χαιρετίζω το γεγονός ότι τη Δευτέρα καταφέραμε να συνταχθεί μία σαφής έκθεση καταδικάζοντας τις πρόσφατες πυρηνικές δοκιμές στην Ινδία, θα ήταν καλύτερα να είχε υποστηριχτεί αυτή η έκθεση από μία σειρά πιο σκληρών μέτρων για να αποδοθεί σημασία στις περιοχές μας. Δεν υπάρχει όμως καμία διαφορά ανάμεσα στα κράτη μέλη όσον αφορά τη θέση μας σχετικά με τις πυρηνικές δοκιμές, που μας έχουν προκαλέσει ιδιαίτερη ανησυχία. Πιστεύουμε ότι έχουν καταστροφικές συνέπειες για το διεθνές καθεστώς αύξησης των πυρηνικών δοκιμών. Πιστεύουμε ότι θα πυροδοτήσουν τοπικές εντάσεις, όπως επίσης ότι θα ήταν πολύ καλύτερα για την ασφάλεια της Ινδίας και των άλλων χωρών της ηπείρου, αν μπορούσαμε να βρούμε μία λύση για το Κασμίρ, που θα συνέβαλε πολύ περισσότερο στη χαλάρωση των εντάσεων στις περιοχές της ηπείρου από ό, τι οι πυρηνικές δοκιμές από οποιαδήποτε πλευρά.
<P>
Συνοψίζοντας, δεδομένων των δυσκολιών και της ισχύουσας πραγματικότητας, έχουμε πετύχει ουσιαστική πρόοδο ως προς την υιοθέτηση μίας κοινής πολιτικής και πολιτικής ασφαλείας, που έχει χαρακτηριστικό αντίκτυπο στον έξω κόσμο. Θέλω να καταλήξω λέγοντας ότι, καθώς πλησιάζουμε στην επέκταση, θα πρέπει επίσης να αναγνωρίσουμε ότι αυτή η διευρυμένη Ευρώπη δε θα μας προσφέρει απλά τη δυνατότητα μεγαλύτερης ευημερίας, αλλά και μεγαλύτερης επιρροής στον κόσμο. Θα ασκούμε περισσότερη εξουσία στον κόσμο. Το ερώτημα που πρέπει να θέσουμε στους ίδιους τους εαυτούς μας είναι πώς θα αξιοποιήσουμε αυτή τη δύναμη. Πώς θα κάνουμε τη δύναμη που θα διαθέτει η διευρυμένη Ευρωπαϊκή ·Ενωση να αποβεί προς όφελος του κόσμου; Ένα από τα πράγματα που πρέπει να κάνουμε είναι να φροντίσουμε ώστε να αξιοποιήσουμε αυτή τη δύναμη προκειμένου να ενισχύσουμε και να υποστηρίξουμε τις αξίες της Ευρωπαϊκής Ένωσης και τις αξίες που αντιπροσωπεύονται από το ισχυρό δημοκρατικό πολίτευμα του Ευρωπαϊκού Κοινοβουλίου.
<P>
Μέχρι πρόσφατα, θεωρούνταν νεωτεριστικό να γίνεται κάποιος διαχωρισμός ανάμεσα στη δέσμευση προς την προστασία των ανθρωπίνων δικαιωμάτων και την καλή διακυβέρνηση από τη μία και τη δέσμευση έναντι του εμπορίου, των εξαγωγών και της ευημερίας από την άλλη. Ισχύει ακόμη για κάποιους βρετανούς πολιτικούς που δεν συμβαδίζουν με τις εξελίξεις και δεν αντιλαμβάνονται ότι εξακολουθούν να είναι παγιδευμένοι σε εσφαλμένη αντίληψη του χρόνου. Οφείλω να πω ότι μετά την πρόσφατη οικονομική κρίση στην Ασία αυτή η διχοτόμηση φαίνεται να έχει αποτύχει. Το συναρπαστικό όσον αφορά την πρόσφατη οικονομική κρίση στην Ασία είναι ότι οι χώρες που κατάφεραν να ανταποκριθούν στην οικονομική κρίση είναι εκείνες που έχουν τα πιο διαφανή και υπεύθυνα συστήματα διακυβέρνησης και ελευθερίας λόγου. Εκείνες οι χώρες που σεβάστηκαν περισσότερο την ατομική ελευθερία και ανάληψη πρωτοβουλιών, κατάφεραν να αντιληφθούν καλύτερα τις νέες τεχνολογίες και να επιβιώσουν στις ανοιχτές διαφανείς χρηματοοικονομικές αγορές.
<P>
Αντιστρόφως, εκείνες οι χώρες που ήταν περισσότερο απρόθυμες να μοιραστούν την εξουσία, τη γνώση και την ελευθερία με το λαό τους, έχουν αντιμετωπίσει μεγαλύτερες δυσκολίες στην προσπάθειά τους να ανταποκριθούν στις πιέσεις των χρηματοοικονομικών αγορών. Δε γίνεται πλέον διαχωρισμός ανάμεσα στους στόχους προώθησης των αξιών μας και στην προώθηση της ευημερίας μας. Αντιθέτως είναι αδιαίρετα συνυφασμένοι. Συνεπώς, θα πρέπει να φροντίσουμε ώστε, αφού αναγνωρίσουμε τα προβλήματα, να συνεχίσουμε να αγωνιζόμαστε για την ανάπτυξη μίας κοινής εξωτερικής πολιτικής και πολιτικής ασφαλείας, όπως επίσης να εξασφαλίσουμε ότι πρόκειται για πολιτική που προωθεί τα συμφέροντα και τις αξίες που μοιραζόμαστε ως Ευρωπαίοι. Αν το πετύχουμε αυτό, θα έχουμε πετύχει την υιοθέτηση μίας κοινής εξωτερικής πολιτικής και πολιτικής ασφαλείας για την οποία μπορούμε όλοι να είμαστε από κοινού υπερήφανοι.
<P>
(Χειροκροτήματα)

<SPEAKER ID=47 LANGUAGE="NL" NAME="Aelvoet">
Κύριε Πρόεδρε, θα ήθελα βεβαίως να ευχαριστήσω τον υπουργό κ. Cook για την εξαιρετικά εκτενή απάντηση που έδωσε με αφορμή την έκθεση του κ. Spencer. Ωστόσο, αισθάνομαι έκπληξη και θα ήθελα να γνωρίσω για ποιό λόγο η Προεδρία δεν αντέδρασε καθόλου στη συζήτηση με αφορμή το Κάρντιφ;

<SPEAKER ID=48 NAME="Fassa">
Κύριε Πρόεδρε, αξιότιμοι συνάδελφοι, η ευρεία και σωστά διαρθρωμένη έκθεση που μπορέσαμε να ακούσουμε πριν από λίγο εκ μέρους της βρετανικής Προεδρίας, θα έπρεπε να αποτελεί για όλους εμάς αιτία μεγάλης ανακούφισης. Είναι κοινός τόπος το να δηλώνουμε ότι η Ευρωπαϊκή Ένωση δεν έχει μία εξωτερική πολιτική, παρά τις πολυάριθμες ρητορικές και ευχετήριες διατυπώσεις που συχνά συνηθίζουμε να κάνουμε. Αντίθετα, η Προεδρία του Συμβουλίου Εξωτερικών Υποθέσεων μάς λέει ότι σχετικά με πολλά σημεία έχουν επιτευχθεί σημαντικές πρόοδοι που υπογράμμισαν τον ρόλο της Ευρωπαϊκής Ένωσης.
<P>
Όλα αυτά, κατά την γνώμη μου, είναι μια κατάσταση την οποία μπορούμε να θεωρήσουμε αναγκαία αλλά όχι επαρκή. Με άλλα λόγια, βρισκόμαστε, σήμερα, ενώπιον μιας σειράς ποσοτικά αυξανόμενων ενεργειών στον τομέα της εξωτερικής πολιτικής της Ευρωπαϊκής Ένωσης, οι οποίες οφείλονται σε έναν κάποιον ευρωενθουσιασμό καθώς και στο γεγονός ότι εγκρίναμε το ενιαίο νόμισμα, αλλά, παρά τις έντονες προσπάθειές μας να εφαρμόσουμε ή να θέλουμε να έχουμε μια κοινή εξωτερική πολιτική, πιστεύουμε ότι είναι πολλά ακόμα αυτά που πρέπει να γίνουν. Και απομένουν πολλά ακόμα να γίνουν όσον αφορά την ποιότητα της εξωτερικής πολιτικής. Πιστεύω ότι, ως μέλος αυτού του Κοινοβουλίου, χρειάζεται να ευχηθώ, σχετικά με αυτό, να γίνει η εξωτερική πολιτική ένα σταθερό και κοινό θέμα όλων των πολιτικών δυνάμεων στις επόμενες ευρωεκλογές.

<SPEAKER ID=49 LANGUAGE="EN" NAME="Titley">
Κύριε Πρόεδρε, θα ήθελα να ευχαριστήσω τον Προεδρεύοντα του Συμβουλίου για αυτήν την περιεκτική έκθεση. Ένα από τα προβλήματα που παρουσιάστηκε κατά τη συζητήση της έκθεσης Spencer είναι ότι ανατρέχουμε στο έργο της ΚΕΠΠΑ της προηγούμενης χρονιάς, γνωρίζοντας πολύ καλά ότι ο κόσμος για τον οποίο συζητάμε πρόκειται να αλλάξει. Θα αλλάξει όταν κυρωθεί η Συνθήκη του Αμστερνταμ. Το Αμστερνταμ θα εκληφθεί ως ένα σημείο καμπής στο έργο της Κοινής Εξωτερικής Πολιτικής και Πολιτικής Ασφαλείας. Το Αμστερνταμ αναγνωρίζει με έναν τρόπο που δεν το έκανε το Μάαστριχτ ότι τώρα ενεργούμε σε μία τελείως καινούργια κατάσταση ασφαλείας μετά το τέλος του Ψυχρού Πολέμου, που απαιτεί ευρύτερα μέσα και μέτρα για τη διατήρηση της ευρωπαϊκής και παγκόσμιας ασφάλειας.
<P>
Στην παρούσα συζήτηση θα πρέπει πραγματικά να εξετάσουμε τις συνέπειες αυτών των αλλαγών και πώς μπορούμε να μεγιστοποιήσουμε την αποτελεσματικότητά τους, ώστε να μην επαναληφθούν στο μέλλον μερικές από τις ανησυχίες μας για τον τρόπο με τον οποίο λειτούργησε η ΚΕΠΠΑ κατά το παρελθόν. Ειδικότερα, ελπίζω ότι η Συνθήκη του Αμστερνταμ θα αποτελέσει το σημείο από όπου θα σταματήσει να μας κατατρύχει η εναρμόνιση της διαδικασίας και θα αρχίσουμε μάλλον να ενδιαφερόμαστε περισσότερο για την αποτελεσματικότητα της έκβασης. Αυτό που απασχολεί τους ψηφοφόρους μου δεν είναι κατά πόσο η κοινή εξωτερική πολιτική και πολιτική ασφάλειας αξίζει το όνομά της, αλλά αν είμαστε ή όχι σε θέση να επιτύχουμε ειρήνη και σταθερότητα στην ευρωπαϊκή ήπειρο.
<P>
Το Αμστερνταμ μάς προωθεί με πολλούς τρόπους. Η μονάδα πολιτικού σχεδιασμού και έγκαιρης προειδοποίησης μάς επιτρέπει επιτέλους να εξετάσουμε αυτό που εννοούμε Κοινή Εξωτερική Πολιτική και Πολιτική Ασφαλείας. Η ύπαρξη ενός Ύπατου Αντιπροσώπου που θα είναι σε θέση να ασχοληθεί με τα καθημερινά ζητήματα και τη θέσπιση κοινών στρατηγικών θα μας δώσει τη δυνατότητα να έχουμε μία πιο συνεπή προσέγγιση. Πρέπει επίσης να εξετάσουμε μερικές από τις προκλήσεις που δημιουργεί το Αμστερνταμ. Για παράδειγμα το Ευρωπαϊκό Κοινοβούλιο υποστήριζει σε εξαιρετικό βαθμό - και πολύ σωστά - τις Αποστολές Petersberg. Αλλά ο βρετανικός στρατός συγκριτικά με το μεγεθός του έχει δεσμευθεί πολύ περισσσότερο τώρα από οποιαδήποτε άλλη στιγμή μετά τον Δεύτερο Παγκόσμιο Πόλεμο. Ποιές θα είναι επομένως οι συνέπειες από την ανάπτυξη των Αποστολών Petersberg στις εθνικές εξωτερικές μας πολιτικές και τις εθνικές μας ικανότητες να πραγματοποιήσουμε τις φιλοδοξίες μας;
<P>
Ένας τομέας όπου πρέπει να προχωρήσουμε προς τα εμπρός είναι η σύνδεση μεταξύ του Συμβουλίου και του Κοινοβουλίου. Το Κοινοβούλιο, με τον τρόπο που προσέγγισε τα ζητήματα της Αλγερίας και της Αλβανίας, με τη θέσπιση του δικτύου πρόληψης συγκρούσεων, και με τον τρόπο που προσέγγισε τη διοργανική συμφωνία σχετικά με τη χρηματοδότηση της ΚΕΠΠΑ, επέδειξε παντού ότι είναι σε θέση να αρχίσει έναν ώριμο διάλογο με το Συμβούλιο και την Επιτροπή. Θα παρακαλέσω επομένως, όταν κυρωθεί η Συνθήκη του Αμστερνταμ, το Συμβούλιο να εργαστεί στο μέλλον στενότερα με το Κοινοβούλιο για την ανάπτυξη της ΚΕΠΠΑ.

<SPEAKER ID=50 LANGUAGE="DE" NAME="Gόnther">
Κύριε Πρόεδρε, κατ' αρχήν θα ήθελα να ευχαριστήσω θερμά τον εισηγητή για την εργασία που μας παρουσίασε. Θα ήθελα να αναφερθώ σε δύο σημεία και μάλιστα τόσο από τη σκοπιά της Ομάδας μου, όσο κι από τη σκοπιά της Επιτροπής Ανάπτυξης και Συνεργασίας. Ως γνωστόν, μιλάμε για μία κοινή εξωτερική πολιτική και πολιτική ασφαλείας. Εδώ τίθεται το ερώτημα, πώς χειριζόμαστε τις συγκρούσεις. Ο εισηγητής το τόνισε στην έκθεσή του, αλλά εδώ βρισκόμαστε όπως πάντα προ δυσάρεστων εκπλήξεων. Έχουμε ήδη επικαλεστεί πολλές φορές την πρόληψη συγκρούσεων και σχετικά με αυτό θα ήθελα να αναγνωρίσω το γεγονός ότι έχουμε πλέον καταλήξει σε έναν κώδικα συμπεριφοράς για το εμπόριο όπλων. Το έγγραφο θα πρέπει να μελετηθεί προσεκτικά και από εμάς. Ωστόσο, δεν πρέπει να παραβλεφθεί το γεγονός ότι το παράνομο εμπόριο όπλων δεν αντιμετωπίζεται με αυτόν τον τρόπο - κι αυτό είναι κάτι που αποτελεί όπως πάντα το μεγάλο μας πρόβλημα.
<P>
Με λύπη μου διαπίστωσα ότι η Προεδρία του Συμβουλίου δεν αναφέρθηκε εδώ σε μερικά από τα θέματα, τα οποία είναι κατά τη γνώμη μου σημαντικά στην έκθεση. Χάριν συντομίας δεν μου επιτρέπεται παρά να δώσω τους αριθμούς και μάλιστα τις παραγράφους 10, 14, 15 και 17. Αυτά είναι τα ζητήματα που θα έπρεπε να αναφερθούν. Η Προεδρία του Συμβουλίου είπε βέβαια ότι αυτό αποτελεί θέμα των κρατών μελών ρίχνοντας τις ευθύνες σε άλλους, όμως παρ' όλα αυτά νομίζω πως θα είχε ενδιαφέρον να ακούσουμε, αν εδώ υπάρχουν καθόλου τρόποι προσέγγισης που θα άξιζε να ακολουθήσουμε στην πορεία.
<P>
Υπάρχει ένα ακόμα θέμα που θα ήθελα να αναφέρω, τουτέστι αυτό των ρητρών ανθρωπίνων δικαιωμάτων που είναι να περιληφθεί στις συνθήκες με τις Τρίτες Χώρες και που αποτελεί ένα αίτημα πουβασικά έχει ήδη πραγματοποιηθεί σε μεγάλο βαθμό στον τομέα της ανάπτυξης και για το οποίο δημιουργήθηκαν και οι νομικές βάσεις. Εδώ αποδεικνύεται ότι καμιά φορά μπορεί και η εξωτερική πολιτική να μάθει κάτι από την αναπτυξιακή.

<SPEAKER ID=51 NAME="Δασκαλάκη">
Κύριε Πρόεδρε, ο Πρόεδρος της Επιτροπής Εξωτερικών Υποθέσεων εξεπόνησε μία πολύ προσεκτική έκθεση, η οποία συζητήθηκε λεπτομερώς στα πλαίσια της Επιτροπής και εγκρίθηκε ομοφώνως.
<P>
Κάθε χρόνο το Ευρωπαοκό Κοινοβούλιο εξετάζει την πρόοδο που έχει πραγματοποιηθεί προς την κατεύθυνση της ΚΕΠΠΑ και κάθε χρόνο βρισκόμαστε στην ανάγκη να παραδεχθούμε ότι τα βήματα που γίνονται δεν είναι και τόσο αποφασιστικά, για να το πούμε επιεικώς.
<P>
Ο κ. Spencer θέλησε να δώσει μεγαλύτερη διάσταση στο όλο ζήτημα και να δει το θέμα με ευρύτερη προοπτική. Εκτιμώντας την μεταβατική φάση στην οποία βρίσκεται η ΚΕΠΠΑ και την διαφορετική φύση της εξωτερικής πολιτικής ως προς τις άλλες πολιτικές της 'Ενωσης, υπογραμμίζει -και το τόνισε και ο ίδιος, μιλώντας προηγουμένως- την θέσπιση μιας κοινής, αλλά όχι ενιαίας, εξωτερικής ευρωπαοκής πολιτικής, δίνοντας έμφαση και στον ρόλο του Ευρωπαοκού Κοινοβουλίου, τον οποίο συζητάμε πολύ και ο οποίος δεν είναι ακόμη αυτός που θα θέλαμε.
<P>
Πέρα από τις συγκεκριμένες αναφορές στους μηχανισμούς που προβλέπονται από την Συνθήκη του 'Αμστερνταμ για την πρόληψη των συγκρούσεων, ο εισηγητής περιέλαβε στην έκθεση και μία πολύ ισορροπημένη αναφορά στις πρόσφατες πυρηνικές δοκιμές που έγιναν από την Ινδία, καθώς και το ακανθώδες πρόβλημα του κώδικα συμπεριφοράς για τον έλεγχο της πώλησης των όπλων. Δεν μπορεί κανείς να αναφερθεί στα θέματα χωριστά, δεν υπάρχει ο χρόνος. Θα ήθελα μόνον να πω ότι εξετάζονται όλα τα καίρια ζητήματα που απασχολούν την 'Ενωση και ότι η ομάδα μας στο σύνολό της υποστηρίζει γενικώς την έκθεση, διατηρώντας μία πολύ μικρή ήσσονος σημασίας επιφύλαξη σε ό, τι αφορά την σκέψη να μετατραπούν τα γραφεία εξωτερικού της Επιτροπής σε πρεσβείες.

<SPEAKER ID=52 LANGUAGE="NL" NAME="Bertens">
Κύριε Πρόεδρε, το 1997 δεν ήταν μια καλή χρονιά ούτε και για την ΚΕΠΠΑ. Το Συμβούλιο δεν φαίνεται να είναι διατεθειμένο να κάνει χρήση των μέσων της κοινής εξωτερικής πολιτικής. Τα όσα συμφωνήθηκαν στο παρελθόν στο Μάαστριχτ, που αποτέλεσαν ένα μεγάλο βήμα για μια πραγματικά κοινή πολιτική στον τομέα αυτό, δεν οδήγησαν πουθενά. Η Ευρωπαϊκή Ένωση πρέπει να μάθει να αποφεύγει τις μεγάλες υποσχέσεις, γιατί αυτό βλάπτει ιδιαιτέρως τις σχέσεις μας με τους πολίτες. Τα στοιχεία που παρατίθενται στην έξοχη έκθεση του συναδέλφου Spencer είναι ιδιαιτέρως εντυπωσιακά. Ο αριθμός των κοινών δράσεων μειώθηκε σε σχέση με το περασμένο έτος. Η Ευρωπαϊκή Ένωση κλείνεται στο καβούκι της. Αυτό δεν μπορεί να είναι αλήθεια. Στη Μέση Ανατολή, στην περιοχή των Μεγάλων Λιμνών, ή στη Λατινική Αμερική, η Ευρωπαϊκή Ένωση χάνει τις ευκαιρίες που της παρουσιάζονται και, εκτός αυτού, πληρώνει κιόλας.
<P>
Ο περασμένος χρόνος ήταν ο χρόνος της Ατζέντα 2000. Εξακολουθώ να φοβάμαι ότι οι δημοσιονομικές προοπτικές της Επιτροπής είναι αβάσιμες, ωστόσο η στιγμή δεν είναι κατάλληλη για μικροοικονομίες. Δεν πρέπει να λησμονείται ότι η διεύρυνση της Ευρωπαϊκής Ένωσης αποτελεί μια από τις σημαντικότερες διεθνείς προκλήσεις που αντιμετωπίζει η Ένωση τη δεκαετία αυτή. Τα χρόνια αυτά έχουν μεταβατικό χαρακτήρα. Η Συνθήκη του Αμστερνταμ θα κυρωθεί. Παρόλα αυτά, η πρόοδος που σημειώθηκε μέχρι στιγμής ήταν περιορισμένη. Τα οφέλη του Αμστερνταμ θα πρέπει να αποδειχθούν στην πράξη. Το δικαίωμα της αρνησικυρίας θα μπορούσε να μας κάνει να κατρακυλίσουμε περισσότερο στο παρελθόν. Ελπίζω ότι τα κράτη μέλη θα μπορέσουν να κοιτάξουν πέρα από τα βραχυπρόθεσμα συμφέροντά τους και να κατανοήσουν ότι η άσκηση μιας αποτελεσματικής και κοινής πολιτικής αποτελεί συμφέρον όλων. Ο τρόπος με τον οποίο η γαλλική κυβέρνηση τήρησε παρεμποδιστική στάση για να αποφύγει την ουσιαστική βελτίωση του κώδικα δεοντολογίας για το εμπόριο όπλων αποτελεί ένα θλιβερό παράδειγμα των επιπτώσεων που έχει η απειλή άσκησης βέτο. Ελπίζω μόνο ότι οι πολίτες θα καταλάβουν ότι για την αδυναμία αυτή ευθύνονται οι κυβερνήσεις τους και όχι το Κοινοβούλιο.

<SPEAKER ID=53 LANGUAGE="ES" NAME="Carnero Gonzαlez">
Κύριε Πρόεδρε, στη διαδικασία μετάβασης προς μια νέα διεθνή τάξη πραγμάτων η οποία χαρακτηρίζεται από έναν μοναδικό πόλο και την παγκοσμιοποίηση, δυστυχώς η Ευρώπη συνεχίζει να μην καταβάλλει σημαντικές προσπάθειες. Οι λόγοι για αυτό είναι: η έλλειψη πολιτικής βούλησης και η απουσία επαρκών μηχανισμών για αυτόν τον σκοπό. Αναμφίβολα, γίνεται μια ανεπαρκής χρήση των υπαρχόντων μηχανισμών και προς αυτήν την κατεύθυνση έχει γίνει μια ανεπαρκής μεταρρύθμιση των Συνθηκών. Η Αλβανία, το Κοσσυφοπέδιο, η Αλγερία, καθώς και η τελευταία κρίση στο Ιράκ, αποτελούν παραδείγματα του ότι, λογικά, υπάρχει μια μεγάλη έλλειψη ικανοποίησης από την πλευρά των πολιτών. Υπάρχει ανισορροπία μεταξύ της πολιτικής και της οικονομικής πτυχής και, αναμφίβολα, πρέπει να αλλάξουν οι όροι.
<P>
Ποιοι πρέπει να είναι οι στόχοι της Κοινής Εξωτερικής Πολιτικής και Πολιτικής Ασφαλείας της Ευρωπαϊκής Ένωσης; Κατ' αρχάς, η ασφάλεια στην Ευρώπη· κατά δεύτερον, να αποτελέσουν ο αγώνας για τα ανθρώπινα δικαιώματα και η μείωση της ένδειας τον πυρήνα της εξωτερικής δράσης, και αυτό, επιπλέον, λαμβάνοντας υπόψη την ώθηση που δίδεται από την διεύρυνση. Κατά τη γνώμη μου, πρέπει, κατ' αρχάς, να εμποδίσουμε τον διασκορπισμό της εξωτερικής πολιτικής των κρατών μελών και, κατά δεύτερον, πρέπει να προωθήσουμε περισσότερες κοινές θέσεις και δράσεις και, βέβαια, πρέπει να προλαμβάνουμε τα γεγονότα, κάνοντας χρήση αυτού που μπορούμε να αποκαλέσουμε "προληπτική διπλωματία».
<P>
Υπάρχουν προφανείς προτεραιότητες. Ανέφερα πριν το Κοσσυφοπέδιο, αλλά δεν πρέπει όμως να ξεχνάμε την περίπτωση της Μεσογείου, της Κύπρου και της Τουρκίας, της Μέσης Ανατολής και της Δυτικής Σαχάρας. Αυτό το Κοινοβούλιο έχει ζητήσει να εγκριθεί μια κοινή θέση σχετικώς. Θα ήθελα να μάθω ποια είναι η άποψη του Συμβουλίου σχετικά με αυτό το θέμα. Επίσης εκκρεμεί ακόμη το θέμα σχετικά με το Διεθνές Ποινικό Δικαστήριο.
<P>
Πρέπει να χαρούμε για τον κώδικα σχετικά με τα όπλα, αλλά όχι για τη συμφωνία στην οποία κατέληξε η βρετανική Προεδρία του Συμβουλίου με τις Ηνωμένες Πολιτείες σχετικά με τον νόμο Helms-Burton και τους νόμους ετεροδικίας. Προσωπικά, πιστεύω πως αυτή η συμφωνία αντίκειται στα ίδια μας τα συμφέροντα και δεν συμβαδίζει με τις αρχές που τόσες φορές έχουν διατρανωθεί από αυτό το Κοινοβούλιο και από τα κράτη μέλη. Πιστεύω ότι προς αυτήν την κατεύθυνση στρέφεται η έκθεση που υποβάλλει η Επιτροπή Εξωτερικών Υποθέσεων.

<SPEAKER ID=54 LANGUAGE="NL" NAME="Aelvoet">
Πρόεδρε, πιστεύω ότι η εικόνα που σκιαγραφείται στην έκθεση του συναδέλφου Spencer αποδίδει με ρεαλιστικό τρόπο την άποψη που έχουν οι Ευρωπαίοι πολίτες για την κοινή πολιτική. Η πραγματικότητα είναι ότι παρουσιάζονται συνεχώς σημαντικές συγκρούσεις. Ας σκεφτούμε τη Βοσνία στο παρελθόν, ας σκεφτούμε το Κοσσυφοπέδιο σήμερα, τις πυρηνικές δοκιμές στην Ινδία. Αυτό σημαίνει ότι το σημαντικότερο πράγμα που μπορούμε να διαπιστώσουμε είναι ότι η Ευρωπαϊκή Ένωση είναι αδύναμη και δεν κατορθώνει να αναπτύξει έναν συνασπισμό για την αντιμετώπιση εξωτερικών εξελίξεων. Από αυτή την άποψη αυτό σήμαινε και εξακολουθεί να σημαίνει ότι, σε περίπτωση που θα ρωτούσαμε έναν απλό πολίτη κατά πόσον πιστεύει ότι διαθέτουμε μια αξιόπιστη και αποτελεσματική κοινή εξωτερική πολιτική, δεν θα πρέπει να υπάρχει αμφιβολία για την απάντηση που θα μας δώσει. Παρόλα αυτά πιστεύω ότι στην απάντηση του Υπουργού Cook περιλαμβάνεται μια σημαντική αλήθεια σύμφωνα με την οποία ο πυρήνας του προβλήματος είναι η έλλειψη πολιτικής βούλησης εκ μέρους των κρατών μελών να μετατρέψουν την εξωτερική πολιτική σε μια πραγματικά κοινή εξωτερική πολιτική. Αυτό μπορέσαμε να το δούμε στα πλαίσια της διαδικασίας της Βαρκελώνης, όχι μόνο σε σχέση με την καθήλωση της ειρηνευτικής προσπάθειας, για την οποία κύριος υπεύθυνος είναι βεβαίως το Ισραήλ, αλλά και στη βραδύτητα με την οποία συνάπτονται συμφωνίες εταιρικής σχέσης. Πρόκειται σε πολλές περιπτώσεις για εμπόδια που έχουν σχέση με μια κοντόφθαλμη θεώρηση των εθνικών συμφερόντων και όχι με μια κοινή εξωτερική πολιτική.

<SPEAKER ID=55 LANGUAGE="FR" NAME="Lalumiθre">
Κύριε Πρόεδρε, η συζήτηση σχετικά με την Κοινή Εξωτερική Πολιτική και Πολιτική Ασφάλειας το 1997 οδηγεί σε αντικρουόμενες εκτιμήσεις. Αφενός, εγκρίνω απολύτως την έκθεση του κ. Spencer, που παρέθεσε πολύ ορθά τις θέσεις της Επιτροπής Εξωτερικών Υποθέσεων, Ασφάλειας και Αμυντικής Πολιτικής. Με άλλα λόγια, η παρούσα έκθεση είναι εξαιρετική, γιατί περιλαμβάνει πολύ σωστές κριτικές σχετικά με τη σημερινή κατάσταση της ΚΕΠΠΑ. Ουσιαστικά, και αυτή θα είναι η δεύτερη παρατήρησή μου, δεν έχουμε κανένα λόγο να χαρούμε για την εξέλιξη της ΚΕΠΠΑ από πέρσι. Η κατάσταση είναι μέτρια, ακόμη και αν ο προεδρεύων του Συμβουλίου είναι αναγκασμένος, με σαφήνεια και επιδεξιότητα, να μας παραθέσει τις ενέργειες που πραγματοποιήθηκαν.
<P>
Θα επιμείνω σε ορισμένα σημεία. Σε ό, τι αφορά τα θεσμικά ζητήματα, εξακολουθούμε να αναμένουμε την κύρωση της Συνθήκης του Αμστερνταμ, με αποτέλεσμα να μην έχουμε ακόμη ούτε την ενότητα σχεδιασμού και εγρήγορσης, ούτε τον ανώτατο εκπρόσωπο που θα ονομαστεί κύριος ή κυρία ΚΕΠΠΑ. Ως προς το ρόλο του Κοινοβουλίου, αν και, στο πλαίσιο της θεσμικής συμφωνίας σχετικά με τους όρους χρηματοδότησης της ΚΕΠΠΑ, μπορούμε να ικανοποιηθούμε με την ελαφρά πρόοδο των μέσων ελέγχου του Κοινοβουλίου επί της σχετικής δράσης του Συμβουλίου, είμαστε αναγκασμένοι να διαπιστώσουμε ότι τα έγγραφα που παρασχέθηκαν από το Συμβούλιο μέχρι σήμερα είναι υπερβολικά λακωνικά και υπερβολικά φτωχά για να ικανοποιήσουν τους απαιτητικούς βουλευτές. Ο κ. Spencer, εξάλλου, εξέφρασε τη λύπη του για το γεγονός αυτό στην παρέμβασή του.
<P>
Σε ό, τι αφορά την ουσία των ζητημάτων εξωτερικής πολιτικής, ο απολογισμός της περσινής χρονιάς αφήνει συχνά μια πικρή γεύση. Πραγματοποιήθηκαν πολλές δηλώσεις, αλλά υλοποιήθηκαν ελάχιστες κοινές θέσεις και δράσεις. Επιπλέον, τα μεγάλα θέματα δεν εξετάστηκαν καν από την Ευρωπαϊκή Ένωση. Θα αναφέρω ενδεικτικά το θέμα της Τουρκίας. Ειλικρινά, οι σχέσεις μας με αυτόν τον μεγάλο εταίρο δεν καθοδηγήθηκαν με επιδεξιότητα. Με αποτέλεσμα σήμερα να φαίνεται ότι βρισκόμαστε σε αδιέξοδο. Η Τουρκία εμμένει σε μια εχθρική στάση, η Ελλάδα και το Ευρωπαϊκό Κοινοβούλιο εξακολουθούν να δεσμεύουν το χρηματοδοτικό πρωτόκολλο, η υπόθεση της Κύπρου βρίσκεται σε τέλμα, και οι Δεκαπέντε λαμβάνουν διαφορετικές θέσεις, ενώ θα χρειαζόμασταν μια σαφή και συνεκτική κοινή θέση. Σε ό, τι αφορά την Επιτροπή, εξακολουθούμε να αναμένουμε να γνωστοποιήσει το έγγραφο στρατηγικής έναντι της Τουρκίας, το οποίο είναι απαραίτητο εδώ και χρόνια.
<P>
Από το ανωτέρω παράδειγμα διαπιστώνουμε τους κινδύνους που επιφέρει η απουσία πραγματικά κοινής εξωτερικής πολιτικής. Προχωρούμε χωρίς κανένα βοήθημα και τούτο δεν είναι πολύ αποτελεσματικό. Και, αναφερόμενη στην εξαιρετική έκθεση του κ. Tindemans, που εγκρίθηκε πριν από δεκαπέντε ημέρες, θα κάνω την ίδια παρατήρηση σε ό, τι αφορά την πολιτική ασφάλειας. Ουσιαστικά, όλα είναι ζήτημα πολιτικής βούλησης, το είπαν και άλλοι εκτός από εμένα, και επιμένω σε αυτό το σημείο, τίποτα σημαντικό δεν θα γίνει αν δεν το θέλουμε.

<SPEAKER ID=56 LANGUAGE="FR" NAME="Souchet">
Κύριε Πρόεδρε, η ετήσια έκθεση σχετικά με τις προόδους που συντελέστηκαν για την υλοποίηση της ΚΕΠΠΑ, ανεξάρτητα από το συντάκτη της, αφορά λιγότερο την αξιολόγηση των συγκεκριμένων αποτελεσμάτων που είχαν οι δράσεις που πραγματοποιήθηκαν στο πλαίσιο αυτό, παρά τις προόδους που επιτεύχθηκαν προς την κοινοτικοποίηση, η οποία θα ανέτρεπε σταδιακά τον διακυβερνητικό χαρακτήρα της ΚΕΠΠΑ, όπως αυτός ορίζεται από τις Συνθήκες, ενώ ο χαρακτήρας αυτός αποτελεί ωστόσο τη μοναδική ευκαιρία ύπαρξής της και τη μοναδική εγγύηση της αποτελεσματικότητάς της, όπως το υπενθυμίζουμε στην τροπολογία μας υπ' αριθ. 10. Μας λυπεί ιδιαίτερα το γεγονός ότι παραλείπει να αναφέρει, για λόγους αποτελεσματικότητας, τη μεμονωμένη δράση ενός κράτους μέλους προς όφελος του συνόλου της Ευρώπης, όπως έκανε η Ιταλία στην αλβανική κρίση. Θα μπορούσαμε να ελπίσουμε ότι η μετριοπαθής δράση που ανέλαβε η Γαλλία, με σκοπό να αποφύγει μια δυσανάλογη στρατιωτική αντίδραση έναντι της ιρακινής κωλυσιεργίας, θα αναφερθεί για το 1998. Όχι, οι μόνες πραγματικές πρόοδοι που αξίζει να αναφερθούν, πρέπει να διαχωριστούν από οποιονδήποτε δεσμό με ένα κράτος μέλος.
<P>
Η έκθεση, λοιπόν, προτιμά να βραδύνει στα μεγάλα μονοπάτια που διάνοιξε η Συνθήκη του Αμστερνταμ που είναι, σύμφωνα με εκείνη, η κοινοτικοποίηση των επιχειρησιακών δαπανών της ΚΕΠΠΑ και η δυνατότητα λήψης ορισμένων αποφάσεων εξωτερικής πολιτικής κατά πλειοψηφία, και στο πλαίσιο αυτής της πρότασης, να υποστηριχθεί θερμά η θέσπιση μιας πραγματικής κοινής ευρωπαϊκής διπλωματίας, αρχίζοντας με τη μετατροπή των αντιπροσωπειών της Επιτροπής σε πραγματικές διπλωματικές αντιπροσωπείες της Ένωσης.
<P>
Αντιθέτως, θεωρούμε σημαντικό να επαναδιατυπώσουμε σαφώς, αυτός είναι ο στόχος της τροπολογίας αριθ. 11, τη διάκριση μεταξύ αντιπροσωπειών της Επιτροπής και πρεσβειών των κρατών μελών, οι οποίες είναι οι μόνες που διαθέτουν ένα διπλωματικό καθεστώς που αποτελεί την πρωταρχική πηγή των απαραίτητων πληροφοριών για τις πρωτοβουλίες που λαμβάνονται στο πλαίσιο της ΚΕΠΠΑ, και το οποίο συνιστά τον κυριότερο φορέα της υλοποίησής τους. Σε αυτή τη σαφή βάση, μια καλή συνεργασία θα είναι εφικτή μεταξύ των διαφόρων υπηρεσιών και θα αποτρέψει την παράταση των επιζήμιων συγχύσεων στη χώρα υποδοχής. Σύμφωνα με την εικόνα που θα προσλάβει στο μέλλον η ΚΕΠΠΑ, την ταπεινή εικόνα του συμπληρώματος ή το μαξιμαλιστικό πρόσωπο του υποκατάστατου των εθνικών διπλωματιών, ανάλογα με το αν θα κατευθυνθεί προς την κυμαινόμενη γεωμετρία ή θα πολλαπλασιάσει τις ψηφοφορίες με πλειοψηφία, θα τείνει προς την αποτελεσματικότητα ή προς το απραγματοποίητο.
<P>
Ως προς αυτό, η άγνοια των εθνικών κοινοβουλίων, η απεριόριστη διεύρυνση των αρμοδιοτήτων της σε θέματα ΚΕΠΠΑ, την οποία απαιτεί το Ευρωπαϊκό Κοινοβούλιο, βασιζόμενο στις αλλοιώσεις του διακυβερνητικού χαρακτήρα που έχουν ήδη συντελεστεί, δεν συνιστούν καλό οιωνό. Δεν θα ήταν προς το συμφέρον κανενός ο διακυβερνητικός χαρακτήρας της ΚΕΠΠΑ να καταντήσει σύντομα μια απλή πρόσοψη που θα καλύπτει μια διαφορετική πραγματικότητα. Τότε, θα ολίσθαινε προς μια άσκηση απολύτως ρητορική και αόριστη, πλασματική και επιφανειακή.

<SPEAKER ID=57 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, η εξαιρετική παρέμβαση του κ. Souchet με απαλλάσσει από το να διαβάσω το λόγο που είχα προετοιμάσει και, αντιθέτως, μου δίνει τη δυνατότητα να πω πόσο πολύ θα ήθελα, έχοντας εκτιμήσει τον μινιμαλιστικό, χωρίς κολακείες, τρόπο με τον οποίο ο συνάδελφος Spencer πραγματεύθηκε το υπό συζήτηση θέμα, να απαντήσω στη μακρά παρέμβαση του κ. Cook και, χωρίς να θέλω να σχολιάσω σημείο προς σημείο ό, τι ανέφερε, θα ήθελα να πω τα εξής.
<P>
Σε ό, τι αφορά τη Γιουγκοσλαβία, εκτίμησα το πώς αναγνώρισε τη βραδύτητα με την οποία επιχειρήσαμε να αντιδράσουμε έναντι του προβλήματος. Ας υπενθυμίσουμε, ωστόσο, στο σημείο αυτό, ότι κινηθήκαμε πρωτίστως από την πίστη στη νομιμότητα του ομοσπονδιακού, σερβο-κομμουνιστικού, σερβο-μπολσεβίκικου - όπως μ' αρέσει να τον αποκαλώ - κλοιού. Σε ό, τι αφορά τους πρόσφυγες, καταλαβαίνω ότι καταγγέλει τη βραδύτητα της κροατικής και της σερβικής κυβέρνησης, αλλά κατά τη γνώμη μου, πιστεύω επίσης ότι θα άρμοζε ίσως να αποφευχθεί το ενδεχόμενο να δημιουργηθούν εκ νέου αιτίες σύρραξης, σε περίπτωση που αναγκάζονταν οι πρόσφυγες να επιστρέψουν εκεί όπου κατοικούσαν, εκεί όπου τα σπίτια έχουν καταστραφεί. Προσωπικά, για πέντε χρόνια, ανέθρεψα, με την Ένωση Χριστιανοσύνη-Αλληλεγγύη, περισσότερα από 300 ορφανά από την Κροατία και τη Βοσνία. Γνωρίζω πολύ καλά αυτές τις χώρες, τις έχω οργώσει, και φρονώ ότι η λογική επιβάλλει, αν μπορούμε να κρατήσουμε τους σέρβους πρόσφυγες στη Σερβία και τους Κροάτες στην Κροατία, να αφήσουμε την κατάσταση ακριβώς έτσι. Ας κρατήσουμε για αργότερα τα όνειρα για μια ανθρωπότητα απολύτως ολοκληρωμένη.
<P>
Σε ό, τι αφορά την Εγγύς Ανατολή, πώς είναι δυνατό να μην παρατηρούμε ότι δεν αναφερόμαστε πλέον στο Λίβανο. Όμως, τα προβλήματα του Ισραήλ και της Παλαιστίνης είναι συνυφασμένα με τα προβλήματα της εν λόγω χώρας. Ανακοινώθηκε η επίσκεψη του Σύρου Προέδρου Χαφέζ Αλ Ασαντ, τον Ιούλιο, στη Γαλλία. Πρόκειται για διακρατικές σχέσεις, το κατανοώ, αλλά ο Χαφέζ Αλ Ασαντ είναι δικτάτορας, όπως ακριβώς και ο Σαντάμ Χουσεΐν. Ίσως, μάλιστα, είναι και χειρότερος δικτάτορας: καταστροφή της πόλης Χάμρα, δολοφονία του γάλλου πρέσβη Delamarre, δολοφονία των αλεξιπτωτιστών μας στο Ντακκάρ. Ο κ. Χαφέζ Αλ Ασαντ έρχεται στο Παρίσι, ενώ ο Λίβανος δεν γνωρίζει την ελευθερία, το νότιο μέρος του κατέχεται από το Ισραήλ, το βόρειο από τη Συρία, και ο Samir Geagea κρατείται για 1.500ή ημέρα σήμερα, μαζί με τα περισσότερα στελέχη της χριστιανικής αντίστασης. Θα μπορούσαν, λοιπόν, να ειπωθούν πολλά. Δεν έχω το χρόνο.

<SPEAKER ID=58 NAME="Van den Broek">
Πρόεδρε, επιτρέψτε μου να ευχαριστήσω τους προηγούμενους ομιλητές και ιδιαιτέρως μέσω της Προεδρίας τον κ. Spencer για την ιδιαιτέρως εκτενή και επισταμένη έκθεση που παρουσίασε σχετικά με την εφαρμογή της ΚΕΠΠΑ το 1997. Δεν υπάρχει στοιχείο το οποίο να μην διευκρινίζεται και σε πολλές περιπτώσεις συμφωνώ απολύτως με την ανάλυσή του.
<P>
Ο κ. Spencer παρατηρεί ακόμη και ότι το 1997 θα πρέπει στην ουσία να θεωρηθεί ως ένα μεταβατικό έτος. Μεταβατικό έτος με την έννοια ότι στο Αμστερνταμ προστέθηκαν στη Συνθήκη νέα στοιχεία τα οποία θα πρέπει εν ευθέτω χρόνω να επιφέρουν μια αλλαγή όσον αφορά την αποτελεσματικότητα της εξωτερικής πολιτικής που εφαρμόζει η Ευρωπαϊκή Ένωση. Η εικόνα που προκύπτει από την έκθεση είναι ότι υπάρχουν πολλά σημεία τα οποία πρέπει να βελτιωθούν. Στην περίπτωση περισσότερο γεωπολιτικών θεμάτων, η Ευρωπαϊκή Ένωση είναι σχεδόν πάντα σε θέση να καταλήξει σε συμφωνίες για την εφαρμογή μιας κοινής πολιτικής. Στην περίπτωση αυτή αναφέρομαι στην ΚΕΠΠΑ με την ευρεία έννοια και στην πολιτική που ασκείται για παράδειγμα με στόχο τη διεύρυνση της Ευρωπαϊκής Ένωσης, η οποία αποτελεί σημαντικό μέρος της εξωτερικής πολιτικής. Θα ήθελα επίσης να αναφέρω τις πρωτοβουλίες για την ευρωμεσογειακή συνεργασία, την εμβάθυνση της συνεργασίας με τη Ρωσία, την Ουκρανία και τις άλλες χώρες της ΚΑΚ, την ενασχόλησή μας με την περιοχή της Βαλτικής και την περιφερειακή προσέγγιση των χωρών της Νοτιο-ανατολικής Ευρώπης.
<P>
Η Επιτροπή εξέδωσε εκτός άλλων ανακοινώσεις για την Κίνα και την νέα Διατλαντική Ατζέντα. Πρωτοβουλίες των οποίων επακολούθησαν συζητήσεις στους κόλπους του Συμβουλίου. Τέλος, θετικό είναι το γεγονός ότι η Ευρωπαϊκή Ένωση διαδραματίζει σημαντικό ρόλο σε θέματα περισσότερο οριζόντιου χαρακτήρα, όπως είναι τα ανθρώπινα δικαιώματα, η δημοκρατία, η πυρηνική ασφάλεια, η μη διάδοση των πυρηνικών όπλων και η αφαίρεση των ναρκών. Η Προεδρία παρέθεσε ήδη διάφορα παραδείγματα των δράσεων αυτών.
<P>
Συμφωνώ βεβαίως με την αναφορά στην έκθεση ότι δεν δίδεται αρκετή προσοχή στις εξελίξεις που διαδραματίζονται στην αφρικανική ήπειρο. Μπορεί μεν να έχει εγκριθεί μια κοινή θέση σχετικά με την πρόληψη και τη διευθέτηση διενέξεων στην Αφρική, ωστόσο, οι συζητήσεις των Υπουργών Εξωτερικών δεν περιστρέφονται σε επαρκή βαθμό γύρω από θέματα που αφορούν τις ατομικές διαφορές στην περιοχή αυτή, που συχνά έχουν τρομακτικές ανθρωπιστικές επιπτώσεις. Ίσως οι Υπουργοί Εξωτερικών εξακολουθούν να έχουν την τάση να θεωρούν την Αφρική περισσότερο ως θέμα το οποίο εμπίπτει στην αρμοδιότητα του Συμβουλίου για την αναπτυξιακή συνεργασία.
<P>
Όπως πέρυσι, έτσι και αυτή τη φορά πρέπει να διαπιστωθεί ότι η Ευρωπαϊκή Ένωση δεν κατορθώνει να αντιδράσει με τον κατάλληλο τρόπο στην περίπτωση καταστάσεων έκτακτης ανάγκης. Σε περίπτωση που πρέπει να ληφθούν ταχέως αποφάσεις, οι εθνικές αντιδράσεις εξακολουθούν συχνά να επικρατούν, ή, στην καλύτερη περίπτωση, διεξάγονται διαβουλεύσεις με τη συμμετοχή ενός περιορισμένου αριθμού κρατών μελών για την στρατηγική που πρέπει να εφαρμοστεί.
<P>
Ναι, συμφωνώ με τον Πρόεδρο Cook ότι σε ορισμένες περιπτώσεις δεν υπάρχει η πολιτική βούληση να γίνει χρήση των διαθέσιμων μέσων, και, όπως παρατήρησα κατά την εξέταση της έκθεσης του κ. Tindemans σχετικά με την αμυντική πολιτική της Ένωσης, τον περασμένο χρόνο, όταν παρουσιάστηκε η κρίση στην Αλβανία με αφορμή το σκάνδαλο των πυραμιδών, δεν αξιοποιήσαμε τις δυνατότητες που είχε η Δυτικοευρωπαϊκή Ένωση να διαδραματίσει σαφή ρόλο, προκειμένου να τεθεί υπό έλεγχο η χαοτική κατάσταση που επικρατούσε εκεί.
<P>
Πιστεύω επίσης ότι πρέπει να ειπωθεί ότι για άλλη μια φορά φαίνεται πως τηρήσαμε ιδιαιτέρως επιφυλακτική στάση όσον αφορά την εφαρμογή προληπτικών μέτρων για να αποφύγουμε την επέκταση της κρίσης γύρω από το Κοσσυφοπέδιο. Δεν άρχισε καν να διεξάγεται συζήτηση σχετικά με την ενδεχόμενη υποβολή αιτήματος στην Δυτικοευρωπαϊκή Ένωση να πραγματοποιήσει μια ανάλυση της κατάστασης και να προβεί ενδεχομένως σε συστάσεις οι οποίες θα μπορούσαν να ληφθούν υπόψη και να αποτελέσουν αντικείμενο αποφάσεων εκ μέρους της Ευρωπαϊκής Ένωσης. Στην ουσία περιμέναμε έως ότου αναλάβει δράση το ΝΑΤΟ. Η Δυτικοευρωπαϊκή Ένωση παραμένει περισσότερη κοιμωμένη παρά ωραία..
<P>
Τώρα θα πρέπει να διερωτηθούμε κατά πόσο οι τροποποιήσεις της Συνθήκης που συμφωνήθηκαν πέρυσι στο Αμστερνταμ, μετά την κύρωσή της, θα σημαίνουν μια αλλαγή της στάσης της Ευρωπαϊκής Ένωσης σε παρόμοιες καταστάσεις έκτακτης ανάγκης και θα συμβάλλουν στην αύξηση της αποτελεσματικότητας και της προβολής της εξωτερικής μας πολιτική είναι βέβαιο ότι θα μπορούσε να αποτελέσει ένα σημαντικό βήμα προς τα μπρός. Είναι επίσης βέβαιο ότι η δημιουργία μιας μονάδας συντονισμού και ανάλυσης, στους κόλπους της οποίας θα μπορεί να αξιοποιηθεί η κοινή γνώση και οι πληροφορίες που διαθέτουν τα κράτη μέλη, η Επιτροπή και η Δυτικοευρωπαϊκή Ένωση, θα προσφέρει μια πρόσθετη αξία.
<P>
Το αδύναμο σημείο παραμένει βεβαίως ο τρόπος με τον οποίο λαμβάνονται αποφάσεις. Το Ευρωπαϊκό Συμβούλιο μπορεί μεν να χαράσει γενικούς προσανατολισμούς αποφασίζοντας ομόφωνα, επί των οποίων το Συμβούλιο Γενικών Υποθέσεων θα μπορεί στη συνέχεια να αποφασίζει με ειδική πλειοψηφία, ωστόσο παραμένει το ερώτημα κατά πόσον μια παρόμοια διάρθρωση θα χρησιμοποιηθεί κυρίως στην περίπτωση περισσότερο επίκαιρων θεμάτων, επί των οποίων πρέπει να ληφθούν ταχέως αποφάσεις. Όπως και να έχουν τα πράγματα, αυτό θα πρέπει να αποδειχθεί στην πράξη και η επόμενη έκθεση θα περιλαμβάνει μια κάποια σχετική κρίση.
<P>
Θα ήθελα, εκφράζοντας μια κάποια αισιοδοξία, να εναποθέσω τις ελπίδες μου στη νέα μέθοδο που θα εφαρμοστεί σύμφωνα με τη Συνθήκη του Αμστερνταμ. Πρόκειται για μία προσέγγιση η οποία μπορεί να προωθήσει την καλύτερη συμμετοχή όλων των κρατών μελών, με αποτέλεσμα να δημιουργηθεί ένα ευρύτερο έρεισμα για την κοινή εξωτερική πολιτική. Θα ήθελα να τονίσω ότι στη δημιουργία του ερείσματος αυτού συμβάλλει σημαντικά και το Ευρωπαϊκό Κοινοβούλιο, όχι μόνο με την πραγματοποίηση συζητήσεων σχετικά με επίκαιρα πολιτικά θέματα και την έγκριση ψηφισμάτων, αλλά και με το άμεσο ενδιαφέρον του. Στα πλαίσια αυτά έχω υπόψη μου τις επισκέψεις μου σε τρίτες χώρες και την παρακολούθηση των εκλογών από μέλη του Κοινοβουλίου καθώς και άλλα παρόμοια. Ιδιαιτέρως ενόψει της επικείμενης διεύρυνσης της Ένωσης, το έρεισμα αυτό έχει εξαιρετική σημασία. Επιπλέον, όπως αναφέρθηκε και προηγουμένως, είμαι της γνώμης ότι η Νομισματική Ένωση θα προαγάγει τη συνοχή. Η άσκηση μιας κοινής νομισματικής πολιτικής θα έχει οπωσδήποτε θετικές επιδράσεις και σε άλλους πολιτικούς τομείς.
<P>
Προσδίδοντας συγκεκριμένη υπόσταση στις νέες διατάξεις της Συνθήκης, αλλά και με την ουσιαστική εκτέλεση ορισμένων καθηκόντων Petersberg, η Ευρωπαϊκή Ένωση μπορεί οπωσδήποτε να αρχίσει με την εφαρμογή μιας κοινής πολιτικής ασφάλειας. Μακροπρόθεσμα, η δράση αυτή θα μπορούσε να οδηγήσει σε μια κοινή αμυντική πολιτική, με βάση την οποία η Ευρωπαϊκή Ένωση θα μπορούσε να διαδραματίσει επί ίσοις όροις έναν ρόλο για την ασφάλεια στην Ευρώπη. Σήμερα είμαστε υποχρεωμένοι να περιοριστούμε στη διαπίστωση ότι, σε περίπτωση διενέξεων οι οποίες διαδραματίζονται εντός της επικράτειας της Ευρωπαϊκής Ένωσης ή κοντά σε αυτή, δεν είμαστε ακόμη σε θέση να διαδραματίσουμε επί ίσοις όροις ουσιαστικό ρόλο. Το κενό αυτό καλύπτεται ταχέως από άλλους και η επίκληση της Ευρωπαϊκής Ένωσης για την προσφορά βοήθειας περιορίζεται σχεδόν κατ΄αποκλειστικότητα στις οικονομικές της δυνατότητες, όπως παρατήρησε ορθώς και ο κ. Spencer. Η κατάσταση αυτή μπορεί να αλλάξει κάπως μόνο μέσω μιας καλά προετοιμασμένης και θεμελιωμένης Κοινής Εξωτερικής Πολιτικής και Πολιτικής Ασφαλείας.

<SPEAKER ID=59 LANGUAGE="ES" NAME="Barσn Crespo">
Κύριε Πρόεδρε, κατ' αρχάς θέλω να χαιρετίσω την έκθεση του κυρίου Spencer τονίζοντας ότι μπόρεσε να αποφύγει τον μεμψίμοιρο τόνο που, μερικές φορές, έχουν οι κοινοβουλευτικές παρεμβάσεις σχετικά με την εξωτερική πολιτική και πολιτική ασφάλειας γιατί πάντα εξιστορούμε και δίνουμε έμφαση στις αποτυχίες που έχουμε συσσωρεύσει, και πιστεύω πως, αντιθέτως, ο κ. Spencer κατάφερε να δώσει έναν θετικό τόνο. Αλλά αν μου επιτρέπετε, για να παρέμβω σε μια επίκαιρη συζήτηση -γιατί ο Προεδρεύων του Συμβουλίου, κ. Cook, έκανε έναν απολογισμό της βρετανικής προεδρίας σε αυτόν τον χώρο, βρισκόμαστε ήδη στα μέσα του χρόνου, και πιστεύω πως καλά έκανε-, εγώ συμφωνώ με τον Προεδρεύοντα του Συμβουλίου πως πραγματικά είμαστε πολύ διαφορετικοί, έχουμε διαφορετική ιστορία, έχουμε κάποιες φορές εκκρεμείς διαμάχες, αλλά η αλήθεια είναι πως υπάρχει μια σημαντική αντίφαση μεταξύ του τι κάνουμε σε άλλους τομείς και του τι κάνουμε όσον αφορά την εξωτερική πολιτική. Στο πλαίσιο της Οικονομικής και Νομισματικής Ένωσης, πέρα από το ότι διαφέρουμε πολύ, αποφασίσαμε να εφαρμόσουμε το ευρώ, ακόμη και υπό την βρετανική προεδρία και χωρίς αυτήν τη στιγμή να συμμετέχει σε αυτήν το Ηνωμένο Βασίλειο, όντας ένας έντιμος διαχειριστής. Και ωστόσο, στον χώρο της εξωτερικής πολιτικής, πάντα φέρνουμε στην επιφάνεια τις διαφορές και τα προβλήματα, και εγώ πιστεύω πως υπάρχει μια πολύ βασική δήλωση και αυτή είναι πως η εξωτερική πολιτική αποτελεί μια προβολή και ανάπτυξη της δύναμης που υπάρχει στο εσωτερικό, και αυτό ισχύει κατά τη διάρκεια της ιστορίας.
<P>
Και θα προσέθετα πως υπάρχει μια σαφέστατη ζήτηση για την παρουσία της Ευρωπαϊκής Ένωσης στον κόσμο. Αυτή υπάρχει και, παρά τις αποτυχίες μας, την αναπτύσουμε, για παράδειγμα, όσον αφορά τη διεύρυνση της Ευρωπαϊκής Ένωσης και τη Ρωσία, έχοντας επίσης αντιπροσώπους της Ευρωπαϊκής Ένωσης στη Βοσνία και τη Μέση Ανατολή οι οποίοι βρίσκονται συνέχεια εκεί και όχι μόνο όταν υπάρχουν τηλεοπτικές κάμερες, και επιπλέον προσπαθούν να έχουν κάποια συνεκτικότητα. Εγώ χαιρέτησα το θάρρος του υπουργού Cook, Προεδρεύοντα του Συμβουλίου, στην Ιερουσαλήμ, και σχετικά με τις Ηνωμένες Πολιτείες συμβαίνουν πράγματα όπως σήμερα, στην Kneset , o εκπρόσωπος του Κογκρέσου, ο κ. Gingrich απεκάλεσε το Υπουργείο Εξωτερικών χώρας ως "παλαιστινιακό πράκτορα», κάτι που πιστεύω ότι ακόμη εμείς δεν το λέμε.
<P>
Πιστεύω πως πρέπει να βελτιωθούμε, και, πιστεύω, πως παγιώνοντας τα πάντα, κατευθυνόμαστε προς καλό δρόμο, αλλά λείπουν κάποια σημαντικά μέσα και πιστεύω πως η Συνθήκη του Αμστερνταμ δεν έκανε ένα επαρκές βήμα. Διορίσαμε τον πρόεδρο της Ευρωπαϊκής Κεντρικής Τράπεζας, αυξήσαμε την τρόικα ισχυροποιώντας λίγο την Επιτροπή αλλά έχουμε μετά κάποια ΚΕΠΠΑ η οποία, προς στιγμή, είναι ένας αφανής υπάλληλος. Το Κοινοβούλιο έχει επιτύχει, όσον αφορά τον προϋπολογισμό, να συνδεθεί αλλά, ωστόσο, δεν μας λαμβάνουν υπόψη όταν συνάπτεται κάποια διοργανική συμφωνία για να ακούσουν τις συστάσεις και τις προτάσεις που μπορούμε να κάνουμε. Πιστεύω πως ακόμη έχουμε καιρό, όχι τροποποιώντας τη Συνθήκη του Αμστερνταμ αλλά προσπαθώντας να βελτιώσουμε τις σχέσεις μας. Και για αυτόν τον λόγο χαιρετίζω τις προτάσεις που προς αυτήν την κατεύθυνση υποβάλει ο κ. Spencer.

<SPEAKER ID=60 LANGUAGE="DE" NAME="Stenzel">
Κύριε Πρόεδρε, δυστυχώς η κοινή εξωτερική πολιτική και πολιτική ασφαλείας της Ευρωπαϊκής Ένωσης ισοδυναμεί μάλλον με ανεκπλήρωτες επιθυμίες παρά με την πραγματικότητα όπως και στο παρελθόν. Γι' αυτό και η έκθεση Spencer επισημαίνει όλως δικαίως πως δεν μεταδόθηκε στο κοινό η εντύπωση ότι σημειώθηκαν πρόοδοι κατά την ανάπτυξη μιας ευρωπαϊκής εξωτερικής πολιτικής. Ένα ακόμη αδύνατο σημείο αποτελεί και η έλλειψη μιας διοργανικής συμφωνίας για το δικαίωμα του Κοινοβουλίου στην ενημέρωση και τη διαβούλευση. Έτσι δεν μπορεί παρά να διαπιστώσει κανείς με λύπη ότι συνεχίζει να υφίσταται μία δυσαναλογία μεταξύ της εξωτερικής πολιτικής της Ευρωπαϊκής Ένωσης και των δραστηριοτήτων της στον τομέα της εμπορικής πολιτικής.
<P>
Ενόψει των μεγάλων προκλήσεων που αντιμετωπίζει η Ευρωπαϊκή Ένωση στην εξωτερική πολιτική λόγω της διαδικασίας διεύρυνσης θα ήταν απαραίτητο να συμπεριληφθούν στη διαδικασία αυτή οι πολίτες της Ευρώπης μέσω μιας συμπερίληψης του Ευρωπαϊκού Κοινοβουλίου, κι αυτό με σκοπό όχι να κάνουν δολιοφθορά, αλλά να εδραιώσουν την αποδοχή της διεύρυνσης στην Ευρώπη. Η Ευρωπαϊκή Ένωση θα δοκιμάζεται συνέχεια ως προς την ικανότητα δράσης της στην εξωτερική πολιτική. Θα ήταν σημαντικό να μην μιλάει μόνο πολιτικά με μια φωνή, αλλά και να έχει στη διάθεσή της τον απαραίτητο για την πολιτική ασφαλείας μηχανισμό, ώστε να θέσει μέτρα που διατηρούν όσο και δημιουργούν την ειρήνη με σκοπό την πρόληψη μιας κρίσης, είτε στην Αλβανία είτε στο Κοσσυφοπέδιο. Η συνεχώς επιδεινούμενη κατάσταση στο Κοσσυφοπέδιο έχει προτεραιότητα για την Αυστρία που θα έχει την επόμενη Προεδρία του Συμβουλίου. Όσο όμως θα λείπει η πολιτική βούληση για άσκηση πραγματικής επιρροής στο θέμα αυτό, όλες οι πρωτοβουλίες θα κινδυνεύουν να καταντήσουν επιδείξεις λιποψυχίας και η Ευρωπαϊκή Ένωση θα περιέλθει στον κίνδυνο - όπως έχει συμβεί και στο παρελθόν στα Βαλκάνια - να γίνει απρόσκλητος θεατής μιας εκτός ελέγχου εξέλιξης και να απωλέσει το νόμο του δράττειν.

<SPEAKER ID=61 NAME="Εφραιμίδης">
Κύριε Πρόεδρε, μεγαλεπίβολος ο τίτλος της έκθεσης και του θέματος: »Ο παγκόσμιος ρόλος της Ευρωπαοκής 'Ενωσης». Κάτω από αυτόν τον μεγαλεπίβολο τίτλο, ακολουθεί ένα κείμενο από 9 σκεπτικά και 26 σημεία. Τα χαρακτηριστικά όλων αυτών: πικρόχολα, παραπονιάρικα, απλά διαπιστωτικά, όχι τολμηρά, ώστε να αποκαλύψουν περί τίνος πρόκειται. Σχέσεις Ευρωπαοκού Κοινοβουλίου με τα θέματα της εξωτερικής πολιτικής: δεν ενημερώνεται, δεν ζητιέται η γνώμη του από το Συμβούλιο και την Επιτροπή, δεν λαμβάνεται η απόφαση σε διοργανικό επίπεδο, ώστε να είναι υποχρεωτικά αυτά, όπως επιτάσσουν οι Συνθήκες.
<P>
Από την άλλη πλευρά, η ίδια η ΚΕΠΠΑ: από ανύπαρκτη μέχρι ανεπαρκώς παρούσα. Λέει η έκθεση: δεν εκτιμάται από την κοινή γνώμη. Και αυτό είναι γεγονός. Δεν υπάρχει συντονισμός στην εξαγωγή όπλων. Δεν αναφέρεται γιατί και πώς γίνονται αυτά τα πράγματα.
<P>
Τρίτον, οι αξίες της Κοινότητας που διακηρύσσει: δεν λαμβάνονται υπ'όψη πρωταρχικά στις ρήτρες όταν γίνονται συμφωνίες με τρίτες χώρες: ανθρώπινα δικαιώματα και όλα όσα μπορεί να βάλει κανείς μέσα σε αυτές τις αξίες. Δεν αναφέρεται η χαρακτηριστική περίπτωση με την Τουρκία, που τα περιφρονεί όλα, αλλά περιποιεί...
<P>
(Ο ομιλητής διακόπτεται από τον Πρόεδρο)

<SPEAKER ID=62 LANGUAGE="IT" NAME="Tatarella">
Κύριε Πρόεδρε, αξιότιμοι συνάδελφοι, αντίθετα από τον συνάδελφο που προηγήθηκε συγχαίρω τον πρόεδρο εισηγητή για την εξαιρετική του έκθεση. Είναι ένα σημαντικό και καλογραμμένο έγγραφο για να μην καταλήξει αυτή η συζήτηση σε μια τυπική ετήσια συνάντηση αλλά για να αποτελέσει αντίθετα μια άριστη ευκαιρία, πρώτον, για μία ανάλυση και μια ακριβή, εμπεριστατωμένη και μελετημένη επαλήθευση σχετικά με την κατάσταση της εξωτερικής πολιτικής και τον ρόλο της Ευρώπης στον κόσμο, δεύτερον, για μια σαφή και ισχυρή συνειδητοποίηση από την πλευρά του Ευρωπαϊκού Κοινοβουλίου του ρόλου του, των πλεονεκτημάτων του, της δύναμης του, και τρίτον, για μια σαφή και ακριβή παρουσίαση προτάσεων και υποδείξεων ικανών να επιτύχουν αληθινή πρόοδο σε θέματα εξωτερικής πολιτικής.
<P>
Σχετικά με αυτό, χαρακτηριστική και σημαντική είναι η διεκδίκηση του δικαιώματος του Ευρωπαϊκού Κοινοβουλίου να ενημερώνεται και να ζητάται η γνωμοδότησή του σχετικά με τις διεθνείς διαπραγματεύσεις και τις διμερείς και πολυμερείς εμπορικές συμφωνίες. Ο Κανονισμός μας, κύριε Πρόεδρε, θα έπρεπε να προσαρμοστεί το συντομότερο, για να ενισχύσει τον ρόλο και τις εξουσίες του Κοινοβουλίου, με τρόπο ώστε να εγγυάται μία ενημέρωση και μία διαβούλευση που να είναι αποτελεσματικές και πλήρεις. Αυτή τη στιγμή, Συμβούλιο και Επιτροπή σνομπάρουν το Κοινοβούλιο: με τις πληροφορίες που παρέχονται διακεκομμένα στο Κοινοβούλιο δεν εκπληρώνουν τις υποχρεώσεις τους απέναντι στην Συνθήκη και, κυρίως, τα καθήκοντά τους απέναντι στους ευρωπαίους πολίτες. Αυτό είναι ένα Κοινοβούλιο που αντιπροσωπεύει 300 εκατομμύρια πολίτες, εκλέγεται με άμεση καθολική ψηφοφορία σε δεκαπέντε κράτη μέλη και είναι η πιο ισχυρή δημοκρατική Συνέλευση του κόσμου.
<P>
Έχοντας συνείδηση αυτής της δημοκρατικής δύναμης, εμείς πρέπει να διεκδικήσουμε για το Κοινοβούλιο έναν μεγαλύτερο ρόλο ώστε να συμβάλλουμε στο να δοθεί αποτελεσματικά στην Ευρωπαϊκή Ένωση μια αυθεντική εξωτερική πολιτική η οποία όλοι, σήμερα, έχουμε συνείδηση ότι λείπει ή ότι είναι απολύτως ανεπαρκής.

<SPEAKER ID=63 LANGUAGE="EN" NAME="Truscott">
Κύριε Πρόεδρε, θα ήθελα να ευχαριστήσω τον Προεδρεύοντα του Συμβουλίου και την Επιτροπή για τις δηλώσεις τους σήμερα το απόγευμα, καθώς και τον κ. Spencer για την έκθεσή του.
<P>
Επιτρέψτε μου να αρχίσω συγχαίροντας τον Προεδρεύοντα του Συμβουλίου για την εξασφάλιση τη Δευτέρα μίας ρηξικέλευθης συμφωνίας σχετικά με τον κώδικα συμπεριφοράς της ΕΕ για τις εξαγωγές όπλων. Εκφράζω την ικανοποίησή μου για την ενδυνάμωση των οκτώ κριτηρίων που συμφωνήθηκαν στα Ευρωπαϊκά Συμβούλια του Λουξεμβούργου και της Λισαβόνας, που σημαίνει ότι οι εξαγωγές όπλων από την ΕΕ δεν πρέπει να χρησιμοποιούνται για εσωτερική καταστολή, εξωτερική επίθεση ή στήριξη της τρομοκρατίας. Ο κώδικας συμπεριφοράς θα ενισχύσει την αποτελεσματικότητα της Κοινής Εξωτερικής Πολιτικής και Πολιτικής Ασφαλείας. Ωστόσο, επιτρέψτε μου να ζητήσω τη δημοσίευση της ετήσιας συγκεντρωτικής έκθεσης του Συμβουλίου για τον κώδικα, ενδυναμώνοντας κατά αυτόν τον τρόπο τη διαφάνεια και παρέχοντας στο Ευρωπαϊκό Κοινοβούλιο την ευκαιρία να συζητήσει και να σχολιάσει την εφαρμογή του κώδικα.
<P>
Όσον αφορά τη λειτουργία της ΚΕΠΠΑ το 1997, είναι δίκαιο να επισημάνουμε ότι σημειώθηκαν αρκετές επιτυχίες, συμπεριλαμβανομένης της εδραίωσης της δημοκρατίας στην Κεντρική και Ανατολική Ευρώπη. Η δημιουργία της μονάδας σχεδιασμού και έγκαιρης προειδοποίησης και του γραφείου του Ύπατου Αντιπροσώπου, όπως περιγράφονται στη Συνθήκη του Αμστερνταμ και όπως ήδη αναφέρθηκε σήμερα το απόγευμα, θα συμβάλλουν στη βελτίωση της ορατότητας της ΚΕΠΠΑ. Ωστόσο, θα πρέπει να εργαστούμε περισσότερο για τη δημιουργία στενότερων οργανωτικών δεσμών μεταξύ της ΔΕΕ και ΕΕ που σύμφωνα με το πρωτόκολλο του Αρθρου Ι VII της Συνθήκης του Αμστερνταμ πρέπει να θεσπιστούν μέσα σε ένα χρόνο από τη έναρξη ισχύος της Συνθήκης. Αυτό είναι απαραίτητο για να καταστούν πραγματικότητα η ΚΕΠΠΑ, οι Αποστολές Petersberg που ανέφερε ο Επίτροπος, καθώς και η ευρωπαϊκή ταυτότητα ασφάλειας και άμυνας. Μία διακοινοβουλευτική αντιπροσωπεία μεταξύ της Κοινοβουλευτικής Συνέλευσης της ΔΕΕ και του Ευρωπαϊκού Κοινοβουλίου θα συμβάλει σε αυτό το έργο.
<P>
Το 1998 γίναμε μάρτυρες περαιτέρω προόδων στο πλαίσιο της ΚΕΠΠΑ, και πολλές από αυτές τις προόδους περιγράφηκαν σε γενικές γραμμές από τον Προεδρεύοντα του Συμβουλίου. Κυρίως, θα έλεγα για την επιτυχημένη έναρξη της ιστορικής διαδικασίας της διεύρυνσης.
<P>
Την επόμενη χρονιά ελπίζω ότι το Συμβούλιο θα συνάψει μία ακόμα στενότερη σχέση εργασίας με το Κοινοβούλιο καθώς η ΚΕΠΠΑ θα συνεχίζει να εξελίσσεται.

<SPEAKER ID=64 LANGUAGE="DA" NAME="Sindal">
Κύριε Πρόεδρε, όσον αφορά την έκθεση του κ. Spencer υπήρξε γενική συμφωνία στο Σώμα πως τα βήματα προόδου ήσαν ελάχιστα. Αυτή η άποψη με βρίσκει σύμφωνο. Υπάρχουν επιπροσθέτως τρία ακόμη πράγματα για τα οποία μπορώ να δηλώσω τη συμφωνία μου. Πρόκειται για την έλλειψη συντονισμού όσον αφορά τη βούληση για πρόληψη των συγκρούσεων, όπως για παράδειγμα στα Βαλκάνια, όπως ακούσαμε. Πρόκειται επίσης για τη διοργανική συνεργασία και τις επίσημες ρυθμίσεις. Θέλω επίσης να επιστήσω την προσοχή σας στο γεγονός ότι, αν θέλουμε αυτό εδώ να θεωρηθεί λαϊκό πρόγραμμα, τότε είναι πράγματι σημαντικό το Κοινοβούλιο να συμμετέχει με τον δέοντα τρόπο. Συμφωνώ με τα όσα ειπώθηκαν για την ΚΕΠΠΑ και την ομάδα προβληματισμού, αλλά θα ήθελα να υπογραμμίσω ότι θεωρώ αυτή την ομάδα ανάλυσης στήριγμα για το Συμβούλιο και όχι ακόμη ένα νέο "σπουδαίο» θεσμικό όργανο.
<P>
Έχω ωστόσο και διαφωνίες. Ως Δανός ανησυχώ ελαφρώς για τις καλές προθέσεις που περιγράφονται στην έκθεση όταν επισκιάζονται από πολιτικές εξοπλισμών και προτάσεις όπως το να ενσωματωθεί η Δυτικοευρωπαϊκή Ένωση στην Ευρωπαϊκή Ένωση. Διατηρώ φυσικά τις αποστάσεις μου από αυτά. Η συμφωνία Peterberg περιγράφεται ορθά, και την στηρίζω. Η Συνθήκη του Αμστερνταμ περιγράφει πολύ καλά τις δυνατότητες, όπως θα μπορούσαμε να τις αποκαλέσουμε, για να σμιλευτεί μια ενιαία εξωτερική πολιτική των κρατών μελών, όπως είπε ο υπουργός Εξωτερικών κ. Cook προηγουμένως, με σεβασμό για τις επιθυμίες του κάθε κράτους. Δεν πρέπει να είμαστε τόσο φιλόδοξοι ώστε να καταδικάζεται η επιτυχία του προγράμματος. Δεν είναι μόνο οι νέες δομές ασφάλειας που φέρνουν αποτελέσματα, το ζωτικό είναι η βούληση των κρατών μελών.

<SPEAKER ID=65 LANGUAGE="EN" NAME="Donner">
Κύριε Πρόεδρε, ο κ. Cook έκανε μία εντυπωσιακή δήλωση σχετικά με τα επιτεύγματα της βρετανικής Προεδρίας. Ξέχασε να αναφέρει ότι και το πρωτάθλημα ποδοσφαίρου που θα αρχίσει τον Ιούνιο ίσως να οφείλεται και αυτό στις βρετανικές προσπάθειες.
<P>
Υπάρχει μία πληθώρα λαλίστατων καλοθελητών μέσα στην Ένωση. Το Συμβούλιο εξέδωσε 124 δηλώσεις κατά τη διάρκεια του 1997 σχετικά με την εξωτερική πολιτική. Αλλαξαν μήπως την πραγματικότητα; Η απάντηση είναι όχι. Στην έκθεση Spencer, όπως έχει σήμερα, εκφράζεται η ευχή να ενσωματωθεί η ΔΕΕ με την Ένωση. Πιθανότατα μερικοί άνθρωποι να έχουν καθαρή συνείδηση μετά από αυτό.
<P>
Όλοι μιλούν για τον καιρό, όμως κανείς δεν κάνει τίποτα για αυτό. Όλοι μιλούν για εξωτερική πολιτική, αλλά ποια είναι η ουσία; Αν τα δευτερεύοντα ζητήματα καταναλώνουν τόσο πολύ χρόνο, θα υπάρξει λιγότερος χρόνος για ζωτικά ζητήματα, όπως η διεύρυνση και η μερική ανικανότητα για δράση.
<P>
Η γενική πολιτική παραμένει η καρδιά του ζητήματος στην Ένωση. Όλοι επιθυμούν να διατηρηθεί η ειρήνη και η σταθερότητα, αλλά η προθυμία για ανάληψη κοινής δράσης παρεμένει περιορισμένη, όπως φάνηκε στην περίπτωση της Αλβανίας. Ένα παράδειγμα: καθώς η ειρηνευτική διαδικασία στη Μέση Ανατολή αργοπεθαίνει - χάρη στον κ. Νετανιάχου - παρά τις μεγάλες επενδύσεις που έχει κάνει η Ένωση στον εν λόγω χώρο, ολόκληρη η προοπτική μίας Κοινής Εξωτερικής Πολιτικής και Πολιτικής Ασφαλείας πρέπει να επεναξεταστεί, περιλαμβάνοντας στην προκειμένη περίπτωση οικονομικές και άλλες κυρώσεις.
<P>
Η έκθεση Spencer παρουσιάζει ξεκάθαρα ότι δεν έχει σημειωθεί σχεδόν κανένα βήμα στον τομέα της εξωτερικής πολιτικής. Συγχαρητήρια στον κ. Spencer που δήλωσε το προφανές.

<SPEAKER ID=66 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, κατ' αρχήν θα ήθελα να συγχαρώ το συνάδελφο Spencer για την έκθεσή του, η οποία δίνει σίγουρα την αφορμή για μια πολύ ενδιαφέρουσα και κρίσιμη συζήτηση. Ύστερα από τις πολλές συζητήσεις και τις συμβολές επί του περιεχομένου εγώ θα ήθελα βασικά να αρκεσθώ σε δύο μόνο κρίσιμες παρατηρήσεις. Η μία αφορά την εμφάνεια της εξωτερικής μας πολιτικής και η άλλη την διπλωματική υπηρεσία. Όσον αφορά την εμφάνεια της εξωτερικής μας πολιτικής θα ήθελα να υπογραμμίσω ότι ακόμα και σε τομείς, όπου τυχαίνει να καταλήξουμε σε μία κοινή εξωτερική πολιτική, αυτή συχνά δεν είναι πραγματικά εμφανής για τον πληθυσμό των εν λόγω χωρών. Ξέρω πως αυτό αποτελεί πρόβλημα. Μόλις επέστρεψα από την Τουρκία.. Εσείς νομίζετε πως είναι πολλοί στην Τουρκία αυτοί που γνωρίζουν τι εστί η εξωτερική μας πολιτική ή τι σημαίνει η απόφαση του Λουξεμβούργου; Όπως ξέρετε, ο υπουργός Εξωτερικών, κύριος Robin Cook, μόλις έκανε μία πολύ επιτυχή επίσκεψη που είχε θετική εξέλιξη, έστω κι αν δεν υπάρχει ακόμα κάποιο αποτέλεσμα, όμως αυτό θα υπερέβαινε έτσι κι αλλιώς τις προσδοκίες. Νομίζετε πως είναι πολλοί αυτοί που είναι σε θέση να εκτιμήσουν τις προσπάθειες που καταβάλλει τώρα η ΕΕ για την υποστήριξη των οργανώσεων που μάχονται για τα ανθρώπινα δικαιώματα; Πριν από λίγο καιρό βρέθηκα στο Ισραήλ και στην Παλαιστίνη. Πως είναι εκεί τα πράγματα; Έχουμε σκεφθεί αρκετά, πώς θα μπορέσουμε να ενισχύσουμε την εμφάνεια της εξωτερικής μας πολιτικής;
<P>
Η δεύτερη παρατήρηση που θέλω να κάνω αφορά τη διπλωματική υπηρεσία, όπου έχουμε εξαιρετικές γυναίκες και εξαιρετικούς άνδρες. Διερωτώμαι όμως, γιατί δεν έχει εγκατασταθεί ακόμα στο Αλγέρι μια αντιπροσωπεία της Επιτροπής έπειτα από τόσους μήνες εντατικών συνομιλιών. Γιατί παραμένουν τόσο καιρό αστελέχωτες οι διπλωματικές αντιπροσωπείες στην Τουρκία και τη Σλοβακία; Αυτό δεν είναι απαραιτήτως σφάλμα της Επιτροπής, αλλά μπορεί να έγκειται στο γεγονός ότι μερικές χώρες που έχουν ξετρελλαθεί με την ιδέα να στείλουν εκεί έναν δικό τους αντιπρόσωπο χρειάζονται πολύ χρόνο, έως ότου το αποφασίσουν. Νομίζω όμως πως δεν μπορούμε να ανεχθούμε κάτι τέτοιο στην κοινή εξωτερική μας πολιτική και παρακαλώ τους αντιπροσώπους της Επιτροπής, ο Επίτροπος βρίσκεται τώρα εδώ, καθώς και εσάς, κύριε Πρόεδρε του Συμβουλίου, να δώσετε προσοχή στο γεγονός ότι κατά την επιβολή των συμφερόντων μας χρειάζεται μεγαλύτερη αποτελεσματικότητα ακόμα και στους τομείς, όπου έχουμε μία κοινή εξωτερική πολιτική.

<SPEAKER ID=67 NAME="Cook">
Κύριε Πρόεδρε, με βρίσκετε σύμφωνο με τους περισσότερους στόχους που παρουσιάστηκαν κατά τη διάρκεια αυτής της πλήρους σε έκταση συζήτησης, στην οποία όλοι όσοι συμμετείχαν μίλησαν με σθένος και εμφανή αφοσίωση.
<P>
Μπορώ να τακτοποιήσω αμέσως μία ομιλία με την οποία δεν συμφωνώ. Δεν μπορώ να συμφωνήσω με αυτά που είπε ο κ. Anthony σχετικά με την επιστροφή των προσφύγων στην πρώην Γιουγκοσλαβία. Ας μην ξεχνάμε τη βάση που δημιούργησε αυτούς τους πρόσφυγες. Δημιουργήθηκαν εξαιτίας μίας ευτελούς, βίαιης και εθνικιστικής αντιπαράθεσης. Είναι πολύ σημαντικό κατά την οικοδόμηση μίας νέας Ευρώπης, να την οικοδομήσουμε με την αρχή του εθνοτικού πλουραλισμού και της ανοχής των μειονοτήτων. Εξάλλου αυτό είναι ένα από τα πρότυπα που εφαρμόζουμε σε χώρες που επιδιώκουν να γίνουν μέλη της Ένωσης και θα πρέπει επίσης να αποτελέσει πρότυπο που θα εφαρμόζεται στις χώρες που επιδιώκουν να συνάψουν εμπορικές συμφωνίες μαζί μας.
<P>
Είπα νωρίτερα σήμερα πόσο πολύ εκφράζουμε την ικανοποίησή μας για τον ερχομό του κ. Nelson Mandela στο Κάρντιφ. Δεν μπορούμε να γιορτάσουμε την κατάργηση του Απαρτχάιντ στην Αφρική μόνο και μόνο για να ανεχτούμε τη δημιουργία του εδώ σε μία γωνία της Ευρώπης.
<P>
Κατά τα άλλα, συμφωνώ αρκετά με πολλούς από τους στόχους που αναφέρθηκαν εδώ. Το σημείο που αισθάνθηκα ότι διέτρεχε τη συζήτηση ήταν ότι μερικές φορές υπήρξε αδυναμία κατανόησης ότι δεν αρκεί απλά να δηλώσει κανείς μία φιλοδοξία για να επιτύχει ένα αποτέλεσμα. Με εξέπληξαν ιδιαίτερα τα όσα παρέθεσε ο κ. Carnero Gonzαlez ως αποτυχίες της κοινής εξωτερικής πολιτικής και πολιτικής ασφάλειας: Αλβανία, Αλγερία, Κοσυφοπέδιο, Δυτική Σαχάρα, την ειρηνευτική διαδικασία της Μέσης Ανατολής.
<P>
Υπάρχουν τεράστια προβλήματα στον κόσμο και μερικές πολύ σοβαρές περιπτώσεις συρράξεων. Πιστεύω ότι ξεκινούμε για μία τελείως απίθανη αποστολή, η οποία πρόκειται να αφήσει σε όλους μας ένα αίσθημα απογοήτευσης, αν δοκιμάσουμε κατά πόσο η κοινή εξωτερική πολιτική και πολιτική ασφάλειας έχει επιλύσει όλες τις συγκρούσεις στον κόσμο.
<P>
Πρώτα από όλα αυτό είναι ανέφικτο. Δεύτερον, θα συμβούλευα επίσης τους συναδέλφους ενάντια σε μία σύγχρονη μορφή ιμπεριαλισμού, αν νομίζουν ότι οι λύσεις που εμείς αποφασίζουμε ότι είναι οι σωστές για την Ευρώπη είναι αποδεκτές από όσους εμπλέκονται σε συγκρούσεις σε άλλες ηπείρους του πλανήτη. Έχουμε υποχρέωση να προσφέρουμε τις καλύτερες υπηρεσίες μας, για να τους βοηθήσουμε να βρούν μία λύση και να λάβουν μέτρα ενάντια σε εκείνους που εσκεμμένα και ανεύθυνα παρατείνουν τη σύγκρουση ή παρατείνουν τη βία. Στο πλαίσιο αυτών των δύο στόχων, της επιδίωξης να επιτύχουμε μία επίλυση των συγκρούσεων και της αποτροπής των ανθρώπων από τη χρήση βίας ως μέσο επίλυσης συγκρούσεων, θα πρέπει εμείς να βρούμε μία κοινή θέση μεταξύ των χωρών μας. Αυτό δε θα αποφέρει πάντοτε τη λύση, αλλά έχουμε σίγουρα την υποχρέωση να βρούμε αυτήν την κοινή θέση.
<P>
Αν ανατρέξετε στα γεγονότα των τελευταίων μηνών, σε έναν αριθμό ζητημάτων συγκρούσεων, η Ευρώπη έχει πράγματι υιοθετήσει μία κοινή θέση, έχει επιδιώξει να βρει λύσεις. Δεν ήταν πάντοτε επιτυχής και στις περιπτώσεις όπου είχαμε επιτυχία, όπως η Βοσνία, η διαδικασία για την αποκατάσταση της ισορροπίας από τα μίση των τελευταίων ετών θα είναι ανα πόφευκτα χρονοβόρα, αν δεν χρειαστεί μία γενιά για να ολοκληρωθεί. Θα ήθελα να ζητήσω από τα μέλη του Ευρωπαϊκού Κοινοβουλίου, ενώ έχουν κάθε δικαίωμα να απαιτήσουν ένα κοινό ενδιαφέρον και μία κοινή δράση από το Συμβούλιο, να αναγνωρίσουν ότι αυτό δε θα αποφέρει απαραιτήτως αποτελέσματα και σίγουρα δεν θα αποφέρει αποτελέσματα που θα είνα αποδεκτά στο άμεσο μέλλον.
<P>
Τέλος, επιτρέψτε μου να αναφέρω έναν ή δύο συναδέλφους που μίλησαν για τους μηχανισμούς που παρέχει η Συνθήκη του Αμστερνταμ για τη βελτίωση της κοινής εξωτερικής πολιτικής και πολιτικής ασφάλειας. Έτσι θα είναι τα πράγματα όταν θα έχουμε εγκαταστήσει τη μονάδα πολιτικού σχεδιασμού και έγκαιρης προειδοποίησης και τον Ανώτατο Εκπρόσωπο, θα έχουμε έναν καλύτερο μηχανισμό για την έκφραση των κοινών θέσεων που εγκρίνουμε. Βεβαίως μέχρις ότου επικυρωθεί η Συνθήκη του Αμστερνταμ, δε θα έχουν νομική βάση. Αυτό εναπόκειται στα κράτη μέλη. Οι συνάδελφοι του Ευρωπαϊκού Κοινοβουλίου μπορούν να μεταβούν στα κράτη μέλη, για να βεβαιωθούν ότι επιτυγχάνεται η μέγιστη δυνατή ταχύτητα για να εξασφαλίσουν την επικύρωση. Με ευχαρίστησή μου σας αναφέρω ότι έχουμε σχεδόν ολοκληρώσει τις κοινοβουλευτικές διαδικασίες στη Βρετανία για την επικύρωση της Συνθήκης του Αμστερνταμ. Αν άλλα Κοινοβούλια επιτύχουν το ίδιο χρονοδιάγραμμα, μπορύμε να έχουμε την επικύρωση στους προσεχείς μήνες και αυτό θα αποτελέσει τη νομική βάση για αυτά τα βήματα προς τα εμπρός της κοινής εξωτερικής πολιτικής και της πολιτικής ασφάλειας. Εν τω μεταξύ έχουμε χρησιμοποιήσει την Προεδρία μας για να προωθήσουμε την προετοιμασία, ώστε από τη στιγμή που θα έχουμε την νομική βάση για να προχωρήσουμε, να μπορούμε να προχωρήσουμε γρήγορα με αλλαγές στο προσωπικό, ρυθμίσεις, πρόβλεψη πόρων, ώστε να μπορούμε στο πλαίσιο της νομικής βάσης να ενεργήσουμε αμέσως.
<P>
Καταλήγω με μία έκκληση προς όλα τα μέλη. Ακουσα με μεγάλο ενδιαφέρον πολλές ομιλίες σήμερα το απόγευμα που ζητούν μία κοινή εξωτερική πολιτική και πολιτική ασφάλειας και που καταδικάζουν το Συμβούλιο για έλλειψη πολιτικής βούλησης για την επίτευξή της. Θέλω να πω ότι σε καθεμία από τις χώρες από τις οποίες άκουσα τους ομιλητές να μιλούν εύγλωττα και με πάθος σήμερα το απόγευμα, θα μπορούσα να απαριθμήσω έναν κατάλογο περιπτώσεων τους τελευταίους πέντε μήνες όπου αυτό το κράτος μέλος αντιτάχθηκε στα άλλα για την επίτευξη μία κοινής εξωτερικής πολιτικής και πολιτικής ασφάλειας, κυρίως στην περίπτωστη της κ. Lalumiθre, ο οποία υπέβαλε τις πιο αυστηρές απαιτήσεις για μία κοινή εξωτερική πολιτική και πολιτική ασφάλειας.
<P>
Η οικοδόμηση μίας τέτοιας κοινής θέσης δεν είναι εύκολη, απαιτεί συμβιβασμούς από παντού. Δε θα έχουμε ποτέ μία κοινή εξωτερική πολιτική και πολιτική ασφάλειας από ένα κράτος που απαιτεί από την υπόλοιπη Ευρώπη να εγκρίνει τη δική της κοινή εξωτερική πολιτική και πολιτική ασφάλειας. Θα χρειαστούν ανταλλαγές μεταξύ μας και αν πρόκειται να την επιτύχουμε, ο καλύτερος τρόπος θα είναι αν την αναλάβουμε, αναγνωρίζοντας ανοιχτά ότι όλες οι χώρες θα πρέπει να εργαστούν για το κοινό καλό και μερικές φορές θα χρειαστεί να εγκαταλείψουν τις δικές τους εθνικές θέσεις για να το κάνουν.
<P>
Μερικές φορές, και η χώρα μου επιφυλάσσεται του δικαιώματος αυτού, θα πρέπει να πούμε όχι δεν μπορούμε να εγκαταλείψουμε αυτήν την συγκεκριμένη εθνική πολιτική, γιατί είναι πολύ σημαντική. Θα πρέπει να διατηρήσουμε αυτό το δικαίωμα για να υπερασπιστούμε ένα εθνικό συμφέρον. Αυτό βεβαίως καθιστά δύσκολο να αντιταχθεί κανείς σε μία κοινή εξωτερική πολιτική και πολιτική ασφάλειας, αλλά θα πω στο Κοινοβούλιο ότι αποτελεί επίσης ένα σημαντικό σημείο, για να σιγουρευτούμε ότι θα έχουμε τη λαϊκή ομοφωνία και τη λαϊκή υποστήριξη για τη νομιμότητα της Ευρωπαϊκής Ένωσης.

<SPEAKER ID=68 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=7>
Κατάσταση στη Νότια Αφρική
<SPEAKER ID=69 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την κατάσταση στη Νότιο Αφρική.

<SPEAKER ID=70 NAME="Henderson">
Κύριε Πρόεδρε, θα ήθελα να πω πόσο ευχαριστημένος είμαι που το Κοινοβούλιο επέλεξε να συζητήσει αυτό το σημαντικό θέμα σε μία τόσο σημαντική στιγμή. Όπως θα γνωρίζει το Κοινοβούλιο, από το 1994 και μετά η Ευρωπαϊκή Ένωση ανέλαβε μία σειρά δεσμεύσεων, για να βοηθήσει τη Νότιο Αφρική στη μετάβασή της από το καθεστώς του απαρτχάιντ. Παραμένουμε αποφασισμένοι να συνεχίσουμε να βοηθάμε τη Νότιο Αφρική κατά τη διάρκεια της οικονομικής και πολιτικής μεταλλαγής της κοινωνίας της. Εμείς στην Ευρώπη έχουμε διαπιστώσει σε πολύ μεγάλο βαθμό ότι η επίτευξη κοινών στόχων οικονομικής ανάπτυξης και ευημερίας δένει τις κοινωνίες μεταξύ τους. Όλοι αναγνωρίζουμε ότι το εμπόριο και η συνεργασία μεταξύ των εθνών έχει μεγαλύτερες πιθανότητες να τα φέρει πιο κοντά. Ο καλύτερος τρόπος για να βοηθήσει η Ευρωπαϊκή Ένωση τη Νότιο Αφρική είναι παρέχοντας στη Νότιο Αφρική μεγαλύτερες ευκαιρίες για την ανάπτυξη του εμπορίου και της οικονομίας, που θα βοηθήσουν αυτή τη χώρα να επουλώσει τις διαιρέσεις της κοινωνίας της που προκλήθηκαν λόγω τόσων χρόνων μίσους και καταπίεσης.
<P>
Πιστεύω επίσης ότι η Νότιος Αφρική έχει τις δυνατότητες να γίνει ένας από τους καταλύτες για την ανάπτυξη και την εξέλιξη σε όλη την Αφρική. Η Ευρωπαϊκή Ένωση πρέπει να συνεχίσει να κάνει ό, τι μπορεί για να οικοδομήσει πάνω σε αυτό το δυναμικό. Πολλές από τις δεσμεύσεις της Ευρωπαϊκής Ένωσης, που ανέφερα προηγουμένως, έχουν ήδη εκπληρωθεί. Μία από τις υποσχέσεις που δώσαμε ήταν να προσφέρουμε στην Νότιο Αφρική ειδική προσχώρηση στη Σύμβαση του Λομέ και με χαρά μου δηλώνω ότι αυτή η προσχώρηση θα ισχύσει τελικά από την 1η Ιουνίου, αφού επικυρώθηκε από όλα τα κράτη μέλη. Αναμένω με ανυπομονησία την πλήρη συμμετοχή της Νοτίου Αφρικής στον πολιτικό διάλογο μεταξύ των ΑΚΕ και της Ευρωπαϊκής Ένωσης που βρίσκεται στην καρδιά των σχέσεων της Λομέ.
<P>
Η Ευρωπαϊκή Ένωση και η Νότιος Αφρική έχουν επίσης συνάψει μία συμφωνία επιστημών και τεχνολογίας τον Νοέμβριο του 1996 και οι συζητήσεις σχετικά με ξεχωριστές συμφωνίες που καλύπτουν την αλιεία, το κρασί και τα αλκοολούχα ποτά εξακολουθούν να σημειώνουν πρόοδο. Όσον αφορά στη βοήθεια, η Ευρωπαϊκή Κοινότητα έχει αναλάβει την υποχρέωση παροχής σημαντικής αναπτυξιακής βοήθειας ύψους άνω των 100 εκατ. Ecu ετησίως προς τη Νότιο Αφρική μέσω του ευρωπαϊκού προγράμματος για την ανασυγκρότηση και την ανάπτυξη που θα συνεχιστεί τουλάχιστον μέχρι το 1999. Μπορώ να πω στο Κοινοβούλιο ότι πρόκειται για μία προτεραιότητα της Προεδρίας του Ηνωμένου Βασιλείου να επιτύχει όσο το δυνατόν περισσότερη πρόοδο κατά τη διαπραγμάτευση μίας συμφωνίας εμπορίου και συνεργασίας με τη Νότιο Αφρική και τις συναφείς συμφωνίες για την αλιεία και τα κρασιά και τα αλκοολούχα ποτά. Τους τελευταίους λίγους μήνες, έχουμε προχωρήσει πολύ, αλλά πιστεύω ότι υπάρχει μία πολιτική βούληση να προχωρήσουμε ουσιαστικά περαιτέρω πριν από τα τέλη του Ιουνίου.
<P>
Οι εμπορικές διαπραγματεύσεις ήταν βραδείες κατά το παρελθόν, αλλά απέκτησαν μία ανανεωμένη ώθηση πέρυσι το φθινόπωρο από μία λεπτομερή προσφορά της Νοτίου Αφρικής. Οι υπεύθυνοι των διαπραγματεύσεων και των δύο πλευρών πιστεύουν ότι είναι κοντά σε μία συμφωνία που θα είναι δίκαιη και ωφέλιμη και για τους δύο. Πράγματι, στις 30 Μαρτίου, το Συμβούλιο Γενικών Υποθέσεων ζήτησε από την Επιτροπή Μονίμων Αντιπροσώπων, σε συνεργασία με την Επιτροπή, να εξετάσουν προοπτικές για τη βελτίωση της προσφοράς της Ευρωπαϊκής Ένωσης. Οι συζητήσεις βρίσκονται αυτή τη στιγμή σε ένα κρίσιμο στάδιο. Θα χρειαστούν προσπάθειες για να δείξουν και οι δύο πλευρές ευελιξία. Η προεδρία παρέμεινε σε στενή επαφή με τους Νοτιοαφρικανούς καθ'όλη τη διάρκεια και συνεργάστηκε στενά με την Επιτροπή και τα άλλα κράτη μέλη. Με ενθαρρύνουν οι επανειλημμένες δηλώσεις των υπουργών της Νοτίου Αφρικής για την αποφασιστικότητά τους να καταλήξουν σε μία συμφωνία.
<P>
Και οι δύο πλευρές θα χρειαστεί να εξετάσουν και πάλι τομείς, όπως μία αυξημένη κάλυψη του συνολικού εμπορίου, για να επιτευχθεί μία συμφωνία που είναι συμβατή με τον ΠΟΕ. Οποιαδήποτε συμφωνία θα πρέπει να ικανοποιήσει τις ανησυχίες και των δύο πλευρών σχετικά με τα επιθετικά τους οικονομικά συμφέροντα, π.χ στον γεωργικό και βιομηχανικό τομέα. Φυσικά, παραμένει βασικός στόχος των διαπραγματευτών μας να ληφθούν υπόψη οι κοινοτικές ευαισθησίες και τα οικονομικά συμφέροντα. Καθ'όλη τη διάρκεια των διαπραγματεύσεων το Συμβούλιο είχε επίγνωση των πιθανών συνεπειών που μπορεί να έχει μία συμφωνία στις γειτονικές χώρες της Αναπτυξιακής Κοινότητας της Μεσημβρινής Αφρικής. Τόσο η Ευρωπαϊκή Ένωση όσο και η Νότιος Αφρική έχουν επανειλημμένα καταστήσει σαφές ότι οι ανησυχίες αυτών των χωρών θα ληφθούν υπόψη κατά τη διάρκεια των διαπραγματέυσεων. Η συμφωνία Ευρωπαϊκής Ένωσης / Νοτίου Αφρικής πρέπει να είναι θετική για όλη την περιοχή.
<P>
Έχοντας αυτά κατά νου, η Επιτροπή δήλωσε ότι θα εξετάσει μία τεχνική βοήθεια προς τις χώρες της Τελωνειακής Ένωσης Μεσημβρινής Αφρικής κατά τη διάρκεια οποιασδήποτε περιόδου οικονομικής προσαρμογής και πιστεύω έντονα ότι τα οικονομικά οφέλη που θα αποφέρει μία συμφωνία στην Νότια Αφρική θα τα μοιραστούν οι γείτονες της.Θα ήθελα να εκμεταλλευτώ αυτήν την ευκαιρία, για να ευχαριστήσω τα αξιότιμα μέλη για το ενδιάφερον που επέδειξαν στις προσπάθειες του Συμβουλίου να καταλήξει σε μία συμφωνία με τη Νότιο Αφρική. Ειδικότερα, θα ήθελα να ευχαριστήσω μέλη της αντιπροσωπείας των σχέσεων με τη Νότιο Αφρική που συνάντησα προηγουμένως κατά την προεδρία, των οποίων ήταν εξαιρετικά ευπρόσδεκτες οι εκφράσεις υποστήριξης για τη διαδικασία διαπραγμάτευσης. Ελπίζω ότι όλοι οι αξιότιμοι βουλευτές θα συνεχίσουν να υποστηρίζουν αυτές τις προσπάθειες κατά τη διάρκεια αυτών των προσεχών κρίσιμων εβδομάδων, ακόμα και στο μέλλον όταν η τελική συμφωνία θα χρειαστεί την έγκριση του Σώματος αυτού.
<P>
Η Ευρωπαϊκή Ένωση θα έχει μία περαιτέρω ευκαιρία να επιδείξει στο Ευρωπαϊκό Συμβούλιο στο Κάρντιφ τη σημασία που αποδίδει στις σχέσεις με τη Νότιο Αφρική, όταν ο Πρόεδρος Mandela παρακαθήσει σε γεύμα με τους συγκεντρωμένους αρχηγούς κρατών και κυβερνήσεων. Θα ήθελα να επαναλάβω την πεποίθησή μου ότι με σκληρή δουλειά και καλή θέληση από τις δύο πλευρές μπορεί να επιτευχθεί ένα ικανοποιητικό αποτέλεσμα στις εμπορικές διαπραγματεύσεις. Ελπίζω ότι μπορούμε να σημειώσουμε ταχεία πρόοδο για τη σύναψη της συμφωνίας και την εκπλήρωση των δεσμεύσεων που έχουμε αναλάβει προς τη Νότιο Αφρική. Ευχαριστώ και πάλι το Σώμα για το συνεχές ενδιαφέρον και υποστήριξή του και το αίσθημα επείγοντος και προτεραιότητας για την επίτευξη εμπορικής συμφωνίας με τη Νότια Αφρική.

<SPEAKER ID=71 NAME="Pinheiro">
Κύριε Πρόεδρε, σύντομα θα έχουν περάσει τρία χρόνια από τότε που ξεκινήσαμε μία φιλόδοξη σειρά διαπραγματεύσεων με την νέα Νότια Αφρική, αφού η Ένωση είχε θέσει έναν μοναδικό στόχο: τη θέσπιση ενός μακρόχρονου πλαισίου συνεργασίας με αυτόν τον σημαντικό εταίρο που θα ενίσχυε την ιστορική μετάβαση προς τη δημοκρατία και θα αντικατόπτριζε τη διττή φύση της οικονομίας του.
<P>
Πέρυσι τον Απρίλιο, είχαμε την ευχαρίστηση να καλωσορίσουμε τη Νότια Αφρική ως το 86ο μέλος της Σύμβασης της Λομέ. Κατά το Συμβούλιο Υπουργών ΑΚΕ/ΕΕ στο Λουξεμβούργο, υπογράφηκε ένα ειδικό πρωτόκολλο που προσέφερε στη Νότιο Αφρική μία ειδική πρόσβαση στη Σύμβαση της Λομέ. Το γεγονός αυτό σηματοδότησε τη λήξη των διαπραγματεύσεων της πρώτης σειράς του προβλεπόμενου πλαισίου για τη συνεργασία ΕΕ/Νοτίου Αφρικής.
<P>
Αλλά μετά από τρία χρόνια σκληρής εργασίας, πρέπει να παρατηρήσουμε με λύπη ότι η δεύτερη σειρά που θα μας οδηγήσει σε μία διμερή συμφωνία εμπορίου, ανάπτυξης και συνεργασίας δεν έχει ακόμη ολοκληρωθεί. Έχουμε σημειώσει μεγάλη πρόοδο και έχουμε διστακτικά συμφωνήσει στα περισσότερα τμήματα της μελλοντικής συμφωνίας. Αλλά πρέπει να εργαστούμε ακόμα σε αρκετούς σημαντικούς τομείς πριν μπορέσουμε να ολοκλήρώσουμε.
<P>
Τον περασμένο μήνα είχαμε τον 18ο γύρο διαπραγματεύσεων και ένας επιπλέον γύρος προβλέπεται για την 10η και 11η Ιουνίου. Σε πολλά σημεία το χάσμα μεταξύ της ΕΕ και της Νοτίου Αφρικής πρέπει να γεφυρωθεί. Κατόπιν τούτου, πιστεύω ότι υπάρχει μία καλή ευκαιρία να τελειώσουμε γρήγορα τη δουλειά αυτή. Υπάρχει ένα παραθυράκι ευκαιρίας για να το χρησιμοποιήσουμε. Η Επιτροπή καταβάλλει κάθε προσπάθεια, για να ολοκληρώσει αυτές τις διμερείς διαπραγματεύσεις με τη Νότιο Αφρική πριν αρχίσουμε τις μετά τη Λομέ διαπραγματεύσεις το επόμενο φθινόπωρο. Από την πλευρά της Αφρικής, κατανοούμε επίσης ότι υπάρχει μία επιθυμία να ολοκληρωθεί η συμφωνία με την ΕΕ πριν αρχίσει η εκλογική εκστρατεία των προσεχών γενικών εκλογών της χώρας που πρόκειται να πραγματοποιηθούν το πρώτο εξάμηνο του 1999.
<P>
Ποια είναι τα κύρια ζητήματα που εκκρεμούν; Πρώτον, παραμένουν μερικά προβλήματα σε ζητήματα που δεν άπτονται του εμπορίου, κυρίως η διατύπωση της ρήτρας μη εκτέλεσης που εμείς προτείναμε και το ζήτημα των μελλοντικών οικονομικών πόρων που θα είναι διαθέσιμα για την αναπτυξιακή συνεργασία με τη Νότιο Αφρική. Στη συμφωνία δε θα αναφερθούν οικονομικά ποσά, αλλά η Κοινότητα καλείται να δώσει μία πολιτική διαβεβαίωση ότι η οικονομική ενίσχυση της Νοτίου Αφρικής θα συνεχιστεί πράγματι και μετά το 2000.
<P>
Δεύτερον, αρκετά ζητήματα εκκρεμούν ακόμα στον τομέα των συναφών με το εμπόριο πτυχών, που είναι ουσιώδη για οποιαδήποτε ρύθμιση ελεύθερου εμπορίου. Θα χρειαστούν περαιτέρω συζητήσεις και διαπραγματεύσεις για να υπάρξει συμφωνία σε ακριβείς αναλήψεις υποχρεώσεων στους τομείς του αντι-ντάμπινγκ, ρητρών διαφύλαξης, πολιτικής ανταγωνισμού, κυβερνητικών προμηθειών, πνευματικής ιδιοκτησίας και θαλάσσιων μεταφορών.
<P>
Τέλος, πρέπει να επιλυθούν μερικά αληθινά εμπόδια στον τομέα του εμπορίου, για να επιτευχθεί συμφωνία με τη Νότια Αφρική που να πληροί τις αρχές που η Κοινότητα θεωρεί σημαντικές, και στις οποίες θα αναφερθώ εν συντομία. Η πρώτη αρχή είναι η πλήρης συμμόρφωση με τις απαιτήσεις του ΠΟΕ . Όπως ξέρετε, έχει γίνει ευρέως κατανοητό ότι μία συμφωνία ελεύθερου εμπορίου δεν θα πρέπει να καλύπτει λιγότερο από το 90 % του συνολικού εμπορίου μεταξύ των μερών προκειμένου να αποφευχθούν πιθανές συζητήσεις ως προς την ερμηνεία της στο πλαίσιο του Παγκόσμιου Οργανισμού Εμπορίου. Η τωρινή προσφορά της ΕΕ καλύπτει το 80 % των εισαγωγών από τη Νότια Αφρική. Η προσφορά της Νοτίου Αφρικής προτείνει την ελευθέρωση του 81 % των δικών της εισαγωγών από την Ευρωπαϊκή Ένωση. Και οι δύο προσφορές επομένως αποτελούν ένα σημαντικό βήμα προς μια βελτιωμένη πρόσβαση στην αγορά, αλλά δεν είναι αρκετά ελκυστικές για την άλλη πλευρά, και μπορεί να μην επαρκούν για την εξασφάλιση της συμβατότητας της συμφωνίας με τον ΠΟΕ Έφτασε η ώρα και για τις δύο πλευρές να αυξήσουν την κάλυψη των αντίστοιχων εμπορικών προσφορών τους.
<P>
Ξέρουμε ότι δεν πρόκειται για ένα εύκολο βήμα, γιατί αγγίζει ευαίσθητους τομείς και συμφέροντα και από τις δύο πλευρές. Αλλά πρέπει να κινηθούμε προς αυτή την κατεύθυνση, έχοντας ταυτόχρονα κατά νου τις δύο αρχές της αμοιβαιότητας και της ασυμετρίας που υποστηρίζουν τις εμπορικές συνομιλίες μας. Η κατάργηση των δασμών από την πλευρά της Ευρωπαϊκής Ένωσης θα είναι κατ'αρχήν γρηγορότερη και θα επιτευχθεί μέσα σε 10 χρόνια. Η προσφορά της Νοτίου Αφρικής βασίζεται σε μία μεταβατική περίοδο 12 ετών. Αν μπορέσουμε να κινηθούμε προς την κατεύθυνση πρόσθετων εμπορικών παραχωρήσεων, θα εξασφαλίσουμε μεγαλύτερες βελτιώσεις σχετικά με την πρόσβαση στην αγορά και την ίδια στιγμή ένα σημαντικό στοιχείο διαφοροποίησης που θα λάμβανε υπόψη τις διαφορές στην ανάπτυξη των δύο πλευρών.
<P>
Η δεύτερη αρχή είναι η συνάφεια με τις κοινές πολιτικές της ΕΕ. Η εμπορική συμφωνία με τη Νότιο Αφρική πρέπει να είναι συναφής με τις ισχύουσες πολιτικές της Ευρωπαϊκής Ένωσης, όπως η κοινή εμπορική πολιτική της Ευρωπαϊκής Ένωσης και ειδικότερα η κοινή γεωργική πολιτική και η κοινή πολιτική αλιείας. Η Νότιος Αφρική είναι η πρώτη περίπτωση στην ιστορία της Ένωσης μίας προτιμησιακής συμφωνίας όπου ο στόχος του ελεύθερου εμπορίου ισχύει επίσης για τη γεωργία. Το μεγαλύτερο μέρος των γεωργικών παραχωρήσεων της Ευρωπαϊκής Ένωσης προς τη Νότιο Αφρική προγραμματίζονται να ξεκινήσουν μετά το 2003 ή το 2005, ώστε να μπορούν να συνδυαστούν εύκολα με την πρόοδο των μεταρρυθμίσεων της ΚΓΠ. Προς το παρόν μερικά γεωργικά προϊόντα θα εξαιρεθούν από την κατάργηση των δασμών. Αλλά ακόμα και για αυτά τα προϊόντα, μπορεί να εξεταστεί η μερική απελευθέρωση σε ορισμένες περιπτώσεις και θα πρέπει να προβλεφθει μία τακτική εξέταση. Προβλέπονται επίσης δασμολογικές παραχωρήσεις σε προϊόντα αλιείας, αλλά αυτές εξαρτώνται από την πρόοδο που θα σημειωθεί στις διαπραγματεύσεις για μία ξεχωριστή συμφωνία για την αλίεία.
<P>
Η τρίτη αρχή είναι η συνάφεια με τις διατάξεις συμφωνιών με άλλους προτιμησιακούς εταίρους. Η συμφωνία μας με τη Νότιο Αφρική πρέπει να είναι συνεπής με τις υφιστάμενες εξωτερικές συμφωνίες της Ευρωπαϊκής Ένωσης, με ιδιαίτερη προσοχή στις χώρες της Μεσογείου και τις χώρες της ομάδας ΑΚΕ. Θα χρειαστεί εξαίρετος συντονισμός προκειμένου να προστατευθούν τα βασικά εξαγωγικά συμφέροντα αυτών των χωρών στην αγορά της Ευρωπαϊκής Ένωσης, αλλά και να εξασφαλιστεί ότι οι όροι πρόσβασης της ΝΑ στην αγορά της ΕΕ είναι συγκρίσιμοι με αυτούς των χωρών σε παρόμοια θέση. Θα επιδιωχθεί η συνοχή στο τομέα των κανόνων πρόελευσης.
<P>
Τέλος, η τέταρτη αρχή είναι ότι πρέπει να έχουμε μία ισχυρή αναπτυξιακή διάσταση προς όφελος της Νοτίου Αφρικής και των γειτόνων της. Είναι οριστικός μας στόχος να εξασφαλίσουμε ότι η συμφωνία ΕΕ/ΝΑ θα έχει μία θετική αναπτυξιακή επίδραση όχι μόνο στην ίδια τη Νότιο Αφρική, αλλά επίσης στην περιφέρεια της νοτίου Αφρικής και την ομάδα ΑΚΕ εν γένει.
<P>
Από την αρχή των διαπραγματεύσεων πριν από δύο χρόνια, αρχίσαμε μία διαδικασία τακτικών διαβουλεύσεων με την ομάδα ΑΚΕ και διάφορες υπό-ομάδες με τις οποίες συναντιόμαστε τακτικά. Βάσει αυτών που έχουμε ακούσει κατά τη διάρκεια της διαδικασίας, πιστεύουμε ότι αν την επεξεργαστούμε με επιτυχία, η συμφωνία μεταξύ της Ευρωπαϊκής Ένωσης και της Νοτίου Αφρικής θα ωφελήσει όχι μόνο και τα δύο μέρη, αλλά επίσης πολλούς άλλους που έχουν ισχυρούς οικονομικούς δεσμούς με την Νότιο Αφρική.
<P>
Πώς μπορούμε να εξασφαλίσουμε τη θετική επίδραση στην οποία στοχεύουμε; Θα έλεγα ότι η απάντηση βρίσκεται σε μία πολιτική δέσμευση τεκμηριωμένη από μία ορθή οικονομική ανάλυση. Η πολιτική δέσμευση υπάρχει. Εργαζόμαστε ακόμα πάνω στην ανάλυση. Κατά την απόψη μας η επίδραση της εν λόγω συμφωνίας ελεύθερου εμπορίου μεταξύ της Ευρωπαϊκής Ένωσης κα της Νοτίου Αφρικής θα γίνει αισθητή σε τρεις ομόκεντρους κύκλους. Πρώτον, θα υπάρξουν οφέλη για τις χώρες BNLS - Μποτσουάνα, Λεσότο, Ναμίμπια και Σουαζιλάνδη - οι τέσσερις γειτονικές χώρες της Νοτίου Αφρικής που επίσης ανήκουν στην Τελωνειακή Ένωση της Μεσημβρινής Αφρικής, SACU. Δεύτερον, θα υπάρξουν οφέλη για την περιοχή SADC - ο ευρύτερος κύκλος 14 χωρών που καλύπτουν ολόκληρη τη Μεσημβρινή Αφρική. Τρίτον, θα πρέπει να κοιτάξουμε την ευρύτερη οικογένεια των χωρών ΑΚΕ.
<P>
Αναμένουμε ότι συνεχείς μελέτες θα επιβεβαιώσουν ότι η συμφωνία ελεύθερου εμπορίου θα αποφέρει σημαντικά κέρδη τόσο στους καταναλωτές όσο και στους επιχειρηματίες. Η επιχειρηματική κοινότητα θα έχει πρόσβαση σε μία φτηνότερη και περισσότερο διαφοροποιημένη κλίμακα προμηθειών για τις εισροές τους και τα κεφαλαιουχικά αγαθά τους και θα έχουν έτσι καλύτερες προοπτικές για επενδύσεις, εξαγωγές και την πρόσληψη πρόσθετου προσωπικού. Η δημιουργία θέσεων εργασίας και μία επενδυτική ώθηση στην περιοχή αναμένονται να είναι οι κύριες θετικές επιδράσεις της συμφωνίας μας για το ελεύθερο εμπορίο με τη Νότια Αφρική και θα ενισχυθούν από μία περισσότερο εντατική οικονομική συνεργασία.
<P>
Οι αρχές που καθοδηγούν την Ένωση στις διαπραγματεύσεις με τη Νότιο Αφρική δεν αφήνουν έδαφος για αμφιβολίες. Απηχούν τις φιλοδοξίες της νέας Νότιας Αφρικής, που ετέθη στην πρώτη γραμμή της "Αφρικανικής Αναγέννησης». Καθώς το Ευρωπαϊκό Συμβούλιο ετοιμάζεται να καλοσωρίσει τον Πρόεδρο Mandela στο Κάρντιφ τον επόμενο μήνα, είναι ουσιώδες για μας να εξασφαλίσουμε ότι η Κοινότητα θα μεταβάλει τις αναλήψεις υποχρεώσεών της σε μία γεναιόδωρη και καινοτόμα συμφωνία που θα προωθήσει το εμπόριο, θα ενισχύσει την ανάπτυξη και θα προαγάγει την ειρήνη και τη σταθερότητα στην περιοχή.
<P>
Καθώς εισερχόμαστε σε μία αποφασιστική φάση αυτών των φιλόδοξων διαπραγματεύσεων με τη Νότια Αφρική, έχουμε πλήρη επίγνωση ότι η συμφωνία στην οποία θα καταλήξουμε θα έχει σημασία για πολλούς άλλους και πολλές χώρες της ΑΚΕ θα τη δουν ως κρίσιμη δοκιμή για το ίδιο το μέλλον της Λομέ. Εναπόκειται σε μας να επιδείξουμε ότι το ελεύθερο εμπόριο μπορεί να πραγματοποιηθεί σε ένα πλαίσιο ανάπτυξης και να συμβιβάσουμε τα αμοιβαία συμφέροντα με την αλληλεγγύη. Ελπίζω ότι τα κράτη μέλη μας θα ενωθούν μαζί μας στην έκφραση αυτών των απόψεων και αν αυτό συμβεί στο Κάρντιφ, πιστεύω ότι θα έχουμε επιτυχίες πολύ σύντομα.

<SPEAKER ID=72 LANGUAGE="EN" NAME="Kinnock, G.">
Κύριε Πρόεδρε, θα ήθελα να ευχαριστήσω τον Επίτροπο και να συγχαρώ την Προεδρία του Ηνωμένου Βασιλείου για τις σαφείς υποχρεώσεις που ανέλαβαν σε αυτές τις συνομιλίες περί εμπορίου και ανάπτυξης. Θα ήθελα επίσης να ευχαριστήσω τον ίδιο τον υπουργό της κυβέρνησης για την προθυμία του να θέσει αυτό το ζήτημα σε προτεραιότητα στο Ευρωπαϊκό Κοινοβούλιο. Όπως είπαν και οι δύο, έχουμε φτάσει σε ένα πολύ κρίσιμο σημείο στις διαπραγματεύσεις. Στην πραγματικότητα κανείς τους δεν ανέφερε το γεγονός ότι ο 19ος γύρος που επρόκειτο να πραγματοποιηθεί αυτήν την εβδομάδα αναβλήθηκε. Πρόκειται για μία πολύ ανησυχητική καθυστέρηση σε μία πολύ δύσκολη διαδικασία. Είμαι ενήμερος αυτής της κατάστασης από τότε που ήμουν εισηγητής στην προσωρινή συμφωνία.
<P>
Ωστόσο, ενόψει της προθυμίας της διαπραγματευτικής ομάδας της Νοτίου Αφρικής να προβάλει μία νέα - και σημαντικά βελτιωμένη - προσφορά κάλυψης προϊόντων πιθανότατα κατά 85 %, το Συμβούλιο προβλέπει άραγε ότι θα υπάρξουν ανάλογες προσαρμογές από την Επιτροπή που θα προέρχονται από την πλευρά μας; Ας γίνουμε σαφείς. Οι Νοτιοαφρικανοί λένε τώρα ότι είναι πρόθυμοι να κάνουν ουσιώδεις προσαρμογές, προκειμένου να μπορέσουμε να έχουμε σαφή πρόοδο. Τίθεται σε κίνδυνο ολόκληρη η διαδικασία, εκτός αν η Ευρωπαϊκή Ένωση είναι προετοιμασμένη να αναλάβει σαφείς πρωτοβουλίες για την αναζωογόνηση αυτών των συνομιλιών.
<P>
Δε θέλω ο Προεδρεύων του Συμβουλίου να νομίσει ότι κινδυνολογώ, αλλά στην πραγματικότητα ι η ΕΕ έχει μόνο δύο εβδομάδες, για να ετοιμάσει μία κατάλληλη απάντηση που να μπορεί να διασφαλίσει ότι θα ρυθμιστούν τα ουσιώδη στοιχεία των συστατικών μερών των διαπραγματεύσεων που αφορούν το εμπόριο και ότι θα είναι έτοιμα προς συζήτηση στην Coreper την ερχόμενη εβδομάδα. Φυσικά, δεν αναμένουμε μία τελική και πλήρη συμφωνία, αλλά θα πρέπει να αποβλέπουμε σε έναν "τέλειο συντονισμό» και όχι πλέον κατά τη διάρκεια της αυστριακής προεδρίας. Αυτό θα συμβεί αν έχουμε κατά βάση συμφωνήσει στα κύρια και πλέον αμφισβητούμενα ζητήματα περί εμπορίου. Προφανώς η ασυμετρία πρέπει να βγει από το ντουλάπι και αφού την ξεσκονίσουμε, να τεθεί προς συζήτηση στις διαπραγματεύσεις. Η Επιτροπή το έχει ήδη αναφέρει αυτό.
<P>
Στο πλαίσιο της παγκόσμιας μεταβαλλόμενης αγοράς, οποιαδήποτε συμφωνία για την απελευθέρωση του εμπορίου που έχει οριστεί να πραγματοποιηθεί στα προβλεπόμενα χρονοδιαγράμματα θα είναι μάλλον απίθανο να επιβιώσει. Υπάρχει η μεταρρύθμιση της ΚΓΠ, οι νέες διαπραγματεύσεις της ΓΣΔΕ, επομένως δεν είναι άραγε πιθανό να είναι ξεπερασμένη και χωρίς ουσία στο χρονοδιάγραμμα σύμφωνα με το οποίο εξετάζεται; Ας είμαστε έτοιμοι να επιστρέψουμε στα βασικά. Ας σταματήσουμε να πέφτουμε σε τέλμα λόγω καβγάδων για κάθε προϊόν. Πρέπει να είμαστε γεναιόδωροι.
<P>
Ο Πρόεδρος Mandela φτάνει στο τέλος της θητείας του, αφού επέδειξε θάρρος και αδιάλλακτη αποφασιστικότητα, για να εξασφαλίσει ένα καλύτερο μέλλον για τους νοτιοαφρικανούς. Ο ρόλος μας είναι σαφής. Ο Προεδρεύων του Συμβουλίου μπορεί ίσως να θυμάται ότι τον Ιανουάριο τον είχα ρωτήσει στο Στρασβούργο αν ήταν δυνατόν να προσκαλέσουμε τον Πρόεδρο Mandela στο Κάρντιφ, για να υπογράψει μία συμφωνία. Τώρα έρχεται στο Κάρντιφ για να αποχαιρετίσει τους αρχηγούς κρατών - για να χαρεί τα θέλγητρα της πρωτεύουσας της Ουαλίας! Δεν θα ήταν το κερασάκι στην τούρτα, αν μπορούσαμε να αναγνωρίσουμε τότε ότι η Ευρωπαϊκή Ένωση και η χώρα του, η Νότιος Αφρική, επέτυχαν ευρείες συμφωνίες;

<SPEAKER ID=73 LANGUAGE="NL" NAME="Maij-Weggen">
Πρόεδρε, θα ήθελα και εγώ να ακολουθήσω μια περισσότερο γενική προσέγγιση του προβλήματος αυτού και να αποφύγω κατά κάποιο τρόπο τις λεπτομέρειες των διαπραγματεύσεων. Την περίοδο που διετέλεσα Υπουργός του Ευρωπαϊκού Συμβουλίου, χρειάστηκε να συμμετάσχω σε διάφορες διαπραγματεύσεις, εκτός άλλων, σχετικά με συμφωνίες διαμετακόμισης με την Αυστρία και την Ελβετία και γνωρίζω πώς μπορεί κανείς να καθηλωθεί σε λεπτομέρειες σε περίπτωση που χάσει την εικόνα του συνόλου.
<P>
Όταν η Νότιος Αφρική, μετά από μια μακρά περίοδο κυριαρχίας του απάρτχαϊντ, κατόρθωσε με πάρα πολύ αξιοπρεπή τρόπο να επανέλθει στο δημοκρατικό σύστημα, οι χώρες της Δύσης ήταν όλο επαίνους και υποσχέσεις για το μέλλον της χώρας αυτής. Στις εκδηλώσεις αυτές συμμετείχε και η Ευρωπαϊκή Ένωση. Ο οικονομικός αποκλεισμός που είχε επιβληθεί τότε στη Νότιο Αφρική θα αντικαθίστατο από την οικονομική συνεργασία και η χώρα θα λάμβανε σημαντική βοήθεια από τα Ευρωπαϊκά Ταμεία Ανάπτυξης. Αυτή ήταν η εικόνα που επικρατούσε λίγο μετά την ανεξαρτησία της χώρας. Ευτυχώς, αυτό το τελευταίο έγινε πραγματικότητα. Αυτό εξήγησαν άλλωστε για άλλη μια φορά ο Πρόεδρος του Συμβουλίου και ο κ. Pinheiro. Η Νότιος Αφρική λαμβάνει σημαντική χρηματοδοτική βοήθεια για να ανταπεξέλθει στις επιπτώσεις του απάρτχαϊντ και, από ό, τι γνωρίζω, τα προγράμματα εξελίσσονται με ικανοποιητικό τρόπο.
<P>
Το πρόβλημα είναι η εμπορική συμφωνία που εκκρεμεί εδώ και τρία χρόνια. Η συμφωνία αυτή είναι πάρα πολύ σημαντική για τη Νότιο Αφρική, επειδή, μετά από πολλά χρόνια οικονομικού αποκλεισμού, η γεωργία και η βιομηχανία της χώρας πρέπει να έχουν τη δυνατότητα να αναπτυχθούν και να εξαγάγουν προϊόντα στην Ευρώπη. Αυτός είναι και ο μόνος τρόπος για να καταπολεμηθεί η φτώχεια στη Νότιο Αφρική και να προαχθεί η απασχόληση προς όφελος του μαύρου πληθυσμού, όπου η ανεργία των νέων ανέρχεται σε 40 %. Το ποσοστό αυτό είναι υπερβολικά υψηλό. Αυτό είναι κάτι που πρέπει να το συνειδητοποιήσουμε. Πρόκειται για ένα σημαντικό κίνδυνο για τη σταθερότητα και ίσως ακόμη και για το δημοκρατικό καθεστώς της χώρας. Με αυτό σχετίζεται και η αύξηση της εγκληματικότητας. Ενόψει όλων αυτών, είναι ακατανόητο να παρατείνονται για τόσο μεγάλο διάστημα οι διαπραγματεύσεις και να καθηλώνονται σε τέτοιου είδους λεπτομέρειες. Η Νότιος Αφρική αντιμετώπισε βεβαίως προβλήματα. Αυτό το ξέρουμε, ιδιαιτέρως στις σχέσεις της με τις γύρω χώρες, και το σημείο αυτό είναι σημαντικό. Ωστόσο, αυτό που παρεμποδίζει πραγματικά τις διαπραγματεύσεις είναι τα κράτη μέλη τα οποία αρνήθηκαν να προβούν σε παραχωρήσεις όσον αφορά κυρίως τον τομέα της γεωργίας. Εκεί εντοπίζεται το πρόβλημα.
<P>
Η πολιτική μου παράταξη κρίνει ότι είναι πλέον καιρός να αναστραφεί αυτή η εξέλιξη των λεπτομερών διαπραγματεύσεων και να προβούμε σε μία χειρονομία προς την Νότιο Αφρική. Έτσι, κάθε κράτος μέλος θα πρέπει να βάλει λίγο νερό στο κρασί του. Στην περίπτωση αυτή μπορεί να επιτευχθεί μια ουσιαστική συμφωνία. Πιστεύω ότι αυτή η γενναιόδωρη χειρονομία θα πρέπει να γίνει προς την κατεύθυνση του κ. Μαντέλα - τον οποίο συνάντησα επανειλημμένως - όταν θα επισκεφθεί το Κάρντιφ. Ίσως να πρέπει να αποφασίσουν οι αρχηγοί των κυβερνήσεων να δείξουν το θάρρος που πρέπει στο Κάρντιφ και να παρακάμψουν τις διαπραγματεύσεις δηλώνοντας «αυτός είναι ο τρόπος που θέλουμε να ενεργήσουμε». Θέλουμε να δώσουμε το χέρι στον Μαντέλα και θέλουμε να επιτραπεί στη Νότιο Αφρική να συνάψει καλές συμφωνίες με την Ευρώπη προκειμένου να αποκτήσει τη δυνατότητα να αναπτύξει την οικονομία της. Αυτό χρειαζόμαστε, Πρόεδρε. Αυτός είναι και ο λόγος που απευθύνω μια γενική πολιτική έκκληση χωρίς να υπεισέλθω σε ατελείωτες λεπτομέρειες, οι οποίες μας προσφέρονται για άλλη μια φορά.

<SPEAKER ID=74 LANGUAGE="EN" NAME="Collins, Gerard">
Κυρία Πρόεδρε, θα ήθελα να ευχαριστήσω το Συμβούλιο και την Επιτροπή για τις δηλώσεις που έκαναν σήμερα ενώπιον του Κοινοβουλίου. Είμαστε όλοι απογοητευμένοι από το ρυθμό προόδου των διαπραγματεύσεων που αφορούν τη συμφωνία εμπορικής συνεργασίας και ανάπτυξης με τη Νότιο Αφρική, αλλά είναι σημαντικό το τελικό αποτέλεσμα των διαπραγματεύσεων να είναι μία συμφωνία ωφέλιμη για το μακροπρόθεσμο συμφέρον και των δύο μερών σε αυτές τις διαπραγματεύσεις. Η Νότιος Αφρική είναι η κυριότερη οικονομική δύναμη στην υπόΣαχάρια Αφρική και η Ευρωπαϊκή Ένωση είναι ο κύριος εμπορικός της εταίρος. Είναι σαφές ότι οποιαδήποτε συμφωνία θα έχει ευρύτατες συνέπειες, όχι μόνο για τη μελλοντική συνεργασία με τη Δημοκρατία της Νοτίου Αφρικής αλλά επίσης και με τις γειτονικές χώρες.
<P>
Το Κοινοβούλιο θα πρέπει να αδράξει την ευκαιρία που παρουσίαζεται με τη σημερινή συζήτηση, για να επιβεβαιώσει εκ νέου την αφοσίωσή του στον πολιτικό στόχο της επίτευξης μίας ευρείας και περιεκτικής συμφωνίας με τη Νότιο Αφρική, πράγμα που είναι δίκαιο για τα συμφέροντα και των δύο μερών. Θα ήθελα να εκφράσω την πλήρη εμπιστοσύνη μου προς τον Επίτροπο Pinheiro και την ομάδα των διαπραγματευτών του που, όπως γνωρίζω, θα κατάβαλουν κάθε προσπάθεια για να καταλήξουν σε μία συμφωνία συμφώνως προς την εντολή διαπραγμάτευσης που τους έδωσε το Συμβούλιο των Υπουργών, μία εντολή που δεν αντανακλούσε τις δημόσιες δηλώσεις ή τις αναλήψεις δεσμεύσεων των αρχηγών κρατών ή κυβερνήσεων προς τον Πρόεδρο Mandela, γεγονός που βεβαίως ανέβασε σε πολύ υψηλό βαθμό τις προσδοκίες της Νότιας Αφρικής.
<P>
Τον Απρίλιο, οι αξιωματούχοι της Επιτροπής υπέβαλαν μία σειρά προτάσεων που θα επέτρεπε ένα επίπεδο ανοίγματος κατά 95 %, μία σημαντική βελτίωση σε σχέση με τις προηγούμενες ευρωπαϊκές προτάσεις. Ελπίζω ότι η Νότιος Αφρική θα είνα πολύ σύντομα σε θέση να ανταποκριθεί σε αυτή την βελτιωμένη προσφορά και ότι θα καταβληθεί κάθε προσπάθεια για να ολοκληρωθούν οι διαπραγματεύσεις όσο πιο κοντά γίνεται στην ημερομηνία στόχο, στα μέσα του 1998 ή το αργότερο στα τέλη του έτους.
<P>
Θα ήθελα επίσης να εκμεταλλευτώ αυτήν την ευκαιρία για να δηλώσω με την ιδιότητά μου ως πρόεδρος της αντιπροσωπείας του Κοινοβουλίου για τις σχέσεις με τη Νότιο Αφρική, ότι εγώ και οι συνάδελφοι μου από την αντιπροσωπεία είχαμε εκτεταμένες συζητήσεις με υπουργούς της νοτιοαφρικανικής κυβέρνησης και εκπροσώπους των ΜΚΟ σχετικά με το ευρωπαϊκό πρόγραμμα ανασυγκρότησης και ανάπτυξης της Νοτίου Αφρικής. Πιστεύω ότι αυτό το πρόγραμμα βοήθειας εξακολουθεί να συμβάλλει πολύτιμα στην προαγωγή της οικονομικής εξέλιξης όσων βρίσκονται σε μειονεκτική θέση στη Νότιο Αφρική και ελπίζω ότι το εν λόγω πρόγραμμα θα συνεχιστεί και μετά το 1999. Θα καταλήξω προσκαλώντας την Επιτροπή να υποβάλει μία πρόταση στο Κοινοβούλιο και το Συμβούλιο για τη συνέχιση του ΕΠΑΑ το συντομότερο δυνατόν για να την εξετάσουμε σε εύλογο χρόνο πριν από τη λήξη του τωρινού προγράμματος.

<SPEAKER ID=75 LANGUAGE="NL" NAME="Bertens">
Κύριε Πρόεδρε, αυτό που άρχισε ως μια νέα εποχή δεν έχει αποφέρει μέχρι στιγμής παρά μόνο αρνητικά αποτελέσματα. Η διττή προσέγγιση στην περίπτωση της Νοτίου Αφρικής μέσω μιας ειδικής ένταξης στη Σύμβαση της Λομέ και της διμερούς συμφωνίας για τις ελεύθερες συναλλαγές είναι η ενδεδειγμένη. Ωστόσο, η εφαρμογή ήταν λιγότερο ικανοποιητική. Ο αποκλεισμός του 45 % των γεωργικών προϊόντων αντίκειται στο πνεύμα της αντιμετώπισης αυτής. Η Ευρωπαϊκή Ένωση πρέπει να προβεί σε μια γενναιόδωση χειρονομία. Πρόκειται για μια ασύμετρη συμφωνία με μία χώρα όπου η κατάσταση δεν είναι ακόμη ιδανική.
<P>
Εκτός αυτού, η Ευρωπαϊκή Ένωση πρέπει να ασχοληθεί με την κατάρτιση ενός επακόλουθου προγράμματος για την ανασυγκρότηση και την ανάπτυξη, ενώ, όταν θα λήξει το σημερινό πρόγραμμα το 1999, πρέπει να υπάρξει μέριμνα για την άμεση συνέχειά του. Θα ήθελα πάρα πολύ να πληροφορηθώ από το Συμβούλιο και την Επιτροπή εάν μπορεί να δοθεί περισσότερη προσοχή στο θέμα της παροχής βοήθειας και τις ασφαλιστικές πτυχές της εξέλιξης που παρατηρείται. Η Νότιος Αφρική πλήττεται από κύμα εγκλήματος και η νοοτροπία της βίας έχει αρχίσει να κυριαρχεί επάνω της.
<P>
Πρέπει να αυξηθεί ο έλεγχος επί της διακίνησης όπλων. Ίσως να μπορεί το Συμβούλιο να προσφέρει μια διευκρίνιση σχετικά με το πρόγραμμα δράσης της Ευρωπαϊκής Ένωσης για τα ελαφρά όπλα και τη διάσκεψη που διοργάνωσε προσφάτως στη Νότιο Αφρική.

<SPEAKER ID=76 LANGUAGE="FR" NAME="Querbes">
Κύριε Πρόεδρε, η πρόοδος και η ολοκλήρωση των διαπραγματεύσεων μεταξύ της Νότιας Αφρικής και της Ένωσης αποτελεί, κατά τη γνώμη μας, μια ουσιαστική επιδίωξη. Η επιδίωξη αυτή, που επαναδιατυπώθηκε από τον Πρόεδρο του Συμβουλίου, συνίσταται στην εδραίωση των ανθρώπινων και δημοκρατικών επιτευγμάτων που πραγματοποιήθηκαν στην εν λόγω χώρα, στη συμβολή σε μια ανάπτυξη που να δημιουργεί δραστηριότητες και θέσεις εργασίας και στην προώθηση, μέσω της Νότιας Αφρικής και της ακτινοβολίας της σε όλη τη Μεσημβρινή Αφρική, της σταθερότητας, της ειρήνης και της ανάπτυξης ενός ολόκληρου τμήματος της αφρικανικής ηπείρου.
<P>
Με αυτό το πνεύμα, ελπίζουμε ότι η προσεχής συνάντηση μεταξύ του προέδρου Μαντέλα και των ηγετών της Ευρωπαϊκής Ένωσης θα μπορέσει να σηματοδοτήσει, όχι μόνο νέες προόδους στη διαδικασία των διαπραγματεύσεων, αλλά και τη δυνατότητα ολοκλήρωσής τους. Για να επιτευχθεί ο στόχος αυτός, πρέπει η Επιτροπή και το Συμβούλιο να επιδείξουν, όπως μόλις το επιβεβαίωσαν οι εκπρόσωποί τους, το γενναιόδωρο πνεύμα που διακατέχει τις ευρωπαϊκές κυβερνήσεις στις σχέσεις τους με τη Νότια Αφρική, και να υπολογίσουν καλά τις επωφελείς συνέπειες που θα μπορούσαν να πηγάσουν και για τις δύο πλευρές από την ανάπτυξη των οικονομικών σχέσεων μεταξύ της Ευρωπαϊκής Ένωσης και της Νότιας Αφρικής.
<P>
Αναμφισβήτητα, η ανάπτυξη των ανταλλαγών μας με τη Νότια Αφρική δεν μπορεί να οδηγήσει στη θυσία ενός παραγωγικού τομέα της Ένωσης, ιδίως της γεωργίας, που χρησιμεύει υπερβολικά συχνά ως αντάλλαγμα στις συμφωνίες της Ένωσης με τις τρίτες χώρες. Αλλά τα προβλήματα, στην προκειμένη περίπτωση, δεν είναι συγκρίσιμα. Ελάχιστες παραγωγές είναι πραγματικά ανταγωνιστικές, λόγω των αποστάσεων, και η αντιστροφή των εποχών μπορεί να συμβάλει στην περαιτέρω ενίσχυση της συμπληρωματικότητας παρά του ανταγωνισμού. Πρέπει να είμαστε πολύ προσεκτικοί με αυτά τα ζητήματα. Έτσι, στο πλαίσιο μίας κατ' ανάγκην ασύμμετρης προσέγγισης, πρέπει να κατανείμουμε στο σύνολο των παραγωγικών τομέων της Ένωσης την προσπάθεια αλληλεγγύης που πρέπει να καταβάλουμε. Επιπλέον, θεσπίζοντας την ετήσια αναθεώρηση του καταλόγου με τα προϊόντα που αποκλείονται, θα ελέγχουμε καλύτερα τις καταστάσεις ανταγωνισμού και θα περιορίσουμε αρχικώς τον αριθμό των θιγόμενων προϊόντων.
<P>
Εν κατακλείδι, θα ήθελα να προσθέσω ότι οι δράσεις συνανάπτυξης και αλληλεγγύης πρέπει να υλοποιούνται με άλλα μέσα της Ένωσης, όπως είναι οι άμεσες χρηματοοικονομικές ενισχύσεις ή η Σύμβαση της Λομέ. Ευελπιστώ ότι, σε αυτό το πλαίσιο, η Επιτροπή και το Συμβούλιο θα έχουν τη βούληση να συνάψουν, στις προσεχείς εβδομάδες, μια οικονομική συμφωνία που θα μαρτυρά την υποστήριξη των λαών της Ευρώπης προς το λαό που νίκησε το απαρτχάιντ.

<SPEAKER ID=77 LANGUAGE="NL" NAME="Aelvoet">
Πρόεδρε, εξ ονόματος της πολιτικής μου παράταξης θα ήθελα να εκφράσω τη μεγάλη ανησυχία που μας διακατέχει σχετικά με την εξέλιξη των διαπραγματεύσεων μεταξύ Ευρωπαϊκής Ένωσης και Νοτίου Αφρικής. Εδώ και χρόνια το Ευρωπαϊκό Κοινοβούλιο είχε διατυπώσει ακριβείς προτάσεις, στις οποίες ελάμβανε υπόψη την κληρονομιά του απάρτχαϊντ, την αναγκαιότητα της περιφερειακής ολοκλήρωσης, απευθύνοντας παράλληλα σαφή έκκληση για μια ασυμετρία προς όφελος της Νοτίου Αφρικής. Οι προτάσεις που έχουν κατατεθεί μέχρι στιγμής στην τράπεζα των διαπραγματεύσεων εκ μέρους της Ευρωπαϊκής Ένωσης δεν ανταποκρίνονται κατά κανέναν τρόπο στις σαφείς προσδοκίες που είχε εκφράσει το Ευρωπαϊκό Κοινοβούλιο. Θα ήθελα να επιστήσω την προσοχή στα ακόλουθα τέσσερα σημεία:
<P>
Πρώτον, το πρόβλημα της περιορισμένης πρόσβασης των γεωργικών προϊόντων της Νοτίου Αφρικής στην αγορά μας, ενώ από την άλλη πλευρά η αγορά της χώρας αυτής πλήττεται σε σημαντικό βαθμό από την εισαγωγή γεωργικών προϊόντων από την Ένωση τα οποία ενισχύονται με σημαντικά ποσά. Συνεπώς, η Ευρωπαϊκή Ένωση θα πρέπει να εξετάσει το θέμα της συνέπειας της πολιτικής που ασκείται στον τομέα αυτό με τις πολιτικές άλλων τομέων.
<P>
Δεύτερον, τηρείται στάση προστατευτισμού έναντι ορισμένων επεξεργασμένων προϊόντων της Νοτίου Αφρικής.
<P>
Τρίτον, έχουν δοθεί υποσχέσεις οι οποίες βραχυπρόθεσμα δεν σημαίνουν πολλά πράγματα, ή που εφαρμόζονται πάρα πολύ αργά, έτσι ώστε στο διάστημα που μεσολαβεί να έχουν απομακρυνθεί προ πολλού οι εξαγωγείς από τη νοτιοαφρικανική αγορά.
<P>
Τέλος, υπάρχει το θέμα της απώλειας εσόδων από τελωνειακούς δασμούς για την Μποτσβάνα, το Λεσότο, τη Ναμίμπια και τη Σουαζιλάνδη, δεν έχει υποβληθεί εκ μέρους της Ευρωπαϊκής Ένωσης καμία κατάλληλη πρόταση.
<P>
Αυτοί είναι και οι λόγοι για τους οποίους απευθύνω έκκληση να τηρήσουμε πραγματικά γενναιόδωρη στάση. Ας καινοτομήσουμε, γιατί αυτό είναι κάτι που μέχρι τώρα δεν κάναμε σε καμία περίπτωση.

<SPEAKER ID=78 LANGUAGE="EN" NAME="Macartney">
Κυρία Πρόεδρε, όταν η Νότιος Αφρική επέτυχε το ακατόρθωτο και είχε μία ειρηνική μετάβαση προς τη δημοκρατία, ολόκληρος ο κόσμος επιδοκίμασε την έμπνευση που μας έδωσε ο Πρόεδρος Mandela. Ολόκληρος ο κόσμος επιδοκίμασε επίσης τις θυσίες που έκαναν για αυτό το επίτευγμα τα τα συνορεύοντα κράτη: η Μποτσουάνα, το Λεσότο, η Σουαζιλάνδη, η Ναμίμπια και άλλα κράτη. Όλα αυτές οι χώρες έχουν ένα πολύ συγκεκριμένο κεκτημένο συμφέρον από την έκβαση αυτών των συνομιλιών, γιατί είναι κλεισμένες μέσα σε ένα καθεστώς προστατευτισμού που τους είχε ωφελήσει. Δεν σήμαινε ότι το επιθυμούσαν αλλά έτσι ήταν το σύστημα. Δεν έχω πειστεί ακόμα ότι οι προτάσεις της ευρωπαϊκής πλευράς πρόκειται να αντικαταστήσουν την εξάρτηση που είχαν.
<P>
Απηχώ από όλες τις πλευρές του Σώματος τα αισθήματα για γεναιοδωρία και με ενθαρρύνει σε μεγάλο βαθμό η ομοφωνία με την οποία προσεγγίζεται αυτό το θέμα. Είναι η ώρα που η Ευρώπη μπορεί να καταλήξει κάπου και να παραμερίσει μερικές από τις λεπτομερείς αντιρρήσεις των κεκτημένων δικαιωμάτων και να έρθει στο Κάρντιφ και να πει στον Πρόεδρο Mandela: σας επικροτούμε, σας απευθύνουμε χαιρετισμό, όχι μόνο με ωραία λόγια αλλά με δράσεις. Απηχώ το πνεύμα του Σώματος και ζητώ από το Συμβούλιο και την Επιτροπή να το εκλάβουν ως μία από τις κορυφαίες προτεραιότητές τους.

<SPEAKER ID=79 LANGUAGE="SV" NAME="Theorin">
Κυρία Πρόεδρε, είναι θλιβερό το γεγονός ότι δεν έχει επιτευχθεί κάποια ουσιαστική πρόοδος στις σημαντικές διαπραγματεύσεις στον τομέα της εμπορικής πολιτικής μεταξύ της Νοτίου Αφρικής και της ΕΕ. Η δημοκρατική κυβέρνηση της Νοτίου Αφρικής αγωνίζεται περισσότερο από τρία χρόνια ενάντια σε μία εμπορική πολιτική διακρίσεων από πλευράς της ΕΕ. Η ΕΕ είναι ο μεγαλύτερος εμπορικός εταίρος της Νοτίου Αφρικής. Παρ' όλα αυτά, κάποιες χώρες ασκούν μία πολιτική προστατευτισμού, μεταξύ άλλων σε ό, τι αφορά το κρασί, τα προϊόντα αλιείας και τα γεωργικά προϊόντα. Η ΕΕ επιδοτεί π.χ. τις κονσερβοποιημένες ντομάτες και θέτει, κατ' αυτόν τον τρόπο, εντελώς εκτός ανταγωνισμού τις νοτιοαφρικανικές ντομάτες στην ίδια τους την αγορά, με επακόλουθο την αυξημένη ανεργία η οποία πλήττει ιδιαίτερα σκληρά, κυρίως τις γυναίκες που εργάζονται σε αυτή τη βιομηχανία, καθώς η κάθε μία συντηρεί 7-8 άτομα.
<P>
Το 87 % του συνόλου των γαιών εξακολουθούν να ανήκουν σε λευκούς. Το ένα τρίτο του πληθυσμού είναι άνεργοι, το ένα τρίτο απασχολείται και το ένα τρίτο ασχολείται με άτυπες εργασίες. Τα προβλήματα στη Νότιο Αφρική είναι μεγάλα. Θα χρειαστούν π.χ. τουλάχιστον 20 χρόνια για να αντιμετωπιστεί το πρόβλημα της έλλειψης κατοικίας.
<P>
Η Νότιος Αφρική είναι μια χώρα που βγήκε από το απαρχάιντ και την πολιτική καταπίεση. Έχει δημιουργηθεί ένα ευρύ πολιτικό κίνημα που αγωνίζεται με αποφασιστικότητα για τη δημιουργία μιας νέας Νότιας Αφρικής, κάτι που κανείς από εμάς, που για πολλά χρόνια δραστηριοποιούμαστε ενάντια στο απαρχάιντ, δεν τολμούσε να ονειρευτεί.
<P>
Είναι ιδιαίτερα σημαντικό το γεγονός ότι η ΕΕ στηρίζει αυτήν την νεοαποκατασταθείσα δημοκρατία στον αγώνα της για ειρήνη και σταθερότητα και ότι συμβάλλει στην αύξηση της ευημερίας της χώρας. Στις διαπραγματεύσεις η Νότιος Αφρική κάνει πλέον περισσότερες παραχωρήσεις. Η Προεδρία έχει την ιδιαίτερη ευθύνη να φροντίσει ώστε η ΕΕ να είναι επιτέλους έτοιμη να υπογράψει, τώρα, αυτήν τη συμφωνία. Θα ήταν σημαντικό και καίριο να υπογράψει ο Νέλσον Μαντέλα αυτήν τη σημαντική για την Νότια Αφρική συμφωνία ενώ εξακολουθεί να είναι Πρόεδρος.
<P>
"Πολιτική είναι να θέλεις», είπε κάποτε ο Olof Palme. Ήρθε πλέον η ώρα για την ΕΕ να επιδείξει αυτή τη βούληση!

<SPEAKER ID=80 LANGUAGE="NL" NAME="Wijsenbeek">
Κυρία Πρόεδρε, αφ ής στιγμής η Νότιος Αφρική αποτελεί υπόδειγμα δημοκρατίας και εξαίρεση για αυτή την περιοχή του κόσμου, εμείς ως Ευρωπαϊκή Ένωση θα πρέπει να κάνουμε ότι μπορούμε για να ενισχύσουμε την εξέλιξη αυτή. Για να είμαστε σαφείς, ο τρόπος με τον οποίο η Επιτροπή για την αναζήτηση της αλήθειας, υπό την ηγεσία του επισκόπου Τούτου, διαχειρίζεται σήμερα το θέμα της αντιμετώπισης των απωθημένων, του μίσους, της βίας και της καταπίεσης, υποστηρίζεται από όλες τις πλευρές και είναι άξιος κάθε επαίνου ή ακόμη και θαυμασμού. Ακόμη περισσότερο, όταν ακούμε τα όσα ανέφερε ο Πρόεδρος του Συμβουλίου κ. Cook στην προηγούμενη συζήτηση, ο οποίος δήλωσε ότι πρέπει να καταβάλουμε κάθε δυνατή προσπάθεια για να προωθήσουμε τον εκδημοκρατισμό στον κόσμο, ενώ εμείς προσπαθούμε με τόσο παιδαριώδη και θα έλεγα ακόμη και μικροπρεπή τρόπο να αρνηθούμε την πρόσβαση στην αγορά και την υπογραφή της συμφωνίας σύνδεσης, πιστεύω ότι υπάρχει μόνον ένα πράγμα που θα πρέπει να προσθέσουμε στα όσα ανέφερε η Βρετανική Προεδρία: Δεν υπάρχει άλλη Προεδρία εκτός από τη σημερινή η οποία θα έπρεπε να καταβάλει κάθε δυνατή προσπάθεια για να προσφέρει μια πανέτοιμη συμφωνία στον Πρόεδρο Μαντέλα, κάτοχο του βραβείο Νόμπελ για την ειρήνη, όταν θα προσέλθει στο Κάρντιφ για να συνομιλήσει με όλα τα άλλα μέλη του Ευρωπαϊκού Συμβουλίου.
<P>
Υπολογίζουμε ότι η Βρετανική Προεδρία θα κατορθώσει να το επιτύχει αυτό, γνωρίζουμε όμως ότι η αντίσταση δεν εντοπίζεται στην Επιτροπή, ούτε στο Κοινοβούλιο, αλλά στο ίδιο το Συμβούλιο, τα μέλη του οποίου δεν μπορούν να συμφωνήσουν, και αυτό δεν σας τιμά, κύριε Πρόεδρε του Συμβουλίου.

<SPEAKER ID=81 LANGUAGE="EN" NAME="Spiers">
Κυρία Πρόεδρε, και εγώ με τη σειρά μου εκφράζω την ικανοποίησή μου για τα βήματα που έχουν ληφθεί με σκοπό τη σύναψη μίας εμπορικής συμφωνίας στο πλαίσιο της βρετανικής προεδρίας και την προσωπική δέσμευση του Προεδρεύοντα του Συμβουλίου, αλλά ελπίζω ότι αυτές οι προσπάθειες θα ανταμοιφθούν, ώστε όταν ο Πρόεδρος Mandela έρθει στο Κάρντιφ, να μην ευχαριστήσει απλώς τους ευρωπαίους ηγέτες για τη βοηθεία που προσέφεραν κατά το παρελθόν την εποχή του απαρτχάιντ, αλλά να μπορέσει να τους ευχαριστήσει για τα βήματα που έλαβαν ώστε να επιτευχθεί μία πλήρης και δίκαιη εμπορική συμφωνία.
<P>
Ο Επίτροπος Pinheiro είπε ότι υπήρχε ανάγκη για μία πολιτική ανάληψη δέσμευσης τεκμηριωμένη από μία ορθή οικονομική ανάλυση. Πρέπει να πω ότι υπάρχει επίσης ανάγκη για μία ηθική διάσταση, μία αναγνώριση ότι ο συνήθης γεωργικός προστατευτισμός της ΕΕ προκαλεί πραγματική δυστυχία στη Νότιο Αφρική.
<P>
Ο κ. Henderson ανέφερε το έργο της αντιπροσωπείας ΕΕ και Νοτίου Αφρικής, αλλά τι θα πούμε όταν συναντήσουμε τα μέλη του Κοινοβουλίου της Νοτίου Αφρικής που μας λένε ότι το πλεόνασμα σε βοδινό της ΕΕ στη Ναμίμπια καταστρέφει την παραγωγή βοδινού στην νότιο Αφρική ή ότι τα επιδοτούμενα από την ΕΕ φρούτα και λαχανικά περικόπτουν την εγχώρια παραγωγή και καταστρέφουν τις κονσερβοποιίες της Νοτίου Αφρικής.
<P>
Στις αρχές του έτους η μεγαλύτερη κονσερβοποιία της Νοτίου Αφρικής απέλυσε δύο χιλιάδες εποχιακούς και τετρακόσιους μόνιμους εργαζομένους. Ως οι κυριότεροι παράγοντες έχουν αναφερθεί οι υψηλοί δασμοί της ΕΕ και οι φτηνές επιδοτούμενες από την ΕΕ εξαγωγές προς τη Νότιο Αφρική. Στο πλαίσιο μίας ανεργίας με ποσοστό έως και 50 %, η επίπτωση από την απώλεια αυτών των θέσεων εργασίας είναι πραγματικά καταστρεπτική. Αν η ΕΕ ήταν περισσότερο προσηνής πριν από τρία χρόνια, αυτό θα μπορούσε να είχε αποφευχθεί και οι θέσεις εργασίας να είχαν διατηρηθεί.
<P>
Θα μπορούσε κανείς να συνεχίσει για κάθε προϊόν, για κάθε κατηγορία. Υπάρχουν, όπως είμαι σίγουρος ότι γνωρίζει ο προεδρεύων του Συμβουλίου, σοβαρά προβλήματα σχετικά με τα γαλακτομικά προϊόντα και η κυβέρνηση της Νοτίου Αφρικής χρειάζεται περισσότερο χρόνο για να καταλήξει σε μία περιφερειακή στρατηγική πριν ανοίξει τις αγορές της σε περαιτέρω εισαγωγές επιδοτούμενων προϊόντων από την ΕΕ. Πραγματικά το πρόβλημα έγκειται στην εξέταση κατά προϊόν, σε αυτή τη στάση που θυμίζει τήρηση βίβλιων και αυτό που πραγματικά χρειάζεται είναι η γεναιοδωρία και η καλή θέληση για την οποία μίλησαν διάφορα μέλη.
<P>
Θα έλεγα καταλήγοντας και αναφορικά με τις παρατηρήσεις του κ. Wijsenbeek για τα προβλήματα στο Συμβούλιο, ότι αν μερικά από τα μέλη του κοινοβουλίου ήταν σε θέση να πείσουν τις δικές τους εθνικές κυβερνήσεις για τη στάση αυτή, τώρα ίσως να είχαμε λιγότερα προβλήματα. Τουλάχιστον είναι ενθαρρυντικό ότι το Σώμα είναι ενωμένο.

<SPEAKER ID=82 LANGUAGE="DE" NAME="Junker">
Κυρία Πρόεδρε, αγαπητοί συνάδελφοι, η Ευρωπαϊκή Ένωση φέρει κάποια συνυπευθυνότητα για μια εξέλιξη στη Νότια Αφρική που θα οδηγήσει στη δημοκρατία και στην οικονομική ευημερία.. Ενόψει του τραβολογήματος πάνω σε θέματα λεπτομέρειας που μερικές φορές είναι δύσκολο να λυθούν θα μου επιτραπεί η ερώτηση ως προς το ποιες είναι οι διαταραχές της αγοράς που πρέπει να φοβάται η Ευρωπαϊκή Ένωση, η οποία αποτελεί τη μεγαλύτερη εμπορική κοινότητα στον κόσμο. Σε μας αναλογούν εκατομμύρια θέσεις εργασίας στην οικονομία τη στραμμένη προς τις εξαγωγές, η οποία συμβάλλει σε μεγάλο βαθμό στην ευρωπαϊκή ευημερία. Όμως με τα 373 εκατομμύρια των καταναλωτών της η Ευρωπαϊκή Ένωση αποτελεί και μία εξαιρετικά σημαντική αγορά εισαγωγών, για την οποία δεν θα έπρεπε να υπάρχουν φραγμοί που να προέρχονται από τον προστατευτισμό, πόσο μάλλον στην περίπτωση των αναπτυσσόμενων χωρών, οι οποίες εξαρτώνται από την πρόσβαση στις αγορές του κόσμου και χρειάζονται επειγόντως τα έσοδα από τις εξαγωγές για να μπορέσουν να ανταπεξέλθουν θετικά στις διαδικασίες μετασχηματισμού τους.
<P>
Και η Νότια Αφρική χρειάζεται επειγόντως μία προοπτική στην εμπορική πολιτική για να μπορέσει να εξασφαλίσει μια μόνιμη εξέλιξη στους τομείς της ειρήνης και της σταθερότητας. Αυτό θα αποβεί και προς όφελος ολόκληρης της περιφέρειας της νοτίου Αφρικής, όπως ήδη ειπώθηκε σωστά αρκετές φορές. Είναι πράγματι καιρός να δημιουργήσουμε ένα απηλλαγμένο από διακρίσεις εμπορικό καθεστώς με τη Νότια Αφρική και να διασαφηνίσουμε άμεσα τα ανοιχτά ακόμα θέματα, ώστε να είμαστε σε θέση κατά τη συνεδρίαση του Συμβουλίου να ολοκληρώσουμε ευνοϊκά τις διαπραγματεύσεις για τη συμφωνία ελεύθερων συναλλαγών και μάλιστα δίχως σχολαστικούς περιορισμούς.
<P>
Μία γερμανική παροιμία λέει πως ο επιμένων νικά. Εάν η Ευρωπαϊκή Ένωση έχει την ισχυρή θέληση - κι αυτό ακριβώς ισχύει και για το Συμβούλιο - να φθάσει σε ένα αίσιο τέλος, τότε αυτό θα ενισχύσει και τη διάθεση για προσέγγιση της άλλης πλευράς στις διαπραγματεύσεις. Έχω εμπιστοσύνη στην καλή θέληση της βρετανικής Προεδρίας να είναι επιτυχής και να προκαθορίσει με αυτόν τον τρόπο σημαντικά μια θετική εξέλιξη στην Αφρική καθώς επίσης και σε ολόκληρη την περιοχή της νοτίου Αφρικής.

<SPEAKER ID=83 LANGUAGE="EN" NAME="Smith">
Κυρία Πρόεδρε, θα αρχίσωαπό όπου τελείωσε ο Επίτροπος Pinheiro, δηλαδή από την πολιτική δέσμευση. Τι συνέβη με τις υποσχέσεις στήριξης από μέρους της Ευρωπαϊκής Ένωσης της διαδικασίας παγίωσης της εύθραυστης δημοκρατίας της Νοτίου Αφρικής; Όταν οι ευρωπαίοι ηγέτες συναντήσουν τον Πρόεδρο Mandela στο Κάρντιφ, θα μπορέσουν να τον κοιτάξουν στα μάτια και να πουν ότι έχουμε εκπληρώσει αυτή την υπόσχεση; Τα τελευταία χρόνια η Νότιος Αφρική έχει κάνει τρομερά βήματα και τεράστιες προσπάθειες για να μεταμορφώσει και να ανοίξει μία κλειστή οικονομία. Τι έχει κάνει η ΕΕ; Η ΕΕ άλλαζε συνεχώς τις παραμέτρους βάσει των οποίων η Νότιος Αφρικής συμμετείχε στις εν λόγω διαπραγματεύσεις. Από μία πενταετή μεταβατική περίοδο έως καμία μεταβατική περίοδο, από μία ΣΕΕ που βασίζεται σε μέγιστη ασυμετρία έως μία ΣΕΕ σε αυστηρή συμμόρφωση προς τους κανόνες του ΠΟΕ. Η Ευρωπαϊκή Ένωση επιμένει ακόμα σε μία παράλληλη διάλυση των εμπορικών δασμών σε ορισμένους βασικούς τομείς. Με εκπλήσει η ειρωνεία του γεγονότος ότι η Επιτροπή χρησιμοποιεί τώρα τη Νότιο Αφρική ως πρότυπο για τις μελλοντικές εμπορικές διαπραγματεύσεις της Λομέ. Αυτό θα αποτελέσει τη δοκιμή αφού αρνήθηκαν στην ίδια τη Νότιο Αφρική εμπορική πρόσβαση στη Λομέ καθώς δεν ήταν μία χαρακτηριστική χώρα της Λομέ.
<P>
Δεν μπορούμε να είμαστε ικανοποιημένοι από τις συνέπειες που έχουν και θα έχουν αυτές οι διαπραγματεύσεις στον λαό της Νοτίου Αφρικής. Την Παρασκευή πάνω από 30 αντιπρόσωποι ενώσεων εργαζομένων της Νοτίου Αφρικής και μέλη του νοτιαφρικανικού κοινοβουλίου θα συναντηθούν στο Κεϊπτάουν, για να συζητήσουν τον αντίκτυπο της συμφωνίας στο επίπεδο ζωής του λαού της Νοτίου Αφρικής. Είναι καθήκον τους να ανακαλύψουν ποιες είναι οι ανησυχίες τους και ελπίζω ότι αυτές θα αντιμετωπιστούν τους ερχόμενους μήνες. Επίσης, βουλευτές από τις χώρες SACU παρουσίασαν πρόσφατα τις γραπτές τους απόψεις στον Επίτροπο Pinheiro και στην Προεδρία του Ηνωμένου Βασιλείου. Πρέπει να εξετάσουμε αυτές τις ανησυχίες και θα ζητήσω να διατεθούν αντίγραφα αυτού του εγγράφου σε όλα τα μέλη του Σώματος. Όσον αφορά στην περιφερειακή στρατηγική, θα πρότεινα στον Επίτροπο και στην Προεδρία του Ηνωμένου Βασιλείου να εξετάσουν μία δήλωση πρόθεσης που θα υπογράψουν η Επιτροπή και η Νότιος Αφρική, η οποία θα ασχοληθεί με τον τρόπο αντιμετώπισης των περιφερειακών ανησυχιών στο μέλλον.
<P>
Τέλος, μέχρις ότου αυτή η προτεινόμενη συμφωνία ελεύθερου εμπορίου γίνει αποδεχτή από τους κοινοβουλευτικούς συναδέλφους μας στη Νότιο Αφρική και στις χώρες SACU, εγώ από την πλευρά μου θα θεωρήσω ότι αυτή η προτεινόμενη συμφωνία δεν είναι αποδεκτή και θα παρακαλέσω το Σώμα να ψηφίσει κατά τον ίδιο τρόπο.

<SPEAKER ID=84 LANGUAGE="PT" NAME="Barros Moura">
Κυρία Πρόεδρε, και εγώ συμμερίζομαι τις γενικές ανησυχίες που εκφράζονται σχετικά με αυτό που, κατά τη γνώμη μου, δεν είναι άλλο από μια υπερβολική παράταση των διεξαγόμενων διαπραγματεύσεων με τη Νότια Αφρική. Συμφωνώντας με όλους τους υπόλοιπους συναδέλφους, και εγώ πιστεύω ότι η Ευρωπαϊκή Ένωση θα πρέπει να σταθεί στο ύψος των ευθυνών της, στηρίζοντας μέσω της οικονομικής ανάπτυξης την εδραίωση ενός δημοκρατικού καθεστώτος χωρίς φυλετικές διακρίσεις στη Νότια Αφρική. Μια οικονομική ανάπτυξη η οποία θα επιτρέψει επίσης στη Νότια Αφρική να αντιμετωπίσει την εγκληματικότητα και το κλίμα ανασφάλειας που προαναφέρθηκαν. Και εγώ είμαι της γνώμης ότι η Ευρωπαϊκή Ένωση θα πρέπει να στηρίξει τον Nelson Mandela, αυτή την προσωπικότητα οικουμενικής εμβέλειας, που αναμένεται σε λίγες μέρες στο Κάρντιφ.
<P>
Αλλά θα ήθελα να μάθω - και προς το σκοπό αυτό απευθύνω ερώτηση στον κ. Επίτροπο Deus Pinheiro, ο οποίος μάλλον δεν θα έχει κανένα πρόβλημα να μου απαντήσει στα πορτογαλικά - τι ακριβώς συμβαίνει; Τι είναι αυτό που εμποδίζει τη σύναψη μιας συμφωνίας που θα κατοχυρώνει την ισότιμη μεταχείριση, τόσο της Νότιας Αφρικής όσο και - προφανώς - των Ευρωπαίων παραγωγών; Υπάρχει απλώς κάποιος αδικαιολόγητος ευρωπαϊκός προστατευτισμός, ή μήπως συντρέχουν σημαίνοντες λόγοι; Για ποια γεωργικά προϊόντα ή για άλλα, περισσότερο προβληματικά προϊόντα γίνεται λόγος, και ποιες εναλλακτικές λύσεις θα μπορούσαν να εξετασθούν αντί του αποκλεισμού τους;
<P>
Από την άλλη, τι αντίκτυπο θα μπορούσε να έχει στις γειτονικές χώρες μια συμφωνία ανάμεσα στην Ευρωπαϊκή Ένωση και τη Νότια Αφρική; Και με ποιον τρόπο θα μπορούσαν να εφαρμοστούν οι κανόνες της Λομέ στην περίπτωση της Νότιας Αφρικής, δίχως αυτό να αποβεί σε βάρος των χωρών ΑΚΕ που περισσότερο χρειάζονται βοήθεια; Με άλλα λόγια, πώς θα επιτύχουμε να ασκήσει η Νότια Αφρική το ρόλο της κινητήριας δύναμης για την οικονομική ανάπτυξη της Αφρικής, προς το κοινό συμφέρον και στο πλαίσιο του σεβασμού των υπολοίπων κρατών της περιοχής;

<SPEAKER ID=85 NAME="Henderson">
Κυρία Πρόεδρε, θα ήθελα καταλήγοντας να κάνω μία ή δύο παρατηρήσεις. Δεν προτείνω να καλύψω τις επισημάνσεις που έκανα στις αρχικές μου παρατηρήσεις ή στις παρατηρήσεις του Επιτρόπου Pinheiro. Ένα πράγμα που θα ήθελα να πω είναι ότι με έχει εντυπωσιάσει το αίσθημα προτεραιότητας που έχει δοθεί σε αυτό το ζήτημα από όλα τα μέρη αυτού του Κοινοβουλίου και την ανάγκη να συναφθεί μία εμπορική συμφωνία. Είναι πολύ σημαντικό να υπάρξει αυτή η βάση στήριξης. Διαπιστώνω επίσης με ευχαρίστηση ότι αυτή η υποστήριξη επεκτείνεται επίσης στον σημαντικό τομέα της γεωργίας, έναν από τους δύσκολους τομείς των διαπραγματεύσεων.
<P>
Ένας αριθμός συμμετεχόντων στη συζήτηση έθεσε το ερώτημα τι είδους ευελιξία θα επιδειχθεί. Βρίσκεται η Επιτροπή σε θέση να επιδείξει ευελιξία; Η αφετηρία είναι ότι πρέπει να υπάρξει περισσότερη ευελιξία από όλες τις πλευρές, αν οι διαπραγματεύσεις πρόκειται να προχωρήσουν ομαλότερα προς μία κατάληξη. Στην περίπτωση που η Νότιος Αφρική επιδείξει μεγαλύτερη ευελιξία - και ελπίζω αυτό να συμβεί - βάσει των συζητήσεων του Συμβουλίου σχετικά με το εν λόγω ζήτημα σε ένα προηγούμενο στάδιο τη φετινή χρονιά, η Επιτροπή έχει κάποια ευελιξία προκειμένου να είναι σε θέση να ανταποκριθεί σε οποιαδήποτε πρωτοβουλία που μπορεί να προκύψει από τους συναδέλφους μας της Νοτίου Αφρικής.
<P>
Όσον αφορά στο ζήτημα της νοτιοαφρικανικής Σύνοδου κορυφής και της επίσκεψης του Προέδρου Mandela, πιστεύω ότι όλοι μας θα χαιρετίσουμε σε μεγάλο βαθμό αυτήν την επίσκεψη με το ευρύτερο πολιτικό πλαίσιο. Η αξιότιμη φίλη μου κ. Kinnock είπε ότι θα είναι στο Κάρντιφ το κερασάκι στην τούρτα, αν μπορέσει μέχρι τότε να επιτευχθεί μία συμφωνία. Συμφωνώ ότι θα είναι το κερασάκι στην τούρτα αλλά η σπουδαιότητα της επίσκεψης του Προέδρου Mandela έγκειται στο ότι μπορεί να ενεργήσει ως ένα ζωτικό κέντρισμα για όλους μας, ώστε να προχωρήσουμε όσο πιο ομαλά γίνεται διαμέσου αυτών των ζητημάτων, χωρίς να κάνουμε παραχωρήσεις εκεί όπου δεν μπορούμε να τις κάνουμε και χωρίς να αγνοούμε τα ζητήματα που πρέπει να αντιμετωπιστούν. Αλλά αποτελεί κέντρισμα για όλους μας να χειριστούμε αυτά τα ζητήματα με ένα θετικό και εποικοδομητικό τρόπο, ώστε αν το κερασάκι δεν μπορέσει να μπει στην τούρτα στο Κάρντιφ, να μπορέσει να μπει μέχρι το φθινόπωρο.

<SPEAKER ID=86 NAME="Pinheiro">
Κυρία Πρόεδρε, νομίζω ότι όλοι συμφωνούμε ότι η στιγμή της αλήθειας είναι στο χέρι και των δύο πλευρών και στο πλαίσιο της Ευρωπαϊκής Ένωσης αυτό σημαίνει την Επιτροπή, το Συμβούλιο και το Κοινοβούλιο. Επιτρέψτε μου να καταστήσω σαφές ότι η βρετανική Προεδρία ήταν πολύ σημαντική και συνέβαλε σε μεγάλο βαθμό στην προώθηση του φακέλου με έναν τρόπο που θα ήθελα να τονίσω δημοσίως. Όπως ακούσαμε όλοι, το Κοινοβούλιο ασκεί πιέσεις και θέτει όλο το πολιτικό του βάρος για να επιτύχει μεγαλύτερη ευελιξία και περισσότερη γενναιοδωρία.
<P>
Αφού τα είπαμε αυτά, θα ήθελα να αναφερθώ σε δύο ή τρεις επισημάνσεις που μπορεί να έχουν σημασία. Πρώτον, αυτός ο γύρος διαπραγματεύσεων δεν αναβλήθηκε εξαιτίας της Επιτροπής αλλά επειδή οι νοτιοαφρικανοί δεν ήταν έτοιμοι. Ήθελαν μεγαλύτερη αναβολή που εμείς αρνηθήκαμε για ένα πολύ απλό λόγο. Αν πραγματοποιηθεί η συνάντησή μας στις 10 και 11 Ιουνίου, υπάρχει ακόμα η πιθανότητα, αν εργαστούμε σκληρά, να υποβάλουμε αναφορά στην Coreper. Πρέπει να καταβάλουμε τα δυνατά μας προκειμένου να δώσουμε τουλάχιστον στη Βρετανική Προεδρία ένα γενικό σχέδιο αυτών για τα οποία θε επιδιώξουμε έγκριση στο Κάρντιφ. Δεν μπορούμε να χάσουμε αυτήν την ευκαιρία. Ζήτησα τη γνώμη των συναδέλφων μου που έχουν ασχοληθεί πολύ περισσότερο με τις διαπραγματεύσεις και είναι έτοιμοι να εργαστούν 24ώρες το 24ωρο αν χρειαστεί, προκειμένου να πιέσουν την κατάσταση στο έπακρο και να δώσουν στη Βρετανική Προεδρία μία ευκαιρία. Αυτό δεν είναι εύκολο αλλά ξέρουμε ότι προτίθεται να το κάνει.
<P>
Δεύτερον, σχετικά με τις χώρες BNLS, φυσικά και το εξετάζουμε πολύ σοβαρά και θα ήθελα να πω στο Κοινοβούλιο ότι όπως κάναμε με την οικονομική ένωση στην ΔΑΟΝΕ, είμαστε έτοιμοι να επινοήσουμε ένα παρόμοιο πρόγραμμα όπου για μία μεταβατική περίοδο θα αντισταθμιστεί η απώλεια εισοδήματος από τα τελωνεία. Μεσοπρόθεσμα και μακροπρόθεσμα υπάρχει μία αυτόματη αντιστάθμιση αλλά βραχυπρόθεσμα μπορεί εμφανιστούν προβλήματα και έχουμε ήδη πει στις χώρες αυτές ότι είμαστε έτοιμοι να τις βοηθήσουμε κατά την περίοδο αυτή.
<P>
Ένα άλλο ζήτημα με το οποίο θα ήθελα να ασχοληθώ είναι το εξής: ίσως να ήταν αλήθεια πριν από μερικά χρόνια ότι οι εξαγωγές βοδινού από την Ευρωπαϊκή Ένωση ανταγωνίζονταν αθέμιτα την νοτιοαφρικανική αγορά αλλά όχι τα δύο τελευταία χρόνια. Αυτό που συμβαίνει τώρα είναι ότι το φτηνό βοδινό από την Αργεντινή φτάνει με τέτοια τιμή και εισέρχεται με τέτοιους πλάγιους τρόπους στη χώρα που πραγματικά αποτελεί πρόβλημα σήμερα. Έχουμε περικόψει τις επιδοτήσεις εξαγωγών κατά 80 % περίπου, για να σιγουρευτούμε ότι δεν συμβαίνει αυτό όσον αφορά στη Νότιο Αφρική.
<P>
Όσον αφορά στο κρασί, οι εισαγωγές από τη Νότιο Αφρική αυξήθηκαν κατά 150 % ακόμα και με τους σημερινούς δασμούς, επομένως θα καταλάβετε ότι επειδή υπάρχει μία πλεονάζουσα παραγωγή οίνου στην Ευρώπη, υπάρχουν ανησυχίες σχετικά με την απελευθέρωση της αγοράς. Δεν πρόκειται για ένα είδος τήρησης βιβίων. Μιλάμε για σοβαρά ζητήματα και πρέπει να έχουμε συνέχεια στις διάφορες πτυχές των πολιτικών μας.
<P>
Τέλος, όσον αφορά στην ασυμετρία, αυτό δεν έχει σχέση με τον ΠΟΕ. Μπορούμε να έχουμε ό, τι ασυμετρία θέλουμε. Αυτό που δεν μπορούμε να κάνουμε είναι να καταλήξουμε με μία συμφωνία και μετά ο ΠΟΕ να μας πεί ότι δεν είναι συμβατή. Για αυτό πρέπει να βεβαιωθούμε ότι αυτά που προτείνουμε είναι συμβατά με τον ΠΟΕ, ώστε να έχουμε νομική ασφάλεια όσον αφορά στη συμφωνία μας. Η τελευταία μου επισήμανση είναι ότι η πολιτική δέσμευση από μέρους της Ευρωπαϊκής Ένωσης προς τη Νότιο Αφρική δικαιολογεί το είδος ευελιξίας που έχει προτείνει η Επιτροπή. Ελπίζω ειλικρινά το Συμβούλιο να εγκρίνει αυτά που προτείναμε, που αποτελούν ένα σημαντικό βήμα προς τα εμπρός ως προς την ευρωπαϊκή πρόταση. Δυστυχώς, εναπόκειται στο Συμβούλιο να αποφασίσει.

<SPEAKER ID=87 NAME="Πρόεδρος">
Ευχαριστώ πολύ, κύριε Επίτροπε Pinheiro.
<P>
Έλαβα έξι προτάσεις ψηφίσματος, σύμφωνα με το άρθρο 37 παράγραφος 2 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=8>
Οικονομικές πολιτικές των κρατών μελών και της Κοινότητας
<SPEAKER ID=88 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0193/98) του κ. Gasςliba i Bφhm, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τη σύσταση της Επιτροπής που αφορά τους γενικούς προσανατολισμούς των οικονομικών πολιτικών των κρατών μελών και της Κοινότητας, συνταχθείσα σύμφωνα με το άρθρο 103 παράγραφος 2 της Ιδρυτικής Συνθήκης της Ευρωπαϊκής Κοινότητας (COM(98)0279 - C4-291-98).

<SPEAKER ID=89 NAME="Gasςliba i Bφhm">
Κυρία Πρόεδρε, κυρίες και κύριοι, η συζήτηση σχετικά με τους γενικούς προσανατολισμούς της οικονομικής πολιτικής εξασφαλίζει την απαραίτητη διαφάνεια και συμμετοχή σχετικά με το πλαίσιο στο οποίο πρέπει να κινηθούν η διαχείριση και η διεύθυνση του ευρώ και τα πρώτα βήματα και οι προσανατολισμοί της Νομισματικής Ένωσης. Οι γενικοί προσανατολισμοί της οικονομικής πολιτικής αποτελούν το κλειδί για τον καθορισμό της ευρωπαϊκής διάστασης της οικονομικής και νομισματικής πολιτικής που απαιτούν η Νομισματική Ένωση και το ευρώ.
<P>
Η έκθεση την οποία έχω την τιμή να υποστηρίζω ενώπιόν σας, κυρίες και κύριοι, εκφράζει μια ευρεία συναίνεση στους κόλπους της Επιτροπής Οικονομικής Πολιτικής, όπου εγκρίθηκε σχεδόν ομόφωνα και χωρίς καμία ψήφο κατά. Η συναίνεση αυτή θα πρέπει να επεκταθεί ανάμεσα στα ευρωπαϊκά θεσμικά όργανα - το Συμβούλιο, την Επιτροπή και το Κοινοβούλιο - επειδή η οικοδόμηση της Νομισματικής Ένωσης και το ευρώ χρειάζονται μια πολύ ευρεία και σταθερή συμφωνία, ακριβώς για την εξασφάλιση της απαραίτητης σταθερότητας και δύναμης του ευρωπαϊκού νομίσματος και για μια αειφόρο ανάπτυξη της Ένωσης σε επίπεδο οικονομίας, που να οδηγεί σε μεγαλύτερα επίπεδα απασχόλησης ώστε, με τον τρόπο αυτό, να μπορέσουμε να επιλύσουμε το σοβαρότερο των προβλημάτων μας, αυτό της ανεργίας.
<P>
Η έκθεση τονίζει και σέβεται τον κύριο στόχο ο οποίος είναι η διατήρηση της σταθερότητας των τιμών, αλλά προσφέρει σημαντικές ενδείξεις σχετικά με βασικά ζητήματα που αφορούν τον προσανατολισμό της ευρωπαϊκής οικονομίας και την εξασφάλιση μιας ανάπτυξης βασιζόμενης σε υψηλά επίπεδα απασχόλησης. Για αυτόν τον λόγο, υπογραμμίζεται η σπουδαιότητα των επενδύσεων, οι οποίες θα ευνοηθούν από μια οικονομία με χαμηλά ποσοστά πληθωρισμού και χαμηλά επιτόκια τα οποία, όπως είναι γνωστό, ενθαρρύνουν τις επενδύσεις καθώς επίσης και την αποταμίευση. Συνιστάται επίσης να τηρούνται οι προϋποθέσεις που ορίζονται στο Σύμφωνο Ανάπτυξης και Σταθερότητας, με τη δέουσα αυστηρότητα και με βάση τη συμφωνία που επετεύχθη με την θέσπιση αυτού του συμφώνου, γεγονός που σημαίνει υγιή δημόσια οικονομικά και συνέχιση των διαδικασιών οικονομικής σύγκλισης και συντονισμού μεταξύ των κρατών μελών της Ένωσης.
<P>
Δεν αναφέρεται αύξηση της φορολογικής πίεσης γιατί αντιλαμβανόμαστε ότι κάτι τέτοιο θα μπορούσε να δυσχεράνει τις επενδύσεις, αλλά λαμβάνεται υπόψη ο παράγοντας επενδύσεις ως ένας σημαντικός παράγοντας για την ανάπτυξη της Ευρωπαϊκής Ένωσης. Σε αυτήν την ανάπτυξη πάρα πολύ σημαντικό ρόλο διαδραματίζει ο παράγοντας μισθοδοσία, ο οποίος θεωρείται κλειδί για την εξασφάλιση ενός καλύτερου επιπέδου απασχόλησης. Για αυτόν τον λόγο, προτείνεται η μείωση των μη μισθολογικών δαπανών που έχουν αρνητικές επιπτώσεις στη δημιουργία θέσεων εργασίας.
<P>
Οι κοινωνικές παροχές πρέπει να διατηρηθούν αλλά πρέπει σκεφτούμε τη χρηματοδότησή τους, βασιζόμενοι στην ίδια την οικονομική ανάπτυξη και σε επαρκείς συμφωνίες μεταξύ των οικονομικών και κοινωνικών παραγόντων, προκειμένου να επιφέρουν οι συμφωνίες αυτές θετικά αποτελέσματα χάρη σε έναν καρποφόρο κοινωνικό διάλογο.
<P>
Η έκθεση τονίζει επίσης την αναγκαιότητα αύξησης των επιπέδων ανταγωνιστικότητας της ευρωπαϊκής οικονομίας σε μια ανοιχτή και παγκοσμιοποιημένη κατάσταση, όπως αυτή στην οποία βρισκόμαστε. Για αυτό, προκειμένου να επιτύχουμε αυτά τα επίπεδα μεγαλύτερης ανταγωνιστικότητας αναφέρονται κάποιες σημαντικές πτυχές: η ανάπτυξη υποδομών που να ευνοούν ένα καλύτερο σύστημα παραγωγής, η εκπαίδευση και η επαγγελματική κατάρτιση και η έρευνα και η ανάπτυξη αποτελούν νευραλγικά στοιχεία για την εξασφάλιση την επιτυχίας της ευρωπαϊκής οικονομίας στο άμεσο μέλλον. Είναι επίσης απαραίτητος ένας ευρύτερος ανταγωνισμός.
<P>
Θα ήθελα, τέλος, να τονίσω ότι ακόμη υπάρχουν εμπόδια στην εσωτερική ευρωπαϊκή αγορά τα οποία πρέπει να εξαλειφθούν, υπάρχει έλλειψη ευελιξίας και σημαντικές στρεβλώσεις σε βασικούς τομείς, όπως η ενέργεια και οι τηλεπικοινωνίες και, επομένως, πρέπει να επιτευχθεί μεγαλύτερο άνοιγμα και περισσότερη ευελιξία.
<P>
Θα ήθελα να τονίσω πως είναι σημαντικό, εξ αρχής, να ληφθούν υπόψη οι προτάσεις της Επιτροπής και αυτές που κάνει το Κοινοβούλιο με αυτήν την έκθεση, για τον οποίο λόγο θεωρώ σημαντικό να προτείνουμε αύριο, μέσω μιας πρότασης προφορικής τροπολογίας, ότι πρέπει να επιμείνουμε να λάβει υπόψη το Συμβούλιο των Υπουργών Οικονομικών και Οικονομίας, κατά την υιοθέτηση των γενικών προσανατολισμών της οικονομικής πολιτικής, τις προτάσεις της Ευρωπαϊκής Επιτροπής και του Ευρωπαϊκού Κοινοβουλίου.
<P>
Κυρία Πρόεδρε, κυρίες και κύριοι, τώρα έχουμε τη Νομισματική Ένωση και το ευρώ, κάτι που δεν θεωρούμε ως το τέλος μιας διαδικασίας αλλά ως αρχή ενός νέου σταδίου στο οποίο πρέπει να συμμετέχουν και να συντονίζονται όλα τα όργανα της Ένωσης και που πρέπει να μας οδηγήσει, φυσικά, στην επίτευξη μια νέας πολιτικής και νομισματικής διάστασης για την Ευρωπαϊκή Ένωση.

<SPEAKER ID=90 LANGUAGE="NL" NAME="Metten">
Πρόεδρε, το ευρώ θα καθιερωθεί την 1η Ιανουαρίου 1999, αλλά δεν θα έρθει μόνο. Αυτό καθίσταται σαφές από τους γενικούς προσανατολισμούς για την οικονομική πολιτική. Οι προσανατολισμοί καθιστούν κυρίως σαφές ποιό είδος κράματος πολιτικής χρειάζεται η Ευρώπη. Επειδή η Ευρωπαϊκή Κεντρική Τράπεζα, ως εκτελεστικό όργανο της νομισματικής πολιτικής, σύμφωνα με τη Συνθήκη του Μάαστριχτ, έχει ως κυριότερη αποστολή τη διατήρηση της σταθερότητας των τιμών και μπορεί να υποστηρίξει τη γενική οικονομική πολιτική προς όφελος της απασχόλησης και της ανάπτυξης μόνον εφόσον υλοποιήσει τον στόχο αυτό. Η σταθερότητα των τιμών κατέστη κατά κάποιο τρόπο ο ακρογωνιαίος λίθος του ευρωπαϊκού κράματος πολιτικής, πράγμα που σημαίνει ότι η δημοσιονομική πολιτική και η εξέλιξη των μισθών πρέπει να έχουν ως στόχο την αποφυγή οποιωνδήποτε πληθωριστικών πιέσεων. Εάν αυτό συμβεί, η Ευρωπαϊκή Κεντρική Τράπεζα θα αντιδρά αμέσως με την αύξηση των επιτοκίων. Κατ' αυτόν τον τρόπο, θα περιορίζονται η οικονομική ανάπτυξη και η απασχόληση.
<P>
Λόγω της διάρθρωσης της Συνθήκης του Μάαστριχτ, η δημοσιονομική και η μισθολογική πολιτική είναι κατά κάποιο τρόπο αιχμάλωτες του στόχου της σταθερότητας των τιμών. Σήμερα αυτό δεν αποτελεί πραγματικά πρόβλημα, επειδή, με το επίπεδο πληθωρισμού να κυμαίνεται στο 1, 4 %, οι τιμές είναι οπωσδήποτε σταθερές. Για να διατηρηθεί η σταθερότητα των τιμών τα κράτη μέλη και οι κοινωνικοί εταίροι δεν θα πρέπει μόνο να είναι διατεθειμένοι να προσαρμόσούν εάν είναι ανάγκη την πολιτική τους, αλλά πρέπει να αναπτύξουν και τα κατάλληλα μέσα για να μπορούν να αντιδρούν ταχέως. Σε περίπτωση πληθωριστικών πιέσεων θα πρέπει για παράδειγμα να μπορούν να προσαρμόζονται οι ΣΣΕ ή να αυξάνονται προσωρινώς οι φόροι. Οι γενικοί προσανατολισμοί της οικονομικής πολιτικής, στους οποίους αναφερόμαστε σήμερα, θα έχουν έναν πολύ λιγότερο εθελούσιο χαρακτήρα την περίοδο που θα επακολουθήσει της 1ης Ιανουαρίου 1999, όταν θα έχουν καθιερωθεί το ευρώ και Ευρωπαϊκή Νομισματική Πολιτική. Τότε, δεν θα επαρκεί πλέον να φροντίζει κανείς να μην αυξάνεται ο πληθωρισμός σε μία χώρα. Σε περίπτωση που ο μέσος πληθωρισμός αυξάνεται λόγω της πολιτικής ορισμένων άλλων κρατών μελών, η ΕΚΤ θα αντιδρά με αύξηση των επιτοκίων και ανάσχεση της ανάπτυξης. Εν ολίγοις, δεν θα επαρκεί πλέον να μεριμνά κανείς για τα οικονομικά της χώρας του. Στην προσπάθεια αυτή πρέπει να συμμετάσχουν όλες οι έντεκα χώρες της ζώνης του ευρώ. Βεβαίως, ο πληθωρισμός δεν είναι προς το παρόν το σημαντικότερο πρόβλημα που αντιμετωπίζει η Ευρωπαϊκή Ένωση. Αυτό εξακολουθεί να είναι η ανεργία και η ανεπαρκής ανάπτυξη στις μεγάλες χώρες, στην οποία οφείλεται κατά ένα μεγάλο μέρος η σημερινή κατάσταση.
<P>
Για την προαγωγή της ανάπτυξης η Ευρωπαϊκή Ένωση πρέπει να δημιουργήσει η ίδια κίνητρα που προάγουν την ανάπτυξη, κίνητρα τα οποία τα τελευταία χρόνια προήλθαν κατά ένα μεγάλο μέρος από περιοχές εκτός της Ένωσης. Για τον σκοπό αυτό διακρίνω σημαντικές προσπάθειες στο κράμα πολιτικής που μας προτείνει η Επιτροπή. Η δημοσιονομική πολιτική για το 1998 θα είναι λιγότερο αυστηρή από ό, τι το 1997, έτος κατά τη διάρκεια του οποίου καταβλήθηκαν πάρα πολύ μεγάλες προσπάθειες. Η νομισματική πολιτική θα είναι κάπως χαλαρότερη, επειδή τα επιτόκια στις περιφερειακές χώρες θα μειωθούν στο επίπεδο της Γερμανίας, ενώ οι μισθοί δεν είναι απαραίτητο να υπολείπονται περισσότερο από 1 % της αύξησης της παραγωγικότητας. Από αυτό το συνδυασμό παραγόντων πιστεύω ότι θα προκύψει μια σαφής αναπτυξιακή ώθηση για την ευρωπαϊκή οικονομία. Αυτό είναι και το θετικό μήνυμα το οποίο αντανακλούν οι εν λόγω γενικοί προσανατολισμοί.

<SPEAKER ID=91 LANGUAGE="FR" NAME="Herman">
Κυρία Πρόεδρε, αγαπητοί συνάδελφοι, θεωρούμε ότι οι συστάσεις της Επιτροπής είναι σταθμισμένες, μετρημένες. Προσπαθούν να καταστήσουν συμβατές τις απαιτήσεις για δημοσιονομική ισορροπία και νομισματική σταθερότητα με τους στόχους για βιώσιμη ανάπτυξη και αύξηση της απασχόλησης. Περιλαμβάνουν πολύ συγκεκριμένες προτροπές προς ορισμένες χώρες και ορισμένους φορείς της οικονομικής ζωής. Όλα αυτά είναι καλά, αλλά εκείνο που μας ανησυχεί και που ανησυχεί, πιστεύω, όλο το Κοινοβούλιο, είναι η τύχη που επιφυλάσσεται στις εν λόγω συστάσεις.
<P>
Αρκετοί σχολιαστές και καλοί παρατηρητές του πολιτικού βίου έχουν ήδη επισημάνει ότι όλο το σύστημα χαρακτηρίζεται από έλλειψη, τόσο μιας οικονομικής διακυβέρνησης, όσο και μηχανισμών οικονομικού συντονισμού, που να διασφαλίζουν πράγματι ότι τα κράτη μέλη θα εγκρίνουν αυτές τις συστάσεις. Ως προς αυτό, μπορούμε να τρέφουμε πολλές ανησυχίες. Ουσιαστικά, δεν θα είναι η πρώτη φορά που οι μεγάλες διακηρύξεις των πολιτικών ανδρών, στο υψηλότερο επίπεδο, στην κορυφή, είτε στο Αμστερνταμ είτε στο Λουξεμβούργο, χάνουν σταδιακά και δολίως το περιεχόμενό τους από μια συγκέντρωση, μια παρά φύση συμμαχία, αν θέλετε, μεταξύ των εθνικών κυβερνήσεων, προκειμένου να διατηρήσουν την εξουσία τους. Και εφόσον οι συστάσεις της Επιτροπής πρέπει να περάσουν από την Επιτροπή Νομισματικής Πολιτικής, μπορούμε να είμαστε σίγουροι ότι τα κατάλληλα στοιχεία τους - ακόμη και με ορισμένες τραχύτητες, μερικές φορές - θα ροκανιστούν από όλους εκείνους τους σατράπηδες που θέλουν να διατηρήσουν την εξουσία τους και οι οποίοι, μεταξύ τους, ιδιοποιούνται το δικαίωμα ότι δεν θίγουν κανένα. Επομένως, θα αποτρέψουν την Επιτροπή από το να εφαρμόσει συστάσεις που θα εκλαμβάνονταν ή θα λαμβάνονταν εσφαλμένα στο ένα ή το άλλο κράτος μέλος.
<P>
Πρόκειται για μια συνωμοσία που γνωρίζω καλά από πολύ παλιά και η οποία, δυστυχώς, κινδυνεύει να μην αλλάξει, παρά το γεγονός ότι πραγματοποιήσαμε ένα επιπλέον βήμα. Το άρθρο 103 συντάχθηκε προ πολλού και πρέπει να ελπίζουμε ότι το συγκεκριμένο άρθρο, το οποίο σήμερα πρέπει να ερμηνευθεί κατά εντελώς καινούριο τρόπο, εφόσον έχουμε την Κεντρική Τράπεζα και έχουμε πλεόν μια ενιαία νομισματική πολιτική, θα μπορεί να συμβάλει στο συντονισμό των οικονομικών πολιτικών. Φρονώ ότι το κείμενο που είναι γραμμένο στο χαρτί, θα μπορούσε να είναι καλό, αν οι συστάσεις της Επιτροπής ήταν προτάσεις της Επιτροπής. Γνωρίζετε ότι, όταν μια πρόταση της Επιτροπής αλλοιώνεται από το Συμβούλιο, η Επιτροπή μπορεί να την αποσύρει. Στην προκειμένη περίπτωση, πρόκειται για μια σύσταση, και δεν μπορούμε να την αποσύρουμε. Το αποτέλεσμα είναι ότι δεν ξέρουμε τι θα κάνει το Συμβούλιο Εcofin, επί ποιου εγγράφου θα εργαστεί. Αλλά μπορούμε να φοβόμαστε ότι το εν λόγω έγγραφο δεν θα περιλαμβάνει καμία από τις πλέον ενδεδειγμένες συστάσεις.

<SPEAKER ID=92 LANGUAGE="EN" NAME="Crowley">
Κυρία Πρόεδρε, θα ήθελα να καλωσορίσω τον Επίτροπο στο Σώμα και να τον ευχαριστήσω για την ανακοίνωσή του σχετικά με τους γενικούς προσανατολισμούς της οικονομικής πολιτικής. Θα ήθελα επίσης να αποτίσω ιδιαίτερο φόρο τιμής στον εισηγητή μας που παρουσίασε ένα πολύ ισορροπημένο κείμενο, όπου αναγνωρίζεται η νέα πραγματικότητα μέσα στην οποία λειτουργούμε σήμερα. Έχουμε να κάνουμε με μία παγκοσμιοποιημένη αγορά. Είναι σημαντικό για μας ως Ένωση να λάβουμε υπόψη την ανταγωνιστικότητά μας καθώς και να δημιουργήσουμε νέες ευκαιρίες για την απασχόληση και την ανάπτυξη.
<P>
Πέραν αυτού, πιστεύω ότι η σημερινή Συνθήκη του Αμστερνταμ για πρώτη φορά τονίζει τη σπουδαιότητα της απασχόλησης στο πλαίσιο της συνολικής ανάπτυξης της Ευρωπαϊκής Ένωσης. Είναι σημαντικό για μας ως Κοινοβούλιο να αναγνωρίσουμε το ρόλο που παίζουμε στην πραγματοποίηση των ιδεών που θέλουν οι λαοί της Ευρώπης. Δε θέλουν να βλέπουν να τίθενται προς συζήτηση εδώ μία φορά τον χρόνο οι γενικές κατευθυντήριες γραμμές, χωρίς να έχουν καμία συνέπεια για αυτούς στην πράξη. Θέλουν να βλέπουν θετικές εξελίξεις και προτείνω απόψε ότι υπάρχει ένας αριθμός θετικών πραγμάτων που μπορούμε να κάνουμε στο πλαίσιο του Κοινοβουλίου.
<P>
Πρώτον, μπορούμε να εξετάσουμε τον δικό μας ρόλο - να εξετάσουμε τη νομοθεσία που προωθούμε και να σιγουρευτούμε ότι δεν έχει αρνητικές επιπτώσεις στη δημιουργία απασχόλησης και στην ενθάρρυνση της καινοτομίας και της επιχειρηματικής πρωτοβουλίας στην Κοινότητα.
<P>
Δεύτερον, υπάρχει ένας τεράστιος πλούτος εμπειριών και γνώσεων από διαφορετικά συστήματα, διαφορετικές μεθόδους απασχόλησης και πολιτικών απασχόλησης στο Κοινοβούλιο. Ίσως αντί να χωριστούμε αριστερά και δεξιά ή σε υπέρμαχους της ελεύθερης αγοράς και του laissez-faire ή σε οτιδήποτε άλλο, να ενωθούμε και να προσπαθήσουμε να ενώσουμε τις καλύτερες πρακτικές όλων αυτών των ιδεών σε μία ενιαία πολιτική.
<P>
Τρίτον, ως δημοσιονομική εξουσία, θα πρέπει να επικεντρωθούμε περισσότερο στον τρόπο με τον οποίο κατανέμουμε τη χρηματοδότηση στο κοινωνικό ταμείο και στα διαρθρωτικά ταμεία, για να ανταμείψουμε εκείνους που επιτυγχάνουν τα μέγιστα ως προς την εκπλήρωση των κατευθυντήριων γραμμών, όπως αυτές ορίζονται από το Σώμα. Ας μην ξεχνάμε ότι έχουμε στη δικαιοδοσία μας ένα πλήθος εξουσιών και μία σειρά μέτρων που μπορούμε να χρησιμοποιήσουμε.
<P>
Ο εισηγητής μας ανέφερε ήδη κανά δύο από αυτά στην ομιλία του και την έκθεσή του. Θα ήθελα ειδικότερα να εστιάσω την προσοχή στον τομέα των ΜΜΕ και στο είδος στήριξης που μπορούμε να θεσπίσουμε στην Κοινότητα, σε εθνικό επίπεδο και σε τοπικό επίπεδο. Η μεγαλύτερη μηχανή ανάπτυξης και απασχόλησης από την άποψη της οικονομίας θα πρέπει να λάβει επιπλέον υποστήριξη.
<P>
Τέλος, επιτρέψτε μου να επισημάνω εν συντομία πού θα πρέπει να πάμε στο μέλλον. Για τον 21ο αιώνα το έμβλημά μας θα πρέπει να είναι να παράσχουμε στους πολίτες μας τα εργαλεία για να συνεργαστούν και να εργαστούν στο πλαίσιο της νέας Ευρώπης.

<SPEAKER ID=93 LANGUAGE="NL" NAME="Boogerd-Quaak">
Πρόεδρε, τόσο οι γενικοί οικονομικοί προσανατολισμοί, όσο και το έργο του εισηγητή αποκαλύπτουν ότι υπάρχουν ορισμένα μέτρα τα οποία θα πρέπει να ληφθούν από κοινού από τα κράτη μέλη και την Ευρωπαϊκή Ένωση μετά την εγκαθίδρυση της ΟΝΕ. Θα ήθελα να συμφωνήσω με τα όσα ανέφερε ο κ. Herman ο οποίος δήλωσε ότι γνωρίζουμε βεβαίως τι πρέπει να κάνουμε, δεν διαθέτουμε όμως τα μέσα για να επιτύχουμε πραγματικά τον συντονισμό της κατάστασης. Ακριβώς τη στιγμή που η ΟΝΕ θα γίνει πραγματικότητα, έχει εξαιρετική σημασία να λάβουν τα κράτη μέλη τα μέτρα τα οποία είναι απαραίτητα, κυρίως για να προσφέρουν μία τέτοια ώθηση στην αγορά εργασίας, ώστε να περιοριστεί η ανεργία στην Ευρώπη.
<P>
Στο πλαίσιο αυτό, θα ήθελα να επιστήσω την προσοχή σε ορισμένες εξελίξεις που παρατηρούνται στον ασιατικό χώρο, όπου ισχύουν εντελώς διαφορετικές νομοτέλειες από ό, τι στην Ευρώπη. Είναι βέβαιο ότι δεν πρέπει να καθήσουμε με σταυρώμενα τα χέρια. Πρέπει να κρατήσουμε μια εξαιρετικά δραστήρια στάση για να εφαρμόσουμε τα προτεινόμενα μέτρα. Ωστόσο, τα μέτρα αυτά προτείνονται εδώ και μερικά χρόνια και κατά τη γνώμη μου η εφαρμογή τους δεν προχωράει με την ταχύτητα που θα έπρεπε, γι'αυτό και θα ήθελα να καλέσω την Ευρωπαϊκή Επιτροπή να ζητήσει από το Συμβούλιο να εφαρμόσει πολύ σύντομα τα προτεινόμενα μέτρα.

<SPEAKER ID=94 NAME="Θεωνάς">
Κυρία Πρόεδρε, με την σύστασή της η Ευρωπαοκή Επιτροπή επιβεβαιώνει και συγκεκριμενοποιεί την σκληρή, κατά την άποψή μας, μονεταριστική λογική που διέπει την συνολική πολιτική της 'Ενωσης και αποσαφηνίζεται πλήρως στο Σύμφωνο Σταθερότητας του οποίου η εφαρμογή, και μάλιστα σε αυστηρούς τόνους, ήδη επιταχύνεται.
<P>
Η νέα μορφή με την οποία εμφανίζονται οι γενικοί προσανατολισμοί επιβεβαιώνει για πρώτη φορά την θεσμική διαίρεση της Ευρωπαοκής 'Ενωσης σε ένωση κρατών μελών δύο ταχυτήτων. Ο διαχωρισμός αυτός από την Ευρωπαοκή Επιτροπή είναι εντελώς απαράδεκτος. Η Επιτροπή, με τις συστάσεις της, επιμένει σε ακόμη πιο αυστηρή δημοσιονομική πολιτική, στη συνέχιση και σκλήρυνση της πολιτικής λιτότητας, την προώθηση των ιδιωτικοποιήσεων, την απορρύθμιση των εργασιακών σχέσεων, την μεταρρύθμιση του κοινωνικοασφαλιστικού συστήματος και την μείωση της κρατικής χρηματοδότησής του. Μα ακριβώς η πολιτική αυτή ευθύνεται για την απαράδεκτη κοινωνική κατάσταση και την ανεργία στην 'Ενωση.
<P>
Στην ίδια κατεύθυνση κινείται και η έκθεση της Οικονομικής Επιτροπής. 'Οχι μόνον αποδέχεται εκθύμως τις διαπιστώσεις, τα συμπεράσματα και τις κατευθύνσεις της Ευρωπαοκής Επιτροπής, αλλά σε πολλές περιπτώσεις γίνεται βασιλικότερη του βασιλέως και απαιτεί ακόμη σκληρότερα μέτρα σε βάρος της εργασίας και υπέρ της κερδοφορίας του κεφαλαίου. Απαιτεί οι ονομαστικές και συνολικές αυξήσεις αποδοχών να υποτάσσονται στην νομισματική σταθερότητα και τον επικερδή χαρακτήρα των επενδύσεων, ζητάει την ευελιξία των αποδοχών ανάλογα με την παραγωγικότητα, τις περιφέρειες και τους κλάδους, καλεί για κατάργηση των κρατικών ενισχύσεων, υποδείχνει την επιτάχυνση των ιδιωτικοποιήσεων, αλλά και την είσοδο του ιδιωτικού κεφαλαίου στις δημόσιες επενδύσεις και την επέμβαση στους συνταξιοδοτικούς φορείς, αδιαφορώντας για τις συνέπειες στο επίπεδο της κοινωνικής προστασίας στην 'Ενωση.
<P>
Εμείς θα καταψηφίφουμε, κυρία Πρόεδρε, αυτήν την έκθεση στην οποία, δυστυχώς, δεν αποτυπώθηκε η αρνητική ψήφος που δώσαμε και στην επιτροπή. Αρνούμαστε να αποδεχθούμε και να στηρίξουμε μία πολιτική που θυσιάζει τα δικαιώματα των πλατιών λαοκών στρωμάτων στα συμφέροντα μιας χούφτας τραπεζιτών και μονοπωλίων. Στηρίζουμε τους αγώνες των εργαζομένων, που παίρνουν όλο και ευρύτερες διαστάσεις, και αυτό θα συνεχίσουμε να κάνουμε.

<SPEAKER ID=95 LANGUAGE="FI" NAME="Hautala">
Αξιότιμη κυρία Πρόεδρε, αυτή η έκθεση έπρεπε να συνταχθεί πολύ γρήγορα, και αυτό ίσως να είχε ως αποτέλεσμα να γίνει κάπως γενική. Όλο το Κοινοβούλιο μπορεί σίγουρα να συμφωνήσει στο ότι, τώρα περισσότερο παρά ποτέ, με τη δημιουργία της ζώνης του ευρώ ο συντονισμός της οικονομικής πολιτικής καθίσταται αναγκαίος. Με αυτή την βάση, είναι ασφαλώς δυνατή και η μελλοντική καλή συνεργασία μας με την Επιτροπή.
<P>
Η Επιτροπή, στους μεγάλους γενικούς προσανατολισμούς της οικονομικής πολιτικής, έχει ίσως για πρώτη φορά κάνει βήματα προς πρακτικούς στόχους όσον αφορά την απασχόληση, γεγονός γιά το οποίο η Ομάδα μας είναι πολύ ικανοποιημένη. Θέλουμε να υπογραμμίσουμε ότι η απασχόληση επιβάλλεται να αποτελέσει στο μέλλον το κέντρο βάρους του συντονισμού της οικονομικής πολιτικής. Και τούτο, επειδή οι δαπάνες που συνδέονται με την ανεργία αποτελούν μεγάλη επιβάρυνση γιά την εθνική οικονομία. Οι ενέργειές μας πρέπει οπωσδήποτε να επικεντρωθούν στην καθοδήγηση των εθνικών οικονομικών πόρων προς την ανάπτυξη και τις βιώσιμες δραστηριότητες.
<P>
Η Ομάδα μας θέλει βεβαίως να υπογραμμίσει ότι η ανάπτυξη που επιδιώκουμε απαιτείται να είναι, ακόμα πιό αποφασιστικά, βιώσιμη από την άποψη του περιβάλλοντος. Στην πραγματικότητα, προκαλεί έκπληξη το πόσο δύσκολο είναι να προχωρήσουμε σ' αυτήν την κατεύθυνση, παρ' όλο που και οι συνταγές για την επίτευξή της είναι αρκετά γνωστές. Θα έπρεπε να καταστήσουμε τη ρύπανση του περιβάλλοντος λιγότερο κερδοφόρα δραστηριότητα, μέσω της μεγαλύτερης φορολόγησής της, και, κατ' αναλογία, να μπορέσουμε να μειώσουμε τη φορολόγηση της εργασίας. Εύχομαι οι απαιτήσεις της Συνθήκης του Αμστερνταμ να καταστήσουν αυτή τη φιλοπεριβαλλοντική φορολογική μεταρρύθμιση πιο εφικτή και ρεαλιστική, τώρα που προχωρούμε στην καθιέρωση του ευρώ.
<P>
Η εποχή που ζούμε είναι καθοριστική, από την άποψη ότι η Ευρωπαϊκή Κεντρική Τράπεζα θα αναλάβει ακριβώς το τμήμα της οικονομικής πολιτικής που είμαστε διατεθειμένοι να της παραχωρήσουμε. Η Ομάδα μου θέλει να τονίσει πως είναι εξαιρετικά σημαντικό να δημιουργηθεί μία κοινή οικονομική πολιτική ως αντίβαρο, έτσι ώστε η Ευρωπαϊκή Κεντρική Τράπεζα να μην μπορέσει να καταλάβει τέτοια θέση που να της επιτρέπει να καθορίζει πέραν του δέoντος τις εξελίξεις.

<SPEAKER ID=96 LANGUAGE="IT" NAME="Formentini">
Κυρία Πρόεδρε, είναι η πρώτη φορά, από την απόφαση της 2ας Μαΐου, που αυτό το Κοινοβούλιο καλείται να εκφράσει τη γνώμη του σε θέματα οικονομικής πολιτικής, σε σχέση όχι με μία πράξη απόφασης αλλά με μία σύσταση της Επιτροπής προς τα κράτη μέλη όσον αφορά τις πολιτικές τους. Εμείς γνωρίζουμε πόσο ευαίσθητες και δύσκολες στην διαχείρισή τους καθίστανται τώρα πια αυτές οι πολιτικές, σε σχέση ακριβώς με το γεγονός ότι υπήρξε η απόφαση για ενεργοποίησητου τρίτου σταδίου της Συνθήκης και, συνεπώς, της Οικονομικής και Νομισματικής Ένωσης.
<P>
Τώρα, τα κράτη έχουν στην διάθεσή τους μόνο το φορολογικό κίνητρο, ενώ το δημοσιονομικό κίνητρο τούς έχει αφαιρεθεί. Όλα αυτά μπορούν να δημιουργήσουν προβλήματα στο εσωτερικό των κρατών, για τις διάφορες εδαφικές περιοχές, ακριβώς για να εγγυηθούν την ανταγωνιστικότητα όλων των περιοχών. Ο Γάλλος οικονομολόγος και τραπεζίτης Antoine Michel λέει ότι χρειάζονται τρεις ουσιαστικές προϋποθέσεις για να γίνει ανταγωνιστική μία περιοχή, αφού τώρα ο ανταγωνισμός δεν θα γίνεται πια τόσο μεταξύ επιχειρήσεων όσο μεταξύ εδαφικών συστημάτων: ένα εδαφικό σύστημα πρέπει να μπορεί να διαθέτει μια δραστική διοίκηση, μία δίκαιη και ενδεχομένως ελαφριά φορολογία και υποδομές που χρησιμεύουν για να είναι ανταγωνιστικό.
<P>
Εγώ πιστεύω ότι είναι καθήκον κάθε κράτους μέλους να ενεργήσει ώστε να μην υπάρξουν αναγκαστικές μεταφορές πόρων από την μία περιοχή στην άλλη γιατί αυτό αποτελεί μία σπατάλη. Αναφέρομαι ιδιαίτερα στο ιταλικό κράτος, όπου είναι ήδη έτοιμα μαζικά προγράμματα μεταφοράς πόρων από παραγωγικές περιφέρειες σε περιφέρειες που σήμερα δέχονται ενισχύσεις. Αυτό θα δημιουργήσει μεγάλες δυσκολίες. Κατά την γνώμη μου, αυτή δεν είναι μία πολιτική εξισορρόπησης αλλά μία πολιτική αστάθειας. Θα έπρεπε λοιπόν το ίδιο το Ευρωπαϊκό Κοινοβούλιο να πει στα κράτη μέλη ότι αυτό που χρειάζεται κυρίως είναι οι πόροι να παραμείνουν και να επενδυθούν εκεί όπου παράγονται, αφού όλη η Ευρώπη στο σύνολό της θα αναπτυχθεί εξαιτίας αυτών των αποτελεσματικών πολιτικών, ενώ αν δεν συνέβαινε αυτό θα υπήρχαν σοβαρές συνέπειες.

<SPEAKER ID=97 LANGUAGE="EN" NAME="Hendrick">
Κυρία Πρόεδρε, θα ήθελα αρχικά να ευχαριστήσω τον εισηγητή, τον κ. Gasςliba i Bφhm, για την έκθεσή του σχετικά τους γενικούς προσανατολισμούς των οικονομικών πολιτικών. Και εγώ όπως και ο εισηγητής καλωσορίζω την έμφαση που αποδίδει η Επιτροπή στην επίτευξη υψηλού επιπέδου και ρυθμού ανάπτυξης της απασχόλησης. Από αυτούς τους γενικούς προσανατολισμούς είναι σαφές ότι χρειαζόμαστε ένα κράμα πολιτικής το οποίο να είναι ευνοϊκό για την οικονομική ανάπτυξη. Ωστόσο, είναι επίσης σαφές ότι με μέσο όρο πληθωρισμού 1, 6 % στα κράτη που θα συμμετάσχουν στο ενιαίο νόμισμα, ίσως μια ελαφρώς χαλαρότερη στάση στη νομισματική πολιτική, σε συνδυασμό με αύξηση της εσωτερικής ζήτησης, να αυξήσει την τόσο απαραίτητη απασχόληση στην Ευρωπαϊκή Ένωση.
<P>
Η βρετανική Προεδρία προήγαγε την ιδέα μιας ευέλικτης αγοράς εργασίας, και αυτό, μαζί με την αυξημένη ζήτηση για εσωτερικά προϊόντα, υπηρεσίες και κεφάλαια, που προστίθεται στην ανάπτυξη μέσω των εξαγωγών, πιστεύω ότι θα είναι ο καταλύτης για αυτές τις ουσιαστικής σημασίας θέσεις εργασίας που χρειαζόμαστε στην Ευρωπαϊκή Ένωση. Έχει ήδη γίνει αναφορά στη γέννηση του ευρώ και πιστεύω, όπως και πολλοί άλλοι από αυτή την πλευρά του Σώματος, ότι το ευρώ θα βελτιώσει την λειτουργία της ενιαίας αγοράς και μεσοπρόθεσμα ή μακροπρόθεσμα θα αυξήσει γενικά τις θέσεις εργασίας σε ολόκληρη την ενιαία αγορά. Πολλοί από τους πολέμιους του ευρώ έχουν υποστηρίξει στο παρελθόν ότι υπήρχε απώλεια θέσεων εργασίας κατά την προσπάθεια των κρατών μελών να ανταποκριθούν στα κριτήρια σύγκλισης. Θα έλεγα ότι μακροπρόθεσμα, η αύξηση των θέσεων εργασίας θα βρίσκεται στην ημερήσια διάταξη, λόγω αυτών των των εξελίξεων.
<P>
Το μέλλον και η ασφάλεια της Ευρώπης θα εξαρτηθούν επίσης από την επιτυχία να επιστρέψουν όσο το δυνατό περισσότεροι από τα είκοσι εκατομμύρια ανέργων της Ευρώπης πίσω στην εργασία. Η οικονομική ύφεση στις αρχές του αιώνα και ιδιαίτερα στη δεκαετία του '30 οδήγησε σε ομαδική ανεργία και σε δύο παγκοσμίους πολέμους. Δημιουργούνται θέσεις εργασίας αλλά όχι με αρκετά ταχύ ρυθμό, γιατί υπάρχει με τον ίδιο περίπου ρυθμό απώλεια θέσεων εργασίας. Η ανεργία είναι σήμερα σχεδόν τόσο υψηλή όσο όταν πραγματοποιήθηκε η Σύνοδος Κορυφής του Έσσεν λίγο μετά από την εκλογή μου στο Κοινοβούλιο, το 1994. Πιστεύω ότι τώρα οι συνθήκες είναι κατάλληλες για τη δημιουργία θέσεων εργασίας και όπως λέμε στη χώρα μου "στη βράση κολλάει το σίδερο». Αυτό μπορεί να πραγματοποιηθεί τώρα που ο πληθωρισμός είναι χαμηλός. Προτείνω λοιπόν τα κράτη μέλη της Ευρωπαϊκής Ένωσης να αναλάβουν δράση στον τομέα αυτό.

<SPEAKER ID=98 NAME="von Wogau">
Kυρία Πρόεδρε, αξιότιμες κυρίες και κύριοι, η καθιέρωση του ενιαίου Ευρωπαϊκού Νομίσματος την 1η Ιανουαρίου 1999 σε έντεκα κράτη μέλη της Ευρωπαϊκής Ένωσης έχει αποφασισθεί. Η Ευρωπαϊκή Κεντρική Τράπεζα από αυτή τη χρονική στιγμή και μετά θα είναι υπεύθυνη για μία ενιαία ευρωπαϊκή νομισματική πολιτική. Έτσι γίνεται όλο και ποιο σημαντικό το να συνεχίζουν να συντονίζονται οι εθνικές οικονομικές πολιτικές. Αυτό είναι από τη μία πλευρά αναγκαίο για να διασφαλιστεί μακροπρόθεσμα η σταθερότητα του ευρωπαϊκού νομίσματος, και από την άλλη να δημιουργηθούν οι κατάλληλες όροι πλαίσιο για την ανάπτυξη και την απασχόληση. Οι αποφάσεις του Ευρωπαϊκού Συμβουλίου για τις γενικές γραμμές της οικονομικής πολιτικής αποτελούν για την επίτευξη του εν λόγω στόχου ένα ιδιαίτερα σημαντικό εργαλείο. Το Ευρωπαϊκό Κοινοβούλιο συνεργάζεται εντατικά πάνω σε αυτό -έτσι όπως το προβλέπει η Συνθήκη.
<P>
Σε αυτή τη συνάρτηση θα ήθελα να συγχαρώ τον συνάδελφο Gasςliba i Bφhm εξ ονόματος της Επιτροπής Οικονομικής, Νομικής και Βιομηχανικής Πολιτικής για την εξαιρετική έκθεσή του. Η Επιτροπή δίνει εκ των προτέρων στη σύστασή της οδηγίες, οι οποίες απευθύνονται άμεσα στα μεμονωμένα κράτη μέλη για να πετύχουν υγιείς δημόσιες οικονομίες. Χαιρετίζω αυτές τις συγκεκριμένες συστάσεις οι οποίες αποβλέπουν στην ειδική κατάσταση της χώρας. Είναι κατά τη γνώμη μου πιο χρήσιμες από τις προτάσεις οι οποίες διατυπώνονται και απευθύνονται γενικά σε όλες τις χώρες χωρίς να λαμβάνεται υπ' όψιν η εκάστοτε κατάσταση. Αναμένω, και αυτή είναι απλά η εφαρμογή της Συνθήκης, ότι το Συμβούλιο θα αποφασίσει με βάση τις προτάσεις της Επιτροπής, επειδή κατά πρώτον η Επιτροπή κάνει εδώ πολύ λογικές προτάσεις και κατά δεύτερον η Συνθήκη ορίζει ότι έτσι αυτή είναι η διαδικασία που πρέπει να ακολουθηθεί.
<P>
Για τον αναγκαίο ισχυρότερο συντονισμό των πολιτικών ως προς τους εθνικούς προϋπολογισμούς, το σύμφωνο σταθερότητας και ανάπτυξης είναι ένα σημαντικό και μαινοτομικό εργαλείο. Σε καλές εποχές οι ισοσκελισμένοι προϋπολογισμοί, ήτοι πλεονάσματα είναι ο στόχος, έτσι ώστε σε περιόδους οικονομικά δύσκολες να μπορεί να ασκηθεί μια ενισχυτική πολιτική προαγωγής της ευημερίας. Ως χριστιανοδημοκράτης θα την χαρακτήριζα σαν μία οικονομική πολιτική σύμφωνα με τους κανόνες της Βίβλου, που λένε ότι την εποχή των παχιών αγελάδων πρέπει να φροντίζει κανείς εκ των προτέρων και για την περίοδο των ισχνών αγελάδων.
<P>
Η σημασία της πολιτικής σταθερότητας για την ανάπτυξη και την απασχόληση δεν μπορεί κατά τη γνώμη μου να τονίζεται αρκετά συχνά. Τα σημερινά ιστορικά χαμηλά μακροπρόθεσμα επιτόκια είναι το αποτέλεσμα συνεπούς πολιτικής σταθερότητας των περασμένων ετών. Τα χαμηλά επιτόκια σημαίνουν εμπιστοσύνη στη σταθερότητα της οικονομικής ανάπτυξης. Η πολιτική σταθερότητας δημιουργεί έτσι το πεδίο, στο οποίο καθίσταται δυνατή η ανάπτυξη και η συνακόλουθη απασχόληση.
<P>
Στην φορολογική πολιτική είναι αντιληπτά τα πρώτα βήματα ενός ισχυρότερου συντονισμού. Ο κώδικας συμπεριφοράς για τη φορολόγηση των επιχειρήσεων, ο οποίος ψηφίστηκε πρόσφατα από το Συμβούλιο δείχνει προς αυτή την κατεύθυνση. Ακόμα και στη φορολογία των επιτοκίων διακρίνεται εν τω μεταξύ μία λύση. Εξακολουθεί να παραμένει στην ημερήσια διάταξη η αναπροσαρμογή της αρχής από την χώρα προορισμού στη χώρα προέλευσης στο θέμα του φόρου υπεραξίας.
<P>
Στόχος του ισχυρότερου συντονισμού των εθνικών φορολογικών πολιτικών δεν αποτελεί όμως τέλεια εναρμόνιση. Η εσωτερική αγορά ζει από τον ανταγωνισμό. Σε αυτό ανήκει και ο ανταγωνισμός για το πιο κράτος προσφέρει στους πολίτες του και στις επιχειρήσεις του τις παροχές, τις οποίες αναμένει κανείς από το κράτος στους πιο ευνοϊκούς όρους. Για το λόγο αυτό ο ανταγωνισμός ανάμεσα στα συστήματα θα είναι και στο μέλλον ένα ουσιαστικό συστατικό στοιχείο της ευρωπαϊκής φορολογικής πολιτικής. Πιο έντονη γίνεται και η ανάγκη συντονισμού επίσης σε σχέση με την πολιτική ανταγωνισμού της Κοινότητας και των χωρών μελών της, με την πολιτική διάρθρωσης της Κοινότητας και με την δημιουργία μίας ευρωπαϊκής υποδομής. Η ανάγκη για δράση υφίσταται σε σχέση με του οικολογικούς και κοινωνικούς όρους πλαίσιο της ευρωπαϊκής ελεύθερης οικονομίας, διότι ο στόχος μας είναι η διαμόρφωση μίας ευρωπαϊκής οικονομικής πολιτικής με βάση τις αρχές μίας οικολογικής και κοινωνικής ελεύθερης αγοράς. Η έκθεση του συναδέλφου Gasςliba i Bφhm συνεισφέρει σε αυτό σημαντικά!

<SPEAKER ID=99 LANGUAGE="SV" NAME="Cars">
Κυρία Πρόεδρε, εδώ, τη στιγμή αυτή και κατά τη διάρκεια της αμέσως επόμενης χρονικής περιόδου, θα ληφθούν θέσεις σε όλα τα θέματα τα οποία θα κατευθύνουν και θα καθοδηγούν μελλοντικά την Ευρωπαϊκή Κεντρική Τράπεζα, η οποία, αν είμαι σωστά πληροφορημένος, αρχίζει τις δραστηριότητές της ήδη από τη Δευτέρα.
<P>
Αυτό είναι καλό, αλλά σ' αυτές τις διαδικασίες ευρίσκεται η χώρα μου και η κυβέρνηση της χώρας μου; Ως ευρωπαϊστής φιλελεύθερος Σουηδός, που ανήκει σ' ένα κόμμα που πήρε σαφή θέση υπέρ της ευρωπαϊκής συνεργασίας, αισθάνομαι κατήφεια - κάτι σαν θλίψη - που η κυβέρνηση της πατρίδας μου έθεσε εαυτόν εκτός δυνατότητας επηρεασμού αυτών των τόσο σημαντικών, για το μέλλον ολόκληρης της Ευρώπης, θεμάτων, που αφορούν τις θέσεις εργασίας και την ευημερία.

<SPEAKER ID=100 LANGUAGE="FR" NAME="Fιret">
Κυρία Πρόεδρε, στις 2 Μαΐου του τρέχοντος έτους, υπερψήφισα το ενιαίο νόμισμα με συγκρατημένο ενθουσιασμό. Το υπερψήφισα, γιατί φρονώ ότι το ευρώ είναι καλύτερο από ένα βελγικό φράγκο που θα είναι διαρκώς συνδεδεμένο μόνο με το γερμανικό μάρκο, και ότι είναι καλύτερο από ένα πανίσχυρο αμερικανικό δολάριο.
<P>
Αλλά ανέκαθεν εξέφρασα στην παρούσα Συνέλευση την άποψη ότι η έλευση του ευρώ δεν θα επηρεάσει καθόλου την ανεργία, που πλήττει σχεδόν είκοσι εκατομμύρια Ευρωπαίους και της οποίας οι αιτίες είναι, αφενός, οι μεταφορές επιχειρήσεων προς χώρες όπου το εργατικό δυναμικό είναι κατά 40 ή 50 φορές φθηνότερο απ' ό, τι στην Ευρώπη, αφετέρου, και τούτο είναι το ίδιο, η μετανάστευση εξωευρωπαϊκών πληθυσμών, οι οποίοι διογκώνουν τις τάξεις εκείνων που ζητούν εργασία. Δεν μπορώ επίσης να πιστέψω στο δόγμα των επιτοκίων που θα κυμαίνονται διαρκώς σε χαμηλά επίπεδα. Ένα ευρώ, όσο ισχυρό και αν είναι, θα απαιτήσει, ό, τι και αν λέγεται, σταδιακές αυξήσεις των επιτοκίων.
<P>
Καλώ, λοιπόν, την Επιτροπή να είναι λιγότερο αισιόδοξη, να επιδείξει περισσότερο ρεαλισμό και να είναι περισσότερο γενναία στις αποφάσεις που θα λάβει επειγόντως για να προστατεύσει τις θέσεις εργασίας που μας απομένουν και για να δώσει, επιτέλους, μια ελπίδα στους νέους που δεν πιστεύουν πλέον σε ένα λαμπρό μέλλον.

<SPEAKER ID=101 NAME="Randzio-Plath">
Kυρία Πρόεδρε, οι υποβληθείσες γενικές γραμμές της οικονομικής πολιτικής από την Επιτροπή αυτή τη φορά προδίδουν πράγματι και τον γραφικό της χαρακτήρα, ο οποίος έχει ήδη γράψει και τις αποφάσεις του Αμστερνταμ καθώς επίσης και τη συνάντηση κορυφής για την απασχόληση στο Λουξεμβούργο στο λεύκωμα της ευρωπαϊκής εργατικής και οικονομικής πολιτικής, πράγμα που μας κάνει να ελπίζουμε, ότι επιτέλους ένα κατάλληλο και ισορροπημένο κράμα πολιτικής για την οικονομία της Ευρωπαϊκής Ένωσης θα δει το φως της ημέρας. Ως εκ τούτου, οι υπουργοί Οικονομικών της ΕΕ καλούνται να ξεκινήσουν με κοινοτικές στρατηγικές για επενδύσεις και απασχόληση και τελικά να διενεργήσουν τον συντονισμό της οικονομικής πολιτικής έτσι που να αξίζει το όνομά του, έτσι όπως διατυπώνεται στη Συνθήκη του Μάαστριχ.
<P>
Η Ευρωπαϊκή Ένωση πρέπει να θέσει την οικονομική πολιτική στην υπηρεσία της απασχόλησης Γύρω στο ένα τρίτο της τωρινής μαζικής ανεργίας είναι αποτλέσμα της αποτυχίας στον συνολικό οικονομικό συντονισμό. Η Συνθήκη του Μάαστριχ πρέπει επιτέλους να περάσει και στην οικονομική και εργατική πολιτική. Πέραν τούτου χρειαζόμαστε μία ανάπτυξη που θα υποστηρίζεται από επενδύσεις και θα είναι αποτελεσματική στην απασχόληση. Δεν χρειαζόμαστε μόνο μία άνοδο της οικονομικής δραστηριότητας, η οποία χρησιμοποιήσει το ανεκμετάλλευτο δυναμικό, αλλά κυρίως μία μεσοπρόθεσμη διαδικασία ανάπτυξης, η οποία θα δημιουργήσει καινούργιες παραγωγικές δυνάμεις και νέες θέσεις εργασίας. Αποφασιστικής σημασίας για αυτό είναι η αύξηση του ποσοστού των επενδύσεων, το οποίο εξακολουθεί να βρίσκεται σκανδαλωδώς χαμηλά!
<P>
Οι προϋποθέσεις για μία τέτοια διαδικασία ανάπτυξης, υποστηριζόμενης από επενδύσεις, είναι πιο ευνοϊκές από ποτέ και η Επιτροπή δικαίως παραπέμπει σε αυτή. Είναι αναγκαίο τώρα, να χρησιμοποιήσουμε και δημόσιες επενδύσεις και να δώσουμε νέα μορφή στα προγράμματα υποδομής για εκσυγχρονισμό και καινοτομίες τα οποία αναφέρει η Λευκή Βίβλος - Delors. Ένα ευρωπαϊκό σύμφωνο για επενδύσεις πρέπει να οδηγεί στο ότι τα δημόσια κονδύλια θα ρέουν σε παραγωγικές χρήσεις, σε μία συμμαχία επενδύσεων ανάμεσα στα κράτη και στην ιδιωτική οικονομία. Μαζί με αυτό πρέπει να αναλογιστούμε το αποτέλεσμα της ώθησης, ακριβώς για την μεσαία τάξη.
<P>
Το άνοιγμα στον 21ο αιώνα δεν θα επιτευχθεί μόνο με τη Νομισματική Ένωση. Προς το συμφέρον των ανθρώπων χρειαζόμαστε επιτέλους μία οικονομική και δημοσιονομική πολιτική και περισσότερο συντονισμό, πράγμα που είπα ήδη. Η Επιτροπή είναι υποχρεωμένη, σαν συνεισφορά στην ευρωπαϊκή πολιτική καθοδήγηση, να παροτρύνει ιδρύματα που διεξάγουν έρευνες για την οικονομία να καταρτίσουν μία ετήσια γνωμοδότηση για την κατάσταση της οικονομίας και της απασχόλησης στην Ευρωπαϊκή Ένωση.

<SPEAKER ID=102 LANGUAGE="NL" NAME="Van Velzen, Wim">
Κυρία Πρόεδρε, είναι αξιοπερίεργο το γεγονός ότι, ενώ είμαι επισήμως εισηγητής της Επιτροπής Απασχόλησης, λαμβάνω τον λόγο ως προτελευταίος ομιλητής, αυτό όμως είναι ένα τυπικό στοιχείο στο οποίο δεν θα ήθελα να επεκταθώ περαιτέρω.
<P>
Εξετάζοντας την οριστική έκθεση του κ. Gasςliba και την πρόταση της Επιτροπής πρέπει ειλικρινά να ομολογήσω ότι, κατά τη γνώμη μου, σε σχέση με προηγούμενες εκθέσεις, μπορούμε να διαπιστώσουμε σαφή πρόοδο. Είναι βέβαιο ότι υπάρχει μια πιο ισορροπημένη προσέγγιση, αφενός, της μακροοικονομικής πολιτικής και, αφετέρου, της διαρθρωτικής πολιτικής. Αυτό όμως δεν σημαίνει ότι είμαι εντελώς ικανοποιημένος. Έτσι, πιστεύω ότι, στην ανάλυση της σταθερότητας, υποτιμάται συστηματικά η σημασία της απασχόλησης ή της ανεργίας ως θετικός ή αρντικός παράγων. Αντιθέτως, υπερτιμάται συστηματικά το θέμα της ευελιξίας, η χρησιμότητα και η αναγκαιότητα της οποίας έχει αμφισβητηθεί όλως ιδιαιτέρως.
<P>
Αυτό που λείπει από τους προσανατολισμούς είναι κατά τη γνώμη μου μια συγκεκριμένη στρατηγική για την τόνωση της ζήτησης, η οποία καταλαμβάνει μια αρκετά σημαντική θέση στην έκθεση. Το μόνο πράγμα στο οποίο γίνεται συνεχώς αναφορά είναι η συγκρατημένη εξέλιξη των μισθών και έχω την εντύπωση ότι πρόκειται κυρίως για τις συλλογικές συμβάσεις εργασίας. Εάν κοιτάξω τις εμπειρίες που έχουμε αποκομίσει στη χώρα μου, την Ολλανδία, με το αποκαλούμενο «poldermodel», μπορώ να παρατηρήσω ότι η εξέλιξη των μισθών όσον αφορά τις συλλογικές συμβάσεις εργασίας είναι εξαιρετικά συγκρατημένη, ενώ όσον αφορά τους μισθούς που δεν εμπίπτουν στις συλλογικές συμβάσεις εργασίας παρατηρείται μια σκανδαλώδης εξέλιξη με αυξήσεις των υψηλότερων εισοδημάτων που υπερβαίνουν το 30 % σε επιχειρήσεις όπου οι βασικοί μισθοί δεν αυξήθηκαν περισσότερο από 2, 5 %. Θα το εκτιμούσα ιδιαιτέρως εάν στις εκθέσεις της Επιτροπής φωτιζόταν και το θέμα αυτό, γιατί θεωρώ ότι είναι απαράδεκτο να επιμένουμε στη συγκρατημένη εξέλιξη των μισθών όσον αφορά τις συλλογικές συμβάσεις εργασίας και να μην αναφερόμαστε στον εξωφρενικό πλουτισμό που παρατηρείται στην κορυφή.
<P>
Πιστεύω ότι είναι ιδιαίτερα σημαντικό να ζητήσουμε να αναληφθούν δράσεις σε ορισμένα σημεία και ότι το σημαντικότερο από όλα είναι να επιτευχθεί επιτέλους συμφωνία μεταξύ Συμβουλίου και Επιτροπής όσον αφορά την προετοιμασία και τη λήψη αποφάσεων επί της απασχόλησης και των μακροοικονομικών προσανατολισμών. Σε πολλές περιπτώσεις εξακολουθεί να παρατηρείται έλλειψη συνεννόησης στα πλαίσια της οποίας οι διοικητικές υπηρεσίες και το Συμβούλιο πραγματοποιούν συζητήσεις χωρίς να υπάρχει καμία επαφή μεταξύ τους. Κάποτε είχα κάνει μία πρόταση να λαμβάνονται αποφάσεις σε ένα Συμβούλιο Οικονομικών και σε ένα Συμβούλιο Κοινωνικών Υποθέσεων, και θα ήθελα να επαναλάβω αυτό το αίτημα, αυτή τη συμβουλή. Σε διαφορετική περίπτωση, δεν πρόκειται να επιτύχουμε μια σοβαρή, ολοκληρωμένη και εξισορροπημένη προσέγγιση των διαφόρων θεμάτων.
<P>
Τέλος, με εκπλήσσει το γεγονός ότι κάθε φορά προτείνεται μια ακόμη μεγαλύτερη περιφερειακή διαφοροποίηση των μισθών. Συμφωνώ με τις προτάσεις σύμφωνα με τις οποίες η εξέλιξη των μισθών πρέπει να συμβαδίζει με την παραγωγικότητα και να στηρίζεται σε αυτή. Ωστόσο, είμαι αντίθετος προς τις προτάσεις για ένα περιφερειακό διαφορισμό σε όλη την Ευρώπη με βάση τις εξελίξεις που παρατηρούνται στη Γερμανία. Εάν νομίζετε ότι αυτό μπορεί να συμβεί με ήπιο τρόπο και χωρίς επιπτώσεις, σας συμβουλεύω να κοιτάξετε τις εξελίξεις στο Ηνωμένο Βασίλειο.

<SPEAKER ID=103 LANGUAGE="FR" NAME="Lienemann">
Κυρία Πρόεδρε, αγαπητοί συνάδελφοι, κύριε Επίτροπε, το μόνο σημαντικό ερώτημα για τους Ευρωπαίους σήμερα είναι να μάθουν αν οι γενικοί οικονομικοί προσανατολισμοί που παρουσίασε η Επιτροπή, θα αντιμετωπίσουν αποτελεσματικά και μαζικά το ζήτημα της ανεργίας.
<P>
Στο ερώτημα αυτό, η απάντησή μου είναι σαφώς ότι, αν δεν ληφθούν όλες οι απαραίτητες διατάξεις, ο στόχος δεν θα επιτευχθεί. Χαίρομαι που η έκθεση του κ. Gasςliba και οι συζητήσεις στην κοινοβουλευτική επιτροπή οδήγησαν το Κοινοβούλιο να επιμείνει, αφενός, στην ανάγκη να υπάρξει ανάκαμψη της εσωτερικής ζήτησης και, αφετέρου, στον επείγοντα χαρακτήρα που έχει η ανάκαμψη λόγω επενδύσεων. Λυπούμαι, ωστόσο, που το ζήτημα της μείωσης του χρόνου εργασίας εξακολουθεί να τίθεται σε εσφαλμένη βάση από την Επιτροπή. Και μόνο ως πρόκληση μπορώ να εκλάβω το κείμενο της Επιτροπής σχετικά με τη γενικευμένη μείωση του χρόνου εργασίας, όπου επισημαίνεται ότι: "η Επιτροπή εκτιμά ότι τούτο θέτει τεράστια προβλήματα, και ότι προτιμά μια περισσότερο διαφοροποιημένη λύση που να αποτελεί προϊόν διαπραγματεύσεων».
<P>
Θεωρώ ότι αυτό είναι υπερβολικά πολύ ή υπερβολικά λίγο. Είναι υπερβολικά πολύ, γιατί, προφανώς, η γαλλική κοινή γνώμη το εξέλαβε ως αμφισβήτηση της γαλλικής κυβέρνησης. Και τούτο δεν εμπίπτει στις αρμοδιότητες της Επιτροπής. Είναι υπερβολικά λίγο, γιατί, αν έπρεπε να συγκεντρώσουμε όλα όσα θέτουν προβλήματα σήμερα στην απασχόληση και στο οικονομικό μέλλον της Ευρώπης, θα χρειάζονταν να προσθέσουμε πολλά ακόμη στοιχεία. Θα ήθελα η Επιτροπή να αμφισβητήσει με εξίσου μεγάλο σθένος, π.χ., την αυξημένη ευελιξία, τη μείωση των μισθών, το γεγονός ότι η μερική απασχόληση δεν επιτρέπει σε έναν αυξανόμενο αριθμό μισθωτών να ζήσουν αξιοπρεπώς και ότι, συνεπώς, ανακόπτει την εσωτερική ζήτηση και την ανάκαμψη της κατανάλωσης, δηλαδή της ανάπτυξης.
<P>
Είτε η Επιτροπή πρέπει να καταρτίσει έναν κατάλογο με όλα όσα μπορούν να απειλήσουν την ανάπτυξη και το μέλλον της Ευρώπης, είτε πρέπει να απόσχει από κάθε σχόλιο για μια εθνική διάταξη, και λυπούμαι που η Επιτροπή επικαλείται ως προς αυτό τις θέσεις της Ένωσης των Ευρωπαίων Εργοδοτών. Εν πάση περιπτώσει, χαίρομαι που ο κ. Gasςliba και η Επιτροπή έθεσαν εκ νέου τις προτάσεις της Λευκής Βίβλου του κ. Delors, που θεωρούσα ότι είναι περισσότερο στο ύψος των περιστάσεων απ' ό, τι οι παρούσες προτάσεις της Επιτροπής για τη διευθέτηση του ζητήματος της ανεργίας.

<SPEAKER ID=104 NAME="de Silguy">
Κυρία Πρόεδρε, κυρίες και κύριοι, φέτος η χάραξη των γενικών προσανατολισμών της οικονομικής πολιτικής (ΓΠΟΠ) προσλαμβάνει απολύτως ιδιαίτερη σημασία. Το θεσμικό σας όργανο το έχει ήδη καταλάβει σαφώς. Τούτο αποδεικνύεται από τον επαγγελματισμό με τον οποίο συμβάλατε στην εκπόνησή τους. Η ποιότητα και η συνοχή της έκθεσης που υπέβαλε ο κ. Gasςliba, πρέπει να επισημανθούν και για τούτο αξίζει να επαινεθεί. Χαίρομαι επίσης, εξ ονόματος της Επιτροπής, για την υποστήριξη που παρέχει το Ευρωπαϊκό Κοινοβούλιο στη σύστασή της σχετικά με τους γενικούς προσανατολισμούς της οικονομικής πολιτικής για το 1998.
<P>
Η υποστήριξη αυτή είναι σημαντική για δύο λόγους. Πρώτον, γιατί αποδίδει έμφαση στον λειτουργικό χαρακτήρα των γενικών αυτών προσανατολισμών, που είναι οι πρώτοι του είδους μετά την απόφαση για την είσοδο στην Οικονομική και Νομισματική Ένωση. Δεύτερον, γιατί επιβεβαιώνει τη συναίνεση ως προς το περιεχόμενο της ευρωπαϊκής οικονομικής πολιτικής. Ο λειτουργικός χαρακτήρας που έχει ο συντονισμός των οικονομικών πολιτικών, εξαρτάται τόσο από το πλαίσιο αυτής της συνεργασίας όσο και από τον τρόπο με τον οποίο εφαρμόζεται.
<P>
Σε ό, τι αφορά το πλαίσιο αυτού του συντονισμού, με την υλοποίηση της Οικονομικής και Νομισματικής Ένωσης, οι γενικοί προσανατολισμοί τείνουν να αποτελέσουν πραγματικό ευρωπαϊκό πρόγραμμα οικονομικής πολιτικής. Για αυτό το λόγο, οι ΓΠΟΠ 1998 εντάσσονται στο πλαίσιο μιας πραγματικής πολυμερούς εποπτείας, όπου ο ενισχυμένος συντονισμός των οικονομικών πολιτικών, που εξακολουθούν να αποτελούν αρμοδιότητα των εθνικών κυβερνήσεων, προσλαμβάνει όλη τη σημασία του.
<P>
Αυτός είναι ο λόγος για τον οποίο τα Ευρωπαϊκά Συμβούλια του Αμστερνταμ, τον Ιούνιο του 1997, και του Λουξεμβούργου, το Δεκέμβριο του 1997, ζήτησαν από την Επιτροπή να εκπονήσει συστάσεις βάσει του άρθρου 103, παράγραφος 4, σε περίπτωση όπου ένα κράτος μέλος μπορούσε, μελλοντικά, να απειλήσει την εύρυθμη λειτουργία της Οικονομικής και Νομισματικής Ένωσης. Αυτά τα ίδια Ευρωπαϊκά Συμβούλια ζήτησαν να συνυπολογιστούν από τους ΓΠΟΠ τα πολυετή προγράμματα για την απασχόληση, και οι κατευθυντήριες γραμμές για την απασχόληση. Η Επιτροπή θα μεριμνήσει για τη συνέπεια των εν λόγω εργασιών και θα αναλάβει πλήρως τις σχετικές ευθύνες της.
<P>
Πώς μπορεί να υλοποιηθεί το προαναφερόμενο πλαίσιο; Και με ποιον τρόπο μπορεί να τεθεί υπό επιτήρηση ο εν λόγω συντονισμός; Μάλιστα, οι νέοι γενικοί προσανατολισμοί περιέχουν φέτος συγκεκριμένες συστάσεις, ανά χώρα, τόσο σε θέματα δημοσίων οικονομικών όσο και στον διαρθρωτικό τομέα. Ομοίως, οι συστάσεις που προτάθηκαν από την Επιτροπή, για τη ζώνη ευρώ, στο σύνολό της, αντιστοιχούν στην έλευση του ευρώ και συνιστούν καινοτομία. Οι διάφορες αυτές συστάσεις, που αποτελούν συνέχεια του ψηφίσματος του Ευρωπαϊκού Συμβουλίου του Λουξεμβούργου, είναι σημαντικές. Η τροποποίσή τους, προκειμένου να αποκτήσουν λιγότερο συγκεκριμένη και άρα λιγότερη δεσμευτική διατύπωση, δεν θα ικανοποιούσε την ανάγκη για συντονισμό και παρακολούθηση της οικονομικής πολιτικής στην Ευρώπη.
<P>
Αλλά για να καταστούν περισσότερο λειτουργικές οι ΓΠΟΠ σε θέματα εποπτείας και συντονισμού, αποτελεί προϋπόθεση επίσης να προσδιοριστεί περαιτέρω ο ρόλος όλων των φορέων της οικονομικής πολτικής στην Ευρώπη: της Ευρωπαϊκής Κεντρικής Τράπεζας, για τη νομισματική πολιτική και τη συμβολή της στους στόχους της Κοινότητας, των κοινοτικών θεσμικών οργάνων, για την εξισορρόπηση του συνόλου της οικονομικής πολιτικής, των εθνικών κυβερνήσεων για τη δημοσιονομική πολιτική, και του συνόλου των κοινωνικών εταίρων για τον καθορισμό των μισθών. Ως προς αυτό, κ. van Velzen Wim, δεν θεωρώ ότι το παράδειγμα των Κάτω Χωρών που αναφέρατε, μπορεί να γενικευθεί στο σύνολο της Ευρώπης. Μου φαίνεται αρκετά ειδικό. Σε ό, τι αφορά την περιφερειακή διαφοροποίηση, όλος ο κόσμος, γενικώς, θεωρεί ότι είναι απαραίτητη. Το παράδειγμα της Ιταλίας, ιδιαίτερα της Νότιας Ιταλίας, το αποδεικνύει· πρέπει να λάβουμε υπόψη την παραγωγικότητα.
<P>
Γνωρίζετε την πρόταση της Επιτροπής σχετικά με τους γενικούς προσανατολισμούς. Ανταποκρίνεται στην επιζήτηση συνοχής και πληρότητας, ενώ τηρεί την αρχή της επικουρικότητας, που συνδέεται με την υλοποίηση των οικονομικών πολιτικών στην Ευρώπη. Για αυτό, συντάσσομαι με όσα ειπώθηκαν από αρκετούς βουλευτές - όπως ο κ. von Wogau, ο κ. Herman, η κ. Boogerd-Quaak, η κ. Randzio-Plath - η Επιτροπή θέλει να αποφύγει το ενδεχόμενο, στο πλαίσιο της έγκρισης αυτών των νέων ΓΠΟΠ, να κυριαρχήσουν οι εθνικές ευθιξίες έναντι του κοινοτικού συμφέροντος ή έναντι του συμφέροντος της Οικονομικής και Νομισματικής Ένωσης.
<P>
Στο ίδιο πλαίσιο, σας υπενθυμίζω ότι η Συνθήκη ορίζει ότι οι αποφάσεις για τους γενικούς προσανατολισμούς της οικονομικής πολιτικής πρέπει να λαμβάνονται με ειδική πλειοψηφία - πρόκειται για το άρθρο 103, παράγραφος 2, της Συνθήκης. Η σύσταση της Επιτροπής μπορεί επομένως να εγκριθεί από το Συμβούλιο με ειδική πλειοψηφία. Δεν χρειάζεται να επιζητείται η ομοφωνία πάση θυσία. Για να έχει νόημα, ο συντονισμός των οικονομικών πολιτικών πρέπει να αποτελεί το λειτουργικό μέσο μιας πραγματικής πολυμερούς εποπτείας, η οποία έχει πρωτοστάτη και διαχειριστή την Επιτροπή, σε στενή σχέση με το Κοινοβούλιο. Αυτή είναι, εν πάση περιπτώσει, η βούληση των αρχηγών κρατών και κυβερνήσεων, η οποία αντικατοπτρίζεται στα συμπεράσματα του Ευρωπαϊκού Συμβουλίου του Λουξεμβούργου. Ιδού λοιπόν όσον αφορά τη φιλοσοφία των γενικών προσανατολισμών, που αποβλέπει στο να προσδώσει έναν λειτουργικό χαρακτήρα.
<P>
Θα αναφερθώ τώρα, εν συντομία, στο περιεχόμενο αυτών των γενικών προσανατολισμών, το οποίο είχα ήδη την ευκαιρία να σας παρουσιάσω λεπτομερώς. Θα περιοριστώ, λοιπόν, στα ουσιώδη, τόσο σε ό, τι αφορά την μακροοικονομική όσο και σε ό, τι αφορά τη διαρθρωτική πτυχή. Σας υπενθυμίζω ότι, ως προς την μακροοικονομική πτυχή, οι γενικοί προσανατολισμοί για το 1998 θέτουν δύο στόχους σε υψηλό επίπεδο: την απασχόληση και την επιτυχία της Οικονομικής και Νομισματικής Ένωσης. Για αυτόν ακριβώς το λόγο, η Επιτροπή εκφράζει την ικανοποίησή της για την ανεπιφύλακτη έγκριση που παρέχει ο εισηγητής σας στη στρατηγική που συνιστά, και αναφέρομαι ιδιαίτερα στο σημείο 6 του σχεδίου ψηφίσματος.
<P>
Ομοίως, η Επιτροπή προσυπογράφει, όπως μαρτυρά η σύστασή της, την ανάγκη να επιτύχουμε τα κατάλληλα επίπεδα ιδιωτικών και δημοσίων επενδύσεων, όπως είπε η κ. Randzio-Plath. Το Κοινοβούλιο, κ. Hendrick, ανησυχεί επίσης για το επίπεδο της εσωτερικής ζήτησης. Λοιπόν, μπορώ να σας διαβεβαιώσω ότι οι ΓΠΟΠ λαμβάνουν υπόψη αυτή τη διάσταση της οικονομικής πολιτικής, ακόμη και αν η ζήτηση δεν πρέπει να τονώνεται τεχνητά. Στόχος είναι οι επενδύσεις και η κατανάλωση να πάρουν τη σκυτάλη από τις εξαγωγές ώστε, μεσοπρόθεσμα, να φθάσουμε στην αυτοσυντηρούμενη ανάπτυξη. Εξάλλου, οι πλέον πρόσφατες προβλέψεις της Επιτροπής επιβεβαιώνουν ότι η δυναμική αυτή αποτελεί πραγματικότητα.
<P>
Τέλος, ως προς τις διαρθρωτικές πολιτικές, ο εισηγητής εγκρίνει τις συστάσεις της Επιτροπής, είτε πρόκειται για τις αγορές προϊόντων, υπηρεσιών ή κεφαλαίων είτε για τις αγορές εργασίας. Όπως συνιστούσε το Ευρωπαϊκό Συμβούλιο του Λουξεμβούργου, η σύσταση της Επιτροπής καθιστά τους γενικούς προσανατολισμούς, αναφέρω αυτολεξεί: "ένα αποτελεσματικό μέσο στην υπηρεσία της σύγκλισης μεταξύ των κρατών μελών». Έτσι, οι ΓΠΟΠ, σε σχέση με το παρελθόν, έχουν στραφεί σαφώς σε μέτρα που είναι προορισμένα να βελτιώσουν τη δυνατότητα ανάπτυξης των κρατών μελών, ώστε να αυξήσουν την απασχόληση.
<P>
Για αυτόν το λόγο, η Επιτροπή έχει προσηλωθεί στην υποστήριξη συστάσεων που, αφενός, να βελτιώνουν την ανταγωνιστικότητα, την αποτελεσματικότητα των αγορών εργασίας, αγαθών και υπηρεσιών, την εκπαίδευση, την πληροφόρηση, και, αφετέρου, να καθιστούν το φορολογικό καθεστώς και το καθεστώς κοινωνικής προστασίας περισσότερο ευνοϊκά για την απασχόληση. Σε ό, τι αφορά τη μείωση του χρόνου εργασίας, η παρουσίαση που μας κάνατε, κυρία Lienemann, μου φαίνεται ότι δεν είναι η παρουσίαση της Επιτροπής, και μπορώ να σας πω ότι το περιεχόμενο της έκθεσης και των συστάσεων της Επιτροπής επαναλαμβάνει ακριβώς το περιεχόμενο της Λευκής Βίβλου του 1993, την οποία υπέβαλε ο Jacques Delors.
<P>
Εν κατακλείδι, θα ήθελα να επισημάνω ότι οι νέοι αυτοί γενικοί προσανατολισμοί της οικονομικής πολιτικής καθορίζουν τα μέσα παρακολούθησης και επίβλεψης του συντονισμού των οικονομικών πολιτικών. Αυτή η προσέγγιση, που διατυπώνεται και υποστηρίζεται από τον εισηγητή και το σχέδιο ψηφίσματος, είναι σφαιρική και συνεκτική. Η εφαρμογή του εν λόγω συντονισμού, και έχω πλήρη συναίσθηση των λόγων μου, όπως αποφασίστηκε από τους αρχηγούς κρατών και κυβερνήσεων, δεν πρέπει, αύριο, να αλλοιωθεί. Η υλοποίηση των ΓΠΟΠ, που είναι απαραίτητη για την εύρυθμη λειτουργία της Οικονομικής και Νομισματικής Ένωσης, απαραίτητη για την εφαρμογή μιας συντονισμένης στρατηγικής υπέρ της απασχόλησης, θα εξαρτηθεί από την πολιτική βούληση των κοινοτικών θεσμικών οργάνων και των εθνικών κυβερνήσεων. Η Επιτροπή, από την πλευρά της, θα ασκεί με εγρήγορση την επιτήρηση, για την οποία θα σας τηρεί απολύτως ενήμερους.

<SPEAKER ID=105 NAME="Πρόεδρος">
Ευχαριστώ πολύ, κύριε Επίτροπε de Silguy.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.
<P>
(Η συνεδρίαση, διακοπείσα στις 20.22, επαναλαμβάνεται στις 21.00)

<CHAPTER ID=9>
Διαβούλευση των εθνικών αρχών με την ΕΚΤ
<SPEAKER ID=106 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0195/98) του κυρίου Herman, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τη διαβούλευση της Ευρωπαϊκής Κεντρικής Τράπεζας από τις εθνικές αρχές για τα σχέδια νομοθετικών διατάξεων (COM(97)0725 - C4-0147/98-98/0056(CNS)).
<P>
Ο εισηγητής δεν βρίσκεται ακόμη ανάμεσά μας. Εν πάση περιπτώσει, όταν μας τιμήσει με την παρουσία του, θα του δώσουμε τον λόγο. Αλλά όμως βρίσκεται ανάμεσά μας ο κ. Giansily, της Ομάδας Ένωση για την Ευρώπη, στον οποίο δίνω τον λόγο για χρόνο τριών λεπτών.

<SPEAKER ID=107 LANGUAGE="FR" NAME="Giansily">
Κύριε Πρόεδρε, έχω την εντύπωση ότι θα ήταν προτιμότερο να παρέμβω αφού ο κ. Herman θα είχε αιτιολογήσει τη δική του θέση, αλλά πολύ ευχαρίστως θα σας πω τις απόψεις μου για την παρούσα έκθεση.
<P>
Κατ' αρχάς, κύριε Πρόεδρε, το άρθρο 105, παράγραφος 4, της Συνθήκης, που επαναλαμβάνεται στο άρθρο 4 του Καταστατικού του Ευρωπαϊκού Συστήματος Κεντρικών Τραπεζών, ορίζει ότι πρέπει να υπάρχει διαβούλευση των εθνικών αρχών με την Ευρωπαϊκή Κεντρική Τράπεζα για κάθε σχέδιο νομοθετικών διατάξεων στους τομείς που εμπίπτουν στην αρμοδιότητά της, αλλα εντός των ορίων και σύμφωνα με τους όρους που έχουν καθοριστεί από το Συμβούλιο, σύμφωνα με τη διαδικασία που προβλέπεται στο άρθρο 106, παράγραφος 6.
<P>
Το σχέδιο απόφασης που μας έχει υποβληθεί, αποβλέπει στον καθορισμό των όρων, των υποχρεώσεων και των ορίων που επιβάλλονται στις εθνικές αρχές, οι οποίες πρόκειται να εγκρίνουν νομοθετικές διατάξεις που εμπίπτουν στους τομείς αρμοδιότητας της Ευρωπαϊκής Κεντρικής Τράπεζας, λαμβάνοντας υπόψη το στόχο, ο οποίος συνίσταται στην εξασφάλιση της πρακτικής λειτουργίας του ΕΣΚΤ και της Ευρωπαϊκής Κεντρικής Τράπεζας. Λόγω της ποικιλομορφίας που υπάρχει στα κράτη μέλη ως προς το επίπεδο της οργάνωσής τους, το σχέδιο απόφασης τούς παρέχει ελευθερία σε ό, τι αφορά τις πτυχές που μόλις εξετάσαμε, με τον όρο - αναμφισβήτητα - ότι θα τηρηθεί η αρχή και ο κανόνας που καθορίζονται στην απόφαση. Ας υπενθυμίσουμε ότι η Ευρωπαϊκή Κεντρική Τράπεζα είναι το βασικό όργανο και ότι όλες οι αρχές πρέπει να απευθύνονται προηγουμένως σε εκείνη, κάθε φορά που σκοπεύουν να εγκρίνουν τροποποιήσεις κανόνων που ισχύουν στους τομείς που εμπίπτουν στην αρμοδιότητα της ΕΚΤ.
<P>
Όλες αυτές οι εξελίξεις, κύριε Πρόεδρε, τυγχάνουν της συγκατάθεσής μας. Ωστόσο, δεν συμμεριζόμαστε τους φόβους, ή ακόμη και τις απαιτήσεις του εισηγητή, που παρουσιάζει στις τροπολογίες. Κατανοούμε πλήρως, διαβάζοντας τις προτάσεις του κ. Herman, τις οποίες χαιρετίζω, ότι το σκεπτικό που τον διαπνέει, είναι να επιταχυνθεί η διαδικασία μιας ομοσπονδιακής Ευρώπης παρέχοντας, κυρίως με την τροπολογία αριθ. 4, δυνατότητα αντίδρασης στο Συμβούλιο, ώστε να επιβάλλει σε ορισμένα κράτη ιδιαίτερους κανόνες, τους οποίους η εθνική τράπεζα δεν θα ήθελε. Ωστόσο, έχω την εντύπωση ότι τούτο δεν συνάδει με το πνεύμα της Συνθήκης. Όλες οι συζητήσεις που διεξήχθησαν τους τελευταίους μήνες, αποδεικνύουν ότι η βούληση της πλειοψηφίας του Σώματος συνίσταται στην προφύλαξη της Ευρωπαϊκής Κεντρικής Τράπεζας από τις πολιτικές πιέσεις και στην εξασφάλιση της ανεξαρτησίας της. Η επιθυμία να τεθεί η ΕΚΤ στο κέντρο ενός οργανισμού άσκησης πίεσης, μου φαίνεται ότι έρχεται σε αντίθεση με όλα όσα ειπώθηκαν τους τελευταίους μήνες. Και για αυτό, κατά τη σύνταξη του υπερβολικά περιοριστικού - κατά τη γνώμη μας - κειμένου του εισηγητή, κρίνουμε προτιμότερο το αρχικό κείμενο της Επιτροπής, το οποίο θεωρούμε κατάλληλο για την περίπτωση, πιο ελαστικό και πιο ανοιχτό. Ομοίως, δεν φρονούμε ότι είναι απαραίτητα καλό να τηρήσουμε εκ των προτέρων μια στάση δυσπιστίας έναντι των εθνικών αρχών.

<SPEAKER ID=108 NAME="Πρόεδρος">
Ευχαριστώ πολύ, κύριε Giansily.
<P>
Δεδομένου ότι ο κ. εισηγητής βρίσκεται ήδη μαζί μας, τον καλώ να λάβει τον λόγο.

<SPEAKER ID=109 NAME="Herman">
Κύριε Πρόεδρε, σας ζητώ συγγνώμη. Το κτίριο αυτό είναι τόσο αχανές, κυρίως στις πλέον απομακρυσμένες επεκτάσεις του, ώστε χρειάστηκα σχεδόν πέντε λεπτά απλώς για να φύγω από το μέρος όπου διεξαγόταν η συνεδρίαση στην οποία συμμετείχα, και να έρθω εδώ.
<P>
Αποτελεί πλεονέκτημα να μπορεί ο εισηγητής να παρεμβαίνει μετά τους ομιλητές, γιατί έχει ήδη τη δυνατότητα να τους απαντήσει. Αλλά, κατ' αρχάς, θα εξηγήσω το λόγο για τον οποίο πρότεινα τις συγκεκριμένες τροπολογίες. Σίγουρα όχι για να εκχωρηθούν στην Ευρωπαϊκή Κεντρική Τράπεζα επιπλέον εξουσίες. Σίγουρα όχι, όπως ισχυρίστηκε ο κ. Giansily, για να εγκλωβιστεί η Τράπεζα σε ένα δίκτυο πιέσεων, των οποίων θα έπεφτε θύμα· σίγουρα όχι για αυτό. Εκείνο που ήθελα να επιτύχω, ήταν το εξής.
<P>
Η Επιτροπή, όπως και το Συμβούλιο, αφήνεται πάρα πολύ συχνά να καθοδηγείται από τους νομικούς. Οι νομικοί είχαν βρει μια μέθοδο απολύτως πρόσφορη όταν επρόκειτο να διευθετηθεί η κατάσταση με το Ευρωπαϊκό Νομισματικό Ίδρυμα. Γιατί; Διότι το Νομισματικό Ίδρυμα δεν είχε ακόμη καταστεί η Κεντρική Τράπεζα. Μέχρι την 1η Ιανουαρίου 1999, οι νομισματικές πολιτικές, οι κεντρικές τράπεζες, θα συνέχιζαν τη δραστηριότητά τους. Κατά συνέπεια, όταν τα κράτη μέλη θα λάμβαναν μέτρα που εμπίπτουν στην άμεση ή έμμεση αρμοδιότητα της Κεντρικής Τράπεζας, ήταν φυσικό να διαβουλεύονται με την Κεντρική Τράπεζα. Έτσι όριζε η διάταξη. Αλλά, καθώς οι νομικοί και οι διπλωμάτες δεν είναι πάντα πολύ θαρραλέοι ή πολύ λεπτολόγοι, τι έκαναν; Εφόσον το εν λόγω κείμενο είχε γίνει αποδεκτό, το μετέφεραν για το επόμενο στάδιο. Δεν προσάρμοσαν το κείμενο για να λάβουν υπόψη ότι μεταβαίναμε σε ένα διαφορετικό στάδιο, ότι το Νομισματικό Ίδρυμα δεν ήταν η Κεντρική Τράπεζα, και ότι η Κεντρική Τράπεζα, όταν ιδρυθεί, θα ασκεί ενιαία νομισματική πολιτική.
<P>
Από εκείνη τη στιγμή, το σκηνικό αλλάζει. Γιατί θα έπρεπε, όταν αποκτήσουμε ένα νόμισμα, τα κράτη να εξακολουθούν να είναι αρμόδια για τη διευθέτηση, π.χ., του ζητήματος της νομικής κατάστασης της συναλλαγματικής ή της επιταγής; Ποιο νόημα έχει για τους πολίτες να διαθέτουν κοινό νόμισμα, αλλά, αν χρησιμοποιήσουν συναλλαγματική ή επιταγή, να έχουν δεκαπέντε διαφορετικές νομοθεσίες; Το σύστημα που προτείνει η Επιτροπή δεν αλλάζει τα σημεία αυτά. Το μόνο που κάνουμε είναι να διαβουλευόμαστε με την τράπεζα. Εγώ επαναδιατυπώνω την αρχή ότι όλα τα θέματα που εμπίπτουν στην αρμοδιότητα της Κεντρικής Τράπεζας πρέπει πλέον - αυτό ορίζει και το ίδιο το κείμενο της Συνθήκης - να αποτελούν αντικείμενο ευρωπαϊκών νομοθεσιών. Αλλά αποδέχομαι ότι ορισμένες νομοθεσίες έχουν μακρινή μόνο σχέση με το νόμισμα και ότι, εμμέσως, εμπίπτουν στις εθνικές αρμοδιότητες. Στο σημείο αυτό, αναμφισβήτητα, ο μηχανισμός διαβούλευσης που προτείνει η Επιτροπή, μου φαίνεται απολύτως αποδεκτός και λογικός. Να γιατί συνέταξα τροπολογίες που αποκαθιστούν το σημείο αυτό. Και έχω την ευχαρίστηση να διαπιστώνω ότι οι πεποιθήσεις μου υποστηρίχθηκαν ομοφώνως από την Υποεπιτροπή Νομισματικών Θεμάτων, καθώς και από την ίδια την Επιτροπή Οικονομικής, Νομισματικής και Βιομηχανικής Πολιτικής.
<P>
Να, λοιπόν, κύριε Πρόεδρε, αγαπητοί συνάδελφοι, γιατί το επιχείρημα του κ. Giansily δεν αντιστοιχεί στις προθέσεις μου, ούτε καν στο κείμενο, γιατί το κείμενο που διάβασε ο κ. Giansily αλλοιώνει κάπως τις λέξεις, ώστε να τους προσδώσει άλλο νόημα από εκείνο που ήθελα.

<SPEAKER ID=110 NAME="Πρόεδρος">
Κύριε Herman, αυτή η προεδρία, η οποία γνωρίζει την αυστηρότητα και την αγάπη σας για την συνέπεια, κατάλαβε όταν είδε ότι δεν ήσαστε εδώ πως κάτι σημαντικό είχε συμβεί. Αλλά πρέπει να σας προειδοποιήσω ότι, κατά την αρχή της παρέμβασής του, ο κ. Giansily εξέφρασε τη λύπη του για το γεγονός ότι δεν μπόρεσε να σας ακούσει πριν μιλήσει εκείνος. Αναφερθήκατε πολύ στον κύριο Giansily, αλλά ο κ. Giansily, σύμφωνα με τον Κανονισμό, είχε το δικαίωμα να ακούσει εσάς πρώτα. Αυτός που σας άκουσε πρώτα είναι, αναμφίβολα, ο κ. Ribeiro τον οποίο καλώ να λάβει τον λόγο, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, για χρόνο δύο λεπτών.

<SPEAKER ID=111 LANGUAGE="PT" NAME="Ribeiro">
Κύριε Πρόεδρε, γι' άλλη μια φορά άκουσα με μεγάλη ευχαρίστηση όσα είπε ο συνάδελφος Herman, παρά τις διαφορές που μας χωρίζουν. Αφού καθιερώθηκε το ευρώ, προέκυψε η ανάγκη να επιταχυνθούν όλα όσα προβλέπονταν στο πλαίσιο της προετοιμασίας για την καθιέρωσή του. Η πρόταση της Επιτροπής κινείται προς αυτή την κατεύθυνση, είτε αρέσει είτε όχι σε αυτούς που, ήδη εξ αρχής, τάχθηκαν κατά της παρούσας διαδικασίας, η οποία εξυπηρετεί μια συγκεκριμένη στρατηγική.
<P>
Με την παρούσα πρόταση συγκεκριμενοποιούνται οι διατάξεις του άρθρου 105 παράγραφος 4 της Συνθήκης, που ορίζει ότι η γνώμη της ΕΚΤ ζητείται από τις εθνικές αρχές για κάθε σχέδιο νομοθετικής διάταξης που εμπίπτει στο πεδίο των αρμοδιοτήτων της Τράπεζας. Εάν όμως η Επιτροπή λέει "με το μαλακό», ο συνάδελφος Herman λέει "βαράτε ανελέητα». Εκτιμά ότι η πρόταση δεν χαρακτηρίζεται ακόμη από επαρκή βαθμό συγκεντρωτισμού, κάτι που θα ήταν δικαιολογημένο εν έτει 1991 ώστε - όπως ομολογεί - σε κάποια κράτη μέλη "να διασκεδασθούν οι φόβοι» για το σχέδιο. Εφόσον δεν είναι πλέον ανάγκη να λέμε το αντίθετο από αυτό που επιδιώκουμε ώστε να διασκεδασθούν οι φόβοι, μιας και η κοινή γνώμη σιγά σιγά συμβιβάστηκε με την εισαγωγή του ευρώ και με ό, τι αυτό συνεπάγεται - όπως επίσης αναφέρεται στην αιτιολογική έκθεση -, και εφόσον η κοινή γνώμη βομβαρδίζεται διαρκώς με μια καμπάνια παραπληροφόρησης - αυτό το λέω εγώ -, κατά τη γνώμη του συναδέλφου Herman δεν αρκεί πια ένα μόνο βήμα, έστω και με ταχείς ρυθμούς: με την έκθεσή του ζητά να γίνει ένα άλμα. Και προσδοκά πράγματι ένα άλμα όταν, πέρα από τις τροπολογίες, προσθέτει και ένα νέο άρθρο στην πρόταση της Επιτροπής, με το οποίο θεωρεί πλέον αδικαιολόγητο να συνεχίζουμε να μιλάμε για εθνικές αρχές. Οι εν λόγω αρχές, εφόσον θα υποχρεούνται να διαβουλεύονται με την Τράπεζα και να εφαρμόζουν τις γνωμοδοτήσεις της, πολύ λίγο θα συνεχίσουν πια να είναι "εθνικές» και σε καμία περίπτωση δεν θα είναι "αρχές», παρ' ότι διαθέτουν μια δημοκρατική νομιμότητα την οποία πράγματι δεν απολαμβάνει η ΕΚΤ.
<P>
Ο συνάδελφος Herman έκανε κατάχρηση. Και αμφιβάλλω αν οι συνάδελφοι που σκοπεύουν να υπερψηφίσουν την παρούσα πρόταση ψηφίσματος ενημερώθηκαν επαρκώς γι' αυτό που θα ψηφίσουν, εάν κρίνω από την εξαιρετική βιασύνη που χαρακτήρισε την έγκριση αυτής της έκθεσης.

<SPEAKER ID=112 NAME="de Silguy">
Κύριε Πρόεδρε, κυρίες και κύριοι, η συζήτηση που διεξάγουμε απόψε μπορεί να φανεί τεχνικού χαρακτήρα· ωστόσο, είναι σημαντική και απαραίτητη, εφόσον αφορά τη νομοθεσία σχετικά με την ίδρυση της Ευρωπαϊκής Κεντρικής Τράπεζας. Το Σώμα σας, λοιπόν, κλήθηκε να γνωμοδοτήσει επί τεσσάρων προτάσεων της Επιτροπής, και τριών της Ευρωπαϊκής Κεντρικής Τράπεζας. Βεβαίως, θα αναφερθώ μόνο στις προτάσεις που αφορούν την Επιτροπή.
<P>
Οι τρεις από τις τέσσερις προτάσεις δεν παρουσιάζουν πρόβλημα. Ο εισηγητής προτείνει την έγκρισή τους: πρόκειται για την κλείδα της κατανομής για την εγγραφή στο κεφάλαιο της Κεντρικής Τράπεζας, για ζητήματα σχετικά με το φόρο του προσωπικού της ΕΚΤ, και για τα προνόμια και τις ασυλίες. Δεν μπορώ, λοιπόν, παρά να εκφράσω την ικανοποίησή μου για την υποστήριξή σας.
<P>
Το πρόβλημα τίθεται για την τέταρτη πρόταση απόφασης, δηλαδή εκείνη που αφορά στη διαβούλευση των εθνικών αρχών με την Ευρωπαϊκή Κεντρική Τράπεζα για σχέδια νομοθετικών διατάξεων. Ως προς αυτό, ο εισηγητής προτείνει τέσσερις τροπολογίες. Θα ήθελα, κατ' αρχάς, να υπενθυμίσω το γενικό σκεπτικό του εν λόγω κειμένου, πριν σας εκθέσω τη θέση της Επιτροπής για τις τέσσερις προτεινόμενες τροπολογίες.Σε φιλοσοφικό, αν μπορώ να πω, επίπεδο, η πρόταση της Επιτροπής βασίζεται σε μια αρχή και σε μια πείρα. Η αρχή, είναι η αυστηρή τήρηση της Συνθήκης. Η πείρα είναι εκείνη που αποκτήσαμε, μαζί, ως προς την παράγωγη νομοθεσία σχετικά με το Ευρωπαϊκό Νομισματικό Ίδρυμα· φρονώ ότι η συγκεκριμένη πείρα υπήρξε ικανοποιητική.
<P>
Θα ήθελα, επιπροσθέτως, να επισημάνω ότι κανείς δεν μπορεί να ισχυριστεί ότι το ενιαίο νόμισμα θα διαμορφώσει αυτομάτως μια ενιαία κεφαλαιαγορά του ευρώ. Βεβαίως, υπάρχει μια πολύ σαφής λογική της αγοράς, και θα υπάρξει - όπως πιστεύω - προσέγγιση μεταξύ ορισμένων πρακτικών σε κάποιους τομείς της αγοράς, ιδίως στη χρηματαγορά. Αντιθέτως, άλλες προσεγγίσεις εξαρτώνται από παράγοντες εξωτερικούς προς τη λειτουργία της αγοράς, ακόμη και της Οικονομικής και Νομισματικής Ένωσης. Η υλοποίηση μιας ενιαίας κεφαλαιαγοράς, πλήρως ολοκληρωμένης, προϋποθέτει, λοιπόν, ορισμένες εναρμονίσεις. Μερικές από τις εναρμονίσεις αυτές εμπίπτουν στην αρμοδιότητα της Κοινότητας, ενώ άλλες είναι αμιγώς εθνικής αρμοδιότητας.
<P>
Σε ό, τι αφορά την κοινοτική αρμοδιότητα, αναφέρομαι ιδιαίτερα στη νομοθεσία σχετικά με την αποταμίευση, της οποίας η παράμετρος "φορολογία» αποτελεί αντικείμενο μιας πρότασης οδηγίας, που εγκρίθηκε πολύ πρόσφατα από την Επιτροπή και σας έχει διαβιβασθεί. Αναφέρομαι, επίσης, στην οδηγία για το ενημερωτικό δελτίο, ή ακόμη για την πιθανή προσαρμογή και την ενδεχόμενη εναρμόνιση των λογιστικών κανόνων. Δεδομένου ότι εμπίπτει στην αρμοδιότητα των κρατών μελών, αναφέρομαι κυρίως στο χρονοδιάγραμμα των εκδόσεων τίτλων του δημοσίου από τα κράτη μέλη, αλλά αναφέρομαι εξίσου στη μεταρρύθμιση της νομοθεσίας σχετικά με την αφερεγγυότητα, την πτώχευση, ή ακόμη τη ρύθμιση των χρηματοπιστωτικών ιδρυμάτων. Σε όλους αυτούς τους τομείς, οι ουσιαστικές πρόοδοι αποτελούν προϋπόθεση για την έλευση μιας κεφαλαιαγοράς του ευρώ, πλήρως ολοκληρωμένης, όπως εξάλλου το ευχήθηκε, αν κατάλαβα καλά, ο εισηγητής.
<P>
Αυτό είναι το πνεύμα των προτάσεών μας. Θα εξετάσω τώρα, πολύ σύντομα, τις τέσσερις τροπολογίες. Οι τροπολογίες αριθ. 1 και 2 παραπέμπουν, ουσιαστικά, στο ζήτημα που μόλις έθεσα σχετικά με τη διάκριση των αρμοδιοτήτων μεταξύ της Ευρωπαϊκής Κεντρικής Τράπεζας και των κρατών μελών, σε θέματα κανονιστικών ρυθμίσεων στον χρηματοπιστωτικό τομέα. Μόλις τόνισα ότι η εισαγωγή του ευρώ δεν μπορεί να οδηγήσει ούτε στην αυτόματη εναρμόνιση, ούτε στη μεταβίβαση αρμοδιοτήτων - ο κ. Giansily επισήμανε αυτό ακριβώς μόλις προ ολίγου. Η εν λόγω μεταβίβαση αρμοδιοτήτων από το εθνικό προς το κοινοτικό επίπεδο δεν προσδιορίζεται εξάλλου στη Συνθήκη. Οι δύο αυτές τροπολογίες εκφεύγουν, λοιπόν, από το πεδίο εφαρμογής του άρθρου 105, παράγραφος 4. Ναι, κ. Herman, τα πράγματα θα αλλάξουν, την 1η Ιανουαρίου 1999, και το λέω συχνά στο Σώμα σας. Αλλά η Συνθήκη δεν θα αλλάξει, όπως άλλωστε και το άρθρο 105, παράγραφος 4. Αυτός είναι ο λόγος για τον οποίο η Επιτροπή δεν μπορεί να προσυπογράψει τις εν λόγω δύο τροπολογίες.
<P>
Θα ήθελα απλώς να σας καθησυχάσω. Ουσιαστικά, οι κυριότερες προφυλάξεις έχουν ληφθεί ως προς το συγκεκριμένο ζήτημα. Έτσι, στην έκθεση σύγκλισης, κατ' αρχάς, το Ευρωπαϊκό Νομισματικό Ίδρυμα, όπως και η Επιτροπή, αξιολόγησαν και επιβεβαίωσαν τη συμβατότητα της νομοθεσίας των κρατών μελών που συμμετέχουν στο ευρώ, ό, τι αφορά τις κεντρικές τράπεζές τους, με τις διατάξεις της Συνθήκης. Δεύτερον, αν υποθέσουμε ότι ένα κράτος μέλος εγκρίνει ένα νομοθετικό κείμενο, ένα νόμο, που να επηρεάζει τις αρμοδιότητες της Ευρωπαϊκής Κεντρικής Τράπεζας, θα ήταν προφανώς δυνατό να υπάρξει προσφυγή στο Ευρωπαϊκό Δικαστήριο. Τέλος, αυτό το σχέδιο απόφασης της Επιτροπής βασίζεται σε ανάλογες διατάξεις που εφαρμόζονται επί του παρόντος στο ΕΝΙ, στο πλαίσιο της Οικονομικής και Νομισματικής Ένωσης. Οι διατάξεις αυτές είναι ικανοποιητικές, είναι λειτουργικές και έχουν αποδείξει την αποτελεσματικότητά τους. Εξάλλου, οι προτάσεις της Επιτροπής που εξετάζονται σήμερα, έχουν γίνει δεκτές από το Ευρωπαϊκό Νομισματικό Ίδρυμα.
<P>
Επιπροσθέτως, η Επιτροπή δεν μπορεί να εγκρίνει ούτε την τροπολογία αριθ. 4, που θα σήμαινε στην ουσία ότι οι εθνικές αρχές είναι υποχρεωμένες να υποταχθούν στην άποψη της Ευρωπαϊκής Κεντρικής Τράπεζας, σε περίπτωση διαβούλευσης με αυτήν. Μάλιστα, το άρθρο 105, παράγραφος 4, προβλέπει μόνο μια υποχρέωση διαβούλευσης με την ΕΚΤ χωρίς δεσμευτικό χαρακτήρα. Αλλά ακόμη και σε αυτή την περίπτωση, ανεξάρτητα από το άρθρο 105, παράγραφος 4, η Επιτροπή εξακολουθεί να είναι υποχρεωμένη να μεριμνά ώστε τα κράτη μέλη να τηρούν τη Συνθήκη, κυρίως σε ό, τι αφορά τις αρμοδιότητες και την ανεξαρτησία της Ευρωπαϊκής Κεντρικής Τράπεζας. Μπορώ να σας διαβεβαιώσω ότι θα αναλάβει πλήρως τις σχετικές ευθύνες της. Τέλος, κ. Herman, μπορώ ωστόσο να σας ικανοποιήσω: μπορούμε να αποδεχθούμε την τροπολογία αριθ. 3.
<P>
Εν κατακλείδι, θα ήθελα να ευχαριστήσω των εισηγητή για την ανάλυσή του και, σε προσωπικό επίπεδο, να τον συγχαρώ για τη βούλησή του να συμβάλει ώστε να πρυτανεύσει το κοινοτικό πνεύμα. Η Επιτροπή συμμερίζεται την προσέγγιση αυτή, αλλά επιτρέψτε μας ωστόσο, ως θεματοφύλακες των Συνθηκών, να σας πούμε ότι δεν είναι δυνατό να προχωρήσουμε πέρα από τις διατάξεις της Συνθήκης και, κυρίως, πέρα από το πεδίο εφαρμογής του άρθρου 105, παράγραφος 4.

<SPEAKER ID=113 NAME="Herman">
Ευχαριστώ, κύριε Πρόεδρε, που μου παρέχετε αυτό το μικρό δικαίωμα απάντησης. Είμαι απολύτως σύμφωνος με όσα μόλις είπε ο επίτροπος. Δυστυχώς, ο κύριος επίτροπος διαβάζει τα κείμενα με διαφορετικό τρόπο. Όταν κάνουμε λόγο για ζητήματα που εμπίπτουν στην αρμοδιότητα της Κεντρικής Τράπεζας, παύουμε να βρισκόμαστε στο πλαίσιο ζητημάτων εθνικής αρμοδιότητας. Και ο κύριος επίτροπος πρέπει να γνωρίζει ότι, ενώπιον των δικαστών σήμερα, στο Ευρωπαϊκό Δικαστήριο, δεν ερμηνεύουμε τα κείμενα ανάλογα με τις προθέσεις των συντακτών ούτε ανάλογα με την ερμηνεία που αυτοί τους προσδίδουν, αλλά τυπικώς. Πρόσφατα ακόμη το διαπιστώσαμε, και η Επιτροπή υπήρξε το πρώτο θύμα, όταν επρόκειτο για ζητήματα σχέσεων με το εξωτερικό. Είπαμε πως ό, τι αφορά τις υπηρεσίες δεν εμπίπτει στις αρμοδιότητες της Επιτροπής, εφόσον οι υπηρεσίες δεν αναφέρονται στη Συνθήκη. Αυτή η ερμηνεία είναι αμιγώς τυπική. Επομένως, κύριε Επίτροπε, μάθετε ότι διαθέτετε δικαστές που ερμηνεύουν τα ζητήματα τυπικώς και όταν αναφερόμαστε σε ζητήματα που εμπίπτουν στην αρμοδιότητα της Κεντρικής Τράπεζας, δεν πρόκειται για ζητήματα που εμπίπτουν στην αρμοδιότητα του κράτους. Όμως, ό, τι είπατε, όλα τα παραδείγματα που προσκομίσατε, παραμένουν στο πλαίσιο της εθνικής αρμοδιότητας.

<SPEAKER ID=114 NAME="de Silguy">
Δεν θα παρατείνω τη συζήτηση, γιατί έχετε να εξετάσετε πολλές εκθέσεις και γιατί η Συνέλευσή σας έχει καθυστερήσει. Θα ήθελα απλώς να υπενθυμίσω ότι, σε τραπεζικό επίπεδο, αλλά και σε αρκετούς άλλους τομείς επίσης, οι κεντρικές τράπεζες διατηρούν τις ευθύνες και τις αρμοδιότητές τους. Δεν μπορούμε να διευρύνουμε απότομα το στοιχείο αυτό χωρίς να αλλάξουμε τη Συνθήκη. Αυτή δεν μας επιτρέπει να κινηθούμε προς την κατεύθυνση που προτείνει ο κ. Herman. Προσωπικά λυπούμαι για αυτό, αλλά έτσι ορίζουν τα κείμενα.

<SPEAKER ID=115 NAME="Πρόεδρος">
Ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=10>
Κατάσταση προβλέψεων του Κοινοβουλίου και του Διαμεσολαβητή
<SPEAKER ID=116 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0175/98) του κ. Viola, εξ ονόματος της Επιτροπής Προϋπολογισμών, σχετικά με την κατάσταση προβλέψεων του Ευρωπαϊκού Κοινοβουλίου και του Διαμεσολαβητή για το οικονομικό έτος 1999.

<SPEAKER ID=117 NAME="Viola">
Κύριε Πρόεδρε, αξιότιμοι συνάδελφοι, πρώτα απ' όλα θα ήθελα να υπογραμμίσω με ιδιαίτερο τρόπο ορισμένα κοινά στοιχεία που χαρακτηρίζουν όχι μόνο τον προϋπολογισμό του Κοινοβουλίου για το 1999 αλλά, σε πολλές περιπτώσεις, και εκείνον των άλλων θεσμικών οργάνων: η καθιέρωση του ευρώ, η προσαρμογή των συστημάτων πληροφορικής ενόψει του 2000, οι επόμενες ευρωεκλογές και η σχετική πολιτική ενημέρωσης, οι συνέπειες της Συνθήκης του Αμστερνταμ, η ολοκληρωμένη ανάληψη του προγράμματος ακινήτων με την άσκηση της προαίρεσης αγοράς του συγκροτήματος LEO και η εγκατάσταση στο IPE IV και, τέλος, η νέα πολιτική διαχείρισης του προσωπικού.
<P>
Μερικά δεδομένα αποτελούν τις βασικές επιλογές με τις οποίες έχει διαμορφωθεί ο προϋπολογισμός για το 1999: από την μια πλευρά, το ποσοστό αύξησης της κατηγορίας 5, που ανέρχεται στο 4 %, με το οποίο Κοινοβούλιο και Διαμεσολαβητής πρέπει να συμμορφωθούν. Αυτή η αύξηση, το επαναλαμβάνω σε αυτήν την Αίθουσα, δεν πρέπει να θεωρηθεί στόχος προς επίτευξη αλλά μάλλον ένα ανυπέρβλητο όριο δαπάνης, ακολουθώντας έτσι την λογική ενός προϋπολογισμού λιτότητας που μπορεί να συγκριθεί, από αυτήν την άποψη, με αυτόν που επιβάλλουν στον εαυτό τους τα κράτη μέλη. Από την άλλη πλευρά, πρέπει να έχουμε υπόψη μας, όσον αφορά την διάθεση των κονδυλίων για Κοινοβούλιο και Διαμεσολαβητή, ότι αυτά έχουν μία αρχική πρόβλεψη που στηρίζεται στην δημοσιονομική επιλογή "μηδέν», και οι νέες απαιτήσεις συνοδεύονται, και θα πρέπει πάντα να συνοδεύονται, από κατάλληλα κίνητρα.
<P>
Με την τήρηση αυτών των όρων το συνολικό ύψος του προϋπολογισμού του Ευρωπαϊκού Κοινοβουλίου φτάνει τα 916, 1 εκατομμύρια Ecu, με μία αύξηση μόλις 0, 88 % σε σχέση με το 1998 και με ένα λειτουργικό περιθώριο 28, 5 εκατομμυρίων Ecu, που θα μας επιτρέψει τον Οκτώβριο να δώσουμε μία απάντηση σε μερικά σημαντικά προβλήματα που παραμένουν ακόμα ανοιχτά, όπως η ετήσια δόση στην οποία θα υποδιαιρεθούν τα αναγκαία ποσά για την αγορά του IPE IV στο Στρασβούργο, τις δαπάνες που συνδέονται με το νέο καθεστώς των βουλευτών - των οποίων οι προτάσεις θα πρέπει να υποβληθούν από την ομάδα εργασίας, που δημιουργήθηκε για τον σκοπό αυτό από το Γραφείο της Προεδρίας, στην Επιτροπή Προϋπολογισμών κατά την διάρκεια της πρώτης ανάγνωσης του ίδιου του προϋπολογισμού - τις δαπάνες που συνδέονται με τις επιλογές που θα γίνουν σχετικά με το καθεστώς των βοηθών έως και την διαπραγμάτευση, που γίνεται αυτήν την στιγμή, με τους διερμηνείς free-lance.
<P>
Προχωρώντας τώρα στην ανάλυση των ιδιαίτερων χαρακτηριστικών του οικονομικού έτους 1999, η εισαγωγή του ευρώ και οι προπαρασκευαστικές εργασίες για την επίλυση των προβλημάτων, που τίθενται από το πέρασμα στο έτος 2000, στον τομέα της πληροφορικής θα παρουσιαστούν ήδη από την παρούσα δημοσιονομική διαδικασία. Ωστόσο, και σύμφωνα με όσα έφερε στο φως το Ευρωπαϊκό Συμβούλιο του Λουξεμβούργου τον περασμένο Δεκέμβρη, θα λάβουμε κατάλληλα μέτρα κατά την πρώτη ανάγνωση.
<P>
Φτάνοντας συγκεκριμένα στο Κοινοβούλιο, για το οποίο το ποσοστό διάθεσης φτάνει το 19, 4 % της χορήγησης των πόρων της κατηγορίας 5, και στην ιδιαιτερότητα του τέλους της τέταρτης κοινοβουλευτικής περιόδου, σημειώνω ότι οι επόμενες εκλογές θα πρέπει να έχουν δημοσιονομικές επιπτώσεις της τάξης των 17 εκατομμυρίων Ecu περίπου. Αυτή η υπόθεση συνδέεται με το ποσοστό ανανέωσης των μελών του θεσμικού οργάνου και με τα συνοδευτικά μέτρα που πρέπει να εγκριθούν πριν από τις εκλογές, όπως για παράδειγμα η πληροφόρηση.
<P>
Σε κάθε περίπτωση, οι ευρωπαϊκές εκλογές θα αποτελέσουν, όπως και στο παρελθόν, ευκαιρία για να ξεκινήσουν πολλές ειδικές πρωτοβουλίες στον τομέα της πληροφόρησης, πρωτοβουλίες που θα αποβλέπουν στην αύξηση της συμμετοχής στην ψηφοφορία, όπως η εκστρατεία Use your vote , σε συμφωνία με την Επιτροπή, σε ένα πλαίσιο εξίσου έντονης συνεργασίας με την EUROSTAT.
<P>
Όσον αφορά, αντίθετα, τις συνέπειες της Συνθήκης του Αμστερνταμ και της πολιτικής διεύρυνσης, λάβαμε υπόψη μας, αν και σε υπεύθυνα περιορισμένα όρια, την απαίτηση του Κοινοβουλίου να διαθέτει πιο κατάλληλους ανθρώπινους πόρους. Αυτή η απαίτηση περιέχεται στην πρόταση δημιουργίας 10 νέων προσωρινών θέσεων, που συνδέονται με την διαδικασία της διεύρυνσης, βάσει της περιγραφής των καθηκόντων που θα υποβληθεί από τον Γενικό Γραμματέα στα αρμόδια όργανα πριν από την πρώτη ανάγνωση του σχεδίου προϋπολογισμού.
<P>
Όσον αφορά τα ακίνητα, υπογραμμίζεται ότι, από το 1999, οι σχετικές δαπάνες θα πρέπει να σημειώσουν μείωση κάτω από 17 εκατομμύρια Ecu. Σε αυτό το πλαίσιο γνωστοποιείται ότι οι οικονομίες που πραγματοποιήθηκαν χάρη στην εξόφληση των επενδύσεων για τα κτίρια D1 και D2, καθιστούν διαθέσιμο, ένα περιθώριο, για το επόμενο οικονομικό έτος, της τάξης των 27 εκατομμυρίων Ecu και ότι, εάν συνεχιστεί, αυτή η πολιτική θα επιφέρει σίγουρα μία πραγματική οικονομία για τον προϋπολογισμό της Ένωσης και κατά τα επόμενα οικονομικά έτη. Στο πλαίσιο αυτής της πολιτικής εντάσσεται η τροπολογία του κ. Tomlinson, που αποδέχεται τις επιλογές του Γραφείου Προεδρίας να χρησιμοποιηθούν οι διαθέσιμοι για το τρέχον έτος χρηματοδοτικοί πόροι ώστε να ασκηθεί η προαίρεση αγοράς των ακινήτων της οδού Belliard που θα διατεθούν στις επιτροπές, μέσω διορθωτικής επιστολής για τη διόρθωση του προϋπολογισμού 1998, και σχετικά με την οποία, ως εισηγητής, εκφράζω την θετική μου γνώμη.
<P>
Όσον αφορά αντίθετα τον Διαμεσολαβητή, θεωρούμε ότι η πρόταση για τρεις - και όχι έξι, όπως ζητήθηκε -νέες θέσεις, ευθυγραμμίζεται πλήρως με την δημοσιονομική λιτότητα που επιβλήθηκε σε όλα τα Όργανα, συμπεριλαμβανομένου και του Διαμεσολαβητή. Με αυτό δεν θέλω να αποκλείσω την αναγκαιότητα μιας περαιτέρω εμβάθυνσης, που θα μπορούσε να εκφραστεί σε κατάλληλες τροπολογίες τον Οκτώβρη, αποτελώντας συνέχεια επίσης της υπόδειξης του Προέδρου αυτού του Κοινοβουλίου, ο οποίος έκανε γνωστό ότι Συμβούλιο και Επιτροπή θεωρούν ότι εναπόκειται στο Κοινοβούλιο να καθορίσει τις γενικές αρχές που πρέπει να εφαρμοστούν για το προσωπικό του Διαμεσολαβητή, όσον αφορά τον αριθμό και το καθεστώς των υπαλλήλων που απασχολούνται στην υπηρεσία του.
<P>
Δυνάμει αυτών των συλλογισμών καλώ την σοσιαλιστική ομάδα να αποσύρει την τροπολογία της ή να την επαναδιατυπώσει κατάλληλα με μια προφορική τροπολογία, με την οποία είμαι έτοιμος να συμφωνήσω.
<P>
Θα ήθελα τέλος να τονίσω, από την μια πλευρά, την ευτυχή επιλογή, που εγκρίθηκε σε επιτροπή, να τροποποιηθεί δηλαδή η ονοματολογία, καθώς και τη θετική συνέχεια που δόθηκε σε αυτήν την επιλογή από την διοίκηση του Ευρωπαϊκού Κοινοβουλίου, που πετυχαίνει να περιληφθεί στον προϋπολογισμό του Κοινοβουλίου που εξετάζουμε σήμερα ένα παράρτημα στο οποίο εμφαίνεται η κατανομή των μεγάλων δημοσιονομικών μεγεθών ανάλογα με τον προορισμό τους και, από την άλλη πλευρά, το συντονισμό που επετεύχθη γενικώς με το Γραφείο του Προέδρου, και ιδιαίτερα κατά την τελευταία φάση, με τον Αντιπρόεδρο που είχε αναλάβει το θέμα, τον συνάδελφο και αγαπητό φίλο Lucas Pires, γεγονός που αποτελεί έναν μικρό και επιπλέον λόγο για να θρηνούμε για τον τραγικό και πρόωρο χαμό του.

<SPEAKER ID=118 LANGUAGE="EN" NAME="Tomlinson">
Κύριε Πρόεδρε, αναφέρεται συχνά ότι μία από τις πρώτες ενδείξεις της τρέλας εμφανίζεται όταν κάποιος αρχίζει να μιλάει με τον εαυτό του. Η συμμετοχή στη συζήτηση απόψε δείχνει πόσο κοντά στον κίνδυνο βρίσκονται ορισμένοι από εμάς. Το αίσθημα αυτό μετριάζεται από το θερμό καλωσόρισμα που θα ήθελα να απευθύνω στον Γενικό Γραμματέα, ο οποίος είναι παρών, και στον Επίτροπο Liikanen.
<P>
Θα ήθελα να ξεκινήσω συγχαίροντας τον κ. Viola για την εξαιρετική του έκθεση. Είναι εξαιρετική έκθεση όχι μόνο γιατί είναι καλή αλλά γιατί αντικατοπτρίζει αυτό, που τα τελευταία χρόνια στην Επιτροπή Προϋπολογισμών, αποτελεί μια ενιαία συνέχεια της προσέγγισης του προϋπολογισμού στο Κοινοβούλιο μας. Το αυστηρό και περιοριστικό ανώτατο ποσοστό 20 % της Κατηγορίας 5 των πιστώσεων γίνεται θετικά αποδεκτό από τον κ.Viola και εφαρμόζεται πολύ αυστηρά στην πρόταση ψηφίσματος που παρουσιάζει απόψε.
<P>
Και βέβαια η ομάδα μου θα υποστηρίξει τις τρεις αρχές οι οποίες αντικατοπτρίζουν τη συνέχεια στην οποία αναφέρθηκα: την προσπάθεια να στηρίξουμε τις προβλέψεις μας σε προϋπολογισμό μηδενικής βάσης, λαμβάνοντας σοβαρά υπόψη κατά την κατάρτιση του προϋπολογισμού την εφαρμογή των πιστώσεων που τέθηκαν στους προηγούμενους προϋπολογισμούς και την επιμονή ότι αιτήματα για νέες πιστώσεις θα πρέπει να ενισχύονται από κατάλληλη τεκμηρίωση.
<P>
Πίσω από τις αρχές αυτές υπάρχει μια σαφής δήλωση των προτεραιοτήτων του κ.Viola. Μια από τις προτεραιότητες αυτές έχει σχέση με την πολιτική ιδιοκτησίας του Κοινοβουλίου. Παρ' όλο που η συμμετοχή είναι χαμηλή, θα έπρεπε ίσως να σημειώσουμε ότι τμήμα της πολιτικής αυτής καθιστά τις προτεραιότητες του κ.Viola στην αιτιολογική έκθεση κάπως ξεπερασμένες. Χθες υπεγράφησαν τα σχετικά έγγραφα ώστε να προχωρήσουμε στην αγορά του συγκροτήματος κτιρίων Leopold. Είναι εξαιρετικά σημαντικό καθώς αποτελεί τμήμα της πολιτικής της Κοινοβουλίου για τα ακίνητα. Ασκήσαμε το δικαίωμα της αγοράς πριν από την 31η Μαϊου και έτσι κατορθώσαμε υπάρξει ευνοϊκή εισροή 7, 25 δισεκατομμυρίων βελγικών φράγκων τα οποία υπήρξαν προϊόν διαπραγμάτευσης μεταξύ του Κοινοβουλίου και του Βασιλείου του Βελγίου.
<P>
Τα 180 εκατομύρια Ecu που οι Bέλγοι καταβάλλουν ως αποζημίωση για τη γη και τα έξοδα ανάπτυξης της γης είναι ένα πολύ σημαντικό τμήμα της κτιριακής μας πολιτικής, Στην έκθεση του κ.Viola, προστίθεται η τροπολογία 2 της Επιτροπής Προϋπολογισμών, μια τροπολογία την οποία όπως γνωρίζω υποστηρίζει ο κ.Viola. Πρόκειται για μια τροπολογία που αναφέρεται στο συμπληρωματικό και τροποποιητικό προϋπολογισμό 1 του 1998. Στην τροπολογία αυτή ζητούμε διορθωτική επιστολή από την Επιτροπή για τον διορθωτικό και συμπληρωματικό προϋπολογισμό του 1998 ώστε να συνεχίσουμε με την πολιτική απόκτησης ακινήτων. Είναι θέση του Προεδρείου και της Επιτροπής Προϋπολογισμών - και εδώ παρουσιάζονται ενιαία - στο διορθωτικό και συμπληρωματικό προϋπολογισμό - να ζητήσουμε την αγορά των κτιρίων Belliard I και ΙΙ ώστε να τεθούν στη διάθεση της Επιτροπής των Περφερειών, της Οικονομικής και Κοινωνικής Επιτροπής και της κοινής δομής, η οποία μετά από τη Συνθήκη του Αμστερνταμ, θα καταργηθεί αλλά θα πρέπει να συνεχίσει να παρέχει υπηρεσίες στις δύο επιτροπές. Συνιστώ λοιπόν με σθένος την τροπολογία αριθ. 2, η οποία έχει ήδη μεταβιβασθεί στο Σώμα από την Επιτροπή Προϋπολογισμών.
<P>
Οι προτεραιότητες που τίθενται είναι η νέα πολιτική διαχείρισης του προσωπικού, μια πολιτική που ο Γενικός Γραμματέας έχει περιγράψει σαφώς στο Κοινοβούλιο και στο προσωπικό.Μια τρίτη προτεραιότητα την οποία καλωσορίζω ιδιαίτερα αφορά την εισαγωγή του ευρώ και τον αντίκτυπο του προβλήματος της χιλιετίας. Ελπίζω να μπορούμε να στηριχθούμε στη διοίκηση για την παρουσίαση έκθεσης στο Κοινοβούλιο σχετικά με την πρακτική σημασία της προτεραιότητας αυτής, χωρίς να χρειασθεί να περιμένουμε μέχρι την επόμενη χρονιά. Τα προβλήματα αυτά τα οποία έχει να αντιμετωπίσει το τμήμα πληροφορικής είναι σοβαρά και το τμήμα αυτό έχει, κατά πολλές έννοιες, μεγάλο φόρτο και ίσως αυτά να είναι από τα δύο σημαντικότερα ζητήματα που έχουν τεθεί.
<P>
Τέλος, θα ήθελα να αναφερθώ ιδιαίτερα στην τροπολογία αριθ. 1 η οποία έχει κατατεθεί από την ομάδα μου. Η τροπολογία αυτή κατατέθηκε εξ ονόματος του κ.Wynn προκειμένου να παραμείνει ανοικτό το ζήτημα του προσωπικού του Διαμεσολαβητή μέχρι την πρώτη ανάγνωση, όταν θα έχουμε μια συνολική εικόνα των αναγκών για προσωπικό. Το πράξαμε λαμβάνοντας υπόψη τις θέσεις της κ. Barbara Schmibauer, εισηγήτριας της Επιτροπής Αναφορών για τον προϋπολογισμό του 1999. Συνιστώ και την τροπολογία αυτή στο Σώμα.
<P>
Εκ μέρους των σοσιαλιστών της επιτροπής, θα ήθελανα τονίσω την ταύτιση μας με όσα ανέφερε ο κ.Viola για τη θλιβερή είδηση του θανάτου του Αντιπροέδρου κ. Lucas Pires. Ήταν ένας εξαιρετικά καλός συνομιλητής του Προεδρείου και της Επιτροπής Προϋπολογισμών. Θα μας λείψει σίγουρα σε αυτό τον ρόλο, αλλά θα μας λείψει κυρίως ως πεπειραμένο μέλος του Κοινοβουλίου.

<SPEAKER ID=119 LANGUAGE="ES" NAME="Fabra Vallιs">
Κύριε Πρόεδρε, ο κ. Tomlinson έλεγε ότι ίσως θα καταλήξουμε να μιλάμε με τους εαυτούς μας. Εμένα αυτό μου θυμίζει τις εποχές που βρισκόμαστε σε προεκλογική εκστρατεία και αναγγέλλουμε τα καλά νέα ενώ, μερικές φορές, μιλάμε σε άδειες αίθουσες. Και, βέβαια, έχουμε συναίσθηση του ιεραποστολικού έργου που εκτελούμε και, για αυτόν τον λόγο, δεν το εγκαταλείπουμε, αλλά συνεχίζουμε και το μόνο που κάνουμε είναι να λέμε "σας παρακαλούμε, θα μπορούσατε να περάσετε όλοι στην πρώτη σειρά; » Λοιπόν, εγώ πιστεύω πως, τουλάχιστον, θα μπορούσαμε να περάσουμε στην πρώτη σειρά χωρίς να αναγκάσουμε τον κύριο Liikanen να αφήσει τη θέση του, την οποία αξίζει, αλλά θα ήμαστε λίγο περισσότερο καλυμμένοι.
<P>
Κύριε Πρόεδρε, θα ήθελα να αρχίσω συγχαίροντας τον κύριο Viola για τον προϋπολογισμό που μας υποβάλλει. Έναν προϋπολογισμό δύσκολο, και αυτό είναι το ωραίο: να εκπονεί κανείς έναν δύσκολο προϋπολογισμό. Στην εποχή των παχιών αγελάδων, ο προϋπολογισμός καταντά βαρετός. Και αυτός είναι ένας δύσκολος προϋπολογισμός λόγω των μεγάλων επενδύσεων σε ακίνητα, έπιπλα και εξοπλισμό γραφείου.
<P>
Αλλά όσον αφορά το έγγραφο που μας υποβάλλει ο κ. Viola, θα ήθελα να επικεντρωθώ κυρίως στον προϋπολογισμό για τον Διαμεσολαβητή. Ο Διαμεσολαβητής είναι ένας θεσμός που θεσπίσθηκε την εποχή που είχαν παύσει να υπάρχουν οι χαρούμενες στιγμές του προϋπολογισμού, ένας θεσμός που δημιουργήθηκε -όπως τα πάντα δημιουργούνται- από το μηδέν και, επομένως, χωρίς απαιτήσεις και, εφόσον δεν υπήρχαν απαιτήσεις, δημιουργήθηκε με ένα πολύ προσαρμοσμένο οργανόγραμμα.
<P>
Εγώ πιστεύω - και όχι μόνο το πιστεύω αλλά το βλέπουμε κιόλας - πως οι απαιτήσεις έχουν αυξηθεί και, επομένως, αυτό που πρέπει να κάνουμε είναι να προσαρμόσουμε το οργανόγραμμά τους στους ρυθμούς εργασίας που απαιτούνται από αυτόν. Και ο ρυθμός εργασίας που απαιτείται ούτε λίγο ούτε πολύ είναι εκείνος του θεσμού που θέλουν να έχουν οι πολίτες. Και θέλουν έναν θεσμό γρήγορο και με καλή σχέση κόστους-αποτελεσματικότητας. Επομένως, πιστεύω πως έφτασε επίσης η στιγμή να σκεφτούμε σοβαρά αν πρέπει πραγματικά να κάνουμε κάτι ακόμη με το οργανόγραμμα του Διαμεσολαβητή. Όχι απλώς να του δώσουμε τις θέσεις που ζητά σήμερα, αλλά να διαπιστώσουμε αν όντως ο Διαμεσολαβητής έχει ανάγκη από ένα μεγαλύτερο οργανόγραμμα.
<P>
Είναι βέβαιο πως η αντίδραση των χωρών δεν υπήρξε η ίδια. Υπάρχουν κάποιες χώρες - η Φινλανδία και η Ισπανία, για παράδειγμα - οι οποίες ανταποκρίνονται καλύτερα και άλλες που έχουν μείνει λίγο πίσω. Αλλά θέλουμε έναν θεσμό που να μπορεί να αντεπεξέλθει στις σημερινές καταστάσεις και, επομένως, πρέπει να βρίσκεται στο ίδιο ύψος με τα άλλα θεσμικά όργανα, για το οποίο θα πρέπει να διαθέτει το απαραίτητο προσωπικό και τα απαραίτητα μέσα. Και βέβαια, το προσωπικό πρέπει να έχει σταθερές συμβάσεις και το προσωρινό προσωπικό θα πρέπει να υπάρχει ακριβώς για τον λόγο που υπάρχει, δηλαδή για τις εργασίες με προσωρινή διάρκεια.

<SPEAKER ID=120 LANGUAGE="FI" NAME="Virrankoski">
Αξιότιμε κύριε Πρόεδρε, κατ' αρχάς θέλω να ευχαριστήσω τον κύριο Viola για την ισορροπημένη και μετριοπαθή έκθεσή του σχετικά με τον προϋπολογισμό του Ευρωπαϊκού Κοινοβουλίου για το 1999. Το τελικό ύψος του προϋπολογισμού ανέρχεται σε 916 εκατομμύρια ευρώ, ποσό το οποίο είναι σύμφωνο με την πρόταση του Προεδρείου. Σε αυτό το ποσό, παρατηρείται μία αύξηση σε σύγκριση με εφέτος κατά 5, 2 εκατ. ευρώ, δηλαδή κατά 0, 6 %. Αυτό ανταποκρίνεται καλώς στην απαίτηση διατήρησης λιτής αύξησης, ανάλογη με εκείνη που ακολουθούν και τα ίδια τα κράτη μέλη. Επίσης, το ποσοστό των δαπανών από το συνολικό ποσό όλων των διοικητικών δαπανών της ΕΕ παραμένει κάτω από το 20 %, ποσό το οποίο ανταποκρίνεται στις προηγούμενες δεσμεύσεις του Κοινοβουλίου. Η προσπάθεια εξισορρόπησης του προϋπολογισμού διευκολύνεται από τη μείωση των κτιριακών δαπανών με το ποσό των 17 εκατ. ευρώ, όταν τα κτιριακά προγράμματα του Στρασβούργου και των Βρυξελλών θα αποπερατωθούν. Από την άλλη μεριά, η λήξη της κοινοβουλευτικής περιόδου και η μετάβαση στο ευρώ θα επιφέρουν το επόμενο έτος πρόσθετες δαπάνες ύψους 16, 8 εκατ. ευρώ. Ως εκ τούτου, οι τροποποιήσεις του προϋπολογισμού, και ειδικά οι δαπάνες προσωπικού, έχουν υλοποιηθεί με γνώμονα τη μέγιστη λιτότητα για μία χρηστή δημοσιονομική διαχείριση.
<P>
Θα ήθελα να αναφερθώ ιδιαίτερα στο θέμα του προϋπολογισμού του Διαμεσολαβητή. Ο θεσμός του Διαμεσολαβητή εγκαθιδρύθηκε με τη Συνθήκη του Μαάστριχτ και άρχισε να λειτουργεί το 1995. Ήδη, η πείρα των δυόμισι ετών έχει αποδείξει τη χρησιμότητά του. Σαφές παράδειγμα περί αυτού αποτελεί η εκρηκτική αύξηση των καταγγελιών, η οποία ανήλθε πέρυσι σε 40 %. Κατά τη γνώμη μου, μία από τις κεντρικές αποστολές της ΕΕ και του Ευρωπαϊκού Κοινοβουλίου είναι η υπεράσπιση του ασθενέστερου πολίτη. Εφόσον ο θεσμός του Διαμεσολαβητή έχει θεσπιστεί, και μάλιστα με την ομόφωνη έγκριση των κρατών μελών, θα έπρεπε να του παραχωρήσουμε τουλάχιστον ικανοποιητικές προϋποθέσεις για να χειριστεί τα θέματα της αρμοδιότητάς του, διότι, σε διαφορετικη περίπτωση, όλόκληρος ο θεσμός θα στραφεί εναντίον των ιδίων των στόχων του, εφόσον οι υποθέσεις συσσωρεύονται και οι αποφάσεις καθυστερούν. Η αίτηση του Διαμεσολαβητή για τη δημουργία 6 θέσεων εκτάκτων υπαλλήλων είναι ολιγαρκής αν ληφθεί υπόψη η ποιότητα των δραστηριοτήτων του θεσμού και η τεράστια ευρύτητα του πεδίου δράσης του, καθώς και η πολύ μικρή περίοδος ανάπτυξής του. Ως εκ τούτου, υποστηρίζω επί του παρόντος την πρόταση τροπολογίας αριθ.1 του κυρίου Wynn. Κατά τα άλλα, υποστηρίζω την έγκριση της έκθεσης.

<SPEAKER ID=121 LANGUAGE="DE" NAME="Mόller">
Κύριε Πρόεδρε, κυρίες και κύριοι, μου είναι δύσκολο να μιλήσω σήμερα για τον προϋπολογισμό του Ευρωπαϊκού Κοινοβουλίου χωρίς να αναφερθώ στις χαρακτηριστικές επιβεβαιώσεις στην τελευταία έκθεση του Ελεγκτικού Συνεδρίου για την πληρωμή εξόδων και αποζημιώσεων σε σχέση με μας τους βουλευτές. Για το λόγο αυτό δεν είναι περιφρόνηση προς το συνάδελφο Viola και της δουλειάς του, όταν εγώ τονίζω, ότι η Ομάδα μου θα υποστηρίξει την έκθεση και τις προτεραιότητες της και φυσικά και τις τροπολογίες, ιδιαίτερα όσον αφορά τον εντεταλμένο του Κοινοβουλίου και αφιερώνω το χρόνο ομιλίας μου τώρα πια στην ειδική έκθεση, καθώς ο προϋπολογισμός του Κοινοβουλίου ασφαλώς θα λαμβάνει υπόψη του λεπτομερώς προτάσεις, οι οποίες προκύπτουν από την έκθεση του Ελεγκτικού Συνεδρίου, και ο κύριος Viola θα μας παρουσιάσει εδώ αντίστοιχες προτάσεις, για αυτό είμαι σίγουρος!
<P>
Είναι σε μέγιστο βαθμό λυπηρό, το ότι ο Πρόεδρος σήμερα το απόγευμα αρνήθηκε τη σύγκληση μίας σύσκεψης των προέδρων και περιορίσθηκε στους τύπους. Όταν το κοινό ξεσηκώνεται δικαίως για τις απαράδεκτες ρυθμίσεις σχετικά με την πληρωμή εξόδων και καταλογίζει στο κοινοβούλιο μία νοοτροπία αυτοεξυπηρέτησης, τότε δεν θα έπρεπε ο Πρόεδρος αυτής της Βουλής να οχυρώνεται πίσω από τις παραγράφους του Κανονισμού. Θα έπρεπε να περάσει στην επίθεση, και αυτό θα ήταν το κατάλληλο, διότι τελικά ψάξαμε εμείς οι ίδιοι για την έκθεση του Ελεγκτικού Συνεδρίου, επειδή βέβαια κατά βάση γνωρίζαμε όλοι τα κενά της διαδικασίας, τα οποία τώρα βρίσκουμε να επιβεβαιώνονται. Περνώντας στην επίθεση θα σήμαινε σε αυτή την περίπτωση επίσης να ελαττώσουμε την αντιφατική διαδικασία στο μίνιμουμ. Γιατί όχι 24 ώρες, αφού η απάντηση στους ορισμούς του Ελεγκτικού Συνεδρίου μπορεί να δωθεί υπερβολικά απλά. Θα έλεγε: "σύμφωνοι, έτσι είναι για την ώρα», και "σύμφωνοι, έτσι θέλουμε να το αλλάξουμε στο μέλλον». Αλλά μπορεί κανείς, όσον αφορά τη βούληση για αλλαγή, να επαφίεται σε αυτούς τους προέδρους και σε αυτό το προεδρείο; Εδώ έχω τις αμφιβολίες μου!
<P>
Η οργανωμένη ακόμα από τον Πρόεδρο Hδnsch ομάδα εργασίας εξανεμίστηκε. Ο έλεγχος του συστήματος του ταμείου συντάξεων - εξανεμίστηκε. Ο εξορθορθολογισμός του υπολογισμού των εξόδων ταξιδιού, στο μέσον της διαρομής, ναι λοιπόν, εξανεμίστηκε. Ίσως να ήταν ότι καλύτερο το να επιφορτίσουμε την Επιτροπή Ελέγχου του Προϋπολογισμό με την έκθεση. Σας διαβεβαιώνω, εκεί θα δουλεύαμε γρήγορα και σβέλτα!

<SPEAKER ID=122 NAME="Πρόεδρος">
Κυρία Mόller ασκήσατε κριτική στις θέσεις του Προέδρου του Κοινοβουλίου -ο οποίος δεν παρευρίσκεται, αλλά τον οποίον αυτήν τη στιγμή εκπροσωπώ εγώ- και είμαι υποχρεωμένος να σας υπενθυμίσω ότι ο Πρόεδρος δήλωσε ενώπιον αυτού του Σώματος πως δεν υπάρχει έκθεση του Ελεγκτικού Συνεδρίου. Υπάρχουν κάποιες προσωρινές γνωμοδοτήσεις, τις οποίες γνωρίζουν όλες οι κοινοβουλευτικές ομάδες γιατί έχουν δοθεί στους προέδρους όλων και κάθε μίας εξ αυτών. Επιπλέον, ενώπιον αυτής της προσωρινής γνωμοδότησης, το Προεδρείο, το οποίο είναι αρμόδιο να απαντήσει σε αυτήν, αυτήν τη στιγμή ετοιμάζει μια απάντηση. Αυτά ήταν, σχεδόν επακριβώς, τα λόγια του Προέδρου τα οποία εγώ υπενθυμίζω εκ νέου.
<P>
Σας δίνω τον λόγο για ένα διαδικαστικό θέμα και για χρόνο ενός λεπτού.

<SPEAKER ID=123 LANGUAGE="DE" NAME="Mόller">
Kύριε Πρόεδρε, ηπρόθεσή μου δεν ήταν να αντικρούσω αυτά που είπε ο Πρόεδρος σήμερα το πρωί, αλλά εννοούσα ότι περίμενα μία πολιτική αντίδραση. Αυτό είναι που κριτικάρω. Φυσικά αυτή είναι μόνο μία προσωρινή έκθεση. Φυσικά μοιράστηκε πολύ αργά στους προέδρους των πολιτικών ομάδων και φυσικά την έλαβα και εγώ ως μέλος χθες το βράδυ. Δεν πρόκειται για αυτό! Πρόκειται για το ότι κατηγορώ την έλλειψη πολιτικής αντίδρασης του Προέδρου μας, όταν ο τύπος έξω ζητάει απαντήσεις, γεμάτος εικασίες και ψευδείς ισχυρισμούς, τις οποίες πρέπει να δώσει κάθε μέλος αυτής της Βουλής. Ήταν μία κριτική στην πολιτική και όχι στη διαδικασία ή στον κανονισμό! Εκεί ο Πρόεδρος έχει σίγουρα δίκιο!

<SPEAKER ID=124 NAME="Πρόεδρος">
Σας ευχαριστώ που παραδέχεστε δημοσίως ότι ο Πρόεδρος έπραξε ορθώς. Οι απόψεις σας σχετικά με τον Τύπο είναι τόσο σεβαστές όσο οποιεσδήποτε άλλες, αλλά πρέπει να σας προειδοποιήσω ότι ο Πρόεδρος είναι υπόλογος στο Σώμα αυτό.

<SPEAKER ID=125 LANGUAGE="FR" NAME="Fabre-Aubrespy">
Κύριε Πρόεδρε, όσο μεγαλύτερη διαφάνεια και σαφήνεια υπάρχει στο ζήτημα αυτό, τόσο μεγαλύτερη αξία θα έχει τούτο για το Κοινοβούλιο. Σας θυμίζω ότι έχει ήδη παρέλθει μεγάλο χρονικό διάστημα από τότε που είχα προτείνει να υπάρξει μια επιτροπή που να ασχολείται με όλα αυτά τα ζητήματα.
<P>
Επιτρέψτε μου, ωστόσο, να εκφράσω την έκπληξή μου για το γεγονός ότι, για άλλη μια φορά, διεξάγεται εδώ, στις Βρυξέλλες, συζήτηση δημοσιονομικού χαρακτήρα με κατάφωρη παραβίαση του συμβιβασμού του Εδιμβούργου, ο οποίος επιβεβαιώθηκε τόσο από το Ευρωπαϊκό Δικαστήριο όσο και από τη Συνθήκη του Αμστερνταμ. Αγαπητέ κ. Tomlinson, ήμασταν περισσότεροι κατά τη συζήτηση για τον δημοσιονομικό προσανατολισμό, που διεξήχθη φέτος στο Στρασβούργο.
<P>
Μετά την παρατήρηση αυτή, θα ήθελα να θέσω εκ νέου το ζήτημα της έδρας, για να πω ότι η έκθεση Viola ορίζει "πιστώσεις για ένα κοινοτικό χρονοδιάγραμμα που να περιλαμβάνει έντεκα τακτικές συνεδριάσεις και έξι πρόσθετες». Όλος ο κόσμος συμφωνεί με τη διεξαγωγή έντεκα τακτικών συνεδριάσεων αντί δώδεκα. Διάγουμε προεκλογική χρονιά: γιατί να υπάρχουν έξι πρόσθετες συνεδριάσεις, όταν το χρονοδιάγραμμα που εγκρίθηκε από τη Διάσκεψη των Προέδρων, προβλέπει μόνο πέντε;
<P>
Η δεύτερη ουσιαστική διάταξη της έκθεσης προβλέπει πιστώσεις για τη διεξαγωγή μιας ουδέτερης εκστρατείας για τη θεσμική ενημέρωση των πολιτών της Ένωσης. Εκείνο που μας προτάθηκε, είναι να ενισχυθούν οι πιστώσεις που προορίζονται για την πολιτική της ενημέρωσης· 2.750.000 Εcu έχουν ήδη αποδεσμευθεί για το σκοπό αυτό με μια μεταφορά που ψηφίστηκε στις 28 Μαΐου του τρέχοντος έτους, η οποία έθετε σε ισχύ την ειδική δράση "Ευρωπαϊκές Εκλογές». Το Ευρωπαϊκό Κοινοβούλιο είναι, λοιπόν, έτοιμο να ψηφίσει έναν προϋπολογισμό για το 1999 που, σε τελευταία ανάλυση, θα χρησιμεύσει μόνο για να αυξήσει τις πιστώσεις του για την προπαγάνδα.
<P>
Υπάρχει, άραγε, ένα μόνο παράδειγμα σε μια δημοκρατία, όπου μια ειδική ενέργεια ενημέρωσης να προστίθεται, την προηγουμένη των εκλογών, σε τέσσερα δισεκατομμύρια που έχουν ήδη διατεθεί άμεσα ή έμμεσα στην προπαγάνδα από τον κοινοτικό προϋπολογισμό; Αλλά τούτο δεν θα αλλάξει τίποτα. Η ομοσπονδιακή προπαγάνδα θα εξακολουθήσει ακούραστα τις προσπάθειές της για να αλλάξει τη γνώμη όσων αντιτίθενται, εν πλήρη συνειδήσει, στη διαδικασία της ευρωπαϊκής ολοκλήρωσης.

<SPEAKER ID=126 LANGUAGE="EN" NAME="Perry">
Κύριε Πρόεδρε, υποστηρίζω πλήρως την ανάγκη να ασκηθούν πολύ αυστηρές περικοπές στον προϋπολογισμό, κυρίως στις δαπάνες για τα θεσμικά όργανα. Συνεπώς ο κ.Viola θα έχει την πλήρη υποστήριξή μου, όπως θα έχει την υποστήριξη μου και αύριο στην πολύ σημαντική του έκθεση για τις νησιωτικές περιφέρειες της Ευρώπης. Θα ήθελα ωστόσο να παρατηρήσω ότι λυπάμαι γιατί σε θέματα προσωπικού δεν γίνεται συχνότερη χρήση συμβάσεων ορισμένου χρόνου. Οι επιχειρήσεις και τα άτομα που δημιουργούν τον πλούτο της Ευρώπης, όλοι πρέπει να λειτουργήσουν με περιορισμούς και δεν προσφέρουν δια βίου θέσεις εργασίας.
<P>
Κατόπιν τούτου, θα πρέπει πάντοτε προτεραιότητά μας να είναι το πώς θα μπορέσουμε να βοηθήσουμε τους λαούς της Ευρώπης. Έτσι και εγώ θα επικεντρωθώ στο σημείο του προϋπολογισμού που αφορά τον Διαμεσολαβητή. Ο ρόλος του Ευρωπαίου Διαμεσολαβητή είναι πολύ αποφασιστικός. Είναι σημαντικό να του παράσχουμε τους πόρους που χρειάζεται. Ως μέλος της Επιτροπής Αναφορών, όπως και εσείς, κύριε Πρόεδρε, συνεργάσθηκα στενά με τον κ. Sφderman. Είναι ένας εξαιρετικά ευσυνείδητος αξιωματούχος. Δεν μπορεί κανείς να ισχυρισθεί ότι λειτουργεί με επιδεικτικό και υπερβολικό τρόπο. Δεν είναι αυτό το φιλανδικό ύφος του. Το γραφείο του είναι το μικρότερο γραφείο διαμεσολαβητή στην Ευρώπη, με εξαίρεση αυτό στην Μάλτα. Συνεπώς το αρχικό του αίτημα για έκτακτο προσωπικό έξι ατόμων, άξιζε τουλάχιστον την πλήρη προσοχή μας και έναν μεστό διάλογο.
<P>
Υπάρχουν εφημερίδες στην Ευρώπη που επιβιώνουν παρουσιάζοντας τα λάθη και τις ρωγμές στην ευρωπαϊκή διοίκηση. Δυστυχώς υπάρχουν πολλά τέτοια λάθη και ρωγμές. Ο Διαμεσολαβητής είναι αξιωματούχος που μπορεί να δράσει εκ μέρους των λαών της Ευρώπης αλλά προκειμένου να επιτελέσει σωστά το έργο του χρειάζεται τους κατάλληλους πόρους. Πρέπει να εξασφαλίσουμε ότι θα έχει τους πόρους αυτούς. Αν επιθυμούμε να εξετάσουμε την προέλευση των χρημάτων αυτών, προτείνω να κάνουμε μια πλήρη ανάλυση κόστους - ωφέλειας στην Οικονομική και Κοινωνική Επιτροπή.

<SPEAKER ID=127 LANGUAGE="FI" NAME="Piha">
Αξιότιμε κύριε Πρόεδρε, κατ' αρχήν, ευχαριστώ τον εισηγητή της έκθεσης για την εργασία του, που συντάχθηκε με μεγάλη επιμέλεια. Θέλω επίσης να επιστήσω την προσοχή σας στον προϋπολογισμό του ευρωπαϊκού Διαμεσολαβητή. Η δυνατότητα προσφυγής στον Διαμεσολαβητή αποτελεί ένα από τα πιό σημαντικά δικαιώματα των πολιτών της Ένωσης. Κατά βάση, η αρμοδιότητα του Διαμεσολαβητή έγκειται στην εξέταση καταγγελιών που αφορούν παραπτώματα που έχουν προκύψει κατά τη λειτουργία των υπολοίπων θεσμικών οργάνων. Το γραφείο του Διαμεσολαβητή έχει τώρα λειτουργήσει για αρκετό χρονικό διάστημα, προκειμένου να εκτιμηθεί πόσο προσωπικό χρειάζεται ώστε να προσφέρει στους πολίτες της Ένωσης υπηρεσίες με επαρκή ποιότητα και ταχύτητα. Το γραφείο του ευρωπαϊκού Διαμεσολαβητή έχει γίνει αποδέκτης συνεχώς αυξανόμενων αιτημάτων προς διερεύνηση. Αυτό αποδεικνύει πως οι πολίτες έχουν εννοήσει ως απαραίτητες τις δραστηριότητες του Διαμεσολαβητή, προκειμένου να διορθωθούν τα μειονεκτήματα στη διοίκηση της Ένωσης.
<P>
Το μέλος του Κοινοβουλίου, κύριος Viola, προτείνει στην έκθεσή του την ίδρυση τριών νέων θέσεων, προκειμένου να μειωθεί ο φόρτος εργασίας του γραφείου του Διαμεσολαβητή. Εντούτοις, το πρόβλημα δεν αφορά μόνο τον αριθμό των νέων θέσεων, αλλά ειδικά το επίπεδό των απαιτούμενων προσόντων. Οι πολίτες της Ένωσης έχουν το δικαίωμα να απαιτήσουν το γραφείο του Διαμεσολαβητή που θα ασχοληθεί με τις καταγγελίες τους, να έχει στη διάθεσή του έναν νομικό υπάλληλο με την ίδια τουλάχιστον πείρα που έχουν τα υπό εξέταση κοινοτικά θεσμικά όργανα. Σε διαφορετική περίπτωση δημουργείται μία κατάσταση, όπου οι γραφειοκράτες της Ένωσης θα έχουν στη διάθεσή τους ένα αυτοκίνητο Formula, πλήρως εξοπλισμένο, και ο Διαμεσολαβητής, ο οποίος ασχολείται με τις υποθέσεις των πολιτών της Ευρωπαϊκής Ένωσης, θα έχει στη διάθεσή του ένα κοινό οικογενειακό αυτοκίνητο, ας πούμε το Mazda 323. Κατά τη γνώμη μου, αυτό δεν είναι δίκαιο προς τον πολίτη, ο οποίος έχει κάνει την καταγγελία.
<P>
Εύχομαι να μπορέσουμε να εκτιμήσουμε το αίτημα του Διαμεσολαβητή σχετικά με τον αριθμό και ειδικά το επίπεδο των απαιτούμενων προσόντων για τις απαραίτητες νέες θέσεις, πριν από την τελική έγκριση του προϋπολογισμού για το έτος 1999.

<SPEAKER ID=128 LANGUAGE="DE" NAME="Rόbig">
Κύριε Πρόεδρε, και εγώ επιθυμώ να συγχαρώ τον κ. Viola για την έκθεσή του και να έρθω αμέσως στη θέση 205 του προϋπολογισμού που αφορά την ασφάλεια και τη φρούρηση των κτιρίων. Εδώ έχουμε ένα ποσοστό αύξησης ύψους 67 %. Οι δαπάνες μας για την ασφάλεια μας ανέρχονται συνολικά στα 17 εκ. ECU και γνωρίζουμε ότι η ασφάλεια των κτιρίων μας, χρειάζεται οπωσδήποτε επιπλέον βελτιώσεις. Έχουν σημειωθεί πολυάριθμες κλοπές εις βάρος του Σώματος. Για το λόγο αυτό ξεκίνησα μία δράση που αφορά την ασφάλεια και την καταπολέμηση της εγκληματικότητας. Για το θέμα αυτό έχουν υπογράψει περισσότεροι από 150 βουλευτές και πιστεύω ότι θα έπρεπε να αποτελεί αίτημά μας, όταν δίνουμε τόσα χρήματα για την ασφάλεια, να είναι και αισθητά τα οφέλη στον εν λόγω τομέα.
<P>
Πράγματι, κατά τη διάρκεια της συνεδρίασης του Κοινοβουλίου στο Στρασβούργο, διατέθηκαν ειδικές μονάδες για την περιφρούρηση του Κοινοβουλίου. Και στις Βρυξέλλες περιφρουρείται το Κοινοβούλιο από την αστυνομία και φυσικά από τον στρατό. Πιστεύω ότι θα ήταν εύλογο να επιταχύνουμε τις επίσημες συνομιλίες, ώστε να διασφαλισθεί η ασφάλεια του Σώματος και οι δαπάνες στον τομέα αυτό να διαμορφωθούν έτσι, ώστε να επιφέρουν πραγματικά αποτελέσματα. Πιστεύω ότι τούτο αποτελεί αίτημα όλων των πολιτών των Βρυξελλών, όλων των συνεργατών του Ευρωπαϊκού Κοινοβουλίου και σε ευρωπαϊκό επίπεδο. Είμαι υπέρ της διεξαγωγής συνομιλιών στον συγκεκριμένο τομέα. Ο Πρόεδρος δέχθηκε και πιστεύω ότι θα έπρεπε να είναι αίτημα όλων μας, να φροντίσουμε για την ασφάλεια των ανθρώπων στις Βρυξέλλες.

<SPEAKER ID=129 NAME="Πρόεδρος">
Ευχαριστώ πολύ, κύριε Rόbig.
<P>
Κυρίες και κύριοι, με την παρέμβαση του κυρίου Rόbig έληξε ο κύκλος των παρεμβάσεων. Ο Επίτροπος, κύριος Liikanen, τον οποίον καλωσορίζω, μου εξέφρασε την επιθυμία του να μην παρέμβει.
<P>
Πριν κηρύξω τη λήξη της συζήτησης, θα δώσω τον λόγο στον κύριο Viola, ως εισηγητή, ο οποίος ίσως θέλει να εξηγήσει στον κύριο Perry αν ο Διαμεσολαβητής της Μάλτας έχει μικρό ή μεγάλο γραφείο, γιατί γνωρίζω πως ο κ. Viola μόλις εχθές επέστρεψε από τη Μάλτα.

<SPEAKER ID=130 NAME="Viola">
Κύριε Πρόεδρε, σχετικά ακριβώς με το θέμα του Διαμεσολαβητή, αντικείμενο των παρεμβάσεων όλων των συναδέλφων, θα ήθελα να πω δυο λόγια. Κανείς δεν παραγνωρίζει την αύξηση της δραστηριότητας του Διαμεσολαβητή κατά την διάρκεια των τελευταίων χρόνων. Οι αρχικές του απαιτήσεις όμως περιέχουν στοιχεία που συγκρούονται με τους κανόνες του υπηρεσιακού καθεστώτος των υπαλλήλων και με τους κανόνες εκείνους που αφορούν την ορθολογική οργάνωση των διοικητικών δαπανών που καθορίζονται από τα τρία θεσμικά όργανα. Ο Διαμεσολαβητής, για παράδειγμα, δεν μπορεί να ζητήσει θέσεις που δεν βρίσκονται στις αρχικές ειδικότητες, ούτε και να ζητήσει απευθείας θέσεις υψηλών ειδικοτήτων, καθώς και μερικές αναβαθμίσεις, όπως αυτή μιας θέσης Α3 σε Α2 έπειτα από τρία μόλις χρόνια - ένας εξωτερικός υπάλληλος δηλαδή, που προσλήφθηκε ως Α3, γίνεται Α2 έπειτα από τρία μόλις χρόνια - εγώ ειλικρινά θεωρώ αυτές τις απαιτήσεις κάπως υπερβολικές.
<P>
Συνεπώς, εάν αντιμετωπίσουμε αυτό το θέμα με αίσθημα ισορροπίας και με μετριοπάθεια, είμαι διατεθειμένος να το επανεξετάσω πιο διεξοδικά, αρκεί - επαναλαμβάνω - να υπάρχει ισορροπία, μετριοπάθεια και σεβασμός των κανόνων.

<SPEAKER ID=131 NAME="Πρόεδρος">
Ευχαριστώ πολύ, κύριε Viola.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=11>
Διαμεθοριακοί εργαζόμενοι
<SPEAKER ID=132 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0168/98) της κυρίας Van Lancker, εξ ονόματος της Επιτροπής Απασχόλησης και Κοινωνικών Υποθέσεων, για την κατάσταση των διαμεθοριακών εργαζομένων στην Ευρωπαϊκή Ένωση.

<SPEAKER ID=133 NAME="Van Lancker">
Κύριε Πρόεδρε, κύριε Επίτροπε, αξιότιμοι - αν και ολιγάριθμοι- συνάδελφοι, πιστεύω ότι δεν έχω άδικο όταν λέω ότι οι διαμεθοριακοί εργαζόμενοι μπορούν να αποτελέσουν το βαρόμετρο της κοινωνικής ολοκλήρωσης στην Ευρωπαϊκή Ένωση. Ακόμη και αν ο αριθμός τους στην Ευρώπη ανέρχεται σε 380.000, ο ρόλος που διαδραματίζουν είναι τόσο σημαντικός, ώστε θα έπρεπε να συγκαταλέγονται στις προτεραιότητες της ημερήσιας διάταξης τόσο της Ομάδας Monti που ασχολείται με το θέμα της φορολογίας, όσο και στο πρόγραμμα δράσης της Επιτροπής σχετικά με την ελεύθερη κυκλοφορία εργαζομένων καθώς και στα σχέδια για την εφαρμογή μιας ευρωπαϊκής πολιτικής στον χώρο της αγοράς εργασίας. Από την κατάσταση των διαμεθοριακών εργαζόμενων μπορούμε να συμπεράνουμε πόσο χαμηλός είναι ο βαθμός ολοκλήρωσης της ευρωπαϊκής αγοράς εργασίας. Μπορούμε να διακρίνουμε πόσα εμπόδια εξακολουθούν να υπάρχουν όσον αφορά την ελεύθερη κυκλοφορία προσώπων, πόσο σκληρές προσπάθειες πρέπει ακόμη να καταβληθούν προκειμένου να υπάρξει μια προσέγγιση των συστημάτων κοινωνικής ασφάλισης και φορολογίας στα κράτη μέλη. Καμια φορά το βαρόμετρο δείχνει ότι έρχεται καταιγίδα. Αυτό συνέβη για παράδειγμα την 1η Ιανουαρίου 1994, όταν η αλλαγή στη μέθοδο χρηματοδότησης του συστήματος κοινωνικής ασφάλισης στην Ολλανδία είχε ως αποτέλεσμα να μειωθεί το εισόδημα 13.000 διαμεθοριακών εργαζόμενων κατά 3.000 βελγικά φράγκα τον μήνα. Το γεγονός αυτό υπήρξε αφορμή για τα βελγικά συνδικάτα να κρούσουν τον κώδωνα του κινδύνου και να αρχίσουν να συγκεντρώνουν υπογραφές διαμαρτυρίας. Αυτό όμως δεν είναι παρά η κορυφή του παγόβουνου. Το λέω αυτό επειδή από τη μελέτη που πραγματοποιήσαμε κατά τη διάρκεια των συνεδριάσεων της Επιτροπής, από επιστημονικές μελέτες, από αποφάσεις του Ευρωπαϊκού Δικαστηρίου και από μαρτυρίες συμβούλων του EURES, διαπιστώσαμε ότι σχεδόν κάθε μεθοριακή περιοχή αντιμετωπίζει προβλήματα.
<P>
Στα προβλήματα που αφορούν τη δυνατότητα μεταφοράς των δικαιωμάτων κοινωνικής ασφάλισης θα πρέπει να προστεθεί το χάος που επικρατεί όσον αφορά τους φορολογικούς κανόνες, οι οποίοι ρυθμίζονται με 220 διαφορετικές διμερείς συμβάσεις που δεν είναι προσαρμοσμένες στους κανόνες που ισχύουν για την κοινωνική ασφάλιση, έτσι ώστε στη μία περίπτωση να εκλαμβάνεται ως βάση η χώρα κατοικίας και στην άλλη η χώρα εργασίας.Επειδή όλες οι χώρες είναι απασχολημένες με την καθιέρωση μεταρρυθμίσεων τόσο στον χώρο της κοινωνικής ασφάλισης όσο και στο φορολογικό τομέα, προσπαθώντας να εκσυγχρονίσουν τα συστήματα ή σε πολλές περιπτώσεις προωθώντας ιδιωτικοποιήσεις, τα προβλήματα συνεχίζουν να σωρεύονται. Συνεπώς, οι διαμεθοριακοί εργαζόμενοι έχουν δίκιο όταν απαιτούν τη χάραξη μιας ευρωπαϊκής πολιτικής.
<P>
Οι απαιτήσεις των διαμεθοριακών εργαζόμενων είναι πάρα πολύ λογικές. Ορισμένες από αυτές συμπεριλήφθηκαν στην παρούσα έκθεση. Ελπίζω ότι το Κοινοβούλιο θα υποστηρίξει την έκθεση αύριο. Παρεμπιπτόντως, θα ήθελα να εκμεταλλευτώ την ευκαιρία για να ευχαριστήσω τους συναδέλφους που παρευρίσκονται στην αίθουσα για την ιδιαιτέρως εντατική συνεργασία που είχαμε καθώς και την Επιτροπή η οποία μας βοήθησε πάρα πολύ προσφέροντας διάφορες πληροφορίες.
<P>
Πρώτο αίτημα: η πρόληψη είναι προτιμότερη από τη θεραπεία και για το λόγο αυτό καλούμε την Επιτροπή να επεξεργαστεί μία πρόταση για να καθιερωθεί ένα ευρωπαϊκό σύστημα ελέγχου με βάση το οποίο θα καθιερωθεί η υποχρεωτική και η εκ των προτέρων αξιολόγηση των συνεπειών που έχουν για τους διαμεθοριακούς εργαζόμενους οποιεσδήποτε νομοθετικές αποφάσεις που αφορούν την φορολογία, την κοινωνική ασφάλιση και το εργατικό δίκαιο. Κύριε Επίτροπε, σύμφωνα με τη Νομική Υπηρεσία του Κοινοβουλίου, το άρθρο 49 της Συνθήκης μας προσφέρει τη νομική βάση που χρειαζόμαστε για να το κάνουμε αυτό. Συνεπώς, θα ήθελα να μου δώσετε μια συγκεκριμένη απάντηση επί του σημείου αυτού.
<P>
Παρεμπιπτόντως, στην παρούσα έκθεση αναλύεται η ευρωπαϊκή μέθοδος ελέγχου. Ο έλεγχος μπορεί να ασκείται σε όλα τα κράτη μέλη από μία εθνική ομάδα που αποτελείται από εκπροσώπους των κοινωνικών εταίρων και εμπειρογνώμονες από τον τομέα της κοινωνικής ασφάλισης και της φορολογίας. Σε ευρωπαϊκή κλίμακα πιστεύουμε ότι η συμβουλευτική επιτροπή για την κοινωνική ασφάλιση και η επιτροπή για την ελεύθερη κυκλοφορία προσώπων θα πρέπει να δώσουν ιδιαίτερη σημασία στην προβληματική των διαμεθοριακών εργαζόμενων και να προτείνουν λύσεις για τα προβλήματα τα οποία εξακολουθούν να υφίστανται, παρά την καθιέρωση της ευρωπαϊκής μεθόδου ελέγχου.
<P>
Δεύτερη πρόταση. Καλούμε τα κράτη μέλη να δημιουργήσουν αντισταθμιστικά ταμεία για να καλύψουν τις εισοδηματικές απώλειες που υφίστανται οι διαμεθοριακοί εργαζόμενοι λόγω των αλλαγών της νομοθεσίας. Συνάδελφοι, στο σημείο αυτό πρέπει να πω ότι η πρόταση έχει δημιουργήσει παρεξηγήσεις. Δεν αναφέρομαι σε καμία περίπτωση στη δημιουργία ενός ευρωπαϊκού ταμείου. Η πρωτοβουλία εναπόκειται πλήρως στα κράτη μέλη. Πρόκειται για μία έκκληση του Κοινοβουλίου. Εξάλλου, το ανισταθμιστικό ταμείο θα χρησιμοποιείται μόνο στις περιπτώσεις όπου με τη διενέργεια ενός ευρωπαϊκού ελέγχου θα παρατηρείται ότι οι αλλαγές της φορολογικής ή της κοινωνικής νομοθεσίας συνεπάγονται εισοδηματικές απώλειες και εφόσον το κράτος μέλος αποφασίζει να προχωρήσει με τις αλλαγές αυτές, και υπάρχουν ορισμένα κράτη μέλη που έχουν βάσιμους λόγους να το κάνουν αυτό. Λέγοντας αυτό ελπίζω ότι οι αξιότιμοι συνάδελφοι θα παραμερίσουν και τις τελευταίες επιφυλάξεις που μπορεί να έχουν σχετικά με την πρόταση αυτή.
<P>
Με την παρούσα, έκθεση το Κοινοβούλιο έχει την πρόθεση να προωθήσει σε ευρωπαϊκή κλίμακα τον συντονισμό των συστημάτων κοινωνικής ασφάλισης και φορολογίας που εφαρμόζονται στα κράτη μέλη. Όσον αφορά την κοινωνική ασφάλιση, κύριε Επίτροπε, μπορώ να είμαι σύντομη. Η Επιτροπή έχει υποβάλει ήδη διάφορες προτάσεις. Εμείς απευθύνουμε έκκληση να δοθεί ιδιαίτερη προσοχή στα νέα συμπληρωματικά συστήματα κοινωνικής ασφάλισης τα οποία δεν καλύπτονται σήμερα από τον κανονισμό. Στο σημείο αυτό πρέπει να επαινέσουμε την Επιτροπή για τις πρωτοβουλίες που έχει αναλάβει ήδη και ελπίζω ότι το Συμβούλιο θα μπορέσει επιτέλους να λάβει αποφάσεις.
<P>
Από την άλλη πλευρά, στον χώρο της φορολογίας παρατηρείται μια ανεξέλεγκτη ανάπτυξη κανόνων. Γι΄αυτό και ζητάμε από την Επιτροπή να εξετάσει λεπτομερώς τις διμερείς φορολογικές συμβάσεις, την επεξεργασία μιας ευρωπαϊκής σύμβασης πρότυπο αντί της σύμβασης του ΟΟΣΑ και την κατάρτιση μιας δεσμευτικής ευρωπαϊκής οδηγίας σχετικά με την απαγόρευση των δυσμενών διακρίσεων των κατοίκων άλλων χωρών με βάση, παρεμπιπτόντως, το μνημόνιο που μας έχουν υποσχεθεί εδώ και πάρα πολύ καιρό. Ελπίζω ότι ο Επίτροπος είναι σε θέση να γνωστοποιήσει την άποψή του επί του θέματος, αν και αυτό είναι βεβαίως ένα θέμα το οποίο εμπίπτει στην αρμοδιότητα του συναδέλφου του Monti.
<P>
Τα μεγαλύτερα προβλήματα δημιουργούνται από την έλλειψη συντονισμού μεταξύ φορολογίας και κοινωνικής ασφάλισης. Κατά τη γνώμη μου συνεπώς συνέτρεχε κάθε λόγος να προτείνω την ενιαία εφαρμογή είτε της αρχής της χώρας διαμονής, είτε της αρχής της χώρας εργασίας και για τα δύο συστήματα. Η προσωπική μου άποψη ήταν ότι η αρχή της χώρας εργασίας ανταποκρίνεται καλύτερα στα ισχύοντα συστήματα κοινωνικής ασφάλισης αφενός, και, αφετέρου, στη γενική αρχή των συμφωνιών για τη διπλή φορολόγηση. Η μέθοδος αυτή, σε συνδυασμό με τη συνεπή εφαρμογή της αρχής της μη διάκρισης όσον αφορά τις φορολογικές εκπτώσεις και της θέσπισης μιας αντισταθμιστικής ρύθμισης μεταξύ των κρατών μελών θα έπρεπε να έχει άρει και τις τελευταίες αντιρρήσεις που υπήρχαν. Προφανώς, η κατάσταση δεν έχει ακόμη ωριμάσει όσο θα έπρεπε, κύριε Επίτροπε, και αυτός είναι και ο λόγος που καλούμε την Επιτροπή να μελετήσει με επιμέλεια τα πλεονεκτήματα και τα μειονεκτήματα που προσφέρει η επιλογή της αρχής της χώρας εργασίας ή της χώρας διαμονής και, με βάση αυτά, να υποβάλει σχετική πρόταση στο Κοινοβούλιο.
<P>
Διαθέτουμε, βεβαίως, μακρά παράδοση. Διαθέτουμε ήδη ορισμένα προγράμματαπλαίσιο και εκτιμώ ιδιαιτέρως το γεγονός ότι η Επιτροπή κατάρτισε πάρα πολλές εκθέσεις παρακολούθησης καθώς και μελετές αξιολόγησης, από τις οποίες μπορούμε να μάθουμε πολλά. Επιτρέψτε μου να αναφέρω πέντε-έξι σημεία που προέκυψαν από αυτές.
<P>
Αυτό που διαβάζει κανείς στις διάφορες εκθέσεις αξιολόγησης, και παραπέμπω για παράδειγμα στο ESPRIT, είναι ότι υπάρχουν χρονοβόρες γραφειοκρατικές διαδικασίες.Αυτό είναι πάρα πολύ λογικό, επειδή η Επιτροπή θέλει να κάνει μία πάρα πολύ επιμελημένη δουλειά. Ωστόσο, μερικές φορές χρειάζεται να περάσουν δεκαοκτώ μήνες μέχρις ότου ληφθεί μια απόφαση. Η ρύθμιση του θέματος της χρηματόδοτησης διαρκεί μεγάλο χρονικό διάστημα, κατάσταση η οποία είναι προβληματική ιδιαιτέρως στην περίπτωση μικρών επιχειρήσεων.
<P>
Ένα τρίτο σημείο, που έχει φυσικά ιδιαίτερη σημασία, είναι ότι η μέθοδος δεν είναι προσαρμοσμένη σε ταχύρρυθμες καινοτομίες. Συνεπώς, αυτό δεν μπορεί να γίνει όσο υφίστανται χρονοβόρες διαδικασίες. Ισχύουν πάρα πολλές υποχρεώσεις υποβολής εκθέσεων, οι οποίες θεωρούνται λογικές για γραφειοκρατικούς λόγους. Ωστόσο, δημιουργούν σημαντικά προβλήματα για μικρότερες επιχειρήσεις οι οποίες επιθυμούν να συμμετάσχουν στις έρευνές μας.
<P>
Τέλος, δεν γίνονται πάντοτε καλές συμφωνίες όσον αφορά τη διάδοση των αποτελεσμάτων.
<P>
Όταν προσπαθούμε λοιπόν για άλλη μια φορά να θεσπίσουμε νέους κανόνες και υποχρεώσεις, πρέπει να εξετάζουμε τα σημεία αυτά. Αυτός είναι και ο λόγος για τον οποίο καταθέσαμε ορισμένες τροπολογίες, οι οποίες ελπίζω ότι θα συνεκτιμηθούν με σοβαρότητα από την Επίτροπο. Είχα την εντύπωση ότι η Επιτροπή δεν έχει την πρόθεση να εξετάσει με σοβαρότητα τις τροπολογίες αυτές επειδή είχε ήδη μια προκατειλημμένη άποψη για το τι θα έπρεπε να συμβεί. Πρόεδρε, πιστεύω ότι αυτό είναι λάθος. Θα ήθελα να επιστήσω ιδιαιτέρως την προσοχή στο γεγονός ότι, στο στάδιο στο οποίο βρισκόμαστε σήμερα, πρέπει να λάβουμε υπόψη ότι υπάρχουν συχνά όμιλοι μικρομεσαίων επιχειρήσεων που συμμετέχουν με μια άλλη επιχείρηση στην εκτέλεση ενός ερευνητικού προγράμματος και θα πρέπει να ληφθούν μέτρα, ούτως ώστε η μία επιχείρηση να μπορεί φερειπείν να δημιουργήσει ένα νομικό πρόσωπο μαζί με τον όμιλο μικρομεσαίων επιχειρήσεων με τις οποίες συνεργάζεται. Αυτό αναφέρεται στην τροπολογία αριθ. 1.
<P>
Η τροπολογία αριθ. 2 έχει μεγάλη σημασία επειδή, σύμφωνα με αυτή, στην περίπτωση ιδιαιτέρως καινοτόμων προγραμμάτων, τα οποία θα μπορούσαν να λήξουν μετά από ένα χρόνο, δεν θα πρέπει να εφαρμόζονται ο κανόνας όπως εφαρμόστηκε στο πρόγραμμα ESPRIT, όπου προϋποθέτει την έναρξη της λειτουργίας μετά από ένα χρόνο. Αυτός είναι και ο λόγος για τον οποίο προτείνεται συνεπώς, όχι ως γενικός κανόνας, αλλά σε αυτές τις ιδιαίτερες περιπτώσεις, να επαρκεί η περιγραφή του βιογραφικού σημειώματος και η εμπειρία του προσωπικού.
<P>
Στην τρίτη τροπολογία αναφέρεται ότι η προχρηματοδότηση του ομίλου δεν θα πρέπει να διαρκεί περισσότερο από έξι μήνες. Σε ορισμένες περιπτώσεις, αυτό μπορεί να αποτελεί πρόβλημα.
<P>
Στην τετάρτη τροπολογία λέμε ότι δεν πρέπει να δημοσιεύουμε μόνο στην Επίσημη Εφημερίδα των Ευρωπαϊκών Κοινοτήτων. Αυτό είναι πάρα πολύ καλό και το κάνουν όλοι. Σήμερα, όμως, θα πρέπει να χρησιμοποιούμε και την τεχνολογία και για το λόγο αυτό πιστεύω ότι, παράλληλα με τη δημοσίευση στην Επίσημη Εφημερίδα, πρέπει να χρησιμοποιείται και η ηλεκτρονική οδός. Πιστεύουμε ότι είναι πάρα πολύ σημαντικό, προκειμένου να μην υπάρξει απώλεια χρόνου, να μπορεί ένας όμιλος να αρχίσει διαπραγματεύσεις σχετικά με τις νομικές και συμβατικές υποχρεώσεις του, σε περίπτωση που έχει υποβληθεί αίτηση στην Επιτροπή. Αλλιώς, θα χάνεται χρόνος και αυτό βλάπτει τις έρευνές μας. Σε περίπτωση που έχει ανατεθεί μια σύμβαση σε έναν όμιλο και αυτός δεν αρχίζει με την εκτέλεσή της - και υπάρχουν γνωστές παραδείγματα - πρέπει να επιβάλλονται κυρώσεις. Στην περίπτωση αυτή πρέπει απλά να γνωστοποιείται στην επιχείρηση ότι, εάν δεν αρχίσει μέσα σε τέσσερις μήνες, πρέπει να υποβάλλει εκ νέου την αίτησή της. Πιστεύω ότι, κατ' αυτόν τον τρόπο, μπορεί να επιταχυνθεί η συνολική διαδικασία.
<P>
Τέλος, στην έκθεση περιλαμβάνεται θερμή έκκληση για την καλύτερη εξυπηρέτηση και ενημέρωση των διαμεθοριακών εργαζόμενων στο πλαίσιο των δικτύων EURES. Ωστόσο, πιστεύουμε επίσης ότι οι εθνικές αρχές πρέπει να ανταποκριθούν πολύ καλύτερο τρόπο στις ευθύνες που φέρουν έναντι των διαμεθοριακών εργαζόμενων. Δεν μπορεί να συνεχιστεί μία κατάσταση σύμφωνα με την οποία οι μεθοριακές περιοχές καταντούν στην κυριολεξία να είναι απομακρυσμένες περιοχές όπου τα προβλήματα των διαμεθοριακών εργαζόμενων περιθωροποιούνται.
<P>
Ολοκληρώνοντας θα ήθελα να πω το εξής: παραπονιόμαστε τόσο συχνά για το γεγονός ότι η Ευρώπη είναι απομακρυσμένη από τους πολίτες. Στην περίπτωση αυτή έχουμε στα χέρια μας ένα πραγματικό ευρωβαρόμετρο που πηγάζει από την ίδια την καθημερινή ζωή. Πρόκειται για ανθρώπους που αντιμετωπίζουν καθημερινά την προβληματική της Ευρώπης. Ελπίζω ότι η Επιτροπή θα ενδιαφερθεί για τα προβλήματα των ανθρώπων αυτών, ότι θα υποβάλλει κάθε χρόνο στο Σώμα έκθεση για την πορεία των πραγμάτων και ελπίζω επίσης ότι η προβληματική αυτή θα διατηρηθεί μονίμως στην ημερήσια διάταξη του Κοινοβουλίου.

<SPEAKER ID=134 LANGUAGE="DE" NAME="Glase">
Κύριε Πρόεδρε, κύριε Επίτροπε, κυρίες και κύριοι, η έκθεση που έχουμε στα χέρια μας σχετικά με την κατάσταση των διαμεθοριακών εργαζομένων ανήκει σε μία σειρά εκθέσεων που ασχολούνται με τα προβλήματα των ανθρώπων που εκμεταλλεύονται ή επιθυμούν να εκμεταλλευθούν μία από τις θεμελιώδεις ελευθερίες στην Ευρωπαϊκή Ένωση. Η εισηγήτρια έχει επενδύσει πολύ κόπο στην εκπόνηση της έκθεσης για να μπορέσει να δείξει τα ποικίλα προβλήματα των εργαζομένων σε παραμεθόριες περιοχές. Μολονότι τα ενδοευρωπαϊκά σύνορα από θεωρητική και από πρακτική άποψη δεν θα πρέπει να αποτελούν εμπόδια για την ελεύθερη κυκλοφορία των προσώπων, υπάρχουν αρκετές δυσκολίες στους τομείς της φορολογίας και της κοινωνικής ασφάλισης, γεγονός που επιβάλλει μία διασαφήνιση προς όφελος των εργαζομένων.
<P>
Πρώτα θα έπρεπε να δοθεί ένας σαφής ορισμός του όρου διαμεθοριακοί εργαζόμενοι. Πάρα πολύ συχνά δίνονται διαφορετικές ερμηνείες του όρου αυτού. Θα ήταν ένα εύστοχο καθήκον για την Επιτροπή να προτείνει κάτι για το συγκεκριμένο θέμα. Ασχοληθήκαμε στην Ομάδα μου εντατικά με τη θεματική αυτή και μπορούμε να συμφωνήσουμε με πολλές από τις σκέψεις της εισηγήτριας. Με τις τροπολογίες μας επιθυμούμε να συμβάλουμε στον περιορισμό της έκθεσης σχετικά με τους διαμεθοριακούς εργαζόμενους ακριβώς στο θέμα αυτό και να μην υπάρξει ανάμιξη με άλλα πεδία προβλημάτων. Θα απορρίψουμε τα σημεία που αφορούν τη δημιουργία ταμείου αντιστάθμισης των εισοδηματικών τους απωλειών. Στο σημείο αυτό είμαστε της άποψης ότι με αυτήν την λίγο ή πολύ εθελοντική εξατομίκευση μεταξύ των κρατών μελών δεν μπορεί να βρεθεί πραγματική λύση. Αντιθέτως το πρόβλημα θα μετατίθετο μακροπρόθεσμα, κάτι που ασφαλώς δεν επιθυμούν οι θιγόμενοι εργαζόμενοι.
<P>
Θα έπρεπε να συναφθούν πολλές διμερείς συμφωνίες, και με τον τρόπο αυτό θα ολοκληρωνόταν η σύγχυση. Στην περίπτωση αυτήν, κανένα κράτος δεν χρειάζεται να θεωρήσει πως πρέπει να καταβάλει προσπάθειες για να συμβάλει σε μία κοινή και ουσιαστική λύση του προβλήματος. Θα ήθελα να ενθαρρύνω την Επιτροπή να προβεί σε συγκεκριμένα διαβήματα και να ασκήσει πίεση σχετικά με τις προτάσεις που έχει ήδη υποβάλει. Το Συμβούλιο έχει ακινητοποιήσει το ίδιο τον εαυτό του μέσω της διαδικασίας ομοφωνίας. Πρόκειται για μία τροχοπέδη που θα πρέπει επιτέλους να καταργηθεί σύμφωνα με το πνεύμα της Ευρωπαϊκής Υπόθεσης. Επίσης, θα απορρίψουμε το αίτημα, σύμφωνα με το οποίο θα ελέγχεται και θα κατευθύνεται η αυτονομία των συλλογικών συμβάσεων. Η αυτονομία των συλλογικών συμβάσεων είναι κάτι που από πάντα υπερασπιζόμασταν με όλες μας τις δυνάμεις εδώ, στο Σώμα. Απέσυρα την τροπολογία μας αριθ.10 που αναφέρεται στο εδάφιο 13, επειδή είχε υποβληθεί λόγω ενός μεταφραστικού λάθους στο γερμανικό κείμενο. Αυτό αφορά και τον όρο "ευρωπαϊκή αξιολόγηση» στο γερμανικό κείμενο, αλλά συμφωνήσαμε με την εισηγήτρια, ώστε να δοθεί η ανάλογη προσοχή στα κείμενα που έχουν μεταφρασθεί στις υπόλοιπες γλώσσες.

<SPEAKER ID=135 LANGUAGE="NL" NAME="Boogerd-Quaak">
Κύριε Πρόεδρε, κύριε Επίτροπε, συνάδελφοι, θα ήθελα να τοποθετήσω την παρούσα έκθεση σε μια ακόμη πιο ευρεία προοπτική. Σήμερα το μεσημέρι μιλήσαμε για τους προσανατολισμούς της γενικής πολιτικής και διαπιστώσαμε όλοι από κοινού ότι η Ευρωπαϊκή Ένωση πάσχει από έλλειψη συντονισμού σε πάρα πολλούς πολιτικούς τομείς. Ο συντονισμός είναι απολύτως απαραίτητος. Η έκθεση Van Lancker έχει εξαιρετική σημασία επειδή αποκαλύπτει προβλήματα τα οποία μπορεί καταρχάς να φαίνεται ότι αφορούν μόνο τους διαμεθοριακούς εργαζόμενους, ωστόσο έχουν άμεση σχέση με την ευελιξία που προσφέρει η αγορά εργασίας όχι μόνο για να εργάζεται κανείς σε μία χώρα, αλλά και σε διάφορες χώρες.
<P>
Πρόκειται για ένα θέμα το οποίο απασχολεί διάφορους Επιτρόπους. Η κα Van Lancker το επεσήμανε ήδη. Η ομάδα Monti, που ασχολείται με τη φορολογία, και η ομάδα Veil επιτέλεσαν έξοχο έργο. Τη στιγμή αυτή εξετάζουμε τι μπορούμε να κάνουμε στον τομέα των συντάξεων. Παρόλα αυτά, οι διαμεθοριακοί εργαζόμενοι περιέρχονται πάρα πολύ συχνά σε εξαιρετικά δύσκολη θέση και, παίρνοντας την πρωτοβουλία να εργαστούν πέραν των συνόρων, χάνουν σε πολλές περιπτώσεις θεμελιώδη δικαιώματα, όπως για παράδειγμα το δικαίωμα συνταξιοδότησης.
<P>
Έχω καταθέσει ακόμη μια τροπολογία επί της έκθεσης, με αφορμή τις υποθέσεις Dekker και Kohll, την οποία ελπίζω ότι θα λάβει υπόψη η εισηγήτρια, επειδή αφορά ένα πάρα πολύ σημαντικό θέμα που δεν είναι άλλο από το δικαίωμα στην ιατροφαρμακευτική περίθαλψη και μετά την πάροδο του ενεργού βίου.
<P>
Εν ολίγοις, αισθάνομαι ιδιαίτερη ικανοποίηση με την έκθεση της κας Van Lancker, η οποία ανταποκρίθηκε έξοχα στην αποστολή της και ελπίζω ότι η έκθεση αυτή θα αποτελέσει αφορμή για να βελτιωθούν ορισμένα από τα σημεία που εξακολουθούν να είναι προβληματικά.

<SPEAKER ID=136 LANGUAGE="DE" NAME="Wolf">
Κύριε Πρόεδρε, θεωρώ ότι η κ. van Lancker δεν εργάσθηκε μόνο πολύ, αλλά προ πάντων καλά. Θέλω να αναφερθώ στην θέση της ότι το θέμα των διαμεθοριακών εργαζόμενων λειτουργεί ως σηματοδότης. Πιστεύω ότι οι διαμεθοριακοί εργαζόμενοι είναι κάτι παρόμοιο με τους βιολογικούς δείκτες που καταμετρούν σε ποιο σημείο βρίσκεται η ελεύθερη κυκλοφορία των προσώπων και τα ίσα δικαιώματα στο πλαίσιο την Ένωσης. Πρέπει να πούμε ότι το επίπεδο επιβάρυνσης φαίνεται να είναι αρκετά υψηλό. Αν λάβουμε αυτό ως μέτρο, τότε πρέπει επειγόντως να δραστηριοποιηθούμε. Γύρω από αυτό το θέμα είχαμε και στο παρελθόν συμφωνήσει, έτσι είχαμε αποσύρει για παράδειγμα την έκθεση της κ. Oomen Ruijten, μέχρις ότου έρθουμε σε πιο θετική συνεννόηση με την Επιτροπή. Εδώ πρόκειται προ πάντων για το ζήτημα της κοινωνικής ασφάλισης, της φορολογίας και της αλληλεπίδρασης μεταξύ των δύο αυτών τομέων. Δεν πρόκειται για ζητήματα τοπικής πολιτικής που αφορά τους δήμους. Δεν μπορούμε να επιβαρύνουμε αντίστοιχα τις παραμεθόριες κοινότητες, αλλά θα πρέπει να ασχοληθούν επιτέλους τα κράτη μέλη με το ζήτημα αυτό.
<P>
Εκτός αυτού πρόκειται και στην καθημερινή πρακτική για την πρόσβαση στην υγειονομική περίθαλψη, την εξασφάλιση των εξαρτημένων μελών της οικογενείας τους, την πρόωρη συνταξιοδότηση, τις συμπληρωματικές συνταξιοδοτήσεις, την πρόσβαση στα επιδόματα ανεργίας και τη φορολογία. Όλα αυτά σκαλώνουν στο πρόβλημα της ομοφωνίας στο Συμβούλιο Υπουργών, μολονότι σε άλλους τομείς, οι αποφάσεις για τα όσα χρειάζονται σχετικά με τη λειτουργία της ενιαίας αγοράς, μπορούν να ληφθούν με βάση την πλειοψηφία χωρίς να τους επιβάλλεται η ομοφωνία. Εδώ έχουμε κατά κάποιο τρόπο ένα πρόβλημα στο σύστημα. Θεωρώ ότι είναι καλή η πρόταση σχετικά με τη δημιουργία ενός αντισταθμιστικού ταμείου για τις εισοδηματικές απώλειες ή σχετικά με ένα σύστημα έγκαιρης προειδοποίησης μέσω συμβουλευτικών διαδικασιών πριν θεσπισθεί η αντίστοιχη νομοθεσία. Δεν με πείθει καθόλου η τάση της Ομάδας του ΕΛΚ να διαγράφει μέσω τροπολογιών ουσιαστικά περιεχόμενα, με την πρόφαση ότι πιθανόν να παρεμποδισθεί μία συνολική λύση που ίσως κάποτε θα βρισκόταν, εάν τώρα προχωρούσει κανείς σε ενδιάμεσες λύσεις. Πρέπει να υποστηρίξουμε την πρόταση όπως έχει. Θεωρώ ότι η κ. van Lancker έχει επεξεργαστεί τα ουσιαστικά σημεία. Αν υπερψηφίσουμε την πρόταση όπως έχει θα προχωρήσουμε ένα βήμα μπροστά.

<SPEAKER ID=137 LANGUAGE="FR" NAME="Striby">
Κύριε Πρόεδρε, αγαπητοί συνάδελφοι, το ζήτημα που εξετάζεται στην έκθεση της κ. Van Lancker, θα πρέπει να προσελκύσει όλη την προσοχή μας. Όταν, στο ίδιο αυτό Σώμα, συζητούμε προβλήματα που θα έθετε η απουσία εναρμόνισης, π.χ., για τη διάμετρο του αρακά, για τους κινητήρες μοτοποδηλάτων ή για την ταχύτητα των δασικών ελκυστήρων, υπάρχουν πολίτες που, επειδή είναι υπήκοοι και μεθοριακοί κάτοικοι ενός κράτους μέλους, δεν μπορούν να εργαστούν σε γειτονικό κράτος μέλος χωρίς να βρεθούν αντιμέτωποι με ανυπέρβλητα διοικητικά, κοινωνικά ή φορολογικά προβλήματα.
<P>
Τι να σκεφθούμε, άραγε, όταν παγκοσμιοποιούνται οι συναλλαγές, το ηλεκτρονικό εμπόριο, η επαγγελματική και γεωγραφική κινητικότητα, για μια Ευρωπαϊκή Ένωση που πρεσβεύει μεγάλες αρχές, στην προκειμένη περίπτωση, την κατάργηση οποιουδήποτε εσωτερικού συνόρου, χωρίς καν να καταφέρνει να διευθετεί προβλήματα επιτήρησης; Το ζήτημα είναι λεπτό, και ακόμη και το ευρώ, που είναι σημαντική λύση για όλα τα προβλήματά μας, δεν θα μπορέσει να καταφέρει τίποτα. Υπάρχουν στα διάφορα κράτη μέλη διαφορετικά και συχνά περίπλοκα κοινωνικά καθεστώτα. Χρειάζεται, λοιπόν, ισχυρή πολιτική βούληση και μια πραγματική ανησυχία για το κοινό καλό, ώστε να αντιμετωπιστούν τα θέματα που τίθενται στον συγκεκριμένο τομέα.
<P>
Η κ. Van Lancker έκανε πολύ σωστά λόγο, ως προς τις θεωρήσεις που αναφέρει στην έκθεσή της, για τις πολυάριθμες αναφορές που η αρμόδια κοινοβουλευτική επιτροπή εξετάζει εν προκειμένω, όπως οι πολλές περιπτώσεις διπλής φορολογίας και στο κράτος διαμονής και στο κράτος εργασίας, ή μη καταβολής των διαφόρων επιδομάτων λόγω διαμονής σε άλλο κράτος μέλος. Είναι ανέντιμο να ζητούνται, σε όλη την έκθεση, περισότερα μέσα για την κινητικότητα των πολιτών των κρατών μελών, ή να διεκδικείται η δημιουργία μιας Ευρώπης των πολιτών, όταν αυτοί οι ίδιοι, που κάθε μέρα ή κάθε εβδομάδα διασχίζουν τα εσωτερικά σύνορα, αντιμετωπίζουν εξαιτίας αυτού του γεγονότος σημαντικά προβλήματα.
<P>
Σε αυτό, προστίθενται οι περιπτώσεις όπου οι υπήκοοι κράτους μέλους συναντούν δυσχέρειες λόγω έλλειψης συντονισμού των θέσεων των κρατών μελών στις διμερείς συμφωνίες τους που έχουν υπογραφεί με τρίτες χώρες. Ακόμη και σε αυτή την περίπτωση, δεν λείπουν τα παραδείγματα, κυρίως με την Ελβετία. Στη Γαλλία, π.χ., η Επιτροπή Προάσπισης των Μεθοριακών Εργαζομένων του Ανω Ρήνου μάς παρέχει πολλές περιπτώσεις, όπως εκείνη με τον Ιταλό υπήκοο που εργάστηκε και κατέβαλε εισφορές επί 25 χρόνια στη Γαλλία, και άλλα δύο στην Ελβετία, έπεσε θύμα μη εγκυρότητας, και αποζημιώθηκε βάσει των δύο αυτών τελευταίων χρόνων, γιατί είναι Ιταλός και, επομένως, δεν τον αφορά η διμερής συμφωνία μεταξύ Γαλλίας και Ελβετίας.
<P>
Αγαπητοί συνάδελφοι, δεν πρέπει ποτέ να ξεχνούμε ότι είμαστε πρωτίστως εκλεγμένοι και επιφορτισμένοι να ευνοήσουμε την υλοποίηση του κοινού καλού. Η Ευρώπη δεν θα οικοδομηθεί με μεγάλα σύνολα, με δηλώσεις προθέσεων και αυτοεπιδοκιμασίες, αλλά με την καθημερινή ενσωμάτωση εκείνων που την απαρτίζουν, εννοώ τα άτομα και τους λαούς. Μόνο όταν μάθουμε να τους ακούμε, επειδή εμπίπτει στη νομική και τεχνική αρμοδιότητά μας, και να επιλύουμε τα προβλήματά τους, θα μάθουν και εκείνοι να μας ακούουν και να μας καταλαβαίνουν.

<SPEAKER ID=138 LANGUAGE="NL" NAME="Oomen-Ruijten">
Κύριε Πρόεδρε, θα ήθελα ειλικρινά να ευχαριστήσω την εισηγήτρια για την καλή έκθεση που κατάρτισε.
<P>
Αφορμή για την εκπόνηση της έκθεσης αυτής είναι τα προβλήματα που αντιμετωπίζουν οι Βέλγοι διαμεθοριακοί εργαζόμενοι οι οποίοι, λόγω της διασύνδεσης της φορολογίας με το σύστημα κοινωνικής ασφάλισης στην Ολλανδία, είδαν το εισόδημά τους να μειώνεται με μερικές εκατοντάδες φιορίνια τον μήνα. Η εισηγήτρια έκανε χρήση της κατάστασης αυτής και πρόσθεσε στην έκθεση πολλές αναφορές οι οποίες κατατέθηκαν στην Επιτροπή Αναφορών. Η Επιτροπή Αναφορών είναι στην ουσία το τελευταίο καταφύγιο των δεκάδων χιλιάδων ανθρώπων που αντιμετωπίζουν συνεχώς την μεθοριακή προβληματική.
<P>
Στην Ευρώπη υπάρχουν περισσότεροι από 600.000 διακινούμενοι εργαζόμενοι και, αν προσθέσουμε σε αυτούς τα άτομα στα οποία χορηγείται επίδομα επειδή είχαν εργαστεί στο παρελθόν σε ένα άλλο κράτος μέλος, καταλήγουμε σε μια αρκετά μεγάλη ομάδα η οποία επιθυμεί ένα καλύτερο ευρωπαϊκό συντονισμό στον τομέα της κοινωνικής ασφάλισης, της φορολογίας και των επιδομάτων ή παροχών προς τους ασθενείς. Οι άνθρωποι αυτοί βρίσκονται συχνά σε δυσμενέστερη σχέση από ό, τι οι εργαζόμενοι ή οι δικαιούχοι επιδομάτων οι οποίοι κατοικούν και εργάζονται σε ένα και το ίδιο κράτος.
<P>
Η Ευρώπη προσπαθεί να συντονίσει την κατάσταση. Ωστόσο, ο κανονισμός, ο οποίος παρεμπιπτόντως έχει και άλλα πολλά κενά, αναφέρεται μόνο στην κοινωνική ασφάλιση. Ένα μεγάλο πρόβλημα έγκειται στο ότι η φορολογία δεν συμβαδίζει με την κοινωνική ασφάλιση ή με τις παροχές σε περίπτωση ασθενείας. Δεδομένου ότι σήμερα τα κράτη μέλη τροποποιούν διαρκώς την κοινωνική τους νομοθεσία και θεσπίζονται ολοένα και περισσότερα φορολογικά μέτρα, είναι απολύτως απαραίτητο να αναληφθεί δράση σε ευρωπαϊκή κλίμακα για τον συντονισμό της φορολογίας. Από μία μελέτη του Πανεπιστημίου του Λιμβούργου, η οποία διενεργήθηκε με αφορμή την προβληματική του Βελγίου προκύπτει ότι, εάν κατοχυρωνόταν ένα σύστημα με βάση το οποίο οι εισφορές κοινωνικής ασφάλισης και οι φόροι καταβάλονταν στη χώρα διαμονής ή στη χώρα εργασίας, θα μπορούσαν να παύσουν να υφίστανται πολλές αδικίες. Η σαφής επιλογή που είχε κάνει καταρχάς η εισηγήτρια για τον συνδυασμό αυτό αναιρέθηκε από την ίδια με την περαιτέρω τροποποίηση της αρχικής στάσης της. Θεωρώ ότι αυτό είναι κρίμα. Τώρα πλέον ανατίθεται στην Επιτροπή να εκπονήσει προτάσεις και για το θέμα της φορολογίας. Παρόλο που θα ήθελα η σχετική διατύπωση να είναι περισσότερο σφριγυλή, είμαι υπέρ μιας ταχείας αντιμετώπισης του θέματος από την Ευρωπαϊκή Επιτροπή με στόχο την ανεύρεση μιας λύσης. Εάν ο Επίτροπος μας γνωστοποιήσει τι προτίθεται να κάνει, θα μπορέσω τουλάχιστον να δώσω μερικές ελπίδες στους διακινούμενους υποστηρικτές μου, οι οποίοι εξακολουθούν, λέω, να υποστηρίζω με θέρμη το ευρωπαϊκό ιδεώδες.
<P>
Υπάρχει ένα στοιχείο το οποίο είναι πάρα πολύ σημαντικό - και ελπίζω ότι επ' αυτού θα λάβω μια θετική απάντηση. Το σημείο αυτό περιλαμβάνεται στην έκθεση και αναφέρθηκα, παρεμπιπτόντως, σ' αυτό πριν από έξι χρόνια με μια τροπολογία που κατάθεσα, όπου χρησιμοποίησα μια άλλη ονομασία: »De Pendeleffecttoets» και what's in a name . Το φαινόμενο που στην έκθεση αυτή αποκαλείται ευρωπαϊκός έλεγχος πρέπει να έχει ως αποτέλεσμα ότι, σε περίπτωση οποιασδήποτε τροποποίησης της κοινωνικής ή φορολογικής νομοθεσίας στα κράτη μέλη, θα είναι υποχρεωτικό να γίνεται και μία παρουσίαση των αλλαγών που σημαίνουν αυτές για τους διακινούμενους εργαζόμενους ή τους πρώην διακινούμενους εργαζόμενους. Η επίγνωση των προβλημάτων σημαίνει ότι τα μέλη των εθνικών κοινοβουλίων θα επινοήσουν και λύσεις.
<P>
Αυτό που δεν πιστεύω ότι θα βοηθήσει είναι η ίδρυση αντισταθμιστικών ταμείων με τα οποία τα κράτη μέλη θα μπορούν να αντιμετωπίζουν τα μειονεκτήματα που προκύπτουν για τους διακινούμενους εργαζόμενους. Αισθάνθηκα ιδιαίτερη συμπάθεια προς τη Βελγική Κυβέρνηση, και το λέω αυτό και στον συνάδελφο Chanterie, η οποία αποφάσισε να θεσπίσει μια ρύθμιση για τους βέλγους διαμεθοριακούς εργαζόμενους όταν η χώρα μου, η Ολλανδία, δεν ήταν διατεθειμένη να συνάψει διμερή συμφωνία. Ωστόσο, πιστεύω ότι είναι δύσκολο να ρυθμιστούν τέτοιου είδους προβλήματα σε ευρωπαϊκό επίπεδο.
<P>
Ευχαριστώ την εισηγήτρια για το γεγονός ότι υιοθέτησε την ιδέα του πειράματος και πιστεύω ότι θα μπορούσαμε να εκλάβουμε ως παράδειγμα την περιοχή Μεύση/Ρήνου, όπου οι παροχές σε περίπτωση ασθενείας - οπωσδήποτε όσον αφορά τους διακινούμενους εργαζόμενους, τις οικογένειές τους ή/και τους πρώην διακινούμενους εργαζόμενους - δεν εξαρτώνται από το που καταβλήθηκαν οι αντίστοιχες εισφορές. Θυμάμαι ότι είχα ζητήσει να γίνει αυτό και στο Λιμβούργο, χωρίς αποτέλεσμα. Διερωτώμαι κατά πόσον η Επιτροπή είναι διατεθειμένη να υποστηρίξει μια παρόμοια νέα πρωτοβουλία αφ' ής στιγμής τα θέματα αυτά έχουν προβληθεί με πολύ σαφέστερο τρόπο και εκ μέρους του Δικαστηρίου των Ευρωπαϊκών Κοινοτήτων.

<SPEAKER ID=139 NAME="Πρόεδρος">
Ευχαριστώ πολύ, κυρία Oomen-Ruijten. Πρέπει να σας πω, κυρία OomenRuijten, πως το ρολόι είναι σύμμαχός σας εφόσον άρχισε να μετρά τον χρόνο αρκετά μετά αφότου είχατε αρχίσει την παρέμβασή σας.
<P>
Έχει τώρα τον λόγο για χρόνο τριών λεπτών - ας ελπίσουμε ότι τώρα το ρολόι θα λειτουργήσει σωστά - ο κ. Chanterie.

<SPEAKER ID=140 LANGUAGE="NL" NAME="Chanterie">
Κύριε Πρόεδρε, κύριε Επίτροπε, αξιότιμοι συνάδελφοι, πιστεύω ότι όλοι συμφωνούμε ότι τα χρόνια που πέρασαν μιλήσαμε επ' ευκαιρία πολλών συναντήσεων για τα πλεονεκτήματα που προσφέρει η εσωτερική αγορά. Ωστόσο, οι πολίτες εκείνοι οι οποίοι αντιμετωπίζουν τα σοβαρότερα μειονεκτήματα της ύπαρξης και της λειτουργίας της Ενιαίας Αγοράς που δεν είναι άλλοι από τους μεθοριακούς εργαζόμενους. Οι άνθρωποι αυτοί ζούν σε μια χώρα και εργάζονται σε μία άλλη, γειτονική. Πληρώνουν φόρους στη μία χώρα και εισφορές κοινωνικής ασφάλισης στην άλλη.
<P>
Συχνά, οι φορολογικοί και κοινωνικοί κανόνες που ισχύουν στις εμπλεκόμενες χώρες εναρμονίζονται με το γράμμα και το πνεύμα του κοινοτικού δικαίου. Ωστόσο, ο συνδυασμός τους έχει ως αποτέλεσμα σημαντική απώλεια εισοδημάτων για τους μεθοριακούς εργαζόμενους. Έτσι έχουν τα πράγματα. Αυτό είναι το πρόβλημα πολλών μεθοριακών εργαζόμενων στη χώρα μου οι οποίοι απασχολούναι στην Ολλανδία, στη Γαλλία, ή στη Γερμανία. Οι άνθρωποι αυτοί είναι θύματα της κατάστασης στην οποία έχουν περιέλθει, γιατί διάφορα κράτη μέλη - και κατά κύριο λόγο η Ολλανδία, την οποία και πρέπει να επικρίνουμε - έχουν αναπτύξει την τάση να τιμωρούν από κοινωνική άποψη τους μεθοριακούς εργαζόμενους που απασχολούνται στην επικράτειά τους.
<P>
Γνωρίζουμε ότι πρόκειται για θέματα τα οποία ρυθμίζονται με διμερείς συμβάσεις. Πρόκειται για συμβάσεις που έχουν συνάψει κράτη μέλη, στις οποίες είναι δύσκολο να παρέμβει η Ευρωπαϊκή Ένωση. Αυτό ακριβώς είναι το πρόβλημα που αντιμετωπίζει ο πληθυσμός μας. Αφενός, οι πολίτες αναμένουν από την Ευρωπαϊκή Ένωση να αναλάβει δράση και, αφετέρου, μέχρι στιγμής η Ευρωπαϊκή Ένωση έχει στη διάθεσή της λίγα μόνο μέσα για να ενεργήσει κατ'αυτόν τον τρόπο. Αυτός είναι και ο λόγος, κύριε Επίτροπε, για την κατάρτιση της παρούσας έκθεσης πρωτοβουλίας, για την οποία θα ήθελα να συγχαρώ την εισηγήτρια και να εκφράσω την ικανοποίησή μου για το γεγονός ότι υιοθέτησε στην επιτροπή πολλές από τις τροπολογίες που κατάθεσα, πράγμα που σημαίνει ότι θα υποστηρίξω οπωσδήποτε την έκθεση. Θα ήθελα να αναφερθώ για λίγο στο θέμα του ελέγχου και της αποζημίωσης. Κύριε Επίτροπε, πιστεύω ότι ένα πάρα πολύ σημαντικό στοιχείο της έκθεσης αυτής είναι ο ευρωπαϊκός έλεγχος ή η εξέταση των μειονεκτημάτων που ενδέχεται να δημιουργηθούν για τους μεθοριακούς εργαζόμενους σε περίπτωση που θεσπίζεται νέα νομοθεσία ή λαμβάνονται νέες αποφάσεις στα κράτη μέλη. Διεξάγεται συζήτηση με αντικείμενο τη νομική βάση. Πιστεύω ότι υπάρχει οπωσδήποτε λύση για το πρόβλημα αυτό.
<P>
Κατά δεύτερον, το αντισταθμιστικό ταμείο. Συμφωνώ με την εισηγήτρια ότι δεν επιτρέπεται να συνεχίσουμε με την ημερήσια διάταξη και να περιμένουμε μέχρις ότου μας έρθει η λύση από τον ουρανό, δεδομένου ότι παρόμοια μέτρα έχουν ως αποτέλεσμα σημαντικές απώλειες εισοδημάτων για τους ενδιαφερόμενους. Συνεπώς, υποστηρίζω με θέρμη το αίτημα για τη δημιουργία αντισταθμιστικών ταμείων και για μια ρύθμιση με την οποία θα αποζημιώνονται κατά κάποιο τρόπο οι ενδιαφερόμενοι.

<SPEAKER ID=141 LANGUAGE="DE" NAME="Schiedermeier">
Κύριε Πρόεδρε, η εισηγήτρια διαπιστώνει δικαιολογημένα ότι οι 380.000 διαμεθοριακοί εργαζόμενοι αποτελούν μειοψηφία σε σύγκριση με τα περίπου 150 εκ. εργαζομένων στην ευρωπαϊκή αγορά εργασίας. Από την άλλη πλευρά είναι αυτονόητο ότι η ελεύθερη κυκλοφορία των εργαζομένων αποτελεί ένα σημαντικό δικαίωμα της ενιαίας αγοράς. Τη λειτουργία ως σηματοδότη σε σχέση με τη στοχοθεσία της ΕΕ την αποδέχομαι ευχαρίστως. Για το λόγο αυτό είμαι οπωσδήποτε υπέρ της ίσης μεταχείρισης των διαμεθοριακών εργαζόμενων και των διακινούμενων εργαζόμενων στο πνεύμα του προγράμματος δράσης της Ευρωπαϊκής Επιτροπής. Το πρόγραμμα δράσης περιέχει πέντε κύρια σημεία, όπως την βελτίωση ή την προσαρμογή των σημαντικότερων νομοθετικών πράξεων για την ελεύθερη διακίνηση των εργαζομένων, την αύξηση της διαφάνειας στην αγορά εργασίας, την ανάληψη της ευθύνης από τα κράτη μέλη και την επέκταση της συνεργασίας, την καλύτερη ενημέρωση σχετικά με το δικαίωμα στην ελευθερία κυκλοφορίας, την ενίσχυση των εξωτερικών επιδράσεων και την προώθηση καινοτόμων προγραμμάτων στο πλαίσιο του ευρωπαϊκού ταμείου κοινωνικής δράσης.
<P>
Σε καμία περίπτωση δεν επιτρέπεται να θιγεί η αυτονομία των συλλογικών συμβάσεων - ένα υψηλό αγαθό - όπως προτείνεται από την συνάδελφο κ. Van Lancker στο σημείο 7. Πρέπει να δοθεί σημασία και στην αρχή της επικουρικότητας. Οι διμερείς λύσεις πρέπει να προτιμηθούν σε κάθε περίπτωση. Σε καμία περίπτωση δεν μπορώ να συμφωνήσω με ένα κεντρικό ταμείο αντιστάθμισης σε ευρωπαϊκό επίπεδο. Τη διεύρυνση των μέτρων για τη συνένωση των οικογενειών, την επέκταση των εξαγωγών ανέργων, χρημάτων και οικογενειακών παροχών καθώς και του δικαιώματος παραμονής για μέλη της οικογενείας από τρίτες χώρες εξακολουθώ να τις απορρίπτω, μέχρις ότου να ορισθεί ποίος ανήκει στον στενότερο οικογενειακό κύκλο. Σε αυτόν δεν μπορούν σε καμία περίπτωση να ανήκουν παιδιά άνω των 21 ετών, τα οποία δεν είναι εξαρτώμενα μέλη, καθώς επίσης ούτε συγγενείς ανιούσας γραμμής που επίσης δεν είναι εξαρτώμενα μέλη. Συνάδελφε Chanterie, θέλω παρεμπιπτόντως να παραπέμψω τελειώνοντας σε ένα ακόμη σημείο. Οι διαμεθοριακοί εργαζόμενοι εργάζονται με αυτόν τον τρόπο οπωσδήποτε με τη θέλησή τους.

<SPEAKER ID=142 LANGUAGE="FR" NAME="Lulling">
Κύριε Πρόεδρε, από τους 380.000 εργαζομένους που απασχολούνται, ως μεθοριακοί, στις συνοριακές περιοχές μεταξύ των κρατών μελών, σχεδόν το 20 %, που προέρχονται από τη Γαλλία, τη Γερμανία και το Βέλγιο, απασχολούνται στο Μέγα Δουκάτο του Λουξεμβούργου. Έτσι συμβάλλουμε σημαντικά στη μείωση της ανεργίας στις εν λόγω περιφέρειες. Είμαι περήφανη που μπορώ να επισημάνω ότι αυτοί οι μεθοριακοί εργαζόμενοι, σε εμάς, έχουν μια θέση εργασίας και μισθολογικές, εργασιακές και ασφαλιστικές συνθήκες, κυρίως συνταξιοδοτικά καθεστώτα, που είναι πολύ πιο ευνοϊκές απ' ό, τι οι συνθήκες που επικρατούν στις περιοχές όπου κατοικούν.
<P>
Κατόπιν τούτου, θα ήταν εντελώς παράλογο να προβλεφθεί, όπως προτείνει η έκθεση, η δημιουργία ενός ταμείου συμψηφισμού. Ουσιαστικά, είναι παράλογο να θέλουμε να ισχυριζόμαστε ότι, γενικώς, στην Κοινότητα υπάρχει απώλεια εσόδων και διακριτική μεταχείριση των μεθοριακών εργαζομένων. Ενίοτε, σε εμάς, οι υπήκοοι πιστεύουν ότι υφίστανται ελαφρές διακρίσεις. Η κ. Van Lancker, δυστυχώς, είδε μόνο τις τρύπες στο τυρί, και πρέπει να πω ότι παρέχουμε στους μεθοριακούς εργαζομένους οικογενειακά επιδόματα, εκπαιδευτικά επιδόματα, επιδόματα ασφάλισης εξαρτημένων ατόμων, τα οποία δεν υπάρχουν ούτε καν στο Βέλγιο και τη Γαλλία.
<P>
Θέλησα να προβώ σε αυτές τις επισημάνσεις, κύριε Πρόεδρε, και κυρίως να διατυπώσω την αρχή ότι πρέπει να συνενώσουμε, στις χώρες εργασίας, την καταβολή εισφορών κοινωνικής ασφάλισης και τη φορολόγηση του μισθού. Είναι μια ιερή αρχή για εμάς, προς το συμφέρον των μεθοριακών εργαζομένων.

<SPEAKER ID=143 NAME="Flynn">
Κύριε Πρόεδρε, θα επιθυμούσα αρχικά να ευχαριστήσω την κ.Van Lancker για την εξαιρετική έκθεσή της για την κατάσταση των διαμεθορικών εργαζομένων στην Ευρωπαϊκή Ένωση και ιδιαίτερα για τα κοινωνικά και φορολογικά προβλήματα που οι εργαζόμενοι αυτοί αντιμετωπίζουν. Η Επιτροπή υποστηρίζει πλήρως τις ανησυχίες της. Πράγματι, το πρόγραμμα δράσης της Επιτροπής για την ελεύθερη διακίνηση των εργαζόμενων το οποίο υιοθετήθηκε στις 12 Νοεμβρίου 1997 τόνισε τον σημαντικό ρόλο της διασυνοριακής κινητικότητας στην Ευρωπαϊκή Ένωση. Τόνισε ιδιαίτερα την ανάγκη για ειδικές σαφείς διατάξεις προκειμένου να ξεπερασθούν τα προβλήματα που προκλήθησαν στους διασυνοριακούς εργαζομένους λόγω των ανισοτήτων στα εθνικά νομικά συστήματα σε τομείς όπως η κοινωνική ασφάλιση, η φορολογία, η υγειονομική περίθαλψη και τα κοινωνικά προνόμια. Πέρα από τη νομική δράση, η διασυνοριακή συνεργασία πρέπει να αναπτυχθεί προκειμένου να καλύψει ειδικά θέματα ενδιαφέροντος των διασυνοριακών εργαζομένων, όπως η κοινωνική ασφάλιση και η φορολογία.
<P>
Το σχέδιο ψηφίσματος ζητά μια σειρά δράσεων από τους διάφορους εταίρους. Καλωσορίζω την πρόταση σας να διαβιβασθεί το ψήφισμα προς το Συμβούλιο, τους ευρωπαίους κοινωνικούς εταίρους, τις κυβερνήσεις και τα κοινοβούλια των κρατών μελών καθώς και την Επιτροπή. Συμφωνώ πλήρως ότι μόνο μια συντονισμένη δράση σε καθένα από αυτά τα επίπεδα θα προσφέρει ένα ουσιαστικό ψήφισμα σχετικά με τα προβλήματα που παρουσιάζονται στην αιτιολογική έκθεση.
<P>
Επιτρέψτε μου να παρουσιάσω εν συντομία την προσέγγιση της Επιτροπής ως προς τα θέματα που παρουσιάζονται στο ψήφισμα. Ως προς τα φορολογικά ζητήματα, η Επιτροπή γνωρίζει εδώ και καιρό τα ειδικά φορολογικά προβλήματα των διασυνοριακών εργαζομένων και προσπάθησε να συμβάλλει στην εξεύρεση λύσης μέσω νομοθετικών προτάσεων και άλλων πρωτοβουλιών. Ήδη από το 1979 η Επιτροπή είχε παρουσιάσει σχέδιο οδηγίας για την εναρμόνιση ορισμένων πλευρών της φορολογικής αντιμετώπισης των μη μονίμων κατοίκων. Δυστυχώς η πρόταση δεν υιοθετήθηκε καθώς δεν υπήρξε η απαιτούμενη ομοφωνία στο Συμβούλιο. Γι' αυτό, το 1993, η Επιτροπή ενέκρινε μια σύσταση για την φορολογική αντιμετώπιση του εισοδήματος των μονίμων κατοίκων. Η σύσταση και η νομολογία του Ευρωπαϊκού Δικαστηρίου μετά από τη σύσταση, ιδιαίτερα η απόφαση Schumacher, ευνόησε σημαντικά την κατάσταση των διασυνοριακών εργαζομένων. Τα περισσότερα από τα ενδιαφερόμενα κράτη μέλη έχουν τώρα, λίγο ως πολύ προσαρμόσει τη νομοθεσία τους σύμφωνα με τη σύσταση για τους μη μόνιμους κατοίκους οι οποίοι είχαν την κύρια πηγή εισοδήματος σε κράτος μέλος διαφορετικό από αυτό της κατοικίας τους..
<P>
Η Επιτροπή επανεξετάζει επίσης τη νομοθεσία των κρατών μελών και ξεκίνησε διαδικασίες επί παραβάσει κατά πολλών κρατών μελών που δεν σεβάσθηκαν τον κανόνα κατά των διακρίσεων. Η έκθεση αυτή τονίζει την ανάγκη για μια προσέγγιση της Κοινότητας στο πρόβλημα των κανόνων φορολογικής αρμοδιότητας, παράλληλα με το υπάρχον πρόβλημα στον τομέα της κοινωνικής ασφάλισης. Κατ' αρχήν, η Επιτροπή συμφωνεί με την ανάγκη για κοινοτική δράση. Πρέπει να ληφθεί υπόψη η ανάγκη ομοφωνίας για την υιοθέτηση μιας δεσμευτικής κοινοτικής νομοθεσίας στον τομέα της φορολογίας. Ελλείψει εναρμόνισης της φορολογίας εισοδήματος, η κατανομή του δικαιώματος φορολόγησης ανάμεσα σε δύο κράτη μέλη, διέπεται μέχρι στιγμής από τις διμερείς τους συμβάσεις.
<P>
Πρόσφατα το Δικαστήριο έκρινε ότι σύμφωνα με τις υπάρχουσες διατάξεις της κοινοτικής νομοθεσίας, τα κράτη μέλη είναι ελεύθερα να ρυθμίσουν διμερώς τη φορολογική αρμοδιότητα για τους διασυνοριακούς εργαζομένους. Οποιαδήποτε πολυμερής προσέγγιση υπό τη μορφή ευρωπαϊκής σύμβασης για την αποφυγή διπλής φορολογίας εισοδήματος και κεφαλαίου, θα απαιτούσε επίσης ομοφωνία. Ωστόσο, η Επιτροπή θα δώσει ιδιαίτερη προσοχή στην ανάγκη εξεύρεσης συνεκτικής λύσης στα προβλήματα φορολογίας και κοινωνικής ασφάλισης των διασυνοριακών εργαζομένων.
<P>
Ως προς την κοινωνική πολιτική, καλωσορίζω την υποστήριξη του Κοινοβουλίου στις διάφορες προτάσεις της Επιτροπής για τροποποίηση του Κανονισμού 1408/71 για την κοινωνική ασφάλιση των διακινούμενων εργαζομένων. Ως προς αυτό, πιθανώς είσθε ενήμεροι ότι το Δικαστήριο έλαβε πρόσφατα δύο σημαντικές αποφάσεις. Οι αποφάσεις αυτές σημαίνουν ότι αν κάποιος έχει κοινωνική ασφάλιση σε ένα κράτος μέλος, έχει δικαίωμα επιστροφής χρημάτων από το κράτος αυτό για όλη την υγειονομική περίθαλψη που είχε σε ένα άλλο κράτος μέλος, σύμφωνα με τα τιμολόγια του κράτους ασφάλισης. Καθώς οι αποφάσεις αυτές έχουν άμεση εφαρμογή, οι πειραματισμοί που προτείνει η κ.Van Lancker στο ψήφισμα δεν είναι απαραίτητοι.
<P>
Θα ήθελα επίσης να ευχαριστήσω την κ. Van Lancker και τους συναδέλφους της για την ενθαρρυντική υποστήριξη στην Ευρωπαϊκή Υπηρεσία Απασχόλησης (EURES). Οι διασυνοριακές συνεργασίες έχουν από την αρχή υποστηριχθεί από το Ευρωπαϊκό Κοινοβούλιο και καλωσορίζουμε την πρόταση επιτάχυνσης του EURES και των διασυνοριακών συνεργασιών. Ωστόσο, θα υπογράμμιζα ότι ενώ ο αριθμός των διασυνοριακών συνεργασιών αυξήθηκε από 11 σε 18 τα τελευταία δύο χρόνια, ο προϋπολογισμός μας δεν αυξήθηκε. Μάλιστα μειώθηκε ελαφρώς τα τελευταία χρόνια. Οι διασυνοριακές αυτές συνεργασίες παρέχουν υπηρεσίες σε διασυνοριακούς εργαζομένους, όπως πληροφορίες σχετικά με τα δικαιώματα και τις υποχρεώσεις τους. Υπό αυτή την έννοια αυτή υποστηρίζουν ορισμένα αιτήματα του ψηφίσματος αυτού.
<P>
Ο σύμβουλος του EURES μπορεί να βοηθήσει στην ταχεία πληροφόρηση των εθνικών και ευρωπαϊκών θεσμικών οργάνων σχετικά με τα εμπόδια στην κινητικότητα. Στο μέλλον σκοπεύουμε να συλλέξουμε τις πληροφορίες αυτές με περισσότερο συγκροτημένο τρόπο. Οι εταίροι του EURES και οι σύμβουλοι τους, με τον τρόπο αυτό θα είναι σε θέση να συμβάλλουν στη δημιουργία συστήματος έγκαιρης προειδοποίησης.Ωστόσο, θα πρέπει να καταστήσουμε σαφές ότι δεν θα μπορέσουν να προσφέρουν πλήρη κάλυψη σε όλες τις διασυνοριακές περιοχές στην Ευρωπαϊκή Ένωση ούτε ως προς όλες τις πλευρές που αναφέρονται στο ψήφισμα. Ωστόσο, η Επιτροπή θα παρουσιάσει σύντομα στο Κοινοβούλιο μια εκτενή έκθεση για το έργο του δικτύου EURES κατά τα έτη 1996 και 1997. Αυτό θα είναι μια πολύ καλή ευκαιρία πραγματοποίησης ενός διαλόγου σε βάθος για τις μελλοντικές εξελίξεις στο δίκτυο EURES.
<P>
Σχετικά με την πρόταση για τη δημιουργία κέντρων ενημέρωσης για τους διασυνοριακούς και μεθοριακούς εργαζομένους, θα ήθελα να εφιστήσω την προσοχή του Κοινοβουλίου στην πρόθεση της Επιτροπής να ξεκινήσει μόνιμο διάλογο με τους εργαζόμενους. Αυτό θα ανακοινωθεί επισήμως στη Σύνοδο Κορυφής του Κάρντιφ. Τα κέντρα ενημέρωσης θα δημιουργηθούν σε όλα τα κράτη μέλη σύμφωνα στο πρότυπο της πρωτοβουλίας "Πρώτα οι πολίτες», προκειμένου να δοθούν πληροφορίες στους πολίτες για τα δικαιώματα τους και για θέματα σχετικά με την κοινότητα.
<P>
Τέλος, θα ήθελα να σχολιάσω την ιδέα πρότασης οδηγίας για την εισαγωγή μιας ευρωπαϊκής δοκιμασίας, όπου τα κράτη μέλη καλούνται να δοκιμάσουν την νομοθεσία τους ως προς τις επιπτώσεις στους διασυνοριακούς εργαζομένους. Επιθυμώ να καταστεί σαφές ότι ήδη καθήκον της Επιτροπής είναι να εξασφαλίσει ότι όλες οι διατάξεις της κοινοτικής νομοθεσίας είναι συμβατές με τη Συνθήκη και το παράγωγο δίκαιο της κοινοτικής νομοθεσίας. Η Επιτροπή θα συνεχίσει να χρησιμοποιήσει τις εξουσίες της σύμφωνα με το Αρθρο 169 της Συνθήκης και να κινεί διαδικασίες επί παραβάσει κατά κρατών μελών όταν παραβιάζουν την κοινοτική νομοθεσία.
<P>
Ωστόσο, κατανοώ ότι η πρόταση οδηγίας στοχεύει στην παροχή μιας γενικότερης εκτίμησης των κοινωνικο-οικονομικών συνεπειών της εθνικής νομοθεσίας η οποία είναι συμβατή με την νομοθεσία της ΕΚ αλλά μπορεί να προκαλέσει δυσμενείς συνέπειες στους διασυνοριακούς εργαζομένους. Αν και δεν είμαι βέβαιος αν αρμόζε ινα παρουσιασθεί πρόταση οδηγίας τη στιγμή αυτή, νομίζω ότι είναι καλό, όπως προτείνεται στην έκθεση, να στηριχθεί η διασυνοριακή κοινωνική συμφωνία των εταίρων σε διαφορετικές περιοχές και σε κοινοτικό επίπεδο. Μπορώ να επιβεβαιώσω ότι είναι πρόθεση της επιτροπής να ενισχυθεί η κοινωνική συμφωνία προκειμένου να μπορέσουν να εντοπισθούν οι παραβάσεις της κοινοτικής νομοθεσίας και οι κοινωνικο-οικονομικές συνέπειες της εθνικής νομοθεσίας στους διασυνοριακούς εργαζόμενους.
<P>
Τέλος θα ήθελα να ευχαριστήσω την εισηγήτρια για την εξαιρετικά ενδιαφέρουσα έκθεση και να τονίσω την αποφασιστικότητα της Επιτροπής να συνεχίσει τις προσπάθειες αντιμετώπισης των προβλημάτων που αντιμετωπίζουν οι διασυνοριακοί εργαζόμενοι.

<SPEAKER ID=144 NAME="Van Lancker">
Πρόεδρε, θα ήθελα να ευχαριστήσω τον Επίτροπο για την εκτεταμένη απάντησή του, η οποία με ικανοποιεί σε σημαντικό βαθμό. Θα ήθελα όμως να υποβάλω ακόμη μια ερώτηση σχετικά με τον ευρωπαϊκό έλεγχο. Γνωρίζω ότι στο παρελθόν δεν συμφωνούσε και τόσο πολύ με την ιδέα ενός ευρωπαϊκού ελέγχου, γνωρίζω όμως επίσης ότι η Νομική Υπηρεσία της Επιτροπής διενεργούσε έρευνα με αντικείμενο τη νομική βάση στη συνθήκη. Θα μπορούσε ο Επίτροπος να επιβεβαιώσει ή να αρνηθεί ότι υπάρχει η κατάλληλη νομική βάση για την καθιέρωση του ελέγχου αυτού, σύμφωνα με τον οποίο δεν ελέγχεται μόνο η κοινωνική νομοθεσία των κρατών μελών όσον αφορά την εναρμόνισή της με την ευρωπαϊκή νομοθεσία αλλά εξετάζονται και οι επιπτώσεις για τους διαμεθοριακούς εργαζόμενους, πράγμα που σημαίνει ότι πρόκειται για έναν εντελώς διαφορετικό έλεγχο. Η δική μας νομική υπηρεσία υπέδειξε ως κατάλληλη νομική βάση το άρθρο 49. Θα ήθελα πάρα πολύ να πληροφορηθώ από τον Επίτροπο ποιά ήταν τα πορίσματα των Νομικών Υπηρεσιών της Επιτροπής επί του σημείου αυτού.

<SPEAKER ID=145 NAME="Flynn">
Κύριε Πρόεδρε, θα ήθελα να πω στην κ.Van Lancker ότι κατά τη γνώμη μου υπάρχει νομική βάση. Το ζήτημα αφορά πολιτικές επιλογές και πριν μας απασχολήσουν αυτά και άλλα ζητήματα σχετικά με την φορολογία, η ομάδα που ασχολείται με τη φορολογική πολιτική θα πρέπει να ασχοληθεί με τα θέματα αυτά πρώτα. Η μοναδική δυσκολία είναι ότι είναι υπερφορτωμένη με τα θέματα που θα μας απασχολήσουν φέτος. Γνωρίζω ότι είναι υποχρεωμένοι να ασχοληθούν με τις συντάξεις, τη φορολογία της ενέργειας και το ηλεκτρονικό εμπόριο. Είναι μια υπερφορτωμένη ημερήσια διάταξη, προς το παρόν. Αλλά εν συντομία η απάντηση είναι Ναι, μπορεί να θεωρηθεί ότι μπορεί να θεμελιωθεί νομική βάση.

<SPEAKER ID=146 NAME="Πρόεδρος">
Κύριε Flynn, σας ευχαριστώ για την παρέμβασή σας.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=12>
Έγγραφα κυκλοφορίας μηχανοκίνητων οχημάτων
<SPEAKER ID=147 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0190/98) του κυρίου Bazin, εξ ονόματος της Επιτροπής Μεταφορών και Τουρισμού, σχετικά με πρόταση οδηγίας του Συμβουλίου που αφορά τα έγγραφα κυκλοφορίας μηχανοκίνητων οχημάτων και των υπ' αυτών ρυμουλκουμένων [COM(97)0248 - C4-0423/97-97/0150(SYN)].

<SPEAKER ID=148 NAME="Bazin">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να προβώ σε τρεις παρατηρήσεις: η πρώτη αφορά την παρούσα κατάσταση, η δεύτερη τους στόχους της συγκεκριμένης πρότασης οδηγίας, και η τρίτη τις δυσκολίες που συναντώνται για την επίτευξη του εν λόγω εγχειρήματος.
<P>
Μπορούμε να πούμε ότι η παρούσα κατάσταση χαρακτηρίζεται ιδιαίτερα από πληθώρα τέτοιου είδους εγγράφων - που ονομάζουμε "γκρίζα κάρτα» στη χώρα μου - που είναι οι άδειες κυκλοφορίας. Ποικίλλουν εξαιρετικά, τόσο ως προς το περιεχόμενό τους όσο και ως προς τη μορφή τους. Αυτή η τεράστια ποικιλομορφία, που συνδέεται με τη σχεδόν παντελή έλλειψη κωδικοποίησης, καθιστά πάρα πολύ δυσχερή την κατανόηση του εγγράφου διεθνώς και τη χρησιμοποίησή του από τους αρμοδίους, που είναι επιφορτισμένοι με τη διεξαγωγή ελέγχων στα οχήματα υπό διαμετακόμιση.
<P>
Οι στόχοι της πρότασης οδηγίας είναι απλοί: πρόκειται για την εναρμόνιση της μορφής του εγγράφου: προτείνεται να υπάρχουν δύο τμήματα, να διευκρινίζεται εκείνο που πρέπει να αναγράφεται στο έγγραφο, διακρίνοντάς το από εκείνο που μπορεί να αναγράφεται στο ίδιο έγγραφο και, τέλος, να εγκρίνεται μια απλή αλφαβητική κωδικοποίηση, κατά τρόπον ώστε το έγγραφο να είναι εύκολα καταληπτό από τη μια χώρα στην άλλη. Οι δυσκολίες που συναντώνται ως προς αυτό το εγχείρημα, είναι πολυάριθμες και έγκεινται στην ίδια την, πολύ διαφορετική, νομική φύση του εγγράφου από τη μια χώρα στην άλλη.
<P>
Σε ορισμένες χώρες, πρόκειται απλώς για μια άδεια κυκλοφορίας, σε άλλες είναι σχεδόν ένας τίτλος κυριότητας. Τέλος, σε ορισμένες χώρες, το έγγραφο αυτό δεν υπάρχει καν, γιατί υπάρχει διαφορετική διάρθρωση.
<P>
Στη συνέχεια, υπάρχει ο ρόλος του εγγράφου. Ορισμένες κυβερνήσεις θέλουν να έχουν μόνο ένα διοικητικό έγγραφο. Αλλες έχουν, ουσιαστικά, μια τάση να ασκούν αστυνομικό έλεγχο. Τέλος, από τα στοιχεία που εμφανίζονται ή όχι στο έγγραφο αυτό, μπορεί επίσης να ασκηθεί έλεγχος λειτουργίας του οχήματος. Διαπιστώνουμε, λοιπόν, ότι υποκρύπτωνται -κατά κάποιον τρόπο - τελείως διαφορετικά σκεπτικά διοικητικού χαρακτήρα πίσω από αυτή την ποικιλία εγγράφων.
<P>
Για αυτόν ακριβώς το λόγο, και θα ολοκληρώσω με αυτό την ομιλία μου, πρέπει η εν λόγω πρόταση οδηγίας να είναι, αρχικώς, απολύτως μετριοπαθής. Αυτό επιτάσσει η λογική και για αυτό, προσωπικώς, υπέβαλα μόνο τρεις τροπολογίες, τις τροπολογίες αριθ. 1, 3 και 4. Οι τροπολογίες αυτές επισημαίνουν ότι πρόκειται απλώς για ένα πρώτο βήμα, αλλά ότι δεν πρέπει να παραμείνει ένα πρώτο βήμα και τίποτα άλλο. Θα μετέθεταν ελαφρώς την ημερομηνία θέσης σε ισχύ και θα ζητούσαν, στη συνέχεια, την αμοιβαία ανταλλαγή πληροφοριών μεταξύ των εθνικών διοικήσεων και της Επιτροπής.
<P>
Οι συνάδελφοι από την Επιτροπή Μεταφορών θέλησαν, από την πλευρά τους, να εγκριθούν οι τροπολογίες του κ. Seal, που προτείνει ορισμένα στοιχεία για την καταπολέμηση της απάτης. Συντάσσομαι με την άποψή τους. Αντιθέτως, δεν μπορώ να συμφωνήσω με την τροπολογία αριθ. 7, που υπέβαλε η Ομάδα των Πρασίνων, γιατί απλώς θα επιβάρυνε περαιτέρω το έγγραφο με στοιχεία σχετικά με τη λειτουργία του οχήματος, γεγονός που θα καθιστούσε μάλλον εξαιρετικά δυσχερή την ίδια την έγκριση του εν λόγω πρώτου βήματος, σε αυτήν την πορεία προς την εναρμόνιση των αδειών κυκλοφορίας.

<SPEAKER ID=149 NAME="Σαρλής">
Κύριε Πρόεδρε, πρέπει να πω ότι η ρύθμιση αυτή, την οποία εισάγει η Ευρωπαοκή Επιτροπή, είναι μία ρύθμιση επιτυχής και αναγκαία για δύο λόγους:
<P>
Πρώτον, γιατί έχει απελευθερωθεί το οδικό cabotage. Και με την απελευθέρωση του οδικού cabotage είναι απαραίτητο να υπάρχει αποτελεσματική παρακολούθηση και αποτελεσματικός έλεγχος των φορτηγών οχημάτων τα οποία κυκλοφορούν στον χώρο της εσωτερικής αγοράς.
<P>
Δεύτερον, γιατί, όπως απέδειξε η εξεταστική επιτροπή του Κοινοβουλίου για τις απάτες και το λαθρεμπόριο στην διακίνηση των εμπορευμάτων, ειδικά στον οδικό τομέα, οι περισσότερες πράξεις λαθρεμπορίας, ιδίως όσον αφορά τα τσιγάρα και τα αλκοολούχα ποτά, διεξάγονται με την μεταφορά αυτών των εμπορευμάτων οδικώς. Είναι εκατοντάδες -θα έλεγα- οι περιπτώσεις φορτηγών αυτοκινήτων που με το φορτίο τους εξαφανίζονται, καθ'οδόν αλλάζουν αριθμούς, αλλάζουν χρώματα, είναι διαπιστωμένα και τεκμηριωμένα στην έκθεση της Επιτροπής στην εξεταστική αυτή επιτροπή για τις απάτες και για την διαμετακόμιση των εμπορευμάτων.
<P>
'Οσον αφορά το περιεχόμενο αυτής της προτάσεως, για την οποία θα μου επιτραπεί να συγχαρώ την Επιτροπή, καθώς επίσης και τον εισηγητή κ. Bazin, προϋποθέτει δύο πράγματα
<P>
Πρώτον, εάν πρόκειται ένα φορτηγό ή λεωφορείο να ταξινομηθεί σε ένα κράτος μέλος, πρέπει να προσαχθεί στο νέο αυτό κράτος ταξινόμησης η παλαιά άδεια.. Αυτό είναι βασικό.
<P>
Δεύτερον, το κράτος το οποίο δίδει την νέα άδεια είναι υποχρεωμένο να αποστείλει στο κράτος που την είχε εκδώσει την παλαιά άδεια κυκλοφορίας, για να πληροφορηθεί και αυτό το άλλο κράτος ότι άλλαξε αριθμό το αυτοκίνητο.
<P>
'Ενα άλλο σημείο, το οποίο έχει μεγάλη σημασία, είναι ότι πλέον προβλέπεται έλεγχος των αυτοκινήτων σε όλες τις οδικές αρτηρίες της Ευρωπαοκής 'Ενωσης. Για ορισμένες μάλιστα χώρες, όπως είναι η Μεγάλη Βρετανία, η Δανία και η Σουηδία, στο εσωτερικό των οποίων δεν απαιτείται τα φορτηγά αυτοκίνητα να έχουν και την άδεια κυκλοφορίας, τώρα αυτά είναι υποχρεωμένα, όταν κυκλοφορούν εκτός Μεγάλης Βρετανίας, Σουηδίας ή Δανίας, να έχουν αυτήν την άδεια.
<P>
Θα πρέπει να πω επίσης ότι το Ευρωπαοκό Λαοκό Κόμμα υποστηρίζει την έκθεση και υποστηρίζει και τις τροπολογίες του εισηγητού.

<SPEAKER ID=150 LANGUAGE="DE" NAME="Jarzembowski">
Κύριε Πρόεδρε, κύριε Επίτροπε αγαπητοί συνάδελφοι, κυρίες και κύριοι, είναι πράγματι μία συζήτηση ανάμεσα σε εκείνους που ορκίζονται στο όνομα της πολιτικής μεταφορών. Είναι μία έκθεση που είναι κάπως τεχνικής φύσεως, αλλά πάλι όχι και τόσο τεχνικής. Επιτρέψτε μου να αρχίσω ευχαριστώντας τον πρόεδρο της Επιτροπής Μεταφορών και Τουρισμού. Έχει μερικές φορές το καθήκον, και το παίρνει πολύ σοβαρά, να αναλαμβάνει ο ίδιος το ρόλο του εισηγητή, και να προωθεί το αντίστοιχο ζήτημα, όταν καμία Ομάδα δεν επιθυμεί να αναλάβει την εκπόνηση μίας έκθεσης λόγω του θέματος. Τον ευχαριστώ ιδιαιτέρως που επεξεργάζεται με τέτοιο ζήλο την πολιτική των μεταφορών στην επιτροπή μας.
<P>
Σχετικά με το ίδιο το θέμα: υποστηρίζουμε την πρόταση της Επιτροπής σχετικά με την οδηγία για την ενοποίηση των εγγράφων κυκλοφορίας μηχανοκίνητων οχημάτων και των υπ' αυτών ρυμουλκούμενων. Θεωρώ ότι η προσαρμογή των εγγράφων κυκλοφορίας σε ένα ενιαίο πρότυπο θα απλοποιήσει τους ελέγχους στην οδική κυκλοφορία στο πλαίσιο της Ε.Ε. Και τούτο διότι στο μέλλον θα περιέχουν τα έγγραφα μία σειρά σαφών και ενιαίων στοιχείων ανεξάρτητα από το κράτος έκδοσής τους. Τα στοιχεία αυτά θα αναφέρουν μεταξύ άλλων το κράτος μέλος που εξέδωσε την άδεια κυκλοφορίας και το πρόσωπο που είναι δικαιούχος των εγγράφων κυκλοφορίας. Αυτό δεν μας λέει δυστυχώς ποιος είναι ο ιδιοκτήτης του οχήματος, αλλά τουλάχιστον θα γνωρίζουμε τον δικαιούχο των εγγράφων κυκλοφορίας. Με τον τρόπο αυτό η οδηγία ενισχύει την καταπολέμηση της εγκληματικότητας σχετικά με τα οχήματα. Επίσης, απλοποιεί την ενοποίηση των εγγράφων κυκλοφορίας και τη μεταφορά της άδειας κυκλοφορίας ενός μηχανοκίνητου οχήματος από το ένα κράτος μέλος στο άλλο.
<P>
Ωστόσο, κύριε Eπίτροπε, η Ομάδα μου είναι της γνώμης ότι αυτό μπορεί να είναι μόνο το πρώτο βήμα προς την εναρμόνιση, επειδή δεν είναι εύλογο στο πλαίσιο της Ευρωπαϊκής Κοινότητας μερικά κράτη μέλη να έχουν έγγραφα κυκλοφορίας που να αποτελούνται από ένα μέρος και άλλα να έχουν έγγραφα με δύο μέρη, με διαφορετικές νομικές επιπτώσεις στα εκάστοτε κράτη μέλη. Κάτι τέτοιο δεν έχει νόημα σε μία ενιαία αγορά. Πιστεύω ότι σε μία ενιαία αγορά χρειαζόμαστε μια κάποια εναρμόνιση. Δεν χρειάζεται να προχωρά μέχρι και στην τελευταία λεπτομέρεια αλλά τα βασικά στοιχεία πρέπει να είναι εναρμονισμένα με εύλογο τρόπο. Συνεπώς, θα χαιρόμουν πολύ εάν σας άκουγα να λέτε ότι η εναρμόνιση πρέπει να προχωρήσει και πέρα από αυτό το πρώτο βήμα. Πιστεύω ότι θα πρέπει να ληφθούν δραστικότερα μέτρα για να σταματήσουν οι κλοπές και το λαθρεμπόριο των οχημάτων στην επικράτεια της Κοινότητας αλλά και από τη κοινότητα προς τις όμορες τρίτες χώρες, και σε αυτό θα βοηθήσουν σαφή έγγραφα κυκλοφορίας. Στο βαθμό αυτό υποστηρίζουμε την πρότασή σας κύριε Επίτροπε. Ελπίζουμε ότι θα υποστηρίξετε τις τροπολογίες του Προέδρου της Επιτροπής Μεταφορών - εκτός από την τροπολογία που πρότειναν οι Πράσινοι, την οποία φυσικά δεν υποστηρίζουμε ούτε εμείς. Κατά τα άλλα ελπίζουμε ότι είναι ένα βήμα προς μία προσεκτική αλλά αντικειμενικά θεμελιωμένη εναρμόνιση.

<SPEAKER ID=151 NAME="Kinnock Neil">
Κύριε Πρόεδρε, θα ήθελα αρχικά να ευχαριστήσω τον κ.Bazin για την εξαιρετική και σαφή έκθεση την οποία κατέθεσε καθώς όφειλε, επιδεικνύοντας ταυτόχρονα και ενθουσιασμό για το θέμα. Όπως σημειώνεται στην έκθεση και όπως μόλις ανέφερε ο κ. Bazin υπάρχουν σημαντικές διαφορές στη διαδικασία και στους σκοπούς, στο ζήτημα της καταγραφής μηχανοκίνητων οχημάτων στα κράτη μέλη. Υπάρχουν διαφορετικοί βαθμοί επικύρωσης της Σύμβασης της Βιέννης του 1968 για την οδική κυκλοφορία, είναι τόσο η αυξημένη η κινητικότητα στην κοινότητα και στην ενιαία αγορά, ώστε η εναρμόνιση των κανόνων εγγραφής πληροφορίων στα πιστοποιητικά καταχώρησης να είναι συνετή επιλογή, όπως τόνισε ο κ. Σαρλής. Χαίρομαι φυσικά γιατί ο κ.Bazin και οι συνάδελφοί του υποστηρίζουν τους στόχους της πρότασης. Εξέτασα φυσικά τις τροπολογίες προσεκτικά και ενώ τις κατανοώ, ορισμένες καθαρά πρακτικές σκέψεις με εμποδίζουν να τις αποδεχθώ όλες.
<P>
Στην τροπολογία 1 ζητείται συμπληρωματική δήλωση στο προοίμιο, υπό την έννοια ότι η πρόταση αυτή αποτελεί το πρώτο βήμα για μια πιο ολοκληρωμένη εναρμόνιση. Ενώ συμφωνώ με το περιεχόμενο της τροπολογίας, για τους λόγους που πρόσφατα εξέθεσε ο κ. Jarzambowski και ενώ πιστεύω ότι θα υπάρξουν κινήσεις προς μεγαλύτερη ομοιομορφία στο μέλλον, η προσθήκη ενός νέου προοιμίου δεν θα εξυπηρετήσει τη στενή νομοθετική λειτουργία και συνεπώς η Επιτροπή δεν μπορεί να την αποδεχθεί.
<P>
Στην τροπολογία 3 ζητείται αλλαγή των ημερομηνιών εφαρμογής ώστε να ληφθεί υπόψη το πραγματικό χρονικό πλαίσιο της πρότασης. Παρόλο που ο στόχος της τροπολογίας είναι λογικός, η ανάγκη για μια τροποποιημένη πρόταση και επίσης η ανάγκη για δεύτερη ανάγνωση, οδηγούν στο συμπέρασμα ότι ακόμη και οι νέες ημερομηνίες είναι δύσκολο να τηρηθούν. Θεωρώ λοιπόν ότι είναι καλύτερα να μην μας απασχολήσει η λεπτομέρεια αυτή μέχρι την υιοθέτηση της κοινής πρότασης και τότε να καθορισθούν οι κατάλληλες ημερομηνίες. Ελπίζω λοιπόν να αποσυρθεί η τροπολογία αυτή.
<P>
Η τροπολογία αυτή καλεί την Επιτροπή να διαθέσει σε όλα τα κράτη μέλη αντίγραφα όλων των εγγράφων κυκλοφορίας και φυσικά υποστηρίζω την τροπολογία αυτή ως χρήσιμο μέσο διάδοσης των σχετικών πληροφοριών.
<P>
Οι τροπολογίες 2, 5 και 6 αφορούν μέτρα καταπολέμησης της απάτης. Το αποδέχομαι ως προς την αρχή και πιο συγκεκριμένα αποδέχομαι την τροπολογία 5 στην οποία ζητείται να συμπεριληφθεί ο αριθμός πλαισίου της μηχανής στο έγγραφο καταγραφής. Ωστόσο η εφαρμογή των δύο άλλων τροπολογιών θα απαιτούσε αντικατάσταση των εγγράφων καταγραφής όταν τοποθετούνται ανταλλακτικά στο όχημα, συμπεριλαμβανομένης και της περίπτωσης αντικατάστασης ενός παραθύρου. Είμαι βέβαιος ότι δεν μπορεί να είναι αυτή η πρόθεση των συντακτών της τροπολογίας, γιατί θα υπήρχε μεγάλη γραφειοκρατία. Ελπίζω ότι κατόπιν σκέψεως τα αξιότιμα μέλη του Κοινοβουλίου δεν θα εμμείνουν στις τροπολογίες αυτές.
<P>
Η τροπολογία 7 έχει ως στόχο να συμπεριληφθούν υποχρεωτικώς και όχι προαιρετικά τα περιβαλλοντικά χαρακτηριστικά του οχήματατος στα έγγραφα καταγγραφής. Καθώς οι λεπτομέρειες αυτές θα έχουν σημασία για το καθεστώτος φορολόγησης και αφού τα χαρακτηριστικά αυτά αποτελούν επίσης αντικείμενο οδικών ελέγχων, η Επιτροπή αναγνωρίζει τη σημασία υποχρεωτικής εγγραφής τους και μπορούμε συνεπώς να υποστηρίξουμε την τροπολογία αυτή.
<P>
Είμαι ευγνώμων στον κ.Bazin και στην επιτροπή του για την εποικοδομητική στάση τους σε μια πρόταση η οποία είμαι βέβαιος ότι θα αποδεχθεί σημαντική για τους κατόχους των οχημάτων και τις υπεύθυνες για τις μεταφορές αρχές και η οποία θα είναι μια χρήσιμη προσθήκη στις προσπάθειες καταπολέμησης των κλοπών και της απάτης. Επομένως και εγώ, μαζί με τα αξιότιμα μέλη του Σώματος, αναμένω την εξέλιξη της πρότασης αυτής σε νόμο.

<SPEAKER ID=152 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=13>
Αμυλο γεωμήλων
<SPEAKER ID=153 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0163/98) της κυρίας Redondo Jimιnez, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου περί τροποποιήσεως του κανονισμού (ΕΚ) αριθ. 1868/94 για την καθιέρωση καθεστώτος ποσοστώσεων για την παραγωγή αμύλου γεωμήλων [COM(97)0576 - C4-0045/98-97/0300(CNS)].

<SPEAKER ID=154 NAME="Redondo Jimιnez">
Κύριε Πρόεδρε, κυρίες και κύριοι, βρισκόμαστε ενώπιον της μεταρρύθμισης του Κανονισμού αριθ. 1868/94 του Συμβουλίου, ο οποίος τόσο στο άρθρο 1 όσο και στο άρθρο 2 μας μιλά για την υποχρέωση υποβολής, εκ μέρους της Επιτροπής, μιας έκθεσης σχετικά με τη λειτουργία αυτού του κανονισμού και σχετικά με την πρόταση παράτασης της προθεσμίας ήσχετικά με κάποια αλλαγή αυτού του κανονισμού, καθώς και με την καθιέρωση των ποσοστώσεων για την παραγωγή άμυλου. Αυτό αφορούσε τη Δανία, τη Γερμανία, τη Γαλλία, τις Κάτω Χώρες και την Ισπανία. Τον Ιανουάριο του 1995 υπήρξε μια προσχώρηση τριών άλλων χωρών -της Αυστρίας, της Σουηδίας και της Φινλανδίας-, και επομένως την ίδια εποχή τροποποιήθηκε η ποσόστωση σε μια συνολική ποσότητα 1.869.000 τόνων.
<P>
Η παρούσα πρόταση αναφέρει επίσης τα μέσα διαχείρισης στα οποία βασίζεται, όπως είναι η ελάχιστη τιμή των γεωμήλων, η καταβολή αντισταθμιστικών πληρωμών στους γεωργούς και οι ειδικές πριμοδοτήσεις προς τη βιομηχανία, στην οποία γίνονται πληρωμές για τρεις λόγους: τις διαρθρωτικές αδυναμίες που αντιμετωπίζουν για την παραγωγή του άμυλου, την απουσία υποπροϊόντων τα οποία μπορούν να χρησιμοποιηθούν και τον εποχικό χαρακτήρα της παραγωγής.
<P>
Θα ήθελα να εξετάσω σε αυτήν την Ολομέλεια τις αντιφάσεις που βρίσκω σε αυτήν την πρόταση η οποία υπεβλήθη από την Επιτροπή. Η πρόταση χρησιμοποιεί κάποια κριτήρια τα οποία, κατά τη γνώμη μου, πρέπει να εξετασθούν εδώ από όλους μας. Κατ' αρχάς, κυρίες και κύριοι, πιστεύω πως πρέπει να γνωρίζουμε αν μιλάμε για το άμυλο ή για τα γεώμηλα. Αν μιλάμε για το άμυλο, η τιμή του άμυλου πρέπει να είναι η ίδια, από όποια πηγή και αν προέρχεται, είτε αυτή η πηγή είναι τα γεώμηλα είτε είναι τα δημητριακά. Σε αυτήν την περίπτωση γίνεται ένας διαχωρισμός υπέρ του άμυλου των γεώμηλων με μια υπερτίμηση ύψους περίπου 35 %, η οποία θα πρέπει να εξετασθεί. Αν μιλάμε για τα γεώμηλα, θα μου επιτρέψετε τότε να αποφασίσω: θα μελετήσουμε διεξοδικά αυτό το θέμα και θα κατευθυνθούμε προς έναν κανονισμό για τα γεώμηλα, όχι μόνο για την παραγωγή άμυλου, αλλά και για άλλες χρήσεις, τόσο βιομηχανικές όσο και διατροφής. Και εδώ θα ζητήσω κάτι που ζητούν πολλές χώρες της Ευρωπαϊκής Ένωσης: να προτείνουμε μια κοινή οργάνωση αγοράς για τα γεώμηλα.
<P>
Όσον αφορά τις ενισχύσεις προς την βιομηχανία παραγωγής άμυλου, οι πληρωμές γίνονται λόγω του εποχικού χαρακτήρα, της μη χρήσης των υποπροϊόντων και των γεωργοπεριβαλλοντικών μέτρων. Θα ήθελα να λάβει επίσης υπόψη η Επιτροπή πως, λόγω του εποχικού χαρακτήρα, θα πρέπει να καταβάλουμε πληρωμές σε όλη την γεωργοεπισιτιστική βιομηχανία. Είναι διατεθιμένη η Επιτροπή να καταβάλει πληρωμές σε όλη την γεωργοεπισιτιστική βιομηχανία για τα προϊόντα τα οποία αντιμετωπίζουν δυσκολίες λόγω του εποχικού τους χαρακτήρα; Πιστεύω πως αυτό θα ήταν σοβαρό λάθος. Με την καταβολή πληρωμών λόγω της μη χρήσης των υποπροϊόντων, θα είχαμε πάλι το ίδιο πρόβλημα, γιατί πόσες βιομηχανίες όχι μόνο δεν έχουν υποπροϊόντα τα οποία να μπορούν να χρησιμοποιηθούν αλλά, επιπλέον, πληρώνουν για την καταστροφή τους; Τότε, πληρώνουμε για κάτι που άλλοι πληρώνονται για να κάνουν.
<P>
Και σχετικά με τα γεωργοπεριβαλλοντικά μέτρα, επιτρέψτε μου να σας πω πως εδώ και 20 χρόνια καταβάλουμε πληρωμές στη βιομηχανία παραγωγής άμυλου για να ληφθούν αυτά τα μέτρα. Πιστεύω πως υπήρξε αρκετός χρόνος προκειμένου να έχουν ληφθεί αυτά τα μέτρα.
<P>
Τι εννοώ με αυτό, κυρίες και κύριοι; Πως πρέπει να πάψουμε αυτές τις επιδοτήσεις; Όχι. Πιστεύω πως η Επιτροπή, καθώς και εμείς εδώ οι οποίοι ασκούμε πολιτική, πρέπει να είμαστε ευέλικτοι και πρέπει να λάβουμε υπόψη τόσο τα κοινωνικά προβλήματα όσο και τα περιφερειακά και γεωργοπεριβαλλοντικά προβλήματα τα οποία μας παρουσιάζονται. Τότε, σε αυτήν την περίπτωση, προτείνω να μελετηθεί καλά η θέσπιση μιας νέας ΚΟΑ για τα γεώμηλα. Αλλά, στην περίπτωση του άμυλου των γεώμηλων, προτείνω τη συνέχιση για τρία χρόνια. Τώρα λοιπόν, ελπίζω να ληφθούν υπόψη τα ίδια αυτά επιχειρήματα, τα οποία ανέφερα εδώ ως αντιφάσεις, κατά τη μελέτη των νέων ΚΟΑ τις οποίες θα πρέπει να εξετάσουμε, δεδομένου ότι πάντα μας λένε πως αντιμετωπίζουμε οικονομικά προβλήματα, για τον οποίο λόγο δεν μπορούμε να αυξήσουμε τους προϋπολογισμούς μας. Ωστόσο, η πρόταση της Επιτροπής, κυρίες και κύριοι, περνά σε μια αύξηση του προϋπολογισμού κατά 26 %, κάτι που κατά τη γνώμη μου είναι πολύ σημαντικό. Μας λένε πως με τα μέτρα κατάργησης θα εξοικονομούσαμε 150 εκατ. ecu. Κυρίες και κύριοι, όταν μιλάμε για το λάδι, κινούμαστε προς περίπου 200 εκατ. ecu, τα οποία δημιουργούν μεγάλο σκάνδαλο στην Ευρωπαϊκή Ένωση. Επομένως, θα είμαστε συνεπείς και θα εφαρμόσουμε τα ίδια κριτήρια για όλες τις ΚΟΑ.

<SPEAKER ID=155 LANGUAGE="EN" NAME="Hardstaff">
Κύριε Πρόεδρε, θα ήθελα να ευχαριστήσω την κ.Redondo Jimιnez για την έκθεσή της και παρατήρησα με ενδιαφέρον ότι τόνισε τα σημεία τα οποία είχα τονίσει πριν από τρία χρόνια, όταν μου ζητήθηκε να συντάξω έκθεση για τις ποσοστώσεις στο άμυλο γεωμήλων. Μια σύντομη αναδρομή στο παρελθόν: οι ποσοστώσεις καθιερώθηκαν γιατί υπήρχε τεράστια αύξηση στην παραγωγή γεωμήλων για άμυλο, όταν το το άμυλο των γεωμήλων άρχισε να έχει την ίδια αντιμετώπισηστις επιδοτήσεις όπως τα δημητρικά. Τα γεώμηλα που καλλιεργούνται ως γεώμηλα, για καταναλωθούν ως πατατάκια ή πατάτες, δεν λαμβάνουν επιχορήγηση και λόγω της τεράστιας αύξησης στην παραγωγή, οι ποσοστώσεις αυτές ήταν απαραίτητες.
<P>
Επαναλαμβάνω και πάλι, όπως ανέφερα τότε, ότι είναι πολύ αμφισβητήσιμη η χρήση δημοσίων πόρων για την υποστήριξη όσων καλλιεργούν πατάτες για παραγωγή αμύλου, όταν υπάρχουν άλλες πηγές αμύλου. Υπάρχει τεράστια αύξηση των χρημάτων που χρησιμοποιούνται για την υποστήριξη της παραγωγής αυτής. Η παραγωγή αμύλου από γεώμηλα αποτελούσε το 48 % των εξαγωγών αμύλου το 1996-97. 385.000 τόνους! Γιατί χρησιμοποιούμε δημόσιους πόρους για να ενισχύσουμε όσους καλλιεργούν γεώμηλα για την παραγωγή αμύλου το οποίο δεν μπορούμε να χρησιμοποιήσουμε στην ΕΕ; Πληρώνουμε τους παραγωγούς για την παραγωγή αμύλου και ύστερα τους πληρώνουμε για να το εξάγουν γιατί κανείς δεν το θέλει. Είναι παραλογισμός και δεν θα πρέπει να εξετάζουμε τρόπους επέκτασης των επιδοτήσεων αυτών, πρέπει να εξετάζουμε τρόπους μείωσης των ποσοστώσεων ώστε τουλάχιστον να διακοπεί η επιδότηση των εξαγωγών.

<SPEAKER ID=156 LANGUAGE="DE" NAME="Schierhuber">
Κύριε Πρόεδρε, αξιότιμοι κυρίες και κύριοι, θέλω να ευχαριστήσω την κ. Redondo για την έκθεσή της και να αντικρούσω ανοικτά την κ. Hardstaff, όταν θέτει εδώ το ερώτημα: Γιατί δεν παίρνουμε αραβόσιτο ή δημητριακά αντί των γεώμηλων; Εκεί που ευδοκιμούν τα γεώμηλα δεν ευδοκιμεί ούτε το σιτάρι ούτε ο αραβόσιτος και για το λόγο αυτό η παραγωγή αμύλου γεωμήλων είναι για πολλές μειονεκτικές περιφέρειες της Ευρώπης απαραίτητη και αποτελεί ουσιαστικό παράγοντα. Συνεπώς, είναι και για το μέλλον της βιομηχανίας αμύλου αναγκαίο - καθώς εξασφαλίζει θέσεις εργασίας - η πριμοδότηση στην παραγωγή να παρέχεται στους γεωργούς. Θέλω να προσθέσω ακόμα κάτι. Είναι σε όλους μας σαφές ότι η υψηλή τεχνολογία στην παραγωγή αμύλου έχει ουσιαστική σημασία και για τις επιχειρήσεις και για τους παραγωγούς αμύλου γεωμήλων και ότι αυτές οι επιχειρήσεις επεξεργασίας χρειάζονται έμπιστους εταίρους γεωργούς. Οι γεωργοί μπορούν όμως να παράγουν γεώμηλα μόνο όταν υπάρχουν αυτές οι αντισταθμιστικές πληρωμές για τα αμυλούχα γεώμηλα. Θεωρώ ότι πρέπει να υποστηρίξουμε την πρόταση της Επιτροπής στην τωρινή της μορφή καθώς και την πρόταση να διατηρηθούν οι ποσοστώσεις για τα επόμενα τρία χρόνια.

<SPEAKER ID=157 LANGUAGE="NL" NAME="Mulder">
Κύριε Πρόεδρε, αυτό δεν συμβαίνει πάντα. Ομως, στην περίπτωση αυτή, η πολιτική μου Ομάδα αισθάνεται ότι σε γενικές γραμμές μπορεί να υποστηρίξει πλήρως τις προτάσεις της Επιτροπής. Πιστεύουμε ότι είναι απαραίτητο το άμυλο - και ιδιαιτέρως το άμυλο γεωμήλων - να πληρώνεται κατά τον ίδιο τρόπο. Και θα εξηγήσω γιατί.
<P>
Κατά πρώτον, σε γενικές γραμμές, τα εδάφη των περιφερειών της Ευρώπης όπου καλλιεργούνται γεώμηλα που χρησιμοποιούνται για την παραγωγή αμύλου δεν είναι ιδιαιτέρως εύφορα. Παράλληλα, δεν υπάρχουν πολλές εναλλακτικές λύσεις. Αυτό σημαίνει ότι εάν αδρανήσουμε οι συνέπειες θα είναι καταστροφικές για μεγάλες περιοχές της Ευρώπης. Συνεπώς, διαφωνώ πλήρως με την εκπρόσωπο της σοσιαλιστικής παράταξης. Στην πραγματικότητα, περίμενα ότι θα ήταν δεκτική προς τέτοιου είδους επιχειρήματα. Αν κοιτάξουμε τί θα στοιχίσουν όλα αυτά, σήμερα νομίζω ότι πληρώνουμε περίπου 200 εκατ. ECU για την πολιτική αυτή. Το ποσό αυτό συγκρινόμενο με το σύνολο που διατίθεται για την περιφερειακή ανάπτυξη στην Ευρώπη είναι εξαιρετικά χαμηλό. Στην περίπτωση αυτή τα χρήματά μας πιάνουν τόπο. Ένα άλλο ελκυστικό στοιχείο του κλάδου αυτού είναι ότι έχει αποδείξει με την πάροδο των χρόνων ότι μπορεί να λειτουργεί χωρίς να επιβαρύνει το περιβάλλον. Υπάρχει και ένα άλλο θετικό στοιχείο όσον αφορά τη χρήση της γεωργικής παραγωγής προϊόντων που δεν προορίζονται για διατροφή. Πρόκειται για πάρα πολύ σημαντικές εξελίξεις. Προσφάτως δημοσιεύθηκε στις ολλανδικές εφημερίδες είδηση σύμφωνα με την οποία ένα από τα εργοστάσια αυτά παρήγαγε ένα προϊόν το οποίο θα μπορούσε να αντικαταστήσει τη ζελατίνη. Αυτό είναι εξαιρετικά σημαντικό εάν αναλογιστούμε την προβληματική της σπογγώδους εγκεφαλοπάθειας των βοοειδών. Πρέπει να ενθαρρύνουμε παρόμοιες προσπάθειες οι οποίες είναι πιθανόν στο μέλλον να αποδειχθούν σωτήριες για τον κλάδο. Για τον λόγο αυτό, η επιχορήγηση που προσφέρουμε αξίζει τον κόπο.

<SPEAKER ID=158 NAME="Πρόεδρος">
Ευχαριστώ πολύ, κύριε Mulder. Αλλά τα επιπλέον πέντε δευτερόλεπτα τα παρεχώρησα σε εσάς γιατί αυτή η προεδρία ποτέ δεν αφαιρεί τον λόγο από κανέναν, το μόνο που κάνει είναι να σας προειδοποιεί, με κάπως έντονο τρόπο, ότι έχει λήξει ο χρόνος σας. Η ευθύνη για το αν θα τον υπερβείτε ή όχι ανήκει στον καθέναν από τους κυρίους ή τις κυρίες βουλευτές.
<P>
Και τώρα θα διαπιστώσουμε συγκεκριμένα αν ο κ. van Dam, ο οποίος διαθέτει χρόνο ενάμισυ λεπτού, και ο οποίος θα παρέμβει εξ ονόματος της Ομάδας των Ανεξαρτήτων για την Ευρώπη των Εθνών, θα υπερβεί αυτό το ενάμισυ λεπτό, και αν το κάνει θα τον προειδοποιήσω έντονα.

<SPEAKER ID=159 LANGUAGE="NL" NAME="Van Dam">
Πρόεδρε, η πρόταση της Επιτροπής για την παράταση της ισχύος της ρύθμισης για τις ποσοστώσεις για το άμυλο γεωμήλων κατά τρία έτη πρέπει να υποστηριχθεί από όλους. Η ρύθμιση αυτή συνέβαλε στη σταθερή ανάπτυξη της αγοράς. Το κόστος για την οργάνωση αγοράς αμύλου γεωμήλων διατηρήθηκε σε χαμηλά επίπεδα. Ενόψει του προγραμματισμού της παραγωγής για τα προσεχή έτη, είναι απαραίτητο να ληφθούν το ταχύτερο δυνατό αποφάσεις για την παράταση των ποσοστώσεων.
<P>
Ορθώς απορρίφθηκαν από την Επιτροπή Γεωργίας οι τροποποιήσεις του εισηγητή οι οποίες έχουν ως στόχο τη μείωση των ενισχύσεων για προϊόντα αμύλου γεωμήλων. Μία μονομερής μείωση για το άμυλο γεωμήλων θα διατάρασσε σημαντικά την ισορροπία που υφίσταται στην αγορά μεταξύ, αφενός, του αμύλου που προέρχεται από σιτηρά και, αφετέρου, του αμύλου γεωμήλων. Για το λόγο αυτό, μια ενδεχόμενη μεταρρύθμιση της οργάνωσης αγοράς για το άμυλο γεωμήλων πρέπει να είναι συντονισμένη με τις μεταρρυθμίσεις στον τομέα των σιτηρών. Θεωρώ όμως απαράδεκτες προτάσεις με βάση την Ατζέντα 2000 που αφορούν το άμυλο γεωμήλων, σύμφωνα με τις οποίες η αποζημίωση για τη μείωση των τιμών ανέρχεται μόλις σε 44 %.
<P>
Τέλος, θα ήθελα να τονίσω ότι τα γεώμηλα που προορίζονται για παραγωγή αμύλου δεν μπορούν να συγκριθούν με τα γεώμηλα που προορίζονται για κατανάλωση. Πρόκειται για εντελώς διαφορετικά προϊόντα και αγορές. Η οργάνωση αγοράς για γεώμηλα που προορίζονται για παραγωγή αμύλου είναι απαραίτητη επειδή οι παραγωγοί τους πρέπει να είναι σε θέση να ανταγωνίζονται τους παραγωγούς αμύλου σιτηρών, στους οποίους χορηγούνται σημαντικές πριμοδοτήσεις MacSharry. Από την άλλη πλευρά, όμως, δεν συντρέχει κανένας λόγος για μια οργάνωση αγοράς για γεώμηλα κατανάλωσης, όπως προτείνεται στην τροπολογία 3. Στην περίπτωση αυτών των προϊόντων, η ελεύθερη αγορά λειτουργεί όπως πρέπει.

<SPEAKER ID=160 LANGUAGE="ES" NAME="Imaz San Miguel">
Κύριε Πρόεδρε, θα ήθελα κατ' αρχάς να συγχαρώ την κυρία Redondo για την έκθεσή της σχετικά με την ποσόστωση της παραγωγής άμυλου από γεώμηλα. Επιπλέον, σε αυτήν την έκθεση εγκρίνεται μια τροπολογία, η τροπολογία αριθ. 3, στην οποία ζητείται μια ανάλυση του προβλήματος των γεώμηλων στο σύνολό του, καθώς επίσης και των γεωμήλων ως τρόφιμα. Γιατί είναι απαραίτητη μια ΚΟΑ η οποία να ρυθμίζει την ευρωπαϊκή αγορά των γεώμηλων ώστε να προστατεύσει τους αγρότες από τις πτώσεις των τιμών που συνήθως πλήττουν αυτό το προϊόν.
<P>
Η αγορά των γεώμηλων πλήτεται από περιοδικές έντονες μεταβολές, οι οποίες προκαλούν περιοδικές πτώσεις των τιμών οι οποίες έχουν αρνητικές επιπτώσεις στον τομέα παραγωγής. Επομένως, είναι απαραίτητη η ευρωπαϊκή παρέμβαση για τη ρύθμιση αυτής της αγοράς, και ας μην ξεχνάμε πως τα γεώμηλα είναι το δέκατο γεωργικό προϊόν σε όγκο παραγωγής και είναι το μοναδικό εκ των 25 πρώτων γεωργικών προϊόντων της Ευρωπαϊκής Ένωσης το οποίο δεν ρυθμίζεται από την ίδια την Ένωση.
<P>
Αλλου είδους προϊόντα κοστίζουν το καθένα 2 δις ecu, και σε κάποιες περιπτώσεις 1, 5 δις ecu, στο κοινοτικό θησαυροφυλάκιο και, ωστόσο, σχετικά με τα γεώμηλα, που είναι το δέκατο ευρωπαϊκό γεωργικό προϊόν, δεν υπάρχει κανένα είδος ρύθμισης. Πρόκειται για μια ανελαστική αγορά, στην οποία η αύξηση της παραγωγής και η συνεπακόλουθη πτώση των τιμών δεν οδηγούν σε μεγαλύτερη κατανάλωση. Υπάρχουν μελέτες οι οποίες δείχνουν ότι αυτή η αγορά μπορεί να ρυθμιστεί με την καθιέρωση ενός συστήματος ποσοστώσεων και επιφάνειας, εφόσον έχει αποδειχθεί η ύπαρξη μιας σχέσης μεταξύ της καλλιεργήσιμης έκτασης, των τιμών και του προϊόντος.
<P>
Και ένα ρυθμιστικό σύστημα αυτού του είδους, πέρα από την προστασία του προϊόντος - των γεώμηλων- από τις αλλαγές, δεν θα είχε διοικητικές πολυπλοκότητες και οι δαπάνες του προϋπολογισμού για τους φορολογούμενους της Κοινότητας θα ήταν ελάχιστες. Επομένως, συμφωνώ με την έγκριση αυτής της έκθεσης. Αλλά, με την τροπολογία αριθ. 3, πρέπει επίσης να καλέσουμε το Συμβούλιο ώστε, μια για πάντα -έπειτα από 5 ή 6 χρόνια προτάσεων για συζήτηση- να τολμήσει να αναζητήσει ένα σύστημα το οποίο να ρυθμίζει, μέσω μιας ΚΟΑ, το πρόβλημα των γεώμηλων για τη διατροφή σε όλη την Ευρωπαϊκή Ένωση.

<SPEAKER ID=161 LANGUAGE="FI" NAME="Anttila">
Αξιότιμε κύριε Πρόεδρε, συγχαίρω την κυρία Redondo για τη σύνταξη της έκθεσης σχετικά με την παραγωγή αμύλου γεωμήλων. Εκτιμώ πολύ το γεγονός ότι στην εξέταση του σχετικού θέματος από την αρμόδια επιτροπή, η εισηγήτρια είχε την πρόθεση να δεχθεί συμβιβαστικές προτάσεις, οι οποίες εξισσορροπούν την έκθεση σε μεγάλο βαθμό, λαμβάνοντας περισσότερο υπόψη τις ιδιαίτερες συνθήκες της κάθε χώρας στον τομέα της παραγωγής αμύλου γεωμήλων.
<P>
Η Επιτροπή προτείνει να παραμείνει το καθεστώς των ποσοστώσεων ως έχει, προκειμένου να εξυγειανθεί η αγορά του αμύλου γεωμήλων της Κοινότητας. Στη Φινλανδία, η εγχώρια παραγωγή αμύλου γεωμήλων μπορεί να καλύψει μόνο το μισό της ζήτησης από τη βιομηχανία χάρτου και γι' αυτόν τον λόγο η Φινλανδία έχει προτείνει την αύξηση της ποσόστωσής της στους 70.000 τόνους. Αυτό θα ανταποκρινόταν καλύτερα στις ήδη υφιστάμενες δυνατότητες παραγωγής.
<P>
Λόγω των κλιματολογικών συνθηκών που επικρατούν στις βόρειες περιοχές, οι διακυμάνσεις των εσοδιών είναι στη Φινλανδία μεγαλύτερες από αυτές των χωρών της Κεντρικής Ευρώπης. Συνεπώς, είναι δύσκολο να προσαρμοστεί η παραγωγή στο όριο ελαστικότητας της ποσόστωσης του 5 %. Λαμβάνοντας υπόψη τις μεγάλες διακυμάνσεις στη σοδειά της πατάτας, η δυνατότητα διακυμάνσεων της τάξεως του 10 % θα ήταν πολύ δικαιολογημένη και, από αυτήν την άποψη, θεωρώ πολύ επιτυχημένη την τροπολογία αριθ. 6. Στην εν λόγω τροπολογία προτείνεται η δυνατότητα παρέκκλισης της τάξεως του 10 % από την ισχύουσα ποσόστωση.

<SPEAKER ID=162 NAME="Cresson">
Κύριε Πρόεδρε, κατ' αρχάς, θα ήθελα να ευχαριστήσω την εισηγήτρια, κ. Redondo Jimιnez, και την Επιτροπή Γεωργίας και Ανάπτυξης της Υπαίθρου, που εκπόνησαν την έκθεση για την πρόταση καθιέρωσης του καθεστώτος ποσοστώσεων για την παραγωγή αμύλου γεωμήλων. Η πρόταση αποβλέπει στην παράταση του ισχύοντος καθεστώτος για ακόμη τρία έτη.
<P>
Η Επιτροπή εγκρίνει πολύ ευχαρίστως την τροπολογία αριθ. 1, που επισημαίνει την κοινωνικοοικονομική σημασία των παραγωγών αμύλου γεωμήλων και δικαιολογεί τα μέτρα που ελήφθησαν στον συγκεκριμένο τομέα. Ομοίως, η Επιτροπή εγκρίνει την τροπολογία αριθ. 2, που ενισχύει το στόχο να διατηρηθεί η ισορροπία μεταξύ των τομέων του άλευρου και του αμύλου, που παράγεται από τα δημητριακά. Σε ό, τι αφορά την τροπολογία αριθ. 3, που αφορά τα γεώμηλα που παράγονται για διατροφικούς σκοπούς, η Επιτροπή έχει συναίσθηση της ανάγκης να υπάρξει μια κοινή οργάνωση αγοράς στον τομέα των γεωμήλων. Για αυτό, υπέβαλε στο Κοινοβούλιο και το Συμβούλιο, το 1992, μια πρόταση προς την κατεύθυνση αυτή. Αναφορικά με την τροπολογία αριθ. 4, που προτείνει να μειωθεί η πριμοδότηση για την παραγωγή αμύλου, για την περίοδο εσοδείας 1998-1999, η Επιτροπή λυπάται που δεν μπορεί να εγκρίνει τη συγκεκριμένη τροπολογία, η οποία θα οδηγούσε σε αποθάρρυνση του τομέα εξαιτίας των διαρθρωτικών επιταγών στην παραγωγή. Ομοίως, ως προς την τροπολογία αριθ. 5, η Επιτροπή δεν κρίνει απαραίτητο να διευκρινίσει την τριετή περίοδο που έχει ήδη καθοριστεί στο άρθρο 1 της πρότασης, και να μη διατηρήσει το ποσό της πριμοδότησης που καθορίζεται στον κανονισμό. Κατά συνέπεια, η Επιτροπή δεν είναι σε θέση να εγκρίνει την τροπολογία αυτή. Σε ό, τι αφορά την τροπολογία αριθ. 6, που αποβλέπει στην αύξηση της ευελιξίας του καθεστώτος, η Επιτροπή λυπάται που δεν μπορεί να εγκρίνει την τροπολογία αυτή, η οποία θα κινδύνευε να αυξήσει την παραγωγή σε μια αγορά που είναι ήδη σχετικά κορεσμένη.

<SPEAKER ID=163 NAME="Πρόεδρος">
Ευχαριστώ πολύ, κυρία Cresson.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=14>
Τριτοβάθμια εκπαίδευση
<SPEAKER ID=164 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0191/98) της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με την πρόταση σύστασης του Συμβουλίου που αφορά την ευρωπαοκή συνεργασία στον τομέα της διασφάλισης της ποιότητας στην τριτοβάθμια εκπαίδευση [C4-0191/98-97/0121(SYN)] (Εισηγήτρια: η κυρία Heinisch).

<SPEAKER ID=165 NAME="Heinisch">
Κύριε Πρόεδρε, κυρία Επίτροπε, κυρίες και κύριοι, η ευρωπαϊκή συνεργασία για τη διασφάλιση της ποιότητας στην τριτοβάθμια εκπαίδευση θα έλεγε κανείς ότι εκ πρώτης όψεως είναι ένα εγχείρημα χωρίς καμία προοπτική. Από την μία πλευρά έχουμε την πολιτισμική αυτονομία των κρατών μελών, την ποικιλομορφία των εκπαιδευτικών συστημάτων, την ανεξαρτησία και την ιδιαιτερότητα των πανεπιστημίων και αυτές σε πτυχές της αρχής της επικουρικότητας αντίκεινται στην ανάγκη που υπάρχει για την εδραίωση ευρωπαϊκών προτύπων ποιότητας στην τριτοβάθμια εκπαίδευση. Και τούτο, διότι στην Κοινότητα επικρατεί βασική συναίνεση για το ότι η αναλογία των ευρωπαϊκών συστημάτων τριτοβάθμιας εκπαίδευσης αποτελεί απαραίτητη προϋπόθεση για την προώθηση της κινητικότητας των φοιτητών στην Ευρωπαϊκή Ένωση που είναι ρητή επιθυμία όλων μας, καθώς μέσω αυτής προσδοκούμε μιαν ενιαία ανάπτυξη της Ευρωπαϊκής Ένωσης
<P>
Η απαιτούμενη αναλογία τριτοβάθμιας εκπαίδευσης θα καταστεί δυνατή, μόνον εάν επιτευχθεί συναίνεση για το πως μπορεί να ορισθεί και τελικά να μετρηθεί η ποιότητα. Επιπλέον, τίθεται το ερώτημα σε τίνος χέρια θα είναι σκόπιμο να εναποτεθεί η ευθύνη για τη λήψη μέτρων σχετικά με την διασφάλιση της ποιότητας. Οι θέσεις της Επιτροπής, του Συμβουλίου και του Ευρωπαϊκού Κοινοβουλίου κατά τη διάρκεια των εργασιών ως προς τη σύσταση που μας απασχολεί τώρα, αντικατοπτρίζουν σαφώς τις δυσκολίες που συναντάμε τόσο συχνά στον τομέα της ευρωπαϊκής εκπαιδευτικής πολιτικής όταν πρέπει να υλοποιήσουμε τους επιδιωκόμενους από την Κοινότητας στόχους και ταυτόχρονα να τηρήσουμε αυστηρά την αρχή της επικουρικότητας.
<P>
Στην αρχική της πρόταση, η Επιτροπή προέβλεπε ότι μόνο αυτή θα ήταν αρμόδια για τη δημιουργία ενός ευρωπαϊκού δικτύου που θα προωθούσε τη διασφάλιση και την αξιολόγηση της ποιότητας. Τούτο όμως δεν μπορούσε φυσικά να γίνει αποδεκτό από τα κράτη μέλη και το Κοινοβούλιο ακολούθησε κατά την πρώτη ανάγνωση τη δική μου πρόταση, σύμφωνα με την οποία τα κράτη μέλη θα έπρεπε να συμμετέχουν ουσιαστικά στη δημιουργία των δικτύων. Η κεντρική ιδέα ήταν ότι η δημιουργία ενός δικτύου θα είχε επιτυχία μόνο στη βάση της αμοιβαίας εμπιστοσύνης και της συνεργασίας και ότι πολύ δύσκολα θα μπορούσε κανείς να διανοηθεί ένα τέτοιο δίκτυο δίχως τους αντίστοιχους εθνικούς όρους πλαίσιο.
<P>
Στην κοινή θέση υιοθετήθηκε ο προβληματισμός του Κοινοβουλίου ως προς αυτό το τόσο κρίσιμο σημείο. Κατά την αντίληψή του συνιστάται πλέον στα κράτη μέλη η δημιουργία ενός δικτύου, ενώ στην Επιτροπή θα ανατεθεί η υποστήριξη της συνεργασίας μεταξύ των υπηρεσιών που είναι αρμόδιες για την αξιολόγηση και τη διασφάλιση της ποιότητας στην τριτοβάθμια εκπαίδευση. Εκτός από αυτό το ουσιαστικό σημείο, το Συμβούλιο υιοθέτησε ακόμα 13 τροπολογίες του Κοινοβουλίου είτε αυτούσιες είτε λαμβάνοντας υπόψη το περιεχόμενο τους. Σημαντικό είναι για μένα ότι στη θέση που διατύπωσε το Συμβούλιο βρήκαν απήχηση δύο ουσιαστικοί προβληματισμοί στους οποίους είχα στηρίξει την έκθεσή μου. Έτσι επιτεύχθηκε ο σαφέστερος τονισμός της αυτονομίας των ιδρυμάτων τριτοβάθμιας εκπαίδευσης και η διαφύλαξη της παιδαγωγικής τους ταυτότητας. Επίσης, σε σχέση με την αρχική πρόταση της Επιτροπής, χαμήλωσαν κάπως οι τόνοι στο αρκετά δεσμευτικό ύφος με το οποίο καλούντο τα κράτη μέλη να λάβουν ορισμένα μέτρα.
<P>
Ωστόσο, δεν έγιναν αποδεκτές μερικές από τις τροπολογίες με τις οποίες είχε εγκρίνει το Κοινοβούλιο ακολουθώντας το περιεχόμενο της έκθεσης μου. Έτσι το Συμβούλιο απέρριψε την πρόταση να συμπεριληφθούν και τα κράτη ΚΑΕ στα μέτρα για τη διασφάλιση της ποιότητας. Ακόμα και εάν δεν είναι δυνατόν να γίνει προς στιγμή μία σύσταση στα εν λόγω κράτη, επειδή για νομικούς λόγους δεν μπορούν να γίνονται συστάσεις σε κράτη μη μέλη της ΕΕ, παρ΄ όλα αυτά θεωρώ ότι είναι σημαντικό να μη λησμονείται, πόσο σημαντικό είναι να συμπεριληφθούν αυτά στα εν λόγω μέτρα. Και τούτο διότι είναι αυτονόητο ότι όλοι οι στόχοι στους οποίους αποσκοπούμε μέσω της διασφάλισης της ποιότητας ισχύουν και για τα κράτη με τα οποία σύντομα θα διευρύνουμε την Κοινότητά μας. Και τα εν λόγω κράτη δεν πρέπει να είναι αμέτοχα στις διαδικασίες προς την ολοκλήρωση, στην οποία στοχεύει η λήψη των συγκεκριμένων μέτρων. Θα είναι μάλιστα για τα συγκεκριμένα κράτη ιδιαίτερα σημαντικό να επωφεληθούν από την ικανότητα για καινοτομίες που διαθέτει η Ευρώπη και να συμβάλουν και τα ίδια σε αυτήν.
<P>
Ακόμη μία τροπολογία δεν έγινε δεκτή από το Συμβούλιο. Στην τροπολογία αυτή υποστήριζα ότι πρέπει να δημιουργηθούν συστήματα αξιολόγησης και στον τομέα της έρευνας. Στη Γερμανία, όπου η διδασκαλία και η έρευνα σχηματίζουν μία ενότητα, είναι για μένα προφανές ότι η ποιότητα ενός ιδρύματος τριτοβάθμιας εκπαίδευσης μπορεί να κριθεί μόνο με ταυτόχρονη αξιολόγηση και των επιδόσεών του στην έρευνα. Ωστόσο το άρθρο 126 της Συνθήκης του Αμστερνταμ, στην οποία βασίζεται η σύστασή μας, δεν προσφέρει τη δυνατότητα για αναφορές στον τομέα της έρευνας. Αποτελεί τη νομική βάση μόνο για θέματα εκπαίδευσης.
<P>
Με τη συγκεκριμένη τροπολογία που επανυπέβαλα και κατά τη δεύτερη ανάγνωση, επιχείρησα έναν συμβιβασμό. Στην τροπολογία αυτή εντάσσεται λοιπόν, στα μέτρα για την αξιολόγηση της ποιότητας και ο τομέας της ερευνητικής εκπαίδευσης. Με τον τρόπο αυτό συμπεριλαμβάνεται στο νομικό πλαίσιο του άρθρου 126 και έτσι είναι δυνατόν να συμπεριληφθεί και η αξιολόγηση της έρευνας στην εκπαίδευση.
<P>
Πιστεύω ότι με τον τρόπο αυτό συμβάλαμε στην κατανόηση της διάστασης μεταξύ αρχής της επικουρικότητας και στόχων της εκπαιδευτικής πολιτικής. Έχουμε σαφή επίγνωση του ότι θα πρέπει να ξεπεραστούν ακόμα μερικά εμπόδια για να μπορέσει να πραγματοποιηθεί ο εν λόγω συμβιβασμός. Ωστόσο ο συμβιβασμός στο θέμα της τριτοβάθμιας εκπαίδευσης θα έπρεπε στις αρχές του 21ου αιώνα είναι οδοδείκτης. Σε μία εξέλιξη που τείνει προς την παγκοσμιοποίηση πρέπει εμείς στην Ευρωπαϊκή Ένωση να θέσουμε διεθνή κριτήρια και να ακολουθήσουμε νέους δρόμους και στην πολιτική της τριτοβάθμιας εκπαίδευσης. Στο πλαίσιο αυτό ανήκουν και διεπιστημονικά και ευρωπαϊκά προγράμματα σπουδών Θα αναγκαστούμε να αναγνωρίσουμε πόσο σημαντικό είναι κατά τη λήψη μέτρων για την παιδεία να έχουμε ως βάση μία σφαιρική αντίληψη περί παιδείας. Τελικά, πρέπει να καταβάλουμε όλοι προσπάθειες για την ανάπτυξη εταιρικών σχέσεων και με αυτές να αντικαταστήσουμε το φόβο ενώπιον της απώλειας κύρους και αρμοδιοτήτων.

<SPEAKER ID=166 LANGUAGE="DE" NAME="Elchlepp">
Κύριε Πρόεδρε, κυρία Επίτροπε, αγαπητοί συνάδελφοι, υποστηρίζουμε την κοινή θέση και θεωρούμε ότι οι τροπολογίες μας έχουν ληφθεί υπόψη. Η διασφάλιση και η συνέχιση της ποιότητας στην εκπαίδευση και ο συνεχής κριτικός της έλεγχος από τα ιδρύματα ανώτατης εκπαίδευσης και όλα τους τα μέλη θα έπρεπε να είναι πολύ ποιο αυτονόητα πράγματα προς το συμφέρον των νεαρών πτυχιούχων να έχουν τις καλύτερες δυνατές ευκαιρίες στη ζωή και για την επαγγελματική αποκατάσταση. Δυστυχώς, η κατάσταση είναι σε μερικά κράτη λιγότερο και σε άλλα κράτη περισσότερο διαφορετική. Είναι φυσικά μια πικρή αλήθεια για τους φοιτητές, όταν είναι αναγκασμένοι σήμερα να διαπιστώσουν συχνά μέσω κατατάξεων αμφιβόλου χαρακτήρα, ότι το πανεπιστήμιό τους έχει καταταχθεί σε χαμηλό επίπεδο σύμφωνα με τη δημόσια αξιολόγηση, γιατί ενδεχομένως να κοιμόταν την ώρα που επιβάλλονταν καινοτομίες. Θα έπρεπε επιτέλους να γίνει κάτι το σύνηθες να υποβάλλεται το κάθε ίδρυμα ανώτατης εκπαίδευσης σε μία αξιολόγηση της έρευνας και της διδασκαλίας που γίνεται στο πλαίσιό του και στην ομάδα αξιολόγησης να ανήκουν και διεθνώς αναγνωρισμένοι εξωτερικοί πραγματογνώμονες.
<P>
Τα πανεπιστήμια πρέπει για παράδειγμα να μπορούν να απαντήσουν στις ακόλουθες κρίσιμες ερωτήσεις. Πόσο καλοί και πόσο διορατικοί είναι οι κύκλοι σπουδών που προσφέρουν, κατά πόσο έχουν ευρωπαϊκό προσανατολισμό τα προγράμματα σπουδών στο πνεύμα των προγραμμάτων ERASMUS και προσφέρουν μαθήματα και σεμινάρια π.χ. σε άλλες γλώσσες, κατά πόσο έχουν υπογράψει συμβάσεις με πανεπιστήμια και οικονομικούς κλάδους άλλων χωρών προκειμένου να προσφέρουν στους φοιτητές τους πρακτική εμπειρία στο εξωτερικό, ή εάν το συγκεκριμένο ίδρυμα ανώτατης εκπαίδευσης προσφέρεται στην περιφέρειά του για συνεχιζόμενη κατάρτιση εργαζομένων ή εάν κάποιος τομέας λαμβάνει μέρος στην εξ αποστάσεως εκπαίδευση. Αυτή η αλλαγή στον τρόπο σκέψης θα φανεί δύσκολη σε μερικούς. Γιατί μόνο έτσι θα ξεπερασθεί η τελμάτωση. Είναι ασφαλώς σημαντικό η διασφάλιση της ποιότητας να γίνεται με όσο το δυνατόν πιο όμοια κριτήρια. Ωστόσο, θεωρώ πολύ αμφίβολη τη δημιουργία νέων επιτροπών, όπως ο θεσμός ενός "δικτύου» σε ευρωπαϊκό επίπεδο που θα κινείται επιπλέον νομικά σε πολύ εύθραυστη βάση και συνεπώς πρέπει να απορριφθεί. Δεν συμβάλει στην πρόοδο. Σημαντικές είναι οι ανταλλαγές εμπειριών για της διαδικασίες αξιολόγησης μεταξύ των ίδιων των ιδρυμάτων τριτοβάθμιας εκπαίδευσης. Η Ε.Ε. μπορεί να υποστηρίξει μεμονωμένα προγράμματα κατά εύλογο τρόπο.
<P>
Τέλος, γιατί να μην υπάρχει η ποικιλομορφία των χαρακτηριστικών των ιδρυμάτων τριτοβάθμιας εκπαίδευσης στην Ευρώπη; Στο πλαίσιο αυτό κρύβεται και το δυναμικό για καινοτομίες. Γιατί οι σπουδές στην αρχιτεκτονική να μην προσφέρονται στο Μιλάνο με διαφορετικό κέντρο βάρους απ, ό, τι στο Ααχεν, αν και τα δύο ιδρύματα έχουν το ίδιο υψηλή ποιότητα;

<SPEAKER ID=167 LANGUAGE="DE" NAME="Sichrovsky">
Κύριε Πρόεδρε, ευχαριστώ πολύ που σε τόσο προχωρημένη ώρα είσαστε διατεθειμένος να ακούσετε τα όσα σημαντικά έχω να πω. Ασφαλώς πρέπει να επικροτήσουμε τη διασφάλιση της ποιότητας. Επίσης πρέπει να επικροτήσουμε τις προσπάθειες εξομοίωσης της ποιότητας στην Ευρώπη. Πρέπει ωστόσο να λάβουμε υπόψη την ελεύθερη πρόσβαση στην οποία θα αναφερθούμε. Η ελεύθερη πρόσβαση των φοιτητών σε όλα τα ιδρύματα τριτοβάθμιας εκπαίδευσης της Ευρώπης θα διαμορφώσει μία ιεραρχία των ιδρυμάτων και θα δημιουργήσει έναν ανταγωνισμό ο οποίος θα οδηγήσει στις προσπάθειες των ιδρυμάτων να προσελκύσουν φοιτητές. Τούτο είναι πολύ πιο σημαντικό από τις ρυθμίσεις για τη μεταξύ τους εξομοίωση. Η έννοια της ερευνητικής εκπαίδευσης που αναφέρθηκε εδώ είναι ωστόσο κάπως αμφίβολη, διότι ερευνητική εκπαίδευση θα σήμαινε ότι για την έρευνα θα έπρεπε να αναπτυχθούν ειδικά προγράμματα σπουδών.
<P>
Κατά δεύτερο, λείπει εδώ η προώθηση της ιδέας της συνεργασίας μεταξύ έρευνας και βιομηχανίας, διότι γνωρίζουμε εκ πείρας ότι η έρευνα λειτουργεί μόνον εκεί όπου οργανώνεται από κοινού με τη βιομηχανία.

<SPEAKER ID=168 NAME="Cresson">
Κύριε Πρόεδρε, κατ' αρχάς, θα ήθελα να ευχαριστήσω το Κοινοβούλιο, και ιδαίτερα την Επιτροπή Πολιτισμού, Νεότητας, Παιδείας και Μέσων Ενημέρωσης, και την εισηγήτρια κ. Heinisch, που εξέτασαν τόσο σύντομα την κοινή θέση του Συμβουλίου. Σε γενικές γραμμές, σεβάστηκε το πνεύμα της πρότασης της Επιτροπής. Επανέλαβε, εξίσου, πολλές από τις τροπολογίες που πρότεινε το Κοινοβούλιο στην πρώτη ανάγνωση. Εντοπίζουμε, μάλιστα, στο κείμενο του Συμβουλίου όλες τις σημαντικές τροπολογίες σας, όπως εκείνες που αφορούν τον προσδιορισμό του ανώτερου εκπαιδευτικού ιδρύματος, την ποικιλομορφία των εθνικών συστημάτων για την εκπαίδευση και την αξιολόγηση, καθώς και την αυτονομία και τον ιδιαίτερο χαρακτήρα των εκπαιδευτικών συστημάτων.
<P>
Αν θέλουμε να προωθήσουμε μια εκπαίδευση και μια επαγγελματική κατάρτιση που να ανταποκρίνονται στις μελλοντικές επιδιώξεις, όπως διατυπώθηκε στη Συνθήκη, τα συστήματα αξιολόγησης της ποιότητας επιβάλλονται σαν απαραίτητα μέσα. Συμβάλλουν αποφασιστικά στις πολιτικές προς όφελος της απασχόλησης, της ανάπτυξης και της ανταγωνιστικότητας. Όπως διαπιστώσατε, οι αρχές στις οποίες στηρίζονται τα συστήματα αξιολόγησης, προβάλλονται σαφώς στις συστάσεις. Η συμβολή σας ήταν πολύ σημαντική για την υλοποίησή τους. Υπενθυμίζω ότι αποτελούν τον καρπό μια εμπειρίας στον εν λόγω τομέα, όπου συμμετείχαν πολλά εκπαιδευτικά ιδρύματα· χάρη σε αυτήν ακριβώς την εμπειρία, μάλιστα, αποκτήσαμε τη δυνατότητα να κατανοήσουμε σαφώς τα κοινά χαρακτηριστικά των συστημάτων αξιολόγησης της εκπαίδευσης στις διάφορες χώρες της Ένωσης.
<P>
Θα ήθελα να αναφέρω εξίσου τη σημασία αυτής της συνεργασίας, αν θέλουμε να αποκτήσουμε μια πραγματική διαφάνεια στα εκπαιδευτικά συστήματα, και να ευνοήσουμε την αμοιβαία πληροφόρηση μεταξύ εκπαιδευτικών ιδρυμάτων ως προς το περιεχόμενο και την ποιότητα της εκπαίδευσης που παρέχουν. Τούτο θα έπρεπε να συμβάλει στη διεθνική κινητικότητα των φοιτητών, στην αναγνώριση των διπλωμάτων και των προσόντων και στην ελεύθερη κυκλοφορία των πτυχιούχων στην Ευρώπη.
<P>
Σε ό, τι αφορά την τροπολογία που πρότεινε η εισηγήτρια, συντάσσομαι ευχαρίστως με την επιθυμία να προβληθεί η ανάγκη για τα ανώτερα εκπαιδευτικά ιδρύματα να βελτιώσουν, όχι μόνο την ποιότητα της εκπαίδευσης και της εκμάθησης, αλλά και την κατάρτιση για την έρευνα. Θα θυμάστε ότι η Επιτροπή δεν μπόρεσε να εγκρίνει στην πρώτη ανάγνωση μια τροπολογία που αναφερόταν στην έρευνα γενικώς, εφόσον ο εν λόγω τομέας δεν καλύπτεται από τη νομική βάση της σύστασης. Αντιθέτως, το πεδίο της τροπολογίας που προτείνεται σήμερα, είναι σαφώς καθορισμένο και οροθετημένο στην κατάρτιση για την έρευνα. Φρονώ ότι είναι χρήσιμο να την εφαρμόσουμε, στο βαθμό όπου, στο πλαίσιο της παιδείας που παρέχεται από τα ανώτερα εκπαιδευτικά ιδρύματα, η κατάρτιση για την έρευνα είναι συχνά συνυφασμένη με τη γενικότερη εκπαίδευση.
<P>
Επισήμανα συχνά τη σημασία που έχει αυτή η σύσταση για την προώθηση μιας ποιοτικής εκπαίδευσης στην Ευρώπη. Επομένως, εκφράζω την ικανοποίησή μου για το γεγονός ότι η διοργανική διαδικασία για τη λήψη αποφάσεων καταλήγει σε μια πολύ θετική συμφωνία. Μόλις το Συμβούλιο εγκρίνει οριστικά τη σύσταση, η Επιτροπή θα προβεί το συντομότερο δυνατό στη δημιουργία ενός δικτύου για την αξιολόγηση της ποιότητας, οι εργασίες της οποίας θα είναι καθοριστικές για τη διαμόρφωση του ευρωπαϊκού εκπαιδευτικού χώρου, που όλοι ευχόμαστε να πραγματοποιηθεί.

<SPEAKER ID=169 NAME="Πρόεδρος">
Ευχαριστώ πολύ, κυρία Cresson.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=15>
Πέμπτο πρόγραμμα-πλαίσιο
<SPEAKER ID=170 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0188/98) του κυρίου Marset Campos, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με τις προτάσεις απόφασης του Συμβουλίου σχετικά με:
<P>
I.τους κανόνες συμμετοχής επιχειρήσεων, ερευνητικών κέντρων και πανεπιστημίων και τους κανόνες διάδοσης των αποτελεσμάτων της έρευνας για την υλοποίηση του πέμπτου προγράμματος πλαισίου της Ευρωπαϊκής Κοινότητας (1998-2002) (COM(98)0587/2 - C4-0015/98-97/0309(SYN))·II.τους κανόνες συμμετοχής επιχειρήσεων ερευνητικών κέντρων και πανεπιστημίων στις δραστηριότητες που υπάγονται στη Συνθήκη περί ιδρύσεως της Ευρωπαϊκής Κοινότητας Ατομικής Ενέργειας (Ευρατόμ) (1998-2002) (COM(98)0587/2 - C4-0016/98-97/0310(CNS))).
<SPEAKER ID=171 NAME="Marset Campos">
Κύριε Πρόεδρε, κυρία Επίτρoπε, κυρίες και κύριoι, η πρόταση η oπoία υπεβλήθη σχετικά με τoυς καvόvες συμμετoχής επιχειρήσεωv, ερευvητικώv κέvτρωv και παvεπιστημίωv και τoυς καvόvες διάδoσης τωv απoτελεσμάτωv της έρευvας για τηv υλoπoίηση τoυ πέμπτoυ πρoγράμματoς πλαισίoυ της Ευρωπαϊκής Κoιvότητας και της Ευρωπαϊκής Κoιvότητας Ατoμικής Εvέργειας ασκεί τo αvαγκαίo καθήκov τoυ vα καταστεί δυvατή η υλoπoίηση στόχωv και δράσεωv πoυ διατυπώvovται στo εv λόγω πρόγραμμα πλαίσιo. Η γvωμoδότηση της επιτρoπής μας υπήρξε γεvικώς ευvoϊκή, αξιoλoγώvτας ως θετικό τo σύvoλo τωv μέτρωv τα oπoία έχoυv επιvoηθεί για vα απoτελέσoυv τo κλειδί πρόσβασης στηv κoιvoτική έρευvα εκ μέρoυς τωv περισσότερo εvδιαφερoμέvωv πρωταγωvιστώv.
<P>
Η επιτρoπή μας επικεvτρώθηκε σε κάπoια ζητήματα, λίγα, τα oπoία έχoυv ως στόχo vα επιτύχoυv τηv επίλυση κάπoιωv πρoβλημάτωv πoυ έχoυv αvιχvευθεί και για τα oπoία εκκρεμoύv ακόμη πρoηγoύμεvα πειράματα και πρoσκλήσεις για υπoβoλή πρoσφoρώv και πoυ, παρά τις βελτιώσεις πoυ εισήχθησαv από τη σημεριvή πρόταση, εφόσov δεv είvαι επαρκείς, πρέπει vα αvτιμετωπισθoύv. Κατά αυτόv τov τρόπo, εκδηλώvoυμε τηv αvησυχία μας για τις συvέπειες σε κάπoια θέματα έρευvας λόγω τoυ επιταχυμέvoυ χαρακτήρα τωv τεχvoλoγικώv καιvoτoμιώv, κυρίως όσov αφoρά τηv κoιvωvία τωv πληρoφoριώv, τόσo στη σύσταση τωv αιτoύvτωv oμάδωv όσo και στη θέση τoυς σε λειτoυργία και τις δημoσιovoμικές τoυς υπoχρεώσεις.
<P>
Μια άλλη από τις βελτιώσεις πoυ έχoυv εισαχθεί αvαφέρεται στηv αvάγκη εξασφάλισης της παρουσίασης των πληρoφoριώv σχετικά με τις πρoσκλήσεις υπoβoλής πρoσφoρώv, πέρα από τηv Επίσημη Εφημερίδα, επίσης από τα υπόλoιπα ηλεκτρovικά μέσα και σε όλες τις γλώσσες.
<P>
Έχoυμε λάβει επίσης πoλλαπλές συστάσεις oι oπoίες κατευθύvovται πρoς τηv επιτάχυvση της διαδικασίας λήψης απoφάσεωv, έτσι ώστε η πρoθεσμία vα μηv υπερβαίvει τoυς τέσσερις μήvες και, έτσι, vα βoηθήσει τις αιτoύσες oμάδες.
<P>
Είvαι επίσης κατά τη γvώμη μας αρμόζωv vα ληφθoύv υπόψη, κατά τηv oικovoμική εκτέλεση τωv εvισχύσεωv, τα διάφoρα συστατικά μέρη και τα διάφoρα χαρακτηριστικά τα oπoία εμπλέκovται σε κάθε μια από τις χώρες στις oπoίες βρίσκovται oι oμάδες έρευvας και, με αυτόv τov σκoπό, vα μηv κάvoυμε διακρίσεις, αvτιμετωπίζovτάς τις oμoιoγεvώς.
<P>
Μια ιδιαίτερα σημαvτική για τηv επιτρoπή πτυχή ήταv αυτή η oπoία αvαφέρεται στηv ιδιoκτησία τωv γvώσεωv πoυ απoρρέoυv από τις εργασίες πoυ έχoυv διεξαχθεί στo πλαίσιo έμμεσωv δράσεωv όταv η συvεισφoρά της Κoιvότητας ήταv της τάξης τoυ 50 % ή μεγαλύτερη. Ήταv κατ'εμάς αvεπαρκές και ελάχιστα oρθό να καθορίζεται το δικαίωμα αυτό να μοιράζεται η ιδιοκτησία μόνο στις περιπτώσεις που η κοινοτική χρηματοδότηση είναι πλήρης, ήτοι 100 %.
<P>
Έvα κεφάλαιo ιδιαίτερoυ εvδιαφέρovτoς σε όλη τηv Έvωση είvαι αυτό της καταπoλέμησης της απάτης. Παρότι μoιάζει αδύvατo, μας έχoυv επίσης πρoειδoπoιήσει για τον κίνδυνο αυτό σε κάπoιες περιπτώσεις. Για αυτόv τov λόγo, και λαμβάvovτας ως voμική βάση τις καταδικαστικές απoφάσεις τoυ Ευρωπαϊκoύ Δικαστηρίoυ oι oπoίες απoτελoύv πρoηγoύμεvo, εισαγάγαμε συγκεκριμέvoυς μηχαvισμoύς oι oπoίoι επιτρέπoυv τηv remediar, απoφυγή και, αvάλoγα με τηv περίπτωση, τηv επιβoλή κυρώσεωv σε εκείvες τις oμάδες πoυ παρoυσιάζoυv αvωμαλίες, παραβάσεις και σoβαρές παρατυπίες όσov αφoρά αυτό τo θέμα. Και όλα αυτά λόγω της αvησυχίας μας για τηv πρoστασία τωv oικovoμικώv συμφερόvτωv της Ευρωπαϊκής Κoιvότητας πoυ εξασφαλίζει o Καvovισμός 2988/95.
<P>
Θεωρoύμε αρμόζοv, σε μια άλλη διάταξη τωv πραγμάτωv, τη χρήση όλωv τωv γλωσσώv στηv παρoχή τωv απαραιτήτωv για τoυς συμβαλλόμεvoυς πληρoφoριώv, καθώς και τη χρήση όλωv τωv σημεριvώv πόρωv της κoιvωvίας τωv πληρoφoριώv, κυρίως για τις ΜΜΕ, τα παvεπιστήμια και τα κέvτρα έρευvας.
<P>
Τέλoς, κατά τη γνώμη μας αρμόζει, τόσο στην περίπτωση της αποδοχής όσο και σε αυτή της απόρριψης, να είναι απαραίτητη μια ουσιαστική τεκμηρίωση των ιδίων με λόγους και κίνητρα. Πρέπει να επισημανθεί πως η συζήτηση η οποία διεξήχθη στην επιτροπή υπήρξε πλούσια, εφόσον συζητήθηκαν άλλες πτυχές όπως η ανησυχία για την εμπλοκή του μεγαλύτερου δυνατού αριθμού μικρών ΜΜΕ ή την καθιέρωση προτεραιοτήτων, συζητώντας αν θα θεωρηθούν ως κρίσιμες οι πτυχές που αφορούν την ανταγωνιστικότητα, τη σχετική τεχνολογική καινοτομία ή την ικανοποίηση των κοινωνικών αναγκών του πληθυσμού της Ευρώπης.
<P>
Μπορούμε όντως να πούμε πως το Ευρωπαϊκό Κοινοβούλιο, με την ιδιότητά του να εκπροσωπεί άμεσα τις ανησυχίες και βουλές που σε αυτό εναποτίθενται, με αυτήν την προσφορά, επιδιώκει τη συμπλήρωση μιας πρότασης, η οποία είναι από μόνη της θετική, σχετικά με το τόσο κρίσιμο θέμα.

<SPEAKER ID=172 LANGUAGE="NL" NAME="Van Velzen W.G.">
Κύριε Πρόεδρε, κυρία Επίτροπε, συνάδελφοι, καταρχάς θα ήθελα να ευχαριστήσω τον εισηγητή για το έξοχο έργο που επιτέλεσε. Το θέμα αφορά τη θέσπιση κανόνων για τη συμμετοχή επιχειρήσεων, κέντρων ερευνών, και πανεπιστημίων σε έρευνες. Βεβαίως, το θέμα είναι η διάδοση των αποτελεσμάτων των ερευνών. Πιστεύω ότι η έκθεση αυτή είναι τουλάχιστον εξίσου σημαντική όσο και το περιεχόμενο του Πέμπτου προγράμματος-πλαίσιο. Γιατί μπορούμε να κάνουμε πολλά. Τη στιγμή, όμως, που δεν ρυθμίσουμε τα πράγματα όπως θα πρέπει με τη σύναψη συμβάσεων ή η διάδοση των αποτελεσμάτων δεν θα είναι η πρέπουσα, τα επιτεύγματά μας θα είναι πενιχρά.
<P>
Μεγάλη σημασία έχει, επίσης, να αναφέρεται στη σύμβαση με ποιό τρόπο θα διαδίδονται και θα αξιοποιούνται τα αποτελέσματα. Συνεπώς, αυτό πρέπει να ρυθμίζεται εκ των προτέρων και όχι εκ των υστέρων. Επίσης, πρέπει να θεσπιστούν κριτήρια απόδοσης. Για παράδειγμα, είδα στα προγράμματα διάφορες περιγραφές αποτελεσμάτων ερευνών με βάση τα οποία δεν μπορεί κανείς να ξέρει τι θα προκύψει. Η Επιτροπή πρέπει να υποχρεώσει τα προγράμματα αυτά να γνωστοποιούν τα αποτελέσματά τους.
<P>
Εμείς καταθέσαμε ορισμένες από τις τροπολογίες αυτού του είδους. Ελπίζω ότι η Επίτροπος τις εξέτασε με ευμενή διάθεση και ότι θα έχει στη συνέχεια την πρόθεση να τις αποδεχθεί.

<SPEAKER ID=173 LANGUAGE="PT" NAME="Vaz da Silva">
Κύριε Πρόεδρε, κυρία Επίτροπε, αγαπητέ συνάδελφε εισηγητή, αγαπητοί συνάδελφοι, η διάδοση και αξιοποίηση των αποτελεσμάτων συνιστούν ουσιαστικές πτυχές της πολιτικής για την επιστημονική έρευνα στις περιπτώσεις των κρατών με λιγότερο ανεπτυγμένη βιομηχανία. Παρά το γεγονός ότι η σημασία τους διατρανώνεται στο κείμενο της Επιτροπής, έχουμε αιτιολογημένους φόβους ότι, στην πράξη, κάτι τέτοιο θα συνεχίσει να μη γίνεται με ικανοποιητικό τρόπο.
<P>
Όσον αφορά τη διάδοση, τα ηλεκτρονικά μέσα αποτελούν μια θαυμάσια μέθοδο για όσους ήδη ξέρουν τι είναι αυτό που ψάχνουν. Όμως δεν επαρκούν. Είναι αναγκαίο να σπεύσουν να συναντήσουν τους άλλους, εκείνους που ακόμη δεν γνωρίζουν τις δυνατότητες των ανταλλαγών και της συνεργασίας στον τομέα της έρευνας και της τεχνολογίας. Αυτοί μπορεί να είναι είτε ερευνητικά κέντρα όπως τα πανεπιστήμια, είτε μικρές και μεσαίες επιχειρήσεις. Θα σας υπενθυμίσω ότι έχει σημασία να παραμείνουμε στον ορισμό της ΜΜΕ ως μία επιχείρηση με τουλάχιστον πεντακόσιους εργαζόμενους και να μη μειώσουμε αυτό τον αριθμό στους διακόσιους πενήντα, όπως προτείνει η τροπολογία αριθ. 1. Εάν αυτό συμβεί, μια χώρα όπως η Πορτογαλία θα αποκλεισθεί από τη συμμετοχή σε προγράμματα ενίσχυσης των ΜΜΕ, κάτι που αντίκειται σε αυτό που σίγουρα προσδοκά ο κ. Marset Campos με την υποβολή της τροπολογίας. Είναι ωστόσο γεγονός ότι στην Πορτογαλία μόνον οι επιχειρήσεις κάποιου μεγέθους έχουν δυνατότητες διεξαγωγής ερευνών.
<P>
Σε ό, τι αφορά την αξιοποίηση, δηλαδή την ικανότητα μιας ερευνητικής διαδικασίας να καταλήξει σε ένα προϊόν, μια σωστή μέθοδος θα συνίστατο στην προώθηση της διασύνδεσης με το Πρόγραμμα ΕΥΡΗΚΑ. Οπότε απευθύνω έκκληση στη διάσκεψη, με την οποία τον μήνα Ιούνιο θα ολοκληρωθεί η πορτογαλική προεδρία του ΕΥΡΗΚΑ, ώστε να διαμορφώσει τους όρους για αλληλοσύνδεση μεταξύ του πέμπτου προγράμματος-πλαισίου και του ΕΥΡΗΚΑ. Και μιας και γίνεται λόγος περί εφαρμογής του πέμπτου προγράμματος-πλαισίου, θέλω να επισημάνω κάτι τελευταίο: ας αποφευχθεί το λάθος, ακριβώς φέτος που διανύουμε το Διεθνές Έτος των Ωκεανών, να περικοπούν τα κονδύλια που διατίθενται για τις θαλάσσιες επιστήμες και τεχνολογίες. Αυτές είναι το έμβλημα της Ευρώπης. Η Υφήλιος δεν θα κατανοούσε μια τέτοια κοντόφθαλμη οπτική και το μέλλον δεν θα μας συγχωρούσε.

<SPEAKER ID=174 NAME="Πρόεδρος">
Ευχαριστώ πολύ, κυρία Vaz da Silva.
<P>
Κυρίες και κύριοι, με την παρέμβαση της κυρίας Vaz da Silva έληξε ο κύκλος των παρεμβάσεων των μελών του Σώματος. Επομένως, καλώ την Επίτροπο κυρία Cresson να λάβει τον λόγο.

<SPEAKER ID=175 NAME="Cresson">
Κύριε Πρόεδρε, κατ' αρχάς, θα ήθελα να ευχαριστήσω τα μέλη της Επιτροπής Έρευνας, Τεχνολογικής Ανάπτυξης και Ενέργειας, και ιδαίτερα τον εισηγητή, κ. Marset Campos, για την εργασία που επιτέλεσαν. Συμμερίζομαι πλήρως την εντύπωση του κ. Marset Campos: οι κανόνες συμμετοχής και διάδοσης πρέπει να είναι καταληπτοί από όλους τους φορείς της έρευνας. Πρέπει να ισχύσουν με τη μεγαλύτερη δυνατή διαφάνεια.
<P>
Οι προτάσεις μας ως προς το ζήτημα αυτό εντάσσονται στο ευρύτερο πλαίσιο των προσπαθειών που καταβάλλει η Επιτροπή για να εξασφαλίσει την βέλτιστη διαχείριση των κοινοτικών ερευνητικών προγραμμάτων. Θα καταβληθούν, κυρίως, προσπάθειες για την μέγιστη δυνατή απλοποίηση των διαδικασιών και τον περιορισμό των προθεσμιών στο μέτρο του εφικτού.
<P>
Η πρόταση που εξετάζουμε, εκπονήθηκε βάσει της εμπειρίας που έχουμε αποκτήσει από τους ισχύοντες κανόνες. Οι κανόνες αυτοί είχαν γενικώς λειτουργήσει ικανοποιητικά. Αν και ήταν πολύ σημαντικοί για τους συμμετέχοντες, όπως το επισημαίνει δικαίως ο εισηγητής, έχουν ωστόσο έναν αρκετά τεχνικό χαρακτήρα. Θα συνοψίσω τη θέση της Επιτροπής ως προς τα δύο σχέδια γνωμοδότησης του Κοινοβουλίου ως εξής. Η Επιτροπή προσυπογράφει ως προς την ουσία τους στόχους των τροπολογιών αριθ. 4 και 8 (ΕΚ, Ευρατόμ). Η πρώτη ορίζει ότι οι προσκλήσεις για την υποβολή προτάσεων πρέπει να ανακοινώνονται δημοσίως με άλλα μέσα πέραν της Επίσημης Εφημερίδας. Η δεύτερη τροπολογία διευρύνει τους όρους χρηματοδοτικής συμμετοχής της Κοινότητας. Αν υπάρξει αναδιατύπωση, η Επιτροπή μπορεί να αποδεχθεί εν μέρει τις ως άνω τροπολογίες.
<P>
Δεν μπορεί να το κάνει για τις άλλες τροπολογίες. Αν και συμμερίζεται τις ανησυχίες που τις τροφοδοτούν, η Επιτροπή πιστεύει ότι οι συγκεκριμένες τροπολογίες είτε έχουν ήδη καλυφθεί από τις προτεινόμενες διατάξεις, για παράδειγμα τις τροπολογίες αριθ. 1 (ΕΚ - Ευρατόμ) και 5, 11, 16 (ΕΚ), είτε εισαγάγουν διατάξεις για την καθημερινή διαχείριση στα κείμενα αρχής που καλούνται να διέπουν το σύνολο της πολιτικής για την έρευνα, π.χ. οι τροπολογίες αριθ. 2 και 7 (ΕΚ, Ευρατόμ) και 14 (ΕΚ). Ορισμένες εγείρουν προβλήματα νομικής βάσης, όπως, π.χ., οι τροπολογίες αριθ. 12 και 13 (ΕΚ). Αλλες πρέπει να εξεταστούν στο πλαίσιο των μέτρων για την υλοποίηση, όπως, π.χ., οι τροπολογίες αριθ. 3 και 6 (ΕΚ, Ευρατόμ), και 9 και 15 (ΕΚ).
<P>
Είμαι ευγνώμων έναντι του Ευρωπαϊκού Κοινοβουλίου, που έλαβε κάθε μέτρο έκτακτου χαρακτήρα για το συγκεκριμένο ζήτημα. Η έγκριση αυτής της γνωμοδότησης στην πρώτη ανάγνωση πρέπει να παράσχει στο Συμβούλιο Υπουργών Έρευνας, στις 22 Ιουνίου, τη δυνατότητα να εγκρίνει μια κοινή θέση για την πρόταση αυτή. Όλοι γνωρίζουμε σαφώς ότι το παρόν πρόγραμμα-πλαίσιο, τα ειδικά προγράμματά του και οι ισχύοντες κανόνες για τη συμμετοχή και τη διάδοση, εκπνέουν στο τέλος του έτους. Επομένως, έχουμε εμπλακεί σε έναν πραγματικό αγώνα με αντίπαλο το χρόνο. Αν θέλουμε να αποφύγουμε τη διακοπή της ευρωπαϊκής ερευνητικής προσπάθειας, το πέμπτο πρόγραμμα-πλαίσιο, τα ειδικά προγράμματά του και οι νέοι κανόνες για τη συμμετοχή και τη διάδοση, πρέπει να είναι έτοιμα εγκαίρως, για να συνεχιστούν οι δράσεις μας ήδη από την 1η Ιανουαρίου 1999. Βρισκόμαστε στον ορθό δρόμο για την επίτευξη αυτού του στόχου. Δεν παραγνωρίζω, ωστόσο, τις δυσκολίες που μας περιμένουν για την έγκριση του πέμπτου προγράμματος-πλαισίου υπό ικανοποιητικές συνθήκες. Είμαι βέβαιη ότι μπορώ να βασίζομαι και να εξακολουθώ να επωφελούμαι από την υποστήριξή σας για την επίτευξη αυτού του στόχου.

<SPEAKER ID=176 NAME="Πρόεδρος">
Ευχαριστώ πολύ, κυρία Cresson.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.
<P>
Κυρίες και κύριοι, σας ανακοινώνω ότι έχουμε εξαντλήσει την ημερήσια διάταξη, πως σας εύχομαι καλή ξεκούραση, την οποία πολύ αξίζετε, και σας θυμίζω ότι η επόμενη συνεδρίαση θα αρχίσει αύριο, Πέμπτη, 28 Μαΐου 1998, στις 9.00 και προβλέπεται να λήξει στις 13.00.
<P>
(Η συνεδρίαση λήγει στις 23.50)

