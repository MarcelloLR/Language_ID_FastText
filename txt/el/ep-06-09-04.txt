<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 6 Ιουλίου 2006. 
<SPEAKER ID="3" LANGUAGE="" NAME="Πρόεδρος." AFFILIATION="">
<P>
Καταρχάς, ο πόλεμος στον Λίβανο: δεδομένων των τραγικών γεγονότων που λάμβαναν χώρα, θεώρησα ότι το Κοινοβούλιο δεν μπορούσε να παραμείνει σε διακοπές και έπρεπε να αντιδράσει. Επομένως, συγκάλεσα έκτακτη Διάσκεψη των Προέδρων των πολιτικών ομάδων, η οποία διεξήχθη στις 20 Ιουλίου.
<P>
Αυτή η Διάσκεψη των Προέδρων ενέκρινε μια σαφή δήλωση που ήταν αρκετά πιο σθεναρή από τη δήλωση του Συμβουλίου Εξωτερικών Υποθέσεων της Ένωσης, το οποίο είχε διεξαχθεί πριν από τις 17 Ιουλίου. Σε αυτήν, ζητήσαμε την άμεση κατάπαυση του πυρός στην περιοχή· επίσης, ήμασταν οι πρώτοι που ζητήσαμε να αποσταλεί διεθνής δύναμη στο πλαίσιο των Ηνωμένων Εθνών, με τη σημαντική συμμετοχή της Ευρωπαϊκής Ένωσης.
<P>
Την 1η Αυγούστου, μετά τη συνεχιζόμενη κλιμάκωση της βίας και τις επιθέσεις σε βάρος άμαχων πληθυσμών, η Διάσκεψη των Προέδρων διεξήγαγε άλλη μία έκτακτη συνεδρίαση, αυτήν τη φορά ανοιχτή σε όλους τους βουλευτές του Κοινοβουλίου. Αυτή η Διάσκεψη των Προέδρων καταδίκασε τις επιθέσεις σε βάρος των αμάχων πληθυσμών, όπως εκείνες που είχαν μόλις συμβεί κατά της λιβανέζικης πόλης Κανά. Και πάλι απευθύναμε έκκληση στο Συμβούλιο να ζητήσει την άμεση κατάπαυση του πυρός.
<P>
Σύμφωνα με τα ψηφίσματα εκείνης της Διάσκεψης των Προέδρων, διαπραγματεύτηκα μια δήλωση από το προεδρείο της Ευρωμεσογειακής Κοινοβουλευτικής Συνέλευσης, η οποία δημοσιεύτηκε στις 7 Αυγούστου – μια δήλωση που εγκρίθηκε ομόφωνα από τα μέλη εκείνου του προεδρείου, τους προέδρους των κοινοβουλίων της Τυνησίας, της Αιγύπτου και της Ελλάδας και από εμένα. Ήταν η πρώτη φορά που ευρωπαίοι και άραβες πολιτικοί ηγέτες εξέφραζαν μία ενωμένη θέση σχετικά με αυτήν την κρίση.
<P>
Στις 24 Αυγούστου, το προεδρείο της Ευρωμεσογειακής Κοινοβουλευτικής Συνέλευσης συνεδρίασε στις Βρυξέλλες· προηγουμένως είχε συγκαλέσει όλους τους ευρωβουλευτές που είναι μέλη αυτής της Συνέλευσης. Το προεδρείο της Ευρωμεσογειακής Κοινοβουλευτικής Συνέλευσης ενέκρινε δήλωση που ζητούσε την ευρωπαϊκή συμμετοχή στη δύναμη επέμβασης και αποφάσισε να στείλει αντιπροσωπεία στον Λίβανο, το Ισραήλ και τα παλαιστινιακά εδάφη.
<P>
Τέλος, στις 25 Αυγούστου, όπως γνωρίζετε, οι κυβερνήσεις των κρατών μελών της Ένωσης αποφάσισαν να ανταποκριθούν στις εκκλήσεις μας για δράση και επίσης στις εκκλήσεις των Ηνωμένων Εθνών για αποστολή σημαντικού τμήματος στρατευμάτων από τις ευρωπαϊκές χώρες προκειμένου να αναπτυχθεί στην περιοχή.
<P>
Ήμουν σε συνεχή επικοινωνία με τον Επίτροπο Frattini, τον οποίο θα ήθελα να ευχαριστήσω για τις αποφάσεις που έλαβε και για την ώθηση που έδωσε στη συνεργασία μεταξύ των χωρών της Ευρώπης για την επίλυση ορισμένων περιπτώσεων λαθρομετανάστευσης που είναι ιδιαίτερα δραματικές από ανθρωπιστικής άποψης.
<P>
Ωστόσο, πρέπει να γνωρίζουμε ότι 10 000 άτομα έφτασαν στη Λαμπεντούσα αυτό το καλοκαίρι και 20 000 στις Κανάριες Νήσους – σχεδόν 2 000 μόνον χθες. Αυτός ο αριθμός έχει τετραπλασιαστεί από το περασμένο έτος και εκατοντάδες άνθρωποι πέθαναν στη θάλασσα προσπαθώντας να την διασχίσουν.
<SPEAKER ID="4" LANGUAGE="" NAME="Πρόεδρος" AFFILIATION="(Το Σώμα, όρθιο, τηρεί ενός λεπτού σιγή)">
<P>
   . Έχω το λυπηρό καθήκον να σας ενημερώσω ότι δεν θα παρίστανται όλοι εδώ για το κοινοβουλευτικό έργο που αρχίζουμε σήμερα. Θα απουσιάζει ένας από εμάς, ο ούγγρος συνάδελφός μας, István Pálfi, ο οποίος απεβίωσε στις 15Ιουλίου σε ηλικία 40 ετών. Μέλος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, ο κ. Pálfi απέδειξε την κοινοβουλευτική του δέσμευση μέσω της δραστήριας συμμετοχής του στην Επιτροπή Περιφερειακής Ανάπτυξης και στην Αντιπροσωπεία στην επιτροπή κοινοβουλευτικής συνεργασίας ΕΕ-Ρωσίας.
<P>
Κυρίες και κύριοι, σας ζητώ να τηρήσουμε ενός λεπτού σιγή στη μνήμη του συναδέλφου μας, István Pálfi.
<SPEAKER ID="5" LANGUAGE="" NAME="Πρόεδρος." AFFILIATION="Πέμπτη:">
<P>
   Το τελικό σχέδιο της ημερήσιας διάταξης, που κατάρτισε η Διάσκεψη των Προέδρων κατά τη συνεδρίαση της Πέμπτης 31 Αυγούστου, σύμφωνα με τα άρθρα 130 και 131 του Κανονισμού, έχει διανεμηθεί. Έχουν προταθεί οι ακόλουθες τροποποιήσεις:
<SPEAKER ID="6" LANGUAGE="DE" NAME="Hannes Swoboda (PSE ). –" AFFILIATION="">
<P>
   Κύριε Πρόεδρε, η κατάσταση στη Ζιμπάμπουε είναι ασφαλώς φρικτή, τραγική και ολέθρια αλλά, εφόσον δεν υπάρχουν, δυστυχώς, νέες εξελίξεις στο μέτωπο αυτό, θα μπορούσαμε κάλλιστα να αντικαταστήσουμε το θέμα αυτό κατά την παρούσα περίοδο συνόδου με το θέμα που αφορά την Υπερδνειστερία, όπου στις 7 Σεπτεμβρίου πρόκειται να διεξαχθεί δημοψήφισμα, το οποίο ενδέχεται να επιδεινώσει σοβαρά την κατάσταση στην περιοχή.
<SPEAKER ID="7" LANGUAGE="" NAME="Πρόεδρος." AFFILIATION="">
<SPEAKER ID="8" LANGUAGE="ET" NAME="Marianne Mikko (PSE ). –" AFFILIATION="">
<SPEAKER ID="9" LANGUAGE="EN" NAME="Charles Tannock (PPE-DE ). –" AFFILIATION="">
<P>
   Κύριε Πρόεδρε, δεν αρνούμαι ότι η Υπερδνειστερία είναι πολύ σημαντικό ζήτημα, πρέπει όμως να συζητηθεί στο Κοινοβούλιο την Τρίτη ή την Τετάρτη. Πρέπει να διεξαχθεί πλήρης συζήτηση στο Κοινοβούλιο, επειδή πρόκειται για βασικό ζήτημα που συνδέεται με την Ευρωπαϊκή Πολιτική Γειτονίας. Δυστυχώς, το απόγευμα της Πέμπτης, οι μισοί βουλευτές δεν θα είναι παρόντες για να συζητήσουν αυτό το σοβαρό ζήτημα. Συνεπώς, η πρότασή μου είναι ότι –όπως συμφωνήθηκε από την Ομάδα ΕΛΚ-ΕΔ– θα πρέπει να συνεχίσουμε τη συζήτηση για τα ανθρώπινα δικαιώματα στη Ζιμπάμπουε, όπου υπάρχει μια φοβερή ανθρωπιστική κατάσταση υπό το καθεστώς του κ. Mugabe, και να διεξάγουμε μια πλήρης συζήτηση για την Υπερδνειστερία στην επόμενη περίοδο συνόδου της Ολομέλειας. 
<SPEAKER ID="10" LANGUAGE="" NAME="Πρόεδρος." AFFILIATION="(Το Σώμα απορρίπτει την πρόταση)">
<SPEAKER ID="11" LANGUAGE="" NAME="Πρόεδρος." AFFILIATION="">
<SPEAKER ID="12" LANGUAGE="EN" NAME="Geoffrey Van Orden (PPE-DE ). –" AFFILIATION="(Χειροκροτήματα)">
<P>
   Κύριε Πρόεδρε, η επανάληψη στη Λιβύη της δίκης μετά από δεκαπέντε ημέρες των πέντε βουλγάρων νοσοκόμων και του παλαιστίνιου ιατρού –που διεξάγεται από τις 13 Ιουνίου– συνεχίζεται και πάλι αύριο. Το Κοινοβούλιο επέδειξε συνέπεια όσον αφορά τη στήριξη και τις ενέργειες υπεράσπισης αυτών των ανθρώπων. Ιδιαίτερα θα ήθελα να ευχαριστήσω τον Πρόεδρο για την παρέμβασή του στις αρχές της Λιβύης για αυτήν την υπόθεση στις αρχές Ιουλίου.
<P>
Εκφράζω τον αποτροπιασμό μου για το γεγονός ότι η εισαγγελία της Λιβύης ζήτησε και πάλι την ποινή του θανάτου κατά την τελευταία συνεδρίαση του δικαστηρίου στις 29 Αυγούστου.
<P>
Αναφορές από πρόσφατες συνεδριάσεις υποδεικνύουν ότι η επανάληψη της δίκης θα ολοκληρωθεί εντός λίγων μηνών. Αυτό το έχουμε ξανακούσει. Έχουν περάσει ήδη τρεις μήνες και αυτό συνεχίζεται από το 1999. Θα ήθελα να ζητήσω από την Επιτροπή και το Συμβούλιο –και πάλι από εσάς, κύριε Πρόεδρε– να ενταθούν οι διπλωματικές προσπάθειες προς τις αρχές της Λιβύης, προκειμένου να δοθεί μια ταχεία και δίκαιη λύση στο ζήτημα αυτό, με την άμεση απελευθέρωση των βουλγάρων νοσοκόμων και του παλαιστίνιου ιατρού.
<SPEAKER ID="13" LANGUAGE="" NAME="Πρόεδρος." AFFILIATION="">
<SPEAKER ID="14" LANGUAGE="FR" NAME="Marc Tarabella (PSE ). –" AFFILIATION="">
<P>
   Κύριε Πρόεδρε, κυρίες και κύριοι, θα ήθελα να αναφερθώ στην κατάσταση στη Σλοβακία. Φαίνεται πως λησμονήθηκε ότι το Δημοκρατικό Σοσιαλιστικό Κόμμα (Smer), έπειτα από την εκλογική του νίκη, σχημάτισε κυβέρνηση συνασπισμού με το ακροδεξιό Εθνικό Κόμμα της Σλοβακίας (SNS). Στις αρχές Αυγούστου, αυτός ο κοκκινοκαφές συνασπισμός κέρδισε τη στήριξη των βουλευτών του σλοβακικού κοινοβουλίου. Τον Ιούλιο, άδραξα την ευκαιρία για να εκφράσω την ανησυχία και την αποδοκιμασία μου, την οποία ασπάζονται επίσης πολλοί συνάδελφοί μου βουλευτές, για αυτόν τον συνασπισμό, ωστόσο ο πρωθυπουργός κ. Fico δεν έδωσε συνέχεια στο αίτημά μας να επανεξετάσει αν ήταν σκόπιμος ένας τέτοιος συνασπισμός.
<P>
Δυστυχώς, τα πρόσφατα γεγονότα απέδειξαν ότι οι ανησυχίες μας ήταν βάσιμες. Πρόσφατα, μέλη της ουγγρικής μειονότητας δέχτηκαν επίθεση επειδή μίλησαν ουγγρικά και ο αρχηγός του SNS, κ. Slota, συνέχισε να εκφράζει ξενοφοβικές και εθνικιστικές απόψεις στις ομιλίες του. Ο κ. Fico, αποδεχόμενος αυτόν τον συνασπισμό, άνοιξε τον δρόμο για παρόμοιες εξάρσεις βίας και η γραμμή μεταξύ λόγων και πράξεων είναι πολύ λεπτή. Οι πολιτικοί πρέπει να επιδεικνύουν υπευθυνότητα· ο συνασπισμός με εξτρεμιστές που υποστηρίζουν τέτοιου είδους απόψεις θα έχει οπωσδήποτε δυσμενείς συνέπειες. Κατά τη γνώμη μου, η βία που διαπιστώνουμε σήμερα αποτελεί τη σκληρότερη υπενθύμιση των πιο σκοτεινών ημερών της προπολεμικής ιστορίας της Ευρώπης. 
<SPEAKER ID="15" LANGUAGE="LT" NAME="Danutė Budreikaitė (ALDE ). –" AFFILIATION="">
<P>
   Η Ρωσία συνειδητοποίησε ότι οι ΜΚΟ είναι ο καλύτερος τρόπος για την επιρροή της κοινής γνώμης. Αυτές οι οργανώσεις και οργανισμοί αποτελούν πλέον συχνό φαινόμενο σε όλα τα κράτη της πρώην αυτοκρατορίας. Χρησιμοποιώντας την ευνοϊκή της κατάσταση στην παγκόσμια αγορά ενέργειας, η Ρωσία είναι σε θέση να κατανέμει περισσότερους πόρους για προπαγανδιστικές εκστρατείες. Για τον σκοπό αυτό, έχει ήδη συγκροτηθεί ένας ειδικός οργανισμός Ευρωπεριφέρεια Λιβονίας-Βαλτικής με γραφεία αντιπροσώπευσης στην Εσθονία, τη Λεττονία, τη Λευκορωσία και στην περιοχή του Καλίνινγκραντ. Οι επίσημοι στόχοι αυτού του οργανισμού περιλαμβάνουν την προώθηση των επιχειρηματικών σχέσεων και της πολιτιστικής συνεργασίας μεταξύ των κρατών της Βαλτικής, της περιοχής του Καλίνινγκραντ, της Λευκορωσίας και της Ουκρανίας. Ωστόσο, οι ιδρυτές του οργανισμού που ξεκίνησε από τη Ρωσία είναι ήδη γνωστοί για τις καταφανείς δράσεις τους κατά της κατασκευής εγκαταστάσεων αποθήκευσης αναλωμένου καυσίμου στον πυρηνικό σταθμό Ignalina. Η ΕΕ, ενθαρρύνοντας τις δημοκρατικές διαδικασίες στις μετασοβιετικές χώρες, θέτει ταυτόχρονα σε κίνδυνο την πρωτοβουλία της στον πόλεμο πληροφοριών. Έχω ήδη καλέσει το Ευρωπαϊκό Κοινοβούλιο, και το κάνω ξανά, να προωθήσει πιο ενεργά τη δημοκρατική διαδικασία στις μετασοβιετικές χώρες και να εκφράσει με σαφήνεια τη γνώμη του για την αντιδυτική προπαγάνδα που λαμβάνει χώρα στους ανατολικούς γείτονες της ΕΕ. 
<SPEAKER ID="16" LANGUAGE="DA" NAME="Margrete Auken (Verts/ALE ). –" AFFILIATION="">
<P>
   Κύριε Πρόεδρε, με όλους τους πυρηνικούς σταθμούς που έχουμε στην Ευρώπη, βρισκόμαστε όλοι σε μεγαλύτερο κίνδυνο από όσο νομίζουμε – και αυτό ισχύει και για τη Δανία, η οποία αρνήθηκε να υιοθετήσει την πυρηνική ενέργεια. Ας πάρουμε για παράδειγμα τον σουηδικό σταθμό πυρηνικής ενέργειας Forsmark. Ο πρώην υπεύθυνος ασφαλείας εκεί, Lars-Olov Höglund, είπε γι’ αυτόν τον πυρηνικό σταθμό ότι από καθαρή τύχη γλίτωσε την τήξη στις αρχές του περασμένου Αυγούστου. Χαρακτηρίζει αυτήν την κατάσταση την πιο επικίνδυνη μετά το Τσερνομπίλ. Πέρασε επίσης μία εβδομάδα πριν ενημερωθούν για αυτό το συμβάν οι σουηδοί πολίτες ή οι φορείς εκμετάλλευσης αντίστοιχων πυρηνικών σταθμών σε άλλες χώρες.
<SPEAKER ID="17" LANGUAGE="PT" NAME="Pedro Guerreiro (GUE/NGL )." AFFILIATION="">
<P>
   – Κύριε Πρόεδρε, στις 12 Σεπτεμβρίου είναι η όγδοη επέτειος της άδικης κράτησης στις Ηνωμένες Πολιτείες της Αμερικής των κουβανών πατριωτών Antonio Guerrero, Fernando González, Gerardo Hernandez, Ramón Labañino και René González, μοναδικό κίνητρο των οποίων ήταν να προστατεύσουν τη χώρα τους από τις τρομοκρατικές επιθέσεις που προωθούντο και πραγματοποιούντο από οργανώσεις που έδρευαν στο Μαϊάμι.
<P>
Θα πρέπει να σημειωθεί ότι, κατά τη γνώμη της ομάδας εργασίας των Ηνωμένων Εθνών που εξέτασε την υπόθεση αυτών των πέντε κουβανών πολιτών, οι οποίοι κρατούνται στις Ηνωμένες Πολιτείες της Αμερικής, η δίκη τους δεν έγινε υπό αντικειμενικές και αμερόληπτες συνθήκες, καθώς το Εφετείο της 11ης Περιφέρειας στην Ατλάντα αποφάσισε ομόφωνα να ακυρώσει την απόφαση που εκδόθηκε στο Μαϊάμι. Αυτά τα οκτώ χρόνια χαρακτηρίζονται από παράνομες πράξεις, απαράδεκτη τιμωρία, πίεση και εκβιασμό, καθώς και παραβιάσεις των ανθρωπίνων δικαιωμάτων· για παράδειγμα, η διοίκηση των ΗΠΑ δεν επέτρεψε στις συζύγους των René González και Gerardo Hernandez να τους επισκεφθούν.
<SPEAKER ID="18" LANGUAGE="PL" NAME="Janusz Wojciechowski (UEN ). –" AFFILIATION="">
<SPEAKER ID="19" LANGUAGE="EN" NAME="Thomas Wise (IND/DEM ). –" AFFILIATION="">
<P>
   Κύριε Πρόεδρε, λέγεται ότι η μεγαλύτερη φιλοδοξία του ευρωπαϊκού σχεδίου είναι να διαλυθούν τα εθνικά κράτη και να τους επιβληθεί να αποτελέσουν μέρος μιας ανεπιθύμητης και μη ρεαλιστικής ομοσπονδιακής αυταπάτης. Υπάρχει ένα ευρωπαϊκό πρόγραμμα που ονομάζεται Interreg όπως λεπτομερώς αναφέρει σήμερα ο βρετανικός Τύπος το οποίο προβλέπει τη σύσταση «διεθνικών περιοχών». Αυτές περιλαμβάνουν περιοχές της Ευρώπης που δεν ανήκουν καν στην ΕΕ: το νότιο μέρος της Νορβηγίας είναι μια τέτοια περιοχή· η Βόρεια Νορβηγία και η Ισλανδία είναι ένα άλλο. Ίσως αυτός είναι ένας από τους λόγους για τους οποίους η Ισλανδία αποφάσισε να μην σκεφτεί καν την προσχώρησή της στην ΕΕ για πολλά ακόμη χρόνια.
<SPEAKER ID="20" LANGUAGE="" NAME="Γεώργιος Καρατζαφέρης (IND/DEM ). –" AFFILIATION="">
<P>
Εμείς είμαστε μια χώρα με 10 εκατομμύρια κατοίκους, εκ των οποίων τα 2,5 εκατομμύρια είναι λαθρομετανάστες: ένας στους τέσσερεις κατοίκους της χώρας είναι ξένος. Είναι ένας φανταστικός αριθμός! Εμείς είμαστε μια χώρα με ελλείμματα – η μόνη χώρα της Ευρώπης που έχει ελλείμματα. Έχουμε τη μεγαλύτερη ανεργία, έχουμε 2,5 εκατομμύρια ανθρώπους κάτω από το όριο της φτώχειας.
<SPEAKER ID="21" LANGUAGE="EN" NAME="Ashley Mote (NI ). –" AFFILIATION="">
<P>
   Κύριε Πρόεδρε, τις τελευταίες εβδομάδες παρακολουθήσαμε το θλιβερό θέαμα της αναποφασιστικότητας της ΕΕ, αυτήν τη φορά ενώ καιγόταν ο Λίβανος. Τελικά υπήρξε μια ασήμαντη προσφορά για ειρηνευτική δύναμη 200 ατόμων από τη Γαλλία – ακόμα και το Μπαγκλαντές τα κατάφερε καλύτερα και μάλιστα σε μικρότερο χρονικό διάστημα! Θυμάστε το παλιρροϊκό κύμα; Οι ΗΠΑ έστειλαν 150 ελικόπτερα και έναν στόλο από πολεμικά πλοία μέσα σε λίγες ώρες, την ώρα που η ΕΕ συνεδρίαζε. Στα Βαλκάνια: το ΝΑΤΟ βρισκόταν επί τόπου προσπαθώντας να βάλει τάξη στο χάος, την ώρα που η ΕΕ συνεδρίαζε.
<SPEAKER ID="22" LANGUAGE="EN" NAME="James Nicholson (PPE-DE ). –" AFFILIATION="">
<SPEAKER ID="23" LANGUAGE="LT" NAME="Justas Vincas Paleckis (PSE ). –" AFFILIATION="">
<P>
   Κύριε Πρόεδρε, στα μέσα Ιουλίου, η Λευκορωσία, το κράτος που βρίσκεται ακριβώς στο κέντρο της ηπείρου μας, απήγγειλε κατηγορία εναντίον του Alexander Kozulin, ηγέτη του Σοσιαλδημοκρατικού Κόμματος της Λευκορωσίας, ο οποίος τόλμησε να αναμετρηθεί με τον Alexander Lukashenko στις προεδρικές εκλογές. Καταδικάστηκε σε κάθειρξη πεντέμισι ετών. Η χώρα που ασκεί την Προεδρία της Ευρωπαϊκής Ένωσης ανακοίνωσε μια δήλωση όχι μόνον εξ ονόματος των 25 κρατών μελών αλλά και άλλων 12 κρατών μελών, με την οποία ζητεί την άμεση απελευθέρωση του Alexander Kozulin και άλλων πολιτικών κρατουμένων.
<P>
Μόλις μίλησα με την Irina, τη σύζυγο του φυλακισμένου. Είπε ότι της επιτρέπεται να δει τον σύζυγό της μόνον μία φορά τον μήνα και ότι ο σύζυγός της υποφέρει από εξασθένηση της όρασης, καρδιακή ανεπάρκεια και οστεοχόνδρωση.
<SPEAKER ID="24" LANGUAGE="HU" NAME="Lívia Járóka (PPE-DE ). –" AFFILIATION="">
<P>
   Θα ήθελα να πω λίγα λόγια όσον αφορά την ανακοίνωση του Ján Slota σχετικά με την υιοθέτηση μιας αρχής μηδενικής ανοχής προς τους Ρομά, διότι όλο το καλοκαίρι σκεφτόμουν πόσο σημαντικό είναι να συζητήσουμε επιτέλους σχετικά με τις προσβολές που υφίστανται οι Ρομά.
<P>
Ο Ján Slota εξέφραζε ατιμώρητος με όλο και πιο κραυγαλέο τρόπο τις αντιουγγρικές και αντιρομά απόψεις του κατά τη διάρκεια της προεκλογικής εκστρατείας στη Σλοβακία την περασμένη άνοιξη, γεγονός στο οποίο επιστήσαμε την προσοχή πολλές φορές. Αυτός ο ευρέως γνωστός ηγέτης εθνικιστικού κόμματος, ο οποίος σκόπιμα υποκινεί αισθήματα κατά των Ρομά στον σλοβακικό πληθυσμό με τις αντισυνταγματικές και προκατειλημμένες δηλώσεις τους, έχει ήδη αναλάβει τα καθήκοντά του ως μέλος της σλοβακικής κυβέρνησης συνασπισμού. Παρόμοιες δηλώσεις κατά τη διάρκεια της κυβέρνησης Meciar είχαν σχεδόν αμετάκλητες συνέπειες για τον πληθυσμό των Ρομά της Σλοβακίας.
<P>
Σύμφωνα με εκτιμήσεις, στη Σλοβακία ζουν περίπου 800 000 Ρομά υπό πολύ δύσκολες κοινωνικές και οικονομικές συνθήκες. Το πιο σημαντικό έργο για τη χώρα και την κυβέρνηση είναι να θέσουν τέλος στον αποκλεισμό των Ρομά. Ωστόσο, δεν καταφέρνουν να το πράξουν. Η σημερινή πολιτική ατμόσφαιρα είναι εύλογα τρομακτική και αβέβαιη για τον πληθυσμό των Ρομά και για άλλες μειονότητες που ζουν στη Σλοβακία, οι οποίες υφίστανται καθημερινά άμεση ή έμμεση προκατάληψη. Ωστόσο, αυτές οι συνήθεις δηλώσεις από τον Ján Slota δεν πρέπει σε καμία περίπτωση να επιτρέπονται σε μια δημοκρατία. 
<SPEAKER ID="25" LANGUAGE="EN" NAME="Pál Schmitt (PPE-DE ). –" AFFILIATION="">
<SPEAKER ID="26" LANGUAGE="PL" NAME="Bogusław Liberadzki (PSE ). –" AFFILIATION="">
<P>
Θα ήθελα να υποστηρίξω την πρόταση του κ. Wojciechowski. Εντούτοις, θα ήθελα επίσης να τονίσω εμφατικά ότι η ιταλική αστυνομία συνεργάζεται με την πολωνική αστυνομία. Αυτή η συνεργασία είναι ανεπιφύλακτη, καθώς συνεργάζονται και οι κυβερνήσεις αυτών των δύο χωρών. Θα ήθελα επίσης να συνταχθώ με εκείνους που θέλουν να ζητήσουν από την Ευρωπαϊκή Επιτροπή και από τις κυβερνήσεις των κρατών μελών να ελέγξουν αν πρόκειται για μεμονωμένο περιστατικό. Αν ναι, τότε ας είναι και το τελευταίο. Ας δώσουμε περισσότερη προσοχή στο θέμα της προσωρινής εργασίας, ειδικά της εποχιακής εργασίας, στην Κοινότητά μας.
<SPEAKER ID="27" LANGUAGE="ES" NAME="Antolín Sánchez Presedo (PSE ). –" AFFILIATION="">
<P>
   Κύριε Πρόεδρε, αυτό το σαββατοκύριακο ξέσπασε πυρκαγιά σε εργοστάσιο αποθήκευσης χημικών προϊόντων στο Caldas de Reis της Γαλικίας. Ως αποτέλεσμα, τοξικές ουσίες διέρρευσαν στον ποταμό Umia. Οι αρχές της Γαλικίας αντέδρασαν αμέσως και ανέλαβαν έκτατες δράσεις που αποσκοπούσαν στον έλεγχο της διαρροής, στη διασφάλιση του εφοδιασμού με νερό του πληθυσμού του Salnés και στην προστασία του φυσικού και αλιευτικού πλούτου του ποταμού. Σε πολύ μικρό χρονικό διάστημα, αναλήφθηκε αποτελεσματική δράση σε ένα εξαιρετικό πνεύμα συνεργασίας μεταξύ των αρχών.
<SPEAKER ID="28" LANGUAGE="" NAME="Κυριάκος Τριανταφυλλίδης (GUE/NGL ). –" AFFILIATION="">
<P>
   Κύριε Πρόεδρε, στις 27 Αυγούστου διεξήχθη στην Κωνσταντινούπολη το 14ο Γκραν Πρι Φόρμουλας 1 της φετινής σαιζόν. Στο τέλος του αγώνα, την απονομή έκανε ο αυτοαποκαλούμενος «πρόεδρος» του ψευδοκράτους, κ. Ταλάτ, με την ιδιότητα, σύμφωνα με τους τούρκους διοργανωτές, του «προέδρου της Τουρκικής Δημοκρατίας της Βόρειας Κύπρου».
<SPEAKER ID="29" LANGUAGE="FR" NAME="Véronique De Keyser (PSE ). –" AFFILIATION="">
<SPEAKER ID="30" LANGUAGE="" NAME="Πρόεδρος." AFFILIATION="">
<SPEAKER ID="31" LANGUAGE="EN" NAME="Glenys Kinnock (PSE ). –" AFFILIATION="">
<P>
Θα σας ζητούσα επίσης να επικοινωνήσετε με τον Ύπατο Εκπρόσωπο κ. Solana, για να του ζητήσετε να προβεί σε έκτακτα διαβήματα προς το Σουδάν και την Αφρικανική Ένωση, ώστε να διασφαλιστεί ότι η εντολή της τελευταίας μπορεί να παραταθεί έως ότου αναπτυχθεί η δύναμη των Ηνωμένων Εθνών σε αυτήν την τραγική περιοχή του Σουδάν. 
<SPEAKER ID="32" LANGUAGE="SL" NAME="Romana Jordan Cizelj (PPE-DE )." AFFILIATION="">
<P>
Ένα τέτοιο άτομο είναι ο Tomo Križnar, ένας πολίτης της Δημοκρατίας της Σλοβενίας και της Ευρωπαϊκής Ένωσης, ο οποίος ταξίδεψε στο Τσαντ και κατόπιν στο Σουδάν ως ειδικός απεσταλμένος του προέδρου της Δημοκρατίας της Σλοβενίας. Σκοπός του ήταν να βοηθήσει τον σουδανικό λαό και να συμβάλει στην εξάλειψη της ανθρωπιστικής κρίσης στο Νταρφούρ. Κατά τη διάρκεια της επίσκεψής του στο Σουδάν, ο Tomo Križnar ακολούθησε τους πρόσφυγες στο Νταρφούρ και έδωσε αναφορά στον κόσμο για την κατάσταση στο Σουδάν.
<P>
Στις 19 Ιουλίου του τρέχοντος έτους, οι σουδανικές αρχές έθεσαν υπό κράτηση τον Tomo Križnar με την ψευδή κατηγορία της κατασκοπίας και της παράνομης εισόδου στη χώρα. Καταδικάστηκε σε κάθειρξη δύο ετών, σε πρόστιμο και σε απέλαση. Σύμφωνα με τις τελευταίες, ανεπίσημες μέχρι στιγμής, αναφορές, του απονεμήθηκε χάρη. Αυτό το ενθαρρυντικό αποτέλεσμα οφείλεται στις προσπάθειες και στην αφοσίωση των σλοβένων διπλωματών και της διεθνούς υποστήριξης. Θα ήθελα να ευχαριστήσω ιδιαίτερα την Ευρωπαϊκή Ένωση για τη συμβολή της στην απελευθέρωσή του.
<P>
Παρά το γεγονός ότι ο Tomo Križnar έλαβε χάρη, ζητώ από τους ευρωπαίους πολιτικούς να συνεχίσουν να εστιάζουν την προσοχή τους στο Νταρφούρ, ειδικά όσον αφορά τις παραβιάσεις των ανθρωπίνων δικαιωμάτων και τη σοβαρή ανθρωπιστική κρίση στην περιοχή. 
<SPEAKER ID="33" LANGUAGE="" NAME="Ιωάννης Γκλαβάκης (PPE-DE ). –" AFFILIATION="">
<P>
Στην Ελλάδα είχαμε σημαντικές πυρκαγιές: στη Χαλκιδική, που ίσως είναι το σημαντικότερο και ωραιότερο τουριστικό μέρος της Ελλάδος, κάηκαν περίπου 60 000 στρέμματα. Αυτό αποτελεί μεγάλο πλήγμα για το περιβάλλον, τον τουρισμό και τη γεωργία.
<SPEAKER ID="34" LANGUAGE="EN" NAME="Sophia in 't Veld (ALDE ). –" AFFILIATION="">
<P>
   Κύριε Πρόεδρε, ο Πρόεδρος της Επιτροπής κ. Barroso, αναφέρεται συχνά σε μια Ευρώπη των αποτελεσμάτων, φαίνεται όμως ότι αναφέρεται αποκλειστικά σε οικονομικές πολιτικές. Θα ήθελα να ζητήσω από την Επιτροπή να είναι εξίσου φιλόδοξη όσον αφορά τα θεμελιώδη δικαιώματα. Αναφέρομαι ειδικότερα σε ορισμένα επεισόδια που συνέβησαν αυτό το καλοκαίρι, όταν ομοφυλόφιλοι θέλησαν να βγουν στους δρόμους και να διαδηλώσουν για τα δικαιώματα των ομοφυλοφίλων. Σε ορισμένες περιπτώσεις, αυτές οι πορείες ομοφυλοφίλων απαγορεύθηκαν και οι αρχές δεν κατάφεραν να προστατέψουν τα δικαιώματα των διαδηλωτών. Υπήρξαν και άλλες περιπτώσεις ομοφυλοφοβίας, για παράδειγμα αυτή του υπουργού Παιδείας στην Πολωνία.
<P>
Θα ήθελα να ζητήσω από την Επιτροπή να κάνει χρήση του άρθρου 7 της Συνθήκης ΕΕ, το οποίο καθιστά δυνατή τη διεξαγωγή έρευνας σε περιπτώσεις παρόμοιων επεισοδίων –δεν αναφέρομαι καν σε κυρώσεις– θα ήθελα όμως να διεξαχθεί μια έρευνα για να διαπιστωθεί αν αυτοί οι υπουργοί μπορούν να θεωρηθούν υπεύθυνοι για παραβιάσεις θεμελιωδών δικαιωμάτων. 
<SPEAKER ID="35" LANGUAGE="SK" NAME="Monika Beňová (PSE )." AFFILIATION="">
<SPEAKER ID="36" LANGUAGE="LT" NAME="Vytautas Landsbergis (PPE-DE ). –" AFFILIATION="">
<SPEAKER ID="37" LANGUAGE="" NAME="Γεώργιος Παπαστάμκος (PPE-DE ). –" AFFILIATION="">
<P>
   Κύριε Πρόεδρε, σύμφωνα με δημοσίευμα στον ελληνικό Τύπο, οι έξι μεγαλύτερες ελληνικές τράπεζες, οι οποίες καλύπτουν ποσοστό άνω του 80% της ελληνικής τραπεζικής αγοράς, εμφάνισαν καθαρά κέρδη ύψους 1,6 δισ. ευρώ κατά το πρώτο εξάμηνο του 2006.
<P>
Πρόκειται για αύξηση κατά 64% εν σχέσει προς το αντίστοιχο εξάμηνο του προηγουμένου έτους. Η πρωτοφανής κερδοφορία του κλάδου είναι, μεταξύ άλλων, απόρροια των υψηλών επιτοκίων στον τομέα των λιανικών χρηματοπιστωτικών υπηρεσιών.
<SPEAKER ID="38" LANGUAGE="HU" NAME="Csaba Sándor Tabajdi (PSE ). –" AFFILIATION="">
<P>
Οι ομιλίες μίσους αυτού του αρχηγού εθνικιστικού κόμματος έβγαλαν το τζίνι από το λυχνάρι και ενθάρρυναν τους ακραίους εθνικιστές, οι οποίοι έχουν ήδη επιτεθεί σωματικά σε μέλη της ουγγρικής μειονότητες πολλές φορές. Είναι η πρώτη φορά που γίνονται τέτοιες επιθέσεις στη Σλοβακία τα τελευταία δέκα χρόνια. Δυστυχώς, ο πρωθυπουργός Fico άργησε να αποστασιοποιηθεί από όλα αυτά και σίγουρα δεν ήταν σαφής όταν το έκανε. Είμαι βέβαιος ότι ο σλοβάκος πρωθυπουργός συνειδητοποιεί σιγά σιγά ότι η Ευρωπαϊκή Ένωση δεν θα ανεχθεί από καμία κυβέρνηση να παίζει με τη φωτιά του εθνικισμού. Αυτή η φωτιά του εθνικισμού που σιγοκαίει θα έπρεπε να είχε σβήσει αμέσως στη Σλοβακία. Ο πρωθυπουργός έχει άδικο αν θεωρεί υπεύθυνους γι’ αυτό τους εκπροσώπους της μειονότητας. Είναι απίθανο ο Martin Schulz, ο Poul Nyrup Rasmussen, ο Hans-Gert Poettering ή ο Elmar Brok να μίλησαν την περασμένη εβδομάδα υπέρ της ενίσχυσης του ουγγρικού συνασπισμού.
<SPEAKER ID="39" LANGUAGE="HU" NAME="Árpád Duka-Zólyomi (PPE-DE ). –" AFFILIATION="">
<P>
Ο πρωθυπουργός Robert Fico άργησε να αντιδράσει και δεν κράτησε τις κατάλληλες αποστάσεις από την ξενοφοβική συμπεριφορά και τις αντιουγγρικές επιθέσεις. Μάλιστα, ο τρόπος με τον οποίο αντέδρασε είναι εκπληκτικός. Κάνει επιθέσεις, πολιτικές κρίσεις και ψάχνει για εξιλαστήριο θύμα. Είναι βέβαιο ότι έχει βρει το εξιλαστήριο θύμα στον νόμιμο αντιπρόσωπο των ούγγρων ψηφοφόρων της Σλοβακίας, το Κόμμα του Ουγγρικού Συνασπισμού. Γιατί συμβαίνουν όλα αυτά; Οι φόβοι μας πραγματοποιήθηκαν. Το καίριο λάθος έγινε όταν ένα εξτρεμιστικό, κατά βάση αντιουγγρικό κόμμα έγινε μέλος της κυβέρνησης. Αυτό άνοιξε τους ασκούς του Αιόλου και ο εκφοβισμός απέκτησε αξιοπιστία.
<SPEAKER ID="40" LANGUAGE="" NAME="Αδάμος Αδάμου (GUE/NGL ). –" AFFILIATION="">
<P>
   Κύριε Πρόεδρε, θέλω να καταγγείλω τη σύλληψη τριών δημοσιογράφων από τρία διαφορετικά κανάλια στην Κύπρο από τις κατοχικές δυνάμεις που κατέχουν το 40% της Κυπριακής Δημοκρατίας.
<SPEAKER ID="41" LANGUAGE="EN" NAME="Mairead McGuinness (PPE-DE ). –" AFFILIATION="">
<P>
Θα τονίσω ξανά ότι η σημερινή εποχή είναι δύσκολη για τους γαλακτοπαραγωγούς. Αυτό που κάνει η Επιτροπή είναι υπερβολικά αυστηρό και είναι ιδιαίτερα σημαντικό να παρακολουθήσουμε τον προϋπολογισμό για το 2007. 
<SPEAKER ID="42" LANGUAGE="ET" NAME="Marianne Mikko (PSE ). –" AFFILIATION="">
<P>
   Πριν από δέκα ημέρες, οι φινλανδοί Σοσιαλδημοκράτες γιόρτασαν την εκατοστή επέτειο της εκχώρησης πλήρους δικαιώματος ψήφου στις γυναίκες. Η Φινλανδία ήταν η πρώτη χώρα στον κόσμο στην οποία όλες οι γυναίκες απέκτησαν το δικαίωμα τόσο του εκλέγειν όσο και του εκλέγεσθαι. Εκατό χρόνια αργότερα, πάνω από το ένα τρίτο των βουλευτών του κοινοβουλίου είναι γυναίκες, ενώ οι γυναίκες κατέχουν το 40% των υπουργικών θέσεων. Σε πολλές ευρωπαϊκές χώρες, ωστόσο, η κατάσταση δεν είναι πολύ καλή. Στην Εσθονία, για παράδειγμα, όπου οι γυναίκες απέκτησαν πλήρη δικαιώματα ψήφου το 1918, ακόμα μόνον το ένα πέμπτο των μελών του κοινοβουλίου είναι γυναίκες, ενώ οι γυναίκες κατέχουν μόνο το 14% των υπουργικών θέσεων. Ένας από τους λόγους αυτής της ανισότητας είναι ότι οι ψηφοφόροι δεν μπορούν να βρουν κατάλληλες γυναίκες υποψηφίους στους καταλόγους ψηφοφορίας. Στους καταλόγους υποψηφίων, τα πρώτα δέκα ονόματα περιλαμβάνουν ακόμα και τώρα μόνον μία ή δύο γυναίκες. Καλώ τους συναδέλφους μου σε όλη την Ευρώπη να διασφαλίσουν στις χώρες τους την ύπαρξη ίσου αριθμού γυναικών και ανδρών υποψηφίων για το κοινοβούλιο. Αυτή θα ήταν πραγματικά δημοκρατική επιλογή. Και δεν πρέπει να φοβάται κανείς ότι οι γυναίκες δεν θα ψηφίσουν άλλες γυναίκες. Είναι καιρός να εγκαταλείψουμε αυτόν τον ανόητο μύθο. 
<SPEAKER ID="43" LANGUAGE="EN" NAME="Richard Corbett (PSE ). –" AFFILIATION="(Χειροκροτήματα)">
<P>
   Κύριε Πρόεδρε, η γελοία ιστορία στον βρετανικό Τύπο στην οποία αναφέρθηκε προηγουμένως ο κ. Wise προέρχεται στην πραγματικότητα από ένα απαράδεκτο δελτίο Τύπου που εξέδωσε ο αντιπρόεδρος του βρετανικού κόμματος των Συντηρητικών, κ. Eric Pickles. Είναι ενδιαφέρον να βλέπουμε το Κόμμα Ανεξαρτησίας του Ηνωμένου Βασιλείου και το Κόμμα των Συντηρητικών να συνεργάζονται.
<P>
Το δελτίο Τύπου ισχυρίζεται πράγματι ότι: «Η Ευρωπαϊκή Ένωση συνωμοτεί για να εξαφανίσει τη Βρετανία από τον χάρτη». Ισχυρίζεται ότι η Βρετανία πρόκειται να διασπαστεί σε μια σειρά διεθνικών περιοχών και ότι δεν θα υφίσταται πλέον. Αν προσέξετε τις αναφορές, προκύπτει ότι η λεγόμενη σκευωρία δεν είναι τίποτα περισσότερο από τις περιοχές του προηγούμενου προγράμματος Interreg – η περιφερειακή συνεργασία μεταξύ διαφορετικών περιοχών με παρόμοια προβλήματα, όπως οι περιοχές του Ατλαντικού. Ενδεχομένως αν έβλεπαν έναν γεωλογικό χάρτη της Ευρώπης, θα μπορούσαν να ισχυριστούν ότι η Σκωτία συγχωνεύθηκε με την Αυστρία εφόσον και οι δύο διαθέτουν γρανίτη, ή ότι οι διάφορες ζώνες ασβεστόλιθου συγχωνεύτηκαν σε διεθνικές περιοχές.
<SPEAKER ID="44" LANGUAGE="ES" NAME="Manuel Medina Ortega (PSE ). –" AFFILIATION="">
<P>
Σχετικά με αυτό το θέμα, η Ευρωπαϊκή Ένωση αποφάσισε να δράσει μέσω του Frontex και της συνεργασίας μεταξύ κυβερνήσεων, αλλά δυστυχώς φαίνεται ότι αυτό δεν έχει επιφέρει αποτελέσματα. Αντί να μειωθεί ο αριθμός των μεταναστών μετά τις δράσεις που ανέλαβε η Ευρωπαϊκή Ένωση, η μετανάστευση αυξήθηκε και τα προβλήματα δεν έχουν επιλυθεί. Αυτό σημαίνει ότι η Ευρωπαϊκή Ένωση δεν εφαρμόζει αυτήν τη στιγμή τους απαραίτητους πόρους και, επομένως, πιστεύουμε ότι θα πρέπει να εντείνει τις προσπάθειές της προκειμένου να θέσει τέλος σε αυτό το πρόβλημα της λαθρομετανάστευσης, δεδομένων των συνεπειών της τόσο για την ίδια την Ευρωπαϊκή Ένωση όσο και για τη μοίρα των εν λόγω Αφρικανών. 
<SPEAKER ID="45" LANGUAGE="" NAME="Μάριος Ματσάκης (ALDE ). –" AFFILIATION="(ΕΝ)">
<SPEAKER ID="46" LANGUAGE="MT" NAME="Simon Busuttil (PPE-DE )." AFFILIATION="">
<SPEAKER ID="47" LANGUAGE="SK" NAME="Milan Gaľa (PPE-DE )." AFFILIATION="">
<P>
Πιστεύω ότι τελικά όλοι κατανοούμε και είμαστε ευγνώμονες για αυτήν την ανακάλυψη και για το γεγονός ότι η αστυνομία συνέλαβε στη συνέχεια και τώρα ασκεί δίωξη στους υπόπτους. Αυτό μας δίνει μια αίσθηση ασφάλειας για το μέλλον, μια ασφάλεια που κλονίστηκε στις 11 Σεπτεμβρίου 2001 και παραμένει κλονισμένη μέχρι και σήμερα. 
<SPEAKER ID="48" LANGUAGE="" NAME="Μαρία Παναγιωτοπούλου-Κασσιώτου (PPE-DE ). –" AFFILIATION="">
<P>
   Κύριε Πρόεδρε, στις 8 Σεπτεμβρίου εορτάζεται η Παγκόσμια Ημέρα Αλφαβητισμού. Ο νους μας πηγαίνει στην ανάγκη να μην μείνουν στις τρίτες χώρες νέοι που δεν θα ξέρουν να γράφουν και να διαβάζουν τη γλώσσα τους.
<SPEAKER ID="49" LANGUAGE="ES" NAME="Inés Ayala Sender (PSE ). –" AFFILIATION="(Χειροκροτήματα)">
<P>
   Κύριε Πρόεδρε, αυτόν τον Αύγουστο χάσαμε τον François Lamoureux σε ηλικία 59 ετών – πάρα πολύ νωρίς. Τον γνώρισα ως γενικό διευθυντή μεταφορών και ενέργειας. Η πόρτα του ήταν πάντα ανοιχτή. Ήταν πάντα πρόθυμος να ακούσει τις απόψεις των άλλων, να δώσει συμβουλές και να εκφράσει τη γνώμη του. Η διαύγεια πνεύματος και η εξυπνάδα του, η επαγγελματική του ακρίβεια και σχολαστικότητα, η απόλυτη συνέπειά του και ακόμη και η αυθάδεια του πιο φωτεινού μυαλού: μας πρόσφερε ένα από τα καλύτερα παραδείγματα αφοσίωσης στην ευρωπαϊκή δημόσια υπηρεσία, βασισμένης σε μια ομοσπονδιακή, φιλοευρωπαϊκή και καθαρά προοδευτική πεποίθηση.
<P>
Του οφείλουμε το γεγονός ότι η Λευκή Βίβλος Ντελόρ υλοποιήθηκε στα διευρωπαϊκά δίκτυα, και επίσης, τι απόλυτη ειρωνεία, το άνοιγμα του σιδηροδρομικού τομέα υπό τις καλύτερες δυνατές συνθήκες, το πρόγραμμα Galileo, τις θαλάσσιες αρτηρίες και το τρέχον σχέδιο υλικοτεχνικής υποδομής. Είναι πολύ λυπηρό ότι δεν είχε τον χρόνο να καταρτίσει και να εφαρμόσει μια ευρωπαϊκή πολιτική ενέργειας. Αυτή που θα έχουμε δεν θα είναι η ίδια.
<SPEAKER ID="50" LANGUAGE="" NAME="Πρόεδρος." AFFILIATION="">
<SPEAKER ID="51" LANGUAGE="" NAME="" AFFILIATION="Αντιπροέδρου">
<SPEAKER ID="52" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0240/2006) της κ. Riis-Jørgensen, εξ ονόματος της Επιτροπής Οικονομικών και Νομισματικών Θεμάτων, σχετικά με την πρόταση οδηγίας του Συμβουλίου σχετικά με τη φορολογία των επιβατικών αυτοκινήτων (COM(2005)0261 – C6-0272/2005 – 2005/0130(CNS)). 
<SPEAKER ID="53" LANGUAGE="EN" NAME="László Kovács," AFFILIATION="μέλος της Επιτροπής">
<P>
   . Κυρία Πρόεδρε, αξιότιμοι βουλευτές, εκφράζω την ικανοποίησή μου για την ευκαιρία που μου δόθηκε να σας παρουσιάσω, εξ ονόματος της Ευρωπαϊκής Επιτροπής, την πρόταση για τη φορολογία των επιβατικών αυτοκινήτων. Μόλις εγκριθεί, θα έχει άμεσο αντίκτυπο σε περίπου 15 εκατομμύρια επιβατικά αυτοκίνητα που παρουσιάζονται για ταξινόμηση στην ΕΕ κάθε χρόνο και, έως έναν βαθμό, σε περισσότερα από 200 εκατομμύρια μεταχειρισμένα επιβατικά αυτοκίνητα που κυκλοφορούν στους δρόμους της Κοινότητας.
<P>
Η πρόταση υιοθετεί μια μινιμαλιστική προσέγγιση για τη φορολογία των αυτοκινήτων και αφορά μόνον ζητήματα που μπορούν να αντιμετωπιστούν σε κοινοτικό επίπεδο. Αποσκοπεί απλώς στην καθιέρωση της αρχής και της δομής της φορολογίας των επιβατικών αυτοκινήτων· δεν αποσκοπεί στην εναρμόνιση των φορολογικών συντελεστών, οι οποίοι θα εξακολουθήσουν να εμπίπτουν στην αρμοδιότητα των κρατών μελών. Δεν επιβάλλει νέα φορολογία των αυτοκινήτων, αλλά αντίθετα προβλέπει τη σταδιακή κατάργηση των τελών ταξινόμησης στα 16 κράτη μέλη που εφαρμόζουν επί του παρόντος τέτοιους φόρους, καθώς και τη σταδιακή αντικατάστασή τους από ένα ετήσιο τέλος κυκλοφορίας.
<SPEAKER ID="54" LANGUAGE="NL" NAME="Jan Marinus Wiersma (PSE )," AFFILIATION="συντάκτης γνωμοδότησης της Επιτροπής Μεταφορών και Τουρισμού.">
<P>
   Κυρία Πρόεδρε, πιστεύω ότι συζητούμε ένα πολύ σημαντικό θέμα σήμερα. Ένα σημαντικό ποσοστό του διοξειδίου του άνθρακα που όλοι στέλνουμε στην ατμόσφαιρα προέρχεται από τα καυσαέρια των αυτοκινήτων. Οι οδικές μεταφορές ευθύνονται για το 25% περίπου των ευρωπαϊκών εκπομπών CO2, οι μισές εκ των οποίων οφείλονται στα αυτοκίνητα. Ως εκ τούτου, η μείωση των εκπομπών διοξειδίου του άνθρακα από τον στόλο των αυτοκινήτων μας μπορεί να συμβάλει σημαντικά στην επίτευξη των στόχων του Κυότο, για τους οποίους δεσμεύτηκε η Ευρωπαϊκή Ένωση.
<P>
Ένα αυτοκίνητο που είναι πιο οικονομικό στην κατανάλωση καυσίμου, και συνεπώς χρησιμοποιεί λιγότερο CO2, θα κοστίζει λιγότερο και εμείς σε αυτό το Σώμα θέλουμε να συμπεριληφθούν σε αυτήν την εξίσωση και άλλες ουσίες, όπως τα διοξείδια του αζώτου και τα σωματίδια αιθάλης. Είναι σημαντικό, ωστόσο, να εφαρμόσουμε μια βάση υπολογισμού που θα είναι προοδευτική. Αυτό σημαίνει ότι οι βαρύτεροι κινητήρες, οι οποίοι καταναλώνουν περισσότερο καύσιμο και συμβάλλουν περισσότερο στην αλλαγή του κλίματος, θα φορολογούνται περισσότερο. Συναφώς, υπάρχουν χαμηλά επίπεδα φορολογίας για τη χρήση μοντέλων μεσαίας κατηγορίας, ενώ όσοι οδηγούν τα πιο ακριβά και μεγάλα αυτοκίνητα, τα οποία προκαλούν και την περισσότερη περιβαλλοντική βλάβη, θα πρέπει να πληρώσουν ένα τίμημα γι’ αυτό. Δεν υποστηρίζουμε την πρόταση της Ομάδας των Πρασίνων/Ευρωπαϊκής Ελεύθερης Συμμαχίας για μια εγγύτερη ημερομηνία εφαρμογής της οδηγίας. Κατά την άποψή μας, πρέπει να δοθεί στα κράτη μέλη ο χρόνος να προετοιμαστούν κατάλληλα.
<SPEAKER ID="55" LANGUAGE="DE" NAME="Werner Langen," AFFILIATION="εξ ονόματος της Ομάδας PPE-DE">
<P>
   . Κυρία Πρόεδρε, βασικά θα ήθελα να ευχαριστήσω την εισηγήτρια, αλλά, μιας και δεν έχει έρθει ακόμα, θα πρέπει να το αναβάλω για αργότερα. Υπέβαλε ένα καλό σχέδιο έκθεσης. Ορισμένα σημεία του σχεδίου αποδείχθηκαν αμφιλεγόμενα όταν έφτασε η ώρα να ψηφίσουμε σχετικά. Όσον αφορά ένα συγκεκριμένο σημείο το άρθρο 4 εξακολουθεί να υπάρχει μια αντίφαση στην έκθεση που ενέκρινε η Επιτροπή Οικονομικών και Νομισματικών Θεμάτων, διότι εγκρίναμε δύο διαφορετικές εκδοχές του, οι οποίες αποκλείονται αμοιβαία, και για τον λόγο αυτό η πολιτική μας ομάδα θα ήθελε να επαναλάβει την επιθυμία μας η μελλοντική φορολογία που θα επιβάλλεται στα οχήματα να είναι αυστηρά ανάλογη προς τις εκπομπές CO2.
<P>
Όπως ανέφερε νωρίτερα ο κ. Wiersma, η ενεργειακή απόδοση αποτελεί βεβαίως ένα ζήτημα, αλλά οποιαδήποτε απόπειρα ρύθμισης των πάντων μέσω της φορολογικής πολιτικής, θα καταλήξει σε αποτυχία. Η θέση μας είναι ξεκάθαρη: επιθυμούμε η φορολογία να είναι αυστηρά ανάλογη προς τις εκπομπές CO2, ανεξάρτητα από τη χρησιμοποιούμενη τεχνολογία, τη χρήση για την οποία προορίζεται το όχημα ή το μέγεθός του – με άλλα λόγια, επιθυμούμε έναν αμιγώς περιβαλλοντικό προσανατολισμό. Η προσπάθεια χρησιμοποίησης του μέσου αυτού για την υποκίνηση κάποιου είδους εκστρατείας κατά των μεγαλύτερων αυτοκινήτων θα ήταν λανθασμένη, γιατί τα μεγαλύτερα μοντέλα, τα ακριβότερα αυτοκίνητα, είναι εκείνα που καθιστούν δυνατή την τεχνολογική πρόοδο στην κατασκευή αυτοκινήτων, εφόσον πρώτα σε αυτά εφαρμόζονται σημαντικά χαρακτηριστικά ασφάλειας και πρώτα σε αυτά λαμβάνονται υπόψη ζητήματα περιβαλλοντικού ενδιαφέροντος, γιατί σε αυτά τα ακριβά αυτοκίνητα μπορεί να αναπτυχθεί καλύτερα μια νέα τεχνολογία.
<P>
Όχι άλλη δυσφήμηση, λοιπόν, των μεγάλων αυτοκινήτων· ας μείνουμε, αντίθετα, πιστοί στον κοινό μας στόχο, δηλαδή να επιτύχουμε 120 mg ανά χλμ. μέχρι το 2010. Το σχέδιο αυτό καθαυτό είναι αρκετά δύσκολο και απαιτεί από ορισμένα κράτη μέλη, ειδικότερα τα νέα κράτη μέλη, σημαντικές προσπάθειες, γιατί εκεί τα οχήματα που κυκλοφορούν είναι παλαιότερα από τον μέσο όρο της Ευρωπαϊκής Ένωσης. Χρειαζόμαστε έναν βαθμό ευελιξίας, ώστε ο κοινός μας στόχος της αντικατάστασης του στόλου των οχημάτων να μην οδηγήσει σε διακρίσεις στην ευρωπαϊκή εσωτερική αγορά και, για τον λόγο αυτό, θεωρούμε επίσης όπως μαρτυρεί και ένα ψήφισμα της επιτροπής ότι η Ευρωπαϊκή Επιτροπή πρέπει επιπλέον μέχρι τις 31 Δεκεμβρίου του τρέχοντος έτους να υποβάλει μελέτη σχετικά με τη σημασία που πρέπει να αποδοθεί σε παράγοντες πέραν του CO2, ώστε να εξασφαλίσουμε έναν συμβιβασμό.
<P>
Εμείς, ωστόσο, δεν επιθυμούμε να μειώσουμε το CO2 ασχολούμενοι με όλες τις υπόλοιπες ήδη υπάρχουσες εκπομπές ρύπων, και εδώ ακριβώς έγκειται ο διχασμός μεταξύ των πολιτικών ομάδων, αν και θεωρώ ότι μπορούμε πράγματι να καταλήξουμε σε συμφωνία εν προκειμένω. Καταθέσαμε τροπολογία –συγκεκριμένα την τροπολογία 40– σύμφωνα με την οποία τα κράτη μέλη θα πρέπει να έχουν τη δυνατότητα ιδιαίτερης αντιμετώπισης των παλαιών αυτοκινήτων που έχουν άδεια για διάστημα τουλάχιστον 20 ετών. Τα παλαιά αυτά αυτοκίνητα που διαθέτουν παλαιά τεχνολογία, έχουν κατά κανόνα σχετικά υψηλές εκπομπές ρύπων, αλλά το ποσοστό τους στην αγορά είναι τόσο μικρό, ώστε μπορούμε να τα αντιμετωπίσουμε με τον ίδιο τρόπο που εφαρμόζουν ήδη αρκετά κράτη μέλη.
<SPEAKER ID="56" LANGUAGE="" NAME="Κατερίνα Μπατζελή," AFFILIATION="εξ ονόματος της Ομάδας PSE">
<P>
Αυτό σημαίνει ότι η προσαρμογή, από το 2008, των αιτήσεων τελών κυκλοφορίας με βάση τις εκπομπές του διοξειδίου του άνθρακα, θα πρέπει να μελετηθεί από την Επιτροπή και να δοθεί η δυνατότητα στην αυτοκινητοβιομηχανία να προσαρμοσθεί.
<SPEAKER ID="57" LANGUAGE="EN" NAME="Marian Harkin," AFFILIATION="εξ ονόματος της Ομάδας ALDE">
<P>
Προσωπικά συμφωνώ ότι η φορολογία εμπίπτει στην αρμοδιότητα των επιμέρους κρατών μελών. Ωστόσο, το περιεχόμενο αυτής της πρότασης θα μπορούσε να βελτιώσει τη λειτουργία της ενιαίας αγοράς και, κυρίως, να προσφέρει τεράστια βοήθεια στον στόχο μας να μειωθούν οι εκπομπές διοξειδίου του άνθρακα, χωρίς να απειληθεί η δυνατότητα οποιασδήποτε χώρας να εισπράττει τους δικούς της φόρους. Η Ιρλανδία έχει έναν από τους υψηλότερους συντελεστές τελών ταξινόμησης οχημάτων στην Ευρώπη, με το 10% περίπου των συνολικών φόρων να προέρχεται από ιδιοκτήτες αυτοκινήτων. Το προηγούμενο έτος, τα αριθμητικά της στοιχεία μόνο για το τέλος ταξινόμησης οχημάτων υπερέβησαν τα 1,5 δισ. ευρώ, μια αύξηση μεγαλύτερη του 20% σε σχέση με τη χρονιά που προηγήθηκε. Έτσι, το γεγονός ότι η Ιρλανδία δεν θα υποστηρίξει αυτήν την πρόταση θα προκαλέσει μικρή έκπληξη. Αλλά αυτή είναι μια κοντόφθαλμη και βραχυπρόθεσμη άποψη και είναι ανάγκη να εξετάσουμε τις ευρύτερες συνέπειες.
<SPEAKER ID="58" LANGUAGE="FI" NAME="Satu Hassi," AFFILIATION="εξ ονόματος της Ομάδας Verts/ALE.">
<P>
Όταν καίγεται ένα κιλό βενζίνης ή πετρελαίου, παράγονται πάνω από τρία κιλά εκπομπές διοξειδίου του άνθρακα. Οι εκπομπές διοξειδίου του άνθρακα από τα αυτοκίνητα αυξήθηκαν σχεδόν κατά ένα τρίτο από το 1990. Αυτό εξαλείφει τελείως το αποτέλεσμα ενός μεγάλου μέρους των μειώσεων των εκπομπών σε άλλους τομείς. Μόνο από το 2003 έως το 2004, οι εκπομπές στην Ευρώπη αυξήθηκαν τόσο, ώστε αντιστοιχούσαν στις εκπομπές τριών εκατομμυρίων οχημάτων που κάνουν τον γύρο του κόσμου.
<P>
Η ευρωπαϊκή αυτοκινητοβιομηχανία δεν πρόκειται να επιτύχει τις μειώσεις των εκπομπών από τα αυτοκίνητα μέχρι το 2008 όπως υποσχέθηκε. Συνεπώς, είναι σημαντικό να ενισχυθούν τα κίνητρα για οχήματα που παράγουν λιγότερες εκπομπές. Η πρόταση της Επιτροπής δεν είναι η καλύτερη δυνατή λύση ως προς αυτό το θέμα. Η φορολόγηση των οχημάτων στα κράτη μέλη διαφέρει σε μεγάλο βαθμό. Η κατάργηση του τέλους ταξινόμησης σε όλες τις χώρες δεν θα βελτιώσει την κατάσταση για το περιβάλλον. Μελέτες στις Κάτω Χώρες δείχνουν ότι ο πιο αποτελεσματικός τρόπος για να πειστούν οι καταναλωτές να επιλέξουν οχήματα που παράγουν λιγότερες εκπομπές είναι ένα διαφοροποιημένο τέλος ταξινόμησης με βάση τις εκπομπές διοξειδίου του άνθρακα, όπως είναι το σύστημα της Δανίας, για παράδειγμα. Στη Φινλανδία, από την άλλη πλευρά, η φορολογία των αυτοκινήτων στην πραγματικότητα τιμωρεί εκείνους που αγοράζουν οχήματα τα οποία παράγουν λιγότερες εκπομπές.
<P>
Προκειμένου οι αλλαγές στη φορολόγηση να οδηγήσουν πραγματικά σε μείωση των εκπομπών, είναι σημαντικό να υποχρεωθούν τα κράτη μέλη να διασφαλίσουν ότι οι ενδεχόμενες αλλαγές που θα κάνουν στο εθνικό σύστημα φορολόγησης θα αποτελούν ένα βήμα προόδου για το περιβάλλον. Αν το τέλος ταξινόμησης αντικατασταθεί από ένα ετήσιο τέλος κυκλοφορίας, πρέπει να συνδέεται με τις εκπομπές διοξειδίου του άνθρακα πιο αυστηρά και όχι απλώς αναλογικά. Πρέπει επίσης να συνυπολογίζει και άλλες εκπομπές πέραν του διοξειδίου του άνθρακα. Επιπλέον, ο φόρος θα πρέπει να ισχύει και για τα SUV, δηλαδή τα οχήματα κατηγορίας N1.
<SPEAKER ID="59" LANGUAGE="NL" NAME="Erik Meijer," AFFILIATION="εξ ονόματος της Ομάδας GUE/NGL.">
<P>
Διάφορα κράτη μέλη, κατά τον προσδιορισμό του φόρου αυτοκινήτων, λαμβάνουν ήδη πιο σοβαρά υπόψη τη ρύπανση που αυτά προκαλούν. Δυστυχώς, η πρόταση οδηγίας αποτελεί μεσοβέζικη λύση, καθώς φαίνεται ότι επιδιώκει κυρίως την επίτευξη άλλων στόχων. Γίνεται μια ταυτόχρονη προσπάθεια, χωρίς αυτό να συμβάλει στη μείωση της ρύπανσης, να εναρμονιστούν οι φόροι στα κράτη μέλη και να δοθούν στην αγορά των αυτοκινήτων νέες ευκαιρίες ανάπτυξης εισάγοντας μια μείωση τιμών από το 2016.
<P>
Σύμφωνα με το σχέδιο οδηγίας, το οποίο στοχεύει στην ενσωμάτωση των εκπομπών των οχημάτων βαθμιαίως και μερικώς στη φορολογία των οχημάτων, μέχρι τα τέλη του 2008 το ένα τέταρτο του φόρου θα πρέπει να βασίζεται στις εκπομπές CO2 και μέχρι το 2010 αυτό το ποσοστό θα πρέπει να φτάσει στο μισό, αλλά γιατί να σταματά εκεί; Γιατί η Επιτροπή δεν πρότεινε αμέσως να ληφθούν υπόψη οι εκπομπές NOx και σωματιδίων αιθάλης, καθώς και η απόδοση καυσίμου του αυτοκινήτου, ως βάση για τον υπολογισμό του φόρου αυτοκινήτων, αντί να περιμένει τις τροπολογίες; Γιατί η Επιτροπή, τα τελευταία επτά χρόνια, δεν παρείχε καμία υποστήριξη στην πρωτοβουλία της Greenpeace Γερμανίας για την ανάπτυξη ενός αυτοκινήτου που καταναλώνει τη μισή ποσότητα βενζίνης; Αντ’ αυτού, η Επιτροπή θέλει να καταργήσει σταδιακά το τέλος ταξινόμησης των αυτοκινήτων σε όλη την Ευρωπαϊκή Ένωση και, με αυτόν τον τρόπο, να κάνει τα αυτοκίνητα φθηνότερα σε 16 κράτη μέλη.
<P>
Οι εκπομπές των αυτοκινήτων αυξήθηκαν τα τελευταία δέκα χρόνια κατά 30%, παρά τη Συμφωνία του Κυότο και παρά τις τεχνικές βελτιώσεις. Καθώς η αύξηση του αριθμού των οχημάτων και ο μέσος αριθμός ετήσιων χιλιομέτρων ακυρώνουν και με το παραπάνω τα τεχνολογικά οφέλη, η ομάδα μου πιστεύει ότι οι μεσοβέζικες επιλογές δεν αποτελούν πλέον λύση. Κατά την άποψή μας, η φορολογία των αυτοκινήτων δεν θα έπρεπε να βασίζεται στις εκπομπές CO2 μόνο κατά 50% αλλά κατά 100% της ρύπανσης που προκαλούν. Ο πιο εύκολος τρόπος για να επιλυθεί αυτό είναι με τη μετατροπή του φόρου των οχημάτων σε εισφορά στα καύσιμα ανάλογα με τις εκπομπές. Με αυτόν τον τρόπο, τον αέρα πληρώνει ο ρυπαίνων και όχι ο ιδιοκτήτης του οχήματος.
<SPEAKER ID="60" LANGUAGE="LV" NAME="Roberts Zīle," AFFILIATION="εξ ονόματος της Ομάδας UEN">
<SPEAKER ID="61" LANGUAGE="PL" NAME="Leopold Józef Rutowicz (NI ). –" AFFILIATION="">
<SPEAKER ID="62" LANGUAGE="DE" NAME="Anja Weisgerber (PPE-DE ). –" AFFILIATION="">
<P>
Όπως και οι συνάδελφοί μου, και ιδιαίτερα ο κ. Langen, υποστηρίζω και εγώ μια ευθέως ανάλογη σχέση μεταξύ της φορολογικής επιβάρυνσης και των εκπομπών CO2. Κάθε γραμμάριο CO2, που απελευθερώνεται στην ατμόσφαιρα έχει την ίδια επίδραση στο κλίμα και θα πρέπει, ως εκ τούτου, να φορολογείται με το ίδιο ποσό. Παράλληλα, η φορολογία θα πρέπει επίσης να είναι ουδέτερη ως προς την τεχνολογία. Μια ανάλογη φορολογία εγγυάται ότι στα οχήματα με υψηλότερο ποσοστό εκπομπών CO2 θα επιβάλλονται και υψηλότεροι φόροι από ό,τι στα οχήματα με μικρότερο ποσοστό εκπομπών CO2, και αυτό είναι ζωτικής σημασίας για την προστασία του κλίματος.
<P>
Θεωρώ επίσης ότι ρύποι, όπως τα οξείδια του αζώτου (NOx) και τα σωματίδια, πρέπει να περιλαμβάνονται στη φορολογική βάση για τον φόρο των οχημάτων, ώστε να ενθαρρυνθεί η χρήση αυτοκινήτων φιλικών προς το περιβάλλον. Έχοντας αυτά κατά νου, εμείς στην Επιτροπή Περιβάλλοντος έχουμε ήδη επιτύχει την έγκριση των εν λόγω τροπολογιών, και αύριο στη συνεδρίαση της Ολομέλειας θα ψηφίσω υπέρ της έκθεσης στο σύνολό της και υπέρ των τροπολογιών 10 και 19 ειδικότερα. 
<SPEAKER ID="63" LANGUAGE="IT" NAME="Donata Gottardi (PSE ). –" AFFILIATION="">
<SPEAKER ID="64" LANGUAGE="SV" NAME="Henrik Lax (ALDE ). –" AFFILIATION="">
<SPEAKER ID="65" LANGUAGE="DA" NAME="Margrete Auken (Verts/ALE ). –" AFFILIATION="">
<P>
Μάλιστα, πολλά στοιχεία υποδεικνύουν ότι η Volkswagen και άλλοι εκπρόσωποι της αυτοκινητοβιομηχανίας έχουν χειριστεί με επιτυχία αυτό το θέμα, και όταν ακούω την αυτοκινητοβιομηχανία να ασκεί πραγματικά έντονες πιέσεις στη Δανία για την κατάργηση του τέλους ταξινόμησης, ξέρω ότι αυτό συμβαίνει, φυσικά, διότι πιστεύουν ότι θα πωλήσουν περισσότερα αυτοκίνητα ως αποτέλεσμα. Δεν πιστεύουν ότι θα πωλήσουν καθαρότερα αυτοκίνητα ή αυτοκίνητα που καταναλώνουν λιγότερη ενέργεια. Αντιθέτως, παράγουν τεράστιους αριθμούς αυτοκινήτων που προκαλούν πολύ μεγάλο βαθμό ρύπανσης και καταναλώνουν πάρα πολύ ενέργεια. Ως εκ τούτου, θα ήθελα να σας ευχαριστήσω που δεν επιτρέπετε την εφαρμογή αυτής της πρότασης. Ελπίζουμε ότι θα δούμε μια καλύτερη πρόταση. 
<SPEAKER ID="66" LANGUAGE="NL" NAME="Johannes Blokland (IND/DEM )" AFFILIATION=".">
<P>
   Κυρία Πρόεδρε, σύμφωνα με μια ολλανδική εφημερίδα φέτος το καλοκαίρι, στις Κάτω Χώρες υφίσταται μεγάλης κλίμακας διαφυγή του φόρου αγοράς αυτοκινήτου. Η φοροδιαφυγή, εξάλλου, είναι πολύ κερδοφόρα, διότι ο φόρος είναι υψηλός και οι πιθανότητες ανακάλυψής της είναι ελάχιστες. Συνεπώς, απαιτούνται μέτρα για την πάταξη αυτής της φοροδιαφυγής, όχι τόσο με τη μορφή κατάργησης αυτού του φόρου, όπως πρότεινε η Επιτροπή, αλλά με τη μορφή της δράσης από τις αρμόδιες αρχές. Κατά τη συζήτηση της 5 Νοεμβρίου 2003, υποστήριξα ένα διαφανές σύστημα φόρων με σαφείς στόχους. Η σύνδεση των φόρων με τις επιπτώσεις στο περιβάλλον αποτελεί έναν διαφανή και σαφή στόχο.
<P>
Γι’ αυτό η περαιτέρω έρευνα και η συζήτηση σχετικά με τις επιπτώσεις της φορολογίας επί των οχημάτων στο περιβάλλον αξίζει την αμέριστη υποστήριξή μας. Τα κράτη μέλη θα πρέπει λοιπόν, με βάση τα αποτελέσματα της έρευνας, να μπορούν να εναρμονίσουν τους φόρους τους και να αποδώσουν ευθύνες για τη ζημία στο περιβάλλον. Η επιβολή αυτού του μέτρου από τις Βρυξέλλες θα ήταν ωστόσο υπερβολική. Εξάλλου, η πρόταση της Επιτροπής δεν εμπίπτει στο πεδίο εφαρμογής του άρθρου 93 της Συνθήκης. Τα τέλη ταξινόμησης και κυκλοφορίας οχημάτων δεν ανήκουν στους εναρμονισμένους φόρους.
<SPEAKER ID="67" LANGUAGE="SV" NAME="Gunnar Hökmark (PPE-DE ). –" AFFILIATION="">
<P>
   Κυρία Πρόεδρε, θα ήθελα να ξεκινήσω συγχαίροντας την κ. Riis-Jørgensen για την έκθεσή της. Θα ήθελα να τονίσω ότι αυτή η πρόταση δεν συνεπάγεται την εισαγωγή μιας ευρωπαϊκής πολιτικής φορολόγησης ή την καταπάτηση από την Ευρωπαϊκή Ένωση της κυριαρχίας των κρατών μελών όσον αφορά τη λήψη αποφάσεων για τους φόρους. Αυτή η πρόταση επίσης θα αφήσει πλήρως στα μεμονωμένα κράτη μέλη την απόφαση για τον βαθμό στον οποίο θέλουν να φορολογήσουν τα οχήματα. Αυτό για το οποίο αποφασίζουμε σε αυτήν την περίπτωση είναι η διάρθρωση και το σύστημα φορολόγησης στο πλαίσιο της διευκόλυνσης της εσωτερικής αγοράς. Θα έχει ως αποτέλεσμα την ευκολότερη αγορά και πώληση αυτοκινήτων διασυνοριακά μεταξύ των κρατών μελών. Εκείνοι που θα ωφεληθούν από αυτό είναι κατά βάση οι μεμονωμένοι καταναλωτές.
<P>
Θα ήθελα να πω στη συνάδελφο βουλευτή από τη Δανία, κ. Auken, ότι το σημαντικό για εμάς είναι να υπάρχουν νέα, σύγχρονα αυτοκίνητα. Δεν υπάρχει τίποτα πιο επικίνδυνο για το περιβάλλον από τον παλαιό στόλο αυτοκινήτων. Η νέα τεχνολογία είναι καλή για το περιβάλλον. Πρέπει να κάνουμε ό,τι μπορούμε για να επιτύχουμε την ταχεία μετατροπή και τον εκσυγχρονισμό των ευρωπαϊκών αυτοκινήτων.
<P>
Θέλω να τονίσω πόσο εποικοδομητική είναι η συμπερίληψη στην έκθεση της κ. Riis-Jørgensen μιας πρότασης για την εφαρμογή φορολογικών κινήτρων για νέους τύπους οχημάτων, για παράδειγμα υβριδικά αυτοκίνητα ή αυτοκίνητα που κινούνται με άλλα καύσιμα, καθώς αυτό θα μπορούσε ίσως να οδηγήσει στο να ληφθεί ταχύτερα υπόψη το περιβάλλον από τον κόσμο της αυτοκίνησης.
<SPEAKER ID="68" LANGUAGE="PL" NAME="Andrzej Jan Szejna (PSE )." AFFILIATION="">
<P>
   – Κυρία Πρόεδρε, η πρόταση της Επιτροπής έχει δύο στόχους. Στοχεύει στη βελτίωση της λειτουργίας της εσωτερικής αγοράς και στην εφαρμογή της κοινοτικής στρατηγικής για τη μείωση των εκπομπών CO2 από τα επιβατικά οχήματα.
<P>
Προκειμένου να επιτευχθούν οι στόχοι περιβαλλοντικής προστασίας της Ευρωπαϊκής Ένωσης και το Πρωτόκολλο του Κυότο, οι εκπομπές διοξειδίου του άνθρακα θα πρέπει να μειωθούν σημαντικά ώστε να επιτευχθεί ο κοινοτικός στόχος των 120 γραμμαρίων CO2 ανά χιλιόμετρο. Και οι φόροι πράγματι παρέχουν ένα ισχυρό κίνητρο για τους καταναλωτές.
<P>
Ένα σύστημα φορολόγησης όπου το τέλος ταξινόμησης των οχημάτων εξαρτάται από τις εκπομπές CO2 αποτελεί ένα βήμα προς τη σωστή κατεύθυνση. Παρέχει τη βάση για τον μακροπρόθεσμο στόχο της επίτευξης σύγκλισης στους φορολογικούς συντελεστές ταξινόμησης και της διασφάλισης θεμιτού ανταγωνισμού σε όλη την ενιαία αγορά. Το τέλος ταξινόμησης των οχημάτων θα πρέπει να περιοριστεί σταδιακά, κάτι που θα συμβάλει στην εξάλειψη των αποκλίσεων στην αγορά αυτοκινήτων της Ευρωπαϊκής Ένωσης.
<SPEAKER ID="69" LANGUAGE="DA" NAME="Karin Riis-Jørgensen (ALDE )," AFFILIATION="εισηγήτρια">
<P>
   . Κυρία Πρόεδρε, ζητώ συγγνώμη που καθυστέρησα. Πέταξα από το αεροδρόμιο Heathrow σήμερα το πρωί. Έχασα τις αποσκευές μου, δεν έχω λοιπόν ρούχα ή μακιγιάζ και φαίνομαι χλωμή και άσχημη, αλλά ελπίζω να μην σας ενοχλεί! Στο Λονδίνο πρέπει να αδειάζουμε εντελώς τις τσάντες μας. 
<P>
Το δεύτερο σημαντικό μέλημα –στο οποίο η Επιτροπή προσδίδει μεγάλη σημασία– είναι η ελεύθερη κυκλοφορία. Επί του παρόντος, υπάρχουν 25 διαφορετικά συστήματα φορολόγησης με 25 διαφορετικούς τρόπους υπολογισμού των τελών ταξινόμησης των οχημάτων. Πολλά συστήματα βασίζονται σε απαρχαιωμένους κανόνες και τα τέλη ταξινόμησης μπορούν να αποτελέσουν εμπόδιο στην ελεύθερη κυκλοφορία. Υπάρχει ο κίνδυνος της διπλής φορολόγησης και οι ιδιοκτήτες των οχημάτων συχνά υποχρεούνται να πληρώσουν αναλογικά πολύ περισσότερα για τα μεταχειρισμένα αυτοκίνητά τους κατά τη μεταφορά τους από το ένα κράτος μέλος στο άλλο. Αυτό είναι απλώς απαράδεκτο.
<P>
Αυτά είναι, λοιπόν, τα τέσσερα συναφή θέματα: μια μακρά μεταβατική περίοδος, ουδετερότητα από πλευράς προϋπολογισμού, ελευθερία κυκλοφορίας και φροντίδα του περιβάλλοντος. Τέλος, θα ήθελα μόνο να σχολιάσω τις προτάσεις του κ. Langen εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών. Υποστηρίζω αυτές τις προτάσεις, καθώς συμφωνώ ότι πρέπει να υπάρχει μια αναλογικότητα μεταξύ των τελών των αυτοκινήτων και των εκπομπών ρυπογόνων ουσιών από αυτά τα αυτοκίνητα. Επίσης, συμφωνώ φυσικά ότι πρέπει να προστατέψουμε τα αυτοκίνητα αντίκες, και γι’ αυτό δεν έχω λόγο να διαφωνήσω με την εξαίρεση αυτών των αυτοκινήτων από την πρόταση. Εγώ προσωπικά δεν έχω αυτοκίνητο αντίκα, αλλά κατανοώ απόλυτα τους ιδιοκτήτες αυτών των οχημάτων.
<SPEAKER ID="70" LANGUAGE="" NAME="" AFFILIATION="Αντιπροέδρου">
<SPEAKER ID="71" LANGUAGE="EN" NAME="Claude Turmes (Verts/ALE )," AFFILIATION="συντάκτης γνωμοδότησης της Επιτροπής Περιβάλλοντος, Δημόσιας Υγείας και Ασφάλειας των Τροφίμων">
<P>
Η τροπολογία 18, η οποία αναφέρεται στο άρθρο 4, ζητεί προοδευτική φορολογία. Ωστόσο, η τροπολογία 19 –με την οποία ζητείται η προσθήκη νέας παραγράφου 1α στο άρθρο 4– επιδιώκει να εισαγάγει την έννοια της άμεσης αναλογίας. Η έννοια αυτή συμπεριλήφθηκε επίσης στις τροπολογίες του κ. Langen, παρόλο που τώρα τις έχει αποσύρει. Τι λοιπόν μπορεί να σημαίνει μια τέτοια έννοια; Σημαίνει ότι ο φόρος για ένα αυτοκίνητο με επίπεδα εκπομπών 200g/km μπορεί να ανέρχεται μόλις στα 200 ευρώ και για ένα αυτοκίνητο με 160g/km στα 160 ευρώ. Συνεπώς, το επιθυμητό αποτέλεσμα –δηλαδή μια μεγάλη μεταστροφή σε αυτό που αποφασίζει ο καταναλωτής όταν αγοράζει ένα αυτοκίνητο– δεν θα επιτευχθεί εφόσον, αν υπάρχει μια διαφορά μόλις 80 ευρώ μεταξύ ενός αυτοκινήτου με επίπεδα εκπομπών 120g/km και ενός άλλου με 200g/km, η αγορά θα παραμείνει ανεπηρέαστη. Πρέπει, συνεπώς, να καταψηφίσουμε αυτήν την άμεση αναλογικότητα και να επιμείνουμε στο κείμενο για την προοδευτική φορολογία.
<P>
Η Επιτροπή δημοσίευσε ένα πολύ ενδιαφέρον έγγραφο την προηγούμενη εβδομάδα σχετικά με την αποδοτικότητα των αυτοκινήτων στην Ευρώπη. Στη σελίδα 32 του εγγράφου εργασίας, υπάρχει ένα γράφημα το οποίο δείχνει σε ποια κατηγορία εμπίπτουν τα περισσότερα αυτοκίνητα. Θα διαπιστώσετε ότι το 70% περίπου των αυτοκινήτων στην Ευρώπη παρουσιάζει επίπεδα εκπομπών μεταξύ 140 και 200 g/km και μόνο το 25% βρίσκεται κάτω από τα 140 g/km. Αυτό λοιπόν που μπορούμε να επιτύχουμε με αυτό το μέσο είναι να εισπράξουμε έναν δυσανάλογο φόρο για τα αυτοκίνητα μεταξύ 140 και 200 g/km, ώστε να προκαλέσουμε μια μεγάλη μεταστροφή για τις κατηγορίες κάτω των 140, που αποτελεί τον στόχο της Ευρωπαϊκής Ένωσης. Υπάρχει λοιπόν μια αντίφαση στο κείμενό μας και, αν θέλουμε να είμαστε αποδοτικοί, πρέπει να την διορθώσουμε. 
<SPEAKER ID="72" LANGUAGE="EN" NAME="John Whittaker (IND/DEM ). –" AFFILIATION="">
<SPEAKER ID="73" LANGUAGE="HU" NAME="Zsolt László Becsey (PPE-DE ). –" AFFILIATION="">
<P>
   Θα ήθελα να συγχαρώ την κ. Riis-Jørgensen για την εξαίρετη έκθεσή της, αλλά σε αυτό το σημείο, οφείλω επίσης να εκφράσω την εκτίμησή μου προς την Επιτροπή και τον κ. Kovács προσωπικά για την πρόταση που κατάρτισε.
<P>
Σύμφωνα με τις συζητήσεις που είχαμε μέχρι στιγμής, κατά την άποψή μου, υπάρχει συναίνεση μεταξύ των βασικών ενδιαφερόμενων δυνάμεων ότι πρέπει να απαλλαγούμε από το τέλος ταξινόμησης, έναν μηχανισμό που αντίκειται στους στόχους της εσωτερικής αγοράς. Έτσι, θα υποστηριχθεί η ελεύθερη κυκλοφορία των ατόμων, ενώ οι χαμηλότερες τιμές θα συμβάλουν στην ταχύτερη ανανέωση του στόλου των αυτοκινήτων. Ταυτόχρονα, υποστηρίζω επίσης την ιδέα να θέσουμε τέλος σε αυτήν την κατάσταση με τρόπο ουδέτερο από πλευράς προϋπολογισμού εισάγοντας ένα λειτουργικό τέλος. Πιστεύω ότι ο κ. Kovács μπορεί επίσης να είναι εξοικειωμένος με τη δημοσιονομική πίεση· εξάλλου, κλήθηκε να ψηφίσει για το τέλος ταξινόμησης στην Ουγγαρία πριν από δύο χρόνια. Πιστεύω ότι το σχέδιο μεταβατικής περιόδου είναι καλή ιδέα, καθώς αποφεύγει τη διπλή φορολόγηση, λαμβάνοντας υπόψη και την υποτίμηση.
<P>
Υπάρχουν και άλλα δύο θέματα που θα ήθελα να αναφέρω. Πρώτον, τα κράτη μέλη πρέπει να έχουν τη μέγιστη δυνατή ελευθερία κατά τον καθορισμό και την εφαρμογή του λειτουργικού τέλους. Επί αυτού του θέματος, πολλοί συζήτησαν σχετικά με ένα ταμείο καινοτομίας και ένα τέλος καυσίμων, αν και αυτά μπορούν να επιλυθούν ως μέρος του θέματος του φόρου εισοδήματος. Εκτιμώ ότι είναι υπερβολή να εξεταστεί ένα υποχρεωτικό ποσοστό 50% βάσει περιβαλλοντικών ζητημάτων. Στην πραγματικότητα, αν υπάρχει κάποιος που σημείωσε σημαντική επιτυχία με το Πρωτόκολλο του Κυότο, ας αποφασίσει εκείνος τι ποσοστό θα πρέπει να εξεταστεί. Αυτός είναι ένας από τους λόγους για τους οποίους σύστησα να προτείνει η Επιτροπή άλλους συντελεστές για τον καθορισμό των λειτουργικών τελών.
<SPEAKER ID="74" LANGUAGE="DE" NAME="Matthias Groote (PSE ). –" AFFILIATION="">
<P>
   Κύριε Πρόεδρε, κύριε Επίτροπε, κυρία Riis-Jørgensen, κυρίες και κύριοι, είμαι ευγνώμων για την έκθεση που συνέταξε η εισηγήτρια και για την παρουσία της σήμερα εδώ.
<P>
Η έκθεση αυτή αφορά τη φορολογία των οχημάτων και βρίσκεται στη σωστή κατεύθυνση για δύο λόγους. Πρώτον, από τη σκοπιά της περιβαλλοντικής πολιτικής, είναι λογικό να περιλαμβάνονται όλες οι εκπομπές στη φορολογική βάση των οχημάτων ιδιωτικής χρήσης. Τόσο οι εκπομπές CO2, οι οποίες ευθύνονται για την αλλαγή του κλίματος, όσο και οι εκπομπές υποξειδίου του αζώτου και σωματιδίων, που αποτελούν την αιτία για την αύξηση του όζοντος και για την εμφάνιση πνευμονικών παθήσεων, θα πρέπει να επηρεάζουν τη φορολογία. Αυτό είναι το λογικό και αποτελεί τον σωστό δρόμο που πρέπει να ακολουθήσουμε.
<SPEAKER ID="75" LANGUAGE="PL" NAME="Dariusz Maciej Grabowski (IND/DEM ). –" AFFILIATION="">
<SPEAKER ID="76" LANGUAGE="FI" NAME="Piia-Noora Kauppi (PPE-DE ). –" AFFILIATION="">
<P>
   Κύριε Πρόεδρε, κυρίες και κύριοι συνάδελφοι, θα ήθελα και εγώ να ευχαριστήσω την κ. Riis-Jørgensen για την εξαιρετική έκθεσή της, την οποία παρουσίασε εδώ παρά τα προβλήματα μετακίνησης που αντιμετώπισε. Όσο πιο δύσκολα γίνονται τα αεροπορικά ταξίδια, τόσο σαφέστερο καθίσταται το γεγονός ότι το αυτοκίνητο αποτελεί μια ζωτική καταναλωτική σταθερά για τους περισσότερους Ευρωπαίους.
<SPEAKER ID="77" LANGUAGE="MT" NAME="Joseph Muscat (PSE )." AFFILIATION="">
<P>
   – Ας δούμε την πραγματικότητα κατάματα. Έχουμε μια ανωμαλία και η πρόταση της Επιτροπής, η οποία βελτιώθηκε αισθητά μέσω της έκθεσης και του άριστου έργου της κ. Riis-Jørgensen, αποτελεί ένα βήμα προς την εξεύρεση λύσης σε αυτό το πρόβλημα. Δεν έχουμε εσωτερική αγορά στον τομέα των αυτοκινήτων. Αυτό είναι το πρόβλημα. Είναι ακόμα πολύ δύσκολο για έναν ευρωπαίο πολίτη σε μια χώρα να αγοράσει ένα αυτοκίνητο από μία άλλη χώρα και να επιστρέψει στη χώρα του με αυτό. Σε πολλές περιπτώσεις, ο πολίτης έρχεται αντιμέτωπος με απαγορευτικά και δυσανάλογα τέλη, καθώς και με ξεπερασμένες γραφειοκρατικές διαδικασίες υπό τη μορφή των αποκαλούμενων τελών ταξινόμησης.
<SPEAKER ID="78" LANGUAGE="" NAME="Γεώργιος Καρατζαφέρης (IND/DEM ). –" AFFILIATION="">
<P>
Όμως, τώρα θα αναφερθώ στην ελληνική πραγματικότητα: εμείς στην Ελλάδα έχουμε τα μεγαλύτερα τέλη ταξινόμησης από κάθε άλλη χώρα. Τόσο η κυβέρνηση του ΠΑΣΟΚ όσο και η κυβέρνηση της Νέας Δημοκρατίας κράτησαν υψηλά τα τέλη. Παράδειγμα: έχουμε το μισό εισόδημα των κατοίκων του Λουξεμβούργου. Εκείνοι δηλαδή παίρνουν 1 000 ευρώ, εμείς παίρνουμε 500 ευρώ· εκείνοι πληρώνουν το αυτοκίνητο 20 000 ευρώ εμείς το πληρώνουμε 40 000 ευρώ. Πληρώνουμε τα ακριβότερα αυτοκίνητα στην Ευρώπη!
<SPEAKER ID="79" LANGUAGE="DE" NAME="Reinhard Rack (PPE-DE ). –" AFFILIATION="">
<P>
Οι περισσότεροι ομιλητές που ακούσαμε σήμερα μάς εξήγησαν για ποιον λόγο, στην προκειμένη περίπτωση, η έκθεση Riis-Jørgensen αφορά ένα ζήτημα εντελώς διαφορετικό, αν και υπήρξαν ορισμένοι οι οποίοι υποστήριξαν ότι δεν πρόκειται παρά για μία ακόμα επίθεση στις τσέπες των Ευρωπαίων. Δεν προκαλεί έκπληξη το γεγονός ότι σε κρίσιμες περιόδους για την εσωτερική πολιτική, οι πολιτικοί και κυρίως εκείνοι της αντιπολίτευσης δεν μπορούν να αντισταθούν στον πειρασμό να ταράξουν τα νερά χρησιμοποιώντας αντιευρωπαϊκά συνθήματα. Στη χώρα μου, την Αυστρία, θα διεξαχθούν σε τέσσερεις εβδομάδες εθνικές βουλευτικές εκλογές. Διακυβεύεται η απόκτηση της εξουσίας και, επομένως, πολλοί είναι αυτοί που δεν μασάνε τα λόγια τους.
<P>
Το μεγαλύτερο κόμμα της αντιπολίτευσης στη χώρα μου, το Σοσιαλδημοκρατικό Κόμμα, δηλώνει μέσα από τεράστιες αφίσες ότι η ομοσπονδιακή κυβέρνηση υπό την ηγεσία του καγκελάριου Schüssel θέλει να επιβάλει γενικά τέλη διοδίων στα οχήματα ιδιωτικής χρήσης. Καθόλου δεν τους ενοχλεί το γεγονός ότι αυτό δεν ισχύει. Απλώς κάνουν την προσπάθειά τους και τα αντιευρωπαϊκά συνθήματα μπορεί να τους χαρίσουν μερικούς πόντους. Επιτρέψτε μου, λοιπόν, να δηλώσω ότι η έκθεση Riis-Jørgensen αποτελεί ένα βήμα προς μία ορθολογική επιβολή φορολογίας στα οχήματα και προστατεύει το περιβάλλον. Περί αυτού και μόνον πρόκειται. Είναι κάτι το οποίο μπορεί να υποστηρίξει κανείς με την ψήφο του. 
<SPEAKER ID="80" LANGUAGE="EN" NAME="Kathy Sinnott (IND/DEM ). –" AFFILIATION="">
<SPEAKER ID="81" LANGUAGE="EN" NAME="Avril Doyle (PPE-DE ). –" AFFILIATION="">
<P>
Αυτό που συζητούμε θα είναι αδιάφορο από πλευράς προϋπολογισμού, αυτό ειπώθηκε και όσοι μετακινούνται με ιδιωτικό αυτοκίνητο θα επιβαρυνθούν με το κόστος του φόρου αν καταργηθεί το τέλος ταξινόμησης. Στην Ιρλανδία το τέλος ταξινόμησης ανέρχεται συνολικά σε 1,15 δισ. ευρώ, ποσό το οποίο είναι τεράστιο για μια πολύ μικρή χώρα. Δεν θα ήθελα να τον δω να εντάσσεται σε άμεσο φόρο εισοδήματος ή σε άλλους άμεσους φόρους. Αν έχουμε ανάγκη από αυτά τα χρήματα για να λειτουργήσει η χώρα μας –και αυτό αφορά την εθνική μας κυβέρνηση– πρέπει να συνεχίσει να καταβάλλεται από τους ιδιοκτήτες αυτοκινήτων. Πρέπει να είμαστε δίκαιοι και αμερόληπτοι στον τρόπο με τον οποίο γίνεται αυτό.
<P>
Ωστόσο, είμαι υπέρ της στάθμισης της φορολογικής διάρθρωσης της χρήσης αυτοκινήτου, προκειμένου να μειωθούν οι εκπομπές –εκπομπές άνθρακα και σωματιδίων και οξειδίων του αζώτου (NOx) και όλων των άλλων– το πώς όμως αυτό γίνεται σε κάθε κράτος μέλος εξαρτάται από το πώς αποφασίζει το καθένα χωριστά και είναι κάτι που πρέπει να προσέξουμε ιδιαίτερα. Θα ήθελα να διεξαχθεί η συζήτηση αυτή μαζί με την αυριανή συζήτηση για τα εθνικά σχέδια χορήγησης σε σχέση με τους στόχους μας του Κυότο. Θα έπρεπε να μιλήσουμε για τομεακούς στόχους για τις εκπομπές του διοξειδίου του άνθρακα και σε αυτό το σημείο οι μεταφορές ευθύνονται περισσότερο. Σε αυτό το πλαίσιο, θα έπρεπε να μιλούμε για τη φορολογία επιβατικών αυτοκινήτων και μάλιστα για όλα τα οχήματα. Η απουσία συνολικού τρόπου σκέψης μεταξύ δύο τομέων ή δύο διαφορετικών μερών της ΓΔ στην Επιτροπή με ανησυχεί, επειδή αποτελεί στην πραγματικότητα επίσης μέρος της αυριανής συζήτησης, και θα ήθελα απλώς να καταστεί απόλυτα σαφές αυτό.
<SPEAKER ID="82" LANGUAGE="EN" NAME="Philip Bradbourn (PPE-DE ). –" AFFILIATION="">
<P>
   Κύριε Πρόεδρε, ας μην κοροϊδευόμαστε. Η έκθεση που έχουμε μπροστά μας αντιμετωπίζει με σαφή τρόπο το ζήτημα της φορολογίας. Μια έκθεση, είτε ασχολείται με φορολογικές διαρθρώσεις –όπως συμβαίνει εδώ– είτε με επίπεδα φορολογίας, δεν εμπίπτει στην αρμοδιότητα της Ευρωπαϊκής Ένωσης και αυτές οι συζητήσεις δεν θα έπρεπε, κατά τη γνώμη μου, να διεξάγονται εδώ. Όπως συμβαίνει με πολλούς άλλους τομείς δραστηριότητας που συζητούμε, φοβάμαι ότι αυτό θα είναι μόνον η αρχή της παρέμβασης της ΕΕ στη φορολογία: πιθανότατα θα ακολουθήσουν και άλλα ολισθήματα από τις συνθήκες. Κατά τη γνώμη μου, τα κυρίαρχα κράτη μέλη θα πρέπει να είναι ελεύθερα να θεσπίζουν τα δικά τους κριτήρια και επίπεδα φορολογίας και να μην τους τα υπαγορεύει η ΕΕ. Σε αυτό το σημείο συμφωνώ απόλυτα με την κ. Doyle.
<SPEAKER ID="83" LANGUAGE="PT" NAME="Luís Queiró (PPE-DE )." AFFILIATION="">
<SPEAKER ID="84" LANGUAGE="DE" NAME="Renate Sommer (PPE-DE ). –" AFFILIATION="">
<P>
Επί του παρόντος υπάρχουν 25 διαφορετικά συστήματα φορολογίας των οχημάτων στην ΕΕ, και η τοποθέτησή τους σε ενιαία βάση θα διευκολύνει την καλύτερη λειτουργία της εσωτερικής αγοράς. Αυτό τουλάχιστον το γνωρίζουμε και για όσους βουλευτές δεν το δέχονται θα πρέπει να παραδεχτούμε ότι το αποτέλεσμα της εν λόγω πρότασης είναι η εξάλειψη των στρεβλώσεων και της αναποτελεσματικότητας που προκύπτουν εξαιτίας της διπλής φορολογίας κατά τη διασυνοριακή μεταφορά οχημάτων. Τα τέλη ταξινόμησης που επιβάλλονται σε κάποια κράτη μέλη οδηγούν αναπόφευκτα –όπως έχουμε ακούσει πολλές φορές– σε σημαντικά οικονομικά και διοικητικά εμπόδια που πρέπει να αντιμετωπίσουν οι πολίτες σε περίπτωση που επιθυμούν τη μεταφορά οχήματος από ένα κράτος μέλος σε ένα άλλο. Ας ξεπεράσουμε επιτέλους άπαξ και διά παντός αυτό το δέος με τα τέλη ταξινόμησης – κυρίως και συγκεκριμένα εξαιτίας των περιβαλλοντικών πτυχών.
<P>
Εξάλλου, τα φορολογικά μέτρα αποτελούν έναν από τους τρεις πυλώνες της κοινοτικής στρατηγικής για τη μείωση των εκπομπών CO2 από τα επιβατικά οχήματα. Η προσέγγιση αυτή είναι σωστή αλλά, κατά τη γνώμη μου, αρκετά περιορισμένη. Δεν θα πρέπει να φορολογούνται μόνον οι εκπομπές CO2 αλλά οι εκπομπές ρύπων γενικότερα, διότι παράλληλα με το CO2 –και αυτό έχει ήδη ειπωθεί πολλές φορές– στην ατμόσφαιρα υπάρχουν οι εκπομπές υποξειδίου του αζώτου και, φυσικά, των σωματιδίων, και επομένως θα πρέπει να φορολογούνται και αυτά τα στοιχεία.
<SPEAKER ID="85" LANGUAGE="" NAME="László Kovács," AFFILIATION="μέλος της Επιτροπής">
<P>
Το τελευταίο ενσωματώνει τα μέτρα του τρίτου πυλώνα που προβλέπονται από την κοινοτική στρατηγική για τη μείωση των εκπομπών διοξειδίου του άνθρακα από επιβατικά αυτοκίνητα που εγκρίθηκε από το Συμβούλιο το 1996. Είναι ο μόνος πυλώνας από τους τρεις που συνθέτουν τη στρατηγική που δεν ενσωματώθηκε ακόμα σε κοινοτικό επίπεδο.
<P>
Έλαβα υπόψη μου τις τροπολογίες του Κοινοβουλίου. Η Επιτροπή θα κάνει δεκτές 15 τροπολογίες καταρχήν –τις τροπολογίες 3, 5, 6, 9, 10, 11, 12, 14, 19, 23, 24, 28, 29, 31 και 32– οι οποίες ενισχύουν και αποσαφηνίζουν την πρόταση. Θα καταβάλουμε κάθε δυνατή προσπάθεια για να λάβουμε υπόψη όσο το δυνατόν περισσότερες κατά τη διάρκεια των επικείμενων συζητήσεων στο Συμβούλιο. Ωστόσο, σε αυτό το στάδιο της νομοθετικής διαδικασίας, η Επιτροπή δεν θα αναθεωρήσει επίσημα την πρότασή της.
<P>
Περνώ τώρα στην ομάδα των τροπολογιών που προτείνουν ότι η διαφοροποίηση του φόρου αυτοκινήτων θα πρέπει να βασίζεται όχι μόνον στις εκπομπές διοξειδίου του άνθρακα αλλά και σε άλλους ρύπους – ιδιαίτερα οι τροπολογίες 1, 2, 7, 8, 15, 16, 17, 18, 21, 25, 26, 27, 30 και 36. Καταρχήν, η Επιτροπή ενθαρρύνει τα κράτη μέλη να εφαρμόσουν συντονισμένα φορολογικά κίνητρα υπό ορισμένες προϋποθέσεις – για παράδειγμα, να επισπεύσουν τη διάθεση στην αγορά επιβατικών αυτοκινήτων που ικανοποιούν μελλοντικές απαιτήσεις. Ωστόσο, αν μπερδέψουμε τους στόχους για τις εκπομπές διοξειδίου του άνθρακα που καλύπτονται από το Πρωτόκολλο του Κυότο με αυτούς για τις εκπομπές ρύπων που καλύπτονται από το έκτο πρόγραμμα περιβαλλοντικής δράσης, οδηγούμαστε σε αυξημένο κατακερματισμό της εσωτερικής αγοράς στον τομέα των επιβατικών αυτοκινήτων και διακυβεύεται ολόκληρος ο συμβιβασμός στο Συμβούλιο.
<P>
Η τροπολογία 4 αναφέρεται στη διπλή φορολογία, ενώ οι τροπολογίες 13 και 22 ζητούν μια ενιαία επιγραμμική λύση για τον υπολογισμό των τελών ταξινόμησης. Οι τροπολογίες 34 και 37 ζητούν να επεκταθεί το πεδίο εφαρμογής, προκειμένου να καλύψει τα ελαφρά οχήματα εμπορικής χρήσεως. Η Επιτροπή, αν και διάκειται ευμενώς έναντι αυτών των μέτρων, θεωρεί ότι θα είναι δύσκολο να εγκριθούν, κυρίως για λόγους επικουρικότητας οικονομικής ή τεχνικής φύσης, ή επειδή υπερβαίνουν το πεδίο εφαρμογής της προτεινόμενης οδηγίας.
<P>
Η Επιτροπή δεν υποστηρίζει την τροπολογία 20, η οποία ζητεί να εκπονηθεί μελέτη έως το τέλος του 2006. Μια τέτοια μελέτη δεν θα μπορούσε να πραγματοποιηθεί σε τόσο μικρό χρονικό διάστημα. Η Επιτροπή δεν μπορεί να υποστηρίξει ούτε τις τροπολογίες 33, 35, 38, 39 και 40.
<SPEAKER ID="86" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Πέμπτη στις 11.30. 
<SPEAKER ID="87" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0184/2006) του κ. de Grandes Pascual, εξ ονόματος της Επιτροπής Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου σχετικά με την πολυετή χρηματοδότηση της δράσης του Ευρωπαϊκού Οργανισμού για την Ασφάλεια της Ναυσιπλοΐας για την καταπολέμηση της ρύπανσης από πλοία, και με την τροποποίηση του κανονισμού (ΕΚ) αριθ. 1406/2002 (COM(2005)0210 – C6-0153/2005 – 2005/0098(COD)). 
<SPEAKER ID="88" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής.">
<P>
Δεδομένου ότι η πρόθεση συνίσταται στο να έχει ο οργανισμός μακροπρόθεσμα την αρμοδιότητα σε αυτόν τον τομέα, το κείμενο αυτό ορίζει μια χρηματοδοτική δέσμη που θα πρέπει να κατανεμηθεί στον κοινοτικό προϋπολογισμό με βάση μια πολυετή ανάληψη υποχρεώσεων. Ο οργανισμός θα ανταποκριθεί αποτελεσματικά σε αυτόν τον ρόλο, μόνον αν αποκτήσει δημοσιονομική ασφάλεια με βάση μια πολυετή ανάληψη υποχρεώσεων. Στόχος, επομένως, της πρότασης κανονισμού είναι να καθοριστούν οι διαδικασίες περί κοινοτικής συνεισφοράς, η οποία έχει οριστεί στα 154 εκατ. ευρώ –αριθμός αναφοράς για το 2004– για την περίοδο 2007-2013. Η πρόταση προβλέπει ότι οι πόροι που θα τεθούν στη διάθεση του οργανισμού προορίζονται για την κάλυψη όλων των δραστηριοτήτων του με σκοπό την αντιμετώπιση της ρύπανσης, όπως αυτές απαριθμούνται στο σχέδιο δράσης που ενέκρινε τον Οκτώβριο του 2004.
<P>
Θα ήθελα να εκφράσω τις θερμές μου ευχαριστίες στον κ. de Grandes Pascual και στην Επιτροπή Μεταφορών και Τουρισμού για τις προσπάθειές τους. Ο συμβιβασμός στον οποίο καταλήξατε διασαφηνίζει την πρόταση της Επιτροπής σε ορισμένους τομείς. Επομένως, κύριε Πρόεδρε, η Επιτροπή στηρίζει πλήρως και αποδέχεται όλες τις συμβιβαστικές τροπολογίες που προτείνει το Κοινοβούλιο.
<SPEAKER ID="89" LANGUAGE="ES" NAME="Luis de Grandes Pascual (PPE-DE )," AFFILIATION="εισηγητής">
<P>
Θα αναφέρω πολύ γρήγορα τις πιο χαρακτηριστικές πτυχές της έκθεσης. Καταρχάς, μιλάμε για έναν κανονισμό χρηματοδοτικού χαρακτήρα, ο οποίος θα επιτρέψει να εφαρμοστούν τα νέα καθήκοντα του οργανισμού στη βάση μιας πολυετούς δέσμευσης επτά ετών, που καλύπτει την περίοδο 2007-2013, σύμφωνα με τις νέες δημοσιονομικές προοπτικές. Τα νέα καθήκοντα που ανατίθενται στον οργανισμό αποσκοπούν στο να αυξήσουν τη θαλάσσια ασφάλεια και να αποτρέψουν τη ρύπανση από τα πλοία στα ύδατα των κρατών μελών. Το μέγεθος της δέσμευσης ορίστηκε αρχικά από την Επιτροπή στα 154 εκατ. ευρώ, ένα ποσό που παγιώθηκε από το Κοινοβούλιο στις δημοσιονομικές προοπτικές και διατηρήθηκε χωρίς περικοπές στη διοργανική συμφωνία που επιτεύχθηκε τον περασμένο Μάιο. Πρέπει να επισημάνω ότι αυτό το ποσό ήταν αρχικά ενδεικτικό και ότι τώρα έχει τη συναίνεση του Κοινοβουλίου, του Συμβουλίου και της Επιτροπής. Είναι η ελάχιστη απαραίτητη πίστωση για να εκτελέσει ο οργανισμός τα νέα καθήκοντα που του ανατέθηκαν.
<P>
Η σύναψη των συμβάσεων για τα πρώτα σκάφη επιφυλακής για την ανάκτηση υδρογονανθράκων –επτά συνολικά– πραγματοποιήθηκε το 2005 μέσω κλειστού διαγωνισμού. Αυτήν τη φορά, ο οργανισμός θέλει να συνάψει τέσσερεις νέες συμβάσεις για σκάφη που θα καλύπτουν κατά προτεραιότητα τις δύο μεγάλες ζώνες του Ατλαντικού και την περιοχή της Μεσογείου. Πιστεύω, κυρίες και κύριοι ότι αυτή θα πρέπει να είναι η ευκαιρία για να εκπληρώσουμε τη δέσμευσή μας στη Γαλικία. Εν πάση περιπτώσει, πριν ξεκινήσει τη σύναψη των σκαφών επιφυλακής, ο οργανισμός θα διεξαγάγει πρώτα μια απογραφή των πόρων των κρατών μελών, προκειμένου να διαπιστώσει ποιος είναι ο καλύτερος τρόπος για να συμπληρωθούν οι ανάγκες των κρατών μελών που πρέπει να καλύψει.
<P>
Τέλος, χαίρομαι για τη συναίνεση που επιτεύχθηκε μεταξύ των τριών θεσμικών οργάνων, προκειμένου να αυξηθεί η διαφάνεια στη διαχείριση των πόρων που χορηγούνται στον Ευρωπαϊκό Οργανισμό για την Ασφάλεια της Ναυσιπλοΐας (EMSA). Στο παρελθόν, είδαμε άλλους οργανισμούς που κατηγορήθηκαν ότι δρούσαν αδιαφανώς και εκτός του κοινοβουλευτικού ελέγχου. Προκειμένου να αποτραπούν παρόμοιοι κίνδυνοι, έχει συμφωνηθεί ότι, ανεξάρτητα από την τετραετή αξιολόγηση που θεσπίζεται στο άρθρο 7, το Ευρωπαϊκό Κοινοβούλιο πρέπει να ενημερώνεται τακτικά για τη δημοσιονομική εκτέλεση των πόρων του οργανισμού.
<SPEAKER ID="90" LANGUAGE="DE" NAME="Jutta Haug (PSE )," AFFILIATION="συντάκτρια γνωμοδότησης της Επιτροπής Προϋπολογισμών">
<P>
Μια τέτοια επέκταση των αρμοδιοτήτων του οργανισμού πρέπει ωστόσο να συνοδεύεται από τη διάθεση της αναγκαίας χρηματοδότησης σε μακροχρόνια βάση. Κανένας οργανισμός δεν μπορεί να επιτελέσει ουσιαστικό έργο, εάν δεν διαθέτει επαρκείς οικονομικούς πόρους. Το προτεινόμενο από την Επιτροπή ποσόν ύψους 154 εκατομμυρίων ευρώ για μια επταετία είναι πολύ ρεαλιστικό, καθώς βασίζεται στις αποκτηθείσες εμπειρίες των ετών 2005 και 2006.
<P>
Ανάγεται όμως σε μια εποχή που επρόκειτο να διατεθούν 58,5 δισ. ευρώ επιπλέον για την κατηγορία 1A. Η κατηγορία, από την οποία χρηματοδοτείται και ο οργανισμός, έχει περικοπεί στο σύνολό της φτάνοντας σε ποσοστό 71%, αν και ο οργανισμός δεν επηρεάζεται από την περικοπή αυτή, εφόσον εξακολουθεί να ισχύει το παλαιό ποσόν. Δεν θα ήθελα να παρεξηγηθώ: η Επιτροπή Προϋπολογισμών είναι της γνώμης ότι 154 εκατ. ευρώ αποτελούν το ελάχιστο ποσό το οποίο θα έπρεπε να διατεθεί στον οργανισμό προκειμένου να του δώσει τη δυνατότητα να αντεπεξέλθει στις πρόσθετες αρμοδιότητές του.
<SPEAKER ID="91" LANGUAGE="" NAME="Ρόδη Κράτσα-Τσαγκαροπούλου," AFFILIATION="εξ ονόματος της Ομάδας PPE-DE">
<P>
Το ύψος των 154 εκατ. ευρώ έχει σημασία, όχι μόνον γιατί ως ποσόν είναι επαρκές αλλά και γιατί παρουσιάζει και μια ασφάλεια στη διάρκεια των επτά ετών. Όσο για τη λειτουργική συνδρομή, ο οργανισμός –όπως ήδη αναφέρθηκε– επέλεξε ήδη τον τρόπο με τον οποίο θα δρα για την πρόληψη και την καταπολέμηση της ρύπανσης.
<SPEAKER ID="92" LANGUAGE="DE" NAME="Willi Piecyk," AFFILIATION="εξ ονόματος της Ομάδας PSE">
<P>
   . Κύριε Πρόεδρε, είναι ευτύχημα το ότι σήμερα συζητούμε το θέμα αυτό και αύριο αναμένουμε την έγκρισή του από μεγάλη πλειοψηφία, καθώς στις 14 Σεπτεμβρίου θα αρχίσει επισήμως η λειτουργία του οργανισμού στη Λισαβόνα, και χωρίς μια σταθερή οικονομική βάση δεν θα είναι σε θέση να επιτελέσει το έργο του. Θεωρώ ότι με τον κανονισμό αυτό για τη χρηματοδότηση της δράσης για την αντιμετώπιση της θαλάσσιας ρύπανσης, δημιουργούμε ακριβώς τη βάση αυτή.
<P>
Έχει ειπωθεί πολλές φορές ότι θεωρούμε τα 154 εκατομμύρια ευρώ από το 2007 έως το 2013 ως το ελάχιστο απαιτούμενο ποσό, και κατά τη διάρκεια της περιόδου αυτής θα παρακολουθήσουμε επίσης προσεκτικά τις εξελίξεις, για να διαπιστώσουμε εάν ενδεχομένως απαιτούνται βελτιώσεις. Μπορώ να διαβεβαιώσω την κ. Haug, ότι ήδη μεριμνούμε ώστε να μην σπαταληθεί τίποτα και να εξασφαλισθεί, αντίθετα, η κατάλληλη χρηματοδότηση και η λήψη των αναγκαίων μέτρων.
<P>
Είναι σαφές ότι τα κράτη μέλη δεν αποδεσμεύονται από τις ευθύνες τους. Το μόνο που μπορεί να κάνει ο οργανισμός είναι να τα στηρίζει και να συμπληρώνει τη δράση τους. Πρέπει να υπογραμμισθεί ότι με τον όρο «θαλάσσια ρύπανση» δεν νοούνται μόνον τα αποτελέσματα των καταστροφών. Γνωρίζουμε τις καταστροφές από το «Prestige» και το «Erika», αλλά υπάρχει και η καθημερινή μόλυνση των θαλασσών μας που προέρχεται από την παράνομη απόρριψη πετρελαίου, και εάν οι υπολογισμοί των οργανώσεων προστασίας του περιβάλλοντος είναι σωστοί, αυτό συμβαίνει 3 000 φορές τον χρόνο στις ευρωπαϊκές θάλασσες.
<SPEAKER ID="93" LANGUAGE="ES" NAME="Josu Ortuondo Larrea," AFFILIATION="εξ ονόματος της Ομάδας ALDE">
<P>
Ο παρών κανονισμός αποσκοπεί να εξασφαλίσει χρηματοδότηση για την προσεχή επταετή προγραμματική περίοδο 2007-2013, προκειμένου να καλυφθεί το κόστος αυτών των νέων υπηρεσιών. Η Ομάδα της Συμμαχίας Φιλελευθέρων και Δημοκρατών για την Ευρώπη υποστηρίζει την πρόταση με τις συμβιβαστικές τροπολογίες που μοιραζόμαστε με άλλες κοινοβουλευτικές ομάδες, και συγχαίρουμε τον κ. de Grandes για την καλή έκθεσή του και για το έργο που επιτέλεσε προκειμένου να επιτευχθεί συναίνεση ούτως, ώστε να καταστεί δυνατή η έγκριση αυτού του κανονισμού στην πρώτη ανάγνωση.
<P>
Ωστόσο, θα ήθελα να πω, από την πλευρά μου, ότι είμαι βέβαιος πως η μεγαλύτερη θαλάσσια ρύπανση δεν προκαλείται από ατυχήματα και καταστροφές, αλλά ότι υπάρχει μεγάλη έλλειψη περιβαλλοντική συνείδησης· ορισμένοι ανενδοίαστοι άνθρωποι βάζουν πρώτα τα οικονομικά τους συμφέροντα και εσκεμμένα και συνειδητά αδειάζουν τις δεξαμενές και τις σεντίνες τους στη θάλασσα. Οι δορυφορικές φωτογραφίες μπορεί να μειώσουν αυτές τις περιπτώσεις, αλλά αμφιβάλλω για το αν θα είναι χρήσιμες σε συννεφιασμένες ημέρες ή ημέρες με μικρή ορατότητα. Επομένως, θα ήθελα να υποστηρίξω την εισαγωγή σε όλα τα πλοία αυτόματων μηχανισμών για τον έλεγχο των επιπέδων των δεξαμενών και των σεντινών ανά μικρά, τακτά διαστήματα, προκειμένου να διαπιστωθεί αν έχουν εκκενωθεί στις εγκαταστάσεις απορρίψεων που παρέχονται στους λιμένες σύμφωνα με τη νομοθεσία MARPOL. Αυτό θα πρέπει να είναι υποχρεωτικό, ακριβώς όπως είναι το μαύρο κουτί για τα αεροσκάφη και ο ταχογράφος για τα φορτηγά. Αυτός θα ήταν ο καλύτερος τρόπος να τεθεί τέλος στις εσκεμμένες απορρίψεις ρυπογόνων ουσιών, οι οποίες πιστεύω ότι είναι οι πιο πολυάριθμες και επικίνδυνες πηγές ρύπανσης. 
<SPEAKER ID="94" LANGUAGE="" NAME="" AFFILIATION="Αντιπροέδρου">
<SPEAKER ID="95" LANGUAGE="DA" NAME="Margrete Auken," AFFILIATION="εξ ονόματος της Ομάδας Verts/ALE.">
<P>
   Κύριε Πρόεδρε, στο Ευρωπαϊκό Συμβούλιο της Κοπεγχάγης τον Δεκέμβριο του 2002, όλοι οι αρχηγοί κρατών και κυβερνήσεων υποστήριξαν πολύ πιο αυστηρούς κανονισμούς για την καταπολέμηση της ρύπανσης από πλοία. Αυτή η σύνοδος κορυφής πραγματοποιήθηκε μόλις έναν μήνα μετά το ατύχημα του τον Νοέμβριο του 2002. Τώρα, σχεδόν τέσσερα χρόνια αργότερα, φαίνεται ότι το επίπεδο φιλοδοξίας έχει μειωθεί σημαντικά. Υπάρχουν πολύ λίγα χρήματα και δεν είναι απόλυτα σαφές πόσο ολοκληρωμένο θα καταφέρναμε να κάνουμε το σύστημα. Τούτου λεχθέντος, είμαστε ικανοποιημένοι από την επίτευξη αυτού του συμβιβασμού και τον υποστηρίζουμε. Θα θέλαμε να συγχαρούμε ειδικά τον κ. Grandes για την έκθεσή του και, ως Δανή, οφείλω να πω πόσο εποικοδομητικό είναι το γεγονός ότι οι διευθετήσεις επεκτάθηκαν ώστε να καλύπτουν και την περιοχή της Βόρειας Θάλασσας. Χαιρόμαστε που το θέμα τώρα είναι η ρύπανση γενικά και όχι μόνον η ειδική ρύπανση.
<SPEAKER ID="96" LANGUAGE="" NAME="Γεώργιος Τούσσας," AFFILIATION="εξ ονόματος της Ομάδας GUE/NGL">
<P>
Από τα στοιχεία του Διεθνούς Ναυτιλιακού Οργανισμού και άλλων αρμόδιων φορέων προκύπτει ότι δεκάδες χιλιάδες τόνοι πετρελαίου διέρρευσαν στη θάλασσα και έχουν επεκταθεί κατά μήκος των μεσογειακών ακτών σε απόσταση πάνω από 170 χιλιόμετρα. Οι δολοφονικές επιθέσεις των Ισραηλινών προκάλεσαν τον θάνατο χιλιάδων Λιβανέζων και Παλαιστινίων και επέφεραν ανυπολόγιστες επιπτώσεις γενικότερα στο περιβάλλον της περιοχής. Πρόκειται για έγκλημα κατά της ανθρωπότητας.
<P>
Το κόστος της επιχείρησης απορρύπανσης της περιοχής, σύμφωνα με τις πιο μετριοπαθείς εκτιμήσεις των ειδικών του Διεθνούς Ναυτιλιακού Οργανισμού, ανέρχεται σε περισσότερα από 50 εκατομμύρια ευρώ, δηλαδή το ένα τρίτο του επταετούς προϋπολογισμού χρηματοδότησης του Ευρωπαϊκού Οργανισμού για την Ασφάλεια της Ναυσιπλοΐας για την καταπολέμηση της θαλάσσιας ρύπανσης.
<P>
Η απορρόφηση 136 εκατ. ευρώ από το συνολικό ύψος των πιστώσεων των 154 εκατ. ευρώ που δίνονται στον οργανισμό για τη ναύλωση πλοίων επιφυλακής, καθώς και το μεγάλο κόστος των δορυφορικών φωτογραφιών –1 000 φωτογραφίες στοιχίζουν 1 εκατ. ευρώ– καθιστούν μεγάλο τον κίνδυνο να μετατραπεί ο οργανισμός αυτός σε έναν καθαρά γραφειοκρατικό μηχανισμό.
<SPEAKER ID="97" LANGUAGE="PT" NAME="Luís Queiró (PPE-DE )." AFFILIATION="Mare Nostrum">
<P>
Όπως ορθά επισημαίνει η έκθεση του κ. de Grandes Pascual, και δράττομαι αυτής της ευκαιρίας για να συγχαρώ τον εισηγητή, αυτό που χρειαζόμαστε είναι ένα σταθερό, μακροπρόθεσμο δημοσιονομικό πλαίσιο που θα παράσχει πρόληψη για τα κράτη μέλη και θα τους επιτρέψει να χρησιμοποιήσουν σύγχρονους, κατάλληλους τεχνικούς πόρους για να προστατέψουν τις ακτές μας από πετρελαιοκηλίδες, όπως αυτές που δημιουργήθηκαν στο πρόσφατο παρελθόν. Επιπροσθέτως, και εξίσου σημαντικό, το πλαίσιο θα οδηγήσει στην τιμωρία όσων ευθύνονται για περιβαλλοντικά εγκλήματα.
<P>
Τα 154 εκατ. ευρώ που διατέθηκαν στον Ευρωπαϊκό Οργανισμό για την Ασφάλεια της Ναυσιπλοΐας για την περίοδο 2007-2013 θα βοηθήσουν στην εφαρμογή του σχεδίου δράσης για την καταπολέμηση της θαλάσσιας ρύπανσης, για τη συγκρότηση ενός πλαισίου εξειδικευμένων σκαφών επιφυλακής που θα καλύπτουν τις τέσσερεις περιοχές προτεραιότητας και για τη δημιουργία ενός κέντρου υπηρεσιών δορυφορικής φωτογράφησης που θα υποστηρίζει τις δραστηριότητες των κρατών μελών και της Επιτροπής για την καταπολέμηση των πετρελαιοκηλίδων από τα σκάφη, μεταξύ άλλων καθηκόντων στον αγώνα για την καταπολέμηση της ρύπανσης. Πρόκειται για ένα έργο, το οποίο, με τις τροπολογίες που πρότεινε η Επιτροπή Μεταφορών και Τουρισμού και άλλοι, έχει την πλήρη υποστήριξή μας, ειδικά διότι ενισχύει την ιδέα ότι τα κράτη μέλη έχουν κοινή ευθύνη σε αυτήν την κοινή προσπάθεια.
<SPEAKER ID="98" LANGUAGE="ES" NAME="Rosa Miguélez Ramos (PSE ). –" AFFILIATION="Erika">
<P>
   Κύριε Πρόεδρε, όπως είπε ήδη ο συντονιστής μας, Willi Piecyk, εμείς οι Σοσιαλιστές υποστηρίζουμε αυτό το πολυετές χρηματοδοτικό πλαίσιο για τον Ευρωπαϊκό Οργανισμό για την Ασφάλεια της Ναυσιπλοΐας και είμαστε επίσης ικανοποιημένοι για την επίτευξη συμφωνίας. Αυτός ο οργανισμός δημιουργήθηκε μετά από δύο μεγάλες καταστροφές –τις πετρελαιοκηλίδες που προκλήθηκαν από το και το – και από την αρχή το καθήκον του ήταν να βοηθήσει τα παράκτια κράτη στην αντιμετώπιση των καταστροφών, σε περίπτωση που αυτά τα κράτη ζητούσαν τη συνδρομή του.
<P>
Πράγματι, μολονότι η Επιτροπή αναγνώρισε ρητά ότι η περιοχή που έχει πληγεί περισσότερο από μεγάλες πετρελαιοκηλίδες τα τελευταία τριάντα πέντε χρόνια ήταν η ακτή της Γαλικίας, με περισσότερες από επτά πετρελαιοκηλίδες μεγαλύτερες των 10 000 τόνων, από τα επτά σκάφη για την καταπολέμηση της ρύπανσης που μισθώθηκαν από τον οργανισμό, ούτε ένα δεν βρίσκεται στη Γαλικία: πέντε στη Βαλτική, ένα στη Μεσόγειο και άλλο ένα στην περιοχή της Μάγχης-Βόρειου Ατλαντικού.
<P>
Για να είμαι δίκαιη, ωστόσο, θα πω επίσης ότι μία από τις δεσμεύσεις που απέσπασε αυτό το Κοινοβούλιο από την Επιτροπή μετά την καταστροφή του ήταν η παρουσία ενός σκάφους για την καταπολέμηση της ρύπανσης στη Γαλικία και ως προς αυτό πρέπει να πω στον κ. Barrot ότι ο απρόσκοπτος διάλογος με την Επιτροπή, τόσο με τον γενικό γραμματέα Μεταφορών όσο και με τον ίδιο τον οργανισμό, βοήθησε να κατευναστούν οι φόβοι μας.
<P>
Η τροπολογία 13, η οποία χωρίζει τις ακτές του Ατλαντικού σε δύο περιοχές, όπως ζητήσαμε η κ. Ayala και εγώ, η επίσκεψη του κ. de Ruiter στη Γαλικία και η καλή επικοινωνία που έχει αναπτυχθεί μεταξύ της περιφερειακής κυβέρνησης και του οργανισμού μάς παρέχουν την εγγύηση ότι οι δεσμεύσεις της Ευρωπαϊκής Ένωσης προς τη Γαλικία αναφορικά με την εγκατάσταση ενός σκάφους για την καταπολέμηση της ρύπανσης στις ακτές της Γαλικίας θα εκπληρωθούν. 
<SPEAKER ID="99" LANGUAGE="EN" NAME="Alyn Smith (Verts/ALE ). –" AFFILIATION="">
<P>
Συγχαίρω τον Επίτροπο και τον εισηγητή μας για το εξαιρετικό έργο επ’ αυτού του ζητήματος, αυτό όμως είναι μόνον η αρχή. Η καλύτερη θεραπεία είναι η πρόληψη. Εμείς στη Σκωτία, μια ναυτική πετρελαιοπαραγωγό χώρα, έχουμε μια ζωντανή συζήτηση σχετικά με προτάσεις μεταφοράς πετρελαίου στη θάλασσα από πλοίο σε πλοίο, σε μια περιοχή ιδιαίτερου επιστημονικού ενδιαφέροντος, που καλύπτεται από την οδηγία για τα άγρια πτηνά, στον ποταμό Forth, βόρεια του Εδιμβούργου. Πρόκειται για μια περιοχή πολύτιμη για το φυσικό περιβάλλον της Σκωτίας. Υπάρχει σχεδόν απόλυτη αντίθεση σε αυτές τις προτάσεις στη Σκωτία, και όμως η Υπηρεσία Θαλασσών και Ακτοφυλακής του Ηνωμένου Βασιλείου έδωσε μόλις χθες την έγκρισή της για την προώθηση αυτών των δυνητικά καταστροφικών σχεδίων. Ευτυχώς, η ΕΕ μπορεί να υιοθετήσει ευρύτερη άποψη. Ο Επίτροπος Δήμας ξεκίνησε έρευνα για τις ενδεχόμενες περιβαλλοντικές επιπτώσεις αυτών των προτάσεων και ελπίζω ότι η έρευνά του θα αποτρέψει την εφαρμογή αυτών των προτάσεων.
<SPEAKER ID="100" LANGUAGE="" NAME="Νικόλαος Σηφουνάκης (PSE ). –" AFFILIATION="">
<P>
Γι’ αυτό είναι σημαντικό να δώσουμε στην EMSA, η οποία παρέχει σημαντική συνδρομή στα κράτη μέλη, την αναγκαία οικονομική ασφάλεια προκειμένου να ανταπεξέλθει. Είναι πολύ σημαντικό ότι τα καθήκοντα να διευρύνονται, προκειμένου η EMSA να αποκτήσει όλα τα αποτελεσματικά νέα μέσα για την αντιμετώπιση όλων των μορφών ακούσιας και εκούσιας ρύπανσης.
<SPEAKER ID="101" LANGUAGE="ES" NAME="Inés Ayala Sender (PSE ). –" AFFILIATION="">
<P>
   Κύριε Πρόεδρε, καταρχάς θα ήθελα να συγχαρώ τον εισηγητή, κ. Luis de Grandes. Χαίρομαι που απολαμβάνει μια τόσο εξαιρετική και αξιοζήλευτη υγεία. Πρέπει να πω ότι επιτέλεσε ένα καταπληκτικό έργο σε συνεργασία με το Συμβούλιο, προκειμένου να επιτευχθεί συμφωνία σε πρώτη ανάγνωση, καθώς ήταν σημαντικό να διασφαλιστεί η σταθερότητα και το έργο του Ευρωπαϊκού Οργανισμού για την Ασφάλεια της Ναυσιπλοΐας.
<P>
Οι κοινές προτάσεις περιλαμβάνουν δύο από τα αιτήματα που υποβάλαμε η κ. Miguélez Ramos και εγώ. Ένα από αυτά ήταν ότι, ενώ αυτό το νέο πρόγραμμα επεκτείνει τον έλεγχο του οργανισμού στις επικίνδυνες ουσίες, δεν πρέπει να παραβλέψουμε το γεγονός ότι το πετρέλαιο αποτέλεσε τη βάση του. Δεύτερον –και η κ. Miguélez Ramos το ανέφερε ήδη αυτό– όσον αφορά τον διαχωρισμό κατά περιοχές, οι αρχικές ελλείψεις και στις δύο πλευρές θα πρέπει να επιλυθούν, καθώς οι όροι των συμβάσεων δεν παρείχαν αρκετά κίνητρα για τους πλοιοκτήτες της περιοχής, οι οποίοι δεν ενδιαφέρθηκαν καθόλου να διαθέσουν τα σκάφη τους, και αυτή η στάση επιδεινώθηκε από την έλλειψη επιμονής από την πλευρά του οργανισμού. Όπως είπε πολύ σωστά η κ. Miguélez Ramos, αυτό έχει πλέον ξεπεραστεί και αντιμετωπίζουμε ένα πολύ πιο πρακτικό και καλύτερα οργανωμένο μέλλον.
<P>
Θα τελειώσω με μία παρατήρηση και ένα αίτημα προς τον Αντιπρόεδρο Barrot, ο οποίος γνωρίζω ότι διακρίνεται για τη μεγάλη προσοχή που προσδίδει στις εκκλήσεις αυτού του Σώματος. Σε μια εποχή που τα θαλάσσια σύνορα της χώρας μου, της Ιταλίας, της Μάλτας και της Ελλάδας δείχνουν τη μεγάλη αδυναμία τους, θα θέλαμε ο Οργανισμός Frontex να διαθέτει τουλάχιστον την ίδια ικανότητα ανάπτυξης σκαφών και μέσων για τον έλεγχο και την προστασία των θαλάσσιων συνόρων μας, όπως αυτή που εμείς εγκρίνουμε σήμερα για τον Ευρωπαϊκό Οργανισμό για την Ασφάλεια της Ναυσιπλοΐας.
<P>
Ζητώ από τον Αντιπρόεδρο Barrot να βοηθήσει τον συνάδελφό του κ. Frattini στο πλαίσιο της Επιτροπής, προκειμένου να διασφαλίσει ότι ο Οργανισμός Frontex θα έχει τα απαραίτητα μέσα το συντομότερο δυνατόν, διότι αυτό το καλοκαίρι μάς ήταν άκρως απαραίτητα. 
<SPEAKER ID="102" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής.">
<P>
   Κύριε Πρόεδρε, κυρίες και κύριοι, επιτρέψτε μου να ξεκινήσω ευχαριστώντας για ακόμα μία φορά τον κ. de Grandes Pascual και την Επιτροπή Μεταφορών και Τουρισμού για την εξαιρετική τους δουλειά, η οποία θα πρέπει να μας επιτρέψει να εγκρίνουμε το κείμενο κατά την πρώτη ανάγνωση. Εκφράζω την ικανοποίησή μου επειδή –όπως πολλοί από εσάς επεσήμαναν– δεν πρέπει να λησμονούμε ποτέ τις καταστροφές που προκλήθηκαν από τα ναυάγια των και . Αυτός είναι ο λόγος για τον οποίο είναι απολύτως απαραίτητο να χρησιμοποιήσουμε όλα τα απαραίτητα μέσα και, τώρα που το Κοινοβούλιο και το Συμβούλιο συμφώνησαν να ευθυγραμμίσουν τα κείμενά τους, θα μπορέσουμε να φθάσουμε σε συμφωνία κατά την πρώτη ανάγνωση.
<P>
Ασφαλώς η Επιτροπή στηρίζει τον συμβιβασμό που επιτεύχθηκε κατά τη διάρκεια του άτυπου τριμερούς διαλόγου με το Συμβούλιο. Σε αυτό το πνεύμα, αποδέχεται τις συμβιβαστικές τροπολογίες που προτείνατε, κύριε de Grandes Pascual, τις οποίες υποστηρίζουν οι διάφορες πολιτικές ομάδες και οι οποίες αντανακλούν τον συμβιβασμό που προέκυψε από τον τριμερή διάλογο με το Συμβούλιο. Είμαι πεπεισμένος ότι, αύριο, οι βουλευτές του Ευρωπαϊκού Κοινοβουλίου θα στηρίξουν αυτήν την προσέγγιση, ακόμη και αν η χρηματοδοτική δέσμη των 154 εκατ. ευρώ πρέπει να θεωρηθεί ως το ελάχιστο, όπως αναφέρεται άλλωστε σε μία από τις αιτιολογικές σκέψεις του κανονισμού.
<P>
Θα ήθελα με την παρούσα ευκαιρία να απαντήσω σε ορισμένες από τις παρατηρήσεις που διατυπώθηκαν όσον αφορά τις αποστολές του οργανισμού. Μπορούμε να εξετάσουμε αυτήν την επέκταση ως μέρος της αναθεώρησης του κανονισμού που έχει προγραμματιστεί για το 2007. Αναφέρομαι κυρίως, κύριε Πρόεδρε, στην κατάσταση που επικρατεί τώρα στις ακτές του Λιβάνου, όπου θα θέλαμε να είμαστε σε θέση να ανταποκριθούμε ευκολότερα στις ανάγκες των λιβανέζων φίλων μας. Πέραν αυτών, έλαβα υπόψη μου και την επιθυμία σας να διασφαλιστεί ότι οι προσπάθειες που θα καταβάλει ο οργανισμός στον τομέα της καταπολέμησης της ρύπανσης δεν θα έχουν ως αποτέλεσμα την απεμπλοκή των κρατών μελών. Πρέπει να είμαστε εξαιρετικά σαφείς σε αυτό το σημείο.
<SPEAKER ID="103" LANGUAGE="" NAME="Πρόεδρος." AFFILIATION="Γραπτές δηλώσεις (άρθρο 142)">
<P>
Η ψηφοφορία θα διεξαχθεί αύριο στις 11.30.
<SPEAKER ID="104" LANGUAGE="IT" NAME="Francesco Musotto (PPE-DE ). –" AFFILIATION="">
<P>
Η αυστηρή και αποτελεσματική εφαρμογή της διεθνούς νομοθεσίας από έναν μεγάλο εμπορικό συνασπισμό όπως η Ευρωπαϊκή Ένωση, η οποία αποτελεί την πρώτη περιοχή του κόσμου σε εμπορικές συναλλαγές που αντιπροσωπεύουν το 24% του παγκόσμιου στόλου, συμβάλλει στην ενίσχυση της αξιοπιστίας των κανόνων και για πλοία με σημαία τρίτων χωρών. Για τον λόγο αυτό, δεν μπορούμε παρά να συμφωνήσουμε με την πρόταση να αποκτήσει ο Ευρωπαϊκός Οργανισμός για την Ασφάλεια της Ναυσιπλοΐας νέες εξουσίες που θα μπορέσουν να υποστηρίξουν τα κράτη μέλη σε αυτήν την πραγματικά διεθνή εκστρατεία. 
<SPEAKER ID="105" LANGUAGE="" NAME="Πρόεδρος." AFFILIATION="">
<SPEAKER ID="106" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
Θα ήθελα να πω ότι τους πρώτους μήνες αυτού του έτους ο μηχανισμός πολιτικής προστασίας της Ευρωπαϊκής Ένωσης ενεργοποιήθηκε 11 φορές και συγκεκριμένα παρενέβη, κατόπιν σχετικών αιτημάτων, στις πλημμύρες που είχαμε την άνοιξη σε διάφορες ευρωπαϊκές χώρες και κυρίως στις χώρες που το ζήτησαν, τη Σλοβακία, την Ουγγαρία, τη Βουλγαρία, τη Ρουμανία και, εκτός της Ευρωπαϊκής Ένωσης, την Αλγερία.
<P>
Το τρίτο πρόβλημα που δημιουργήθηκε ήταν το πρόβλημα της μόλυνσης από την πετρελαιοκηλίδα εξαιτίας του βομβαρδισμού πετρελαϊκών δεξαμενών στον Νότιο Λίβανο και το γεγονός ότι περίπου 10 με 15 χιλιάδες τόνοι πετρελαίου έπεσαν στην ακτή και, στη συνέχεια, στη θάλασσα με αποτέλεσμα να ρυπάνουν όλο το μήκος της ακτής του Λιβάνου.
<P>
Δεύτερον, όπως ήδη ανέφερα, την όσο το δυνατόν γρηγορότερη μεταφορά των ευρωπαίων πολιτών και πολιτών τρίτων χωρών από την Κύπρο προς τις χώρες τους. Αυτό ήταν ένα πολύ δύσκολο εγχείρημα αν φανταστείτε ότι περίπου 45 000 πολίτες άλλων χωρών εγκατέλειψαν τον Λίβανο, πήγαν στην Κύπρο και έπρεπε να επαναπατρισθούν. Η Ευρωπαϊκή Ένωση, με τον μηχανισμό πολιτικής προστασίας, συντόνισε τη μεταφορά, την άφιξη των αεροπλάνων σε χρόνο τέτοιο, ώστε οι πολίτες των διαφόρων χωρών να παραμένουν όσο το δυνατόν λιγότερο στην Κύπρο.
<P>
Οι πολιτικές σε ευρωπαϊκό επίπεδο έχουν στόχο να ενισχύσουν τις αντίστοιχες πολιτικές των κρατών μελών. Σ’ αυτές περιλαμβάνονται και τα προγράμματα χρηματοδότησης τα οποία έχουμε και είναι διαθέσιμα είτε από τον καινούργιο κανονισμό αγροτικής ανάπτυξης ο οποίος θα έχει τις δυνατότητες χρηματοδότησης δράσεων για τη δασική προστασία –πρόκειται για τον κανονισμό «Έμφαση στα δάση» («forest focus»)– είτε από το νέο πρόγραμμα «LIFE+» από το οποίο ρητά προβλέπεται η χρηματοδότηση διαφόρων δραστηριοτήτων που παλαιότερα χρηματοδοτούντο από το «forest focus».
<SPEAKER ID="107" LANGUAGE="ES" NAME="Gerardo Galeote," AFFILIATION="εξ ονόματος της Ομάδας PPE-DE">
<P>
Για παράδειγμα, στο πλαίσιο της έκθεσης Berend, αυτό το Σώμα ενέκρινε μια σειρά τροπολογιών που αποσκοπούσαν στον εκσυγχρονισμό του Ταμείου Αλληλεγγύης της Ευρωπαϊκής Ένωσης. Ζητήσαμε επίσης από την Ευρωπαϊκή Επιτροπή μια συγκεκριμένη οδηγία για τις πυρκαγιές και την ξηρασία, καθώς υπάρχει ήδη μια οδηγία για τις πλημμύρες, και ζητήσαμε από το Συμβούλιο μια δεσμευτική απάντηση στην έκθεση του πρώην Επιτρόπου Barnier, η οποία υποβλήθηκε στο τελευταίο Ευρωπαϊκό Συμβούλιο, όπως όλοι γνωρίζουν.
<SPEAKER ID="108" LANGUAGE="ES" NAME="Rosa Miguélez Ramos," AFFILIATION="εξ ονόματος της Ομάδας PSE">
<P>
   . Κύριε Πρόεδρε, κυρίες και κύριοι, το θράσος με το οποίο ο κ. Galeote προσπάθησε να οικειοποιηθεί την πατρότητα αυτού του ψηφίσματος δεν θα με εμποδίσει να πω σε όλους σας ότι, από την πρώτη στιγμή, δηλαδή, από την περασμένη Δευτέρα, εμείς οι Σοσιαλιστές δεν είχαμε καμία απολύτως αμφιβολία ότι θέλαμε μια πρόταση ψηφίσματος, ότι την θέλαμε σε αυτήν τη συνεδρίαση και ότι την θέλαμε σχετικά με αυτό το θέμα.
<P>
Διότι, όπως οι πλημμύρες στην Κεντρική Ευρώπη, κυρίες και κύριοι, έτσι και οι πυρκαγιές στη Νότια Ευρώπη είναι ένα επαναλαμβανόμενο περιβαλλοντικό φαινόμενο έκτακτης ανάγκης. Οι αιτίες τους έχουν μελετηθεί πολύ καλά: πάνω από το 80% αυτών προκαλούνται από ανθρώπινες ενέργειες, είτε από αμέλεια, είτε εσκεμμένα, με πρόθεση να προκαλέσουν καταστροφή.
<P>
Στις χώρες του Νότου της Μεσογείου, τεράστια ποσά έχουν επενδυθεί σε μέσα κατάσβεσης των πυρκαγιών. Σε όλη τη Νότια Ευρώπη έχουμε πολύ αποτελεσματικούς μηχανισμούς κατάσβεσης, αλλά τα μέσα δεν είναι ποτέ επαρκή: αρκεί να πούμε ότι φέτος το καλοκαίρι στη Γαλικία, κυρίες και κύριοι, περισσότερα από 7 000 άτομα και περισσότερα από 60 αεροσκάφη αφοσιώθηκαν στην κατάσβεση των πυρκαγιών, αλλά πώς μπορεί κανείς να πολεμήσει 300 πυρκαγιές καθημερινά;
<P>
Επίσης ζητάμε δύο ακόμη πράγματα. Το ένα αφορά τον κανονισμό «Έμφαση στα δάση» (Forest Focus). Καθιερώσαμε ένα σύστημα προειδοποίησης που είναι αποτελεσματικό αλλά ανεπαρκές. Είναι αποτελεσματικό, επειδή μας επιτρέπει να αναγνωρίσουμε περιοχές κλιματικού κινδύνου ή απλά περιοχές κινδύνου φυσικών καταστροφών, αλλά δεν υποδεικνύει τις περιοχές κοινωνικοοικονομικού κινδύνου. Εμείς οι Σοσιαλιστές πιστεύουμε ότι, πίσω από αυτές τις πυρκαγιές, υπάρχει η σοβαρή εγκατάλειψη των πιο παραδοσιακών αγροτικών πρακτικών και επίσης η γήρανση του πληθυσμού που ζει επί του παρόντος στις αγροτικές περιοχές.
<SPEAKER ID="109" LANGUAGE="ES" NAME="Ignasi Guardans Cambó," AFFILIATION="εξ ονόματος της Ομάδας ALDE">
<P>
Πιστεύω ότι υπάρχουν στην πραγματικότητα τρεις διαστάσεις σε αυτού του είδους τις καταστροφές που πρέπει να αντιμετωπιστούν. Η πρώτη είναι η ίδια η επείγουσα κατάσταση και εδώ η Ευρωπαϊκή Ένωση μπορεί να κάνει πολύ περισσότερα απ’ όσα κάνει ήδη· η Ευρωπαϊκή Ένωση θα μπορούσε να κάνει πολύ περισσότερα για να ενισχύσει τα μέτρα της για την ταχεία ανταπόκρισή της σε κρίσεις πολιτικής προστασίας, αλλά δεν τα κάνει· συγκεκριμένα, η Ευρωπαϊκή Ένωση, σε αυτήν την περίπτωση το Συμβούλιο, απέρριψε ή συνεχίζει να απορρίπτει την ιδέα της εφαρμογής των προτάσεων της έκθεσης Barnier, οι οποίες είναι συγκεκριμένες προτάσεις για τη δημιουργία μιας ευρωπαϊκής υπηρεσίας παρέμβασης πολιτικής προστασίας, η οποία είναι ανάγκη να συγκροτηθεί για καταστάσεις έκτακτης ανάγκης.
<P>
Αυτό μας φέρνει στην τρίτη διάσταση, προκειμένου να προσπαθήσουμε να διασφαλίσουμε ότι η πρώτη και η δεύτερη δεν θα επαναληφθούν, αν και δεν μπορούμε ποτέ να αποτρέψουμε τα πάντα. Αναφέρομαι, φυσικά, στην πρόληψη. Χρειαζόμαστε μια πραγματική ευρωπαϊκή δασική πολιτική, η οποία δεν υπάρχει διότι εξακολουθεί να είναι κατακερματισμένη. Από τη στιγμή που καταρτίστηκε το Forest Focus, υπήρξαν περισσότερες πυρκαγιές που κάλυψαν μεγαλύτερες εκτάσεις. Ελπίζουμε ότι η Ευρωπαϊκή Επιτροπή θα το λάβει αυτό υπόψη στην έκθεση που πρέπει να υποβάλει πριν από το τέλος του 2006.
<SPEAKER ID="110" LANGUAGE="PT" NAME="Ilda Figueiredo," AFFILIATION="εξ ονόματος της Ομάδας GUE/NGL.">
<P>
Αυτό που συνέβη τον Αύγουστο στην Πορτογαλία ήταν ιδιαίτερα σοβαρό· δεκάδες χιλιάδες εκτάρια δασικής έκτασης κάηκαν, άνθρωποι έχασαν τη ζωή τους, μια σημαντική έκταση περιβαλλοντικής κληρονομιάς στα εθνικά πάρκα Peneda-Gerês και Serras d'Aire e Candeeiros καταστράφηκε και υπήρξαν τεράστιες υλικές καταστροφές.
<P>
Ο Σεπτέμβριος μπήκε και η μάστιγα των πυρκαγιών συνεχίζεται. Κατά συνέπεια, πρέπει να επιδειχθεί αλληλεγγύη προς τις πληγείσες κοινότητες, να παρασχεθεί άμεση υποστήριξη στους κτηνοτρόφους και τους αγρότες που έχασαν τα βοσκοτόπια τους, για παράδειγμα, στη Serra de Soajo, και να απομακρυνθούν αμέσως τα καμένα δέντρα ως δίκαιη ανταμοιβή για τους αγρότες, τους ιδιοκτήτες μικρών δασών και όσους μοιράζονται κτήματα δήμων και κοινοτήτων. Είναι επίσης ζωτικής σημασίας να δώσουμε έμφαση στην πρόληψη μέσω της αύξησης των χρηματοπιστωτικών, τεχνικών και ανθρώπινων πόρων, συμπεριλαμβανομένης της υποστήριξης των άμεσα συμμετεχόντων στην πυρόσβεση και στην αναδάσωση των καμένων περιοχών, δηλαδή των προστατευμένων περιοχών. Πρέπει να χορηγηθεί έκτακτη ενίσχυση στις περισσότερο πληγείσες περιοχές και κοινότητες της Πορτογαλίας από το Ευρωπαϊκό Ταμείο Αλληλεγγύης.
<SPEAKER ID="111" LANGUAGE="PL" NAME="Janusz Wojciechowski," AFFILIATION="εξ ονόματος της Ομάδας UEN">
<P>
Σε ορισμένες περιοχές στην Πολωνία, οι σοδειές μειώθηκαν κατά πάνω από 20% και εκατοντάδες χιλιάδες αγροτικές οικογένειες βρέθηκαν σε απελπιστική κατάσταση. Αργότερα οι έντονες βροχοπτώσεις και οι κατά τόπους πλημμύρες έκαναν την αποκομιδή της σοδειάς δύσκολη και αύξησαν τις καταστροφές. Η κρατική ενίσχυση είναι περιορισμένη και οι περισσότεροι αγρότες δεν μπορούν να αγοράσουν την ακριβή ασφαλιστική κάλυψη για τις εκμεταλλεύσεις τους. Εν πάση περιπτώσει, η ασφάλιση δεν λύνει το πρόβλημα, καθώς οι φυσικές καταστροφές γίνονται ο κανόνας και όχι η εξαίρεση.
<SPEAKER ID="112" LANGUAGE="PL" NAME="Ryszard Czarnecki (NI ). –" AFFILIATION="">
<SPEAKER ID="113" LANGUAGE="" NAME="Κωνσταντίνος Χατζηδάκης (PPE-DE ). –" AFFILIATION="">
<P>
Έχουμε την έκθεση Barnier: την ζήτησε το Συμβούλιο και την χαιρέτισε το Ευρωπαϊκό Συμβούλιο του περασμένου Ιουνίου. Ε, λοιπόν, αυτά που λέει η έκθεση Barnier θα πρέπει να γίνουν πράξη. Θα πρέπει να περάσουμε επιτέλους από τη θεωρία στην πράξη. Και θέλω να ελπίζω πως το γεγονός ότι το Συμβούλιο χαιρέτισε την έκθεση αυτή δεν είναι απλώς και μόνον μια έκφραση διπλωματικής αβροφροσύνης αλλά αποτελεί βούληση η Ευρωπαϊκή Ένωση να είναι περισσότερο παρούσα σε τέτοιου είδους ζητήματα. 
<SPEAKER ID="114" LANGUAGE="PT" NAME="Luis Manuel Capoulas Santos (PSE )." AFFILIATION="">
<P>
Θα πρέπει να υπενθυμίσουμε ότι το Κοινοβούλιο αφιέρωσε πρόσφατα πολύ προσοχή στο θέμα, για πολλούς μήνες, και κινητοποίησε τους πόρους και τη βούληση για την καλύτερη κατανόηση αυτών των φαινομένων, για τον εντοπισμό των αιτιών και για την πρόταση βραχυπρόθεσμων, μεσοπρόθεσμων και μακροπρόθεσμων λύσεων, ώστε να αντιστραφεί αυτή η φρικτή κατάσταση. Διάφορες επιτροπές συζήτησαν με ερευνητές και εμπειρογνώμονες, ήλθαν σε επαφή με τοπικές αρχές και κοινότητες και διατύπωσαν προτάσεις και συστάσεις στην Επιτροπή και στο Συμβούλιο που έτυχαν ευρείας πολιτικής υποστήριξης στο Κοινοβούλιο τον περασμένο Μάιο. Ήμουν ο εισηγητής για την Επιτροπή Γεωργίας και Ανάπτυξης της Υπαίθρου, η οποία διατύπωσε περίπου 30 προτάσεις στο πλαίσιο της έγκρισης μιας ευρωπαϊκής στρατηγικής με σκοπό την επίτευξη των στόχων της μείωσης στο ελάχιστο των επιπτώσεων που προκαλούν οι φυσικές καταστροφές μέσω της δημιουργίας νέων μέτρων και διασφαλίζοντας τη συναφή λειτουργία των διάφορων υφιστάμενων πολιτικών και χρηματοπιστωτικών μέσων.
<SPEAKER ID="115" LANGUAGE="ES" NAME="Josu Ortuondo Larrea (ALDE ). –" AFFILIATION="Prestige">
<P>
   Κύριε Πρόεδρε, ως ευρωβουλευτής του εκλογικού συνασπισμού Galeuska, θα ήθελα να μιλήσω εξ ονόματος του Εθνικού Συνασπισμού της Γαλικίας, ο οποίος μου ζήτησε να διαβιβάσω την ανησυχία του και την πολιτική του καταδίκη όλων των πυρκαγιών που συνέβησαν φέτος το καλοκαίρι, ιδιαίτερα εκείνων που κατέστρεψαν μεγάλες δασικές εκτάσεις, συμπεριλαμβανομένου του Δικτύου Natura 2000 στη Γαλικία, και οι οποίες, επιπλέον, στοίχισαν τη ζωή σε πολλούς ανθρώπους. Θα ήθελα να εκφράσω τα βαθιά μου συλλυπητήρια και την αλληλεγγύη μου προς τις οικογένειες των θυμάτων και προς όλους τους πληγέντες.
<SPEAKER ID="116" LANGUAGE="ES" NAME="Willy Meyer Pleite (GUE/NGL ). –" AFFILIATION="Prestige">
<P>
Τα τελευταία χρόνια, η Γαλικία έχει πληγεί ιδιαίτερα από καταστροφές, όπως αυτή του . Επιπλέον, τα τελευταία χρόνια, 350 000 εκτάρια δασικών εκτάσεων καταστράφηκαν από πυρκαγιές, και φέτος περίπου 80 000. Πρέπει, επομένως, να επιστήσουμε ιδιαίτερη προσοχή σε αυτήν την έρευνα ούτως, ώστε να μπορέσουμε να λάβουμε υπόψη τα αιτήματα για σημαντικές νομοθετικές αλλαγές που αναμφίβολα θα πρέπει να γίνουν.
<P>
Τις τελευταίες ημέρες, γινόμαστε μάρτυρες άλλης μίας καταστροφής στη Γαλικία: ο ποταμός Umia μολύνεται από ένα χημικό εργοστάσιο· δεν θα έπρεπε να είχε επιτραπεί ποτέ η εγκατάστασή του ακριβώς δίπλα από τον ποταμό Umia.
<SPEAKER ID="117" LANGUAGE="IT" NAME="Sebastiano (Nello) Musumeci (UEN ). –" AFFILIATION="Prestige">
<P>
Θα καταλάβουμε επιτέλους ότι, εάν υπάρχει ένας τομέας για τον οποίο δεν ισχύει η αρχή της εδαφικότητας, αυτός είναι ο τομέας της πολιτικής προστασίας; Δεν μας δίδαξαν τίποτα η θλιβερή περιπέτεια της πετρελαιοκηλίδας του , οι πυρκαγιές στα δάση φέτος το καλοκαίρι και η άσχημη εντύπωση που δώσαμε όταν, μετά την τραγωδία του τσουνάμι, οι Βρυξέλλες αποφάσισαν να μην αποστείλουν τους 300 ειδικούς της ευρωπαϊκής ομάδας δράσης, η οποία συστάθηκε μετά από χρόνια εκπαίδευσης και προετοιμασίας; Θα πρέπει λοιπόν να αφήσουμε πίσω μας τις παρερμηνείες και τις καλές προθέσεις, κύριε Επίτροπε, και να προσπαθήσουμε να συντονίσουμε με αποφασιστικότητα και αποτελεσματικότητα τις παρεμβάσεις, τις αρμοδιότητες και τους πόρους, προκειμένου να μπορέσει η Ένωση να αναλάβει πρωταγωνιστικό ρόλο εκεί όπου είναι αναγκαία η προστασία του δικαιώματος στη ζωή, η οποία αποτελεί πρώτα φυσικό και έπειτα θεσμικό δικαίωμα. 
<SPEAKER ID="118" LANGUAGE="FI" NAME="Ville Itälä (PPE-DE ). –" AFFILIATION="">
<SPEAKER ID="119" LANGUAGE="" NAME="" AFFILIATION="Αντιπροέδρου">
<SPEAKER ID="120" LANGUAGE="" NAME="Σταύρος Λαμπρινίδης (PSE ). –" AFFILIATION="">
<P>
Δυστυχώς στη χώρα μου, την Ελλάδα, υπήρξε για πρώτη φορά εδώ και πολλά χρόνια προετοιμασία που ήταν σαφώς ακατάλληλη. Δύο περιοχές της χώρας, η Χαλκιδική και η Μάνη, υπέστησαν ανυπολόγιστη οικολογική και οικονομική καταστροφή. Αποδείχθηκε ότι αυτό συνέβη σε μεγάλο βαθμό εξαιτίας κακού προγραμματισμού και συντονισμού που είχε ως αποτέλεσμα περίπου 50% των πυροσβεστικών αεροπλάνων να είναι καθηλωμένα.
<P>
Με δεδομένα τα παραπάνω, αυτό που προξενεί ιδιαίτερη έκπληξη είναι ότι η ελληνική κυβέρνηση δεν ζήτησε –τονίζω, δεν ζήτησε– τη συνδρομή του Κέντρου Παρακολούθησης και Πληροφοριών της Ευρωπαϊκής Ένωσης, σε αντίθεση με την ισπανική κυβέρνηση η οποία στις 9 Αυγούστου ζήτησε και έλαβε βοήθεια πολιτικής προστασίας, συμπεριλαμβανομένων πυροσβεστικών αεροπλάνων.
<P>
Επίσης, το νεοσύστατο Ευρωπαϊκό Ταμείο Αλληλεγγύης πρέπει να είναι έτοιμο να παράσχει βοήθεια. Ζητώ από αυτό το βήμα η Επιτροπή να χρησιμοποιήσει τα πολιτικά κριτήρια (political considerations) που έχει στη διάθεσή της για να ενεργοποιήσει την απαραίτητη βοήθεια για τους κατοίκους των πληγεισών περιοχών, και το Συμβούλιο να ευθυγραμμίσει κατεπειγόντως τους κανόνες ενεργοποίησης του Ταμείου Αλληλεγγύης με τις προτάσεις του Κοινοβουλίου της 3ης Απριλίου 2006.
<P>
Το 2006, η Ευρωπαϊκή Επιτροπή παρουσίασε την πρότασή της για αλλαγή του υφιστάμενου κοινοτικού μηχανισμού πολιτικής προστασίας. Εκ μέρους της Επιτροπής Πολιτικών Ελευθεριών είχα την τιμή να συντάξω τη σχετική γνωμοδότηση στην οποία προτείνουμε –και το τονίζω και αυτό– να ενσωματωθεί η πρόληψη στη χρηματοδότηση. Σήμερα αυτό δεν υπάρχει, δεν είναι δυνατόν.
<SPEAKER ID="121" LANGUAGE="PL" NAME="Zdzisław Zbigniew Podkański (UEN ). –" AFFILIATION="">
<P>
Εκτός από όλα αυτά, η περιοχή γύρω από το Lublin, η οποία είναι μία από τις φτωχότερες περιφέρειες στην Πολωνία και στην Ευρωπαϊκή Ένωση, υπέστη επίσης πρόσφατα ξηρασία, τυφώνες, ανεμοχάλαζο και πλημμύρα, τα οποία προκάλεσαν σοβαρές ζημιές σε εμπορικά κτίρια και σπίτια. Ολόκληρα υποστατικά καταστράφηκαν ή υπέστησαν ζημιές και το ανεμοχάλαζο σχεδόν εξαφάνισε την ήδη περιορισμένη σοδειά.
<SPEAKER ID="122" LANGUAGE="" NAME="" AFFILIATION="Προέδρου">
<SPEAKER ID="123" LANGUAGE="FR" NAME="Françoise Grossetête (PPE-DE ). –" AFFILIATION="">
<P>
Είναι αλήθεια ότι η Ευρώπη πρέπει να στηρίζει τις πολιτικές πρόληψης των κρατών μελών και να χρηματοδοτεί τις δράσεις που αναλαμβάνονται για την επίτευξη των στόχων. Πρέπει επίσης να ενθαρρύνει τους ιδιοκτήτες δασικών εκτάσεων να διαφοροποιούν τα είδη, να δημιουργούν αντιπυρικές ζώνες, να διατηρούν τη χαμηλή βλάστηση, μέσω προγραμμάτων όπως το Forest Focus, το Life+, κλπ., το σημαντικότερο όμως είναι ότι δεν πρέπει να συστήσουμε άλλον ένα ευρωπαϊκό φορέα. Το δημόσιο χρήμα δεν προορίζεται για τη χρηματοδότηση της γραφειοκρατίας αλλά για να ανταποκρίνεται αποτελεσματικά στις προσδοκίες των πολιτών. 
<SPEAKER ID="124" LANGUAGE="ES" NAME="Antolín Sánchez Presedo (PSE ). –" AFFILIATION="">
<P>
Η κατάσβεση των πυρκαγιών στη Γαλικία έπρεπε να γίνει κάτω από ακραίες συνθήκες, συνθήκες που σημαδεύτηκαν από τον αριθμό «30»: η θερμοκρασία ήταν άνω των 30 βαθμών Κελσίου για πολλές ημέρες, υπήρχε ένας άνεμος άνω των 30 χιλιομέτρων την ώρα και η υγρασία ήταν χαμηλότερη του 30%. Η κατάσβεση επιτεύχθηκε χάρη σε μια κινητοποίηση άνευ προηγουμένου, υπό την προεδρία της αυτόνομης κυβέρνησης, και η εθνική και διεθνής συνεργασία ήταν ένας αποφασιστικός παράγοντας. Θα ήθελα, επομένως, να εκφράσω την ευγνωμοσύνη μου για την υποστήριξη της Ευρωπαϊκής Ένωσης και των κρατών μελών της.
<P>
Υπάρχει ακόμη πολλή δουλειά που πρέπει να γίνει και πρέπει να συνεχίσουμε να εργαζόμαστε μαζί προς τρεις κατευθύνσεις. Για να βοηθήσουν τους πληγέντες, οι αρχές της Γαλικίας έδωσαν το παράδειγμα χορηγώντας 13 εκατομμύρια ευρώ για τις πιο σοβαρές ζημιές· το πρόγραμμα της ισπανικής κυβέρνησης θα διαθέσει από 40 έως 60 εκατομμύρια ευρώ. Πρέπει να προστεθούν τα ευρωπαϊκά κεφάλαια από το Ταμείο Αλληλεγγύης, όπως υπέδειξε η κ. Miguélez.
<P>
Οι αρχές της Γαλικίας έχουν ήδη θέσει σε εφαρμογή ένα σχέδιο ύψους 126 εκατομμυρίων ευρώ μέχρι το 2009 για την αποκατάσταση του περιβάλλοντος και επίσης για να σημειωθεί πρόοδος προς μια σωστή δασική ανάπτυξη, και άλλα κοινοτικά κεφάλαια πρέπει να ανοίξουν και να κινητοποιηθούν για τον ίδιο σκοπό.
<P>
Οι πυρκαγιές είναι η κύρια απειλή για τα ευρωπαϊκά και μεσογειακά δάση και, ως Γαλικιανοί, είμαστε πολύ ευάλωτοι. Καλώ την Επιτροπή να εκπονήσει μια πρόταση οδηγίας για την καταπολέμηση των πυρκαγιών, να εφαρμόσει ένα κοινοτικό πρόγραμμα για την περίοδο 2007-2013, να ενεργοποιήσει το σύστημα Galileo και τα τεχνολογικά μέσα για τον εντοπισμό και την καταπολέμηση των πυρκαγιών και να ενισχύσει την πολιτική προστασία μέσω της δημιουργίας ενός ευρωπαϊκού σώματος πολιτικής προστασίας. 
<SPEAKER ID="125" LANGUAGE="PL" NAME="Zbigniew Krzysztof Kuźmiuk (UEN )." AFFILIATION="(Ο Πρόεδρος διακόπτει τον ομιλητή)">
<P>
   – Κύριε Πρόεδρε, εδώ και πάνω από μία δεκαετία δεν έχει περάσει έτος χωρίς ξηρασία. Ως συνέπεια αυτών των ξηρασιών, βιώσαμε επίσης τεράστιες πυρκαγιές ή, σε αντίθεση, ξαφνικές και παρατεταμένες νεροποντές που προκάλεσαν εξίσου ξαφνικές πλημμύρες. Όλα αυτά τα φαινόμενα αυξάνονται σε κλίμακα και προκαλούν σοβαρά προβλήματα, ειδικά στον γεωργικό τομέα. Συνέβη το 2005 στην Ισπανία και στην Πορτογαλία και συνέβη και φέτος στη Βουλγαρία, στη Ρουμανία, στην Πολωνία και στην Ελλάδα.
<SPEAKER ID="126" LANGUAGE="DE" NAME="Markus Pieper (PPE-DE ). –" AFFILIATION="">
<P>
Εάν τα πληγέντα κράτη μέλη επιθυμούν να χρησιμοποιήσουν πόρους της ΕΕ για τον σκοπό αυτό, τότε θα πρέπει να έχουν δικαίωμα να το κάνουν. Ο Επίτροπος Δήμας περιέγραψε τις διάφορες επιλογές, συμπεριλαμβανομένου του Life+, αλλά παρακαλώ αυτές να διατηρηθούν εντός των εθνικών οικονομικών πλαισίων και όχι εις βάρος της περιβαλλοντικής προστασίας σε άλλες χώρες. Επιπλέον, θα πρέπει να χρησιμοποιούνται μόνον για την αντιμετώπιση της συγκεκριμένης κατάστασης έκτακτης ανάγκης και όχι ως λειτουργίες της μελλοντικής ευρωπαϊκής διαρθρωτικής και γεωργικής πολιτικής. 
<SPEAKER ID="127" LANGUAGE="" NAME="Ευαγγελία Τζαμπάζη (PSE ). –" AFFILIATION="">
<P>
   Κύριε Επίτροπε, και πάλι φέτος το καλοκαίρι ο δασικός πλούτος της Μεσογείου έγινε παρανάλωμα του πυρός. Στη χώρα μου, την Ελλάδα, κάηκαν πάνω από 150 χιλιάδες στρέμματα δάσους. Οι πυρκαγιές προκάλεσαν αλυσιδωτές αντιδράσεις με τεράστιες συνέπειες τόσο στο οικοσύστημα όσο και στην οικονομία, στον τουρισμό, στη γεωργία, στην κτηνοτροφία και στη μελισσοκομία.
<SPEAKER ID="128" LANGUAGE="ES" NAME="Daniel Varela Suanzes-Carpegna (PPE-DE ). –" AFFILIATION="Prestige">
<P>
   Κύριε Πρόεδρε, κύριε Επίτροπε, οι πυρκαγιές στη Γαλικία φέτος το καλοκαίρι κατασβήστηκαν άσχημα και αργά. Το αποτέλεσμα ήταν καταστροφικό. Σύμφωνα με τις πηγές της Επιτροπής στα μέσα Αυγούστου –και θα ήμουν ευγνώμων αν ο Επίτροπος μπορούσε να μου δώσει έναν πιο ενημερωμένο αριθμό σήμερα– 88 473 εκτάρια κάηκαν, χωρίς να συμπεριλάβουμε τις καμένες εκτάσεις κάτω των 50 εκταρίων, πολλές από τις οποίες είναι στην Γαλικία, όπου τα αγροκτήματα είναι μικρά, και επομένως η συνολική καμένη έκταση υπερβαίνει τα 100 000 εκτάρια που ισοδυναμούν με το 80% των συνολικών καμένων εκτάσεων στην Ισπανία και με το μισό των συνολικών καμένων εκτάσεων στην Ευρώπη.
<P>
Τέσσερεις νεκροί, 514 τραυματίες, 35 εκκενωμένα χωριά, οι κύριοι δρόμοι επικοινωνίας κόπηκαν, πολλά ζώα σκοτώθηκαν και τραυματίστηκαν σοβαρά: εν συντομία, μια αληθινή τραγωδία, μια περιβαλλοντική και ανθρώπινη καταστροφή άνευ προηγουμένου, με ανυπολόγιστες οικονομικές και κοινωνικές συνέπειες. Αναμφισβήτητα η χειρότερη περιβαλλοντική καταστροφή της Γαλικίας. Η καταστροφή του , η οποία αναφέρθηκε εδώ, δεν είχε ανθρώπινα θύματα και η Γαλικία ανέκαμψε γρήγορα, χάρη στην ταχεία δράση της θαλάσσιας αναγέννησης, αλλά αυτή η τελευταία τραγωδία μάς άφησε ανθρώπινα θύματα και καμένες περιοχές που όλοι οι ειδικοί λένε ότι θα χρειαστούν 20, 30 ή ίσως και ακόμη περισσότερα χρόνια για να αποκατασταθούν. Πώς θα επηρεάσει αυτό το κλίμα τη βιοποικιλότητα, τα υπόγεια υδροφόρα στρώματα και τις περιοχές του δικτύου Natura 2000 που έχουν καταστραφεί;
<SPEAKER ID="129" LANGUAGE="PT" NAME="Edite Estrela (PSE )." AFFILIATION="">
<P>
Στην Πορτογαλία, 420 000 εκτάρια κάηκαν το 2003 και 320 000 το 2005. Φέτος, μέχρι το τέλος Αυγούστου είχαν καεί 59 000 εκτάρια, γεγονός τρομερό, ειδικά διότι κάηκαν προστατευμένες περιοχές και θρηνούμε θύματα. Θα πρέπει, ωστόσο, να αναγνωριστεί επίσης ότι έχουν γίνει σοβαρές προσπάθειες και τεράστιες επενδύσεις στην πρόληψη και στην επιτόπια πυρόσβεση· συγκροτήθηκε ένα σύστημα μόνιμης παρακολούθησης με τη συμμετοχή των δυνάμεων ασφαλείας, των ενόπλων δυνάμεων και πολλών νέων ανθρώπων· δημιουργήθηκαν ταξιαρχίες ελικοπτέρων για πυρόσβεση κατά τα πρώτα λεπτά εμφάνισης της πυρκαγιάς, και υπήρξαν ημέρες κατά τις οποίες εντοπίστηκαν περισσότερες από 500 πυρκαγιές. Έγιναν σημαντικές επενδύσεις στην εκπαίδευση των πυροσβεστών και στη δημιουργία επαγγελματικών ομάδων δασοπυρόσβεσης, και θα ήθελα να αποτίσω φόρο τιμής στην αφοσίωση και στη σκληρή δουλειά τους.
<SPEAKER ID="130" LANGUAGE="ES" NAME="Francisco José Millán Mon (PPE-DE ). –" AFFILIATION="">
<P>
Φέτος στη Γαλικία, οι πυρκαγιές αποκάλυψαν την αναποτελεσματικότητα και την έλλειψη σχεδιασμού της περιφερειακής κυβέρνησης. Αυτό το γεγονός επιδείνωσε τις επιπτώσεις της καταστροφής: 4 νεκροί, περισσότεροι από 500 τραυματίες, περισσότερα από 100 000 εκτάρια καμένα, το 4% των δασικών εκτάσεων της Γαλικίας καμένο, σοβαρές περιβαλλοντικές ζημιές και, επιπλέον, σοβαρές επιπτώσεις στην κτηνοτροφία, την τουριστική βιομηχανία, κλπ.
<P>
Αυτός ο μαύρος Αύγουστος προκάλεσε επίσης βαθιά ανησυχία σε όλη την κοινωνία της Γαλικίας: Cerdedo, Soutomaior, Ponte Caldelas, Pontevedra, Meis, Santiago, Padrón, Muros, Vimianzo, Avión και Quiroga είναι μερικοί από τους πολλούς δήμους που επλήγησαν από τις πυρκαγιές στη Γαλικία αυτό το καλοκαίρι.
<P>
Οι Γαλικιανοί είναι ευρωπαϊστές. Γνωρίζουν ότι, όπως είπε ο Γκαίτε, η Ευρώπη δημιουργήθηκε στον δρόμο του Σαντιάγκο ντε Κομποστέλα, και, ως περιοχή του Στόχου 1, η Γαλικία έχει επίγνωση του ρόλου που έχουν διαδραματίσει τα διαρθρωτικά ταμεία και το Ταμείο Συνοχής στην ανάπτυξή της. Θα ήθελα επίσης να επισημάνω ότι, στη Γαλικία, ο αριθμός των «ναι» στο περσινό δημοψήφισμα για το Ευρωπαϊκό Σύνταγμα ήταν πολύ υψηλότερος από τον μέσο όρο της υπόλοιπης Ισπανίας.
<P>
Η Ευρωπαϊκή Ένωση πρέπει επίσης να επιστήσει περισσότερη προσοχή στον δασικό πλούτο της ηπείρου από την άποψη της πρόληψης των πυρκαγιών. Από αυτήν την άποψη, δεν είμαι σίγουρος αν η επικείμενη διάλυση του προγράμματος Forest Focus στο πλαίσιο του προγράμματος Life+ είναι καλή είδηση. Επιπλέον, όπως έχει πει το Κοινοβούλιο επανειλημμένα, χρειαζόμαστε μια ευρωπαϊκή οδηγία στον τομέα των δασικών πυρκαγιών και της ξηρασίας.
<SPEAKER ID="131" LANGUAGE="" NAME="Ιωάννης Γκλαβάκης (PPE-DE ). –" AFFILIATION="">
<P>
Στη Χαλκιδική, ένα από τα ωραιότερα μέρη –ίσως το ωραιότερο– και από τους σημαντικότερους τουριστικούς προορισμούς της Ελλάδας, κάηκαν 60 000 στρέμματα. Μεγάλο πλήγμα και στο περιβάλλον και τον τουρισμό αλλά και τη γεωργία.
<SPEAKER ID="132" LANGUAGE="DE" NAME="Paul Rübig (PPE-DE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, φέτος κατά τη διάρκεια των διακοπών μου στη Χαλκιδική περικυκλώθηκα ο ίδιος από φλόγες και είδα 2 000 ανθρώπους να αγωνίζονται να αναπνεύσουν. Σε μια τέτοια κατάσταση, διερωτάται κανείς τι θα μπορούσε να είχε γίνει καλύτερα εκ των προτέρων.
<P>
Πιστεύω ότι σε παρόμοιες καταστάσεις είναι εξαιρετικά σημαντικό να βελτιωθούν οι δυνατότητες επικοινωνίας. Θυμάμαι ότι προσπάθησα να καλέσω τον αριθμό επείγουσας κλήσης 112. Όταν βρίσκεται κανείς σε κατάσταση πανικού τείνει να μπερδεύει τους αριθμούς, γι’ αυτό θα ήταν σίγουρα καλή ιδέα η αυτοματοποίησή τους σε κάποιον βαθμό. Πιστεύω επίσης ότι είναι σημαντικό εμείς στην Ευρώπη να συγκροτήσουμε μια δύναμη πολιτικής προστασίας, βασική λειτουργία της οποίας θα είναι η επίλυση των προβλημάτων που προκύπτουν σε παρόμοιες περιπτώσεις καταστροφών και η οποία θα μπορεί να θέσει την κατάσταση υπό έλεγχο όσο το δυνατόν πιο σύντομα και αποτελεσματικά.
<P>
Εκείνο που είναι επίσης σημαντικό είναι η δημιουργία ενός ευρωπαϊκού παρατηρητηρίου, το οποίο θα παρέχει πληροφορίες. Αναγκάστηκα να τηλεφωνήσω, από την Ελλάδα, στην υπηρεσία Τύπου APA στην Αυστρία, για να πληροφορηθώ το πραγματικό μέγεθος της καταστροφής. Είχε μεγάλο ενδιαφέρον όταν διαπίστωσα ότι η αυστριακή υπηρεσία ήρθε άμεσα σε επαφή με τους Έλληνες και αυτό ήταν που επέτρεψε στο ναυτικό να σώσει πολλές ανθρώπινες ζωές. 
<SPEAKER ID="133" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
Τον Απρίλιο του 2005, η Επιτροπή επίσης υπέβαλε πρόταση κανονισμού του Συμβουλίου η οποία καθιέρωνε ένα μέσο άμεσης αντίδρασης και ετοιμότητας σε περιπτώσεις μειζόνων καταστάσεων έκτακτης ανάγκης. Ένα μέρος αυτής της πρότασης παρέχει το νομικό πλαίσιο για τη μελλοντική χρηματοδότηση των επιχειρήσεων πολιτικής προστασίας και θα καταλήξει σε έναν προϋπολογισμό 119 εκατομμυρίων ευρώ για μια περίοδο επτά ετών. Πρόκειται για μια βελτίωση προηγούμενων επιπέδων χρηματοδότησης αλλά, όπως ανέφερα επανειλημμένα κατά το παρελθόν, η Επιτροπή μπορεί να ανταποκριθεί σε φιλόδοξα αιτήματα άλλων θεσμικών οργάνων μόνο αν διατεθούν επαρκείς πόροι. Κυρία Estrela, έχουμε μια αρχαία παροιμία η οποία λέει «δεί δή χρημάτων». Διαφορετικά, δεν μπορούμε να παρέχουμε περισσότερα!
<P>
Και τα δύο αυτά μέσα τελούν επί του παρόντος υπό διαπραγμάτευση στο Συμβούλιο. Η Επιτροπή θα ήθελε να έχουν εγκριθεί έως το τέλος του έτους από τη στιγμή που το Κοινοβούλιο θα έχει γνωμοδοτήσει. Θα ήθελα επίσης να εκφράσω τις ιδιαίτερες ευχαριστίες μου για την πρωτοβουλία του Κοινοβουλίου να δεσμεύσει επιπλέον 6,5 εκατομμύρια ευρώ για τον προϋπολογισμό της πολιτικής προστασίας το 2006. Αυτό επέτρεψε στην Επιτροπή να προωθήσει μια πρωτοβουλία για τον σχεδιασμό, την ανάπτυξη και τον έλεγχο ευρωπαϊκών προσεγγίσεων για την κοινή επέμβαση πολιτικής προστασίας. Αυτή η συνεργασία και ο συντονισμός θα καταστήσουν την καταπολέμηση των φυσικών καταστροφών –όπως οι πλημμύρες σε αρκετές ευρωπαϊκές χώρες ή οι δασικές πυρκαγιές κατά τη θερινή περίοδο στην Ισπανία, για τις οποίες ζητήθηκε βοήθεια από τις ισπανικές αρχές στις 9 Αυγούστου– ακόμα πιο αποτελεσματική.
<P>
Τα μέτρα αυτά περιλαμβάνουν τη δυνατότητα χορήγησης οικονομικής βοήθειας που διατίθεται δυνάμει του νέου κανονισμού για την αγροτική ανάπτυξη, του προγράμματος «Έμφαση στα δάση» και, από το 2007, της πρότασης της Επιτροπής για το πρόγραμμα LIFE Plus, το οποίο προβλέπει ρητά τη δυνατότητα χρηματοδότησης προγραμμάτων παρακολούθησης δασών και ενεργειών πρόληψης δασικών πυρκαγιών, προκειμένου να συνεχιστεί το έργο του φόρουμ για τα δάση.
<P>
Ας ατενίσουμε το μέλλον. Η Επιτροπή ετοιμάζει μια μελέτη εξέτασης της αποτελεσματικότητας των κοινοτικών μέτρων δασικής προστασίας και των επιλογών για τη βελτίωση της αποτελεσματικότητας αυτών των μέτρων. Τα αποτελέσματα αυτών των αναλύσεων αναμένονται έως το τέλος του 2007.
<P>
Αρκετοί ομιλητές αναφέρθηκαν στον κανονισμό του Συμβουλίου ο οποίος θεσπίζει το Ταμείο Αλληλεγγύης της Ευρωπαϊκής Ένωσης, το οποίο δεν επιτρέπει στην Επιτροπή να κινητοποιήσει το ταμείο με δική της πρωτοβουλία. Είναι απαραίτητο για το ενδιαφερόμενο κράτος μέλος να υποβάλει αίτηση στην Επιτροπή εντός δέκα εβδομάδων από την ημερομηνία της πρώτης ζημίας. Έως τώρα, δεν έχουμε λάβει καμία τέτοια αίτηση από την ισπανική κυβέρνηση. Η δυνατότητα οικονομικής ενίσχυσης από το Ταμείο Αλληλεγγύης εξαρτάται από το αν πληρούνται τα κριτήρια του κανονισμού για την κινητοποίηση του ταμείου. Οι κανόνες που διέπουν αυτό το μέσο επιτρέπουν τη δυνατότητα βοήθειας σε περίπτωση μεγάλων φυσικών καταστροφών. Για να υπάρξει η δυνατότητα ενίσχυσης, το εκτιμώμενο κόστος συνολικής άμεσης ζημίας πρέπει να υπερβαίνει τα 3 δισ. ευρώ σε τιμές 2002 ή το 0,6% του ακαθάριστου εθνικού εισοδήματος του εν λόγω κράτους, όποιο από τα δύο είναι χαμηλότερο. Το Ταμείο Αλληλεγγύης δεν προορίζεται για τη στήριξη γενικών μακροπρόθεσμων μέτρων πρόληψης για την αποκατάσταση του δυναμικού γεωργικής παραγωγής. Σε τέτοιες περιπτώσεις, υπάρχουν σε κοινοτικό επίπεδο άλλες δυνητικές πηγές χρηματοδότησης, συμπεριλαμβανομένων σχεδίων που συγχρηματοδοτούνται από τα διαρθρωτικά ταμεία. Επιπλέον, υπάρχουν πολλές δυνατότητες ανταπόκρισης σε εθνική καταστροφή στο πλαίσιο της κοινής γεωργικής πολιτικής.
<P>
Το 2006, ο μηχανισμός πολιτικής προστασίας της Επιτροπής ανταποκρίθηκε σε πλημμύρες, σεισμούς, δασικές πυρκαγιές, θαλάσσια ρύπανση και έκτακτες ανάγκες που είχαν ανθρωπιστική διάσταση. Τέσσερεις ευρωπαϊκές χώρες ζήτησαν βοήθεια κατά τη διάρκεια των εαρινών πλημμυρών, αν και τελικά επλήγησαν περισσότερες. Στέλνουμε εμπειρογνώμονες σε κάθε περίπτωση, από τον συντονισμό της ευρωπαϊκής προσπάθειας στην Κύπρο και στον Λίβανο, έως την ενίσχυση των αρχών της Ινδονησίας μετά τον σεισμό και την έκρηξη ενός ηφαιστείου. Στέλνουμε επείγουσες προμήθειες, όπως φάρμακα, είδη ιατροφαρμακευτικής περίθαλψης, τρόφιμα και στέγη. Αποστείλαμε εξοπλισμό άντλησης νερού και κατάσβεσης πυρκαγιάς. Με τη στήριξή σας θα συνεχίσουμε να προετοιμαζόμαστε καλύτερα και να βελτιώνουμε την ανταπόκρισή μας προς όφελος των κρατών μελών και όσων επιδιώκουμε να βοηθήσουμε. 
<SPEAKER ID="134" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Πέμπτη στις 12.00. 
<SPEAKER ID="135" LANGUAGE="" NAME="" AFFILIATION="Αντιπροέδρου">
<SPEAKER ID="136" LANGUAGE="" NAME="Πρόεδρος" AFFILIATION="">
<SPEAKER ID="137" LANGUAGE="FR" NAME="Louis Michel," AFFILIATION="μέλος της Επιτροπής">
<P>
Θα θυμάστε ότι μετά την υπογραφή των συμφωνιών κατάπαυσης του πυρός της Lusaka τον Ιούλιο του 1999, η Ευρωπαϊκή Ένωση και η Ευρωπαϊκή Επιτροπή εργάστηκαν ακούραστα μαζί με το Κονγκό, όχι μόνο για την εκεί αποκατάσταση της ειρήνης και της σταθερότητας αλλά και για την αποκατάσταση της ειρήνης και της σταθερότητας σε ολόκληρη την περιοχή των Μεγάλων Λιμνών. Πιστεύω ότι, με κάποια υπερηφάνεια, μπορούμε να πούμε σήμερα ότι η ειρηνευτική και δημοκρατική διαδικασία στη Λαϊκή Δημοκρατία του Κονγκό (ΛΔΚ), αποτελούν μία από τις σπάνιες περιπτώσεις που η Ευρωπαϊκή Ένωση κατάφερε να αποδειχθεί ένας πραγματικός πολιτικός παράγοντας, επιστρατεύοντας το σύνολο των μέσων της εξωτερικής της πολιτικής. Αξίζει να σημειωθεί σχετικά η αυξημένη σημασία της αναπτυξιακής συνεργασίας στο πλαίσιο της συμφωνίας του Κοτονού, η οποία είχε ανασταλεί για περισσότερο από μία δεκαετία, η κοινή εξωτερική πολιτική και πολιτική ασφάλειας, η ευρωπαϊκή πολιτική ασφάλειας και άμυνας, ο διορισμός ενός ειδικού απεσταλμένου και οι μοναδικές στρατιωτικές επιχειρήσεις που διεξήχθησαν εκτός Ευρώπης: η «Άρτεμις» το 2003 για την ειρήνευση στο Ιτούρι και τώρα η EUFOR για την άμεση στήριξη μιας ειρηνευτικής αποστολής των Ηνωμένων Εθνών και μιας αποστολής παρατηρητών για τις εκλογές υπό την ηγεσία του συναδέλφου μας βουλευτή, στρατηγού Morillon, στην οποία συμμετείχαν αρκετοί από εσάς.
<P>
Εκφράζω την ικανοποίησή μου που τόσες διπλωματικές αλλά και χρηματοδοτικές προσπάθειες κατέληξαν τελικά στην ψηφοφορία του πρώτου γύρου των προεδρικών εκλογών και των βουλευτικών εκλογών που διεξήχθησαν στις 30 Ιουλίου. Αυτή η πρώτη επαφή με τη δημοκρατία, μετά από περισσότερα από 40 χρόνια, πραγματοποιήθηκε κάτω από συνθήκες που μπορούν να χαρακτηριστούν υποδειγματικές, λαμβάνοντας υπόψη τη γενικότερη κατάσταση της χώρας. Η αποστολή παρατηρητών για τις εκλογές κατάφερε να διαπιστώσει από πρώτο χέρι τις αντικειμενικές δυσκολίες που αντιμετωπίζει η χώρα και ο πληθυσμός της. Παρά τις δυσκολίες αυτές και τις διαταραχές που προκλήθηκαν ύστερα από την προσωρινή δημοσίευση των αποτελεσμάτων του πρώτου γύρου των προεδρικών εκλογών, πρόκειται για ένα σημαντικό αποτέλεσμα, για το οποίο δεν μπορούμε παρά να είμαστε ικανοποιημένοι.
<P>
Θέλω να σας διαβεβαιώσω ότι, κατά τη διεξαγωγή αυτής της διαδικασίας, ο στόχος δεν ήταν εύκολος για κανέναν και ιδίως για τον λαό του Κονγκό και τους ηγέτες του, οι οποίοι κληρονόμησαν μια διαιρεμένη χώρα, κλονισμένη μετά από χρόνια πολέμου. Μια χώρα στην οποία τα 30 έτη ανεπαρκούς διακυβέρνησης και διαφθοράς κατέστρεψαν τις θεσμικές δυνατότητες του κράτους δικαίου, έπληξαν ανεπανόρθωτα τις βασικές υποδομές και αλλοίωσαν ριζικά τον κοινωνικοοικονομικό ιστό και την κοινωνική οργάνωση.
<P>
Τα θλιβερά γεγονότα στις 20, 21 και 22 Αυγούστου, που ακολούθησαν την προσωρινή δημοσίευση των αποτελεσμάτων, δεν αμαυρώνουν κατά τη γνώμη μου σε καμία περίπτωση τη συμβολική αξία αυτού του μείζονος κεφαλαίου στην ιστορία του Κονγκό. Με τη μαζική προσέλευσή του στις εκλογές και την υποδειγματική συμπεριφορά του, ο λαός του Κονγκό έδωσε ένα μεγάλο και όμορφο μάθημα δημοκρατίας και καλής πολιτικής συνειδητοποίησης στους ηγέτες του και στους πολιτικούς του, το οποίο δεν μπορεί να μην αναφερθεί.
<P>
Με την προοπτική του δεύτερου γύρου των προεδρικών εκλογών που έχει προγραμματιστεί για τις 29 Οκτωβρίου 2006, πρέπει επομένως να καλέσουμε, επιστρατεύοντας κάθε δυνατό μέσο, τους δύο υποψηφίους προέδρους να σεβαστούν την ετυμηγορία της κάλπης και, κυρίως, να αποδεχτούν ανεπιφύλακτα τα αποτελέσματα. Θα ήθελα σχετικά να επισημάνω και τη σημασία, η οποία παραμελήθηκε έως τώρα, των αποτελεσμάτων των βουλευτικών εκλογών. Τα αποτελέσματα αυτά θα καθορίσουν την πλειοψηφία στο κοινοβούλιο από την οποία θα πρέπει να προέρχονται ο πρωθυπουργός και η μελλοντική κυβέρνηση. Πράγματι, το νέο σύνταγμα παρέχει στη χώρα τη θεσμική δομή μιας σύγχρονης χώρας, όπου ο διάκριση των εξουσιών εγγυάται την ισορροπία των δυνάμεων και όπου η κυβέρνηση καλείται να λογοδοτεί στους πολίτες της με την τακτική διεξαγωγή εκλογών.
<P>
Παρά τις δυσκολίες κατά τις τελευταίες ημέρες, στόχος της δράσης της Ευρωπαϊκής Ένωσης στη ΛΔΚ πρέπει να παραμείνει μόνον η επιτυχία της μεταβατικής διαδικασίας, που πρέπει να εξαρτάται από τον καθορισμό νέων αρχών και θεσμών βάσει των αποτελεσμάτων που θα προκύψουν από τις κάλπες, σύμφωνα με τα διεθνή πρότυπα διαφάνειας και αξιοπιστίας στα εκλογικά ζητήματα. Είναι σαφές ότι η κατάσταση παραμένει τεταμένη, ότι αυτή η ένταση εξακολουθεί να κινδυνεύει να οξυνθεί ακόμη περισσότερο κατά τη διάρκεια της προεκλογικής εκστρατείας και ότι η ημερομηνία της 29ης Οκτωβρίου, η οποία έχει οριστεί για τον δεύτερο γύρο, πλησιάζει. Είναι επομένως σημαντικό να συνεχίσει η διεθνής κοινότητα να διατηρεί μια στενή και συνεχή παρακολούθηση της κατάστασης επιτόπου.
<P>
Για αυτό το θέμα, είμαι πεπεισμένος ότι η MONUC και η EUFOR και ο λαός του Κονγκό θα μπορέσουν να κάνουν πολλά για να συμβάλουν στην πρόληψη εξάρσεων και πράξεων βίας στην Kinshasa. Αντιμετωπίζοντας αυτές τις αντικειμενικές δυσκολίες, τα πρώτα ενθαρρυντικά μηνύματα μάς έρχονται από εκεί. Υπό την αιγίδα των Ηνωμένων Εθνών, μόλις συστάθηκε μια κοινή επιτροπή για τα γεγονότα της Kinshasa. Θα είναι χωρισμένη σε δύο υποεπιτροπές, μια υποεπιτροπή ανεξάρτητης έρευνας η οποία θα είναι επιφορτισμένη με την αναζήτηση των γεγονότων που οδήγησαν στα επεισόδια στις 20, 21 και 22 Αυγούστου 2006 στην Kinshasa και μια υποεπιτροπή που θα έχει ως έργο να καθορίσει τους κανόνες συμπεριφοράς που είναι απαραίτητοι για την ομαλή διεξαγωγή της προεκλογικής εκστρατείας ενόψει του δεύτερου γύρου των προεδρικών εκλογών και της μετεκλογικής περιόδου, σύμφωνα με τη βούληση του λαού του Κονγκό.
<P>
Τα δύο κόμματα υποσχέθηκαν επίσης να συνεργαστούν πλήρως με την ανεξάρτητη επιτροπή έρευνας και δεσμεύθηκαν να εργαστούν για τη διεξαγωγή της εκλογικής διαδικασίας σύμφωνα με τη συνολική και χωρίς αποκλεισμούς συμφωνία που υπογράφηκε στην Pretoria. Για αυτόν τον σκοπό, οι δύο υποεπιτροπές ξεκίνησαν τις εργασίες τους στις 30 Αυγούστου 2006. Από την άλλη πλευρά, είναι σημαντικό για τους υπόλοιπους παράγοντες της Αφρικής, κυρίως την Αφρικανική Ένωση και τη Νότιο Αφρική, να διαδραματίσουν ηγετικό ρόλο στις ενέργειες για προσέγγιση του προέδρου Kabila και του αντιπροέδρου Bemba, προς το κοινό συμφέρον του έθνους.
<P>
Όσον αφορά την Ευρωπαϊκή Επιτροπή, με χαρά μου σας ανακοινώνω ότι μόλις απάντησα θετικά στο αίτημα που μας υπέβαλε ο γενικός γραμματέας Κόφι Ανάν να βοηθήσουμε για την κάλυψη του χρηματοδοτικού ελλείμματος της εκλογικής διαδικασίας των 46 εκατ. δολαρίων, καταβάλλοντας 16 εκατ. ευρώ επιπλέον. Η συνολική συμβολή της Κοινότητας στην εκλογική διαδικασία θα ανέλθει επομένως στα 165 εκατ. ευρώ.
<P>
Μπορώ επίσης να σας διαβεβαιώσω ότι η αποστολή παρατηρητών για τις εκλογές υπό την ηγεσία του στρατηγού Morillon, θα συνεχίσει να παρακολουθεί την εξέλιξη της εκλογικής διαδικασίας, σε αυτήν τη μεταβατική περίοδο, έως την ολοκλήρωσή της. 
<SPEAKER ID="138" LANGUAGE="DE" NAME="Jürgen Schröder," AFFILIATION="εξ ονόματος της Ομάδας PPE-DE">
<P>
   . Κύριε Πρόεδρε, κύριε Επίτροπε, κυρίες και κύριοι, η ευθύνη όσον αφορά τη δήλωση του Επιτρόπου κ. Michel, ανήκει στον ίδιο και στην Επιτροπή. Όσον αφορά δήλωση που έκανε ο Επίτροπος πριν από λίγο καιρό κατά τη διάρκεια συνέντευξης, την ευθύνη φέρει αποκλειστικά ο ίδιος. Η Επιτροπή Ανάπτυξης συζήτησε πριν από μία εβδομάδα το θέμα αυτό με τον Επίτροπο και, για εμένα, το θέμα έχει λήξει.
<P>
Η επιτροπή παρατηρητών των εκλογών της ΕΕ παραμένει εκεί, όπως θα επιβεβαιώσει ο κ. Morillon, και ο ΟΗΕ προσφέρει επίσης σημαντική βοήθεια. Οι αποστολές MONUC και EUFOR έχουν βρει τον ρόλο τους και απολαύουν σεβασμού, και εμείς οι βουλευτές του ΕΚ θα παρακολουθήσουμε τον επόμενο εκλογικό γύρο.
<SPEAKER ID="139" LANGUAGE="PT" NAME="Ana Maria Gomes," AFFILIATION="εξ ονόματος της Ομάδας PSE">
<P>
   . – Συμμετείχα στην αποστολή εκλογικών παρατηρητών του Κοινοβουλίου στη Λαϊκή Δημοκρατία του Κονγκό. Επισκέφθηκα πάνω από 40 εκλογικά κέντρα σε διάφορες περιοχές της Kinshasa και είχα την ευκαιρία να παρατηρήσω το έργο σε ένα από αυτά τα εκλογικά κέντρα στην Dima, ένα μόνον από τα 250 000 εκλογικά κέντρα σε όλη τη χώρα, μέχρι και την καταμέτρηση της τελευταίας ψήφου. Θαύμασα την υπομονετική αφοσίωση των Κονγκολέζων – ανδρών και γυναικών, ατόμων που εργάζονταν στα εκλογικά κέντρα και ψηφοφόρων. Όλοι μου είπαν, με συγκινητική σοβαρότητα, ότι η αυθεντικότητα της επιλογής των πολιτών –η επιλογή των 25 και πλέον εκατομμυρίων εγγεγραμμένων ψηφοφόρων σε μια υλικοτεχνική επιχείρηση επικών διαστάσεων– θα εξαρτηθεί από την αφοσίωση και την ετοιμότητά τους στην άσκηση των εκλογικών καθηκόντων τους και ότι η ειρήνη, η δημοκρατία και η ανάπτυξη της χώρας θα εξαρτηθούν από αυτήν την επιλογή.
<P>
Αυτή η επιχείρηση αλλά και ολόκληρη η διαδικασία μετάβασης στη Λαϊκή Δημοκρατία του Κονγκό (ΛΔΚ) από το 2003 δεν θα μπορούσε να προχωρήσει τόσο πολύ χωρίς τη συμβολή της Ευρωπαϊκής Ένωσης. Οι εκλογές λοιπόν θα πρέπει να αποτελούν πηγή υπερηφάνειας όχι μόνο για τους Κονγκολέζους αλλά και για την Ευρώπη, η οποία παρείχε το 80% της χρηματοδότησης για τις προεδρικές και νομοθετικές εκλογές, με την Ευρωπαϊκή Επιτροπή να συνεισφέρει 165 εκατ. ευρώ. Η συμμετοχή της ΕΕ στη ΛΔΚ μετά τον φρικτό πόλεμο που ρήμαξε τη χώρα αποτέλεσε το καλύτερο παράδειγμα της επί τόπου εφαρμογής του δόγματος ασφάλειας της ΕΕ: ανθρωπιστική και αναπτυξιακή βοήθεια, τεχνική υποστήριξη για την αποστράτευση και τον αφοπλισμό της πολιτοφυλακής, συντήρηση της πολιτικής διαδικασίας και χρήση των μέσων της ευρωπαϊκής πολιτικής ασφάλειας και άμυνας, με χρήση τυχόν πρόσθετων πόρων για την επίτευξη ενός και μόνον στόχου, δηλαδή ένα δημοκρατικό, ειρηνικό και πλούσιο Κονγκό που θα έχει τον έλεγχο των πόρων του προς όφελος των πολιτών του.
<P>
Όσον αφορά τη EUFOR, την ευρωπαϊκή στρατιωτική δύναμη, η οποία, από τις εκλογές της 30ης Ιουλίου, διαδραμάτισε βασικό ρόλο στη μείωση των εντάσεων μεταξύ των δυνάμεων των δύο προεδρικών υποψηφίων, του κ. Kabila και του κ. Bemba, θα πρέπει επίσης να εξεταστεί η ιδέα της επέκτασης των καθηκόντων μέχρι να αναλάβει τα καθήκοντά της η νέα κυβέρνηση περί τα τέλη Ιανουαρίου, προκειμένου να διασφαλιστεί η επιτυχής κατάληξη της εκλογικής διαδικασίας. Θα ήταν σοβαρό λάθος να αφήσουμε το έργο μισοτελειωμένο, διότι η διαδικασία μετάβασης εξακολουθεί να ισορροπεί στην κόψη του ξυραφιού. Η διαμάχη που σημειώθηκε στην πρωτεύουσα τον Αύγουστο μεταξύ της προεδρικής φρουράς και της πολιτοφυλακής του κ. Bemba υποδεικνύει ότι οι κύριοι πολιτικοί φορείς είναι ακόμα διατεθειμένοι να καταφύγουν στην ένοπλη βία.
<P>
Αποδεικνύει επίσης την ανικανότητα σχηματισμού ενός ενοποιημένου εθνικού στρατού, κάτι που ίσως αποτέλεσε τη μεγαλύτερη και πιο επικίνδυνη αποτυχία της διαδικασίας μετάβασης. Σύμφωνα με τη διεθνή ομάδα κρίσεων, το έργο της ολοκλήρωσης των ενόπλων δυνάμεων ολοκληρώθηκε μόνο κατά το ήμισυ. Δεν είναι μόνο ο Azarias Ruberwa και ο Jean-Pierre Bemba που διατηρούν ιδιωτικούς στρατούς. Ο ίδιος ο πρόεδρος Kabila παρέλειψε να υποβάλει την προεδρική φρουρά του στη διαδικασία ολοκλήρωσης και οι δυνάμεις του ήταν εκείνες που πυροδότησαν τις ένοπλες εχθροπραξίες που έλαβαν χώρα τον Αύγουστο.
<P>
Όποιο και αν είναι το αποτέλεσμα των εκλογών, η προτεραιότητα της διεθνούς κοινότητας θα πρέπει να είναι η αποστράτευση των πολιτοφυλακών και η βοήθεια στη συγκρότηση ενός ενιαίου κονγκολεζικού στρατού, ο οποίος θα θεωρείται από τους πολίτες του Κονγκό ως δύναμη σταθερότητας και δημοκρατικής αρχής. Αυτήν τη στιγμή, ωστόσο, δεν είναι τα κονγκολεζικά ή τα ευρωπαϊκά όπλα αυτά που θα διασφαλίσουν την τελική επιτυχία της εκλογικής διαδικασίας. Αυτή θα εξαρτηθεί από τους άνδρες και τις γυναίκες του Κονγκό, όπως η ανεξάρτητη υποψήφια για το Κοινοβούλιο, Eve Bazaiba Masudi, μέλος της ΜΚΟ Kafko, η οποία απαρτίζεται από γυναίκες που αγωνίζονται με θάρρος για την ειρήνη, τη δημοκρατία και τα ανθρώπινα δικαιώματα, σε στενή συνεργασία με την Αποστολή των Ηνωμένων Εθνών στη Λαϊκή Δημοκρατία του Κονγκό (MONUC). Η Eve Bazaiba Masudi και άλλες γυναίκες που εκπροσωπούν την κονγκολεζική κοινωνία των πολιτών προσπαθούν να δράσουν ως μεσολαβητές και να φέρουν τους πολέμαρχους ενώπιον των ευθυνών τους. Αυτές οι γυναίκες αξίζουν την υποστήριξη της ΕΕ και ελπίζω ότι η αντιπροσωπεία της Επιτροπής και η επιτροπή υπό την προεδρία του στρατηγού Morillon, το εξαιρετικό έργο του οποίου θα ήθελα να επιδοκιμάσω, θα μπορέσουν να υποστηρίξουν αυτά τα άτομα που πασχίζουν για την ειρήνη και τον διάλογο. 
<SPEAKER ID="140" LANGUAGE="FR" NAME="Philippe Morillon," AFFILIATION="εξ ονόματος της Ομάδας ALDE">
<P>
Θα περιοριστώ στη σημερινή ομιλία μου σε ορισμένες παρατηρήσεις σχετικά με το νέο στάδιο προς αυτήν την κατεύθυνση, στο οποίο φθάσαμε την Κυριακή 30 Ιουλίου, κατά τη διεξαγωγή του πρώτου γύρου των προεδρικών εκλογών που συνέπεσαν με τις βουλευτικές εκλογές. Αμέσως μετά τον πρώτο γύρο, είχα την ικανοποίηση να υπογράψω, την 1η Αυγούστου, μαζί με τους ομολόγους μου από ολόκληρο τον κόσμο, την Αφρικανική Ένωση, καθώς και τη γαλλόφωνη κοινότητα και το ίδρυμα Carter, μια κοινή δήλωση της οποίας βασικός στόχος ήταν να επισημάνει το πόσο εντυπωσιασμένοι ήμασταν –και παραθέτω κατά λέξη– από τη μεγάλη προσέλευση ανδρών και γυναικών ψηφοφόρων του Κονγκό και από τη συμμετοχή μαρτύρων των πολιτικών κομμάτων και διεθνών παρατηρητών στην ψηφοφορία της 30ής Ιουλίου.
<P>
Αυτή η έκκληση, δυστυχώς, δεν εισακούσθηκε από τους πιο αντιδραστικούς οπαδούς των δύο υποψηφίων που προηγήθηκαν καθαρά στον πρώτο γύρο και, λίγο πριν από την ανακοίνωση των προσωρινών αποτελεσμάτων, την Κυριακή 20 Αυγούστου, ξεκίνησαν τις αντιπαραθέσεις στο κέντρο της πρωτεύουσας, πριν καταλήξουν, αργά το απόγευμα της Δευτέρας, σε μάχες με βαρέα όπλα γύρω από την κατοικία του πρώτου αντιπροέδρου, όπου είχαν συγκεντρωθεί τα μέλη της διεθνούς επιτροπής βοήθειας για τη μετάβαση, υπό την προεδρία του ειδικού εκπροσώπου του γενικού γραμματέα των Ηνωμένων Εθνών, Bill Swing.
<P>
Μόνον χάρη στη βοήθεια μιας επιχείρησης ασφαλείας που είχε οργανώσει ο γενικός αρχηγός των δυνάμεων της MONUC, με την υποστήριξη των ευρωπαϊκών δυνάμεων της EUFOR, κατέστη δυνατόν να απελευθερωθούν οι όμηροι και οι αντιδραστικοί οπαδοί να υποχρεωθούν να επιστρέψουν στον καταυλισμό τους. Ήμουν, επομένως, ικανοποιημένος που υπερασπίστηκα στο Κοινοβούλιο τη συγκρότηση αυτής της δύναμης και αισθάνθηκα υπερήφανος –κύριε Επίτροπε, έχετε δίκιο– που είμαι Ευρωπαίος, γιατί η εντυπωσιακά αποτελεσματική παρέμβαση της Ευρωπαϊκής Ένωσης είναι αυτή που επέτρεψε την ταχεία αποκατάσταση της ηρεμίας.
<P>
Πρέπει επίσης να συγχαρούμε για ακόμα μία φορά τον λαό της Kinshasa ο οποίος αρνήθηκε να αφεθεί να οδηγηθεί εκ νέου στις δολοφονίες και τις λεηλασίες στις οποίες τους καλούσαν οι πιο πιστοί από αυτούς που εξακολουθούσαν να είναι αντίθετοι σε κάθε δημοκρατική εξέλιξη. Η ηρεμία που επικράτησε από τότε σε ολόκληρη τη χώρα μάς επιτρέπει να ελπίζουμε ότι αυτοί οι άνθρωποι δεν θα βλάψουν πλέον κανέναν. Από εμάς εξαρτάται να βρισκόμαστε σε συνεχή εγρήγορση και να συνεχίσουμε να πιέζουμε με όλο το πολιτικό και, αν χρειαστεί, το στρατιωτικό μας βάρος, τους δύο υποψηφίους, οι οποίοι συναγωνίζονται μέχρι τον δεύτερο γύρο των προεδρικών εκλογών που έχουν προγραμματιστεί για τις 29 Οκτωβρίου.
<SPEAKER ID="141" LANGUAGE="FR" NAME="Marie-Hélène Aubert," AFFILIATION="εξ ονόματος της Ομάδας Verts/ALE">
<P>
Ο έλεγχος της διακίνησης και της εμπορίας όπλων, η σύσταση μιας αποτελεσματικής αστυνομικής δύναμης και ενός αποτελεσματικού δικαστικού συστήματος, η παραπομπή των μεγαλύτερων εγκληματιών ενώπιον του Διεθνούς Ποινικού Δικαστηρίου αποτελούν τις προϋποθέσεις για εδραίωση της ειρήνης. Αυτή η κατάσταση ατιμωρησίας έχει σοβαρές επιπτώσεις και σε θέματα υγείας. Εκτός από την έλλειψη προσωπικού υγειονομικής περίθαλψης για την οποία ο γιατρός Mukwege που εργάζεται στο Δυτικό Κονγκό, είχε επιστήσει την προσοχή μας στις Βρυξέλλες τον Μάιο, πρέπει να καταπολεμηθούν αδιάκοπα οι μαζικοί βιασμοί και η απάνθρωπη μεταχείριση εις βάρος των γυναικών. Αυτό μπορεί να επιτευχθεί αν στηριχθούμε επίσης στις ικανότητες των τοπικών κοινοτήτων να οργανωθούν, να εξασφαλίσουν και πάλι αποδεκτές συνθήκες καθημερινής διαβίωσης, να καταγγείλουν και να τιμωρήσουν τις βιαιοπραγίες.
<P>
Οι νέοι εκλεγμένοι ηγέτες της Λαϊκής Δημοκρατίας του Κονγκό θα καταφέρουν να θέσουν τέλος σε αυτήν τη βία; Είναι δικαιολογημένη η ανησυχία, ιδιαίτερα λόγω της αναταραχής που ακολούθησε την ανακοίνωση των αποτελεσμάτων των προεδρικών εκλογών τα οποία, παρόλα αυτά, παρέχουν ακόμα μία ευκαιρία και στους δύο υποψηφίους που προηγήθηκαν στις εκλογές. Σε περίπτωση σοβαρής αναταραχής, ποια ακριβώς θα είναι η εντολή της EUFOR;
<SPEAKER ID="142" LANGUAGE="DE" NAME="Tobias Pflüger," AFFILIATION="εξ ονόματος της Ομάδας GUE/NGL">
<P>
Αν και είμαι πράγματι ευτυχής που διεξήχθησαν οι εκλογές αυτές, τις αντιμετωπίζω ωστόσο με σαφώς μεγαλύτερο σκεπτικισμό από τους προηγούμενους ομιλητές. Παρόλο που ακούμε ότι τόσο οι εκλογές όσο και η ανάπτυξη της EUFOR στέφθηκαν με μεγάλη επιτυχία, θεωρώ ωστόσο ότι η Ευρωπαϊκή Ένωση και το Κονγκό παρ’ ολίγον γλίτωσαν την καταστροφή. Τι θα γινόταν εάν κατά τον πρώτο γύρο είχε εκλεγεί ο Kabila; Η κατάσταση θα ήταν πολύ πιο οξυμμένη σε σύγκριση με τη σημερινή.
<P>
Είναι σαφές από τα αποτελέσματα και την προεκλογική εκστρατεία ότι οι εκλογές αυτές δεν ήταν ουσιαστικά πολιτικές – ήταν εκλογές με αρκετά έντονο το στοιχείο της τοπικής ένδειξης υποταγής σε ένα Κονγκό το οποίο είναι μάλιστα διαιρεμένο σε Ανατολή και Δύση. Πολλά άτομα σε θέσεις ευθύνης στην ΕΕ –και περισσότερο από όλους ο Επίτροπος κ. Michel– έδειξαν την προτίμησή τους για τον Joseph Kabila. Θα ήθελα –και εδώ απευθύνομαι στον κ. Schröder– να μπορούσα να πω ότι το θέμα έχει λήξει, αλλά αντιθέτως επηρέασε έντονα τα όσα συνέβησαν εκεί, και θα ήθελα να παραπέμψω σε ένα άρθρο της , όπου αναφέρεται ότι: «Η χονδροειδής ανευθυνότητα της εκστρατείας του Bemba που χαρακτηρίσθηκε από εθνικιστικές και ορισμένες φορές ρατσιστικές τάσεις μπορεί κάλλιστα να εξισωθεί με τη συμπεριφορά των Ευρωπαίων, και ειδικότερα του Επιτρόπου για θέματα ανάπτυξης, Louis Michel, ο οποίος κατά ειρωνική σύμπτωση κατάγεται από το Βέλγιο. Η έκδηλη και δημόσια έκφραση της προτίμησής του για τον πρώην ηγέτη Kabila πριν από τις εκλογές, στα τέλη του Ιουλίου του 2006, είναι κάτι που δεν του έχουν συγχωρήσει οι κάτοικοι του δυτικού τμήματος της χώρας και ιδίως του προπύργιου του Bemba, της Kinshasa».
<P>
Θα ήθελα να πω στον Επίτροπο κ. Michel ότι η φυσιολογική αντίδραση σε κάτι τέτοιο θα ήταν να παραιτηθεί. Όπως έχω κάνει και στο παρελθόν, έτσι και τώρα σας ζητώ να παραιτηθείτε για να εξιλεωθείτε έτσι για τις πράξεις σας. Γνωρίζουμε επίσης, κύριε Επίτροπε, ότι διακυβεύεται εν προκειμένω μια ολόκληρη σειρά οικονομικών συμφερόντων. Για παράδειγμα, ο βέλγος George Forrest έχει επενδύσει 400 εκατομμύρια δολάρια σε ορυχείο χαλκού στο Kamato, και φαίνεται ότι κατά πάσα πιθανότητα με τον τρόπο αυτό συνέβαλε σημαντικά στην υποστήριξη της προεκλογικής εκστρατείας του κ. Kabila  ή εν πάση περιπτώσει έτσι ακούγεται.
<P>
Η εφημερίδα αναφέρει ξεκάθαρα ότι ο κ. Kabila καρπώνεται κρατικούς πόρους και έχει δεχτεί δωρεές από επιχειρήσεις εξόρυξης του εξωτερικού. Θεωρώ ότι αυτό δεν αποτελεί καλό σημάδι. Το μόνο που μας απομένει πλέον είναι η ελπίδα ότι η Ευρωπαϊκή Ένωση θα έχει έναν πραγματικά ουδέτερο ρόλο. 
<SPEAKER ID="143" LANGUAGE="" NAME="Ryszard Czarnecki (NI ). –" AFFILIATION="PL">
<P>
   () Κύριε Πρόεδρε, κατά τη διάρκεια του πολέμου στο Κονγκό έχασαν τη ζωή τους πολύ περισσότεροι άνθρωποι από ό,τι στη σύγκρουση στο Ιράκ που ήταν εκατό φορές πιο γνωστή. Να επισημανθεί ότι αυτές οι απώλειες εκτιμάται ότι ανέρχονται μεταξύ 50 000 και 200 000 νεκρών. Εντούτοις, σύμφωνα με τα στατιστικά στοιχεία του ΟΗΕ, περίπου τέσσερα εκατομμύρια άνθρωποι έχουν πεθάνει κατά τη διάρκεια των περίπου δέκα ετών εσωτερικής σύγκρουσης στο Κονγκό. Πρόκειται για ένα τραγικό παγκόσμιο ρεκόρ.
<P>
Η επίλυση της σύγκρουσης στο Κονγκό είναι κοντά. Και αυτό δεν οφείλεται σε μία υπερδύναμη που θέλει να είναι ο αστυνομικός του κόσμου αλλά στις διεθνείς δυνάμεις του ΟΗΕ, οι οποίες έχουν αποτελέσει συχνά αντικείμενο εμπαιγμού. Για το Κονγκό επιστρατεύτηκε η μεγαλύτερη ειρηνευτική δύναμη στην ιστορία του ΟΗΕ. Αποτελείται από 17 500 νέους ανθρώπους. Οι εκλογές στο Κονγκό κόστισαν στη διεθνή κοινότητα 500 εκατ. δολάρια. Αυτό το ποσό ωχριά σε σύγκριση με τον πόλεμο στο Ιράκ, ο οποίος κοστίζει 177 εκατ. δολάρια μόνο για μία ημέρα.
<P>
Τέλος, θα ήθελα να πω ότι δεν συμφωνώ με την πρόταση που υπέβαλε ο προηγούμενος ομιλητής, κ. Pflüger, σχετικά με την απομάκρυνση του Επιτρόπου Michel. Είναι πολύ πιο διασκεδαστικό να έχουμε τον Επίτροπο Michel εδώ σε αυτό το Σώμα. 
<SPEAKER ID="144" LANGUAGE="DE" NAME="Karl von Wogau (PPE-DE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, τα γεγονότα στην Kinshasa στις 21 και 22 Αυγούστου έδειξαν σαφώς ότι η απόφαση της Ευρωπαϊκής Ένωσης να στείλει στρατεύματα για τη διασφάλιση των εκλογών στο Κονγκό ήταν σωστή, παρότι υπήρξαν αρκετοί, σε διάφορα κράτη μέλη της, οι οποίοι εξέφρασαν αμφιβολίες για το αν η προσέγγιση αυτή ήταν συνετή και αν η Ευρωπαϊκή Ένωση και οι δυνάμεις της θα μπορούσαν να συμβάλουν ουσιαστικά.
<P>
Μόλις τώρα, ο κ. Morillon, τον οποίο πρέπει να ευγνωμονούμε για την εξαιρετική εργασία που εκτέλεσε ως επικεφαλής των εκλογικών παρατηρητών, επιβεβαίωσε ακόμα μία φορά ότι χωρίς την ανάπτυξη των στρατευμάτων ειδικότερα των ισπανικών και των πολωνικών στρατευμάτωνυπό ευρωπαϊκή ηγεσία, δεν θα ήταν δυνατόν να εδραιωθεί και πάλι η τάξη τόσο γρήγορα. Πιστεύω ότι αυτή είναι η καλύτερη ένδειξη ότι επρόκειτο για σωστή απόφαση. Ωστόσο, πρέπει να παραμείνουμε σε εγρήγορση, και κυρίως κατά τις αμέσως επόμενες ημέρες και εβδομάδες.
<P>
Σημασία έχει επίσης το γεγονός ότι οι δραστηριότητές μας στο Κονγκό περιλαμβάνουν πολιτικές και στρατιωτικές δυνάμεις οι οποίες βρίσκονται σε στενή συνεργασία για τη διαχείριση της κρίσης. Ο Επίτροπος κ. Michel μάς υπενθύμισε με εντυπωσιακό τρόπο τι έχει κάνει η Ευρωπαϊκή Ένωση στο παρελθόν για τη σταθεροποίηση του Κονγκό. Η διασφάλιση των εκλογών αυτών δεν ήταν παρά μόνον μία από πολλές παρεμβάσεις. Είμαι σίγουρος ότι ο Επίτροπος θα συνεχίσει, τώρα που οι εκλογές αυτές ολοκληρώθηκαν, να αναπτύσσει τα σχέδια που είναι αναγκαία για την περαιτέρω σταθεροποίηση της χώρας αυτής, η οποία βρίσκεται στην καρδιά της Αφρικής, αλλά κυρίως έχει μεγάλη σημασία και για την ασφάλεια της Ευρώπης. 
<SPEAKER ID="145" LANGUAGE="EN" NAME="Richard Howitt (PSE ). –" AFFILIATION="">
<P>
Τρίτον, πρόκειται για μια εκλογική διαδικασία στην οποία η ΕΕ διαδραματίζει κεντρικό ρόλο, όπως ήδη εξήγησε ο Επίτροπος κ. Michel. Το 80% του κόστους των εκλογών καλύπτεται από την Ευρωπαϊκή Ένωση, η μεγαλύτερη αποστολή όλων των εποχών της ΕΕ για την παρακολούθηση εκλογών στην Αφρική, και όλα αυτά υποστηρίζονται από μια στρατιωτική αποστολή της ΕΕ η οποία βοηθά τους εταίρους μας των Ηνωμένων Εθνών να παράσχουν την απαραίτητη προστασία για τη διευκόλυνση της διεξαγωγής των εκλογών σε κλίμα ειρήνης και σταθερότητας.
<P>
Η αποστολή για την παρακολούθηση των εκλογών, της οποίας ηγείται επιτυχώς ο συνάδελφός μας στρατηγός Morillon –και το έργο του οποίου επιδοκιμάζω– έχει εκπονήσει μόνον μια προκαταρκτική έκθεση και οποιαδήποτε πολιτική αξιολόγηση κάνει αυτό το Κοινοβούλιο πρέπει ομοίως να προστατευθεί πριν συναχθούν τα συμπεράσματά μας. Ήδη, βουλευτές του Ευρωπαϊκού Κοινοβουλίου, που είναι παρόντες εκεί, επεσήμαναν την καθυστερημένη δημοσίευση των εκλογικών καταλόγων, τη μη τοιχοκόλληση σε πολλές, αν όχι στις περισσότερες, περιπτώσεις των στοιχείων των υποψηφίων έξω από τα εκλογικά τμήματα και τις προφανείς μεγάλες ανισότητες των οικονομικών μέσων που διατίθενται στους διαφόρους υποψηφίους και κόμματα, που συνοδεύονται από τα εύλογα ερωτήματα ως προς τον τρόπο με τον οποίο συγκεντρώθηκαν τα χρήματά τους.
<P>
Ωστόσο, από την άποψη της τεχνικής διεξαγωγής των εκλογών, θέλω να επισημάνω την τεράστια προσήλωση στη διαδικασία που επέδειξαν κυρίως οι νεαροί υπάλληλοι της εκλογικής διαδικασίας. Στο Lubumbashi, όπου ήταν η βάση μου, εργάστηκαν ασταμάτητα ολόκληρη τη νύχτα, χωρίς ηλεκτρισμό, θέρμανση ή νερό· το μεγαλύτερο μέρος της καταμέτρησης, διάρκειας 22 ωρών, πραγματοποιήθηκε υπό το φως των κεριών και οι υπάλληλοι κοιμόντουσαν για λίγα λεπτά με βάρδιες, όντας αποφασισμένοι να διευκολύνουν την ολοκλήρωση της διαδικασίας με δίκαιο και ακριβή τρόπο. Συμμετέχω σε εκλογές από το 1979. Ποτέ δεν είδα παρόμοια εκλογική διαδικασία.
<P>
Τέλος, ο συνάδελφός μου, κ. Schröder, κατέστησε ήδη απολύτως σαφές ότι ήταν απαραίτητο να διευκολυνθεί ο Επίτροπος Michel να απαντήσει την προηγούμενη εβδομάδα στις ερωτήσεις που του υποβλήθηκαν, και αυτή η διαδικασία έχει ολοκληρωθεί. Σήμερα, θέλω απλώς να επαναλάβω τη δήλωση με την οποία έκλεισα την ομιλία μου στην Επιτροπή την προηγούμενη εβδομάδα, λέγοντας ότι πρέπει να καταβάλουμε ακόμη εντονότερες προσπάθειες για να επιμείνουμε στην ουδετερότητα της Ευρωπαϊκής Ένωσης σε αυτήν τη διαδικασία και ότι η ευρωπαϊκή αποστολή παρακολούθησης των εκλογών πρέπει να επιφορτιστεί συγκεκριμένα με τον έλεγχο των προκατειλημμένων ισχυρισμών που κυκλοφορούν στη Λαϊκή Δημοκρατία του Κονγκό. Καλώ τον Επίτροπο να διασφαλίσει από κοινού με τον συνάδελφό του, Επίτροπο κ. Ferrero-Waldner, ότι τα αποτελέσματα αυτής της παρακολούθησης θα αξιολογηθούν πλήρως, τόσο κατά τον δεύτερο γύρο των εκλογών στο Κονγκό όσο και προς όφελος των μελλοντικών ευρωπαϊκών αποστολών για παρακολούθηση εκλογών. 
<SPEAKER ID="146" LANGUAGE="NL" NAME="Johan Van Hecke (ALDE ). –" AFFILIATION="">
<P>
Δεύτερον, υπήρξε μια πολύ αρνητική εκστρατεία από ένα τμήμα της αντιπολίτευσης, η οποία ξεπέρασε τα εσκαμμένα. Οι εθνικιστικές, πατριωτικές συζητήσεις αυτών των ανδρών εκφυλίστηκαν σε μια γλώσσα με υπονοούμενα περί γενοκτονίας, και είναι λυπηρό ότι και οι υπόλοιποι υποψήφιοι την υιοθέτησαν. Η μεγάλη απογοήτευση οδήγησε μέχρι και στην κατηγορία ότι η διεθνής κοινότητα και η ΕΕ μεροληπτούσαν. Αυτή η κατηγορία δηλητηρίασε ακόμα και εκείνους τους πολιτικούς, οι οποίοι, όπως ο Τεν Τεν, είχαν μόλις ανακαλύψει το Κονγκό και δεν έχει απολύτως καμία λογική: η αλήθεια είναι ότι ίσως δεν θα διεξάγονταν ποτέ εκλογές στο Κονγκό αν δεν υπήρχαν οι ολόψυχες προσπάθειες του Επιτρόπου Michel.
<P>
Τέλος, υπάρχει το οδυνηρό συμπέρασμα ότι η διαδικασία εκδημοκρατισμού του Κονγκό εξακολουθεί να είναι πολύ ευάλωτη. Τα γεγονότα της 20ής Αυγούστου άφησαν μια πικρή γεύση, μαζί με τον φόβο ότι μια μακροχρόνια εκστρατεία που δίχασε τη χώρα σε Δύση και Ανατολή δεν θα καταφέρει, τελικά, να φέρει την πολυπόθητη σταθερότητα. Ο λαός του Κονγκό ευτυχώς δεν απάντησε στις προκλήσεις. Αποζητούν απεγνωσμένα την ειρήνη και τους αξίζει το καλύτερο. 
<SPEAKER ID="147" LANGUAGE="EN" NAME="Fiona Hall (ALDE ). –" AFFILIATION="">
<P>
   Κύριε Πρόεδρε, υπήρξα και εγώ μέλος της αποστολής παρακολούθησης και ο πρώτος γύρος της εκλογικής διαδικασίας διεξήχθη με εντυπωσιακά ομαλό τρόπο, αν λάβουμε υπόψη μας την τεράστια δυσκολία αυτού του στόχου. Όπως ανέφερε ο κ. Howitt, οι εκλογικοί υπάλληλοι ήταν καλά εκπαιδευμένοι και βέβαιοι για αυτό που έκαναν, επιδεικνύοντας μεγάλη αφοσίωση.
<P>
Τέλος, θα ήθελα να επισημάνω –όπως έκανε ο κ. Schröder– ότι κανείς δεν πρέπει να αμφιβάλλει για τη σημασία αυτών των εκλογών. Έχουν σημασία για τον λαό του Κονγκό, ο οποίος περίμενε 40 χρόνια τις δημοκρατικές εκλογές και που προσήλθε μαζικά στις 30 Ιουλίου, έχουν όμως σημασία και σε παγκόσμιο επίπεδο. Για παράδειγμα, υπάρχει ένα δήθεν κλειστό ορυχείο ουρανίου στα νότια του Κονγκό, από όπου συνεχίζεται να γίνεται εξόρυξη και εξαγωγή ουρανίου, πιθανώς προς το Ιράν. Ο κόσμος δεν είναι ασφαλής όσο υπάρχει ένα κενό διακυβέρνησης στην καρδιά της Αφρικής. 
<SPEAKER ID="148" LANGUAGE="FR" NAME="Louis Michel," AFFILIATION="μέλος της Επιτροπής">
<P>
Κύριε Pflüger, θα ήθελα να σας πω ότι η άποψή σας για το δίκαιο είναι, ας πούμε, εξαιρετικά επιπόλαιη. Σε ορισμένες μη δημοκρατικές χώρες εξακολουθούμε να αντιμετωπίζουμε απόψεις τέτοιου είδους. Πίστευα ότι ήμασταν ασφαλείς από τέτοιου είδους απόψεις στην Ευρώπη, σε κάθε περίπτωση, και κυρίως σε ένα έντιμο Κοινοβούλιο όπως το δικό μας, το οποίο πράγματι αποτελεί τον θεματοφύλακα των δημοκρατικών αξιών, όπως το δικαίωμα της υπεράσπισης, ο σεβασμός στη σωστή ενημέρωση και η αντικειμενικότητα που βασίζεται σε εκτενή επιχειρηματολογία.
<P>
Θέλω να είμαι απόλυτα σαφής σχετικά με όσα ειπώθηκαν. Κύριε Pflüger, όλες οι δηλώσεις στις οποίες προβαίνω εδώ και εβδομάδες, μήνες, ακόμη και χρόνια, σχετικά με το ενδιαφέρον μου για το Κονγκό, φαίνεται να σας έχουν διαφύγει – αναμφισβήτητα επειδή δεν φροντίσατε, όπως και πολλοί άλλοι, να εμβαθύνετε στην κατανόηση του προβλήματος. Λοιπόν, ποτέ δεν πήρα το μέρος του ενός ή του άλλου υποψηφίου. Διατηρώ ακόμη και σήμερα πολύ τακτικές τηλεφωνικές επαφές τόσο με τον πρόεδρο Kabila όσο και με τον αντιπρόεδρο Bemba. Κατά τη διάρκεια των γεγονότων στις 20, 21 και 22 Αυγούστου, παρενέβην προσωπικά για να ηρεμήσω τα πνεύματα, κάτι που πιστεύω ότι γνωρίζει ο στρατηγός Morillon. Μπορώ, επομένως, να παράσχω τη διαβεβαίωση ότι διατηρώ μια προσωπική επαφή και με τους δύο υποψηφίους.
<P>
Για παράδειγμα, μπορώ να σας πω ότι ο πρόεδρος Kabila μάς καταλογίζει ότι δεν αντιδράσαμε επαρκώς όταν, κατά τη διάρκεια της προεκλογικής εκστρατείας, οι υποψήφιοι χρησιμοποίησαν επιχειρήματα που βασίστηκαν στην εθνικότητα ή στο «να είναι κάποιος Κονγκολέζος» και έκαναν ξενοφοβικές δηλώσεις. Πρέπει επίσης να πω ότι η στρατηγική ορισμένων υποψηφίων που συνίστατο στην καταγγελία του «ξένου υποψηφίου» –αυτό αποτελεί δυστυχώς μέρος ορισμένων πρακτικών– εντυπωσίασε προφανώς τη διεθνή κοινότητα σε τέτοιον βαθμό, που δεν αντέδρασε σε μια εμφανή επιδείνωση της προεκλογικής συζήτησης στο Κονγκό: το επιχείρημα που βασιζόταν στο «να είναι κάποιος Κονγκολέζος», ή στην υποστήριξη του ενός ή του άλλου υποψηφίου του Κονγκό.
<P>
Τα αναφέρω όλα αυτά για να πω ότι αρνούμαι εντελώς και απόλυτα τις κατηγορίες περί μεροληψίας που ορισμένοι μού αποδίδουν. Μπορώ να σας δείξω περισσότερες από δέκα συνεντεύξεις που έδωσα σε ευρωπαϊκές εφημερίδες ή σε εφημερίδες του Κονγκό, στις οποίες εκφράζεται η απόλυτη ουδετερότητά μου. Επέπληξα εξίσου τον πρόεδρο Kabila και τον αντιπρόεδρο Bemba, καθώς και άλλους υποψηφίους που περιλαμβάνονταν στους εκλογικούς καταλόγους.
<P>
Ο κ. Van Hecke είχε την πνευματική εντιμότητα να είναι προσεκτικότερος στις παρατηρήσεις που εξέφρασε. Έτσι, πριν από αρκετούς μήνες, συνάντησα επίσης για ένα ολόκληρο απόγευμα στο σπίτι του τον κ. Tshisekedi, για να τον καλέσω να ζητήσει από τους οπαδούς του να εγγραφούν και να τον καλέσω μάλιστα να κάνει χρήση του δικαιώματός του να είναι υποψήφιος, εφόσον πίστευα, και εξακολουθώ να πιστεύω, ότι ο κ. Tshisekedi είναι ένας έμπειρος άνθρωπος, ο οποίος γνωρίζει καλά το Κονγκό, ένας άνθρωπος που διαθέτει ένα πρόγραμμα το οποίο θα μπορούσε να αποκαλυφθεί για να βελτιώσει τον πολιτικό διάλογο.
<P>
Λαμβάνοντας υπόψη αυτό που μόλις είπα, κύριε Pflüger, είναι λίγο απερίσκεπτο να με κατηγορείτε για μεροληψία, απλώς και μόνο επειδή μία ημέρα, κατά τη διάρκεια μιας εκπομπής, στην ερώτηση «τι αντιπροσωπεύει ένας υποψήφιος όπως ο κ. Kabila;», απάντησα «την ελπίδα του Κονγκό». Αν με είχαν ρωτήσει «τι αντιπροσωπεύει ένας υποψήφιος όπως ο κ. Bemba», θα είχα απαντήσει «την ελπίδα του Κονγκό», επειδή όλοι όσοι συμμετέχουν σε μια εκλογική διαδικασία αντιπροσωπεύουν την ελπίδα της χώρας τους, πόσο μάλλον τώρα που ήταν η πρώτη φορά που διεξήχθησαν εκλογές. Βρίσκω λοιπόν ιδιαίτερα υπερβολική τη στενόμυαλη οπτική σας. Με κατηγορείτε, για παράδειγμα –και αν ήμασταν στο εθνικό κοινοβούλιο του Βελγίου, θα είχα αντιδράσει αμέσως επικαλούμενος τον κανονισμό επί προσωπικού ζητήματος– ότι προστατεύω τα οικονομικά συμφέροντα του Βελγίου. Ποια οικονομικά συμφέροντα του Βελγίου;
<P>
Θέτω επομένως το ερώτημα: ποια οικονομικά συμφέροντα; Σήμερα, τα οικονομικά συμφέροντα που διαπιστώνω στο Κονγκό είναι της Κίνας, της Ινδίας, του Ισραήλ και της Αμερικής. Δεν πρόκειται για κατηγορία, δεν πρόκειται για κριτική, αλλά συναντώ λίγα, ελάχιστα ευρωπαϊκά οικονομικά συμφέροντα, κύριε Pflüger. Η αλήθεια έχει δικαιώματα και πρέπει να σας πω ότι ελπίζω οι ευρωπαϊκές εταιρείες να επενδύσουν σε μια χώρα, όπως το Κονγκό. Έχει ανάγκη από τέτοιες επενδύσεις.
<P>
Αναφερθήκατε σε μια βελγική επιχείρηση που αναπτύχθηκε στον κλάδο του χαλκού. Υποθέτω ότι αναφέρεστε στην επιχείρηση του κ. Forrest. Το αναφέρω, γιατί ορισμένοι επεσήμαναν ότι ένας από τους γιους μου ήταν παντρεμένος με την κόρη του κ. Forrest, ότι ήταν διευθυντές στις εταιρείες του κ. Forrest και ότι, επομένως, ήμουν συγγενής του κ. Forrest. Σε όλη μου τη ζωή, συνάντησα μόλις τρεις φορές για λίγα δευτερόλεπτα τον κ. Forrest και συνοδευόμουν από μια κοινοβουλευτική αντιπροσωπεία του Βελγίου. Ο κ. Forrest έχει δημιουργήσει 630 θέσεις απασχόλησης μέσω της εταιρείας του· ιδρύει νοσοκομεία και σχολεία: ένα ολόκληρο κοινωνικό σύστημα αναπτύσσεται εκεί. Δεν υπερασπίζομαι τον κ. Forrest προσωπικά· δεν γνωρίζω αν είναι ειλικρινής ή όχι, απλώς κάνω μια διαπίστωση. Αυτό που οπωσδήποτε γνωρίζω, είναι ότι ένας βέλγος δημοσιογράφος διενήργησε έρευνα για τον κ. Forrest και ότι έγινε υποστηρικτής του, απλώς επειδή δημιουργεί θέσεις απασχόλησης. Από τα 630 άτομα που απασχολεί στην εταιρεία του, τα 600 είναι Κονγκολέζοι. Δεν υπερασπίζομαι τον κ. Forrest, δεν τον γνωρίζω καλά, τον συνάντησα μόλις τρεις φορές στη ζωή μου για λίγα δευτερόλεπτα. Αρκετά λοιπόν με αυτού του είδους τις επιθέσεις, οι οποίες –πρέπει να πω– αγγίζουν τα όρια της κακεντρέχειας και δεν μπορώ να το αφήσω να περάσει έτσι.
<P>
Μπορώ να σας διαβεβαιώσω για ένα πράγμα: είμαι τελείως αμερόληπτος, έχω επαφές με όλον τον κόσμο στο Κονγκό και είμαι υπερήφανος που υπήρξα αναμφίβολα ένας από τους πρώτους –πολύ πριν από το 1999, ενώ ήμουν ακόμα αρχηγός της αντιπολίτευσης στη χώρα μου– που προσπάθησαν να κινητοποιήσουν τη διεθνή κοινότητα, προκειμένου να ενδιαφερθεί τελικά για αυτήν τη χώρα. Γιατί; Μα απλώς επειδή, όπως κάποιος είπε σε αυτήν την Αίθουσα, υπήρξαν περίπου 4 εκατομμύρια θύματα στην Κεντρική Αφρική μέσα σε δέκα χρόνια. Πρόκειται για έναν αριθμό που δεν μπορεί να συγκριθεί με αυτούς που προκύπτουν από άλλες παγκόσμιες συγκρούσεις. Αυτός είναι ο λόγος για τον οποίο θεωρούσα πάντα καθήκον μου, ως πολιτικός, να ασχοληθώ με το Κονγκό. Είναι αλήθεια, κύριε Pflüger.
<P>
Ο δεύτερος λόγος για τον οποίο έχω εμπλακεί τόσο πολύ στην περίπτωση του Κονγκό είναι ότι είμαι Βέλγος και ως εκ τούτου, κατά κάποιον τρόπο, εμπνέομαι από ένα είδος ιστορικής μνήμης. Ως Βέλγος, δεν αισθανόμουν τόσο υπεύθυνος, αλλά μάλλον υπόχρεος έναντι του λαού του Κονγκό. Είναι, επομένως, αλήθεια ότι αισθάνομαι ότι με συνδέει ένας ιδιαίτερος δεσμός με τον λαό του Κονγκό, αναμφίβολα επειδή διατηρώ την ανάμνηση κάποιων συλλογικών τύψεων και επειδή εξακολουθώ να έχω αυτήν την παλαιά άποψη της ηθικής η οποία συνίσταται στο να ξαναδιαβάζω την ιστορία της χώρας μου και του λαού μου με έναν πνευματικά έντιμο τρόπο. Αυτός είναι ο λόγος για τον οποίο, όταν ήμουν υπουργός Εξωτερικών, επισκεφθήκαμε τον λαό της Ρουάντας για να ζητήσουμε συγνώμη. Αυτό είναι κάτι που άλλοι δεν έχουν κάνει ακόμα και λυπούμαι για αυτό. Αυτός είναι ο λόγος για τον οποίο, όσον αφορά την πολιτική δολοφονία του κ. Lumumba για παράδειγμα, απολογήθηκα εξ ονόματος της χώρας μου στην οικογένεια του κ. Lumumba. Δεν χρειάζομαι επομένως μαθήματα ηθικής και μπορείτε να οργανώσετε όσες έρευνες θέλετε σχετικά με τις δραστηριότητές μου. Οι ίδιοι άνθρωποι που ισχυρίστηκαν ότι υπήρξα μεροληπτικός, ισχυρίστηκαν και ότι ήμουν ιδιοκτήτης ορυχείου διαμαντιών στο Κονγκό, ότι είχα αγοράσει μια έπαυλη δίπλα στο ποτάμι, εν ολίγοις όλα αυτά ήταν συκοφαντικές διαδόσεις.
<P>
Αυτό λοιπόν εννοούσα σχετικά με την ουδετερότητα: καταντά στο τέλος κουραστικό να επαναλαμβάνεται συνεχώς ότι η Επιτροπή δεν είναι ουδέτερη. Στην κατηγορία: «δεν υπήρξατε ουδέτεροι», απαντώ: «Υπήρξαμε απόλυτα ουδέτεροι». Ο κ. Kabila ενοχλήθηκε μαζί μου επειδή δεν καταγγείλαμε τις υπερβολές σε μια συζήτηση σχετικά με το «να είναι κάποιος Κονγκολέζος»· ο κ. Bemba ενοχλήθηκε μαζί μου επειδή, ως υπουργός Εξωτερικών και ως Επίτροπος, θα συναντούσα τον πρόεδρο Kabila. Όταν μεταβαίνω στο Κονγκό, με ποιον θέλετε να συνομιλώ αν όχι με τον αρχηγό του κράτους; Ασφαλώς ήταν απαραίτητο για εμένα να συναντήσω τον κ. Kabila. Ωστόσο, αν υπάρχει κάτι που αποδεικνύει την ουδετερότητά μου, αυτό είναι ότι ουδέποτε βρέθηκα στο Κονγκό, ούτε μία φορά, χωρίς να συναντήσω τον κ. Kabila και τους τέσσερεις αντιπροέδρους που συγκροτούν τον προεδρικό κύκλο. Έχω επεκτείνει ακόμη περισσότερο την άποψή μου περί ουδετερότητας. Επιζήτησα συστηματικά επαφές με τον κ. Tshisekedi. Κάποιος μίλησε για γυναίκες· συνάντησα εκπροσώπους από το σύνολο της κοινωνίας των πολιτών, συναντήθηκα με τους πάντες. Είναι αλήθεια ότι είμαι πιθανότατα κάποιος ο οποίος διαθέτει στο Κονγκό ένα ιδιαίτερα σημαντικό δίκτυο πληροφόρησης και είναι τιμή μου που κατάφερα να διαδραματίσω έναν ταπεινό ρόλο στη μεταβατική διαδικασία.
<P>
Για αυτόν τον λόγο μού κρατούσαν κακία, επειδή στήριξα τη μεταβατική διαδικασία μέχρι το τέλος, δεν υπήρχε όμως άλλη λύση εκτός από τη στήριξη αυτής της διαδικασίας. Ο κ. Tshisekedi και το UDPS, που κατήγγειλαν τη μεταβατική διαδικασία, είχαν υπογράψει τη συμφωνία της Πρετόρια, είχαν υπογράψει τη συμφωνία από την οποία διέπεται η μεταβατική διαδικασία. Έπειτα, είχα την εντύπωση ότι αυτό το κόμμα είχε ασκήσει μια πολιτική επιδείνωσης των πραγμάτων, ότι είχε αποφασίσει ότι η μετάβαση δεν θα μπορούσε να επιτύχει, ότι θα ήταν λοιπόν αναγκαία μια εναλλακτική λύση και ότι αυτός ήταν ο καλύτερος τρόπος για να αποκτήσει την εξουσία. Προσωπικά, δεν μπορώ να κάνω τίποτα. Δεν νομίζω ότι πρέπει να κατηγορηθώ για το γεγονός ότι το κόμμα αποσύρθηκε από μια διαδικασία στην οποία είχε ενταχθεί και που είχε προσυπογράψει. Απλώς ήλπιζα ότι όλες οι ενεργές πολιτικές δυνάμεις θα συμμετείχαν στις εκλογές. Αυτό δυστυχώς δεν συνέβη, και εκφράζω τη λύπη μου.
<P>
Όσον αφορά τον στρατό, έλαβα υπόψη μου όσα ειπώθηκαν με μεγάλο ενδιαφέρον και είμαι προφανώς σύμφωνος στο μεγαλύτερο μέρος με το περιεχόμενο των διαφόρων αγορεύσεων. Συμφωνώ με την κ. Gomes ότι η μεταρρύθμιση του στρατού θα είναι ένα εξαιρετικά σημαντικό σημείο. Κατά το μάλλον ή ήττον, η μισή σχεδόν μεταρρύθμιση έχει επιτευχθεί. Θέλω απλώς να τονίσω ότι έπρεπε να μειωθεί ο εν λόγω στρατός, ή μάλλον να γίνει η συνάθροιση των διάφορων ομάδων και των πολιτοφυλάκων που ανέρχονται σε σχεδόν 330 000 στρατιώτες –δεν ξέρω αν μπορείτε να το φανταστείτε– στους 100 000 άνδρες, λαμβάνοντας υπόψη και το γεγονός ότι η διαδικασία της αποστράτευσης για παράδειγμα και της επανένταξης προσήλκυσε άτομα που δεν υπήρξαν στρατιώτες, τα οποία προσήλθαν επειδή ήθελαν να επωφεληθούν από αυτήν τη διαδικασία. Η μείωση, επομένως, του στρατού είναι ευκολότερη στα λόγια παρά στην πράξη. Είναι εύκολο να μιλάμε αλλά δύσκολο να πράττουμε, και είναι απαραίτητο να περάσει κάποιος χρόνος για να ολοκληρωθεί επιτυχώς η διαδικασία. Ελπίζω η διεθνής κοινότητα να συνεχίσει να είναι προσηλωμένη στην παροχή βοήθειας στο Κονγκό και στη μεταρρύθμιση του στρατού του. Το ίδιο ισχύει και για την αστυνομία. Εξάλλου η ουσιαστική πρόοδος έχει ήδη επιτευχθεί.
<P>
Κύριε Schröder, συμφωνώ σχεδόν με όλα όσα είπατε και σας ευχαριστώ μάλιστα για την ισορροπημένη φύση των παρατηρήσεών σας σχετικά με το προαναφερθέν ζήτημα. Παρόλα αυτά, όταν λέτε ότι δεν θα πρέπει να συζητήσουμε προς το παρόν για το Κονγκό, εγώ πιστεύω ότι πρέπει να συζητήσουμε. Πιστεύω ότι ο δεύτερος γύρος μπορεί να ολοκληρωθεί επιτυχώς αν η διεθνής κοινότητα δηλώσει απερίφραστα στους δύο υποψηφίους ότι δεν έχουν το δικαίωμα να υπονομεύσουν τον δεύτερο γύρο, επειδή αυτό θα συνιστούσε ύβρη στο πάθος του λαού του Κονγκό για τη δημοκρατία. Η στάση του λαού του Κονγκό, ο ενθουσιασμός αυτού του λαού για την ιστορική συνάντησή του με τη δημοκρατία ήταν όμορφο να το βλέπει κανείς και αποτέλεσε την καλύτερη ανταμοιβή για όλες προσπάθειες της Ευρωπαϊκής Ένωσης. Πιστεύω ότι πρέπει να μιλήσουμε για αυτό. Πρέπει μάλιστα να μην σταματήσουμε να επαναλαμβάνουμε ότι δεν πρέπει να αποτύχει ο δεύτερος γύρος και ότι αυτός που θα ηττηθεί θα πρέπει να σεβαστεί το αποτέλεσμα. Αυτός που θα ηττηθεί θα διαδραματίσει επίσης έναν ρόλο και αυτός που θα κερδίσει πρέπει να το λάβει υπόψη. Αυτή είναι η προσωπική μου πεποίθηση. Θα κατηγορηθώ και πάλι ότι υπερβαίνω το πλαίσιο της αυστηρής ουδετερότητας, αλλά προσωπική πεποίθησή μου είναι ότι αυτός που θα κερδίσει θα πρέπει να έχει τη σοφία να μην φέρεται σαν να μην μετράει ο άλλος ή σαν να μην αντιπροσωπεύει τίποτα. Αυτή είναι η προσέγγιση που θα ακολουθήσουμε για να βοηθήσουμε το Κονγκό να αναγεννηθεί. Το πιστεύω βαθιά και ο αρχηγός της αντιπολίτευσης θα διαδραματίσει επίσης τον δικό του ρόλο.
<P>
Θα ήθελα, χωρίς καμία κολακεία, να συγχαρώ τον στρατηγό Morillon για τον τρόπο με τον οποίο έφερε εις πέρας την αποστολή παρατηρητών έως τώρα. Θεωρώ ότι πολλά οφείλονται σε αυτόν: εκτέλεσε την αποστολή του υπό εξαιρετικά αντίξοες συνθήκες· χάρη στη σημαντική εμπειρία του, κατάφερε να είναι μετριοπαθής όταν έπρεπε, να είναι αυστηρός όταν έπρεπε, και σε κάθε περίπτωση να μείνει άτεγκτος και να μην παρεκκλίνει ποτέ της πορείας του. Θα ήθελα πραγματικά να τον ευχαριστήσω και να τον συγχαρώ.
<P>
Κυρία Aubert, μου θέσατε το ακόλουθο ερώτημα, και δικαίως: «Τι σκοπεύετε να κάνετε;» Αυτό συγκρατώ ως το κυριότερο σημείο της ομιλίας σας. Η πραγματική απάντηση βασίζεται σε αυτό για το οποίο ήδη συζητήσαμε στο Κοινοβούλιο. Θεωρώ ότι περισσότερο από κάθε άλλη φορά θα πρέπει να προτείνουμε, να ενθαρρύνουμε σχέδια χρηστής διακυβέρνησης στο Κονγκό. Αναφερθήκατε για παράδειγμα, στη σωστή και κατάλληλη χρήση των φυσικών πόρων. Είναι γνωστό σε όλους ότι το Κονγκό είναι στην πραγματικότητα μια πολύ πλούσια χώρα. Είναι μια φερέγγυα χώρα, όπως λένε, είναι μια χώρα που θα μπορούσε να διασφαλίσει την ευημερία και την ευεξία του πληθυσμού της. Το Κονγκό διαθέτει τα πάντα. Έχει καταρχάς τον λαό του και εξαιρετικά σημαντικούς ανθρώπινους πόρους. Κατά τη γνώμη μου, πρέπει να επανιδρυθεί ουσιαστικά ένα πραγματικό κράτος, ένα κράτος με την κυβερνητική έννοια του όρου, με μια δικαιοσύνη και μια διοίκηση που λειτουργούν, με ανθρώπους που πληρώνονται, που εισπράττουν τον μισθό τους, με ένα εκπαιδευτικό σύστημα που λειτουργεί, με ένα σύστημα υγείας που λειτουργεί. Μίλησα και με τους δύο υποψηφίους, και τους είπα το εξής: αντί να διαφωνείτε για το «να είναι κάποιος Κονγκολέζος» και για όλα αυτά τα υποδεέστερα ερωτήματα που στην ουσία δεν εξυπηρετούν παρά μόνον το προσωπικό σας συμφέρον, θα άξιζε ίσως περισσότερο να πείτε στον λαό του Κονγκό τι σκοπεύετε να κάνετε για να τους προσφέρετε καλύτερη πρόσβαση στην εκπαίδευση, τη δικαιοσύνη, την υγεία, τη διοίκηση, τον πολιτισμό και τις υποδομές· και πώς θα θέσετε τις βάσεις για παράδειγμα, με τη βοήθεια της διεθνούς κοινότητας, για τον πρώτο πυρήνα ενός συστήματος κοινωνικής ασφάλισης. Αυτή είναι το πραγματικό θέμα συζήτησης.
<SPEAKER ID="149" LANGUAGE="" NAME="Πρόεδρος" AFFILIATION="">
<SPEAKER ID="150" LANGUAGE="" NAME="" AFFILIATION="(Η συνεδρίαση λήγει στις 22.35)">
