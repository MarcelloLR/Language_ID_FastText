<CHAPTER ID="009">
Συζήτηση σχετικά με το μέλλον της Ευρώπης (συζήτηση) 
<SPEAKER ID="238" NAME="Πρόεδρος">
" ημερήσια διάταξη προβλέπει τη συζήτηση για το μέλλον της Ευρώπης με τη συμμετοχή του πρωθυπουργού των Κάτω Χωρών και μέλους του Ευρωπαϊκού Συμβουλίου, κ. Jan Peter Balkenende, τον οποίο καλωσορίζω θερμά εδώ στο Σώμα.
<P>
(Χειροκροτήματα)
<P>
Κύριε Balkenende, είμαι ευτυχής που μου δίνεται η ευκαιρία να σας καλωσορίσω σήμερα, ως πρωθυπουργό των Κάτω Χωρών, στο Ευρωπαϊκό Κοινοβούλιο για να συζητήσουμε το μέλλον της Ευρωπαϊκής Ένωσης.
<P>
Κύριε πρωθυπουργέ, κύριε Balkenende, το βασίλειο των Κάτω Χωρών δεν είναι μόνο ένα από τα ιδρυτικά μέλη της Ευρωπαϊκής Ένωσης, αλλά επίσης διαδραμάτισε τα περασμένα 50 χρόνια επανειλημμένα και πολύ αποφασιστικά ηγετικό ρόλο ανάμεσα σε εκείνους που ήθελαν να προωθήσουν -και υποστήριξαν άλλους που το επιχείρησαν- τη διαδικασία της ευρωπαϊκής ολοκλήρωσης ως ένα μοναδικό σχέδιο επιτυχίας στην ιστορία της ηπείρου μας. Σημαντικές συνθήκες και συμφωνίες της Ευρωπαϊκής Ένωσης φέρουν το όνομα ολλανδικών πόλεων: η συνθήκη του Μάαστριχτ με την οποία ιδρύθηκε η Ευρωπαϊκή Ένωση και η συνθήκη του Άμστερνταμ με την οποία παραχωρήθηκαν στο Ευρωπαϊκό Κοινοβούλιο ευρεία δικαιώματα συναπόφασης.
<P>
Έτσι, είναι ακόμα πιο οδυνηρό που οι πολίτες των Κάτω Χωρών απέρριψαν με δημοψήφισμα το σχέδιο του συντάγματος το οποίο περιελάμβανε τόσο σημαντικές απαντήσεις για το μέλλον της Ευρωπαϊκής Ένωσης. Όμως, κύριε πρωθυπουργέ, πιστεύω, όπως και εσείς και οι συνάδελφοί μου στο Ευρωπαϊκό Κοινοβούλιο, ότι με την απόφαση αυτή οι πολίτες των Κάτω Χωρών δεν είπαν "όχι" στην ίδια την Ευρωπαϊκή Ένωση, την αξία και τις αρετές της.
<P>
Κύριε πρωθυπουργέ, το Ευρωπαϊκό Κοινοβούλιο εκτιμά πολύ την προθυμία σας να συμμετάσχετε στη σημερινή συζήτηση, κυρίως επειδή τώρα είναι απαραίτητη η συνεργασία και των 27 κρατών μελών για να επεξεργαστούμε μία ανανεωμένη βάση για την Ευρωπαϊκή Ένωση, που θα αντέξει στις δοκιμασίες του μέλλοντος. " γερμανική Προεδρία του Συμβουλίου, και ιδίως η καγκελάριος Angela Merkel, καταβάλλει τώρα τις μέγιστες δυνατές προσπάθειες για μια κοινή λύση που θα μπορεί να ικανοποιήσει τους πάντες: τις χώρες που δεν επικύρωσαν τη Συνθήκη, αλλά και τα 18 κράτη μέλη, δηλαδή την πλειοψηφία του πληθυσμού της Ευρωπαϊκής Ένωσης που έχει ήδη επικυρώσει τη Συνθήκη.
<P>
Το Ευρωπαϊκό Κοινοβούλιο υποστηρίζει το περιεχόμενο της Συνταγματικής Συνθήκης. Θέλουμε να υλοποιηθεί η ουσία της συνθήκης και σε αυτό συγκαταλέγονται οι απαραίτητες μεταρρυθμίσεις και οι κοινές μας αξίες. Το Ευρωπαϊκό Κοινοβούλιο δεν θα αρκεστεί σε καμία περίπτωση σε ένα αποτέλεσμα που δεν είναι προς το συμφέρον της ΕΕ και των πολιτών της.
<P>
Κύριε πρωθυπουργέ, έχουμε συναίσθηση του γεγονότος ότι και οι πολίτες των Κάτω Χωρών ενδιαφέρονται πολύ να γίνει η ΕΕ ικανή να αντιμετωπίσει τις προκλήσεις του μέλλοντος και να καταστεί δυνατή η εξεύρεση ευρωπαϊκών λύσεων για παγκόσμια καθήκοντα. Είμαι πεπεισμένος ότι με καλή θέληση είναι δυνατό να επιτύχουμε στις διαπραγματεύσεις κατά τις επόμενες εβδομάδες και μήνες όχι μόνο μία αμοιβαία προσέγγιση, αλλά και ένα αποτέλεσμα που θα κάνει την Ευρωπαϊκή Ένωση ικανή για δράση, δημοκρατική και διαφανή. Κύριε πρωθυπουργέ, σας δίνω τον λόγο.
<SPEAKER ID="241" NAME="Jan Peter Balkenende">
πρωθυπουργός των Κάτω Χωρών. - (NL) Κύριε Πρόεδρε, κυρίες και κύριοι βουλευτές του Ευρωπαϊκού Κοινοβουλίου, Επίτροπε Wallström, Επίτροπε Frattini, κυρίες και κύριοι, σας ευχαριστώ θερμά για την πρόσκλησή σας να μετάσχω σε αυτή τη συζήτηση για το μέλλον της Ευρώπης. Θέλω επίσης να εκφράσω την ευγνωμοσύνη μου για την πολύ χρήσιμη επίσκεψη του Προέδρου σας, κ. Poettering, στις Κάτω Χώρες στις 12 του περασμένου Απριλίου.
<P>
(DE) Κύριε Πρόεδρε, σας ευχαριστώ πολύ που παρευρεθήκατε στη Χάγη. Εκτιμήσαμε πολύ την παρουσία σας και τη συμβολή σας στη συζήτηση. Ήταν μία σημαντική επίσκεψη και σας ευχαριστώ θερμά γι' άλλη μια φορά.
<P>
(NL) Κύριε Πρόεδρε, χαίρομαι που μου δίνεται η ευκαιρία να επισκεφτώ και πάλι το Κοινοβούλιό σας, καθώς έχω ευχάριστες μνήμες από τις συναντήσεις μας κατά την ολλανδική Προεδρία του 2004. Διεξήγαμε ζωηρές συζητήσεις, οι οποίες υπήρξαν μεγάλη πηγή έμπνευσης για εμένα εκείνη την περίοδο.
<P>
Σήμερα, ωστόσο, βρίσκομαι εδώ με διαφορετική ιδιότητα, ως εκπρόσωπος ενός κράτους μέλους -των Κάτω Χωρών- το οποίο είναι φιλοευρωπαϊκό και στο οποίο η υποστήριξη της ευρωπαϊκής συνεργασίας από το ευρύ κοινό ήταν πάντα -και εξακολουθεί να είναι- πάνω από τον μέσο όρο. Στα τέλη του 2006, το 75% των πολιτών ήταν υπέρ της συμμετοχής στην ΕΕ με την ιδιότητα του κράτους μέλους.
<P>
Είναι μια χώρα με ανοικτή οικονομία η οποία χρωστά σε μεγάλο βαθμό την ευημερία της και το ποσοστό απασχόλησής της στις ευκαιρίες που προσφέρει η εσωτερική αγορά. Είναι μια χώρα η οποία επιθυμεί να διαδραματίσει ενεργό ρόλο στον κόσμο, όπως αποδεικνύει η συμμετοχή μας στις αναπτυξιακές αποστολές στο Αφγανιστάν και σε άλλες περιοχές του κόσμου, και σε αυτό το πλαίσιο οι Κάτω Χώρες στηρίζονται στην έννοια της συνεργασίας. Εντούτοις, οι Κάτω Χώρες είναι επίσης ένα από τα δύο κράτη μέλη στα οποία η σαφής πλειοψηφία του πληθυσμού είπε "όχι" στη Συνταγματική Συνθήκη το 2005, γεγονός στο οποίο αναφερθήκατε και εσείς, κύριε Πρόεδρε.
<P>
Γνωρίζω ότι η μεγάλη πλειοψηφία στο Κοινοβούλιό σας τάχθηκε υπέρ της Συνταγματικής Συνθήκης, γεγονός το οποίο σέβομαι, όμως οποιαδήποτε και αν είναι η κρίση μας σχετικά με το Σύνταγμα εκείνο που απαιτείται τώρα είναι μια κοινή λύση, η οποία θα είναι αποδεκτή από όλους μας. Μια λύση η οποία θα λαμβάνει επαρκώς υπόψη τις ανησυχίες των πολιτών που ήρθαν στην επιφάνεια με πολύ ορατό τρόπο στις Κάτω Χώρες και τη Γαλλία· τις ανησυχίες οι οποίες γίνονται αισθητές και αλλού: τόσο στις χώρες οι οποίες έχουν ήδη επικυρώσει το Σύνταγμα όσο και στις χώρες στις οποίες δεν έχει ακόμη ληφθεί απόφαση.
<P>
Είμαι πεπεισμένος, κύριε Πρόεδρε, ότι τα εμπόδια μπορούν να ξεπεραστούν, διότι, όσον αφορά τις μελλοντικές προοπτικές, τα στοιχεία που μας ενώνουν είναι πολύ περισσότερα από αυτά που μας χωρίζουν, καθώς και επειδή διαθέτουμε ένα σταθερό θεμέλιο κοινών αξιών και συμφερόντων.
<P>
Θέλω να ξεκινήσω τη δήλωσή μου σχετικά με το πώς βλέπω το μέλλον της Ευρώπης με την επισήμανση ότι η Ένωση είναι ένα σπάνιο και επιτυχημένο εγχείρημα. Έχουμε κάθε λόγο να είμαστε υπερήφανοι για τα όσα έχουμε επιτύχει στην Ευρώπη στο πλαίσιο αυτού του κοινού εγχειρήματος.
<P>
" Ευρώπη, η οποία στο παρελθόν σπαρασσόταν από τεράστιους πολέμους και οξύτατες κοινωνικές ανισότητες, απολαμβάνει σήμερα ένα πρότυπο συνεργασίας και ολοκλήρωσης το οποίο δεν έχει όμοιό του πουθενά αλλού στον κόσμο. Ένα πρότυπο το οποίο χαρακτηρίζεται από ισορροπία: ισορροπία μεταξύ του οικονομικού δυναμισμού και της κοινωνικής αρμονίας· ισορροπία μεταξύ της ενότητας και της πολυμορφίας. Το ευρωπαϊκό πρότυπο λήψης αποφάσεων ανταποκρίνεται στην αρχή της ισότητας μεταξύ των κρατών μελών, καθώς και μεταξύ των πολιτών.
<P>
" Ευρώπη είναι ένας διεθνής παράγοντας ο οποίος απολαύει σεβασμού και αποτελεί παράδειγμα για τον υπόλοιπο κόσμο. Αυτό οφείλεται στη μοναδική μέθοδο συνεργασίας μας, στην εστίασή μας στην αλληλεγγύη, καθώς και στην ικανότητά μας να αναλαμβάνουμε σημαντικές δεσμεύσεις, στο πλαίσιο ενότητας η οποία στηρίζεται σε αξίες και στον διάλογο, και όχι στον πόλεμο.
<P>
" Ευρώπη έχει ανανεωθεί κατά την πάροδο των τελευταίων 50 ετών, περίοδος η οποία, στην κλίμακα της διεθνούς ιστορίας, είναι πολύ σύντομη. " Ευρώπη είναι ένας νέος, αλλά ενήλικος, οργανισμός με λαμπρό μέλλον. Βήμα προς βήμα, αντιμετωπίζουμε νέες προκλήσεις, προωθούμε περαιτέρω τα επιτεύγματά μας, όμως έχουμε πάντα το βλέμμα στραμμένο στις προσδοκίες και τις ανησυχίες των πολιτών.
<P>
Μία από τις βασικές επιδιώξεις της νέας κυβέρνησης των Κάτω Χωρών είναι η περαιτέρω ενίσχυση της βάσης στήριξης της ευρωπαϊκής συνεργασίας. Προκειμένου να επιτύχουμε αυτόν τον στόχο, πρέπει να κατανοήσουμε για ποιους ακριβώς λόγους το 62% σχεδόν του πληθυσμού μας απέρριψε τη Συνταγματική Συνθήκη και να αναζητήσουμε τις ενδεδειγμένες λύσεις.
<P>
Θέλω, καταρχάς, να παρουσιάσω το υπόβαθρο στο οποίο εκφράστηκε το ολλανδικό "όχι" προτού προχωρήσω στις λεπτομερείς προσδοκίες των Κάτω Χωρών από τις διαπραγματεύσεις για μια νέα Συνθήκη.
<P>
Έχουν επέλθει πολλές αλλαγές τα 50 χρόνια που μεσολάβησαν μεταξύ της Συνθήκης της Ρώμης και της δήλωσης του Βερολίνου. " σημερινή Ένωση δεν έχει μόνο πολλαπλάσια έκταση από την Κοινότητα των Έξι εκείνης της περιόδου· έχει επίσης πολύ μεγαλύτερο πεδίο δραστηριότητας.
<P>
" διεύρυνση είναι μια ιστορική επιτυχία. " δε απόφαση για την πραγματοποίησή της ήταν ορθή. Πρέπει, εντούτοις, να αντιληφθούμε ότι, μετά την πρόσφατη μεγάλη διεύρυνση, οι πολίτες χρειάζονται κάποιο χρόνο προσαρμογής. Οι εξελίξεις ήταν ραγδαίες - για ορισμένους δε υπερβολικά ραγδαίες. Πρέπει να μπορέσει να αναπτυχθεί το αίσθημα της αμοιβαιότητας.
<P>
Εκτός από σημαντική ανάπτυξη, η Ένωση έχει επιτύχει τεράστιο βαθμό εμβάθυνσης τα τελευταία 15 χρόνια: ολοκλήρωση της εσωτερικής αγοράς, άνοιγμα των συνόρων, υιοθέτηση του ευρώ, θέσπιση πολλών νέων πολιτικών σε σημαντικούς τομείς όπως το περιβάλλον, η ασφάλεια και το δίκαιο. Όλες αυτές οι εξελίξεις είναι από μόνες τους θετικές, ενώ δημιούργησαν επίσης ορισμένες νέες πραγματικότητες οι οποίες έχουν καταστεί κοινός τόπος για το κοινό, όχι όμως χωρίς αντιστάσεις. Για παράδειγμα, η θέσπιση ευρωπαϊκής νομοθεσίας σε πολλούς τομείς συχνά παρερμηνεύεται. Σε μια χρονική στιγμή κατά την οποία οι πολίτες δεν είχαν ακόμη συνηθίσει τη διεύρυνση και την εμβάθυνση, τους ζητήσαμε τη γνώμη τους για το Σύνταγμα.
<P>
Το ερώτημα "Συμφωνείτε με το Σύνταγμα για την Ευρώπη;" έγινε αντιληπτό από πολλούς ως "Επιθυμείτε να αποκτήσει η Ευρώπη υπόσταση κράτους;" ή ακόμη και "Επιθυμείτε να αντικαταστήσει εν τέλει η Ευρώπη την ολλανδική εθνική κυβέρνηση;", κάτι που θα ήταν, ασφαλώς, υπερβολικό.
<P>
Ο όρος "σύνταγμα" έχει πολλές σημασίες στα διάφορα κράτη μέλη. Για ορισμένα, συμβολίζει τη δημοκρατία, τη χαλιναγώγηση του αυταρχισμού. Περί αυτού, ασφαλώς, πρόκειται στην προκειμένη περίπτωση. Σε άλλες, όμως, χώρες -και οπωσδήποτε στις Κάτω Χώρες- η λέξη "σύνταγμα" έχει εντελώς διαφορετικές συνδηλώσεις ή και σημασία. Το σύνταγμα είναι χαρακτηριστικό ενός εθνικού κράτους· έχει σημασία για τον καθορισμό της εθνικής ταυτότητας - εξ ου και η πρόταση των Κάτω Χωρών να μην ονομαστεί σύνταγμα η νέα Συνθήκη. Ο συμβολισμός του συντάγματος ήταν ένας από τους βασικούς παράγοντες για το ολλανδικό "όχι".
<P>
Δημιουργήθηκε η αίσθηση της απώλειας του ελέγχου, ο φόβος ότι θα χαθεί η ιδιαίτερη ταυτότητά μας, όμως εκείνο που ζητούν οι πολίτες είναι μια αναγνωρίσιμη και προσιτή κυβέρνηση. Οι πολίτες θεωρούν ότι πρέπει να τεθούν όρια στις αρμοδιότητες της Ευρώπης. Επιθυμούν να έχουν τον έλεγχο των τομέων τους οποίους καλούμαστε να χειριστούμε από κοινού στην Ευρώπη.
<P>
Αναντίρρητα, υπάρχουν και άλλοι λόγοι για τους οποίους οι πολίτες ψήφισαν "όχι". Υπάρχουν εκείνοι που πιστεύουν ότι η Ευρώπη παράγει υπερβολικά μεγάλο αριθμό κανόνων, ή ασχολείται με υπερβολικό αριθμό θεμάτων τα οποία θα έπρεπε να ρυθμίζονται σε εθνικό επίπεδο, ενώ άλλοι θεωρούν ότι η διοίκηση των Βρυξελλών δεν διαθέτει τον αναγκαίο βαθμό διαφάνειας, και επ' αυτού κάποιο ρόλο διαδραμάτισαν οι ανησυχίες σχετικά με την ολλανδική οικονομική συνεισφορά. Εκφράστηκε ελάχιστη εκτίμηση για την ειδική προστιθέμενη αξία που προσφέρει η ευρωπαϊκή συνεργασία. Αν το σκεφτείτε καλά, θα δείτε ότι τα θέματα αυτά μπορούν, μέχρις ενός βαθμού, να επιλυθούν από μια νέα Συνθήκη.
<P>
Από την άλλη πλευρά, πρέπει να κατανοούμε αυτές τις ανησυχίες μεγάλου αριθμού πολιτών της Ένωσης σχετικά με τις καθημερινές μας αποφάσεις πολιτικής. Ως προς αυτό, έχουμε κάνει μια πολύ καλή αρχή τα τελευταία δύο χρόνια. " επικουρικότητα και η μείωση του όγκου νομοθεσίας βρίσκονται στην κορυφή της ημερήσιας διάταξης, τουλάχιστον στις Βρυξέλλες. " διαφάνεια έχει ενισχυθεί. Διαθέτουμε έναν προϋπολογισμό ο οποίος μας επιτρέπει να ανταποκριθούμε στα καθήκοντά μας έως το 2013. Έχουμε επίσης θέσει τις σωστές πολιτικές προτεραιότητες, όπως η αλλαγή του κλίματος και η ενεργειακή πολιτική.
<P>
Αυτό, κύριε Πρόεδρε, κυρίες και κύριοι βουλευτές, το οφείλουμε στο Κοινοβούλιό σας, στον Πρόεδρο της Επιτροπής, κ. Barroso, καθώς και στους προέδρους του Ευρωπαϊκού Συμβουλίου, συγκεκριμένα, και σε χρονολογική σειρά, στον κ. Blair, στον κ. Schüssel, στον κ. Vanhanen και τώρα στην κ. Merkel. Αποδεικνύεται έτσι ότι η Ευρώπη είναι πρόθυμη να αντιμετωπίσει κατά προτεραιότητα τα θέματα τα οποία απασχολούν περισσότερο τους πολίτες.
<P>
Προτού αναφερθώ στα στοιχεία που προσδοκούν οι Κάτω Χώρες να δουν να περιλαμβάνονται σε μια νέα Συνθήκη, θέλω να προβώ σε μια επισήμανση. Δημοψηφίσματα διενεργήθηκαν σε τέσσερα κράτη μέλη, με αποτέλεσμα δύο "ναι" και δύο "όχι". Συνολικά, 18 κράτη μέλη ενέκριναν τη Συνταγματική Συνθήκη μέσω των δικών τους δημοκρατικών διαδικασιών. " Συνταγματική Συνθήκη έτυχε ευρείας στήριξης από το Ευρωπαϊκό Κοινοβούλιο. Τα στοιχεία αυτά είναι αδιάψευστα. Ευελπιστώ, ωστόσο, ότι θα μπορέσουμε να εστιαστούμε σε ό,τι μας ενώνει και όχι σε ό,τι μας χωρίζει.
<P>
" ολλανδική κυβέρνηση επιδιώκει την εξεύρεση κοινής λύσης με εποικοδομητικό τρόπο. Αυτό είναι επιβεβλημένο προς όφελος του μέλλοντος της Ευρώπης. Οι πτυχές στις οποίες εστιάζουν την προσοχή τους οι Κάτω Χώρες σχετίζονται ευθέως με τις ανησυχίες του κοινού οι οποίες αναδείχτηκαν τα τελευταία δύο χρόνια. Τίποτε λιγότερο και τίποτε περισσότερο. Σκοπός είναι να συγκεντρωθεί η αναγκαία υποστήριξη για την επικύρωση της νέας Συνθήκης.
<P>
Σε αυτό το πλαίσιο, υπάρχουν κατά τη γνώμη μου, ανεξαρτήτως των συγκεκριμένων απαιτήσεων από τα θεσμικά όργανα και τα κράτη μέλη, δύο βασικές κοινές επιδιώξεις όσον αφορά τη νέα Συνθήκη. Πρώτον, επιθυμούμε τη βελτίωση της δημοκρατικής λειτουργίας της Ευρώπης και, δεύτερον, επιθυμούμε την ενίσχυση της αποφασιστικότητάς της.
<P>
" πρόκληση για την Ευρώπη ήταν πάντα το κατά πόσον μπορεί να διαρθρώσει κατά τέτοιο τρόπο τα θεσμικά της όργανα, ώστε να διασφαλίσει την όσο το δυνατόν μεγαλύτερη τήρηση και των δύο -ενίοτε αντικρουόμενων- επιδιώξεων. " θεσμική ισορροπία στην οποία κατέληξαν η Συνέλευση και η προηγούμενη ΔΚΔ προσφέρει βελτιώσεις, όσον αφορά τόσο το δημοκρατικό περιεχόμενο όσο και τις αρμοδιότητες. Οι Κάτω Χώρες επιθυμούν διακαώς τη διατήρηση αυτών των βελτιώσεων, με την προϋπόθεση ότι η σχετική συμφωνία θα συνοδεύεται από έναν αξιόπιστο τρόπο αντιμετώπισης των ζητημάτων που απασχολούν τους πολίτες.
<P>
Θα περιγράψω τις προκλήσεις που αντιμετωπίζουν οι Κάτω Χώρες για την εξεύρεση κοινής λύσης επί τεσσάρων σημείων.
<P>
Καταρχάς, πρέπει να συνεχιστεί η επιτυχημένη μέθοδος της αλλαγής της Συνθήκης: η βελτίωση της Ευρώπης βήμα προς βήμα, με σκοπό την επίτευξη της κατάλληλης ισορροπίας. Όπως επεσήμανα νωρίτερα, ο συμβολισμός του συντάγματος διαδραματίζει σημαντικό ρόλο στο "όχι", και γι' αυτό οι Κάτω Χώρες έχουν ταχθεί υπέρ της αλλαγής της Συνθήκης, όπως και στις περιπτώσεις του Άμστερνταμ και της Νίκαιας. Αυτό ακολουθεί τα βήματα της μεθόδου Monnet: μικρά βήματα προόδου, με ουσιαστική σημασία. Στρέφει την προσοχή στις βελτιώσεις, στις δημοκρατικές εγγυήσεις και στην αυξημένη ικανότητα λήψης αποφάσεων. Έτσι θα μπορέσουμε να διεξαγάγουμε θετικό διάλογο και να απαλλαγούμε από τη σκιά του απορριφθέντος Συντάγματος. Με άλλα λόγια: η ονομασία, η μορφή, καθώς και το περιεχόμενο που καθορίζουν την εικόνα ενός συντάγματος χρήζουν επανεξέτασης.
<P>
Δεύτερον, οι Κάτω Χώρες θεωρούν πολύ σημαντική τη βελτίωση της δημοκρατικής λειτουργίας της Ένωσης. Ένα πολύ σημαντικό δίδαγμα που πρέπει να αντλήσουμε από το δημοψήφισμα είναι ότι οι Ολλανδοί επιθυμούν να εξασφαλίσουν τη συμμετοχή τους στη διαδικασία λήψης αποφάσεων. Επιθυμούν να ακούγεται η φωνή τους στην Ευρώπη. Οι θεσμικές προτάσεις που περιλαμβάνονται στη Συνταγματική Συνθήκη κινούνται προς τη σωστή κατεύθυνση. Ένα τέτοιο παράδειγμα είναι ο κανόνας βάσει του οποίου το Ευρωπαϊκό Κοινοβούλιο θα συναποφασίζει σε όλες τις περιπτώσεις στις οποίες το Συμβούλιο λαμβάνει αποφάσεις με πλειοψηφία.
<P>
Υπάρχουν, ωστόσο, περιθώρια βελτιώσεων. Στην περίπτωση του ελέγχου της επικουρικότητας όσον αφορά τις ευρωπαϊκές νομοθετικές προτάσεις, πρέπει να δοθεί ενισχυμένος ρόλος στα εθνικά κοινοβούλια. Εάν τα εθνικά κοινοβούλια λάβουν αρνητική απόφαση κατά πλειοψηφία, η απόφασή τους αυτή πρέπει να έχει συνέπειες. " μεγαλύτερη συμμετοχή των εθνικών κοινοβουλίων δεν πρέπει να λειτουργεί εις βάρος του Ευρωπαϊκού Κοινοβουλίου. Αυτός ο έλεγχος πραγματοποιείται στο αρχικό στάδιο της διαδικασίας λήψης αποφάσεων. Μια απόφαση όσον αφορά την επικουρικότητα είναι σε μεγάλο βαθμό θέμα αρμοδιότητας των εθνικών κοινοβουλίων. Το Ευρωπαϊκό Κοινοβούλιο διατηρεί πλήρως τον ρόλο του στη διαδικασία συναπόφασης. Το δικαίωμα πρωτοβουλίας της Επιτροπής υποχωρεί. Όπως μου είχατε πει προσφάτως, κύριε Πρόεδρε, το Ευρωπαϊκό Κοινοβούλιο και τα εθνικά κοινοβούλια συμπληρώνουν το ένα το άλλο, ως δημοκρατικοί εταίροι.
<P>
Έρχομαι έτσι στην τρίτη μου επισήμανση: εκτός από πιο δημοκρατική, η Ευρώπη μπορεί και πρέπει να καταστεί πιο αποφασιστική. Εν προκειμένω αναφέρομαι στα τρέχοντα μείζονα θέματα που απασχολούν τους πολίτες: η αλλαγή του κλίματος, η ενεργειακή πολιτική, η καταπολέμηση της τρομοκρατίας και η μετανάστευση απαιτούν ενεργητική και κοινή προσέγγιση.
<P>
" Συνταγματική Συνθήκη περιλαμβάνει αξιόλογες βελτιώσεις, όπως η αύξηση των περιπτώσεων λήψης αποφάσεων κατά πλειοψηφία. Δεν μπορούμε, ωστόσο, να αρνηθούμε το γεγονός ότι πολλοί διστάζουν να εγκαταλείψουν το εθνικό δικαίωμα αρνησικυρίας και φοβούνται την προοδευτική ενίσχυση των ευρωπαϊκών αρμοδιοτήτων. Γι' αυτό πρέπει να είμαστε απολύτως σαφείς. Δεν υπάρχει εξουσία χωρίς υποστήριξη. Οφείλουμε, συνεπώς, όπου είναι αναγκαίο, να τολμούμε να προχωρήσουμε στη λήψη αποφάσεων με πλειοψηφία. Είμαι δε πρόθυμος να υπερασπιστώ αυτές τις επιλογές, αρκεί η μεταφορά κυριαρχίας να είναι συνειδητή επιλογή, η οποία να συνοδεύεται από τα αναγκαία εχέγγυα. Οι αρμοδιότητες της Ένωσης πρέπει να είναι καθορισμένες με σαφήνεια. Μόνον έτσι θα μπορέσουμε να άρουμε τους δισταγμούς σχετικά με τη μεταφορά στοιχείων κυριαρχίας. Οι Κάτω Χώρες θα καταθέσουν προτάσεις προς αυτή την κατεύθυνση.
<P>
Ένα επιμέρους ζήτημα που σχετίζεται με τα προαναφερθέντα έχει αποτελέσει επίσης αντικείμενο ζωηρής συζήτησης στο Κοινοβούλιό σας. Αναφέρομαι στη σχέση μεταξύ της εσωτερικής αγοράς, αφενός, και της ελευθερίας επιλογών από μέρους των κρατών μελών κατά τον σχεδιασμό των δημοσίων υπηρεσιών τους, αφετέρου. Αυτό το θέμα μπορεί να διευκρινιστεί περαιτέρω, χωρίς να περιστέλλεται κανένα στοιχείο της εσωτερικής αγοράς. Τάσσομαι υπέρ μιας ισχυρής εσωτερικής αγοράς, καθόσον αυτή είναι προς όφελος των πολιτών όλων των κρατών μελών.
<P>
Σε θέματα όπως το συνταξιοδοτικό σύστημα, η κοινωνική ασφάλιση και η εκπαίδευση, όμως, τα κράτη μέλη επιδιώκουν την προσαρμογή των πολιτικών τους στις ιδιαίτερες εθνικές τους ανάγκες. " Ευρώπη πρέπει να αφήνει περιθώρια ελιγμών σε αυτούς τους τομείς, παραδείγματος χάριν, θεσπίζοντας μια σειρά κριτηρίων για τις υπηρεσίες κοινής ωφέλειας.
<P>
Προχωρώ, λοιπόν, στην τέταρτη και τελευταία επισήμανσή μου. Θεωρώ θετικό το γεγονός ότι τα κριτήρια για τη διεύρυνση περιλαμβάνονται στη νέα Συνθήκη. Είχαμε τη συλλογική σοφία να διευρύνουμε την Ένωση, και υποστηρίζω με σθένος αυτή την απόφαση. Είναι άκρως σημαντική για το μέλλον της Ευρώπης και για την αλλαγή που ακολούθησε τον τερματισμό της διαίρεσης της Ευρώπης η οποία ξεκίνησε την περίοδο μετά το τέλος του Δευτέρου Παγκοσμίου Πολέμου.
<P>
Κανείς δεν μπορεί, ωστόσο, να αρνηθεί το γεγονός ότι υπάρχουν αμφιβολίες σχετικά με τη διεύρυνση και μεταξύ των πολιτών. Στις Κάτω Χώρες, επικρατεί η αντίληψη ότι η Ένωση δεν αντιμετωπίζει με σοβαρότητα -ή έστω με αρκετή σοβαρότητα- τους κανόνες που η ίδια έχει θεσπίσει. Διαθέτουμε, βεβαίως, τα κριτήρια, όμως αυτά δεν τηρούνται με αυστηρότητα, κατά την εκτίμηση του ολλανδικού λαού. Δεδομένου ότι αυτό επηρεάζει την υποστήριξη του κοινού προς την Ευρώπη, η συμπερίληψη των κριτηρίων στη νέα Συνθήκη κρίνεται αναγκαία.
<P>
Κύριε Πρόεδρε, κυρίες και κύριοι βουλευτές, η Ευρώπη έχει εξελιχθεί πολύ τα τελευταία 50 χρόνια. Οι προσδοκίες είναι αυξημένες. Μαζί, μπορούμε να καθορίσουμε τις παραμέτρους της καταπολέμησης της αλλαγής του κλίματος και του αγώνα κατά της φτώχειας και της ανασφάλειας στον κόσμο. Μαζί, μπορούμε να εκμεταλλευτούμε τις οικονομικές δυνατότητες της Ευρώπης σε μια όλο και πιο ολοκληρωμένη παγκόσμια οικονομία. Μαζί, πρέπει να επιδιώξουμε με συνέπεια την αξιόπιστη προμήθεια με ενέργεια και πρώτες ύλες. Μαζί, πρέπει να καταπολεμήσουμε την καταστροφική εξάπλωση της παράνομης μετανάστευσης, και γι' αυτό χρειαζόμαστε μια ισχυρή και αποφασιστική Ευρωπαϊκή Ένωση, μια Ένωση την οποία περιβάλλουν με την εμπιστοσύνη τους οι άνθρωποι που ζουν στο εσωτερικό της.
<P>
Στις Κάτω Χώρες, δεν θα διστάσω να υπερασπιστώ μια Συνθήκη η οποία θα περιλαμβάνει τα τέσσερα στοιχεία τα οποία σας περιέγραψα - επειδή πιστεύω ότι οι συνθήκες είναι ώριμες, επειδή έχω μεγάλη εμπιστοσύνη στις Προεδρίες της κ. Merkel και του κ. Socrates, ο οποίος θα την διαδεχθεί, και επειδή πιστεύω ότι από κοινού μπορούμε να προχωρήσουμε στο επόμενο βήμα, πάνω από όλα όμως επειδή η Συνθήκη αυτή είναι αναγκαία προκειμένου να ανταποκριθούμε από κοινού στις σημερινές προκλήσεις.
<P>
Προσφάτως διάβασα ξανά τα λόγια του Robert Schuman, ενός από τους οραματιστές ιδρυτές της Ευρώπης, και μου έκανε για μια ακόμη φορά μεγάλη εντύπωση το πόσο σοφά και αληθινά ήταν. Στη δήλωσή του της 9ης Μαΐου 1950, ανέφερε -και παραθέτω- "" Ευρώπη δεν θα δημιουργηθεί μονομιάς ή σύμφωνα με ένα ενιαίο σχέδιο. Θα οικοδομηθεί με συγκεκριμένα επιτεύγματα που θα δημιουργήσουν πρώτα μια πραγματική αλληλεγγύη".
<P>
Θεωρώ ότι τα λόγια του Robert Schuman είναι σήμερα περισσότερο επίκαιρα από ποτέ, και μπορούν να κατευθύνουν τις κοινές μας προσπάθειες για την περαιτέρω ανάπτυξη της Ευρώπης. Σας ευχαριστώ πολύ.
<P>
(Χειροκροτήματα)
<SPEAKER ID="244" NAME="Πρόεδρος">
Κύριε Balkenende, θα ήθελα να σας ευχαριστήσω για την ομιλία σας και ιδίως για την αποφασιστικότητα και τη βούλησή σας -έτσι ελπίζουμε- να καταλήξουμε μαζί σε μία καλή λύση.
<SPEAKER ID="245" NAME="Joseph Daul">
εξ ονόματος της Ομάδας PPE-DE. - (FR) Κύριε Πρόεδρε, κύριε Προεδρεύων του Συμβουλίου, κυρία και κύριε Επίτροπε, θα ήθελα να σας ευχαριστήσω, κύριε Balkenende, για τις προοπτικές για την Ευρώπη που μας παρουσιάσατε σήμερα, προοπτικές που η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών συμμερίζεται σε πολύ μεγάλο βαθμό.
<P>
(Διαμαρτυρίες)
<P>
Βλέπω ότι αυτοί που με διακόπτουν έχουν πολύ καλή προοπτική και άκουγαν χθες προσεκτικά τον κ. Πρόντι: ήταν έτοιμος να αποχωριστεί τη σημαία, εσείς σήμερα μας φέρατε τη δική σας ... Αυτή είναι μια πολύ καλή εικόνα και ένα πολύ καλό παράδειγμα!
<P>
Ευρώπη σημαίνει, φυσικά, ένα νόμισμα, μια μεγάλη αγορά, το άνοιγμα των συνόρων και ανταλλαγές φοιτητών, αλλά, πάνω απ' όλα, η Ευρώπη είναι τα ιδανικά, οι αρχές και οι αξίες που ζηλεύει ολόκληρος ο κόσμος. " Ευρώπη είναι παραδόσεις, ένας πολιτισμός, αλλά είναι επίσης και προσαρμογή σε νέες πραγματικότητες· είναι μια ορισμένη ιδέα της παγκοσμιοποίησης, των μεταρρυθμίσεων που στοχεύουν στη δημιουργία μιας δικαιότερης κοινωνίας. " Ευρώπη δεν είναι διατήρηση του στάτους κβο· είναι κίνηση και πρόοδος.
<P>
Κύριε Balkenende, είστε ο Πρωθυπουργός μιας χώρας που είναι ίσως η πιο ανοικτή στο ευρωπαϊκό πνεύμα, δεν φοβάμαι μάλιστα να πω, μια χώρα στην οποία η ανοχή και η αλληλεγγύη είναι η κινητήρια δύναμη της κοινωνικής συνοχής. Το εβδομήντα δύο τοις εκατό των συμπολιτών σας έχουν εκφραστεί υπέρ της ευρωπαϊκής ολοκλήρωσης, όταν ο ευρωπαϊκός μέσος όρος είναι γύρω στο 53%. Ωστόσο, ο λαός των Κάτω Χωρών, όπως και ο λαός της Γαλλίας, απέρριψε τη Συνθήκη το 2005. Αυτό βεβαίως σημαίνει ότι, για τη συντριπτική πλειοψηφία των ανθρώπων αυτών, η Ευρώπη δεν είναι αρκετά νομιμοποιημένη, δεν είναι αρκετά αξιόπιστη, ούτε και αρκετά αποτελεσματική. Αυτό σημαίνει βεβαίως ότι οι πολίτες θεωρούν ότι οι δράσεις της Ευρωπαϊκής Ένωσης απέχουν πάρα πολύ από την καθημερινή τους ζωή. Πρέπει να διδαχθούμε από αυτές τις κρίσεις, ακόμη και αν δεν συμμεριζόμαστε αυτή την άποψη, η οποία συχνά είναι πάρα πολύ επικριτική.
<P>
Δεν θα επανέλθω στις αρετές της ευρωπαϊκής ολοκλήρωσης, καθώς είμαστε πολύ σαφείς σχετικά με αυτές. Ωστόσο, πρέπει να πείσουμε τους Ευρωπαίους ότι το κοινό μας σχέδιο δεν είναι μόνον επωφελές, αλλά επίσης απόλυτα κρίσιμης σημασίας. Το σχέδιο συνθήκης περιείχε τις περισσότερες από τις απαντήσεις στα ερωτήματα και τις δυσαρέσκειες των συμπολιτών μας. Κατά συνέπεια, χρειάζεται να κρατήσουμε τα καλύτερα μέρη αυτής της συνθήκης, ήτοι τα μέρη 1 και 2. Αυτό που οι Ευρωπαίοι προσδοκούν από εμάς είναι μια καλύτερη ζωή, είναι η Ευρώπη να επιβεβαιώσει τις αξίες της στον κόσμο, όπως το έκανε στη Μόσχα, και όπως πρέπει να το πράξει πιο αποφασιστικά στη Μέση Ανατολή, και στο Νταρφούρ.
<P>
Με το να εξασφαλίζουμε τη δυνατότητα να λαμβάνουμε αποφάσεις, τόσο δημοκρατικές όσο και αποτελεσματικές, ικανοποιούμε τους Ευρωπαίους επειδή θα είμαστε σε θέση να αντιμετωπίζουμε τα πραγματικά θεμελιώδη προβλήματα. Ας θεραπεύσουμε την Ευρώπη από την παράλυσή της, ας δώσουμε στον εαυτό μας τους πόρους για τις πολιτικές μας φιλοδοξίες: όσο συντομότερα τόσο το καλύτερο, και οι εκλογές του 2009 για το Ευρωπαϊκό Κοινοβούλιο είναι ο καταλληλότερος χρόνος. Ας εργαστούμε χωρίς να χαλαρώσουμε προς αυτή την κατεύθυνση.
<P>
Κύριε Πρωθυπουργέ, είχατε το σθένος να πραγματοποιήσετε φιλόδοξες και μακροπρόθεσμες μεταρρυθμίσεις στη χώρα σας. Δεν ενδώσατε στις εύκολες επιλογές ή στη δημαγωγία, και τα αποτελέσματα είναι ορατά. Πραγματοποιήσατε αυτές τις μεταρρυθμίσεις σεβόμενος αξίες, την αλληλεγγύη, την ευρύτητα πνεύματος και την υπευθυνότητα. Αυτός είναι ο δρόμος που η Ομάδα μου καλεί την Ευρώπη, συνολικά, να ακολουθήσει. Αναφέρατε τον ρόλο των εθνικών κοινοβουλίων και την ανάγκη για μια σαφέστερη κατανομή αρμοδιοτήτων μεταξύ των κρατών μελών και της Ευρωπαϊκής Ένωσης. Και επί του θέματος αυτού, επίσης, δεν μπορούμε παρά να σας υποστηρίξουμε.
<P>
Αν οι εθνικοί εκλεγμένοι αντιπρόσωποι των χωρών μας δεν αναλάβουν τις ευρωπαϊκές υποθέσεις οι οποίες δεν υπάγονται πλέον στις εξωτερικές υποθέσεις, αλλά στις εθνικές υποθέσεις αν οι συνάδελφοί μας στα εθνικά κοινοβούλια δεν αντιλαμβάνονται την ευρωπαϊκή διάσταση των σημαντικών θεμάτων μας, τότε ο δρόμος θα είναι ακόμη μακρύτερος και δυσκολότερος. Ποιος κάνει τι; Ποιος είναι υπεύθυνος για ποια πολιτική; Οι πολίτες θέλουν να γνωρίζουν! Μια τέτοια διευκρίνηση θα εμποδίζει τους υπουργούς να επιρρίπτουν την ευθύνη στις Βρυξέλλες και θα μας στερήσει ένα πολύ εύκολο εθνικό άλλοθι.
<P>
Εγείρατε επίσης το θέμα της ευρωπαϊκής διεύρυνσης, κύριε Balkenende. Επί του θέματος αυτού, επίσης, πρέπει να είμαστε σαφείς. " Ευρώπη δεν μπορεί πλέον να επιτρέψει την προσχώρηση νέων μελών πριν επιλύσει τα εσωτερικά προβλήματά της.
<P>
Κυρίες και κύριοι, η άμεση προτεραιότητά μας, και προτεραιότητα των κυβερνήσεών μας, πρέπει να είναι η επίτευξη συμφωνίας μεταξύ των 27, το συντομότερο δυνατόν, σχετικά με τα θεσμικά όργανα. " κ. Merkel έχει δημιουργήσει την απαραίτητη δυναμική και, παρά τις δραματικές χειρονομίες, οι θέσεις αμφοτέρων των πλευρών αρχίζουν να συγκλίνουν μεταξύ τους. Ας επωφεληθούμε από αυτή την ευκαιρία και ας επιτύχουμε συμφωνία μεταξύ των 27 επί βασικών θεμάτων, ήτοι όσον αφορά τα δικαιώματα των Ευρωπαίων και τη διαδικασία λήψης αποφάσεων.
<P>
(Χειροκροτήματα)
<SPEAKER ID="246" NAME="Martin Schulz">
εξ ονόματος της Ομάδας PSE. - (DE) Κύριε Πρόεδρε, θα αρχίσω σχολιάζοντας κάτι που μόλις ακούσαμε. Είπατε, κύριε πρωθυπουργέ, ότι η κυβέρνησή σας είναι υπέρ ενός νομικού πλαισίου για τις υπηρεσίες. Σας ευχαριστώ πολύ γι' αυτό. Τώρα ίσως να μπορείτε να το πείτε στην Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών -έχετε άλλωστε πολύ στενές σχέσεις μαζί της- γιατί αυτή το απέρριψε σήμερα το πρωί.
<P>
Κύριε πρωθυπουργέ, κάνατε δύο παρατηρήσεις στις οποίες θέλω να επανέλθω γιατί πιστεύω ότι ήταν οι δύο σημαντικότερες παρατηρήσεις της σημερινής σας ομιλίας. "Ελπίζω ότι θα επικεντρωθούμε σε αυτά που μας ενώνουν κι όχι σε αυτά που μας χωρίζουν." Αυτή η πρόταση είναι ενθαρρυντική. Μέχρι τώρα είχαμε την εντύπωση ότι οι Κάτω Χώρες εστιάζονται σε αυτά που μας χωρίζουν κι όχι σε αυτά που μας ενώνουν.
<P>
Αν αυτό ήταν η εξαγγελία ότι εσείς και η κυβέρνησή σας είσαστε πρόθυμοι να κάνετε συμβιβασμούς και να μην εμμείνετε ότι το ολλανδικό "όχι" πρέπει να οδηγήσει σε μία θεμελιώδη αλλαγή στην Ευρώπη, αν αυτό που θέλατε να πείτε είναι ότι το ολλανδικό "όχι" σημαίνει ότι το σύνταγμα δεν θα τεθεί σε ισχύ με τη σημερινή μορφή του αλλά με μία άλλη και ότι θα γίνει μία ευρεία μεταρρύθμιση που θα προσδώσει μεγαλύτερη αποτελεσματικότητα στην Ευρωπαϊκή Ένωση, καθώς και ότι εσείς είστε πρόθυμος για συμβιβασμούς προς τον σκοπό αυτόν, τους οποίους θα υπερασπιστείτε στην πατρίδα σας, τότε, κύριε Balkenende, η ομιλία σας είναι μια καλή ομιλία.
<P>
(Χειροκροτήματα)
<P>
Επομένως, θα σας κρίνουμε από αυτό γιατί εγώ ήμουν στη συνάντησή μας στη Ρώμη και σας είδα να υπογράφετε το σύνταγμα με μια χρυσή πέννα. Όπως ξέρετε, παρακολουθώ στενά την εσωτερική πολιτική των Κάτω Χωρών. Συγκριτικά με άλλους αγώνες που δώσατε στη χώρα σας, ο αγώνας για το σύνταγμα ήταν -αν μπορώ να το θέσω έτσι- μάλλον περιορισμένος. Κανείς δεν θα λυπηθεί αν στο μέλλον αγωνιστείτε πιο μαχητικά.
<P>
" Ευρώπη πρέπει να μάθει να αγωνίζεται πιο μαχητικά, αυτό όμως δεν πρόκειται να γίνει με βάση τη Νίκαια ή τη "Νίκαια μείον", γιατί η Ευρώπη δεν θα γίνει έτσι καλύτερη αγωνίστρια, αλλά αντίθετα θα μειωθεί η ικανότητα για δράση που χρειάζεται σε καταστάσεις όπως εκείνη στη Μέση Ανατολή. Ας μην ξεχνάμε ότι 13 000 ευρωπαίοι στρατιώτες βρίσκονται στα σύνορα μεταξύ Λιβάνου και Ισραήλ ασκώντας την εντολή UNIFIL, και ότι στη Λωρίδα της Γάζας στην Παλαιστίνη επικρατεί χάος και η περιοχή αρχίζει να μοιάζει με τη Σομαλία. Γιατί η Ευρώπη δεν εκπροσωπείται εκεί από έναν Υπουργό Εξωτερικών που θα μπορούσε να επιτύχει κάτι; Διότι υπάρχει ο κανόνας της ομοφωνίας στο Συμβούλιο που εμποδίζει την Ευρώπη να αναλάβει δράση.
<P>
(Χειροκροτήματα)
<P>
Δεν έχω πρόβλημα με την καλβινιστική αυταπάρνηση. Ακούω ότι δεν θέλετε άλλες σημαίες, ούτε ύμνο ούτε Υπουργό Εξωτερικών. Καλά λοιπόν, οι συμφωνίες του Μπετόβεν επέζησαν μέσα από επαναστάσεις και πολέμους - θα επιβιώσουν και μετά από το Ευρωπαϊκό Σύνταγμα.
<P>
(Χειροκροτήματα)
<P>
(NL) Δεδομένου ότι ο Πρόεδρος του Κοινοβουλίου ξεκίνησε αυτή τη συζήτηση μιλώντας ολλανδικά, θέλω και εγώ, κύριε πρωθυπουργέ, να πω δυο λόγια στην ίδια γλώσσα. Εάν, στο μέλλον, ο Υπουργός Εξωτερικών ονομαστεί Ύπατος Εκπρόσωπος της Αυτής Μεγαλειότητας της Βασίλισσας των Κάτω Χωρών, δεν πρόκειται καθόλου να δυσαρεστηθώ, αρκεί να κάνει σωστά τη δουλειά του.
<P>
(DE) Το σημαντικό δεν είναι πώς θα αποκαλείται αλλά ποια θα είναι τα καθήκοντά του.
<P>
(Χειροκροτήματα)
<P>
Θαυμάζω πολύ τον ολλανδικό λαό. Οι Κάτω Χώρες είναι μία θαυμάσια χώρα με μεγάλη παράδοση, με ναυτική παράδοση, και οι ναυτικοί ήταν πάντα θαρραλέοι άνθρωποι. Οι πρώτοι άνθρωποι που περιέπλευσαν το ακρωτήρι Χορν, που πήρε το όνομά του από την ολλανδική πόλη Hoorn, ήταν Ολλανδοί. Έχω την αίσθηση ότι σήμερα μπάρκαραν σε ένα πλοίο και ανέβασαν πανιά. Ο κ. Goebbels έχει ήδη τη σημαία μεσίστια. Εγώ πάντως δεν είμαι τόσο σκεπτικιστής. Έχω την εντύπωση ότι σήμερα ξανασηκώσατε κάπως τη σημαία και έτσι σας ζητώ να τη σηκώσετε ψηλά και σας υπόσχομαι πως το Σώμα θα φροντίσει να έχετε αέρα στα πανιά σας, κύριε Balkenende, για να αρμενίσετε προς ένα συμβιβασμό.
<P>
Ο κ. Πρόντι εξέφρασε χθες την προθυμία του για συμβιβασμό και είναι απόλυτα υπέρ του συντάγματος. Αν εσείς θέλετε ένα μισό σύνταγμα και μπορείτε να συναντηθείτε στα μισά του δρόμου, θα καταλήξουμε στα τρία τέταρτα, και ένα σύνταγμα των τριών τετάρτων θα ήταν το σύνταγμα χωρίς τον ύμνο, χωρίς τη σημαία και με έναν Υπουργό Εξωτερικών με άλλο τίτλο. Θα ήταν ένα καλό αποτέλεσμα.
<P>
(Χειροκροτήματα)
<SPEAKER ID="249" NAME="Graham Watson">
εξ ονόματος της Ομάδας ALDE. - (EN) Κύριε Πρόεδρε, εχθές, σε τούτο το Σώμα, ένας από τους σημαντικότερους υπέρμαχους της Ευρώπης παρουσίασε το όραμά του για μια Ένωση η οποία θα ανταποκρίνεται στις προκλήσεις του 21ου αιώνα - μια Ένωση δημοκρατική, διαφανή και, πάνω από όλα, αποτελεσματική. Εντούτοις, προκειμένου να διαβούμε αυτόν τον Ρουβίκωνα, απαιτείται σθεναρή ηγεσία, κύριε Balkenende.
<P>
" γερμανική Προεδρία έδειξε τη δύναμή της ενώνοντας τα κράτη μέλη υπό τη σημαία της δήλωσης του Βερολίνου. Πρέπει να τα ενώσει και πάλι τις εβδομάδες πριν από το Ευρωπαϊκό Συμβούλιο και τη Διακυβερνητική Διάσκεψη που θα ακολουθήσει, προκειμένου να κερδίσουμε την κοινή γνώμη και να συνασπιστούμε γύρω από μια αναθεωρημένη Συνθήκη.
<P>
Διακυβεύονται πολλά και σημαντικά. Ο Υπουργός Εξωτερικών σας, ο κ. Verhagen, δήλωσε ότι "στον σημερινό παγκοσμιοποιημένο κόσμο οι πολίτες φοβούνται ότι θα χάσουν τη δουλειά τους, την κοινωνική τους ασφάλεια, την ποιότητα ζωής τους". Εντούτοις, αυτό δεν είναι επιχείρημα για λιγότερη Ευρώπη· μπορεί κάλλιστα να χρησιμοποιηθεί ως επιχείρημα υπέρ της περισσότερης Ευρώπης.
<P>
(Χειροκροτήματα)
<P>
" Ευρώπη δεν μπορεί να εξασφαλίσει τον ενεργειακό της εφοδιασμό, να καταπολεμήσει την αλλαγή του κλίματος ή να αντιμετωπίσει την τρομοκρατία υπαναχωρώντας σε μονομερείς πρακτικές. Εσείς, κύριε Balkenende, θα έπρεπε να το γνωρίζετε καλύτερα από όλους μας· διότι η ιστορία μας διδάσκει ότι η χρυσή εποχή των Κάτω Χωρών -ως του πλουσιότερου κράτους του 17ου αιώνα- ήταν αποτέλεσμα της συνένωσης των επτά επαρχιών, και όχι του διαχωρισμού τους. Πρέπει να πείσετε τους συμπολίτες σας ότι η ενότητα και η ευημερία είναι άρρηκτα συνδεδεμένες· ότι η αδυναμία επίτευξης προόδου ως προς την πολιτική ολοκλήρωση σημαίνει ότι η Ευρώπη θα χάσει τη θέση της ως παγκόσμιος πρωτοπόρος και θα καταλήξει να είναι στο έλεος δυνάμεων όπως η Ρωσία, με την επιθετική ενεργειακή της πολιτική.
<P>
Για να μπορεί να λαμβάνει καίριες αποφάσεις σχετικά με τις θέσεις απασχόλησης, την ασφάλεια και την ποιότητα ζωής, η Ένωση πρέπει να θέσει τέρμα στην ανενδοίαστη χρήση του εθνικού δικαιώματος αρνησικυρίας. Για την αντιμετώπιση του δημοκρατικού ελλείμματος, χρειάζεται μεγαλύτερη δημοκρατική λογοδοσία. Για να διατηρήσει το διεθνές της κύρος και την εσωτερική της αποτελεσματικότητα, τα θεσμικά της όργανα πρέπει να προσαρμόζονται στις ανάγκες της εποχής.
<P>
Τίποτε από όλα αυτά δεν είναι εφικτό χωρίς την ουσία του κειμένου που συμφωνήθηκε στη Συνέλευση για το μέλλον της Ευρώπης, και αυτή η ουσία πρέπει να διατηρηθεί, ανεξαρτήτως των αισθητικών αλλαγών που μπορεί να προσπαθήσετε να επιφέρετε στην εξωτερική της μορφή.
<P>
Εν προκειμένω δεν συζητάμε απλώς περί ιδεολογίας: συζητάμε για τις θέσεις απασχόλησης των πολιτών, για την ποιότητα της ζωής τους και τις μακροπρόθεσμες προοπτικές τους. Είναι καιρός, τόσο εσείς όσο και οι άλλοι συνάδελφοί σας, να αναλάβετε την πρωτοβουλία των κινήσεων και να φέρετε την Ευρώπη και πάλι κοντά στους πολίτες της.
<P>
Κανείς δεν επιδιώκει τη δημιουργία ενός ευρωπαϊκού υπερκράτους εδώ - η ποικιλία των εθίμων, της ιστορίας και των γλωσσών θα φροντίσουν γι' αυτό. Προσβλέπουμε, ωστόσο, σε έναν ευρωπαϊκό "υπερλαό", σε έναν ενωμένο λαό.
<P>
Πολύ συχνά οι αρχηγοί κυβερνήσεων των χωρών μας ακολουθούν τη συμβουλή του συντηρητικού άγγλου πρωθυπουργού Arthur Bonar Law, όταν αναφώνησε: "Είμαι ο ηγέτης τους· πρέπει να τους ακολουθήσω". Ο λαϊκισμός, όμως, δεν μπορεί να εξασφαλίσει την πρόοδο της Ευρώπης, ούτε να παγιώσει την ποιότητα της ζωής μας, τη διεθνή επιρροή ή την οικονομική μας ισχύ - αυτά μπορούν να επιτευχθούν μόνο μέσω της αλληλεγγύης.
<P>
Όταν η ενασχόληση με τα λεγόμενα σύμβολα ενός υπερκράτους -όπως οι σημαίες και οι εθνικοί ύμνοι- υπερισχύει της συζήτησης για τα πραγματικά ζητήματα, τότε είναι καιρός για αλλαγή στρατηγικής.
<P>
(Χειροκροτήματα)
<P>
Οι πολίτες σας απαιτούν ενεργειακή ασφάλεια· απαιτούν μια ευρωπαϊκή περιβαλλοντική πολιτική· απαιτούν κοινή δράση στο θέμα της μετανάστευσης. Με τη νέα Συνθήκη, θα τα εξασφαλίσουν όλα αυτά, δεδομένου ότι τα αναγκαία μέσα υπάρχουν ήδη στο κείμενο. Προωθείστε, λοιπόν, αυτό το κείμενο στους πολίτες σας, αντί να αποφεύγετε την αναμέτρηση με τα πραγματικά προβλήματα. Σταματήστε να αφήνετε να σας καθοδηγούν άλλοι και οδηγήστε εσείς τις Κάτω Χώρες στο επίκεντρο της λήψης αποφάσεων στην Ευρώπη, όπως ταιριάζει στο καθεστώς της χώρας σας ως ιδρυτικού κράτους της Ένωσής μας.
<P>
Εν κατακλείδι, κύριε πρωθυπουργέ, προτείνω να ακολουθήσετε τη συμβουλή του συμπατριώτη σας, Justus Lipsius: να είστε στωικός απέναντι στις δυσκολίες, να αποδέχεστε τις επιταγές της ανάγκης και να μην εγκαταλείπετε την πίστη σας στην Ευρώπη· από αυτό εξαρτώνται η ειρήνη, η ευημερία και η ασφάλεια του λαού σας.
<P>
(Χειροκροτήματα)
<SPEAKER ID="250" NAME="Brian Crowley">
εξ ονόματος της Ομάδας UEN. - (EN) Κύριε Πρόεδρε, θέλω να ευχαριστήσω τον κ. πρωθυπουργό για τη σημερινή του ομιλία. Μου έκαναν εντύπωση τα ιδεώδη του συμβιβασμού και της συναίνεσης που περιλαμβάνονταν στην παρέμβασή του. Ιδίως όταν προσβλέπουμε στο μέλλον της Ευρώπης, προσβλέπουμε σε μια Ευρώπη η οποία θα στηρίζεται στην αρχή της συναίνεσης, διότι, όπως ανέφερε νωρίτερα ο κ. Daul, αν θέλουμε να αναζητήσουμε την ουσία της Ευρώπης, θα καταλήξουμε στο ότι η ουσία αυτή είναι η ισότητα. Ευρώπη σημαίνει ισότητα μεταξύ εθνών, λαών και πολιτισμών. Ευρώπη σημαίνει ισότητα μεταξύ όλων των ανθρώπων που ζουν στην Ευρωπαϊκή Ένωση.
<P>
Αυτό σημαίνει ότι δεν μπορούμε να βάζουμε τους πάντες στο ίδιο όχημα και να τους υποχρεώνουμε να ακολουθήσουν την ίδια πορεία. Πράγματι, έτσι είναι πιο δύσκολη η επίτευξη συμφωνίας, όμως αυτός δεν παύει να είναι ο καλύτερος τρόπος για την επίτευξη συμφωνίας. Τα όσα μας είπε εχθές ο κ. Πρόντι δεν είναι η νέα πορεία που πρέπει να ακολουθήσουμε για να σημειώσουμε πρόοδο, ήταν μια απειλή: η απειλή ότι θα δημιουργήσουμε μια Ευρώπη δύο ταχυτήτων για όσους είναι μαζί μας και όσους είναι εναντίον μας, λόγια τα οποία θυμίζουν περισσότερο τον Τζορτζ Μπους τον νεότερο παρά ευρωπαίο ηγέτη.
<P>
Είμαι πεπεισμένος ότι το μέλλον της ευρωπαϊκής πολιτικής και των ευρωπαϊκών ιδεωδών δεν είναι το να λέμε στους πολίτες να στρέψουν το βλέμμα στις σπουδαίες ευκαιρίες που έχουν χάσει, να κοιτάξουν όλα όσα έχουν εγκαταλείψει. Το μέλλον βρίσκεται, απεναντίας, στο να τους πείσουμε ότι αυτή είναι η βέλτιστη προοπτική, ότι αυτός είναι ο δρόμος που πρέπει να ακολουθήσουμε.
<P>
Πολλοί από τους ομιλητές αναφέρθηκαν σε θέματα όπως η αλλαγή του κλίματος, η ασφάλεια των συντάξεων, η ενεργειακή ασφάλεια κ.ά. Ναι, η Ευρώπη μπορεί να διαδραματίσει ρόλο και να παρέμβει με θετικούς τρόπους. Κατά τον ίδιο τρόπο, ως προς τη μετανάστευση και την εσωτερική μας ασφάλεια, μπορούμε να πραγματοποιήσουμε παρεμβάσεις σε πνεύμα συνεργασίας και με συναινετικό τρόπο, επιτυγχάνοντας θετικά αποτελέσματα. Το έχουμε ήδη πράξει στο παρελθόν, όμως εξακολουθούν να υπάρχουν πράγματα τα οποία είναι προτιμότερο να παραμείνουν υπό τον έλεγχο των κρατών μελών, πράγματα τα οποία απαιτούν ομόφωνη συμφωνία στο Συμβούλιο και δεν μπορούν να υπόκεινται πάντα στην ειδική πλειοψηφία.
<P>
Θεωρώ ότι είναι σφάλμα, και εκμεταλλεύομαι αυτή την ευκαιρία για να το επισημάνω εκ νέου. Ο Επίτροπος Kovács και άλλοι καταθέτουν προτάσεις φορολογικής εναρμόνισης τις οποίες δεν έχουν την αρμοδιότητα να εφαρμόσουν επί του παρόντος, υπό τις ισχύουσες Συνθήκες, ενώ και η νέα Συνθήκη δεν τους προσφέρει τη δυνατότητα να τις εφαρμόσουν - παρ' όλα αυτά, συνεχίζουν να καταθέτουν τέτοιες προτάσεις. Γιατί; Διότι κινούνται από μια συγκεκριμένη ιδεολογία. Πρόκειται για πολιτική κίνηση, η οποία όμως απωθεί όλο και περισσότερο τους πολίτες. Αν οι εκπρόσωποι της γραφειοκρατίας μπορούν να αγνοούν τους κανόνες, γιατί να μην τους αγνοήσουμε και εμείς;
<P>
Ο Τζορτζ Μπέρναρντ Σο είχε πει κάποτε ότι ορισμένοι άνθρωποι βλέπουν τα πράγματα όπως είναι και αναρωτιούνται "Γιατί;". Εμείς πρέπει να οραματιζόμαστε τα πράγματα όπως πρέπει να είναι και να λέμε "Γιατί όχι;". " συναίνεση, ο συμβιβασμός και η συνεργασία είναι πράγματι οι αρχές που πρέπει να μας καθοδηγούν· πάνω από όλα, όμως, πρέπει να πείσουμε τους πολίτες ότι η κατεύθυνση προς την οποία κινούμαστε είναι η ορθή.
<P>
(Χειροκροτήματα)
<SPEAKER ID="251" NAME="Kathalijne Maria Buitenweg">
εξ ονόματος της Ομάδας Verts/ALE. - (NL) Κύριε Πρόεδρε, η Ομάδα μου επιθυμεί επίσης να απευθύνει θερμό καλωσόρισμα στον πρωθυπουργό κ. Balkenende και να τον ευχαριστήσει για την αποδοχή αυτής της πρόσκλησης. Στις Κάτω Χώρες, το νέο υπουργικό συμβούλιο μόλις ολοκλήρωσε μια περίοδο 100 ημερών διαλόγου με τους πολίτες, όμως η τελευταία φορά που ακούσαμε να γίνεται λόγος για την Ευρώπη ήταν πριν από 500 ημέρες. Πάλι καλά, λοιπόν, που τελείωσε. Το ερώτημα, βεβαίως, είναι κατά πόσον ακούστηκαν οι απόψεις των πολιτών.
<P>
Υπήρξατε μάλλον επιλεκτικός στις αναφορές σας. Ως προς την ερμηνεία που δώσατε στο "όχι", αναφέρατε μόνο εκείνες τις αντιρρήσεις για το Σύνταγμα οι οποίες οδηγούν σε μια λιγότερο φιλόδοξη Συνθήκη, με άλλα λόγια σε λιγότερες αλλαγές. Αυτός ο τρόπος σκέψης είναι πραγματικά παράδοξος. Πιστεύετε πραγματικά ότι οι πολίτες ψήφισαν κατά της Ευρωπαϊκής Συνθήκης επειδή είναι τόσο ικανοποιημένοι από τη σημερινή Ευρωπαϊκή Ένωση; Θεωρείτε μήπως επίσης ότι η σημαία και ο εθνικός ύμνος αποτελούν όντως το σπουδαιότερο πρόβλημα;
<P>
Σύμφωνα με το 80%, τουλάχιστον των ψηφοφόρων που επέλεξαν το "όχι" στις Κάτω Χώρες, οι διαπραγματεύσεις πρέπει να θεωρηθούν ευκαιρία για την πραγματοποίηση ακόμη πιο βαθιών μεταρρυθμίσεων και για τη συνέχιση της διαδικασίας εκδημοκρατισμού της Ευρώπης. Το εξήντα οκτώ τοις εκατό των πολιτών επιθυμεί επίσης μια γνήσια ευρωπαϊκή εξωτερική πολιτική και πολιτική ασφάλειας.
<P>
Στις προτάσεις σας, όμως, δεν γίνεται καμία αναφορά σε αυτή την πιο προωθημένη δημοκρατική φιλοδοξία. Επιθυμείτε επίσης να απαλλαχθείτε από τον Υπουργό Εξωτερικών. Επειδή εσείς θέλετε λιγότερα, παρουσιάζετε μια εικόνα σύμφωνα με την οποία αυτό είναι αναπόφευκτο.
<P>
" κατάσταση αυτή θυμίζει τον δυσαρεστημένο πελάτη που επιστρέφει στο κατάστημα πώλησης ποδηλάτων και λέει "εντάξει, μπορούμε να ανταλλάξουμε το ποδήλατο, αλλά μόνο με πατίνι". Δεν πρόκειται να συμβιβαστώ με πατίνι, όμως· το μόνο που επιθυμώ είναι ένα καλύτερο ποδήλατο. Αρκεί να έχει καλά φρένα. Εξάλλου, δεν πρέπει να λαμβάνονται όλες οι αποφάσεις στις Βρυξέλλες, ενώ θα είναι θετικό να καθοριστούν με μεγαλύτερη ακρίβεια οι εθνικές και οι ευρωπαϊκές αρμοδιότητες. Εντούτοις, τα φρένα έχουν νόημα μόνο εάν υπάρχουν και πετάλια.
<P>
Ισχυρίζεστε ότι οι πολίτες επιθυμούν να ασκούν περισσότερο έλεγχο, όμως αυτό φαίνεται να έρχεται σε αντίθεση με την προσήλωσή σας στον Χάρτη Θεμελιωδών Δικαιωμάτων. Δεν το αναφέρατε στη σημερινή σας ομιλία, όμως έχω κάπου ένα αντίγραφο των πρακτικών της συζήτησης στο εθνικό κοινοβούλιο των Κάτω Χωρών, όπου είπατε: "Σε περίπτωση αλλαγής της Συνθήκης κατά τρόπο που να μην περιλαμβάνει συνταγματικές φιλοδοξίες, το κείμενο του Χάρτη Θεμελιωδών Δικαιωμάτων της ΕΕ δεν χρειάζεται να περιληφθεί στην ολότητά του". Μια τέτοια ερμηνεία του "όχι" είναι σίγουρα παράδοξη! Δεν μπορεί να υπάρχουν πολλοί άνθρωποι οι οποίοι ψήφισαν κατά του συντάγματος επειδή αυτό τους παρείχε περισσότερα δικαιώματα.
<P>
(Χειροκροτήματα)
<P>
Σε αντίθεση με την ΕΣΑΔ, ο Ευρωπαϊκός Χάρτης Θεμελιωδών Δικαιωμάτων περιλαμβάνει επίσης τα θεμελιώδη κοινωνικά δικαιώματα, τα οποία μπορούν να ορθώσουν φραγμό στις αντικοινωνικές παρεμβάσεις των Βρυξελλών στο κράτος πρόνοιας. Αυτό το φρένο, πάντως, θα θεωρούσα ότι αξίζει σίγουρα τον κόπο να υπάρχει στο ποδήλατό μου.
<P>
Τέλος, ο πραγματικός λόγος για τον οποίο επιθυμείτε την κατάργηση της σημαίας, του συντάγματος, του Χάρτη Θεμελιωδών Δικαιωμάτων και των ύμνων είναι καθαρά εσωτερικός. Εάν η Συνθήκη δεν έχει τα εξωτερικά χαρακτηριστικά ενός συντάγματος, θα μπορείτε να αποφύγετε ένα δημοψήφισμα στις Κάτω Χώρες. Εν τοιαύτη περιπτώσει μπορεί να συμφωνήσουμε στο ότι διαφωνούμε. Το κόμμα μου δεν έχει κανένα πρόβλημα να εγκαταλείψει την ιδέα ενός εθνικού δημοψηφίσματος αν φοβάστε ότι, στο μέλλον, θα καταλήξετε και πάλι να αισθάνεστε απομονωμένος. Ίσως, αντ' αυτού, να συμφωνήσουμε σε ένα ευρωπαϊκό δημοψήφισμα, οπότε δεν θα είστε απομονωμένος, αλλά θα πράξετε αυτό που είναι επιβεβλημένο να πράξετε σε μια δημοκρατία του εικοστού πρώτου αιώνα. Θα ήθελα τα σχόλιά σας επ' αυτού.
<P>
(Χειροκροτήματα)
<SPEAKER ID="252" NAME="Erik Meijer">
εξ ονόματος της Ομάδας GUE/NGL. - (NL) Κύριε Πρόεδρε, εχθές, ο πρωθυπουργός της Ιταλίας, κ. Πρόντι, κάλεσε τους βουλευτές του ΕΚ να υπερασπιστούν στις χώρες τους το παλαιό σχέδιο Ευρωπαϊκού Συντάγματος δηλώνοντας ότι το εν λόγω σχέδιο περιλαμβάνει ήδη τόσους πολλούς συμβιβασμούς ώστε είναι ουσιαστικά αδύνατο να επιτύχουμε ακόμη περισσότερους.
<P>
Τέτοιες δηλώσεις συναντούν πολύ μεγάλη αποδοχή σε τούτο το Σώμα, καθόσον εδώ η δημοκρατία προσεγγίζεται κυρίως σε μεγάλη κλίμακα και από την κορυφή. Έχει όμως αποδειχθεί ότι αυτό μπορεί να έρχεται πραγματικά σε σύγκρουση με μια μικρής κλίμακας δημοκρατία από τη βάση, στην οποία αισθάνονται ότι συμμετέχουν πολύ περισσότεροι άνθρωποι.
<P>
Το 2005, τα κοινοβούλια των κρατών μελών τάχθηκαν υπέρ αυτού του συντάγματος με μεγάλες πλειοψηφίες. Στις Κάτω Χώρες, το ποσοστό έφτανε το 85%, και στις Κάτω Χώρες, σε αντίθεση με τη Γαλλία, όπου μόνον ο πρόεδρος αποφασίζει για τέτοια θέματα, η απόφαση για τη διενέργεια δημοψηφίσματος λαμβάνεται από το κοινοβούλιο. Το δημοψήφισμα πραγματοποιήθηκε κατόπιν πρότασης τριών κομμάτων τα οποία τάσσονταν υπέρ του συντάγματος και τα οποία πίστευαν πραγματικά ότι την άποψή τους την συμμερίζονταν και οι ψηφοφόροι. Παρά την αυξημένη προσέλευση ψηφοφόρων, το 62% ψήφισε "όχι". Είναι πολύ πιθανό ότι η πλειοψηφία των πολιτών στο Βέλγιο, τη Γερμανία, το "νωμένο Βασίλειο, τη Σουηδία και τη Δανία θα έλεγαν επίσης "όχι" εάν τους είχε δοθεί η δυνατότητα.
<P>
Σήμερα, ο ολλανδός πρωθυπουργός κ. Balkenende πασχίζει ακόμη περισσότερο από τον ιταλό ομόλογό του στη χθεσινή συζήτηση. Στις αρχές του έτους, επιτεύχθηκε η ακόλουθη συμφωνία στο πλαίσιο της κυβέρνησης συνεργασίας εξ ονόματος του συνασπισμού του και μετά από αίτημα των ψηφοφόρων - παραθέτω: "καταβάλλονται προσπάθειες αλλαγής, και ενδεχομένως συγχώνευσης, των ισχυουσών Συνθηκών της ΕΕ κατά τρόπο που να διασφαλίζονται η επικουρικότητα και ο δημοκρατικός έλεγχος, ενώ το περιεχόμενο, η έκταση και ο τίτλος θα διαφέρουν σημαντικά από την απορριφθείσα Συνταγματική Συνθήκη".
<P>
" ολλανδική κυβέρνηση ορθώς επεσήμανε ότι, στην Ευρωπαϊκή Ένωση, τα εθνικά κοινοβούλια πρέπει να αποκτήσουν ακόμη μεγαλύτερη δυνατότητα παρέμβασης και ψηφοφορίας, ενώ οι εθνικές αποφάσεις όσον αφορά τις δημόσιες υπηρεσίες δεν πρέπει να στρεβλώνονται. Αυτό διαφέρει από το συνταγματικό κείμενο, το οποίο έθετε ως στόχους την ακόμη μεγαλύτερη και εκτενέστερη ελευθέρωση των υπηρεσιών και τον ελεύθερο, ανόθευτο ανταγωνισμό. Το Ευρωπαϊκό Κοινοβούλιο, το οποίο υποστήριξε την πρότασή μου στις 10 Μαΐου να δοθεί στα κράτη μέλη και στις περιφερειακές και δημοτικές τους αρχές μεγαλύτερη ελευθερία ως προς τον τρόπο οργάνωσης των δημοσίων μεταφορών τους, πρέπει να αναγνωρίζει τη σημασία αυτής της πτυχής.
<P>
Θα πω τα εξής στον πρωθυπουργό Balkenende και στην κυβέρνησή του. Αν δεν λάβετε επαρκή στήριξη από το Ευρωπαϊκό Κοινοβούλιο σήμερα, αυτό δεν σημαίνει ότι είστε αποκομμένος από την Ευρώπη. Έχετε αναλάβει το δύσκολο έργο να υλοποιήσετε το πρόγραμμα της κυβέρνησής σας. Δεν υπάρχει λόγος να επιτρέπετε σε όσους παραμένουν προσκολλημένοι στο παλαιό συνταγματικό εγχείρημα να υπαγορεύουν τις αποφάσεις σας.
<P>
(Χειροκροτήματα)
<SPEAKER ID="253" NAME="Bastiaan Belder">
εξ ονόματος της Ομάδας IND/DEM. - (NL) Κύριε Πρόεδρε, κύριε πρωθυπουργέ, ως ολλανδός βουλευτής του ΕΚ, χαίρομαι ιδιαιτέρως που σας βλέπω σε τούτη την αίθουσα. Στο παρόν Σώμα, μετά το "όχι" της χώρας μας στο Ευρωπαϊκό Σύνταγμα, έχουμε συζητήσει πάρα πολύ για τις Κάτω Χώρες παρά με τις Κάτω Χώρες. Διευκρινίζω ότι συμμερίζομαι εν πολλοίς την άποψη της ολλανδικής κυβέρνησης· παρ' όλα αυτά, θέλω να διατυπώσω ορισμένες προτάσεις ενόψει του Ευρωπαϊκού Συμβουλίου της 21ης και 22ας Ιουνίου.
<P>
Καταρχάς, εκτιμώ τις προσπάθειές σας σχετικά με τις φιλοδοξίες που καταγράφονται στο Σύνταγμα για τη θέσπιση αλλαγών όπως η δημιουργία της θέσης μονίμου προέδρου. Ένα τέτοιο πρόσωπο θα εξελισσόταν σύντομα σε Πρόεδρο της Ευρώπης, οπότε θέλω να προτείνω ένα σύστημα τριών διαδοχικών προεδριών, καθεμία εκ των οποίων θα διαρκεί ενάμισι έτος, οι οποίες θα αποτελούνται από ένα μεγάλο, ένα μεσαίο και ένα μικρό κράτος μέλος. Κατά τον τρόπο αυτόν, θα αποφευχθεί η ανεπιθύμητη συγκέντρωση ισχύος γύρω από το πρόσωπο ενός μονίμου προέδρου, ενώ όλα τα κράτη μέλη θα διατηρούν τη δυνατότητα να μετέχουν ισότιμα στην άσκηση της προεδρίας.
<P>
Κύριε πρωθυπουργέ, στηρίζω την επιθυμία σας να ενσωματωθούν τα κριτήρια της Κοπεγχάγης στη νέα Συνθήκη. Εξίσου αναγκαίο, όμως, σε αυτή τη νέα Συνθήκη, είναι να καθοριστούν άπαξ διά παντός τα όρια της Ευρωπαϊκής Ένωσης, τα οποία δικαιούνται να γνωρίζουν τόσο οι πολίτες της Ευρωπαϊκής Ένωσης όσο και οι γειτονικές της χώρες. Συγκεκριμένα, σκέφτομαι να προσφερθεί σε χώρες όπως η Ουκρανία, η Μολδαβία και η Λευκορωσία η προοπτική προσχώρησης στην ΕΕ σε μακροπρόθεσμο ορίζοντα, σε συνδυασμό με μια ισχυρή πολιτική γειτονίας η οποία θα βοηθήσει τις εν λόγω χώρες να ξεπεράσουν τα διαρθρωτικά προβλήματα που αντιμετωπίζουν.
<P>
Διαπίστωσα κάποιον δισταγμό όταν καταθέσατε την πρότασή σας να δοθεί στα εθνικά κοινοβούλια το δικαίωμα άσκησης αρνησικυρίας σε νομοθετικές προτάσεις της Επιτροπής. Νομίζω ότι είναι προτιμότερο να δοθεί στο Ευρωπαϊκό Κοινοβούλιο η δυνατότητα απόρριψης προτάσεων της Επιτροπής, και σε αυτό το πλαίσιο τα εθνικά κοινοβούλια να έχουν τη δυνατότητα να γνωστοποιήσουν τις ανησυχίες τους στο Ευρωπαϊκό Κοινοβούλιο. Νομίζω ότι μια τέτοια επιλογή είναι πιο πρόσφορη θεσμικά, ενώ συγχρόνως ενισχύει τη διακοινοβουλευτική συνεργασία μεταξύ του ΕΚ και των εθνικών κοινοβουλίων. Κύριε πρωθυπουργέ, θα ήθελα να μας πείτε τις σκέψεις σας σχετικά με τα θέματα που επεσήμανα.
<P>
(Χειροκροτήματα)
<SPEAKER ID="254" NAME="Philip Claeys">
εξ ονόματος της Ομάδας ITS. - (NL) Κύριε Πρόεδρε, κύριε πρωθυπουργέ, το ολλανδικό εκλογικό σώμα απέρριψε το ευρωπαϊκό σύνταγμα με μεγάλη πλειοψηφία. Δεν μπορώ παρά να ελπίζω ότι η κυβέρνησή σας θα συνεχίσει να αγωνίζεται για μια νέα Συνθήκη, και όχι για ένα σύνταγμα. Ελπίζω επίσης ότι οι ψηφοφόροι θα έχουν την ευκαιρία να εκφραστούν επί του νέου κειμένου, όχι μόνο στις Κάτω Χώρες, αλλά στο σύνολο των κρατών μελών.
<P>
" συζήτηση αυτή, όμως, δεν αφορά μόνο τη θεσμική πτυχή. Αφορά το μέλλον της Ευρώπης, οπότε περιλαμβάνει το θεμελιώδες ζήτημα των γεωγραφικών ορίων της ΕΕ, το ζήτημα του κατά πόσον μπορεί να προσχωρήσει στην ΕΕ μια μη ευρωπαϊκή χώρα όπως η Τουρκία. Όταν αναλάβατε την Προεδρία της ΕΕ το 2004 και παρουσιαστήκατε για πρώτη φορά ενώπιον του Ευρωπαϊκού Κοινοβουλίου, δηλώσατε ότι θα μεριμνήσετε ώστε η Τουρκία να εκπληρώσει όλα τα κριτήρια της Κοπεγχάγης. Μπορείτε, κύριε πρωθυπουργέ, μετά από τρία χρόνια, να δηλώσετε με το χέρι στην καρδιά ότι έχετε τηρήσει την υπόσχεση αυτή;
<P>
Ο τουρκοαρμένιος εκδότης Hrant Dink δολοφονήθηκε μετά την καταδίκη του από τα τουρκικά δικαστήρια ως εγκληματία. Ο Orhan Pamuk, ο οποίος έχει τιμηθεί με το βραβείο Νόμπελ λογοτεχνίας, αναγκάστηκε να εγκαταλείψει τη χώρα όταν έγινε και ο ίδιος στόχος απειλών. Με βάση το τουρκικό ποινικό δίκαιο, η προσβολή της λεγόμενης "τουρκικής ταυτότητας" συνιστά έγκλημα. Απουσιάζει, δηλαδή, η ελευθερία έκφρασης. Δεν μιλάω καν για τη δολοφονία τριών χριστιανών εκδοτών και ενός ρωμαιοκαθολικού ιερέα.
<P>
Θα μπορούσα επίσης να αναφέρω το γεγονός ότι η Τουρκία εξακολουθεί να αρνείται να αναγνωρίσει ένα από τα κράτη μέλη της ΕΕ ή να εκπληρώσει την υποχρέωσή της να ανοίξει τα λιμάνια και τα αεροδρόμιά της. Επιπλέον, ο αγώνας για την επικράτηση που βρίσκεται σε εξέλιξη μεταξύ των Ισλαμιστών, αφενός, και των υποστηρικτών του κοσμικού κράτους, αφετέρου, θα έπρεπε να ανησυχεί την Ευρώπη, όμως η Ευρωπαϊκή Ένωση εμμένει στη συνέχιση των διαπραγματεύσεων σαν να μην συμβαίνει τίποτε. Οι ιθύνοντες της ΕΕ αγνοούν πλήρως τη μεγάλη πλειονότητα των πολιτών που τάσσεται κατά της προσχώρησης της Τουρκίας. Είτε τους αρέσει, όμως, είτε όχι, αυτή η αλαζονεία και η απομάκρυνση από την πραγματικότητα είναι η μεγαλύτερη απειλή για τη συνέχιση της ύπαρξης της ΕΕ.
<P>
(Χειροκροτήματα)
<SPEAKER ID="255" NAME="Jim Allister" AFFILIATION="NI">
(EN) Κύριε Πρόεδρε, αναρωτιέται κανείς πόση ενέργεια έχει σπαταληθεί κυνηγώντας το φάσμα ενός συντάγματος της ΕΕ. Στην εξευγενισμένη ατμόσφαιρα αυτού του Σώματος, ένα κοινοτικό σύνταγμα μπορεί να μοιάζει σημαντικό· ειλικρινά, όμως, οι περισσότεροι από τους πολίτες μας έχουν προχωρήσει και ενδιαφέρονται περισσότερο για πράγματα όπως η βελτίωση της ποιότητας της εκπαίδευσης και των υπηρεσιών υγειονομικής περίθαλψης και οι αυξανόμενες τιμές των ακινήτων - και αυτά δεν πρόκειται να αλλάξουν μέσω ενός συντάγματος.
<P>
Το γεγονός ότι τα θεσμικά όργανα της ΕΕ έχουν περιέλθει σε αυτό το αδιέξοδο οφείλεται εν μέρει στην άρνησή τους να αποδεχτούν ένα δημοκρατικό "όχι". Αυτές οι συζητήσεις κυριαρχούνται από γοητευτικές εκκλήσεις για την επιδίωξη ανέφικτων στόχων και από απαιτήσεις για εφαρμογή στρατηγημάτων προκειμένου να μην δοθεί η ευκαιρία στους πολίτες να εκφραστούν. Εξ ου και τα τεχνάσματα για αλλαγή του τίτλου και για έγκριση ενός περιορισμένης έκτασης κειμένου, καθώς και η πλήρης αποστροφή προς τα δημοψηφίσματα.
<P>
Όσο, όμως, και αν προσπαθείτε να το συγκαλύψετε, το κείμενο το οποίο προσπαθεί να προσδώσει κρατική υπόσταση στην ΕΕ, με Πρόεδρο και Υπουργό Εξωτερικών, και το οποίο καταρρακώνει ακόμη περισσότερο την εθνική κυριαρχία προωθώντας την περαιτέρω επέκταση της ψηφοφορίας με ειδική πλειοψηφία, είναι το ίδιο εξαντλημένο, απαξιωμένο προϊόν το οποίο έχει ήδη απορριφθεί και επί του οποίου οι πολίτες πρέπει να κληθούν να αποφανθούν.
<P>
Όσο απελπισμένα και αν επιδιώκει η κυβέρνηση της χώρας μου να υπαναχωρήσει από τη δέσμευσή της να διεξαγάγει δημοψήφισμα στο "νωμένο Βασίλειο, δηλώνω ότι οι λαοί όλων των εθνών-κρατών έχουν το δικαίωμα να εκφράσουν ελεύθερα τη βούλησή τους. Μόνον όσοι δεν έχουν εμπιστοσύνη στα επιχειρήματά τους ή επιδιώκουν ανέντιμα να αντιπαρέλθουν την κοινή γνώμη δεν αφήνουν τον λαό να αποφασίσει.
<P>
Κύριε πρωθυπουργέ, κληθήκατε σήμερα εδώ -όπως είμαι βέβαιος ότι αντιλαμβάνεστε- προκειμένου οι ευρωφανατικοί αυτού του Σώματος να προσπαθήσουν να σας ασκήσουν πίεση για να υπαναχωρήσετε από τη δημοκρατική απόφαση που έλαβε η χώρα σας. Ευελπιστώ ότι δεν θα φανείτε τόσο ανόητος ώστε να επιτρέψετε κάτι τέτοιο.
<SPEAKER ID="256" NAME="Jan Peter Balkenende">
πρωθυπουργός των Κάτω Χωρών. - (NL) Κύριε Πρόεδρε, είμαι πολύ υπόχρεος στους βουλευτές του ΕΚ που έλαβαν τον λόγο για τις χρήσιμες παρεμβάσεις τους. " ατμόσφαιρα που νιώθω να επικρατεί στο Σώμα -και δεν θα περίμενα κάτι διαφορετικό- είναι ατμόσφαιρα έμπνευσης, στην οποία τα ευρωπαϊκά ιδεώδη εξετάζονται στο πλαίσιο της Ευρώπης του 21ου αιώνα.
<P>
Γι' αυτό με συγκίνησε η αναφορά του κ. Daul -και αυτό έχει ίσως τη μεγαλύτερη σημασία- στις αξίες οι οποίες έδωσαν στην Ευρώπη τη σημερινή της μορφή, στις αξίες τις οποίες εκπροσωπεί η Ευρώπη και για την υπεράσπιση των οποίων αγωνιζόμαστε παγκοσμίως: ειρήνη, ασφάλεια, δημοκρατία, ανθρώπινα δικαιώματα και αλληλεγγύη. Οι αξίες αυτές έκαναν ισχυρή την Ευρώπη, και αυτό ακριβώς χρειαζόμαστε τώρα. Αυτό είναι ίσως το καλύτερο σημείο για να απαντήσω στα όσα ανέφερε προηγουμένως ο κ. Schulz.
<P>
(DE) Είναι πραγματικά πολύ καλό που ξανασυναντιόμαστε. Θυμάμαι καλά τις προηγούμενες συναντήσεις μας. Ήταν πραγματικά θαυμάσιο να συζητώ μαζί σας και εξακολουθεί να είναι και σήμερα. Σας ευχαριστώ πολύ γι' αυτό.
<P>
(NL) Μίλησε για τις διεθνείς πτυχές, τις πτυχές της εξωτερικής πολιτικής της Ευρωπαϊκής Ένωσης, και δεν μπορώ παρά να συμφωνήσω με τα λεγόμενά του. Ζούμε σε έναν κόσμο στον οποίο επίκεινται αλλαγές - στην Κίνα, την Ινδία και τις "νωμένες Πολιτείες. Παρακολουθούμε αλλαγές στους τομείς της ασφάλειας, της καταπολέμησης της τρομοκρατίας, του κλίματος και της ενέργειας. " Ευρώπη μπορεί να επιτύχει περισσότερα, να εργαστεί πιο αποτελεσματικά και να εκφραστεί με πιο ενιαίο τρόπο για τα θέματα αυτά.
<P>
" συζήτηση σχετικά με τον τίτλο που θα δοθεί στον Ύπατο Εκπρόσωπο μπορεί να πραγματοποιηθεί αργότερα· εκείνο που έχει σημασία είναι το περιεχόμενο και το μήνυμα που στέλνουν οι αξίες τις οποίες ανέφερε ο κ. Daul. Πρέπει να διαδώσουμε αυτές τις αξίες, και να το πράξουμε από κοινού. Τα θέματα αυτά έχουν σημασία για τα ιδεώδη μας όσον αφορά την Ευρώπη του μέλλοντος, όχι μόνο εδώ και στην ήπειρό μας, αλλά παγκοσμίως. Ο κ. Daul απηύθυνε έκκληση προς αυτή την κατεύθυνση, κάτι που θεωρώ πρόσφορο και αναγκαίο.
<P>
Έρχομαι έτσι στο θέμα που επεσήμανε ο κ. Watson, δηλαδή στην ενέργεια. Θα επαναλάβω κάτι που ο ίδιος ανέφερε επ' αυτού: έχουμε απόλυτη ανάγκη ο ένας τον άλλον. Αν η Ευρώπη δεν εκφραστεί με μία φωνή, θα αντιμετωπίσουμε σοβαρά προβλήματα. " σημασία της ενέργειας δεν περιορίζεται στην άμεση χρησιμότητά της· η ενέργεια συνδέεται επίσης με τη σταθερότητα. " σταθερότητα όσον αφορά τον ενεργειακό εφοδιασμό έχει οικονομική, κοινωνική και οικολογική διάσταση. Χρειαζόμαστε, λοιπόν, ο ένας τον άλλον και σε αυτό το επίπεδο.
<P>
Παρακολούθησα προσεκτικά την ομιλία του κ. Watson και κατανοώ τη σύνδεση μεταξύ των ευρωπαϊκών ιδεωδών, της εικόνας που προβάλλει η Ευρώπη στον έξω κόσμο, της εξωτερικής της πολιτικής και του τρόπου με τον οποίο χειρίζεται συγκεκριμένες υποθέσεις τις οποίες υποστηρίζουμε, όπως το θέμα της ενέργειας το οποίο έθιξε. Αν το σκεφτείτε καλά, θα δείτε ότι η Ευρώπη βρίσκεται αντιμέτωπη με μια τεράστια πρόκληση σε αυτόν τον τομέα.
<P>
Μου άρεσε η σύγκριση που έκανε ο κ. Watson με τις Κάτω Χώρες του 17ου αιώνα, με τον Χρυσό Αιώνα. Ήταν μια περίοδος κατά την οποία η θέση των Κάτω Χωρών σε παγκόσμιο επίπεδο ήταν εξαιρετική. Μήπως όλα αυτά συνέβησαν τυχαία; Όχι. Για να εξασφαλίσουμε αυτή τη θέση χρειάστηκε να αναλάβουμε δράση. Οργώναμε τις επτά θάλασσες και διαθέταμε αξιόλογη διοικητική υποδομή. Μήπως αυτό συνέβη μονομιάς; Όχι· χρειάστηκε πολύς χρόνος. Διαθέταμε, όμως, την αναγκαία αποφασιστικότητα και την επιθυμία να επιτύχουμε ορισμένους στόχους από κοινού.
<P>
Αν αυτή είναι η ουσία της παρατήρησής σας, μπορώ να σας πω ότι αγγίξατε μια ευαίσθητη χορδή μου, καθόσον τίθεται το ερώτημα: πώς θα δώσουμε σχήμα στην Ευρώπη του 21ου αιώνα; Πώς μπορούμε να διασφαλίσουμε ότι η Ευρώπη θα μπορεί να επιτύχει αξιόλογες επιδόσεις στους τομείς της οικονομίας, της ενέργειας και των διεθνών σχέσεων; Το κεντρικό ερώτημα σήμερα είναι το εξής: είναι επαρκείς οι υφιστάμενες σχέσεις; Όχι, δεν είναι. " Συνθήκη της Νίκαιας δεν επαρκεί για την αντιμετώπιση των προκλήσεων του 21ου αιώνα.
<P>
(Χειροκροτήματα)
<P>
Αυτό εγείρει, βεβαίως, ένα πρόσθετο ερώτημα: ποιος είναι εν τέλει ο πιο ενδεδειγμένος τρόπος; Ερχόμαστε έτσι αντιμέτωποι με το πρόβλημα ότι στην Ευρώπη υπάρχουν πλέον κράτη μέλη τα οποία έχουν εγκρίνει το σύνταγμα, κράτη τα οποία είπαν "όχι" και κράτη τα οποία δεν έχουν ακόμη αποφασίσει. Αυτή είναι η πραγματικότητα.
<P>
Τα τελευταία χρόνια -η περίοδος της περισυλλογής- δεν στάθηκαν μάταια. Θεωρώ ότι έχουμε δώσει απαντήσεις στους πολίτες. Έχουμε στείλει το μήνυμα ότι πρέπει να συνεργαστούμε για τους συγκεκριμένους στόχους της Ευρώπης. Πρέπει να υπογραμμίσουμε στους πολίτες την τεράστια σημασία της Ευρώπης, έτσι ώστε να μπορεί να επανέλθει η Ευρώπη στη σκέψη και στην καρδιά των πολιτών.
<P>
Έχουμε μιλήσει για τη διαδικασία της διεύρυνσης. Πρέπει να την καταστήσουμε εγχείρημα αξιόπιστο. Πρέπει να εξετάσουμε προσεκτικά τα κριτήρια που έχουν ήδη καταστεί αυστηρά. Το ευρωπαϊκό εγχείρημα πρέπει να αποδείξει και σε αυτόν τον τομέα την αξιοπιστία του.
<P>
Έχουμε απευθύνει έκκληση για την αντιμετώπιση των ζητημάτων που έχουν κρίσιμη σημασία για τους λαούς της Ευρώπης. Αναφέρομαι συγκεκριμένα στην ενέργεια και το κλίμα. Γι' αυτό εξάλλου, μαζί με τον Τόνι Μπλερ, απηύθυνα επιστολή στους συναδέλφους μου για να τους επισημάνω ότι επιθυμούμε να τεθούν στην κορυφή της ημερήσιας διάταξης στην Ευρώπη τα θέματα του κλίματος και της ενέργειας. Τα θέματα αυτά απασχολούν και εσάς ως βουλευτές του ΕΚ. Έχουμε ανάγκη ο ένας τον άλλον. Πρέπει να αφήσουμε την Ευρώπη να αποδείξει τι πραγματικά μπορεί να επιτύχει.
<P>
Τότε θα αποδώσει καρπούς η περίοδος περισυλλογής. Δεν πρέπει, ωστόσο, και θέλω αυτό να καταστεί απολύτως σαφές, στο τέλος της περιόδου περισυλλογής, να βρεθούμε σε ένα περιβάλλον σύγκρουσης μεταξύ διαφόρων ομάδων, να υπάρξει δηλαδή σύγκρουση μεταξύ της ομάδας των 18 χωρών που επικύρωσαν το κείμενο και των χωρών που είπαν "όχι". Αν συμβεί κάτι τέτοιο, δεν πρόκειται να επιλύσουμε την κατάσταση.
<P>
Έχω την ειλικρινή πεποίθηση ότι η εξεύρεση λύσεων είναι δυνατή. Ας επιδιώξουμε, λοιπόν, την εξεύρεση λύσης με τρόπο που θα μας βρίσκει όλους σύμφωνους. Αυτή είναι, κατά τη γνώμη μου, η μέθοδος της τροποποίησης της συνθήκης, την οποία έχουμε ακολουθήσει και στο παρελθόν και η οποία αποτελεί βιώσιμη επιλογή, διότι είναι εφικτό να αποδεχτούμε τα πρόσφορα στοιχεία της Συνταγματικής Συνθήκης· διότι αυτά τα στοιχεία ενός συμβιβασμού επί των θεσμικών θεμάτων πρέπει να διαδραματίσουν καίριο ρόλο· και διότι δεν μπορούμε να αφήσουμε την κατάσταση ως έχει.
<P>
Εξυπακούεται ότι πρέπει να εξετάσουμε τα διάφορα μέρη. " κ. Buitenweg προέβη σε ένα σχόλιο σχετικά με τον Χάρτη Θεμελιωδών Δικαιωμάτων, θέμα εξαιρετικά ευαίσθητο σε αυτό το Σώμα, και μπορώ να κατανοήσω τους λόγους. Αν το θέμα είναι ο Χάρτης, τότε βρισκόμαστε στο ίδιο στρατόπεδο, δεδομένου ότι είμαστε εξίσου πεπεισμένοι για τη σπουδαιότητα των θεμελιωδών δικαιωμάτων. Τι παρατηρούμε, όμως; Το ζητούμενο είναι το κατά πόσον όλα αυτά πρέπει να περιλαμβάνονται σε ένα τέτοιο Σύνταγμα, ή αν μπορούμε να επικαλούμαστε αυτά τα δικαιώματα με διαφορετικά μέσα. Αυτό είναι το ζητούμενο.
<P>
Ας συζητήσουμε, λοιπόν, τη σημασία των θεμελιωδών δικαιωμάτων, λαμβάνοντας όμως υπόψη τους περιορισμούς ενός Συντάγματος. Αυτό το θέμα είμαι πολύ πρόθυμος να το συζητήσω μαζί σας.
<P>
Πιστεύω ειλικρινά ότι πρέπει να βιαστούμε. Θεωρώ ιδεώδες και προσδοκώ ότι τον Ιούνιο θα μπορέσουμε να δηλώσουμε ότι θα καταρτίσουμε ένα σαφές χρονοδιάγραμμα για τη διευθέτηση των συναφών θεμάτων. Επιθυμούμε η διευθέτηση αυτή να επιτευχθεί σε διάστημα λίγων ετών, κάτι που θα είναι εφικτό μόνο εάν ενώσουμε τις δυνάμεις μας.
<P>
Στην εισαγωγική μου ομιλία κατέθεσα προτάσεις προς αυτή την κατεύθυνση. Τάχθηκα κατά ενός Συντάγματος, αλλά υπέρ μιας τροποποιητικής συνθήκης, η οποία θα λαμβάνει υπόψη τον ρόλο των εθνικών κοινοβουλίων χωρίς να υποβαθμίζει τον ρόλο του Ευρωπαϊκού Κοινοβουλίου, καθότι ο ρόλος σας είναι ανεκτίμητος για την Ευρώπη. Ανέφερα αυτά τα στοιχεία, και πρέπει να μπορέσουμε να δράσουμε σε πνεύμα σύμπνοιας, να δώσουμε βάση σε όσα μας ενώνουν και όχι σε όσα μας χωρίζουν· επ' αυτού ο κ. Schulz έχει απόλυτο δίκιο, καθώς πρέπει να είμαστε πρόθυμοι να καταλήξουμε σε συμβιβασμούς. Αυτό ισχύει για όλους μας.
<P>
Αν τα καταφέρουμε, τότε θα μπορέσουμε να σημειώσουμε πρόοδο· αυτό είναι το σχέδιό μου. Έχω επίσης την αίσθηση και την πεποίθηση ότι πρέπει να διασφαλίσουμε ότι θα μιλάμε για το "όχι" μόνο δύο χωρών, διότι οι απόψεις και οι ανησυχίες των πολιτών αποτελούν πραγματικότητα. Πρέπει να δώσουμε απαντήσεις στα ερωτήματα που τίθενται σήμερα. Αν το πράξουμε με την πρόθεση να βρούμε μια κοινή λύση, να συναγάγουμε βραχυπρόθεσμα συμπεράσματα, να ελέγξουμε τι απαιτείται -και έχω συμβάλει σε αυτή την αναζήτηση- τότε είναι δυνατή η εξεύρεση λύσεων.
<P>
Εξάλλου, θα ήταν απαράδεκτο, σε μια περίοδο περαιτέρω παγκοσμιοποίησης και σοβαρών κοινωνικών θεμάτων, να μην μπορέσουμε να δώσουμε λύσεις, επειδή επιμένουμε σε μια διαφωνία του παρελθόντος.
<P>
Θεωρώ ότι έχουμε χρέος απέναντι στους ιδρυτές της Ευρωπαϊκής Ένωσης, τον Adenauer, τον Schuman, τον de Gasperi, τον Monnet και όλους τους άλλους, να μείνουμε αφοσιωμένοι στα ιδεώδη μας και, όπως είπε ο κ. Daul, να έχουμε πάντα στον νου μας την αξία της Ευρώπης και το ευρωπαϊκό όραμα - να μην παραβλέπουμε τις ανησυχίες των πολιτών, αλλά να κάνουμε αυτό που πρέπει. Αν κάνουμε κτήμα μας αυτά τα συμπεράσματα τον Ιούνιο, θα έχουμε επιτύχει ήδη πολλά. Χρειαζόμαστε, λοιπόν, ο ένας τον άλλον, και νομίζω ότι έχουμε επίσης αυτό το χρέος απέναντι στα ιδεώδη που επιθυμούμε να υλοποιήσουμε.
<P>
Κύριε Πρόεδρε, τα λόγια σας με ενέπνευσαν. Θα τα μεταφέρω στις Κάτω Χώρες, και θα κληθούμε όλοι να αναζητήσουμε λύσεις σε βραχυπρόθεσμο ορίζοντα, λαμβάνοντας υπόψη τις θέσεις του καθενός μας, αλλά έχοντας πάντα κατά νου αυτό που πρέπει διαρκώς να επιδιώκουμε, δηλαδή να εργαστούμε για την υλοποίηση του οράματος της Ευρώπης του 21ου αιώνα.
<P>
(Χειροκροτήματα)
<SPEAKER ID="259" NAME="Maria Martens" AFFILIATION="PPE-DE">
(NL) Κύριε Πρόεδρε, κύριε πρωθυπουργέ, θέλω καταρχάς να σας ευχαριστήσω που ήλθατε στο Στρασβούργο.
<P>
" κατάρτιση μιας νέας Συνθήκης είναι προς το συμφέρον όλων μας. Τώρα που η Γαλλία και οι Κάτω Χώρες καταψήφισαν το σχέδιο Συντάγματος, πρέπει, όπως ήδη επισημάνθηκε, να επεξεργαστούμε ένα νέο κείμενο, με το οποίο θα μπορούν να συμφωνήσουν και οι 27 χώρες. Εννοείται ότι οι Κάτω Χώρες έχουν ιδιαίτερη ευθύνη να καταβάλουν τεράστιες προσπάθειες προς αυτή την κατεύθυνση. Γι' αυτό είναι χρήσιμο το γεγονός ότι μας υπενθυμίσατε τις ευαισθησίες που υπάρχουν για το θέμα αυτό στις Κάτω Χώρες, ενώ επισημάνατε επίσης το είδος των λύσεων που θα μας βοηθήσουν να επιτύχουμε τους στόχους μας.
<P>
Παρότι οι Κάτω Χώρες είναι ένα από τα ιδρυτικά κράτη της Ευρώπης και παραμένουν χώρα φιλοευρωπαϊκή, όπως καταδεικνύουν όλες οι μελέτες, δεν επιθυμούν την υπερβολική Ευρώπη· δεν επιθυμούν την Ευρώπη ως υπερκράτος, ή μια συνταγματική δομή. Οι Κάτω Χώρες επιθυμούν οι εξελίξεις να είναι σταδιακές, με τον αναγκαίο σεβασμό της επικουρικότητας των κρατών μελών, επιθυμούν μια Ευρώπη πιο δημοκρατική και αποφασιστική, η οποία θα μπορεί, ως εκ τούτου, να λαμβάνει αποφάσεις με πλειοψηφία σε περισσότερους τομείς, ενώ επιθυμούν επίσης την ενσωμάτωση στη Συνθήκη των κριτηρίων για τη διεύρυνση.
<P>
Είναι, επίσης, σημαντικό να μην λησμονούμε τις ευαισθησίες και τις απαιτήσεις των άλλων κρατών μελών. Εξάλλου, 18 χώρες έχουν ήδη εκφραστεί υπέρ του σχεδίου συντάγματος και εκτιμούν την πρόοδο που θα μπορούσε να έχει επιτευχθεί μέσω του αρχικού κειμένου. Εκείνο που έχει τώρα σημασία είναι να συμφωνήσουμε όλοι σε ένα νέο έγγραφο συνθήκης σε σύντομο χρονικό διάστημα, κάτι που είναι προς το συμφέρον όλων μας.
<P>
Θυμήθηκα τα λόγια του Paul-Henri Spaak, ο οποίος είχε πει: "" Ευρώπη εξακολουθεί να αποτελείται αποκλειστικά από μικρές χώρες. " μόνη ουσιαστική διάκριση που εξακολουθεί να υφίσταται είναι ότι ορισμένες χώρες το κατανοούν, ενώ άλλες αρνούνται ακόμη να το αναγνωρίσουν". Αυτό το είχε πει τη δεκαετία του 1950. Αν ίσχυε τότε, δεν είναι πολύ πιο επίκαιρο σήμερα, σε μια περίοδο παγκοσμιοποίησης και διεθνοποίησης στην οποία αντιμετωπίζουμε τεράστια διεθνή προβλήματα, λόγου χάρη στους τομείς της μετανάστευσης, της ενέργειας, του περιβάλλοντος και του αγώνα κατά της τρομοκρατίας;
<P>
Περιγράψατε την Ευρώπη ως σπάνιο και επιτυχημένο εγχείρημα. Πράγματι, ωφελεί τις χώρες και τους λαούς. Στους τομείς στους οποίους μπορούμε από κοινού να επιτύχουμε καλύτερα αποτελέσματα, πρέπει να επιδιώκουμε την από κοινού δράση. Ό,τι μπορεί να ρυθμιστεί με καλύτερο τρόπο σε εθνικό επίπεδο, πρέπει να συνεχίσει να ρυθμίζεται σε εθνικό επίπεδο. Το θέμα, λοιπόν, δεν είναι αν τασσόμαστε υπέρ ή κατά της Ευρώπης, αλλά το πώς μπορούμε, σε βραχυπρόθεσμο ορίζοντα, και με τη συμμετοχή και των 27 κρατών μελών, να θέσουμε το ισχυρότερο δυνατό θεμέλιο για μια αποφασιστική, διαφανή Ευρώπη. Τα πρωτοσέλιδα των εφημερίδων έγραφαν: η Ευρώπη στην κορυφή της ημερήσιας διάταξης του πρωθυπουργού. Συγχαρητήρια για το επίπεδο αφοσίωσής σας σε αυτό το θέμα, τόσο στη χώρα σας όσο και στην Ευρώπη.
<P>
(Χειροκροτήματα)
<SPEAKER ID="260" NAME="Margrietus van den Berg" AFFILIATION="PSE">
(NL) Κύριε Πρόεδρε, καλωσορίζω τον πρωθυπουργό κ. Balkenende στο Ευρωπαϊκό Κοινοβούλιο. Όσο σχετικά ισχυρό ήταν το "όχι" στις Κάτω Χώρες, άλλο τόσο ισχυρό ήταν και το "ναι" του Ευρωπαϊκού Κοινοβουλίου. Αναγνωρίζω πάντως το γεγονός ότι, στην αρχική σας ομιλία και στις απαντήσεις σας, προσπαθήσατε να ξεπεράσετε τη διαμάχη μεταξύ του "ναι" και του "όχι" και να διερευνήσετε τρόπους με τους οποίους θα μπορούσαμε να καταλήξουμε σε μια νέα Συνθήκη. Όχι μια Συνθήκη η οποία, θα συμφωνήσω μαζί σας, έχει απογυμνωθεί από καθετί ουσιαστικό, αλλά μια Συνθήκη η οποία προσφέρει λύσεις σε μια σειρά σημαντικών ζητημάτων τα οποία αντιμετωπίζουμε. Ορισμένες φορές, αυτό σημαίνει ότι απαιτούνται περισσότερα από όσα περιλαμβάνονταν στο αρχικό σύνταγμα, άλλες φορές λιγότερα ή διαφορετικά.
<P>
Θα προσπαθήσω να μεταφέρω αυτή τη συζήτηση στο επόμενο επίπεδο με μια σειρά πολύ συγκεκριμένων ερωτήσεων. Δηλώσατε ότι υποστηρίζετε την ιδέα της θέσπισης κριτηρίων για τις υπηρεσίες κοινής ωφέλειας, έτσι ώστε οι χώρες να έχουν τη δυνατότητα να ρυθμίζουν περισσότερο οι ίδιες τομείς όπως η δημόσια στέγαση, η υγειονομική περίθαλψη κ.ά. Είστε διατεθειμένος, μέσω ενός πρωτοκόλλου στη Συνθήκη, να συμπεριλάβετε κάποιο είδος βάσης γι' αυτό, έτσι ώστε να υπάρχει σχετική νομική βάση;
<P>
Δεύτερον, είπατε κάτι σχετικά με τον Χάρτη. Αν κατάλαβα σωστά τη δήλωσή σας, λέτε ότι εσείς και οι συνάδελφοί σας στην ολλανδική κυβέρνηση συμφωνείτε με το περιεχόμενο του Χάρτη και επιθυμείτε να καταστεί δεσμευτικό, αλλά δεν χρειάζεται να περιλαμβάνεται στο σύνολό του, στον βαθμό που θα υπάρχει ένα έγγραφο στη νέα Συνθήκη το οποίο θα διασφαλίζει αυτόν τον δεσμευτικό χαρακτήρα. Το ερώτημά μου είναι αν έχετε να προτείνετε κάποια φόρμουλα που θα επιτρέψει κάτι τέτοιο, διότι, αν έχετε υπόψη κάποιον συγκεκριμένο τρόπο, συμφωνώ με τον συλλογισμό σας.
<P>
Τρίτον, το θέμα της επικουρικότητας. " έκκλησή σας στον τομέα της επικουρικότητας είναι να δοθούν περισσότερες εναλλακτικές δυνατότητες, να παραμείνουν σε τοπικό επίπεδο οι παρεμβάσεις που μπορούν να αναπτυχθούν σε τοπικό επίπεδο. Έχετε υπόψη σας κάποια μέθοδο η οποία θα καθιστά πιο αυστηρή την τήρηση της αρχής της επικουρικότητας και, αν ναι, ποια είναι αυτή, σε σύγκριση με τη μέθοδο που περιλαμβάνεται ήδη στο σχέδιο Συντάγματος; Είστε διατεθειμένος, στο πλαίσιο αυτό, να προσφέρετε στις περιφέρειες περισσότερα περιθώρια πειραματισμού;
<P>
Τέταρτον, δηλώσατε ότι επιθυμείτε την κατάργηση του δικαιώματος αρνησικυρίας για πληθώρα θεμάτων, γεγονός που θα προσφέρει στο παρόν Σώμα αδιαμφισβήτητο δικαίωμα συναπόφασης, παρότι αυτό δεν είναι κάτι που επιθυμούμε σε ορισμένους τομείς. Αναφέρεστε μήπως κυρίως στο ποινικό δίκαιο; Αν δεν σας πειράζει, σας παρακαλώ να μας διευκρινίσετε για μια ακόμη φορά ποιο είναι το σύστημα που προτείνετε σε αυτόν τον τομέα.
<P>
Είπατε επίσης ότι δεν χρησιμοποιούμε τον τίτλο "Υπουργός Εξωτερικών". Πώς πρέπει, λοιπόν, να τον αποκαλούμε;
<P>
Τέλος, εάν οι Κάτω Χώρες ταχθούν υπέρ μιας Συνθήκης, η οποία θα είναι αποτελεσματική, τότε ευελπιστώ ότι ο κ. πρωθυπουργός θα οργώσει τη χώρα του, μαζί με τους ηγέτες των υπολοίπων κομμάτων της κυβερνητικής συμμαχίας, ενημερώνοντας τον ολλανδικό λαό και επιδιώκοντας να κερδίσει εγκαίρως τη συναίνεσή του, έτσι ώστε μέσω του γνήσιου διαλόγου να προωθηθεί η θετική υποστήριξη της Ευρώπης.
<P>
(Χειροκροτήματα)
<SPEAKER ID="261" NAME="Andrew Duff" AFFILIATION="ALDE">
(EN) Κύριε Πρόεδρε, κύριε πρωθυπουργέ, τρία στοιχεία της ομιλίας σας με προβληματίζουν και με ανησυχούν.
<P>
Πρώτον, η εμμονή σας στη διατήρηση του συστήματος των τριών πυλώνων δεν θα συμβάλει ούτε στην απλούστευση ούτε στην ενίσχυση της διαφάνειας του συστήματος της Ένωσης, ενώ δεν πρόκειται επίσης να βελτιώσει τη δυνατότητα της Ένωσης να λειτουργεί αποτελεσματικά.
<P>
Δεύτερον, δεν μπόρεσα να καταλάβω ποια είναι η θέση σας ως προς το θέμα της διευκρίνισης των αρμοδιοτήτων και της μεταφοράς κυριαρχίας. Όπως όλοι γνωρίζουμε, δεν μπορεί να υπάρξει μεταφορά κυριαρχίας ή αρμοδιοτήτων χωρίς την πλήρη συμφωνία και των 27 κρατών μελών.
<P>
Τρίτον, θεωρώ ότι το αίτημά σας να μπορούν τα εθνικά κοινοβούλια να μπλοκάρουν τις κοινοτικές νομοθετικές διαδικασίες αποτελεί σοβαρή επίθεση όχι μόνο κατά του δικαιώματος πρωτοβουλίας της Επιτροπής, αλλά και κατά των νομοθετικών προνομίων του Συμβουλίου και του Κοινοβουλίου. " δημιουργία ενός τρίτου, ουσιαστικά, νομοθετικού σώματος δεν θα συνέβαλλε καθόλου στην απλούστευση· απεναντίας, θα αποτελούσε κατάχρηση της αρχής της διάκρισης των εξουσιών και οπωσδήποτε θα δημιουργούσε σύγχυση στο κοινό. Θα ήμουν ευγνώμων αν μπορούσατε να μου αναφέρετε έστω και ένα παράδειγμα στο οποίο η "Tweede Kamer" [η ολλανδική Βουλή των Αντιπροσώπων] θα μπορούσε μέχρι στιγμής να έχει εκφράσει διαμαρτυρία για κάποιο σχέδιο πρότασης το οποίο παραβιάζει την αρχή της επικουρικότητας.
<P>
(Χειροκροτήματα)
<SPEAKER ID="262" NAME="Konrad Szymański" AFFILIATION="UEN">
(PL) Κύριε πρωθυπουργέ, κύριε Πρόεδρε, το μέλλον της Ευρώπης είναι εξασφαλισμένο. Οι ευκαιρίες ανάπτυξης στις νέες χώρες, η επιτάχυνση της οικονομικής ανάπτυξης στην παλαιά Ευρώπη και η χειραφέτηση, εν τέλει, στο πεδίο των διεθνών σχέσεων είναι ορισμένα μόνο παραδείγματα της επιτυχίας της ολοκλήρωσης. " Ευρωπαϊκή Ένωση αποφέρει αποτελέσματα.
<P>
Γι' αυτό απευθύνω προειδοποίηση να αποφευχθούν οι υστερικές κραυγές περί κρίσης της Ευρωπαϊκής Ένωσης η οποία προκύπτει λόγω των προβλημάτων στη διαδικασία μεταρρύθμισης της Συνθήκης. " προσέγγιση "συνταγματική συνθήκη ή θάνατος" την οποία υποστήριξε εχθές ο Ρομάνο Πρόντι αποτελεί σοβαρό σφάλμα, ενώ το μόνο που μπορεί να προσφέρει είναι η όξυνση των εντάσεων. Ακόμη, όμως, και οι υποστηρικτές αυτής της ανελαστικής θέσης φέρουν μέρος της ευθύνης για την επιβράδυνση σήμερα των διαπραγματεύσεων. Το να ντύσουμε την παλαιά Συνθήκη με νέα ρούχα, ή να την χωρίσουμε σε μικρότερα κομμάτια είναι μάλλον φτηνό τέχνασμα.
<P>
Είμαι πεπεισμένος ότι, ως πρωθυπουργός μιας χώρας η οποία απέρριψε την παλαιά συνταγματική συνθήκη, θα είστε πιο ρεαλιστικός σε θέματα ουσιαστικών τροποποιήσεων του νέου σχεδίου Συνθήκης.
<P>
Παρακολούθησα την ομιλία σας με τον Jan Zahradil, τον διαπραγματευτή της Τσεχίας. Επιτρέψτε μου, λοιπόν, να δηλώσω ότι δεν σας ζητεί μόνο η Πολωνία να επιδείξετε ρεαλισμό, αλλά και η Τσεχική Δημοκρατία.
<P>
(Χειροκροτήματα)
<SPEAKER ID="263" NAME="Johannes Voggenhuber" AFFILIATION="Verts/ALE">
(DE) Κύριε Πρόεδρε, κύριε πρωθυπουργέ, πριν από λίγες ημέρες ένας νεαρός Ολλανδός είπε στην τηλεόραση μιλώντας για το θέμα του συντάγματος: "Τι μας χρειάζεται ένα σύνταγμα; Αυτός είναι ένας οικονομικός χώρος." Παραξενεύτηκα πώς είναι δυνατόν σήμερα στην Ολλανδία, μια χώρα που ήταν ιδρυτικό μέλος της Ευρωπαϊκής Κοινότητας, που ήταν από τις πρώτες που υποστήριξε την ιδέα της δημιουργίας μίας πολιτικά ενωμένης Ευρώπης και που υποσχέθηκε να ξεπεράσει τον εθνικισμό - πώς είναι δυνατόν να μην γνωρίζει ένας νέος ότι πρόκειται για πολιτική ένωση.
<P>
Σήμερα μου δώσατε την απάντηση στην ερώτησή μου. Μια κυβέρνηση που επιδιώκει να αφαιρέσει ένα σύμβολο, μια σημαία, επιδιώκει να αφαιρέσει μια ιδέα, να την κρύψει, να την κάνει να εξαφανιστεί. Αν αφαιρέσει κανείς τις διακοσμητικές ρητορείες και τις ευγενικές φράσεις, η σημερινή σας ομιλία είναι μία ψυχρή εθνικιστική κήρυξη πολέμου στην ιδέα που συμβολίζει η σημαία.
<P>
Ας εξετάσουμε τα διάφορα σημεία, και πρώτα την κυριαρχία του ευρωπαϊκού δικαίου. Από όσα λέει ο Υπουργός Εξωτερικών σας μου δημιουργείται η εντύπωση ότι δεν θα πρέπει να υπάρχει πλέον στη Συνθήκη η υπερίσχυση του ευρωπαϊκού δικαίου, παρόλο που την ίδια στιγμή υπογραμμίζει ότι φυσικά δεν πρέπει να θιγεί η προτεραιότητα του ευρωπαϊκού δικαίου. Αυτό σημαίνει πως εξαπατάτε τον λαό σας και του λέτε ψέματα εφόσον η συνθήκη δεν λέει ποια είναι η πραγματική φύση αυτής της Ένωσης. Προσπαθείτε να την εξαφανίσετε γιατί η προτεραιότητα του ευρωπαϊκού δικαίου θα διατηρηθεί, και το ξέρετε πολύ καλά. Θέλετε την επαναφορά των κανονισμών αντί για τους νόμους. Όμως, κύριε πρωθυπουργέ, σας ερωτώ, τι σημαίνει αυτή η ονομασία; Ο νόμος δεν έχει σχέση με το εθνικό κράτος. Νόμοι υπήρχαν και στις δημοκρατίες, νόμοι υπάρχουν από τότε που υπάρχουν άνθρωποι. Οι νόμοι που εκδίδονται από τα κοινοβούλια είναι για τον πολίτη εχέγγυο δημοκρατικής νομιμότητας.
<P>
Κύριε πρωθυπουργέ, αφού άκουσα τα αιτήματά σας και κατάλαβα τη λογική σας, αισθάνθηκα ευγνωμοσύνη διότι, πρώτον, θελήσατε να μας μιλήσετε και δεύτερον, δεν θελήσατε να καταργήσετε ή να μετονομάσετε και το Σώμα, διότι το Σώμα εκπροσωπεί την υπερεθνική δημοκρατία με τη μορφή της ομοσπονδιακής και πολιτικής Ευρώπης. Με την ύπαρξή του διαβεβαιώνει τους ανθρώπους ότι είναι πολίτες μίας πολιτικής κοινότητας και όχι ενός οικονομικού οργανισμού ή ενός συνδέσμου κρατών.
<P>
Ένα σύνταγμα δεν έχει καμία σχέση με ένα εθνικό κράτος. Είναι το θεμελιώδες δίκαιο μίας πολιτικής κοινότητας. Και στη συνθήκη που θα έχουμε σύντομα, θα υπάρχουν και ευρωπαίοι πολίτες και η ιδιότητα του ευρωπαίου πολίτη είναι κάτι πραγματικό. Εδώ βρισκόμαστε στο κοινοβούλιο μίας υπερεθνικής δημοκρατίας και ενός ευρωπαϊκού σώματος πολιτών. Αν αφαιρέσετε τον Χάρτη από τη Συνθήκη, ενώ τον καθιστάτε παρ' όλ' αυτά νομικά δεσμευτικό, τι κάνετε λοιπόν; Επανέρχεστε στην παλιά απάτη, κρύβοντάς τον από τους πολίτες ενώ παραμένει νομικά δεσμευτικός, πράγμα που σημαίνει πως δέχεστε την πραγματικότητα της Ευρώπης όπου είσαστε αναγκασμένος, ενώ ταυτόχρονα την αρνείστε. Πρέπει να σας πω, κύριε πρωθυπουργέ, ότι με ένα ψέμα δεν μπορεί κανείς να κερδίσει ούτε τον 21ο αιώνα ούτε την Ευρώπη.
<P>
(Χειροκροτήματα)
<SPEAKER ID="264" NAME="Πρόεδρος">
Κύριε Voggenhuber, όσο και να βλέπω με συμπάθεια τις παρατηρήσεις σας, θα πρέπει να είστε πιο προσεκτικός χρησιμοποιώντας λέξεις όπως "εθνικισμός" και "ψέμα".
<SPEAKER ID="265" NAME="Sylvia-Yvonne Kaufmann" AFFILIATION="GUE/NGL">
(DE) Κύριε Πρόεδρε, κύριε πρωθυπουργέ, η κυβέρνησή σας θέλει να μην υπάρχουν στο Ευρωπαϊκό Σύνταγμα τα σύμβολα της Ευρωπαϊκής Ένωσης, να διαγραφεί το άρθρο I-8, επειδή υποτίθεται ότι η γαλάζια σημαία με τα δώδεκα χρυσά άστρα και η Ωδή στη Χαρά εκφράζουν την ταυτότητα ενός κράτους.
<P>
Αυτό, κύριε πρωθυπουργέ, σημαίνει ότι κάθε τοπικός σύλλογος μπορεί να έχει ένα λάβαρο και να το θεσπίζει αυτό στο καταστατικό του, ενώ η ΕΕ με τα 500 εκατομμύρια πολιτών δεν μπορεί; Ελπίζω να μην με παρεξηγήσετε γι' αυτό που θα πω, αλλά ένας τέτοιος τρόπος σκέψης είναι και προϊστορικός και ανόητος. " ευρωπαϊκή ολοκλήρωση είναι ένα απαράμιλλο ιστορικό έργο. Δεν είναι κράτος και ασφαλώς δεν είναι υπερκράτος, κι αυτός είναι άλλος ένας λόγος που κάνει εκπληκτικό το γεγονός ότι μία τόσο αμφίβολη ιδέα μπορεί να εκφράζεται από ένα ιδρυτικό μέλος της Κοινότητας.
<P>
Επιτρέψτε μου να σας πω ότι εκείνοι που αρνούνται, 50 χρόνια μετά από την υπογραφή των συνθηκών της Ρώμης, την εγκυρότητα των παγκόσμια αναγνωρισμένων και γνωστών συμβόλων της ΕΕ, ρίχνουν συμβολικά νερό στους μύλους εκείνων που αμφισβητώντας αυτήν καθαυτή την ευρωπαϊκή ολοκλήρωση θέλουν να της γυρίσουν την πλάτη και να επιστρέψουν στις δικές τους ταυτότητες ως εθνικά κράτη. Ασφαλώς κανείς δεν αρνείται πως ο ύμνος και η σημαία συνδέουν τα κράτη μας και τους λαούς μας δημιουργώντας μία ταυτότητα και γι' αυτό πρέπει να αναγνωριστούν επίσημα.
<P>
Γι' αυτό, κύριε πρωθυπουργέ, σας παρακαλώ να μην κοροϊδεύετε τους ανθρώπους της Ευρώπης, ούτε καν εκείνους που ψήφισαν "όχι" στην πατρίδα σας, γιατί και εκείνοι και οι πολίτες της πατρίδας μου και άλλων χωρών δεν θέλουν μία διένεξη για τις σημαίες, αλλά μία κοινωνική και δημοκρατική Ευρώπη. Θέλουν μια απάντηση στο ερώτημα αν η ΕΕ υπάρχει για να προστατεύει τους ανθρώπους ή για να προστατεύει τις αγορές. Θέλουν να γίνει κάτι για το ντάμπινγκ -το μισθολογικό, το κοινωνικό και το φορολογικό ντάμπινγκ- και αυτό πρέπει να καταλάβετε, γιατί εδώ ακριβώς χρειάζονται μελλοντοστραφείς λύσεις. Γι' αυτό, σταματήστε την εικονική σας μάχη ενάντια στα σύμβολα της ευρωπαϊκής ολοκλήρωσης.
<P>
(Χειροκροτήματα)
<SPEAKER ID="266" NAME="Jens-Peter Bonde" AFFILIATION="IND/DEM">
(DA) Κύριε Πρόεδρε, κύριε πρωθυπουργέ, μπορείτε να είστε υπερήφανος για τον ολλανδικό λαό. Σε ποσοστό εξήντα δύο τοις εκατό ψήφισαν "όχι" - αντιτιθέμενοι στις συμβουλές της πλειονότητας των πολιτικών. Τώρα, όμως, σας ασκούνται πιέσεις από τη Γερμανία, όπου τουλάχιστον το 70% του πληθυσμού θα ψήφιζε κατά του Συντάγματος εάν είχε επιτραπεί στον λαό να ψηφίσει. Βεβαίως, οι Γερμανοί μπορούν πολύ εύκολα να διαψεύσουν αυτή τη δήλωση. Δεδομένου, όμως, ότι έχω περιοδεύσει σε πολλές χώρες επικρίνοντας το Σύνταγμα, μπορώ να πω ότι δεν έχω επισκεφθεί καμία χώρα στην οποία να είναι μεγαλύτερη η αντίθεση σε αυτό το κείμενο. Οι πολίτες επιθυμούν τη μείωση των παρεμβάσεων της ΕΕ καθώς και την πραγματική τήρηση της αρχής της εγγύτητας. Ακόμη και ο Roman Herzog, ο πρώην Πρόεδρος της Γερμανίας, απευθύνει τώρα προειδοποιήσεις κατά της υπερβολικής συγκέντρωσης και της αποσύνθεσης της δημοκρατίας. Το ογδόντα τέσσερα τοις εκατό των γερμανικών νόμων έχουν προέλευσή τους τις Βρυξέλλες. Στις Βρυξέλλες -το δηλώνω με έμφαση- δεν υφίσταται δημοκρατία. Ο κ. Herzog δηλώνει ότι είναι αμφίβολο το αν η Ομοσπονδιακή Δημοκρατία μπορεί να θεωρηθεί κοινοβουλευτική δημοκρατία. Αυτή είναι η Γερμανία που τώρα απειλεί τους γάλλους και ολλανδούς γείτονές της λέγοντάς τους: οι λαοί σας έκαναν λάθος· πρέπει να φορέσετε νέο ένδυμα στο Σύνταγμα και να καταργήσετε τα δημοψηφίσματα.
<P>
Γιατί δέχεστε αυτή τη συμπεριφορά, κύριε Balkenende; Γιατί δεν επιμένετε στο ότι πρέπει και η ίδια η Γερμανία να συμβουλευτεί το εκλογικό της σώμα προτού κηρύξει τον πόλεμο στους ψηφοφόρους γειτονικών χωρών; Οι ολλανδοί διαπραγματευτές ζητούν τώρα να παρουσιαστεί το Σύνταγμα για δεύτερη φορά -η λέξη που χρησιμοποιείται είναι το "παρουσιαστεί" ώστε να αποφευχθεί η διενέργεια δημοψηφίσματος. Ωστόσο, δεν προτείνετε πραγματικές και ουσιαστικές τροποποιήσεις του απορριφθέντος κειμένου, οπότε έχουν πλέον περάσει δύο χρόνια χωρίς να έχει ακόμη εξασφαλιστεί η έγκριση του 80% των κρατών μελών. Το Σύνταγμα είναι νομικώς νεκρό. Πρέπει να ξεκινήσουμε από την αρχή, διεξάγοντας νέες διαπραγματεύσεις και δημοψήφισμα στο σύνολο της ΕΕ. Τότε θα μπορούμε να συζητήσουμε αυτά τα θέματα με τη γερμανική κυβέρνηση.
<SPEAKER ID="267" NAME="Andreas Mölzer" AFFILIATION="ITS">
(DE) Κύριε Πρόεδρε, όπως εκατομμύρια άνθρωποι σε ολόκληρη την Ευρώπη, έτσι κι εγώ είμαι κατάπληκτος από τη δημιουργικότητα με την οποία γίνονται επανειλημμένα προσπάθειες αναβίωσης του ευρωπαϊκού συντάγματος που προηγουμένως το πίστευαν -και το χαρακτήριζαν- νεκρό. Μία Ευρωπαϊκή Ένωση ανίκανη για δράση και όλο και πιο ασήμαντη είναι το φάσμα που επικαλούνται προκειμένου να εξασφαλίσουν στις Βρυξέλλες την άδεια να ικανοποιήσει την προφανώς ακόρεστη ανάγκη της για περισσότερες εξουσίες. Εγώ όμως δεν πιστεύω ότι το νόημα και ο στόχος της Ευρωπαϊκής Ένωσης και της ευρωπαϊκής ολοκλήρωσης μπορεί να είναι η διαρκής υπονόμευση του περιθωρίου των κρατών μελών να αποφασίζουν ανεξάρτητα.
<P>
" συνεργασία σε επίπεδο κυβερνήσεων είναι ασφαλώς εξίσου απαραίτητη με την αρχή της ομοφωνίας στους καίριους τομείς της εθνικής κυριαρχίας, ειδικά δε στην εξωτερική πολιτική και την πολιτική για την ασφάλεια και την άμυνα. Οι πολίτες μας δεν χρειάζονται ένα ευρωπαϊκό σύνταγμα που θα γίνει με μυστικές διαπραγματεύσεις, θα έχει ένα αναθεωρημένο περικάλυμμα και μικρές αισθητικές προσαρμογές, θα επικυρωθεί από μία υπεροπτική ελίτ της ΕΕ και θα πουληθεί σαν νέο προϊόν. Δεν πιστεύω ότι οι πολίτες σε ολόκληρη την Ευρώπη θα παραπλανηθούν από ένα τέτοιο κόλπο αλλαγής ετικέτας. Αυτό που πρέπει να κάνουμε είναι να εγκαταλείψουμε κάθε νέο ευρωπαϊκό σύνταγμα προς χάριν μιας βασικής συνθήκης για την ισότιμη συνεργασία κρατών και λαών που νιώθουν ασφαλείς στη δική τους ταυτότητα. Πιστεύω ότι αυτό πρέπει να βασιστεί στην αρχή της μεγιστοποίησης της ισχύος στις συναλλαγές μας με τον έξω κόσμο και της μέγιστης δυνατής ελευθερίας στο εσωτερικό μας. Επίσης, πρέπει να θεσπιστεί μία οριοθέτηση των αρμοδιοτήτων της ΕΕ και των κρατών μελών που δεν θα μπορεί να παρερμηνευτεί. Σε όλους αυτούς τους τομείς θα πρέπει να εκφράσουν τη γνώμη τους οι πολίτες με δημοψηφίσματα, γιατί αναμφισβήτητα είναι απαραίτητο οι σημαντικές συνελεύσεις όπως αυτή η βασική συνθήκη να υπόκεινται σε δημοψήφισμα του πληθυσμού της ΕΕ στα επιμέρους κράτη μέλη.
<SPEAKER ID="268" NAME="Timothy Kirkhope" AFFILIATION="PPE-DE">
(EN) Κύριε Πρόεδρε, θέλω να καλωσορίσω τον κ. πρωθυπουργό και να τον συγχαρώ για την εκλογική του επιτυχία στις αρχές του έτους.
<P>
Όπως επεσήμανε, η σύνοδος κορυφής του Ιουνίου θα είναι σημαντική, δεδομένου ότι γνωρίζουμε ότι η γερμανική Προεδρία επιθυμεί διακαώς την επίτευξη μιας συμφωνίας πλαισίου σε αυτή τη σύνοδο. " επίτευξη συμφωνίας δεν θα είναι εύκολη. Οι δεδηλωμένες θέσεις των κρατών μελών εξακολουθούν να ποικίλλουν σημαντικά και, υπό τις συνθήκες αυτές, θεωρώ ότι θα ήταν αντιπαραγωγικό να προσπαθήσουμε να επιβάλλουμε την έγκριση μιας λανθασμένης συμφωνίας στις Βρυξέλλες.
<P>
Δηλώσατε προσφάτως στη διμερή σας συνάντηση με τον πρωθυπουργό ότι τυχόν νέα τροποποιητική συνθήκη δεν πρέπει να έχει χαρακτηριστικά συντάγματος. Συμφωνώ ολόψυχα με αυτή την άποψη και θεωρώ ότι την ίδια άποψη συμμερίζονται πολλά εκατομμύρια πολιτών της ηπείρου μας. Δηλώσατε επίσης ότι επιθυμείτε πάρα πολύ την ενίσχυση του ρόλου των εθνικών κοινοβουλίων. Συμφωνώ απολύτως και με αυτή την άποψη και ευελπιστώ ότι θα επιδιώξετε τον στόχο αυτόν κατά την προσεχή σύνοδο κορυφής. Φρονώ ότι οι πολίτες μας πρέπει να λάβουν διαβεβαιώσεις ότι τα εθνικά τους κοινοβούλια θα διαδραματίζουν επίσης σημαντικότερο ρόλο στην παρακολούθηση της ευρωπαϊκής νομοθετικής διαδικασίας. Προς το παρόν εξακολουθεί να υφίσταται το πρόβλημα του ορατού χάσματος μεταξύ των ευρωπαϊκών θεσμικών οργάνων και των πολιτών.
<P>
Έχω δηλώσει συχνά ότι δεν αντιμετωπίζω εχθρικά την ιδέα κάποιας λύσης η οποία θα βελτίωνε τη λειτουργία των θεσμικών οργάνων ενόψει της διεύρυνσης και για την αντιμετώπιση της αποξένωσης μεταξύ των πολιτών και των ιδίων των θεσμικών οργάνων. Ωστόσο, δεν πιστεύω ότι η λύση αυτή είναι η έγκριση ενός συντάγματος. Δεν πρέπει να επιδιώκουμε τη μεγαλύτερη συγκέντρωση αρμοδιοτήτων στο κέντρο. Απεναντίας, πρέπει να εστιάζουμε την προσοχή μας στην υλοποίηση των πολιτικών.
<P>
Όπως επισημάνατε, και όπως άλλωστε έχει επίσης δηλώσει ο David Cameron, ο αρχηγός του κόμματός μου, είναι επείγουσα η ανάγκη να δοθεί μεγαλύτερη έμφαση στην ενίσχυση της ανταγωνιστικότητας της Ευρώπης, στην καταπολέμηση της παγκόσμιας φτώχειας και στην αντιμετώπιση των σοβαρών προβλημάτων που άπτονται της αλλαγής του κλίματος. Αυτά είναι τα θέματα που μας ζητούν οι πολίτες να αντιμετωπίσουμε, και τα κράτη μέλη μπορούν να βελτιώσουν πολύ περισσότερο τη συνεργασία τους σε αυτούς τους τομείς.
<P>
Καλώ, λοιπόν, τον κ. πρωθυπουργό και τους συναδέλφους του αρχηγούς κυβερνήσεων να μην μείνουν προσκολλημένοι στη θεσμική και συνταγματική συζήτηση στις Βρυξέλλες. Αντ' αυτού, πρέπει να αρχίσουμε να ανταποκρινόμαστε στα αιτήματα των πολιτών, οι οποίοι ζητούν από εμάς τη μεταρρύθμιση των οικονομιών μας, την καταπολέμηση της υπερθέρμανσης του πλανήτη και την άμβλυνση της ακραίας φτώχειας την οποία παρατηρούμε σήμερα στον αναπτυσσόμενο κόσμο.
<P>
(Χειροκροτήματα)
<SPEAKER ID="269" NAME="Richard Corbett" AFFILIATION="PSE">
(EN) Κύριε Πρόεδρε, σε αντίθεση με ορισμένους από τους παρόντες, οι δηλώσεις του κ. Balkenende μου προκαλούν μεγάλη αισιοδοξία. Κύριε Balkenende, θα μπορούσατε κάλλιστα να είχατε έρθει εδώ και να πράξετε αυτό που ορισμένοι από την αντίπαλη πτέρυγα του Ευρωπαϊκού Κοινοβουλίου σας ζητούν να πράξετε, να δηλώσετε δηλαδή: "Είπαμε "όχι”, και αυτό είναι όλο. Ξεχάστε το. Δεν πρόκειται να υπάρξει νέα Συνθήκη. Δεν θα υπάρξουν μεταρρυθμίσεις". Δεν ακολουθήσατε, όμως, αυτή την τακτική. Έρχεστε εδώ και μας λέτε: "Είπαμε "όχι”, όμως αναγνωρίζουμε ότι 18 χώρες έχουν πει "ναι”, ότι η συντριπτική πλειοψηφία των μελών της Ευρωπαϊκής Ένωσης επιθυμεί να προχωρήσει στη μεταρρύθμιση της Ένωσής μας όπως περιγράφεται στη Συνταγματική Συνθήκη".
<P>
Λέτε ναι, θα μετάσχουμε στις διαπραγματεύσεις για έναν συμβιβασμό ο οποίος θα είναι αποδεκτός από το σύνολο των 27 κρατών μελών, και επιπλέον δηλώνετε ότι επιθυμείτε τη διάσωση ορισμένων από τις χρήσιμες καίριες μεταρρυθμίσεις οι οποίες περιλαμβάνονται στη Συνταγματική Συνθήκη. Δεν επιθυμείτε την απόρριψη όλων των στοιχείων που περιλαμβάνονται στην εν λόγω Συνθήκη· επιθυμείτε απλώς τη διαγραφή ορισμένων στοιχείων τα οποία δημιούργησαν ανησυχίες, και τα οποία, στο μεγαλύτερο μέρος τους, αφορούσαν την παρουσίαση και το λεξιλόγιο αυτού του σχεδίου Συνθήκης, όμως είστε πρόθυμος να διαπραγματευτείτε και να διατηρήσετε την ουσία του. Φρονώ ότι αυτό είναι ένα μάθημα για τους κινδυνολόγους, και μου δημιουργεί αισιοδοξία το γεγονός ότι ένας συμβιβασμός είναι εφικτός.
<P>
(Χειροκροτήματα)
<SPEAKER ID="270" NAME="Jules Maaten" AFFILIATION="ALDE">
(NL) Πρωθυπουργέ Balkenende, είχατε τη γενναιότητα να μπείτε στο στόμα του λιονταριού προκειμένου να διευκρινίσετε την ολλανδική θέση. Φρονώ ότι υπήρξατε πειστικός -αν μη τι άλλο στην πρώτη σας απάντηση πριν από λίγο- καθώς υπογραμμίσατε την προσήλωση των Κάτω Χωρών στο ευρωπαϊκό εγχείρημα.
<P>
Κατά τον τρόπο αυτόν, η προοπτική επίτευξης μιας νέας Συνθήκης γίνεται πιο κοντινή, γεγονός σημαντικό καθόσον χρειαζόμαστε μια νέα Συνθήκη, δεδομένου ότι η λειτουργία μας δεν είναι αρκετά ικανοποιητική επί του παρόντος. Απαιτείται ενίσχυση της διαφάνειας και της δημοκρατίας, δηλαδή ενίσχυση των αρμοδιοτήτων του Ευρωπαϊκού Κοινοβουλίου και, όπως ορθότατα επισημάνατε, παράλληλη ενίσχυση των αρμοδιοτήτων των εθνικών κοινοβουλίων.
<P>
" λειτουργία μας πρέπει να καταστεί πιο αποτελεσματική, έτσι ώστε να μπορέσουμε πραγματικά να αντιμετωπίσουμε θέματα όπως η αλλαγή του κλίματος, η ενεργειακή πολιτική, η μετανάστευση και η ενίσχυση του ρόλου της Ευρώπης στον κόσμο. Κατανοώ πάντως τις αρχές που αναφέρατε και τα βασικά ζητήματα που αντιμετωπίζετε σε αυτές τις συζητήσεις.
<P>
Εκείνο που απαιτείται, σε τελική ανάλυση, είναι η υιοθέτηση ρεαλιστικής στάσης, διότι η υπέρβαση αυτού του αδιεξόδου είναι προς το συμφέρον και της Ευρώπης και των κρατών μελών. Δεδομένου ότι σας γνωρίζω σε κάποιο βαθμό προσωπικά, μπορώ να πω, απαντώντας σε ένα προηγούμενο σχόλιο, ότι έχω εμπιστοσύνη στην ικανότητά σας να ανταποκριθείτε με επιτυχία σε αυτή την προσπάθεια. Δεν είστε εθνικιστής και γνωρίζω επίσης ότι δεν ψεύδεστε.
<P>
Για να ολοκληρώσω τα σχόλιά μου, δηλώνετε ότι στηρίζετε την εσωτερική αγορά. Χαίρομαι γι' αυτό· πρέπει, όμως, να το αποδείξετε και στην πράξη. Αν και τα 27 κράτη μέλη κάνουν εξαιρέσεις στην εσωτερική αγορά, πράγμα που φαίνεται να συμβαίνει στις Κάτω Χώρες, όπως καταδεικνύουν οι συζητήσεις εκεί, τότε θα πάψει να υφίσταται η εσωτερική αγορά, πράγμα που θα έχει καταστροφικές συνέπειες για τον ευρωπαίο καταναλωτή, αλλά και για την ευρωπαϊκή οικονομία.
<SPEAKER ID="271" NAME="Guntars Krasts" AFFILIATION="UEN">
(LV) Σας ευχαριστώ, κύριε Πρόεδρε. Δεν έχω καμία αμφιβολία ότι και οι υποστηρικτές ενός Ευρωπαϊκού Συντάγματος και οι πολέμιοί του επιθυμούν μια ισχυρότερη Ευρώπη. Οι διαφορές μεταξύ μας είναι διαφορές απόψεων σχετικά με το πώς μπορούμε να επιτύχουμε αυτόν τον στόχο. Όπως και η πλειονότητα των ανθρώπων που βρίσκονται σε αυτή την αίθουσα, πιστεύω στην ιδέα της Ευρωπαϊκής Ένωσης, όμως η έλλειψη στήριξης από την κοινωνία αποδυναμώνει τις προσπάθειές μας να κάνουμε πράξη αυτή την ιδέα. Πρέπει, συνεπώς, να αναρωτηθούμε αν η έγκριση του Συντάγματος θα μας βοηθήσει να κερδίσουμε τη στήριξη των πολιτών. Έχοντας υπάρξει μέλος της Ευρωπαϊκής Συνέλευσης για την κατάρτιση του Συντάγματος, δεν είμαι πεπεισμένος ότι ισχύει κάτι τέτοιο. Απέχουμε πολύ από το να εκμεταλλευτούμε ακόμη και σε ελάχιστο βαθμό τις δυνατότητες που μας προσφέρουν οι ισχύουσες Συνθήκες. Κύριε πρωθυπουργέ, ένα τέτοιο παράδειγμα είναι η ευρωπαϊκή αγορά στον τομέα των υπηρεσιών, στην οποία ο ίδιος αναφερθήκατε. " επέκταση της χρήσης της ειδικής πλειοψηφίας δεν θα είχε συμβάλει στην ελευθέρωση του τομέα των υπηρεσιών - το ακριβώς αντίθετο θα συνέβαινε. Σε αυτή τη φάση της ιστορίας μας είναι απολύτως ζωτικό να επιτύχουμε την αμοιβαία κατανόηση μεταξύ των κρατών μελών και την ενίσχυση της επιθυμίας για συνεργασία, βάσει κοινών αξιών και της ιδέας της Ένωσης, έτσι ώστε να δοθεί ίση αξία στα συμφέροντα των μεγάλων και των μικρών, των πλούσιων και των φτωχών, των παλαιών και των νέων κρατών μελών. Παραδέχομαι ότι ο στόχος αυτός είναι δύσκολος· διαφορετικά, όμως, θα είναι αδύνατο να εξασφαλίσουν τα κράτη μέλη τη συνεχή στήριξη των πολιτών τους. Χωρίς αυτή τη στήριξη, η Ένωση δεν μπορεί να εμβαθυνθεί. Το σχέδιο Συντάγματος δεν ανταποκρίνεται σε αυτές τις προκλήσεις.
<SPEAKER ID="272" NAME="Vladimír Remek" AFFILIATION="GUE/NGL">
(CS) Κύριε Πρόεδρε, κυρίες και κύριοι, ακούσαμε πολλές μεγαλειώδεις ιδέες για το μέλλον της Ευρώπης, καθώς και ορισμένες λιγότερο μεγαλειώδεις. Μια συνολική τροποποίηση του θεσμικού πλαισίου, προκειμένου ιδίως να καταστεί πιο λειτουργικό, είναι σίγουρα αναγκαία. Οφείλουμε, ωστόσο, να είμαστε σαφείς για το τι ακριβώς προσφέρουμε στους πολίτες της Ένωσης.
<P>
Σε αυτό το πλαίσιο, θέλω να επισημάνω ότι ορισμένοι από τους παρόντες σε τούτη την αίθουσα δεν ενδιαφέρονται για τη συζήτηση σχετικά με την ανάγκη ύπαρξης ενός Υπουργού Εξωτερικών της ΕΕ. Ενδιαφέρονται περισσότερο για το γεγονός ότι οι πολίτες των λεγομένων νέων κρατών μελών εξακολουθούν να μην απολαμβάνουν το δικαίωμα της ελεύθερης κυκλοφορίας στη ζώνη Σένγκεν ενώ έχουν περάσει ήδη τρία χρόνια από την προσχώρηση στην ΕΕ. Τους εκπλήσσει το γεγονός ότι στην περίφημη Ευρώπη των ίσων δικαιωμάτων δεν έχουν δυνατότητα πρόσβασης στην αγορά εργασίας ορισμένων χωρών, ενώ συγχρόνως τα κεφάλαια ρέουν ελεύθερα από και προς τη χώρα μου. Γιατί για τα μεγαλύτερα κράτη μέλη ισχύουν πιο ευνοϊκές συνθήκες σε ορισμένους τομείς από ό,τι για τα νεότερα, μικρότερα κράτη μέλη; Γιατί, σε αντίθεση με τους πολίτες ορισμένων κρατών μελών, δεν μπορούμε να ταξιδέψουμε στις "ΠΑ χωρίς την ανάγκη θεωρήσεων; Επιθυμούμε την επέκταση των αρμοδιοτήτων της Ένωσης σε τομείς στους οποίους δεν είναι αναγκαίο και στους οποίους, για διάφορους λόγους, θα ήταν εύλογο να υπάρχουν διακρίσεις ως προς τους όρους ανταγωνισμού με βάση τη σχετική ισχύ των επιμέρους παικτών. Δεν είναι να απορεί κανείς που πολλοί Ευρωπαίοι δεν μπορούν να κατανοήσουν τις βαθυστόχαστες συζητήσεις μας για το μέλλον της Ευρώπης.
<SPEAKER ID="273" NAME="Nils Lundgren" AFFILIATION="IND/DEM">
(SV) Το καλοκαίρι του 1787, μια ομάδα ανθρώπων συγκεντρώθηκε στη Φιλαδέλφεια της Πενσυλβάνια και κατάρτισε ένα Σύνταγμα για τη χώρα που θα γινόταν στη συνέχεια οι "νωμένες Πολιτείες της Αμερικής. Κατείχαν άριστα τις πιο προηγμένες γνώσεις της εποχής τους όσον αφορά την πολιτική επιστήμη, τη φιλοσοφία και τη δημοκρατία. Κατέθεσαν μια πρόταση με ανοικτό και ειλικρινή τρόπο και κέρδισαν τη στήριξη του λαού και των διαφόρων συνιστωσών πολιτειών.
<P>
Πόσο διαφορετική είναι η διαδικασία που βρίσκεται τώρα σε εξέλιξη για την επιβολή ενός Συντάγματος στις χώρες της ΕΕ! " πανίσχυρη πολιτική ελίτ της ΕΕ γνωρίζει ότι δεν διαθέτει τη λαϊκή στήριξη για τα σχέδιά της για τη δημιουργία των "νωμένων Πολιτειών της Ευρώπης. Οι διαπραγματεύσεις διεξάγονται σε καθεστώς μυστικότητας. Το θέμα δεν είναι να εξασφαλιστεί η δημοκρατική βάση του ευρωπαϊκού εγχειρήματος. Απεναντίας, σκοπός είναι να παραπλανηθούν οι πολίτες μέσω της υπερβολικής εξειδίκευσης. " Angela Merkel αναρωτιέται, λόγου χάρη, αν θα ήταν καλή ιδέα να μεταβληθεί η ορολογία του σχεδίου Συντάγματος χωρίς να μεταβληθεί η νομική ουσία. Οι προτάσεις σχετικά με τη σημαία και τον εθνικό ύμνο θα διαγραφούν. Το όλο σχέδιο έχει στόχο να επιτρέψει στην πολιτική ελίτ να επιβάλει τη δημιουργία των "νωμένων Πολιτειών της Ευρώπης χωρίς να χρειάζεται να κερδίσει την εμπιστοσύνη του λαού. Αυτό συνιστά απάτη.
<SPEAKER ID="274" NAME="Jean-Luc Dehaene" AFFILIATION="PPE-DE">
(NL) Κύριε Πρόεδρε, κύριε πρωθυπουργέ, ως κάτοικος των χωρών Μπενελούξ, τελευταία αισθάνομαι κάπως δυσάρεστα. Είχαμε συνηθίσει να αποτελούμε την εμπροσθοφυλακή του ευρωπαϊκού εγχειρήματος· όμως, μετά το αρνητικό δημοψήφισμα στις Κάτω Χώρες, έχω την εντύπωση ότι οι ολλανδοί ηγέτες διστάζουν σε κάποιο βαθμό να αναλάβουν ενεργό δράση στο θέμα της Ευρώπης.
<P>
Αυτό κατέστη εμφανές, μεταξύ άλλων, από τον τρόπο με τον οποίο αναφερθήκατε στην επέκταση του συστήματος λήψης αποφάσεων με πλειοψηφία, ενώ δεν μπορεί παρά να γνωρίζετε ότι αποτελεί μία από τις κυριότερες προϋποθέσεις προκειμένου να διατηρηθεί ο δυναμισμός μας σε μια διευρυμένη Ευρώπη. Αντιλαμβάνομαι, ωστόσο, τη δύσκολη θέση στην οποία βρίσκεστε αυτή την περίοδο.
<P>
Εσείς, κύριε πρωθυπουργέ, ενδεχομένως δεν έχετε πάψει να πιστεύετε ότι, όντως, το κείμενο που εγκρίνατε στη ΔΚΔ ανταποκρίνεται επαρκώς στις προκλήσεις που αντιμετωπίζουμε, όμως οφείλετε να λάβετε υπόψη την ετυμηγορία του λαού σας. Εκτιμώ, λοιπόν, τις προσπάθειές σας για την αναζήτηση συμβιβαστικών λύσεων, και σε αυτό το πλαίσιο αναγνωρίζετε σαφώς ότι πρέπει να ληφθεί δεόντως υπόψη η γνώμη όσων ενέκριναν το κείμενο στην αρχική του μορφή. Ευελπιστώ ότι θα καταστεί δυνατή η επίτευξη συμβιβασμού.
<P>
Εντούτοις, με ανησυχούν πραγματικά τα όσα αναφέρατε σχετικά με τη συμμετοχή των εθνικών κοινοβουλίων. Ζητείτε ρητώς την εφαρμογή του συστήματος της κόκκινης κάρτας, η οποία δεν θεωρώ ότι συμβάλει στην πρόοδο της ΕΕ. Με αυτόν τον τρόπο, ουσιαστικά μετατρέπετε τα εθνικά κοινοβούλια σε νέο είδος θεσμικού οργάνου της ΕΕ, και αυτό δεν είναι κάτι που ανυπομονούμε να δούμε να εφαρμόζεται. Πρέπει να πείσετε το εθνικό σας κοινοβούλιο ότι ο ρόλος του είναι να ελέγχει τους υπουργούς όσον αφορά τις ενέργειές τους στους κόλπους του Συμβουλίου. Αυτός είναι ο ρόλος των εθνικών κοινοβουλίων, και τα εθνικά κοινοβούλια που κινήθηκαν προς αυτή την κατεύθυνση δεν αντιμετώπισαν κανένα πρόβλημα.
<P>
Μια άλλη επιφύλαξη που διατηρώ σχετικά με τα όσα δηλώσατε, την οποία θα ήταν ίσως καλό να λάβετε υπόψη, είναι ότι, όταν επιδιώκετε τη συμπερίληψη στη Συνθήκη των κριτηρίων για τη διεύρυνση, όπως η Επιτροπή, δεν πρέπει να λησμονείτε ότι με αυτόν τον τρόπο θα υπαγάγετε τη διεύρυνση στον νομικό έλεγχο του Δικαστηρίου των Ευρωπαϊκών Κοινοτήτων, ενώ σε τελική ανάλυση πρόκειται για πολιτική απόφαση. Σας συμβουλεύω να σκεφτείτε περισσότερο αυτό το θέμα.
<P>
(Χειροκροτήματα)
<SPEAKER ID="275" NAME="Enrique Barón Crespo" AFFILIATION="PSE">
(ES) Κύριε Πρόεδρε, κύριε Πρωθυπουργέ, κύριε Αντιπρόεδρε της Επιτροπής, ολοκληρώνουμε ένα στάδιο που άρχισε στο Μάαστριχτ, ακολούθησε -και το θυμάμαι αυτό ως Πρόεδρος- η ολλανδική πρόταση, η πρόταση Lubbers-Kok, η οποία ήταν υπερβολικά ομοσπονδιακή. Τώρα έχετε έρθει με μια εντελώς αντίθετη θέση. Αυτά συμβαίνουν στις οικογένειες και είμαστε διατεθειμένοι να χτίσουμε γέφυρες.
<P>
Έχετε θέσει τέσσερις όρους. Αναφορικά με τη συναπόφαση και τα εθνικά κοινοβούλια, συμφωνώ με τον Jean-Luc Dehaene: τα εθνικά κοινοβούλια πρέπει να δείξουν κόκκινη κάρτα στις κυβερνήσεις, όχι μόνο στα ευρωπαϊκά θεσμικά όργανα. Είμαστε διατεθειμένοι να βελτιώσουμε τη συνεργασία μας.
<P>
Όσον αφορά τα νέα θέματα που προστίθενται, η παράγραφος 12 της πρότασης ψηφίσματός μας τα περιλαμβάνει. Συμφωνούμε σ' αυτό. Όσον αφορά το θέμα των δημόσιων υπηρεσιών, πείστε την πολιτική σας οικογένεια.
<P>
Ωστόσο, υπάρχει ένα βασικό πρόβλημα: η διάσπαση της Συνθήκης, η εξέταση των τροπολογιών αντί της δομής της, σημαίνει τη διάλυση όλων και έρχεται σε αντίθεση με τη διαφάνεια και την κατανόηση από την πλευρά των πολιτών.
<P>
Ένα πράγμα ακόμη, κύριε Πρόεδρε, αναφορικά με τον ύμνο: τις προάλλες, στην εκλογική μου περιφέρεια, εξηγούσα στους συμπατριώτες μου ότι ο ολλανδικός εθνικός ύμνος, ο "Wilhelmus", αποτίνει φόρο τιμής στον Βασιλιά της Ισπανίας. Μου είπαν, "τι συμπαθητικοί που είναι οι Ολλανδοί!"
<P>
Μετά όταν τους είπα, "και μιλά για τον σκληρό Ισπανό", είπαν, "αυτό είναι ένα πρόβλημα του ποδοσφαίρου". Γι' αυτό θα πω ένα πράγμα: η υπόθεση με τον ύμνο είναι πολύ περίπλοκη, και προτιμώ να μείνω στην Ωδή της Χαράς.
<SPEAKER ID="276" NAME="Sophia in 't Veld" AFFILIATION="ALDE">
(NL) Κύριε Πρόεδρε, μόλις συνειδητοποίησα ότι, σε αυτή τη συζήτηση, τα περισσότερα θετικά σχόλια για τον κ. Balkenende προέρχονται από το Σοσιαλιστικό Κόμμα (SP), το Vlaams Belang, το κόμμα του Haider, την Ένωση Πολωνικών Οικογενειών και τους Ευρωσκεπτικιστές της Σουηδίας και της Δανίας. Νομίζω απλώς ότι άξιζε να το αναφέρω.
<P>
Οι προσπάθειες του υπουργικού συμβουλίου μαρτυρούν ένα θλιβερό κενό και την έλλειψη αισθήματος ευθύνης για το μέλλον της Ευρώπης. Άλλωστε, το αποτέλεσμα μιας μίνι Συνθήκης θα είναι η αποδυνάμωση της δημοκρατίας, η ελαχιστοποίηση της συμμετοχής του κοινού και η μειωμένη ικανότητα λήψης αποφάσεων για θέματα όπως η αλλαγή του κλίματος και η τρομοκρατία. Μια μίνι Συνθήκη θα καταστήσει την Ευρώπη πολιτικό νάνο. Τα θεμελιώδη δικαιώματα πρέπει να είναι νομικώς δεσμευτικά.
<P>
Είναι πραγματικά διατεθειμένο το Ολλανδικό Εργατικό Κόμμα σε αυτό το υπουργικό συμβούλιο να θυσιάσει τα θεμελιώδη δικαιώματα προκειμένου να αποφύγει ένα δημοψήφισμα; Τα εθνικά κοινοβούλια πρέπει όντως να μετέχουν περισσότερο στις διαδικασίες· αντί, όμως, να θεσπίσουμε μηχανισμούς οι οποίοι οδηγούν σε παράλυση, όπως η κόκκινη κάρτα, πρέπει να αναπτύξουν επιτέλους τα ίδια ενεργό ενδιαφέρον και γνώσεις. Αυτό μπορούν να το κάνουν από τώρα, όμως δεν ενδιαφέρονται.
<P>
Τέλος, ακούγονται πολλές δημαγωγικές πομφόλυγες σχετικά με τη δημιουργία ενός υπερκράτους. Αυτό πρέπει να το σταματήσουμε, μιας και δεν άκουσα ούτε το κόμμα σας να συζητά κάτι τέτοιο στην εκστρατεία σας υπέρ του Συντάγματος πριν από το δημοψήφισμα. Τα μέτρα στον τομέα της ασφάλειας έναντι της τρομοκρατίας, λόγου χάρη, πρέπει ασφαλώς να λαμβάνονται σε ευρωπαϊκό επίπεδο, όχι όμως όπως γίνεται επί του παρόντος, εν κρυπτώ και παραβύστω, αλλά δημοσίως, δημοκρατικώς και με λήψη αποφάσεων με πλειοψηφία. Δεν πρόκειται για λειτουργία υπερκράτους· έτσι λειτουργεί η δημοκρατία.
<P>
Πρωθυπουργέ Balkenende, οι Κάτω Χώρες μπορούν να συμβάλουν πολύ περισσότερο στην Ευρώπη. Αποδείξτε το, σας παρακαλώ, στην πράξη.
<SPEAKER ID="277" NAME="Hanna Foltyn-Kubicka" AFFILIATION="UEN">
(PL) Κύριε Πρόεδρε, προϋπόθεση για την επιτυχία της Ευρώπης στο μέλλον είναι η καλλιέργεια ευρωπαϊκής συνείδησης. Αυτή καθορίζεται από το σύνολο των κοινών μας στοιχείων ως Ευρωπαίων - τη χριστιανική ιστορία και τον πολιτισμό, και την αντίληψη ότι το μέλλον μας είναι κοινό.
<P>
Πρέπει να λάβουμε υπόψη ότι δεν μπορούμε να υποχρεώσουμε άλλους λαούς να υιοθετήσουν την ευρωπαϊκή ταυτότητα. Καμία νομοθεσία, ακόμη και αν εγκρίνεται σε κλίμα επιτυχίας, πόσο μάλλον όταν εγκρίνεται απρόθυμα, δεν μπορεί να δημιουργήσει αυτή την ταυτότητα. Γεγονός είναι ότι τα συντάγματα δεν δημιουργούν κοινότητες· οι κοινότητες δημιουργούν συντάγματα. Για τον λόγο αυτόν, μια συνταγματική συνθήκη για την Ευρώπη δεν πρόκειται να οδηγήσει σε ανανέωση της ευρωπαϊκής ταυτότητας, και δεν υπάρχει λόγος να δίνουμε μάχες για την υπεράσπισή της, ιδίως όταν έτσι καλλιεργούνται άσκοπες αντιπαλότητες. Πρέπει, ωστόσο, να διασφαλίσουμε ότι η κοινή μας ιστορία θα υπογραμμίζεται από περισσότερα γεγονότα όπως η πρόσφατη σύνοδος της Σαμάρας. Ο κόσμος πρέπει να μας βλέπει πιο συχνά ως ενιαίο οργανισμό. Πρέπει να μιλάμε με μία φωνή, διότι μόνον έτσι θα μπορέσουμε να ανταποκριθούμε στις προκλήσεις που αντιμετωπίζουμε.
<P>
Πιστεύω ειλικρινά ότι μπορούμε να επιτύχουμε αυτόν τον στόχο, χάρη στην κοινή μας ταυτότητα, και αυτό είναι κάτι που καμία νομοθεσία δεν μπορεί να εγγυηθεί.
<SPEAKER ID="278" NAME="Adrian Severin" AFFILIATION="PSE">
(EN) Κύριε Πρόεδρε, θέλω να επισημάνω στον κ. πρωθυπουργό ότι η Συνταγματική Συνθήκη δεν έχει να κάνει με την απώλεια της ταυτότητάς μας, αλλά με την οργάνωση της αλληλεγγύης κατά τρόπο δίκαιο, αποτελεσματικό και βιώσιμο. Όσοι μάχονται την εν λόγω Συνθήκη στην πραγματικότητα δεν φοβούνται ότι οι πολίτες θα χάσουν τον έλεγχό τους επί του κράτους, αλλά ότι το κράτος θα χάσει τον έλεγχο επί των πολιτών.
<P>
Σε έναν κόσμο στον οποίο η αγορά, το έγκλημα και η φτώχεια έχουν παγκοσμιοποιηθεί, η Ευρωπαϊκή Ένωση πρέπει να είναι πολιτική και συνεκτική. Χρειαζόμαστε, λοιπόν, τη διπλή νομιμοποίηση της Ευρωπαϊκής Ένωσης ως ένωσης κρατών και πολιτών και του συστήματος της διπλής πλειοψηφίας.
<P>
Θα συμφωνήσετε ότι η Ευρωπαϊκή Ένωση, απλούστατα, δεν μπορεί να υπάρξει χωρίς νομική προσωπικότητα, και δεν μπορεί να αποφασίσει κατά πόσον το δικαίωμα αρνησικυρίας από μία και μόνη χώρα είναι ο κανόνας για τη λήψη των αποφάσεών της. Χωρίς να απορρίπτουμε ότι η επικουρικότητα πρέπει να αποτελεί σημαντική αρχή της Ένωσης, πρέπει επίσης να αποδεχτούμε την κατίσχυση της κοινοτικής επί της εθνικής νομοθεσίας. Δεν μπορούμε να ζητούμε από τους ευρωπαίους πολίτες να είναι πιστοί στα ευρωπαϊκά θεσμικά όργανα εάν τα θεμελιώδη τους δικαιώματα δεν είναι νομικώς δεσμευτικά.
<P>
Στο ίδιο πνεύμα, χωρίς την κοινωνική διάσταση, το ευρωπαϊκό όραμα πολύ απλά δεν πρόκειται να προχωρήσει. Εντούτοις, μια κοινωνική Ευρώπη δεν είναι βιώσιμη χωρίς εναρμονισμένη φορολογική πολιτική και κοινοτικούς πόρους. Εν τέλει, θα είναι αδύνατον να φανταστούμε μια Ευρώπη η οποία είναι οικονομικά και κοινωνικά αποτελεσματική χωρίς μια κοινή εξωτερική πολιτική και πολιτική ασφάλειας. Αν εξετάσετε θετικά αυτή την πτυχή, θα μπορέσετε σίγουρα να γεφυρώσετε τις επιθυμίες των πολιτών σας με τις φιλοδοξίες των υπολοίπων Ευρωπαίων.
<SPEAKER ID="279" NAME="Jan Peter Balkenende">
πρωθυπουργός των Κάτω Χωρών. - (NL) Κύριε Πρόεδρε, είμαι ευγνώμων στους βουλευτές του Ευρωπαϊκού Κοινοβουλίου για τα σχόλιά τους ενόψει των όσων ελέχθησαν νωρίτερα για το θέμα της συζήτησής μας.
<P>
Θέλω καταρχάς να ξεκαθαρίσω μια σοβαρή παρανόηση. Άκουσα μια σειρά ομιλητών, όπως η κ. Kaufmann και ο κ. Voggenhuber, να αναφέρονται σε θέματα όπως ο εθνικός ύμνος, ο τίτλος του Υπουργού Εξωτερικών και η σημαία, σαν να επρόκειτο για θέματα που απασχολούν τους Ολλανδούς.
<P>
Τίποτα τέτοιο δεν ισχύει. Σας διευκρίνισα ότι το ζήτημα είναι το κατά πόσον αυτά τα σύμβολα -τα οποία είναι θαυμάσια κατά τα λοιπά και δεν έχω τίποτε εναντίον τους- πρέπει να κατοχυρωθούν μέσω ενός συντάγματος. Είναι απλώς παραδείγματα του βασικού ζητήματος αν επιθυμούμε να επεξεργαστούμε ένα Σύνταγμα ή αν προτιμούμε μια τροποποίηση της Συνθήκης. Αυτή είναι η ουσία. Μπορούμε κάλλιστα να τιμούμε τα σύμβολά μας· το ζήτημα είναι κατά πόσον πρέπει να περιλαμβάνονται ή όχι.
<P>
Το σχόλιό μου είχε πολύ βαθύτερη σημασία, όπως επεσήμανα ήδη. Προσπάθησα να απαντήσω σε ανησυχίες οι οποίες εκφράζονται από ορισμένες πλευρές. Στην παρέμβασή μου, δήλωσα ότι πρέπει να προσανατολιστούμε στην τροποποίηση της Συνθήκης και στον έλεγχο της επικουρικότητας από τα εθνικά κοινοβούλια. Θα αναπτύξω λεπτομερέστερα το θέμα αυτό στη συνέχεια. Τα θέματα που μας απασχολούν είναι, μεταξύ άλλων, η λήψη αποφάσεων με πλειοψηφία όσον αφορά τις αρμοδιότητες της Ευρώπης και η συμπερίληψη των κριτηρίων για τη διεύρυνση. Αν εστιαζόμαστε αποκλειστικά στα σύμβολα μετατρέπουμε το όραμα των Κάτω Χωρών σε καρικατούρα.
<P>
Παρακολούθησα επίσης με μεγάλη προσοχή το σχόλιο περί εθνικισμού. Ομολογώ ότι δεν το κατάλαβα. Στις συζητήσεις που διεξήγαμε στην ολλανδική Κάτω Βουλή και μετά το "όχι", δήλωσα σαφώς ότι το μέλλον μας βρίσκεται στην Ευρώπη. Έστειλα ένα θετικό μήνυμα σχετικά με τη σημασία της Ευρώπης για τις ζωές όλων μας. Δεν μπορούμε να πορευτούμε χωρίς την Ευρώπη. Αυτό ήταν πάντα το μήνυμά μου, οπότε δεν έχω καμία επιθυμία να συνδεθώ με αμιγώς εθνικιστικές τάσεις.
<P>
Διατυπώθηκε επίσης η άποψη ότι η Ευρώπη αφορά αποκλειστικά οικονομικά θέματα, άποψη την οποία σχολιάσατε, ασφαλώς, και εσείς, κύριε Πρόεδρε. Ο καθένας μπορεί να εκφράσει την άποψή του. Αναφερθήκατε στις ενέργειες ενός νεαρού στα μέσα μαζικής ενημέρωσης. Επιτρέψτε μου να σας υπενθυμίσω και πάλι ότι, όταν ασκούσαμε την Προεδρία της Ευρωπαϊκής Ένωσης, είχα δηλώσει επανειλημμένα ότι η Ευρώπη δεν περιορίζεται επ' ουδενί στην αγορά και στο νόμισμα. Θυμάστε ότι ανέλαβα την πρωτοβουλία για τη διοργάνωση διασκέψεων σχετικά με τις αξίες στην Ευρώπη; Τότε είχα θέσει το ερώτημα: τι μας κάνει Ευρωπαίους; Ποια είναι τα κοινά μας κίνητρα; Τι καθορίζει τον ευρωπαϊκό χαρακτήρα της ηπείρου μας; " συνέχιση του διαλόγου για τις ευρωπαϊκές αξίες αποτελεί βαθύτατη επιθυμία μου. Ο διάλογος αυτός μας είναι απολύτως απαραίτητος. Μην προσπαθείτε, λοιπόν, να μου πείτε ότι το μόνο που μας απασχολεί είναι η οικονομία.
<P>
Όταν εξετάζουμε το μέλλον της Ευρώπης, ερχόμαστε αντιμέτωποι με το ερώτημα: ποιο είναι το περιεχόμενο της πρόκλησης την οποία αντιμετωπίζουμε. " κ. Martens από τις Κάτω Χώρες προέβη σε ένα εύστοχο σχόλιο επ' αυτού. Ποια είναι πραγματικά η ιδεώδης κατάσταση; Τι ακριβώς προσπαθούμε να επιτύχουμε μέσω της συνεργασίας μας; Αυτό μας οδηγεί σε μια σειρά συγκεκριμένων ερωτημάτων, τα οποία έχουν επίσης τεθεί από τούτο το βήμα.
<P>
Δεν μπορώ να αναφερθώ σε όλα. Είναι πάρα πολλά και ο διαθέσιμος χρόνος είναι περιορισμένος. Επιτρέψτε μου, ωστόσο, να ξεχωρίσω ορισμένα από αυτά. Ένα από τα θέματα που εθίγησαν αφορούσε τις αρμοδιότητες και την επικουρικότητα. Έχω την ακλόνητη πεποίθηση ότι οφείλουμε να δηλώσουμε ξεκάθαρα τι ακριβώς εννοούμε. Ο κ. Duff δεν άφησε καμία αμφιβολία για το ότι η Ένωση διαθέτει μόνο τις αρμοδιότητες εκείνες τις οποίες της αναθέτουν τα κράτη μέλη. Αυτό πρέπει να το συγκεκριμενοποιήσουμε περισσότερο. Όταν ασκούνται αυτές οι αρμοδιότητες, τότε εγείρεται το ζήτημα των αρχών της επικουρικότητας και της αναλογικότητας.
<P>
Βεβαίως, τα εθνικά κοινοβούλια μπορούν να διαδραματίσουν ρόλο σε αυτό το θέμα. Αυτό ισχύει επίσης για τις Κάτω Χώρες. " Άνω και η Κάτω Βουλή, καθώς και η Κοινή Επιτροπή, έχουν συζητήσει το θέμα του τι πρέπει και τι δεν πρέπει να κάνει η ΕΕ. Αυτό είναι εξαιρετικά χρήσιμο για τη συμμετοχή.
<P>
Είναι αλήθεια ότι για απαράδεκτα μεγάλο χρονικό διάστημα οι συζητήσεις αποφεύγονταν και αναβάλλονταν. Αυτή είναι εξάλλου η μέθοδος μέσω της οποίας θεωρούμε ότι πρέπει να μετέχουν πλήρως τα εθνικά κοινοβούλια στις εξελίξεις στην Ευρώπη. Αν υπάρχουν σημεία επί των οποίων πρέπει να ασκηθεί κριτική, η κριτική αυτή πρέπει να εκφράζεται.
<P>
Εμείς, για παράδειγμα, σχολιάσαμε το θέμα της εναρμόνισης του ποινικού δικαίου στο πλαίσιο της καταπολέμησης των απομιμήσεων προϊόντων, ένα θέμα το οποίο απασχόλησε τον Επίτροπο κ. Frattini. Αυτά τα θέματα πρέπει να είναι ανοικτά σε συζήτηση. Έτσι μπορούν να λειτουργούν τα εθνικά κοινοβούλια. Γενικότερα, είναι επίσης θετικό το γεγονός ότι το ζήτημα της επικουρικότητας συζητείται και στα εθνικά κοινοβούλια.
<P>
Πρέπει να αποφύγουμε μια κατάσταση σύγκρουσης μεταξύ των εθνικών κοινοβουλίων και του Ευρωπαϊκού Κοινοβουλίου. Οι αρμοδιότητές σας είναι διαφορετικές και διαδραματίζετε ιδιαίτερο ρόλο στη δημοκρατική διαδικασία. Αυτό δεν πρέπει να θεωρούμε ότι αποτελεί ένδειξη αδυναμίας, αλλά δύναμης.
<P>
Θέλω τώρα να αναφερθώ στα κριτήρια όσον αφορά τις υπηρεσίες κοινής ωφέλειας, θέμα το οποίο έθιξε ο κ. Van den Berg, σε συνδυασμό και με άλλα ερωτήματα. Πιστεύω ακράδαντα ότι απαιτείται αποσαφήνιση. Μπορούμε να συζητήσουμε με ποιον τρόπο θα την επιτύχουμε. Συγχρόνως, κατανοώ τη θέση του κ. Maaten -γνωριζόμαστε πολύ καλά από την περίοδο που ήμασταν και οι δύο μέλη του δημοτικού συμβουλίου του Amstelveen, μιας πόλης κοντά στο Άμστερνταμ- η σχέση μας είναι μακρά. Αντιλαμβάνομαι τι ακριβώς υποστηρίζετε ως προς το θέμα της εσωτερικής αγοράς. Βεβαίως, μπορούμε να λάβουμε υπόψη αυτόν τον αντίκτυπο· από την άλλη πλευρά, όμως, εγώ θα πρότεινα, εφόσον συζητάμε για τα συνταξιοδοτικά συστήματα, τα συνταξιοδοτικά ταμεία και τα σχολεία, να μελετήσουμε προσεκτικά το πώς λειτουργούν σε αυτούς τους τομείς οι αρχές της εσωτερικής αγοράς. Απαιτείται αποσαφήνιση, και μπορούμε προφανώς να συζητήσουμε λεπτομερέστερα πώς πρέπει να επιδιωχθεί αυτό.
<P>
Κατάλαβα πολύ καλά ότι μιλήσατε για τη σημασία του Χάρτη Θεμελιωδών Δικαιωμάτων. Αυτό είναι εξαιρετικά εύλογο, μιας και αυτά τα θεμελιώδη δικαιώματα αφορούν τις αξίες τις οποίες επικαλέστηκε ο κ. Daul. Το μόνο ερώτημα που τίθεται -και αυτό το ερώτημα θέτω εγώ- είναι το κατά πόσον πρέπει να περιλαμβάνονται σε ένα Σύνταγμα ή αν μπορούν να εφαρμοστούν άλλες μέθοδοι. Πρέπει να αναζητήσουμε κάποια λύση. Παρακολούθησα προσεκτικά τις παρεμβάσεις σας και αντελήφθην πόσο σημαντικό θεωρεί αυτό το θέμα το Ευρωπαϊκό Κοινοβούλιο.
<P>
Παρακολούθησα με ευχαρίστηση την παρέμβαση του κ. Dehaene. Τον εκτιμώ ιδιαιτέρως για τη συμμετοχή του στη διαδικασία εκπόνησης της Συνταγματικής Συνθήκης και στις εργασίες της Συνέλευσης, και πολλές φορές βρεθήκαμε να συζητούμε εξαντλητικά διάφορα ζητήματα. Χαίρομαι που κατανοείτε τη θέση στην οποία βρισκόμαστε, μετά από ένα "όχι" του λαού σε ένα δημοψήφισμα. Διατυπώσατε επίσης προτάσεις για τη διευθέτηση αυτής της κατάστασης. " απάντησή μου είναι ότι πρέπει να είμαστε λίγο πιο πραγματιστές, όπως επεσήμανε ο κ. Maaten, διατηρώντας όμως προφανώς τα ιδεώδη που όλοι συμμεριζόμαστε.
<P>
Εάν επιθυμούμε την εξεύρεση λύσης, οφείλουμε να λαμβάνουμε υπόψη τις θέσεις όλων των πλευρών. Γι' αυτόν ακριβώς τον λόγο επαναλαμβάνω σήμερα ότι είναι αναγκαίο να υπερβούμε τις τρέχουσες τοποθετήσεις, ότι δεν πρέπει να αντιπαρατιθέμεθα στην Ευρώπη και ότι αυτό μπορεί, κατά τη γνώμη μου, να επιτευχθεί μέσω μιας τροποποιητικής Συνθήκης. Θεωρώ δε ότι είναι δυνατή η ταχεία εξεύρεση λύσεων.
<P>
Ακούστηκαν πολλά σχόλια, στα οποία δυσκολεύομαι να απαντήσω, παρότι θα τα λάβω υπόψη για προσωπική χρήση. Άκουσα προσεκτικά τον κ. Barón Crespo, ο οποίος αναφέρθηκε -και θα ολοκληρώσω την παρέμβασή μου με αυτό το σχόλιο- στους εθνικούς ύμνους. Αναφερθήκατε στον ολλανδικό Wilhelmus, στον εθνικό μας ύμνο, οποίος είναι αλήθεια ότι περιλαμβάνει τον στίχο: "de koning van Hispanje heb ik altijd geëerd".
<P>
Το γεγονός, ωστόσο, ότι στον εθνικό μας ύμνο περιλαμβάνεται ο στίχος "Πάντα σεβόμουν τον Βασιλιά της Ισπανίας" παραπέμπει στο γεγονός ότι η Ισπανία είχε αναπτύξει εντελώς διαφορετική δραστηριότητα στις Κάτω Χώρες, με αποκορύφωμα έναν αγώνα για ανεξαρτησία και έναν 80ετή πόλεμο. Ζούμε σε μια θαυμάσια εποχή, σε μια εποχή κατά την οποία, για πρώτη φορά στην ιστορία της Ευρώπης, απολαμβάνουμε συνθήκες ειρήνης και ασφάλειας, οι οποίες μας επιτρέπουν να συζητούμε φιλικά αυτά τα θέματα εδώ.
<P>
Θυμάμαι πολύ χαρακτηριστικά την επίσκεψή μου στη Μαδρίτη, οπότε είχα επισκεφθεί το μοναστήρι στο οποίο διέμενε ο Φίλιππος Β'. Ήταν ενδιαφέρον το γεγονός ότι, εκτός από τη δική μας εκδοχή της ιστορίας, μου δόθηκε η δυνατότητα να ακούσω και την ισπανική εκδοχή. Αυτή είναι η ομορφιά της Ευρώπης, το ότι μπορούμε να είμαστε διαφορετικοί. " Ευρώπη είναι μια ήπειρος πολυμορφίας, όμως χρειαζόμαστε επίσης την ενότητα. Το ιδιαίτερο χαρακτηριστικό της Ευρώπης είναι ότι μπορούμε να είμαστε υπερήφανοι γι' αυτόν τον πολιτισμό και για τη θρησκευτική πολυμορφία. Αυτή είναι η πηγή της ισχύος της Ευρώπης.
<P>
Αν θέλουμε να μιλήσουμε για τα ιδεώδη τα οποία εκπροσωπούμε, τότε η πρότασή μου είναι να εκμεταλλευτούμε τα στοιχεία εκείνα τα οποία έχουν κάνει την Ευρώπη ισχυρή: τα ανθρώπινα δικαιώματα, τη δημοκρατία και τη συνεργασία για την ασφάλεια. Δεν πρέπει ποτέ να λησμονούμε ότι το εγχείρημα αυτό πρέπει να είναι κοινό. Πρέπει να αναγνωρίσουμε τις αρμοδιότητες των εθνικών κοινοβουλίων και να προσφέρουμε στο Ευρωπαϊκό Κοινοβούλιο τα μέσα που θα του επιτρέψουν να πράξει το καθήκον του χωρίς περιορισμούς.
<P>
Είναι πάντα πολύ ενδιαφέρον να επισκέπτομαι αυτό το Σώμα, καθόσον το Ευρωπαϊκό Κοινοβούλιο είναι το σύμβολο της ενωμένης Ευρώπης. Θεωρώ θετική τη διεξαγωγή διαλόγου μεταξύ του Κοινοβουλίου και πολιτικών από τα κράτη μέλη. " συζήτηση μαζί σας σήμερα μου προσέφερε πολλά ερεθίσματα. Δεν χρειάζεται, βεβαίως, να συμφωνούμε σε όλα τα θέματα -εξάλλου, μπορώ να δεχτώ την κριτική- όμως τα στοιχεία που μας ενώνουν είναι περισσότερα από αυτά που μας χωρίζουν.
<P>
Αν έχουμε ως οδηγό το ευρωπαϊκό όραμα, θα μπορέσουμε σίγουρα να βρούμε λύσεις στα προβλήματα που έχουν εμφανιστεί. Μαζί μπορούμε να επιτύχουμε ουσιαστικά αποτελέσματα· μαζί μπορούμε να εργαστούμε για την εξεύρεση αυτής της λύσης.
<P>
(Χειροκροτήματα)
<SPEAKER ID="280" NAME="Πρόεδρος">
Εμείς εδώ στο Σώμα πιστεύουμε ότι δεν υπάρχει πλέον βάση για τον εθνικισμό και έτσι ο όρος αυτός θα έπρεπε να μην έχει χρησιμοποιηθεί σήμερα. Θα ήθελα να σας ευχαριστήσω θερμά εξ ονόματος όλων των μελών μας για την σημερινή σας παρουσία και να σας ευχηθώ επιτυχία στην πολιτική σας προκειμένου να βρούμε έναν τρόπο να διατηρήσουμε την ουσία του συντάγματος, δηλαδή τις αναγκαίες μεταρρυθμίσεις και τις αξίες που θέλουμε να ενσωματώσουμε σε αυτό. Ευχαριστώ επίσης τον αντιπρόεδρο της Επιτροπής κ. Frattini και τον Υπουργό κ. Gloser.
<P>
" συζήτηση έληξε.
