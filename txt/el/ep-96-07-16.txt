<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="NL" NAME="Cornelissen">
Κυρία Πρόεδρε, συνάδελφοι, χθες το βράδυ συνέβη ένα σοβαρό αεροπορικό ατύχημα στο αεροδρόμιο του Eindhoven, εφτά χιλιόμετρα από το μέρος στο οποίο κατοικώ. Στο ατύχημα αυτό έχασαν τη ζωή τους 32 άτομα και τραυματίστηκαν 9. Εκατοντάδες οικογένειες στο Βέλγιο και στις Κάτω Χώρες, πενθούν. Εξ ονόματος της Επιτροπής Μεταφορών και Τουρισμού και εξ ονόματος των Ολλανδών και Βέλγων βουλευτών του Ευρωπαϊκού Κοινοβουλίου επιθυμώ να σας ζητήσω, κυρία Πρόεδρε, να εκφράσετε τα συλλυπητήρια του Ευρωπαϊκού Κοινοβουλίου προς τις οικογένειες των θυμάτων και τη συμπαράστασή του προς τις οικογένειες των τραυματισθέντων. Θα συζητήσω σήμερα με τον Επίτροπο Kinnock εάν αυτό αποτελεί αφορμή να συμμετάσχει η Ευρωπαϊκή Επιτροπή στην έρευνα για τα αίτια του ατυχήματος, διότι είναι ιδιαίτερα σημαντικό να εξάγουμε όσο το δυνατόν περισσότερα συμπεράσματα και διδάγματα από παρόμοια τραγικά ατυχήματα.

<SPEAKER ID=3 NAME="Πρόεδρος">
Κύριε Cornelissen, είμαι βέβαιη ότι το Σώμα αυτό επίσης εκφράζει τη συμπαράστασή του και συμμερίζεται τα συλλυπητήριά σας.

<SPEAKER ID=4 LANGUAGE="DE" NAME="Mann, Thomas">
Kυρία Πρόεδρε, έχω μια ερώτηση σχετικά με τη χθεσινή διάταξη των εργασιών. Η διάταξη αυτή ψηφίστηκε με την τελική έγκριση της ημερήσιας διάταξης. Η ερώτηση την οποία θα πρέπει να θέσω έχει ως εξής: Πώς είναι δυνατόν μια έκθεση, και συγκεκριμένα η έκθεση για τις υπηρεσίες εδάφους, να πραγματεύεται μια μέρα πιο νωρίς; Μπορεί βέβαια κανείς να περιμένει από μας τους ευρωβουλευτές, να είμαστε σε θέση να χρειαζόμαστε μιάμιση ώρα για την προετοιμασία μιας ομιλίας. Αλλά τι γίνεται με τους πολίτες που έφθασαν αεροπορικώς σήμερα το πρωί, προκειμένου να παραστούν το απόγευμα live στην ψηφοφορία, όταν θα πραγματευόμαστε το θέμα «υπηρεσίες εδάφους στα αεροδρόμια» και οι οποίοι έχουν κλείσει διανυκτέρευση στο ξενοδοχείο, ώστε αύριο, κατά την ψηφοφορία, να είναι παρόντες;
<P>
Έτσι, η κοινή επιδίωξη να φροντίζουμε να συνεδριάζουμε δημόσια και οι πολίτες να έχουν τη δυνατότητα να συμμετέχουν σ' αυτές, οδηγείται ad absurdum .

<SPEAKER ID=5 NAME="Πρόεδρος">
Σημειώνω τις παρατηρήσεις σας, αλλά πρόκειται για μια απόφαση της Διάσκεψης των Προέδρων η οποία επικυρώθηκε από το Σώμα.

<SPEAKER ID=6 LANGUAGE="ES" NAME="Gutiιrrez Dνaz">
Κυρία Πρόεδρε, θα πρέπει να ζητήσω την επιείκειά σας για τις παραλείψεις μου, εφόσον χθες δεν υπέγραψα τον κατάλογο παρουσίας. Είναι δική μου προσωπική ευθύνη, σκέφτηκα όμως ότι ίσως εσείς θα μπορούσατε να διαβεβαιώσετε ότι ήμουν παρών και συνεπώς να διορθώσετε την αναφερόμενη απουσία μου. Εν πάση περιπτώσει, ζητώ συγγνώμη διότι η ευθύνη είναι προσωπική δική μου.

<SPEAKER ID=7 LANGUAGE="EN" NAME="Gallagher">
Κυρία Πρόεδρε, θα μπορούσατε να εκφράσετε στη βρετανική κυβέρνηση την οργή των Μελών του Σώματος για τη μεταχείριση που επεφύλαξε στους διαδηλωτές της οδού Γκαρβάχυ στο Πόρταντοουν την περασμένη εβδομάδα και για το γεγονός ότι μικρά τμήματα της κοινωνίας προκαλούν αναστολή της οικονομικής ζωής στη Βόρεια Ιρλανδία;
<P>
(Τα συνοπτικά πρακτικά εγκρίνονται)

<CHAPTER ID=2>
Απόφαση  κατεπείγοντος
<SPEAKER ID=8 LANGUAGE="IT" NAME="Santini">
Κυρία Πρόεδρε, εξ ονόματος της Επιτροπής Γεωργίας ζητώ από όλους τους συναδέλφους να υπερψηφίσουν την απόφαση κατεπείγοντος. Πρόκειται για μία πράξη αποκατάστασης, στην ουσία, για μία κατάσταση που επιδεινώθηκε ακριβώς κατά τα τελευταία χρόνια. Στην έκθεσή μου για τις αγροτικές τιμές είχα ήδη προτείνει μία μείωση ύψους 10 % της προσωρινής παύσης της καλλιέργειας γαιών, μέτρο που είχε θεωρηθεί πολύ μακρινό από εκείνο που πρότεινε η Επιτροπή. Τώρα η Επιτροπή με σύνεση προτείνει μείωση κατά 15 %, και είναι η μείωση που ακριβώς αναμένουν οι αγρότες. Πρέπει όμως να ψηφίσουμε την έκθεση Gillis αυτή την εβδομάδα, διότι στις αρχές της επόμενης, στις 22 και στις 23, συνεδριάζει το Συμβούλιο, που θα πρέπει να επικυρώσει την απόφασή μας. Συστήνω, συνεπώς, θερμά την έγκριση της έκθεσης εντός της τρέχουσας συνόδου.

<SPEAKER ID=9 NAME="Πρόεδρος">
Μήπως υπάρχει κάποιος συνάδελφος που θα ήθελε να εκφράσει αντίθετη άποψη; Δεν υπάρχει.
<P>
(Το Σώμα αποφασίζει το κατεπείγον)

<CHAPTER ID=3>
Ελεύθερη κυκλοφορία προσώπων
<SPEAKER ID=10 NAME="Πρόεδρος">
Η ημερήσια διάταξη προβλέπει την κοινή συζήτηση των παρακάτω εκθέσεων:
<P>
Α4-0095/96, του κ. Lehne, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου (COM(95)0348 - C4-0357/95-95/0202(COD)) όσον αφορά την τροποποίηση της οδηγίας 68/360/ΕΟΚ περί καταργήσεως των περιορισμών στη διακίνηση και στη διαμονή των εργαζομένων των κρατών μελών και των οικογενειών τους στο εσωτερικό της Κοινότητας και της οδηγίας 73/148/ΕΟΚ περί καταργήσεως των περιορισμών στη διακίνηση και στη διαμονή των υπηκόων των κρατών μελών στο εσωτερικό της Κοινότητας στον τομέα της εγκαταστάσεως και της παροχής υπηρεσιών;-Α4-0219/96, του κ. Ford, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με την πρόταση οδηγίας του Συμβουλίου (COM(95)0347 - C4-0468/95-95/0201(CNS)) που αφορά την κατάργηση των ελέγχων επί των προσώπων στα εσωτερικά σύνορα;-Α4-0218/96, του κ. Linzer, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με την πρόταση οδηγίας του Συμβουλίου (COM(95)0346 - C4-0420/95-95/0199(CNS)) για το δικαίωμα των υπηκόων τρίτων χωρών να ταξιδεύουν στο εσωτερικό της Κοινότητας.
<SPEAKER ID=11 NAME="Lehne">
Κυρία Πρόεδρε, κυρίες και κύριοι, κατ' αρχήν μια μικρή παρατήρηση επί του χρόνου ομιλίας: Μεταξύ των ομάδων είχε συμφωνηθεί κάτι άλλο, και συγκεκριμένα να μοιραστεί ο χρόνος ομιλίας της κ. Mosiek-Urbahn μεταξύ του συναδέλφου Nassauer και εμού, ούτως ώστε να έχω στη διάθεσή μου - ελπίζω - κάτι παραπάνω από πέντε λεπτά.
<P>
Η ιστορία των τριών αυτών προτάσεων είναι, ουσιαστικά, πολύ παλιά. Kαι η παλιά ακόμη Συνθήκη της Ευρωπαϊκής Κοινότητας προέβλεπε διατάξεις για τη δημιουργία μιας κοινής εσωτερικής αγοράς μέσα στην Ευρώπη. Το Κοινοβούλιο είχε ανέκαθεν την άποψη πως εδώ φυσικά περιλαμβάνεται και το δικαίωμα της ελεύθερης κυκλοφορίας, χωρίς συνοριακούς ελέγχους μέσα στα κράτη της Ευρωπαϊκής Ένωσης, ή της τότε Ευρωπαϊκής Κοινότητας. Για πολύ καιρό το Συμβούλιο δεν συμφωνούσε επί του θέματος αυτού και η Επιτροπή, επίσης για πολύ καιρό, απέφευγε από μόνη της δραστηριότητες για συγκεκριμένες νομοθετικές προτάσεις, οι οποίες θα είχαν σαν αποτέλεσμα την κατάργηση των συνοριακών ελέγχων στην Ευρώπη. Αυτό οδήγησε, κατ' αρχήν, στο να αναλάβει μια σειρά κρατών μελών από μόνη της πρωτοβουλία και, πέρα από τη συμφωνία του Schengen κατά κάποιον τρόπο, και παράλληλα με τις ευρωπαϊκές συνθήκες, να δημιουργήσει έναν ιδιαίτερο σύνολο συνθηκών, με το οποίο επετεύχθη μέχρις σήμερα ο στόχος αυτός της εσωτερικής αγοράς; δηλαδή η de facto κατάργηση των συνοριακών ελέγχων, τουλάχιστον σ' ένα τμήμα της Ευρωπαϊκής Ένωσης.
<P>
Την απραξία της Επιτροπής έλαβε ως αφορμή το Κοινοβούλιο για να εγείρει, πριν από μερικά χρόνια, αγωγή ενώπιον του Ευρωπαϊκού Δικαστηρίου κατά της Επιτροπής, λόγω απραξίας στο θέμα της κατάργησης των συνοριακών ελέγχων στην εσωτερική αγορά. Η καινούρια Επιτροπή, που για πρώτη φορά έπρεπε να εγκριθεί κι εγκρίθηκε από το Σώμα μας, στη συνέχεια, χάρις στην επέμβαση του Επιτρόπου κ. Monti άλλαξε προφανώς τη στάση της στο θέμα αυτό και δρομολόγησε τρεις νομοθετικές προτάσεις για οδηγίες, με τις οποίες θα επιτευχθεί η οριστική κατάργηση των ελέγχων στα εσωτερικά σύνορα της Ευρωπαϊκής Ένωσης. Επιτρέψτε μου, κατ' αρχήν, να πω κατηγορηματικά πως επιδοκιμάζουμε τις τρεις αυτές προτάσεις της Επιτροπής, και υποστηρίζουμε τις δραστηριότητες της Επιτροπής στο θέμα αυτό.
<P>
Μερικές παρατηρήσεις επί των τριών προτάσεων: Στην πρώτη περίπτωση - στη δική μου έκθεση - πρόκειται για μια πρόταση της Επιτροπής για τροποποίηση δύο ήδη υπαρχουσών οδηγιών, που απορρέουν από τα άρθρα 48 κ.ο.κ. της Συνθήκης, δηλαδή από τα πολιτικά δικαιώματα των πολιτών της Ευρωπαϊκής Ένωσης. Εδώ, στα πλαίσια του ισχύοντος νομοθετικού συστήματος, προβλέπεται να μην επιτρέπεται πλέον μελλοντικά να υπόκεινται σε συνοριακούς ελέγχους οι εργαζόμενοι και οι ανθρώποι που θέλουν να κάνουν χρήση του δικαιώματος της ελεύθερης εγκατάστασης και της ελεύθερης κυκλοφορίας των υπηρεσιών, εφόσον αυτοί θα κυκλοφορούν μέσα στην εσωτερική αγορά.
<P>
Οι δύο άλλες προτάσεις αφορούν την κατάργηση των ελέγχων επί των προσώπων και την ελεύθερη κυκλοφορία υπηκόων τρίτων χωρών που διαμένουν νόμιμα στην Ευρωπαϊκή Ένωση. Aυτό είναι προφανές, επειδή ο υπάλληλος στα σύνορα δεν μπορεί να διακρίνει, χωρίς έλεγχο της ταυτότητας, αν πρόκειται για υπήκοο τρίτης χώρας που διαμένει νόμιμα στην Ευρωπαϊκή Ένωση ή για πολίτη της ΕΕ.
<P>
Στην έκθεσή μου ίσως θα πρέπει να γίνουν και πρόσθετες παρατηρήσεις, βάσει των διαβουλεύσεων στις συμμετέχουσες επιτροπές, και ιδιαίτερα στην Επιτροπή Πολιτικών Ελευθεριών και Εσωτερικών Υποθέσεων, καθώς και στην Επιτροπή Νομικών Θεμάτων και Δικαιωμάτων των Πολιτών. Πρόκειται εδώ για μια οδηγία που υπόκειται στην συναπόφαση, δηλαδή για μια τυπική οδηγία της εσωτερικής αγοράς, όπου οι αρμοδιότητες του Κοινοβουλίου, μετά τη Συνθήκη του Μάαστριχτ, είναι πράγματι μεγάλες. Σ' αυτό διαφέρει η έκθεσή μου από τις δύο άλλες που έχουμε να εγκρίνουμε εδώ σήμερα, ή για την ακρίβεια από τις άλλες δύο εκθέσεις, των οποίων νομική βάση είναι το άρθρο 100Α και οι οποίες χρειάζονται την ομόφωνη έγκριση του Συμβουλίου, αν και το Κοινοβούλιο ακούγεται μόνον στα πλαίσια μιας διαβούλευσης.
<P>
Συνεπώς, στην απόφαση για την ελεύθερη κυκλοφορία των εργαζομένων και τη χρήση του δικαιώματός τους για ελεύθερη εγκατάσταση και για ελεύθερη διακίνηση των υπηρεσιών, έχουμε ένα ισχυρό δικαίωμα συναπόφασης. Επειδή επιδοκιμάζουμε, ως προς την αρχή, και υποστηρίζουμε τις προτάσεις αυτές, θα πρέπει εμείς, ως Κοινοβούλιο, να κάνουμε τις διαβουλεύσεις πολύ γρήγορα και να διαβιβάσουμε την ετυμηγορία μας στο Συμβούλιο, ώστε γρήγορα να υπάρξει εδώ μια απόφαση.
<P>
Υπάρχει όμως τώρα και μια καινούρια εξέλιξη: Γνωρίζετε, από την περασμένη εβδομάδα, ότι η ιρλανδική προεδρία πρότεινε από μόνη της μια draft joint action , όσον αφορά την ελεύθερη κυκλοφορία υπηκόων τρίτων χωρών μέσα στην Ευρωπαϊκή Ένωση, βασιζόμενη στο άρθρο Κ3. Αυτό το θεωρώ σαφή παραβίαση των σκέψεων που έκαναν Κοινοβούλιο και Επιτροπή, όσον αφορά τη νομική βάση. Έχουμε την άποψη ότι το θέμα της κατάργησης των ελέγχων στην εσωτερική αγορά είναι, κάλλιστα, θέμα της εσωτερικής αγοράς, και για το λόγο αυτό ανήκει στο θεσμικό πλαίσιο της λήψης των αποφάσεων της Ευρωπαϊκής Ένωσης και δεν μπορεί να αποφασιστεί μονάχα στο Συμβούλιο Υπουργών, κατά την έννοια μιας draft joint action .
<P>
Αυτό οδηγεί σε μια καινούρια κατάσταση, επειδή είναι τελείως εσφαλμένο, φυσικά, που το Συμβούλιο, κατά κάποιον τρόπο από μόνο του και γνωρίζοντας προφανώς τις υπόλοιπες σκέψεις, δραστηριοποιήθηκε, παράλληλα με τη διαδικασία διαμόρφωσης γνώμης και λήψης απόφασης, που έγινε εδώ στο Κοινοβούλιο και προηγουμένως στην Επιτροπή. Θα πρέπει να σκεφθούμε πώς εμείς, ως Κοινοβούλιο, θα το αντιμετωπίσουμε αυτό, κατά πόσον εμείς μπορούμε να ψηφίσουμε και να αποφασίσουμε επί των θεμάτων αυτών, ή αν θα πρέπει να παραπέμψουμε την υπόθεση εκ νέου στις αρμόδιες επιτροπές, προκειμένου, στη συνέχεια, να μπορέσουμε να έχουμε μια γνωμοδότηση του Συμβουλίου, επ' αυτής της νέας δραστηριότητας της ιρλανδικής προεδρίας.
<P>
Κι ακόμη μια τελευταία παρατήρηση για την έκθεσή μου: Υπήρξαν ένα σωρό τροπολογίες, με σκοπό να συμπεριληφθεί στην έκθεσή μου και η ελεύθερη κυκλοφορία των υπηκόων τρίτων χωρών. Έχω την άποψη πως αυτό δε γίνεται, από νομική άποψη, διότι η νομική βάση, για την έκθεση Lehne και την αντίστοιχη πρόταση της Επιτροπής, είναι τα άρθρα 48 κ.ο.κ. της Συνθήκης και τα καθορισμένα πολιτικά δικαιώματα. Για τον απλούστατο αυτό λόγο δεν είναι δυνατόν να επεκτείνουμε τον τομέα αυτό σε υπηκόους τρίτων χωρών. Δεν μπορεί να ρυθμιστεί στην οδηγία αυτή για λόγους καθαρά νομικούς, ενώ μπορεί μόνον στις δύο άλλες.

<SPEAKER ID=12 NAME="Ford">
Κυρία Πρόεδρε, θα ήθελα να πω εξ ονόματος της Επιτροπής Πολιτικών Ελευθεριών και Εσωτερικών Υποθέσεων ότι είμαι ικανοποιημένος που συμμετέχω στην παρούσα κοινή συζήτηση επί της εκθέσεως Lehne, επί της δικής μου εκθέσεως σχετικά με την οδηγία του Συμβουλίου για τον τερματισμο των ελέγχων στα άτομα που διασχίζουν τα εσωτερικά σύνορα και επί της εκθέσεως Linzer.
<P>
Οι εκθέσεις αυτές προέρχονται ευθέως από τη Σύμβαση της Ρώμης η οποία από πολύ νωρίς ανέλαβε δέσμευση για την ελεύθερη κίνηση αγαθών, υπηρεσιών, κεφαλαίων και προσώπων. Ατυχώς στην Ευρωπαϊκή Ένωση ενώ τα τρία πρώτα κυκλοφορούν ελεύθερα, υπάρχει σοβαρή αντίδραση στην ελεύθερη κίνηση των προσώπων. Αποτελεί απόλυτα ζωτική προϋπόθεση για το μέλλον της Ένωσης όπως οι πολίτες της Ευρώπης - η κύρια ομάδα, εάν θέλετε, που αποτελεί την Ευρωπαϊκή Ένωση - έχουν το δικαίωμα ελεύθερης κίνησης εντός των ορίων της Ένωσης αυτής.
<P>
Η Επιτροπή υπέβαλε με πολύ μεγάλη καθυστέρηση προτάσεις γι' αυτόν τον τομέα, με τόσο μεγάλη στην πραγματικότητα καθυστέρηση, ώστε κατά την προηγούμενη κοινοβουλευτική περίοδο το Κοινοβούλιο, υπό την προτροπή του Αμεδαίου Τέρνερ, του βρετανού Συντηρητικού Προέδρου της Επιτροπής Πολιτικών Ελευθεριών, ξεκίνησε δικαστικές διαδικασίες κατά της Επιτροπής λόγω αυτής της αδράνειάς της.
<P>
Το δεύτερο αποτέλεσμα της αδράνειας της Επιτροπής είναι το γεγονός ότι το Συμβούλιο προχώρησε στη Σύμβαση Σένγκεν, αυτή την ουσιαστικά μυστική οργάνωση που δεν δίνει λογαριασμό σε κανέναν και δεν υποβάλλει εκθέσεις στο Κοινοβούλιο, γεγονός το οποίο σημαίνει ότι το ζήτημα της ελεύθερης διακίνησης δεν έχει προχωρήσει με τον τρόπο που θα θέλαμε εμείς. Εν συνεχεία, τις παραμονές λήψεως της αποφάσεως του Ευρωπαϊκού Δικαστηρίου κατά της Επιτροπής, η νέα Επιτροπή και ο νέος Επίτροπος, ο κ. Monti, υπέβαλαν σχετικές προτάσεις. Όταν τις εξέτασα για πρώτη φορά διατηρούσα αμφιβολίες εάν αποτελούσαν γνήσιες προτάσεις καθόσο συνοδεύοντο από τόσες προϋποθέσεις που καθιστούσαν ουσιαστικά αδύνατη την υλοποίησή τους.
<P>
Για τους τομείς αυτούς απαιτείται ομοφωνία και η παρούσα βρετανική κυβέρνηση έχει δηλώσει ότι δεν θα ψηφίσει υπέρ των προτάσεων αυτών και επομένως δεν θα μπορέσουν να υλοποιηθούν. Η παρούσα βρετανική κυβέρνηση μπορεί, ασφαλώς, να αλλάξει και αυτό είναι κάτι που μπορεί να γίνει στο μέλλον. Πιο σημαντικό όμως, από την άποψη των συνοδευτικών μέτρων, είναι το γεγονός ότι η οδηγία για τα εξωτερικά σύνορα συνδέεται άμεσα με την ισπανοβρετανική διαμάχη για το Γιβραλτάρ. Παρά τη σαφέστατη νομική θέση είναι εξ ίσου σαφές ότι δεν υπάρχει εύκολη λύση στο πρόβλημα. Όταν και η κυβέρνηση και η αντιπολίτευση τόσο της Ισπανίας όσο και του Ηνωμένου Βασιλείου είναι τόσο δεσμευμένες στις τρέχουσες θέσεις τους, προκύπτει αβίαστα το συμπέρασμα ότι η οδηγία για τα εξωτερικά σύνορα δεν θα δει γρήγορα το φως της ημέρας. Παρόμοια προβλήματα υπάρχουν και με τη Σύμβαση του Δουβλίνου.
<P>
Η Σοσιαλιστική Ομάδα θέλει ένα σαφές, διαυγές και καθαρό σύνολο προτάσεων το οποίο θα συμφωνεί με τις βασικές αρχές της ελεύθερης διακίνησης και δεν θα συνοδεύεται από άλλα μέτρα. Όσο περισσότερο απομακρύνονται από αυτές τις σαφείς αρχές οι προτάσεις τόσο του Κοινοβουλίου όσο και της Επιτροπής, τόσο μεγαλύτερη δυσκολία θα έχει η Σοσιαλιστική Ομάδα να τις υποστηρίξει.
<P>
Ναι, ασφαλώς συμφωνούμε ότι θα πρέπει να ληφθούν και άλλα μέτρα για να συμβάλουν στην αποτελεσματική υλοποίηση των προτάσεων, αλλά τα μέτρα αυτά θα πρέπει να προκύπτουν από τη συμφωνία και όχι να προηγούνται αυτής. Γνωρίζουμε ότι, εάν υποχρεωθούν, τα κράτη μέλη μπορούν ταχύτατα να καταλήξουν σε συμφωνία σχετικά με θέματα ασφαλείας και άλλα ζητήματα, αλλά όσο τα χρησιμοποιούν ως ευκαιρία παρεμπόδισης των προτάσεων δεν πρόκειται να διαπιστώσουμε πρόοδο.
<P>
Συμφωνώ επίσης με τον κ. Lehne σχετικά με το σχέδιο απόφασης κοινής δράσης που υπεβλήθει τις τελευταίες μέρες. Το σχέδιο αυτό έχει περιπλέξει τα πράγματα και ίσως να πρέπει να αναπέμψουμε και τις τρεις εκθέσεις στην επιτροπή για να δούμε τις επιπτώσεις που θα έχει επάνω τους αυτή η νέα πρόταση του σχεδίου προγράμματος κοινής δράσης. Οι πολίτες της Ευρώπης δικαιούνται να αναμένουν ουσιαστική πρόοδο επί του αντικειμένου αυτού. Η Επιτροπή δεν μας προσέφερε πρόοδο με τον σαφέστερο δυνατό τρόπο. Αναμένουμε από την Επιτροπή και το Συμβούλιο να προχωρήσουν και η Σοσιαλιστική Ομάδα - και, ελπίζω, το Κοινοβούλιο - θα ψηφίσουν ανάλογα.

<SPEAKER ID=13 NAME="Linzer">
Αξιότιμη κυρία Πρόεδρε, αξιότιμοι κυρίες και κύριοι συνάδελφοι, αξιότιμε κύριε Eπίτροπε; έχω σήμερα την τιμή να παρουσιάσω στο Σώμα μια έκθεση, εξ ονόματος της Επιτροπής Πολιτικών Ελευθεριών και Εσωτερικών Υποθέσεων του Ευρωπαϊκού Κοινοβουλίου, η οποία ασχολείται με την ελεύθερη κυκλοφορία των υπηκόων τρίτων χωρών μέσα στην Κοινότητα.
<P>
Με την έκθεση αυτή θα δοθεί επιτέλους στους υπηκόους τρίτων χωρών, που διαμένουν νόμιμα σ' ένα κράτος μέλος, καθώς και σε συγγενείς πολιτών της Ένωσης που δεν κατέχουν την ιθαγένεια ενός κράτους μέλους, η δυνατότητα να ταξιδεύσουν, με απλοποιημένους όρους και για μικρό χρονικό διάστημα, στην επικράτεια ενός άλλου κράτους μέλους.
<P>
Για την έκθεσή μου μπορώ, από τώρα κιόλας, να πω ότι η πρόταση της Επιτροπής, στην ουσία, δεν θα επιφέρει καμιά ουσιώδη μεταβολή στην πράξη. Λόγω των μόλις και μετά βίας διενεργουμένων συνοριακών ελέγχων, οι οποίοι στην πραγματικότητα καταργήθηκαν, ιδιαίτερα μάλιστα μεταξύ των κρατών του Schengen, αυτή η πρόταση της Επιτροπής, που στηρίζεται στο άρθρο 100 της Συνθήκης της ΕΟΚ, ασχολείται μάλλον με το να βάλει σ' ένα αντίστοιχο νομοθετικό πλαίσιο δεδομένα που ήδη ισχύουν στην πράξη.
<P>
Βάση της έκθεσής μου είναι μια από τις τρεις προτάσεις που διαβίβασε η Επιτροπή στην αρμόδια επιτροπή, οι οποίες εκπονήθηκαν για να εκπληρωθούν οι υποχρεώσεις που απορρέουν από το άρθρο 7Α της Συνθήκης της ΕΟΚ. Στο άρθρο 7Α της Συνθήκης γίνεται λόγος για την υλοποίηση μιας εσωτερικής αγοράς μέχρι την 31.12.1992. Θα 'πρεπε να είναι μια εσωτερική αγορά που θα περιλαμβάνει έναν χώρο χωρίς εσωτερικά σύνορα, όπου θα 'πρεπε να εξασφαλίζεται η ελεύθερη διακίνηση των αγαθών, των υπηρεσιών, των κεφαλαίων και - αυτό είναι και το θέμα της σημερινής συνεδρίασης - η ελεύθερη κυκλοφορία των προσώπων, σύμφωνα με τις διατάξεις της Συνθήκης. Στο μεταξύ ας σημειώσουμε - κι αυτό αναφέρεται μόνον προς υπενθύμιση - ότι βρισκόμαστε στο 1996 και μόλις σήμερα συζητούμε εδώ, στην ολομέλεια, γι' αυτές τις τρεις προτάσεις οδηγιών της Επιτροπής, προς εκπλήρωση των υποχρεώσεων που ήδη αναφέρθηκαν.
<P>
Πέρασαν πάνω από τρεισήμισι χρόνια μέχρις ότου επιτραπεί επιτέλους στο Ευρωπαϊκό Κοινοβούλιο να ασχοληθεί με συγκεκριμένες προτάσεις της Επιτροπής. Παρόλ' αυτά σήμερα την ευχαριστούμε γι' αυτές. Οι προτάσεις αυτές, όμως, βρίσκονται σήμερα μπροστά μας μόνο και μόνο επειδή η Επιτροπή Πολιτικών Ελευθεριών και Εσωτερικών Υποθέσεων του Ευρωπαϊκού Κοινοβουλίου, ήδη από το 1993, ανέλαβε πρωτοβουλία και υποχρέωσε, πρακτικά, την Επιτροπή να υποβάλει τις προτάσεις αυτές, λόγω μιας αγωγής για απραξία. Έτσι η έκθεσή μου ασχολείται κυρίως με το να ξεκαθαρίσει και να διευκολύνει την ελευθερία μετακίνησης των υπηκόων τρίτων χωρών που, με μια θεώρηση στο διαβατήριό τους, έχουν εισέλθει σ' ένα κράτος μέλος και κατά τη διάρκεια της παραμονής τους σ' αυτό θέλουν να κάνουν μια σύντομη επίσκεψη, καθώς και των υπηκόων τρίτων χωρών που, με άδεια παραμονής, διαμένουν σ' ένα κράτος μέλος και θέλουν να επισκεφθούν ένα άλλο κράτος μέλος της Κοινότητας.
<P>
Λόγω του ότι το δικαίωμα εισόδου και παραμονής, ακόμη και για σύντομες επισκέψεις, για υπηκόους τρίτων χωρών, ρυθμίζεται με διακρατικές διατάξεις των κρατών μελών, οι οποίες δεν είναι ούτε συντονισμένες ούτε εναρμονισμένες, προκύπτουν βεβαίως καινούρια γραφειοκρατικά εμπόδια για μεμονωμένα άτομα. Γι' αυτό και αποφασιστικής σημασίας για την αποτελεσματικότητα της οδηγίας αυτής είναι το να αποσυνδεθεί η άσκηση του δικαιώματος της μετακίνησης από το κριτήριο της ιθαγένειας και να στηριχθεί πάνω στη θεμελιώδη αρχή της εξίσωσης των αδειών παραμονής και των θεωρήσεων, καθώς και στη θεμελιώδη αρχή της αμοιβαίας αναγνώρισης των θεωρήσεων.
<P>
Θα ήθελα, στο σημείο αυτό, να παρατηρήσω σαφώς πως μέτρο για την πολιτική αξιοπιστία της Ένωσης αποτελεί η λειτουργία της εσωτερικής αγοράς και κυρίως η υλοποίηση της ελεύθερης κυκλοφορίας των προσώπων. Ένα κενό στην όλη ιδέα της εσωτερικής αγοράς, σημαίνει και την απώλεια της εμπιστοσύνης μιας μεγάλης πλειοψηφίας των πολιτών της Ευρώπης. Ωστόσο, μερικές φορές, δεν μπορώ να μη σκεφθώ ότι μερικά όργανα, που συμμετέχουν στη διαμόρφωση της όλης εξέλιξης, δεν έχουν συνειδητοποιήσει την όλη έκταση αυτής της ευθύνης. Αυτή η στάση, με την οποία προσεγγίζεται, εκ μέρους της Επιτροπής και του Συμβουλίου, η πλήρης υλοποίηση της ελεύθερης κυκλοφορίας των προσώπων, δείχνει πόσο σημαντική θα ήταν μια ενισχυμένη συμμετοχή του Ευρωπαϊκού Κοινοβουλίου στη νομοθετική διαδικασία. Δεν μπορώ παρά να ελπίζω μόνο πως η διακυβερνητική διάσκεψη θα αποτελέσει πλήρη επιτυχία για το Ευρωπαϊκό Κοινοβούλιο και στον τομέα αυτό.
<P>
Ποιος άλλος, αν όχι εμείς, οι δημοκρατικά νομιμοποιημένοι εκπρόσωποι των λαών της Ευρώπης, θα 'πρεπε να λάβουμε υπόψη, με την απαιτούμενη έμφαση, τα συμφέροντα των πολιτών; Αν η Επιτροπή, ύστερα από τις πολυάριθμες δηλώσεις των τελευταίων εβδομάδων, εξαρτά την πλήρη υλοποίηση της ελεύθερης κυκλοφορίας των προσώπων μέσα στην Ευρωπαϊκή Ένωση από την εφαρμογή συνοδευτικών συμφωνιών, συνοδευτικών μέτρων, κυρίως στους τομείς των διατάξεων του ασύλου και της θεώρησης στα διαβατήρια για τους υπηκόους τρίτων χωρών, τότε η συμπεριφορά αυτή της Επιτροπής θα δείχνει για μένα πως ελάχιστα έμαθε από τα γεγονότα των τελευταίων χρόνων. Τα συνοδευτικά αυτά μέτρα είναι προφανώς απαραίτητα για να αποκτήσει την υποστήριξη των κρατών μελών. Έχω όμως την άποψη πως τους δύο αυτούς κύκλους προβλημάτων θα πρέπει να τους δούμε ξεχωριστά. Με την ψήφιση των προτάσεων των οδηγιών, που θα δώσουν στους πολίτες το δικαίωμα να μπορούν να μετακινηθούν ελεύθερα από το ένα κράτος μέλος στο άλλο, θα υποχρεωθούν τα κράτη μέλη να προβληματισθούν πιο ενεργά και πιο αποδοτικά για τα όργανα που θα υλοποιήσουν τα μέτρα αυτά.

<SPEAKER ID=14 NAME="Oddy">
Κυρία Πρόεδρε, οι προτάσεις της Επιτροπής σχετικά με τον τομέα αυτόν πρέπει να γίνουν δεκτές με ικανοποίηση. Το άρθρο 48 της Συνθήκης της Ρώμης έχει καθιερώσει το θεμελιώδες δικαίωμα της ελεύθερης διακίνησης των πολιτών. Η διάταξη αυτή διευρύνθηκε στο δικαίωμα ελεύθερης διακίνησης των προσώπων και το Ευρωπαϊκό Δικαστήριο, με το δίκαιο κατά περίπτωσιν που ακολουθεί, διηύρυνε ακόμη περισσότερο τα δικαιώματα στην ελεύθερη διακίνηση. Πιστεύω ότι η έκθεση αποτελεί μια σημαντικότατη συνεισφορά στην εσωτερική αγορά και, επομένως, υποστηρίζω τις προτάσεις της εκθέσεως Lehne, η οποία απλώς διευρύνει υφιστάμενα δικαιώματα.
<P>
Θα ήθελα επίσης να υποστηρίξω την έκθεση Linzer, η οποία παραχωρεί δικαιώματα σε πολίτες τρίτων χωρών να ταξιδεύουν στην Ένωση. Αυτό συνιστά ένα νέο αλλά πολύ σημαντικό δικαίωμα, γνωρίζω δε από την εμπειρία μου στην εκλογική μου περιφέρεια ότι το μέτρο αυτό θα συμβάλλει στη βελτίωση των ακαδημαϊκών και επαγγελματικών δεσμών μεταξύ της Ευρωπαϊκής Ένωσης και των τρίτων χωρών. Διαθέτει και ανθρώπινο πρόσωπο επιτρέποντας τις επισκέψεις οικογενειών για γάμους, κηδείες και ασθένειες. Βελτιώνει επίσης τους πολιτιστικούς δεσμούς στην Ευρωπαϊκή Ένωση. Πάρα πολλοί άνθρωποι θέλουν να έρθουν στην Ευρώπη και να γνωρίσουν την πολιτιστική μας κληρονομιά γεγονός το οποίο, πιστεύω, αποτελεί σημαντικό μέρος της οικονομίας μας και των δεσμών μας με τον υπόλοιπο κόσμο. Δεν δημιουργεί προβλήματα στα κράτη μέλη διότι δεν έχει επιπτώσεις στην απασχόληση ή στις κοινωνικές παροχές. Το γεγονός αυτό διατυπώνεται σαφέστατα στο κείμενο και συνεπώς τα κράτη μέλη δεν θα πρέπει να ανησυχούν. Παρέχει και τονίζει επίσης το δικαίωμα των κρατών μελών να απομακρύνουν άτομα τα οποία θεωρούν επικίνδυνα για τη δημόσια ασφάλεια και πιστεύω ότι οι αντίστοιχες ασφαλιστικές δικλείδες είναι επαρκείς έτσι ώστε η φράση «ή στις διεθνείς της σχέσεις» θα πρέπει να διαγραφεί.

<SPEAKER ID=15 NAME="Martin, D.">
Κυρία Πρόεδρε, όπως και άλλοι βουλευτές, δέχομαι και εγώ με ικανοποίηση τις τρεις προτάσεις της Επιτροπής για την υλοποίηση της ελεύθερης διακίνησης των προσώπων. Τις προτάσεις αυτές τις αντιμετωπίζω ως μια γνήσια και ρεαλιστική προσπάθεια για την επίτευξη από μακρού υπεσχημένων και πολύτιμων στόχων της Ευρωπαϊκής Κοινότητας.
<P>
Θα αναφερθώ ειδικότερα στην έκθεση Linzer σχετικά με το δικαίωμα πολιτών εθνικότητας τρίτων χωρών να ταξιδεύουν στην Ένωση. Το αντικείμενο της προτάσεως είναι η εναρμόνιση των εθνικών διατάξεων σχετικά με το δικαίωμα πολιτών εθνικότητας τρίτων χωρών να ταξιδεύουν και να παραμένουν στην επικράτεια της Ένωσης. Αυτή τη στιγμή το είδος αυτό ταξιδιού διέπεται από ποικίλες εθνικές διατάξεις, οι περισσότερες από τις οποίες απαιτούν από τους πολίτες εθνικότητας τρίτων χωρών που είναι νόμιμοι κάτοικοι της επικράτειας κάποιου άλλου κράτους μέλους να διαθέτουν θεώρηση. Το γεγονός αυτό αποτελεί προσβολή για τους πολίτες εθνικότητας τρίτων χωρών που διαμένουν νομίμως και υπόκεινται στις αρμόζουσες διατάξεις του κράτους μέλους, ορισμένοι δε από αυτούς τους πολίτες μπορεί να είναι πολίτες της δεύτερης ή της τρίτης γενεάς.
<P>
Για παράδειγμα, στη χώρα μου πολύ συχνά οι πακιστανοί και οι ινδοί πολίτες πολύ συχνά προτιμούν, για λόγους σχέσεών τους με την πατρίδα τους, να διατηρούν την πακιστανική ή την ινδική υπηκοότητα. Μολονότι οι άνθρωποι αυτοί θα ζήσουν όλη τη ζωή τους στο ΗΒ, εν τούτοις υπόκεινται στην παροχή θεώρησης για να επισκεφθούν κάποιο άλλο κράτος μέλος της Ευρωπαϊκής Ένωσης. Η κατάσταση αυτή θεραπεύεται με την πρόταση της Επιτροπής και, επομένως, τα άτομα αυτά θα μπορούν να διασχίζουν τα σύνορα ελεύθερα και με τους ίδιους όρους και προϋποθέσεις όπως και οι άλλοι πολίτες της Ευρωπαϊκής Ένωσης. Όπως είπε και η κ. Oddy, η πρόταση δεν παρέχει δικαίωμα εργασίας ή άλλα δικαιώματα εγκατάστασης. Αφορά απλά και μόνο το δικαίωμα ταξιδίου.
<P>
Η Επιτροπή Νομικών Υποθέσεων και Δικαιωμάτων των Πολιτών διατηρεί δύο επιφυλάξεις. Η μία αφορά την ανησυχία που μας προκαλεί η επιλογή της Επιτροπής να προσθέσει και τη φράση «απειλή στις διεθνείς της σχέσεις» στις συνήθεις αιτίες για αποβολή από ένα κράτος μέλος. Η Συνθήκη προβλέπει διατάξεις - οι οποίες έχουν υποβληθεί στη δοκιμή του Ευρωπαϊκού Δικαστηρίου - που επιτρέπουν την αποβολή για λόγους δημοσίας ασφαλείας ή δημοσίας τάξεως, αλλά πουθενά δεν έχουμε συναντήσει την έκφραση «απειλή στις διεθνείς σχέσεις». Ελπίζω ότι η Επιτροπή θα εξετάσει τη διαγραφή της φράσεως αυτής, όπως εζήτησαν τόσο η Επιτροπή Πολιτικών Ελευθεριών και Εσωτερικών Υποθέσεων όσο και η Επιτροπή Νομικών Θεμάτων και Δικαιωμάτων των Πολιτών. Μια παρόμοια διάταξη θα σήμαινε ότι άτομα εθνικότητας τρίτης χώρας θα μπορούσαν να αποβληθούν απλά και μόνο επειδή μια τρίτη χώρα θα διαμαρτυρόταν για την παρουσία τους στην επικράτεια ενός κράτους μέλους της Ευρωπαϊκής Ένωσης.
<P>
Η πρόσφατη πρωτοβουλία του Συμβουλίου περιπλέκει κάπως το θέμα. Αφενός, δεχόμαστε με ικανοποίηση το ενδιαφέρον του Συμβουλίου επ' αυτού αλλά αφετέρου, λυπούμεθα για το γεγονός ότι το φέρει υπό το άρθρο Κ3 και επομένως στην αρμοδιότητα του τρίτου πυλώνα, αποδυναμώνοντας τα δικαιώματα του Ευρωπαϊκού Κοινοβουλίου και των ευρωπαϊκών θεσμικών οργάνων. Εν τούτοις πιστεύουμε ότι αξίζει τον κόπο να εξετάσουμε σοβαρά την πρωτοβουλία του Συμβουλίου και πιθανότατα θα στηρίξουμε την απόσυρση των εκθέσεων και την αναπομπή τους στην επιτροπή.

<SPEAKER ID=16 NAME="Gil-Robles Gil-Delgado">
Κυρία Πρόεδρε, παρεμβαίνω ως εισηγητής της γνωμοδότησης της Επιτροπής Κοινωνικών Υποθέσεων και Απασχόλησης σχετικά με δύο από τις εκθέσεις, του κ. Ford και του κ. Linzer. Η Επιτροπή Κοινωνικών Υποθέσεων και Απασχόλησης επέμεινε πρώτα απ' όλα να καταστεί απολύτως σαφές στο κείμενο των εκθέσεων ότι αν και οι προτάσεις της Επιτροπής για την κατάργηση των ελέγχων επί των προσώπων στα εσωτερικά σύνορα της Ευρωπαϊκής Ένωσης αποτελούν κάποια καλά σχέδια -και η Επιτροπή Κοινωνικών Υποθέσεων χαιρετίζει την παρουσίασή τους, η οποία βέβαια καθυστέρησε, αλλά κάλλιο αργά παρά ποτέ- αυτό δεν θα πρέπει να σημαίνει ότι οι εν λόγω διατάξεις μπορούν να εξαρτώνται από τη θέσπιση ή την εφαρμογή συνοδευτικών μέτρων, είτε πρόκειται για τη σύμβαση περί εξωτερικών συνόρων ή οποιαδήποτε άλλα. Και η Επιτροπή Κοινωνικών Υποθέσεων εκφράζει την ικανοποίησή της για το ότι τόσο στην έκθεση Ford όσο και στην έκθεση Linzer καθίσταται απολύτως σαφές, μέσω των αντιστοίχων τροπολογιών, ότι οι υπό συζήτηση διατάξεις αποτελούν σαφή υποχρέωση της ίδιας της Ένωσης, η οποία δεν υπάγεται κατ' ουδένα τρόπο σε αυτές τις προϋποθέσεις.
<P>
Κατά δεύτερο λόγο, η Επιτροπή Κοινωνικών Υποθέσεων θέλησε να υπενθυμίσει ότι η κατάργηση όλων των ελέγχων στα εσωτερικά σύνορα δε μπορεί να είναι ένα μεμονωμένο μέτρο και ότι, τουλάχιστον σε ό, τι αφορά την ελεύθερη κυκλοφορία των εργαζομένων, πρέπει να αρθούν και άλλα εμπόδια που εξακολουθούν να υφίστανται: η μη ολοκλήρωση της αναγνώρισης των διπλωμάτων και των επαγγελματικών ειδικοτήτων, η απουσία συντονισμού των συμπληρωματικών καθεστώτων κοινωνικής ασφάλισης και των ειδικών καθεστώτων κοινωνικής ασφάλισης, καθώς και η φορολόγηση των διακινούμενων εργαζομένων. Και ζήτησε από το Συμβούλιο και από την Επιτροπή να θεσπίσουν τα απαραίτητα μέτρα για την άρση αυτών των εμποδίων.
<P>
Τέλος, η Επιτροπή Κοινωνιών Υποθέσεων επέμεινε η θέση σε ισχύ αυτών των διατάξεων να συνοδεύεται από μια ευρεία εκστρατεία ενημέρωσης. Αυτήν τη στιγμή, έχει ήδη ξεκινήσει από πλευράς της Επιτροπής μια εκστρατεία ενημέρωσης σχετικά με την εσωτερική αγορά. Είναι απαραίτητο να ξέρουν οι πολίτες ότι τα εμπόδια αυτά εξαλείφονται, και γι' αυτό δεν αρκεί μια δημοσίευση σε ένα επίσημο δελτίο. Είναι απαραίτητο αυτά τα αποτελεσματικά μέτρα να γίνουν γνωστά σε όλους τους πολίτες.

<SPEAKER ID=17 NAME="Caccavale">
Κυρία πρόεδρε, κύριοι συνάδελφοι, θα ήθελα να υπενθυμίσω σε όλους όσα έχουμε υποσχεθεί, τις προσπάθειες που έχει καταβάλει η Ευρώπη και τη μεγάλη αναμονή που είχε δημιουργήσει, ακριβώς, η δέσμευση της Ευρώπης να εφαρμόσει την ελεύθερη διακίνηση των προσώπων εντός της 1ης Ιανουαρίου του 1993: βρισκόμαστε στον Ιούλιο του 1996 και αυτή η ελεύθερη διακίνηση δεν έχει ακόμη πραγματοποιηθεί. Συνεπώς έχουμε μία παραβίαση του άρθρου 7Α της Συνθήκης του Μάαστριχτ που τα κράτη μέλη έχουν υπογράψει. όχι μόνο, βρισκόμαστε και εκτός ορίου κάθε λογικής, εκτός των ορίων της σχέσης κόστος/όφελος που η μη ελεύθερη διακίνηση συνεπάγεται. Μου φαίνεται ότι αυτή τη στιγμή τα απηρχαιωμένα σύνορά μας δεν είναι σε θέση να σταματήσουν πλέον κανένα -ούτε τα εμπορεύματα, ούτε τις αθέμιτες συναλλαγές, ούτε την εγκληματικότητα- εκτός από τους φτωχούς έντιμους πολίτες που οφείλουν κάθε φορά να παρουσιάζουν την ταυτότητά τους στους ηλίθιους και απηρχαιωμένους ελέγχους των συνόρων.
<P>
Υπάρχει όμως και κάτι επιπλέον: ορισμένες χώρες της Έννωσης έχουν αποφασίσει, μέσω της συμφωνίας Σένγκεν, να ξεπεράσουν τη Συνθήκη του Μάαστριχτ, να ξεπεράσουν το άρθρο 7Α, που είχε ήδη θεσπίσει αυτό το δικαίωμα ελεύθερης διακίνησης των προσώπων. Αποδεικνύεται ότι όταν υπάρχει, στην ουσία, πολιτική βούληση των κρατών μελών, η ελεύθερη διακίνηση των προσώπων υλοποιείται, παρά τις ανησυχίες, παρά τις επιφυλάξεις που ενδεχομένως υπάρχουν.
<P>
Βεβαίως η συμφωνία Σένγκεν δεν αποτελεί μία κοινοτική πρωτοβουλία, δεν αποτελεί μία πρωτοβουλία της Ευρώπης: είναι μία πρωτοβουλία μεμονωμένων κρατών μελών. Νομίζω, συνεπώς, ότι στο σημείο αυτό όλες οι επιφυλάξεις και, ας το ομολογήσουμε, όλα τα άλλοθι που δημιουργούνται σχετικά με τα συνοδευτικά μέτρα μπορούν να ξεπερασθούν. Η δέσμη προτάσεων που έχει παρουσιάσει η Επιτροπή ακολουθεί τη σωστή κατεύθυνση, αλλά νομίζω ότι σχετικά με τα συνοδευτικά μέτρα υπάρχουν ακόμη πολλά άλλοθι, σοβαρές ελλείψεις εκ μέρους των κρατών μελών, έλλειψη πολιτικής βούλησης για την υπέρβαση αυτού του εμποδίου. Πιστεύω ότι, κάθε ημέρα που περνάει χωρίς να πραγματοποιείται ουσιαστικά η ελεύθερη διακίνηση των προσώπων, δίνουμε και ένα κτύπημα με τον κασμά, ένα τελικό ίσως κτύπημα στις ελπίδες των πολιτών για μια αληθινή, ενωμένη, ομοσπονδιακή Ευρώπη χωρίς όλες αυτές τις θεωρήσεις, άδειες, τίτλου και γραφειοκρατίες που στην πραγματικότητα παρεμποδίζουν την ανάπτυξή της.
<P>
Όσον αφορά τη γνωμοδότηση που μου έχει ανατεθεί από την ΕπιτροπήΠολιτικών Ελευθεριών, σχετικά με την κατάργηση των περιορισμών μετάβασης και παραμονής των εργαζομένων των κρατών μελών και των οικογενειών τους στο εσωτερικό της Κοινότητας, πιστεύω ότι θα πρέπει: να επαληθεύσουμε εάν η πρόταση οδηγίας είναι επαρκώς πλήρης σχετικά με το ζήτημα της ελεύθερης διακίνησης των πολιτών τρίτων χωρών που νομίμως διαμένουν στις χώρες μέλη, είτε έχουν άμεσο είτε έχουν έμμεσο δικαίωμα. να εξετάσουμε τις δυνατότητες παρουσίασης ενός ενιαίου πίνακα τίτλων διαμονής, βάσει των τεσσάρων ή πέντε οδηγιών που ήδη υπάρχουν, ο οποίος θα δημοσιευθεί έγκαιρα στην Επίσημη Εφημερίδα, τίτλων διαμονής που δίδουν το δικαίωμα ελεύθερης διακίνησης των προσώπων. να εξετασθεί εάν αυτοί οι δικαιούχοι δεν είναι υπήκοοι ενός κράτους μέλους που θα πρέπει να έχουν τα ίδια δικαιώματα με τους έχοντες την κοινοτική ιθαγένεια. να αποφασισθεί, τέλος, εάν χρειάζεται να παρουσιασθεί μία τροπολογία γι αυτό το σκοπό.
<P>
Πιστεύω και εγώ ότι το Joint Action Programme , που έχει καταθέσει η Ιρλανδική Προεδρία θα πρέπει να επανεξετασθεί από την Επιτροπή Νομικών Θεμάτων του Ευρωπαϊκού Κοινοβουλίου. Η ομάδα μας δεν θα αντιταχθεί στην περίπτωση που θα ζητηθεί η επανεξέταση, η εκ νέου, συνεπώς, παραπομπή του προβλήματος στην Επιτροπή. Αλλά, επαναλαμβάνω χωρίς την ελεύθερη διακίνηση των προσώπων δεν θα υπάρξει η Ευρώπη.

<SPEAKER ID=18 LANGUAGE="DE" NAME="Schulz">
Κυρία Πρόεδρε, αξιότιμοι κυρίες και κύριοι συνάδελφοι, η ελεύθερη κυκλοφορία στην Ευρωπαϊκή Ένωση είναι πολύπλοκη διαδικασία, όταν πρόκειται για πρόσωπα. Ο συνάδελφος Caccavale είπε, πολύ σωστά, ότι σ' αυτήν την Ένωση μπορεί κανείς να μεταφέρει τα πάντα, και όλα μπορεί να τα περάσει ανεμπόδιστα από τα σύνορα, τα οποία επισήμως δεν υπάρχουν πλέον. Μόνον οι άνθρωποι δεν μπορούν να μετακινηθούν τόσο ελεύθερα όσο θα το επιθυμούσαν. Γι' αυτό θα ήθελα σήμερα να υπενθυμίσω ένα πράγμα: Την 1η Ιανουαρίου 1993 άρχισε η ευρωπαϊκή εσωτερική αγορά, που γιορτάσθηκε με πυροτεχνήματα και επιδοκιμάσθηκε ζωηρά παντού στην Ευρωπαϊκή Ένωση. Αλλά τι άραγε επιδοκιμάσαμε ζωηρά; Το γεγονός ότι όλοι τώρα, με οποιοδήποτε αγαθό, με οποιαδήποτε υπηρεσία, με οποιοδήποτε κεφάλαιο υπό μάλης, μπορούν να κινηθούν μέσα στην Κοινότητα των Δεκαπέντε; Κι αυτό ακόμη. Αλλά δεν επιδοκιμάσαμε - τουλάχιστον εξ ονόματος της ομάδας μας - ότι σχεδόν 4 χρόνια μετά την ημερομηνία αυτή, εξακολουθούν να μην έχουν εκπληρωθεί πολύ βασικές προϋποθέσεις για την υλοποίηση του δικαιώματος των πολιτών να μπορούν να κινούνται ελεύθερα σε μια εκ νέου δημιουργηθείσα Ευρώπη.
<P>
Και γιατί δεν έχει υλοποιηθεί ακόμη αυτό το δικαίωμα; Δεν έχει υλοποιηθεί, επειδή μια σειρά κρατών μελών της Ένωσης - για την ακρίβεια οι κυβερνήσεις αυτών των κρατών μελών - αντιμετωπίζουν με δυσπιστία το γεγονός ότι οι πολίτες των χωρών τους, καθώς και οι άνθρωποι που δεν έχουν βέβαια την ιθαγένεια αυτών των χωρών αλλά ζουν μόνιμα σ' αυτές, θα μπορούν να κινούνται ελεύθερα στην Ένωση. Τι επιχειρήματα δεν αναφέρθηκαν σήμερα το πρωί για τον περιορισμό μιας προσωπικής πολιτικής ελευθερίας! Ένα, ωστόσο, είναι τελείως σαφές: Η συντριπτική πλειοψηφία των ανθρώπων που ζουν στην Ένωσή μας - ακριβή ποσοστά δεν γνωρίζω, αλλά ας υποθέσουμε ότι είναι σαφώς πάνω από το 90 % - είναι τίμιοι, χρηστοί και καθώς πρέπει άνθρωποι, που στην ουσία θα 'πρεπε να μπορούν να ταξιδεύουν ανεμπόδιστα από τον ένα τόπο της Ένωσης στον άλλο, άσχετα αν κατέχουν το διαβατήριο ενός κράτους μέλους ή είναι υπήκοοι ενός τρίτου κράτους με μόνιμη κατοικία στην Ένωση. Γιατί οι κυβερνήσεις δε δείχνουν καμιά εμπιστοσύνη; Γιατί περιορίζεται συνεχώς η ελευθερία κίνησης αυτών των ανθρώπων, με πρόφαση την εγκληματικότητα μερικών μικρότερων ομάδων, όπως λ.χ. κακοποιών, εμπόρων ηρωίνης, εμπόρων όπλων ή δουλεμπόρων; Αυτά είναι βέβαια συγκεκριμένα προβλήματα, αλλά δεν μπορούν να αποτελέσουν επιχειρήματα για να περιορίζεται μόνιμα η ελεύθερη κυκλοφορία.
<P>
Θα πρέπει επιτέλους να προχωρήσουμε προς τα εμπρός, κάνοντας μια επίθεση εμπιστοσύνης. Οι χρονικές καθυστερήσεις, εξαιτίας των οποίων το Κοινοβούλιο έπρεπε να μαλώνει με το Συμβούλιο και την Επιτροπή, οδήγησαν στο να συζητάμε σήμερα αυτές τις εκθέσεις, αφού ο Επίτροπος, ο οποίος φυσικά είναι παρών, ανέλαβε πρωτοβουλίες που είναι βέβαια καλές, αλλά όχι επαρκείς. Και μέσα σ' αυτή τη διαδικασία ακούμε τώρα ότι το όργανο που εκπροσωπεί τις κυβερνήσεις των κρατών μελών, οι οποίες είναι υπεύθυνες γι' αυτές τις καθυστερήσεις, δηλαδή το Συμβούλιο, ξεκίνησε και πάλι, πίσω από την πλάτη του Επιτρόπου και του Κοινοβουλίου, μια διαδικασία η οποία θα αντικαταστήσει όλα όσα συζητάμε σήμερα και στην οποία εμείς, και προφανώς και η Επιτροπή, δε θα συμμετέχουμε. Γι' αυτό και από το γεγονός αυτό δεν μπορούμε παρά να βγάλουμε το εξής συμπέρασμα: Κάνοντας αναφορά στο άρθρο 129 του Κανονισμού, θα ζητήσουμε αναβολή της ψηφοφορίας, ώστε να έχουμε την ευκαιρία να μπορέσουμε να εξετάσουμε εκ νέου στις αρμόδιες επιτροπές τι πρόκειται να γίνει τώρα - το άρθρο 60 του Κανονισμού, ως γνωστόν, το προβλέπει αυτό. Διότι σε καμιά περίπτωση δεν μπορούμε να ανεχθούμε τα ούτως ή άλλως μέτρια δημοκρατικά δικαιώματα συμμετοχής, ιδιαίτερα του Κοινοβουλίου, να αναστέλλονται τώρα και να μας εμπαίζουν στη διαδικασία της διαβούλευσης, στο παρόν στάδιο των συζητήσεων, με το να αγνοεί το Συμβούλιο όλα όσα λέμε εδώ και να δημιουργεί πίσω από τις πλάτες μας τετελεσμένα γεγονότα. Νομίζω πως αυτό δεν μπορούμε να το ανεχθούμε.
<P>
(Χειροκροτήματα)

<SPEAKER ID=19 LANGUAGE="DE" NAME="Nassauer">
Kυρία Πρόεδρε, κυρίες και κύριοι, η ελεύθερη κυκλοφορία στην Ευρώπη θα έπρεπε να είχε υλοποιηθεί μέχρι την 1η Ιανουαρίου 1993. Συνεπώς, σύμφωνα με τη Συνθήκη που έχει υπογραφεί και από τα δεκαπέντε κράτη μέλη, δεν θα έπρεπε σήμερα να συζητάμε για την εφαρμογή της ελεύθερης κυκλοφορίας, αλλά να εξετάζουμε ίσως μια έκθεση εμπειριών για τη λειτουργία της και να βγάζουμε συμπεράσματα απ' αυτήν, για το πώς ενδεχομένως μπορούμε να σημειώσουμε προόδους εδώ. Kανένας λόγος όμως δεν γίνεται σήμερα για όλα αυτά.
<P>
Δεν θέλω να πω πως αποτελεί παραβίαση της Συνθήκης το ότι δεν έχει υλοποιηθεί μέχρι τώρα η ελεύθερη κυκλοφορία. Aντίκειται όμως σ' αυτό που υπέγραψαν πανηγυρικά και τα δεκαπέντε κράτη. Στην πράξη θα έπρεπε να αποκατασταθεί όχι μόνον η ελεύθερη διακίνηση των υπηρεσιών και των κεφαλαίων, αλλά θα 'πρεπε και οι άνθρωποι, σ' αυτό το βασικό θέμα, να μπορούν να μάθουν την Ευρώπη - με όλη τη σημασία της λέξης. Θα 'πρεπε κανείς στην Ευρώπη να μπορεί να ταξιδεύει ελεύθερα, και να μπορεί, σαν πολίτης, να δει ποια είναι πλεονεκτήματα από την είσοδό μας στην Ευρωπαϊκή Ένωση.
<P>
Αυτό λοιπόν δεν έγινε. Δεν λέω βέβαια πως το Συμβούλιο, σαν Συμβούλιο, είναι εκείνο που το παρεμπόδισε αυτό, αλλά θα πρέπει να συνηθίσουμε σ' έναν κάπως οξύτερο τρόπο θεώρησης. Yπάρχουν μερικά κράτη μέλη που δεν εκπληρώνουν τις υποχρεώσεις τους που απορρέουν από τη Συνθήκη. Yπάρχει μια μειοψηφία που το κάνει αυτό και το κάνει με ανεπαρκή επιχειρήματα. Αναφέρεται εδώ πως δεν μπορεί κανείς απρόσκοπτα να αποκαταστήσει την ελεύθερη κυκλοφορία, επειδή μέχρι τώρα οι συνοριακοί έλεγχοι στα εσωτερικά σύνορα της Κοινότητας έπαιζαν σημαντικό ρόλο, λ.χ. στην καταπολέμηση της εγκληματικότητας.
<P>
Κυρίες και κύριοι, αυτή είναι μια, πράγματι, απαρχαιωμένη θέση. Κανένας ειδικός δεν μπορεί να εξακολουθεί να την προβάλει σήμερα. Είναι πράγματι γελοίο να ισχυριζόμαστε πως η καταπολέμηση της εγκληματικότητας δεν μπορεί να γίνει χωρίς τους συνοριακούς ελέγχους. Αν αυτό αλήθευε, θα έπρεπε εμείς στη Γερμανία να εφαρμόζαμε ξανά συνοριακούς ελέγχους μεταξύ Βαυαρίας και Έσσης, εφόσον πράγματι ήταν αναγκαίοι για την καταπολέμηση της εγκληματικότητας. Για κάτι τέτοιο δεν γίνεται λόγος φυσικά. Η εγκληματικότητα, σήμερα, θα πρέπει να καταπολεμηθεί με τελείως διαφορετικά μέσα, λ.χ. με την Europol και με τα συστήματα δεδομένων που θα πρέπει να εγκατασταθούν εκεί. Αυτή είναι η σύγχρονη καταπολέμηση του εγκλήματος. Και κατά τρόπο παράξενο παρεμποδίζεται από αυτούς ακριβώς που δεν μας παρέχουν την ελεύθερη κυκλοφορία, στο βαθμό τουλάχιστον που θέλει η Συνθήκη.
<P>
Μια από τις χαρακτηριστικές λέξεις είναι τα συνοδευτικά μέτρα. Είναι αλήθεια πως στο Συμβούλιο υπάρχουν καθήκοντα που θα πρέπει ακόμη να εκπληρωθούν, πριν εφαρμοστεί στην πράξη η ελεύθερη κυκλοφορία. Διότι, πράγματι, δεν αρκεί να καταργήσει κανείς απλώς τους συνοριακούς ελέγχους, χωρίς να αντικαταστήσει τις δυνατότητες που χάνονται με τους ελέγχους αυτούς. Θα πρέπει να εξασφαλίζεται η ασφάλεια των εξωτερικών συνόρων. Θα πρέπει στο μέλλον να είναι σαφές ότι εκείνος που μπαίνει, μέσω κάποιων εξωτερικών συνόρων σ' ένα κράτος μέλος της Ευρωπαϊκής Ένωσης, αποκτά ελευθερία κινήσεων μέσα σ' ολόκληρη την Ένωση. Και κατ' αυτόν τον τρόπο, το κράτος που επιτρέπει την είσοδο από τα δικά του εξωτερικά σύνορα, αναλαμβάνει και την ευθύνη για την ελευθερία των κινήσεων ενός τέτοιου ανθρώπου μέσα σ' ολόκληρη την Ένωση.
<P>
Με την ευκαιρία αυτή, θα πρέπει να σημειωθεί πως αυτή την ελεύθερη κυκλοφορία δεν την θέλουμε μόνον για τους πολίτες της Ένωσης, αλλά και για τους πολίτες τρίτων χωρών που ζουν νόμιμα στην Ευρωπαϊκή Ένωση. Διαφορετικά δεν μπορεί να νοηθεί ελεύθερη κυκλοφορία. Δεν είναι δυνατόν να υπάρχει ένα σύστημα δύο κατηγοριών για την ελεύθερη κυκλοφορία στην Ευρώπη. Tην ελεύθερη κυκλοφορία θα πρέπει να την απολαμβάνουν όλοι όσοι διαμένουν νόμιμα στην Ευρωπαϊκή Ένωση.
<P>
Υπό τις συνθήκες αυτές φαίνεται πράγματι παράξενο, το ότι ακριβώς τη χρονική στιγμή που η Επιτροπή κάνει αυτό που της ζήτησε το Κοινοβούλιο, να υποβάλει δηλαδή κατάλληλες προτάσεις - κι εμείς υποστηρίζουμε τις προτάσεις του Επιτρόπου κ. Monti χωρίς περιορισμούς -, ακριβώς μόλις επεξεργαζόμαστε τις γνωμοδοτήσεις μας επί των προτάσεων αυτών, γίνονται γνωστές στους κύκλους του Συμβουλίου τελείως νέες σκέψεις. Δε θέλω εδώ να αρχίσω να μιλάω για θεσμικά μπερδέματα, αλλά ωστόσο είναι απόλυτα σαφές να θέλουμε να μάθουμε κατ' αρχήν τι άραγε θέλει ουσιαστικά το Συμβούλιο. Γι' αυτό και, κατά την άποψή μου, η οριστική μας απόφαση θα πρέπει να παρθεί, αφού μας δώσει το Συμβούλιο πληροφορίες για το ποιο σκοπό έχει με την καινούρια του joint action. Θέλουμε ελεύθερη κυκλοφορία για όλους τους πολίτες στην Ευρώπη κι αυτό να γίνει όσο το δυνατόν πιο σύντομα. Eκείνοι δε, που είναι υπεύθυνοι για το ότι δεν έχει εφαρμοσθεί ακόμη, θα πρέπει τώρα να παρουσιασθούν.

<SPEAKER ID=20 LANGUAGE="FR" NAME="Schaffner">
Κυρία Πρόεδρε, οι τρεις προτάσεις οδηγίας που βρίσκονται υπό συζήτηση, συνιστούν την απάντηση της Επιτροπής στην προσφυγή που κίνησε εναντίον της το Κοινοβούλιο ενώπιον του Ευρωπαϊκού Δικαστηρίου, για την αδράνειά της όσον αφορά το θέμα της ελεύθερης κυκλοφορίας των προσώπων στο εσωτερικό της Ένωσης.
<P>
Συνειδητοποιώντας ότι οι εν λόγω προτάσεις αφορούν σημαντικά ζητήματα τα οποία σχετίζονται με τη μετανάστευση και την εσωτερική ασφάλεια, η Επιτροπή συμπεριέλαβε στις προτάσεις της μια σειρά συνοδευτικών μέτρων που, κατά τη γνώμη της, είναι αναγκαία για τη διασφάλιση ενός υψηλού επιπέδου ασφαλείας μέσα στο χώρο δίχως σύνορα. Όμως η Επιτροπή Πολιτικών Ελευθεριών και Εσωτερικών Υποθέσεων δεν αρκέστηκε απλώς στο να απορρίψει μια τροπολογία της Επιτροπής Νομικών Θεμάτων και Δικαιωμάτων των Πολιτών που απέβλεπε στην κατάρτιση ενός καταλόγου των προαναφερθέντων συνοδευτικών μέτρων, αλλά επίσης ενέκρινε άλλες τροπολογίες με τις οποίες υπογραμμίζει ότι το δικαίωμα ελεύθερης κυκλοφορίας των προσώπων δεν πρέπει να υποτάσσεται στα εν λόγω μέτρα. Μπορεί λοιπόν να αναρωτηθεί κανείς μήπως οι συγκεκριμένες προτάσεις δεν έχουν εντελώς δημαγωγικό χαρακτήρα. Για την έγκριση αυτών των προτάσεων οδηγίας, απαιτείται ομόφωνη γνώμη του Συμβουλίου. Ορισμένα κράτη, ωστόσο, για μια σειρά διαφορετικών λόγων, δεν είναι πρόθυμα να παραιτηθούν από την εφαρμογή αυτών των συνοδευτικών μέτρων, τα οποία εντάσσονται στον τρίτο πυλώνα.
<P>
Η Επιτροπή, κάνοντας χρήση των εξουσιών που της παρέχει το άρθρο Κ3, παράγραφος 2, θα είχε τη δυνατότητα -σε περίπτωση που το Κοινοβούλιο δεν την είχε, κατά κάποιο τρόπο, υποχρεώσει- να συνεργαστεί με τα κράτη μέλη, καθορίζοντας ένα διαπραγματευτικό πλαίσιο αποδεκτό απ' όλους, ώστε να επιτύχει την ελεύθερη κυκλοφορία των προσώπων.
<P>
Από την άλλη, σε ό, τι αφορά την οδηγία περί καταργήσεως των περιορισμών στη διακίνηση και στη διαμονή των υπηκόων της Ένωσης αναφορικά με τη δυνατότητα εγκατάστασης και παροχής υπηρεσιών, η Επιτροπή Νομικών Θεμάτων και Δικαιωμάτων των Πολιτών προτείνει τη διαγραφή της τρίτης παραγράφου του άρθρου 3, επειδή αυτή έρχεται σε σύγκρουση με το άρθρο 6, το οποίο θεσπίζει την απαγόρευση επιβολής διακρίσεων. Όμως η κατοχή ενός εγγράφου ταυτότητας θα μπορούσε επίσης να εκληφθεί και ως μέτρο κατοχύρωσης του πολίτη: συνιστά γι' αυτόν ένα αποδεικτικό στοιχείο που του επιτρέπει να ασκήσει συγκεκριμένο δικαίωμά του. Η κατοχή ενός εγγράφου ταυτότητας, μιας άδειας διακίνησης, αποτελεί μία από τις βασικές ελευθερίες που οραματίζονται οι άνθρωποι που ζούν κάτω από το ζυγό των δικτατορικών καθεστώτων. Για τους πολίτες της Ένωσης, η κατοχή ενός εγγράφου ταυτότητας συνιστά την καλύτερη προστασία εναντίον της αυθαιρεσίας.

<SPEAKER ID=21 LANGUAGE="NL" NAME="Wiebenga">
Κυρία Πρόεδρε, η συζήτηση αυτή αφορά έναν από τους πυρήνες της Ευρωπαϊκής Ένωσης: την υλοποίηση της ελεύθερης κυκλοφορίας των προσώπων. Όπως αναφέρθηκε, στα τέλη του 1992 θα έπρεπε να υπάρχει μία ανοικτή εσωτερική αγορά με ελεύθερη 8κυκλοφορία αγαθών, υπηρεσιών, κεφαλαίων και προσώπων. Όμως αυτό δεν συνέβη. Συνέβη για τα προϊόντα, τις υπηρεσίες και τα κεφάλαια, όμως όχι για τα πρόσωπα. Το παρατηρούμε αυτό, Πρόεδρε, όταν πηγαίνουμε στην Αγγλία, για να αναφέρω ένα παράδειγμα. Εκεί πραγματοποιείται έλεγχος των ατόμων με τον παλαιό τρόπο είτε προέρχονται από την Ευρωπαϊκή Ένωση είτε όχι. Συνεπώς, στόχος της παρούσης συζήτησης είναι η δημιουργία μιας Ένωσης του πολίτη, μετά από την Ένωση των κεφαλαίων.
<P>
Πρόεδρε, πρόκειται για ένα θέμα το οποίο συζητούμε μόλις τώρα το 1996. Όπως αναφέρθηκε, τα μέτρα που βρίσκονται ενώπιόν μας θα έπρεπε ουσιαστικά να είχαν ληφθεί το 1992. Κακώς η προηγούμενη Ευρωπαϊκή Επιτροπή δεν είχε υποβάλει προτάσεις. Το Ευρωπαϊκό Κοινοβούλιο αναγκάσθηκε ακόμη και να προσφύγει στο Ευρωπαϊκό Δικαστήριο κατά της Ευρωπαϊκής Επιτροπής και δεν μπορεί να υπάρξει μεγαλύτερη ντροπή από αυτό το γεγονός στο πλαίσιο του ευρωπαϊκού νομοθετικού συστήματος. Τελικώς, η παρούσα Επιτροπή υπέβαλε τις αναγκαίες προτάσεις. Οι προτάσεις αυτές υποβλήθηκαν καθυστερημένα. Όμως τώρα πλέον που οι προτάσεις αυτές βρίσκονται ενώπιόν μας, η Ομάδα των Φιλελεύθερων φρονεί ότι θα πρέπει να εξετάσουμε τα πλενεκτήματα και τα μειονεκτήματά τους.
<P>
Πρόεδρε, η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών υποστηρίζει την πρόταση οδηγίας για την ελεύθερη διακίνηση υπηκόων τρίτων χωρών. Αφορά φυσικά υπηκόοους τρίτων χωρών οι οποίοι διαμένουν νομίμως στην Ένωση. Αυτή τη στιγμή, τα άτομα αυτά, π.χ. πολλοί Τούρκοι και Μαροκινοί, αλλά και άλλοι, εξακολουθούν να χρειάζονται θεώρηση διαβατηρίου για να ταξιδέψουν εντός της Ευρωπαϊκής Ένωσης. Το γεγονός αυτό δυσχεραίνει τις κινήσεις τους. Γι'αυτό το λόγο είναι σωστό να επιλυθεί τώρα το θέμα αυτό οριστικά. Η πρόταση για την οδηγία που αφορά «την κατάργηση των ελέγχων επί των προσώπων στα εσωτερικά σύνορα», αποτελεί τον πυρήνα της παρούσης συζήτησης. Όπως γνωρίζουμε, η Ευρωπαϊκή Επιτροπή συνόδευσε το θέμα αυτό με μία προϋπόθεση η οποία ουσιαστικά είναι η εξής: τα εσωτερικά σύνορα πρέπει να καταργηθούν σε ολόκληρη την Ευρωπαϊκή Ένωση, όμως πριν αυτό πραγματοποιηθεί, διαβάζω σε ελεύθερη απόδοση τη θέση της Ευρωπαϊκής Επιτροπής, πρέπει πρώτα να ληφθεί μια σειρά μέτρων για την αντιμετώπιση των ανεπιθύμητων συνεπειών από την κατάργηση των εσωτερικών συνόρων. Ανεπιθύμητες συνέπειες όπως π.χ. η αυξανόμενη εγκληματικότητα και η λαθρομετανάστευση. Πρόκειται για συνοδευτικά μέτρα τα οποία θα πρέπει να ληφθούν προκειμένου να βελτιωθεί η φύλαξη των εξωτερικών συνόρων, για την κατανομή των αρμοδιοτήτων στο πλαίσιο της πολιτικής χορήγησης ασύλου, της κοινής πολιτικής χορήγησης θεώρησης διαβατηρίου και την ανταλλαγή πληροφοριών μέσω ενός ευρωπαϊκού συστήματος πληροφόρησης.
<P>
Πρόεδρε, η Ομάδα των Φιλελεύθερων κατανοεί τους λόγους για τους οποίους συσχετίζονται τα διάφορα μέτρα και η οδηγία η οποία τώρα βρίσκεται ενώπιόν μας. Διότι αυτοί οι ίδιοι οι πολίτες οι οποίοι επιθυμούν την κατάρτηση των ελέγχων στα σύνορα, διότι πράγματι αυτοί επιθυμούν αυτό το γεγονός, επιθυμούν επίσης από τις αρχές να μεριμνήσουν για τη μείωση της εγκληματικότητας και να λάβουν μέτρα εν προκειμένω.
<P>
Τώρα λοιπόν, ως εκπρόσωπος των πολιτών, δηλώνω ότι οι κυβερνήσεις της Ευρωπαϊκής Ένωσης δεν έπραξαν τίποτα εν προκειμένω. Η σύμβαση του Δουβλίνου σχετικά με την πολιτική χορήγησης ασύλου υφίσταται ήδη επί έτη αλλά δεν έχει ακόμη τεθεί σε ισχύ. Το ίδιο όσον αφορά τη σύμβαση για τα εξωτερικά σύνορα η οποία είναι έτοιμη εδώ και πέντε έτη, αλλά δεν έχει ακόμη εφαρμοσθεί εξαιτίας της διαφοράς που υφίσταται μεταξύ της Μεγάλης Βρετανίας και της Ισπανίας για το Γιβλαρτάρ. Πρόεδρε, είναι λυπηρό. Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών φρονεί ότι το Ευρωπαϊκό Κοινοβούλιο θα πρέπει να λάβει σαφή θέση εν προκειμένω. Στη Συνθήκη του Μάαστριχτ δεν έχουν τεθεί προϋποθέσεις για την εφαρμογή της ελεύθερης κυκλοφορίας των προσώπων. Από νομική πλευρά δεν μπορεί να γίνει λόγος για συσχετισμό μεταξύ της κατάρτησης των εσωτερικών συνόρων και τη λήψη μέτρων για την καταπολέμηση του εγκλήματος και της ανεπιθύμητης μετανάστευσης. Υπάρχει όμως πολιτικός συσχετισμός. Οι κυβερνήσεις οφείλουν να λάβουν τα επιθυμητά μέτρα το ταχύτερο δυνατό.
<P>
Σήμερα, Πρόεδρε, το Κοινοβούλιο θα πρέπει να εξετάσει τί επιθυμεί. Επιθυμούμε μια λύση αρχών και δεν επιθυμούμε να γνωρίζουμε τίποτα σχετικά με συνοδευτικά μέτρα γνωρίζοντας ότι κατ'αυτό τον τρόπο θα ληφθεί μία απόφαση η οποία δεν οδηγεί πουθενά ή επιθυμούμε να ισχύσει η ελεύθερη κυκλοφορία των προσώπων; Εμείς φρονούμε ότι θα πρέπει να ενεργήσουμε με ρεαλισμό. Εκείνο το οποίο χρειάζεται είναι μία συμμαχία μεταξύ της Ευρωπαϊκής Επιτροπής και του Κοινοβουλίου η οποία θα μεταφέρει στο Συμβούλιο Υπουργών το μήνυμα ότι θα πρέπει να υλοποιηθεί το ταχύτερο δυνατόν η ελεύθερη κυκλοφορία των προσώπων. Εάν το Συμβούλιο δεν συμμορφωθεί με αυτό, τότε θα πρέπει να απολογηθεί δημοσίως.

<SPEAKER ID=22 LANGUAGE="ES" NAME="Sierra Gonzαlez">
Κυρία Πρόεδρε, θα ήθελα να διατυπώσω μερικούς συλλογισμούς σχετικά με τις τρεις προτεινόμενες οδηγίες. Ο πρώτος είναι ότι η θέση του Κοινοβουλίου υπήρξε πάντοτε ότι, προκειμένου το δικαίωμα της ελεύθερης κυκλοφορίας των προσώπων να είναι πραγματικό, απαιτείται η κατάργηση όλων των περιορισμών στην μετακίνηση και τη διαμονή. Στην ιδιαίτερη περίπτωση των εργαζομένων και των οικογενειών τους, τα Κράτη μέλη έχουν την υποχρέωση να εξαλείψουν τους ελέγχους στα εσωτερικά σύνορα.
<P>
Ωστόσο, η πρόταση της Επιτροπής συνίσταται στην υπαγωγή ενός δικαιώματος που καθιερώνεται από τις Συνθήκες σε νέες προϋποθέσεις με την πρόφαση ότι αυτές αποτελούν απαραίτητα συνοδευτικά μέτρα ώστε να μπορέσουν να καταργηθούν οι εν λόγω έλεγχοι. Αυτό είναι απαράδεκτο, διότι συνεπάγεται, στην πράξη, την αναβολή της εξάλειψης των ελέγχων στα εσωτερικά σύνορα, τη διατήρηση δηλαδή μέσω μιας πλαγίας οδού αυτού που προτιθέμεθα να εξαλείψουμε.
<P>
Η εφαρμογή της Σύμβασης του Σένγκεν κατέστησε προφανές ότι η κατάργηση των ελέγχων είναι δυνατή και χωρίς τη θέσπιση συνοδευτικών μέτρων· το να ενθαρρυνθούν τέτοια μέτρα σημαίνει αλλοίωση του δικαιώματος της ελεύθερης κυκλοφορίας. Εμείς είμαστε αντίθετοι σε αυτό.
<P>
Δε μπορεί να αναγνωριστεί κάποια νομική σύνδεση ανάμεσα στην κατάργηση των ελέγχων επί των προσώπων και τα συνοδευτικά μέτρα.
<P>
Από άλλη άποψη, η εσωτερική αγορά καλύπτει ένα χώρο χωρίς σύνορα, πράγμα που συνεπάγεται ότι η ελεύθερη κυκλοφορία εμπορευμάτων, προσώπων, υπηρεσιών και κεφαλαίων είναι εξασφαλισμένη.
<P>
Συνεπώς, καθένας που βρίσκεται νόμιμα μέσα σε αυτόν το χώρο πρέπει να έχει δικαίωμα να μετακινείται χωρίς κανενός είδους παρεμπόδιση ή διάκριση. Ας ληφθεί υπόψη ότι στα άρθρα 3 και 7 Α δεν γίνεται λόγος για ελεύθερη κυκλοφορία πολιτών αλλά για κυκλοφορία προσώπων. Επομένως, μπορεί να θεωρηθεί ως ασυνέπεια η επιβολή ενός καθεστώτος υποχρεωτικής δήλωσης στους υπηκόους τρίτων χωρών, παρόλο ότι θα είναι κάτοχοι ενός ισχύοντος τίτλου διαμονής και ενός ισχύοντος ταξιδιωτικού εγγράφου. Η μεταχείριση αυτή εισάγει διακρίσεις. Είναι αναγκαίο η Ένωση να αναγνωρίσει το δικαίωμα των υπηκόων τρίτων χωρών να ταξιδεύουν με τους ίδιους όρους ισότητας που χαίρουν οι κοινοτικοί πολίτες, από τη στιγμή που αυτοί διαμένουν νόμιμα στην Κοινότητα. Στην αντίθετη περίπτωση, θα βρισκόμασταν μπροστά σε μιαν αντίφαση ανάμεσα στην κυκλοφορία κεφαλαίων και εμπορευμάτων και την κυκλοφορία προσώπων.
<P>
Ολοκληρώνω με έναν τελευταίο συλλογισμό: οι προτάσεις οδηγίας επιβάλλουν στο δικαίωμα ελεύθερης κυκλοφορίας κάποιες προϋποθέσεις που δεν αναφέρονται στη Συνθήκη, αλλά η κατάργηση των ελέγχων αποτελεί υποχρέωση σαφή και χωρίς όρους. Εξάλλου, η δυνατότητα αναστολής της εφαρμογής των οδηγιών δε μπορεί να αφεθεί στη διακριτική βούληση του κάθε Κράτους, κυρίως διότι ό, τι αφορά την ελεύθερη κυκλοφορία εμπορευμάτων και κεφαλαίων δεν αφέθηκε στην κρίση των Κρατών. Μια τέτοια θέση θίγει την πολιτική αξιοπιστία της Ένωσης.
<P>
Η κυκλοφορία των προσώπων αποτελεί παράγοντα πολιτιστικής προσέγγισης και δημοκρατικής εμβάθυνσης. Οι εγγυήσεις δεν θα πρέπει να απαιτούνται στα εσωτερικά σύνορα αλλά στα εξωτερικά, με τα μέσα που ήδη διαθέτουμε για την καταπολέμηση του λαθρεμπορίου ναρκωτικών και του οργανωμένου εγκλήματος, τα οποία δεν θα πρέπει να στρέφονται εναντίον εκείνων που διαμένουν νόμιμα στην Ευρωπαϊκή Ένωση.

<SPEAKER ID=23 LANGUAGE="DE" NAME="Roth">
Kυρία Πρόεδρε, αγαπητοί κυρίες και κύριοι συνάδελφοι, η υπόσχεση ήταν: ανοικτά σύνορα, απεριόριστα ελεύθερη κυκλοφορία, κατάργηση των ελέγχων. Πόσες φορές δεν λέχθηκε ότι ολόκληρη η Eυρώπη θα αποτελεί εσωτερικό. Eν τούτοις, αυτό ήταν, και είναι, ψέμα. Kαμιά άλλη ευρωπαϊκή υπόσχεση δεν αναιρέθηκε τόσο συχνά, όσο η υπόσχεση μιας Eυρώπης χωρίς σύνορα.
<P>
Tώρα που έχουμε ενώπιόν μας τρεις προτάσεις οδηγιών και βλέπουμε τι κάνει το Συμβούλιο πίσω στα παρασκήνια, γίνεται πραγματικότητα όχι πλέον η ιδέα της παλιάς Eυρώπης, αλλά το παλιό ψέμα. Διότι, όπως ήδη είπαν πολλοί συνάδελφοι, αναφέρεται ξεκάθαρα στο πιο σημαντικό άρθρο, στο 7A δηλαδή, ότι από τις 31.12.1992 η εσωτερική αγορά θα είναι ένας χώρος χωρίς εσωτερικά σύνορα, χωρίς «ναι μεν, αλλά», χωρίς κανέναν περιορισμό, χωρίς κανένα αντισταθμιστικό, όπως λέγεται, μέτρο, χωρίς καθυστερήσεις, και χωρίς οδηγίες, φυσικά, που θα αμφισβητούν και θα συσχετίζουν.
<P>
Mόνον που σ' αυτή την Eυρώπη, προφανώς έρχονται πρώτα τα αγαθά, μετά οι υπηρεσίες, και μετά τα κεφάλαια. Aν στη συνέχεια ακολουθήσει κάτι, και μάλιστα σε κάποια απόσταση, αυτό θα είναι μερικά πρόσωπα, αλλά όχι όλα. Mπορεί η Eυρώπη άραγε να λειτουργήσει έτσι; Όχι, διότι η αγορά χωρίς σύνορα δεν θα πρέπει να ισχύει μόνο για τα γκρέιπφρουτ και τα νεράντζια; θα πρέπει να ισχύει και για τα πρόσωπα.
<P>
Aπό την 1.1.1993 παραβιάζεται ένα άρθρο, που γίνεται έτσι ένα παλιόχαρτο. Yπάρχει παραβίαση του άρθρου 7A, διότι, όπως και παλιά, γίνονται έλεγχοι μεταξύ Λονδίνου, Aθηνών, Στοκχόλμης και Mονάχου. H παλιά νομική αρχή pacta sunt servanda ισχύει για τις κυβερνήσεις, σε ευρωπαϊκό επίπεδο, κατά το εξής πρότυπο: Θα πρέπει κανείς και να την τηρεί και να μην την τηρεί. Δεν επιτρέπεται όμως να είναι αυτή η θέση μας, ούτε ουσιαστικά και η θέση της Eπιτροπής. Mόνον όσον αφορά την ελεύθερη κυκλοφορία δεν εκπλήρωσε η Eπιτροπή το πρωταρχικό της καθήκον. Δεν είναι η προστάτιδα των Συνθηκών, αλλά διατρέχει κίνδυνο να μεταβληθεί σε βοηθό του Συμβουλίου.
<P>
Aν τώρα, επιπλέον, το Συμβούλιο επιχειρήσει, με ενωμένες δυνάμεις, να γεμίσει την Eυρώπη με φόβο, αν ο φόβος της μετανάστευσης είναι μεγαλύτερος από το δικαίωμα της ελεύθερης κυκλοφορίας, τότε η Eυρώπη θα απομυθοποιηθεί και θα εκδικηθεί σκληρά. Δεν συμφωνούμε με την εκ νέου παραπομπή στην αρμόδια επιτροπή, επειδή πιστεύουμε πως είναι καιρός πια το Kοινοβούλιο να πάρει θέση και να το καταστήσει αυτό σαφές έναντι του Συμβουλίου και της Eπιτροπής.

<SPEAKER ID=24 LANGUAGE="FR" NAME="Pradier">
Κυρία Πρόεδρε, με όλη αυτή τη συζήτηση περί ελεύθερης διακίνησης των προσώπων, το θέμα που τίθεται επί τάπητος, επί του προκειμένου, είναι να καθοριστεί αν υπάρχει ή όχι η βούληση να επιτύχουμε μια πραγματικά ενωμένη Ευρώπη, με άλλα λόγια, να συμμορφωθούμε με το πνεύμα της Συνθήκης για την Ένωση, που μας χαρακτηρίζει ως έναν χώρο δίχως εσωτερικά σύνορα.
<P>
Η Επιτροπή, μετά από τις γνωστές περιπέτειές της με τη Δικαιοσύνη, είναι αξιέπαινη επειδή αποφάσισε να ασχοληθεί εκ νέου με την υπόθεση αυτή, που δεν λέει να τελειώσει. Οφείλουμε, με την ευκαιρία αυτή, να συγχαρούμε τον επίτροπο Monti για τη φρόνηση και την τόλμη που επιδεικνύει, παρ' ότι η συγκεκριμένη πρωτοβουλία του δεν έχει την εμβέλεια που αναμενόταν από τη δική μας Ομάδα. Όμως, για να πούμε τα σύκα σύκα και τη σκάφη σκάφη, εμφανίζονται σήμερα κάποια κράτη, κάποιες κυβερνήσεις -ή μάλλον, συγκεκριμένα κράτη και συγκεκριμένες κυβερνήσεις που, στο βάθος, δεν είναι και τόσο υπέρ της ευρωπαής ολοκλήρωσης- που θα επιθυμούσαν να μας μεταδώσουν το φόβο τους για τους μετανάστες, οι οποίοι κακώς κατηγορούνται για όλα τα δεινά που μαστίζουν την κοινωνία μας.
<P>
Το ζήτημα της ασφάλειας χρησιμοποιείται σαν επιχείρημα με στόχο τον περιορισμό της ελευθερίας. Αλλά η ελευθερία συμβαδίζει με την ασφάλεια. Ας προσέξουμε, Κυρία Πρόεδρε, ας προσέξουμε, αγαπητοί συνάδελφοι, παραδειγματιζόμενοι απ' αυτό που συμβαίνει σε συγκεκριμέμη χώρα της Εγγύς Ανατολής -που δεν παύει, παρά ταύτα, να είναι μια φιλική χώρα-, όπου η έμμονη ιδέα με την ασφάλεια θέτει σε κίνδυνο την εξέλιξη μιας ειρηνευτικής διαδικασίας, ας προσέξουμε να μην επιτρέψουμε να χρησιμοποιηθεί το θέμα της ασφάλειας της Ένωσής μας σαν άλλοθι από όσους δεν επιθυμούν το προχώρημα της Ευρωπαϊκής Ένωσης.
<P>
Καταλήγοντας, κυρία Πρόεδρε, θα ήθελα να συμμεριστώ τα συμπεράσματα του συναδέλφου μας Glyn Ford, ο οποίος τονίζει ότι το Κοινοβούλιο, χωρίς να χρειάζεται να βαρέσει τη γροθιά του στο τραπέζι, θα πρέπει ωστόσο να εμμείνει με αυστηρό και ξεκάθαρο τρόπο στην πρόθεσή του να υπεραμυνθεί το δικαίωμα ελεύθερης κυκλοφορίας. Κατόπιν τούτου, οφείλουμε να αποσυνδέσουμε τα συνοδευτικά μέτρα από την υπόθεση αυτή, οφείλουμε να αποτρέψουμε οποιαδήποτε νομική συσχέτιση ανάμεσα στην κατάργηση των ελέγχων και τα εν λόγω συνοδευτικά μέτρα, τα οποία δεν θα πρέπει να αποτελέσουν τροχοπέδη στην κατοχύρωση του πολυτιμότερου αγαθού μας, δηλαδή της ελευθερίας.

<SPEAKER ID=25 LANGUAGE="FR" NAME="Berthu">
Κυρία Πρόεδρε, ζούμε σήμερα μια εξωπραγματική στιγμή. Την ίδια ώρα που τα κράτη μέλη παλεύουν αγωνιωδώς με τα προβλήματα των ναρκωτικών και της λαθρομετανάστευσης, το Ευρωπαϊκό Κοινοβούλιο επεξεργάζεται μια σειρά προτάσεων οδηγίας που προσβλέπουν στην κατάργηση, σε όλο το έδαφος της Ένωσης, των ελέγχων των προσώπων κατά τη διέλευση των εσωτερικών συνόρων, τόσο σε περιπτώσεις που οι ταξιδιώτες είναι κοινοτικοί υπήκοοι όσο και υπήκοοι τρίτων χωρών.
<P>
Η Επιτροπή δηλώνει απολύτως ψύχραιμα ότι, κάτω από οποιεσδήποτε συνθήκες, η προαναφερόμενη κατάργηση των ελέγχων συνιστά «μια απαράβατη υποχρέωση που απορρέει από το άρθρο 7Α» και πως η κατάργηση αυτή θα πρέπει να αφορά το σύνολο των ελέγχων που διεξάγονται στα εσωτερικά σύνορα, »υπό οποιαδήποτε μορφή και για οποιαδήποτε αιτία». Καλά ακούσατε: »για οποιαδήποτε αιτία». Από τη μεριά μας, δεν μπορούμε να συμφωνήσουμε με την ακραία αυτή θέση σχετικά με την κατάργηση των ελέγχων, και αυτό για πολλούς λόγους.
<P>
Πρώτα απ' όλα, το άρθρο 7Α, που προβλέπει τη δημιουργία ενός μεγάλου ευρωπαϊκού εσωτερικού χώρου, επινοήθηκε, όπως άλλωστε και οι συμφωνίες του Schengen, σε μια χρονική στιγμή κατά την οποία οι μεταναστευτικές πιέσεις για οικονομικούς λόγους δεν ήταν τόσο έντονα αισθητές όπως είναι σήμερα, και όταν, εξάλλου, η ανατολική μεθόριος της Ευρώπης συνέπιπτε με το σιδηρούν παραπέτασμα.
<P>
Κατά δεύτερον, μέσα στους ίδιους τους κόλπους της Ένωσης, η διακίνηση διαφόρων προϊόντων, ιδίως των ναρκωτικών, σημείωσε έξαρση. Για την περιστολή τους, σημαντικός είναι ο ρόλος των παγίων ελέγχων που πραγματοποιούνται στα εσωτερικά σύνορα, όπως φάνηκε μόλις πρόσφατα με την υπόθεση της κατάσχεσης 106 κιλών ηρωίνης στο Calais, που εντοπίστηκαν από τα γαλλικά τελωνεία με τη βοήθεια ενός σκάνερ σταθερής ευκρίνειας.
<P>
Κατά τρίτον, τα κράτη μέλη έχουν το καθήκον να διατηρήσουν την κυριαρχία επί της εθνικής τους επικράτειας ώστε να έχουν τη δυνατότητα να ασκούν τα κυριαρχικά εθνικά τους δικαιώματα, που πολύ σωστά τούς αναγνωρίζονται από μια σειρά άρθρων της Συνθήκης, όπως π.χ. τα άρθρα 36, 48 και 100Α. Τέλος, το άρθρο 7Α, αν και εμπεριέχει κάποιες ασάφειες, συνοδεύεται από μια επεξηγηματική δήλωση -αντιθέτως με αυτό που δήλωσε προηγουμένως η κ. Roth- και, εν πάση περιπτώσει, θα πρέπει να ερμηνεύεται με βάση την κοινή λογική. Όχι, η ελεύθερη κυκλοφορία δεν παρεμποδίζεται από τη διεξαγωγή κάποιων ελέγχων στο επίπεδο των εσωτερικών συνόρων. Αντιθέτως, οι έλεγχοι αυτοί διαφυλάσσουν τις ελευθερίες των πολιτών!
<P>
Οι προτάσεις οδηγίας που υποβάλλει σήμερα η Επιτροπή είναι, επομένως, πέρα για πέρα άκαιρες. Θα πρέπει όχι μόνο οι προτάσεις αυτές να απορριφθούν από το Συμβούλιο, αλλά και η Διακυβερνητική Διάσκεψη οφείλει να προχωρήσει στην αναθεώρηση του άρθρου 7Α. Θα πρέπει ακόμη τα κράτη μέλη να έλθουν σε συμφωνία, όχι για να καταργήσουν τους ελέγχους στα εσωτερικά σύνορα αλλά για να βελτιώσουν τη διεξαγωγή τους, συμπληρώνοντας την έννοια του παγίου ελέγχου με αυτήν της «εδαφικής ζώνης συγκράτησης», σύμφωνα με την πρόταση που υπεβλήθη στη Γαλλία στο πλαίσιο μιας πρόσφατης έκθεσης του γερουσιαστή Paul Masson.
<P>
Η συζήτηση, όμως, που διεξάγεται σήμερα μέσα σ' αυτή την Αίθουσα φαντάζει ακόμα πιο εξωπραγματική αν αναλογιστούμε ότι συμπίπτει χρονικά με την υπόθεση των τρελών αγελάδων, μια υπόθεση όπου η Επιτροπή κατηγορείται πως θυσίασε τη δημόσια υγεία στο βωμό του δογματικού της στόχου να πετύχει την με κάθε τίμημα ελεύθερη διακίνηση.
<P>
Βρισκόμαστε σε μια κατάσταση ακριβώς παρόμοια με εκείνη που συνεπάγεται από τις περίφημες οδηγίες περί κατάργησης των συνόρων. Σε περίπτωση έγκρισης των συγκεκριμένων οδηγιών, θα προέκυπτε ένα σοβαρότατο έλλειμμα ασφαλείας, και θα βλέπαμε σε δέκα χρόνια το διάδοχο του Προέδρου Santer να έρχεται να λέει εδώ στο Ευρωπαϊκό Κοινοβούλιο πως το φταίξιμο δεν είναι της Επιτροπής, μιας και η υπόθεση της δημόσιας ασφάλειας υπήρξε πάντα -δήθεν- η ύψιστη προτεραιότητά της. Αυτό δεν είναι αλήθεια, και το διαπιστώνουμε κάλλιστα στη διάρκεια αυτής της συζήτησης: ύψιστη προτεραιότητα της Επιτροπής δεν είναι, βεβαίως, η υγεία των πολιτών, δεν είναι πρώτα και κύρια η ασφάλειά τους, αλλά είναι, κατά κύριο λόγο, η συγχώνευση των ευρωπαϊκών λαών, που κατά βάση θα επιτευχθεί με την κατάργηση των συνόρων!

<SPEAKER ID=26 LANGUAGE="PT" NAME="Marinho">
Κυρία Πρόεδρε, δεν έχετε, κατά τύχη, καμία εξήγηση να μου δώσετε σχετικά με το αίτημα που υπέβαλα, με την ιδιότητα του Προέδρου της Επιτροπής Πολιτικών Ελευθεριών και Εσωτερικών Υποθέσεων, να παραβρίσκεται το Συμβούλιο στη συζήτηση αυτή; Φαντάζομαι ότι δεν έχετε να μου δώσετε καμία εξήγηση, επειδή το Συμβούλιο φυσικά δεν απάντησε στο αίτημά μας. Είναι όμως κρίμα που δεν παραβρίσκεται εδώ.
<P>
Κυρία Πρόεδρε, ανεξάρτητα από την τύχη που θα έχουν αυτές οι οδηγίες, πρέπει να ευχαριστήσω τον Επίτροπο κ. Monti και τους εισηγητές κ. Glyn Ford και Linzer για την έξοχη εργασία που πραγματοποίησαν μέχρι τώρα.
<P>
Κυρία Πρόεδρε, η κατάσταση που ζούμε σήμερα στην αίθουσα αυτή, σε σχέση με αυτές τις δύο εκθέσεις και με την πρωτοβουλία του Επιτρόπου κ. Monti σχετικά με τη ελευθερία κυκλοφορίας είναι, με υπαιτιότητα του Συμβουλίου, αχαρακτήριστη από ηθική άποψη και προσβλητική για τα δικαιώματα του Κοινοβουλίου, από θεσμική άποψη. 'Οταν επιτέλους, μετά από μακρόχρονη περίοδο κενού, η Επιτροπή υποβάλλει στο Κοινοβούλιο τρεις προτάσεις οδηγίας με σκοπό τη δημιουργία της εσωτερικής αγοράς για τα πρόσωπα και το Κοινοβούλιο, στη συνέχεια και μετά από πολλούς μήνες συζήτησης, εκφράζει επίπονα τη θέση του, μαθαίνουμε τώρα ότι το Συμβούλιο, στο περιθώριο της νομοθετικής διαδικασίας που καθιερώνεται στον «πρώτο στύλο», χωρίς ενημέρωση του Κοινοβουλίου και χωρίς τον ελάχιστο σεβασμό για την εργασία του, αναλαμβάνει μία παράλληλη πρωτοβουλία θεμελιωμένη στη διακυβερνητική λογική, εξανεμίζοντας τις προσδπάθειες της Επιτροπής και αυτού του Σώματος για την εφαρμογή της πρώτης από όλες τις κοινοτικές ελευθερίες: της ελευθερίας της κυκλοφορίας.
<P>
Στους διαδρόμους, χωρίς διαφάνεια, χωρίς δυνατό κοινοβουλευτικό έλεγχο, τόσο σε ευρωπαϊκό όσο και σε εθνικό επίπεδο, το Συμβούλιο ετοιμάζεται, ακριβώς την ίδια εβδομάδα που η Ολομέλεια εξετάζει, με προσδοκία και σοβαρότητα, μία θεμελιώδη για τους ευρωπαίους πολίτες νομοθετική δέσμη, να στερήσει από κάθε νόημα την πρωτοβουλία της Επιτροπής, τη γνωμοδότηση του Κοινοβουλίου, και να προσφέρει στους πολίτες το νομοθετικό κενό που θα είναι καλυμμένο και συσκευασμένο σε μία κοινή θέση του Συμβουλίου.
<P>
Κυρία Πρόεδρε, αυτό το επεισόδιο είναι μία από τις πιο σοβαρές και χοντροειδείς παραβιάσεις του διοργανικού διαλόγου. Γι'αυτό, αρνούμαστε να συνεχίσουμε τη φάρσα, συζητώντας και ψηφίζοντας ό, τι νάναι, ενώ όλοι ξέρουμε, χωρίς προσχήματα και χωρίς υποκρισία, ότι η τύχη της πολύμηνης εργασίας μας πάει απλά και ξεκάθαρα στο σκουπιδοτενεκέ. Αρνούμαστε να συνεργαστούμε σε μία νομοθετική κωμωδία, στημένη με τρόπο μακιαβελικό, χωρίς καμία τιμή και με ελάχιστη δόξα, όταν ο μοναδικός στόχος του ελιγμού είναι να καταστούν νομικώς αναποτελεσματικά τα δικαιώματα που καθιερώνονται από την Ενιαία Πράξη, που η Επιτροπή και το Κοινοβούλιο θέλουν να παράσχουν στους πολίτες που διαμένουν στην 'Ενωση.
<P>
Κυρία Πρόεδρε, η πρόκληση έγινε, και η κατηγορία επίσης. Το Συμβούλιο ενήργησε κακόπιστα εις βάρος της Επιτροπής και του Κοινοβουλίου. Μας οφείλει λοιπόν μία εξήγηση, μία αιτιολόγηση, μία είδηση, μία ενημέρωση. Μας χρειάζεται επομένως μία σοβαρή στάση. 'Η θα το κάνει γρήγορα, με σαφείς προθέσεις, ή το Κοινοβούλιο αυτό θα χρησιμοποιήσει όλα τα πολιτικά και νομικά μέσα που έχει στη διάθεσή του, είτε για να καταγγείλει είτε για να θέσει το Συμβούλιο ενώπιον των ευθυνών του. Θα περιμένουμε όσο χρόνο χρειασθεί και, όσο δε συμβαίνει αυτό, θα θεωρούμε ότι έχει διαρραγεί η ελαχιστη ηθική που δικαιολογεί τη θεσμική εμπιστοσύνη. Ο καθένας στη θέση του. Το Συμβούλιο να αποδεχθεί με διαφάνεια τις προθέσεις του, τους στόχους και τις ευθύνες του. Από την πλευρά μας, όλοι ξέρουν τί θέλουμε: να εφαρμοσθούν οι κανόνες, να αποκτήσει περιεχόμενο η ιθαγένεια, να τηρηθεί η Συνθήκη.

<SPEAKER ID=27 LANGUAGE="DE" NAME="Voggenhuber">
Κυρία Πρόεδρε, κυρίες και κύριοι, έχει ήδη λεχθεί πως υπάρχουν τέσσερις ελευθερίες στην εσωτερική αγορά. Oι τρεις απ' αυτές αναφέρονταν στα οικονομικά συμφέροντα. H μια απ' αυτές αφορούσε τις προσδοκίες των ανθρώπων στην Eυρώπη. Oι τρεις, δηλαδή οι οικονομικές, έχουν υλοποιηθεί. H ελεύθερη κυκλοφορία των προσώπων δεν έχει υλοποιηθεί ακόμη. Eρωτώ, γιατί συμβαίνει αυτό; Mας λένε πως η ελευθερία των ανθρώπων είναι ο μεγαλύτερος κίνδυνος. Eίναι πράγματι αλήθεια αυτό, αν αναλογιστεί κανείς τους οικολογικούς κινδύνους της ελεύθερης κυκλοφορίας των εμπορευμάτων, της αυξανόμενης κινητικότητας που παίρνει εκρηκτικές διαστάσεις, της διασπάθισης της ενέργειας, του ασύμμετρου καταμερισμού της εργασίας στην Eυρώπη; Tα εμπορεύματα θα πρέπει να κυκλοφορούν ελεύθερα στην αγορά ακόμη κι αν δεν συμφωνούν με τις προδιαγραφές, τις παραδόσεις και δεν ανταποκρίνονται στις αντιλήψεις των κρατών μελών περί προστασίας. Ωστόσο, λένε πως ο άνθρωπος είναι δήθεν ο κίνδυνος. Aντίθετα, η ελεύθερη κυκλοφορία των αγαθών, των κεφαλαίων και των υπηρεσιών μάς δημιούργησε πολύ μεγαλύτερους κινδύνους. Για πολλούς οι κίνδυνοι αυτοί είναι ανεκτοί, και μόνον λόγω της υπόσχεσης για εφαρμογή της ελεύθερης κυκλοφορίας των προσώπων. H διστακτική και ανεπαρκής υλοποίηση της ελεύθερης κυκλοφορίας των προσώπων, αποτελεί άρνηση απονομής δικαίου της Ένωσης έναντι των ίδιων της των πολιτών.
<P>
O περιορισμός της ελευθερίας μετακίνησης μόνο στους πολίτες της Ένωσης, όπου κι αυτοί ακόμη παρεμποδίζονται, αποτελεί ανάκληση του ότι η Eυρώπη είναι ανοικτή στον κόσμο. Έτσι η πολιτική της Ένωσης επιβεβαιώνει τους φόβους για ένα φρούριο «Eυρώπη». Έχουμε να κάνουμε με μια πολιτική που δεν στηρίζεται στις ανάγκες των ανθρώπων, αλλά στη δυσπιστία έναντι των ανθρώπων; με μια πολιτική, ακριβώς, που δεν επιδιώκει την πολιτιστική ειλικρίνεια της Eυρώπης, αλλά τον ολοσχερή έλεγχο των πολιτών, με μια πολιτική που δεν ενώνει την Eυρώπη, αλλά τη διχάζει.

<SPEAKER ID=28 LANGUAGE="DE" NAME="Lukas">
Κυρία Πρόεδρε, η ελευθερία μετακίνησης είναι ίσως το πιο σημαντικό στοιχείο της υλοποίησης της εσωτερικής αγοράς, ως χώρου χωρίς εσωτερικά σύνορα. H κατά το δυνατόν απεριόριστη υλοποίηση αυτής της βασικής ελευθερίας ανταποκρίνεται στις προσδοκίες πολλών πολιτών των κρατών μελών. Tην ελευθερία μετακίνησης την είχαν στερήσει επί δεκαετίες από τους ανθρώπους στα πρώην κομμουνιστικά κράτη. Γι' αυτό και είναι ακόμη σημαντικότερο το να μη μεταχειριζόμαστε ως ανθρώπους δεύτερης κατηγορίας, ειδικά αυτούς τους ανθρώπους μέσα στην Ένωση, αλλά και στα εσωτερικά σύνορα.
<P>
Για να αντιμετωπίσουμε, παράλληλα, την ενδεχόμενη αύξηση της εγκληματικότητας, μετά την κατάργηση όλων των ελέγχων, και να σταματήσουμε την παράνομη μετανάστευση υπηκόων τρίτων χωρών που ήδη βρίσκονται παράνομα μέσα στην Ένωση, απαιτούνται μεταξύ άλλων εντονότερη συνεργασία των αστυνομικών και κοινωνικών αρχών, καθώς και πιο αποτελεσματική ανταλλαγή στοιχείων, στα πλαίσια της Europol.

<SPEAKER ID=29 LANGUAGE="EN" NAME="White">
Κυρία Πρόεδρε, μόλις τον περασμένο μήνα μια ηλικιωμένη γυναίκα 76 χρονών συνελήφθη, κατά τη γνώμη μου παράνομα, στο τραίνο από το Λονδίνο στις Βρυξέλλες, κρατήθηκε ολόκληρη τη νύχτα σε ένα κελλί και την επόμενη ημέρα ξαναφορτώθηκε στο τραίνο καθόσο κατηγορήθηκε ότι δεν είχε μαζί της αυτό που οι βελγικές αρχές θεώρησαν ως αναγκαίο δικαιολογητικό, δηλ. το διαβατήριο.
<P>
Πιστεύω ότι η γυναίκα αυτή θα πρέπει να εξετάσει πολύ σοβαρά την περίπτωση να ξεκινήσει ως ανεξάρτητη πολίτις δικαστικές ενέργειες για παράνομη κράτηση. Σύμφωνα με αυτή την περίπτωση, το κλειδί της ελεύθερης κίνησης πιθανότατα θα είναι να αναλάβουν δράση οι ίδιοι οι ανεξάρτητοι πολίτες της Ευρωπαϊκής Ένωσης παρά να επαφίενται στην Επιτροπή ή στα κράτη μέλη να τους εξασφαλίσουν την ελεύθερη κίνησή τους. Πιστεύω ότι η ελεύθερη κίνηση δεν είναι ένας στόχος της Συνθήκης αλλά ένα θεμελιώδες, συνταγματικό δικαίωμα. Είναι κάτι που χωρίς αυτό η Ευρωπαϊκή Ένωση δεν μπορεί να λειτουργήσει. Επομένως, εάν οι ανεξάρτητοι πολίτες βρεθούν σε θέση να επιβάλλουν, είτε αμέσως είτε εμμέσως, το άρθρο 7α τότε η ελεύθερη κίνηση θα βελτιωθεί.
<P>
Η περίπτωση των δικαστικών ενεργειών του Κοινοβουλίου κατά της Επιτροπής υπήρξαν, κατά την γνώμη μου, όχι τόσο ένα λάθος αλλά θα έπρεπε να φτάσουν στην εκδίκαση διότι ειπώθηκε ότι οι προτάσεις Monti οι οποίες προέκυψαν από τις δικαστικές αυτές ενέργειες ήταν κατά κάποιον τρόπο ένας συμβιβασμός και κάποια πρόοδος. Πιστεύω ότι τα αποκαλούμενα συνοδευτικά μέτρα και η Συμφωνία Σένγκεν δεν αποτελούν παρά δικαιολογίες για την προσπάθεια αποφυγής του ουσιαστικού θέματος του άρθρου 7α. Εάν λέγεται ότι οι αποκαλούμενες προτάσεις Monti θα καταψηφιστούν από το Συμβούλιο των Υπουργών, αυτό δεν συνεπάγεται το τέλος όλων των προσπαθειών και την εξαφάνιση του άρθρου 7α. Το άρθρο αυτό θα εξακολουθήσει να παραμένει μια υποχρέωση για την οποία η Επιτροπή θα πρέπει να εργαστεί και θα εξακολουθήσει να παραμένει κάτι για το οποίο η Επιτροπή θα πρέπει να αναλάβει δράση.

<SPEAKER ID=30 LANGUAGE="NL" NAME="Van Lancker">
Πρόεδρε, αξιότιμοι συνάδελφοι, το Ευρωπαϊκό Κοινοβούλιο υιοθέτησε πάντοτε μία ιδιαίτερα σαφή θέση όσον αφορά την ελεύθερη κυκλοφορία των προσώπων, η οποία βασίζονταν σε δύο αρχές τις οποίες, συνάδελφοι, σας υπενθυμίζω. Πρώτον, η ελεύθερη κυκλοφορία των προσώπων είναι μία υποχρέωση η οποία από νομική άποψη απορρέει από τη Συνθήκη και η οποία θα έπρεπε να είχε υλοποιηθεί από την 31η Δεκεμβρίου 1992, χωρίς άλλους πρόσθετους όρους. Δεύτερον, ως πρόσωπα εννοούμε όλα τα πρόσωπα τα οποία διαμένουν νόμιμα στα κράτη μέλη μας και συνεπώς και τα 13 έως 14 εκατομμύρια υπηκόους τρίτων χωρών οι οποίοι κατοικούν και εργάζονται επί έτη τις χώρες μας, επειδή εμείς δεν επιτρέπουμε καμία διάκριση και, εξάλλου, ο περιορισμός της ελεύθερης κυκλοφορίας μόνο στους πολίτες της ΕΕ θα αφαιρούσε κάθε πρακτική σημασία αυτού του μέτρου.
<P>
Η Επιτροπή μας ακολούθησε επιτέλους όσον αφορά αυτή την προσέγγιση. Συνεπώς, οι παρούσες τρεις οδηγίες της Ευρωπαϊκής Επιτροπής, οι οποίες έρχονται με τριετή καθυστέρηση, θα έπρεπε να είχαν υλοποιήσει ένα από τα ολίγα συνταγματικά δικαιώματα τα οποία έχουν οι πολίτες της Ευρωπαϊκής Ένωσης βάσει της Συνθήκης, ένα, επαναλαμβάνω, από τα λίγα συνταγματικά δικαιώματα. Όμως αυτά τα ίδια τα συμβεβλημένα στη Συνθήκη μέρη, συγκεκριμένα οι κυβερνήσεις των κρατών μελών οι οποίες συμπεριέλαβαν στη Συνθήκη την ελεύθερη κυκλοφορία των ανθρώπων, αυτές οι ίδιες είναι εκείνες οι οποίες ως ένα είδος fata morgana μετατρέπουν τη συζήτηση επ'αυτού του θέματος σε μία συζήτηση σχετικά με την εθνική ασφάλεια και φοβούνται ακόμη και τη σκιά τους. Συνεχώς θέτουν εμπόδια προκειμένου να μην εφαρμοσθεί η ελεύθερη κυκλοφορία. Η ελεύθερη κυκλοφορία, συνδέεται με τεχνικά μέτρα και τα τεχνικά αυτά μέτρα εκ των υστέρων μετατρέπονται σε νομικές προϋποθέσεις προκειμένου να καταργηθούν τα εσωτερικά σύνορα. Το Κοινοβούλιο αρνείται να υιοθετήσει αυτή τη θέση.
<P>
Τώρα ουσιαστικά ο καθένας κάνει του κεφαλιού του και η παρούσα πρόταση για κοινή δράση του Συμβουλίου όσον αφορά το δικαίωμα μετακίνησης των υπηκόων τρίτων χωρών οι οποίοι διαμένουν νόμιμα σε ένα κράτος μέλος, στο πλαίσιο των διατάξεων του άρθρου Κ 3, δηλαδή του τρίτου πυλώνα, αποτελεί ουσιαστικά μία προκλητική πράξη έναντι της Ευρωπαϊκής Επιτροπής και έναντι του Κοινοβουλίου. Πρέπει μήπως το Κοινοβούλιο να είναι ικανοποιημένο με το γεγονός ότι υλοποιείται ουσιαστικά το δικαίωμα ταξιδίου για υπηκόοους τρίτων χωρών; Όχι, δεν είμαστε, διότι, πρώτον, η κοινή θέση θεσμοθετεί οριστικά τη διάκριση μεταξύ πολιτών της Ευρωπαϊκής Ένωσης και υπηκόων τρίτων χωρών. Τούτο σημαίνει ότι ουσιαστικά τα πρόσωπα στα οποία αναφέρεται το άρθρο 7 Α της Συνθήκης είναι μόνο οι πολίτες της Ευρωπαϊκής Ένωσης.
<P>
Δεύτερον, ουσιαστικά αυτό αποτελεί την επίσημη κηδεία της ελεύθερης κυκλοφορίας των προσώπων, ως μέλη της κοινωνίας. Θα σας παρουσιάσω τώρα μία εικόνα από εκείνο το οποίο θα είναι το επόμενο επεισόδιο προς αυτή την κατεύθυνση. Ένταξη στη Συνθήκη του πρωτοκόλλου Sengen και οριστική διαγραφή του άρθρου 7 Α, κατόπιν αποφάσεως της Διακυβερνητικής Διάσκεψης που θα πραγματοποιηθεί. Αυτό θα είναι ο οριστικός εντοπισμός της Ευρωπαϊκής Επιτροπής, του Ευρωπαϊκού Κοινοβουλίου και του Ευρωπαϊκού Δικαστηρίου. Φρονώ ότι αυτό αποτελεί ένα ράπισμα στο πρόσωπο όχι μόνο του Ευρωπαϊκού Κοινοβουλίου, αλλά όλων των ανθρώπων στην Ευρωπαϊκή Ένωση οι οποίοι δεν θα πρέπει να επιτρέψουν να παραμερισθεί με αυτό τον τρόπο το Ευρωπαϊκό Κοινοβούλιο, ούτε η Ευρωπαϊκή Επιτροπή.

<SPEAKER ID=31 LANGUAGE="EN" NAME="Elliott">
Κυρία Πρόεδρε, είμαι βέβαιος ότι όλοι θα υποστηρίξουμε τους στόχους και τις αρχές αυτών των εκθέσεων. Οι δυσχέρειες όμως οι οποίες σαφώς υφίστανται αυτή τη στιγμή στην Ευρωπαϊκή Ένωση σε σχέση με τα θέματα αυτά οφείλονται στο γεγονός ότι όταν οι αρχηγοί των κυβερνήσεων συναντώνται με διάφορες ευκαιρίες υπάρχουν συχνά κρυφές ημερήσιες διατάξεις και αυτό που φαίνεται ότι έχει συμφωνηθεί στα χαρτιά δεν αποτελεί πάντα τις πραγματικές τους προθέσεις: το αποτέλεσμα είναι ότι η ελεύθερη κίνηση των προσώπων είναι ο ένας τομέας στον οποίο έχουμε κάνει πολύ μικρή πρόοδο σε σχέση με τις άλλες ελευθερίες.
<P>
Θα ήθελα να αναφερθώ κυρίως στην έκθεση Linzer και αποδέχομαι με μεγάλη ικανοποίηση ορισμένες από τις αλλαγές που έγιναν ως αποτέλεσμα τροπολογιών. Θα ήθελα να τονίσω ιδιαιτέρως τη σημασία της τροπολογίας που διαγράφει την παραπομπή που περιλαμβάνει η έκθεση στις προτάσεις της Επιτροπής για το δικαίωμα των κρατών μελών να αποβάλλουν άτομα εθνικότητος τρίτων χωρών, όχι μόνον εάν εκπροσωπεύουν απειλή για τη δημόσια τάξη ή τη δημόσια ασφάλεια αλλά επίσης και εάν εκπροσωπεύουν απειλή για τις διεθνείς σχέσεις των κρατών μελών. Αυτή η πρόταση είναι πολύ επικίνδυνη και ορισμένες κυβερνήσεις - συμπεριλαμβανομένης της δικής μου - την έχουν ήδη εκμεταλλευθεί για να αποβάλουν άτομα τα οποία διαμαρτύρονται για την στέρηση των ανθρωπίνων δικαιωμάτων και τα πολύ σοβαρά προβλήματα σε ορισμένες χώρες του κόσμου που έχουν στυγνά, ρατσιστικά ή στρατοκρατικά καθεστώτα. Τα άτομα αυτά απειλούνται με αποβολή εξ αιτίας των δραστηριοτήτων τους που προσελκύουν την παγκόσμια προσοχή σ' αυτά τα προβλήματα διότι η ενδιαφερόμενη χώρα φοβάται ότι οι δραστηριότητες αυτές θα έχουν επιπτώσεις στο εμπόριό της ή σε κάποιο άλλον τομέα των σχέσεών της. Αυτό δεν μπορεί να αποτελεί το κύριο ζήτημα και δέχομαι με μεγάλη ικανοποίηση αυτές τις προτάσεις.
<P>
Τέλος, τα Μέλη που ανήκουν στο βρετανικό Εργατικό Κόμμα συναντούν ορισμένες δυσκολίες σε σχέση με τις εκθέσεις αυτές και θα πρέπει να αναμένουμε το αποτέλεσμα της ψηφοφορίας επί των διαφόρων τροπολογιών πριν αποφασίσουμε εάν θα τις υποστηρίξουμε ή όχι, ή εάν θα πρέπει να απόσχουμε.

<SPEAKER ID=32 LANGUAGE="DA" NAME="Blak">
Κυρία Πρόεδρε, κατανοώ το γεγονός ότι υπάρχουν ορισμένοι που ανυπομονούν να καταργηθούν οι έλεγχοι στα εσωτερικά σύνορα, αλλά θα πρέπει να παραδεχθούμε ότι αυτό ακριβώς το μέρος της εσωτερικής αγοράς είναι, για βάσιμους λόγους, δύσκολο να υλοποιηθεί. Πρέπει να είμαστε ρεαλιστές. Δεν μπορούμε να ανοίξουμε τα σύνορα πριν να ρυθμιστούν τα θέματα της διέλευσης των εξωτερικών συνόρων, του ασύλου και της θεώρησης διαβατηρίων. Τα σύνορα αποτελούν λεπτό θέμα. Τα εθνικά σύνορα έχουν ιδιαίτερη σημασία για τη συνείδηση πολλών ανθρώπων. Ο λαός δεν είναι απλώς έτοιμος να αποδεχθεί τις συνέπειες της πλήρους κατάργησης των ελέγχων στα σύνορα. Ασχετα από το κατά πόσο πρόκειται για λαθρεμπόριο ναρκωτικών ή για παράνομη διακίνηση ανθρώπων ή επικίνδυνων για το περιβάλλον αποβλήτων, δεν χρειάζονται πολλά επεισόδια για να καταστεί η ΕΕ αναξιόπιστη και να επικριθεί ότι ζημιώνει μάλλον παρά ωφελεί. Εκτός τούτου, στη Δανία πολλά άτομα απασχολούνται σε υπηρεσίες που έχουν σχέση με τον έλεγχο στα σύνορα, οφείλουμε δε να τους δώσουμε εξηγήσεις. Επιθυμώ μεν να υπάρχει μια Ευρώπη χωρίς σύνορα και σχετικούς ελέγχους, δεν μπορώ όμως να το αποδεχθώ εάν το αποτέλεσμα θα είναι να αυξηθεί ακόμη περισσότερο η παρουσία της αστυνομίας στους δρόμους για το δειγματοληπτικό έλεγχο του κατά πόσο έχει κανείς τα απαραίτητα χαρτιά. Αυτές θα είναι οι συνέπειες εάν δεν ενεργήσουμε ήρεμα, και ανοίξουμε απερίσκεπτα τα σύνορα στην Ευρώπη.

<SPEAKER ID=33 NAME="Monti">
Κυρία Πρόεδρε, κύριοι βουλευτές, θα ήθελα πριν από όλα να ευχαριστήσω με τον θερμότερο τρόπο τις διάφορες κοινοβουλευτικές επιτροπές, ειδικότερα τους διάφορους εισηγητές που επέτυχαν να τονίσουν τα βασικά σημεία τα οποία υλοποιούν το άρθρο 7Α της Συνθήκης. Η ανάγνωση των εκθέσεων δημιουργεί απογοητεύσεις και ματαιώσεις ενώ παράλληλα οι πολίτες περιμένουν από τους υπεύθυνους των πολιτικών αποφάσεων να καταβάλουν κάθε δυνατή προσπάθεια ώστε να καταστεί απτή η ενιαία αγορά και στον τομέα της ελεύθερης διακίνησης των προσώπων, όπως έγινε με τα αγαθά, τις υπηρεσίες και τα κεφάλαια.
<P>
Θα πρέπει να πω ότι όταν έφθασα στην Επιτροπή τον Ιανουάριο του 1995 και ορίστηκα υπεύθυνος της ενιαίας αγοράς, αμέσως θεώρησα ως απαράδεκτη μία κατάσταση όπου τα τρία τέταρτα της ελευθερίας είχαν πραγματοποιηθεί ή σχεδόν, αλλά όχι η σημαντικότερη για τα πρόσωπα. Γι αυτό το λόγο, ήδη τον Ιούλιο του 1995, ενήργησα για να υιοθετήσει η Επιτροπή τις προτάσεις που το Κοινοβούλιο σήμερα εξετάζει. Δεν μπορώ παρά να συμφωνήσω με τα αισθήματα που εξέφρασε η πλειοψηφία του Ευρωπαϊκού Κοινοβουλίου. Τι κάνει συνήθως ένα άτομο ή ένα κοινωνικό σώμα όταν θέλει να δράσει; Ορίζει ένα σκοπό, έναν στόχο και, για να τον πετύχει, καθορίζει κάποια μέσα. Τι διαπιστώνουμε όμως σήμερα; Δεν υπάρχουν βεβαιότητες σχετικά με τον στόχο του άρθρου 7Α της Συνθήκης, δεν υπάρχει συμφωνία σχετικά με τα κατάλληλα μέσα για την πραγματοποίησή του. και αυτό συμβαίνει εδώ και δέκα χρόνια, δηλαδή από την αρχή των εργασιών που κατέληξαν στην υιοθέτηση της Ενιαίας Πράξης.
<P>
Γιατί η συμφωνία Σένγκεν μπόρεσε να προχωρήσει ενώ η Ένωση, από αυτή την άποψη, είναι en panne ; Απλά διότι τα κράτη που έχουν προσχωρήσει στη συμφωνία Σένγκεν συμμερίζονται τόσο το στόχο όσο και την άποψη περί των μέσων που θα πρέπει να υιοθετηθούν για την πραγματοποίησή του. Στη δική μας περίπτωση, ο στόχος έχει απορριφθεί από ένα τουλάχιστον κράτος. Όσο για τα μέσα, η διαφοροποίηση είναι γενική: συζητείται χωρίς διακοπή η νομική βάση, αλλά στην πραγματικότητα διαπιστώνονται κάποιοι φόβοι σχετικά με τη θεσμική οργάνωση του πρώτου πυλώνα, τη συμμετοχή του Κοινοβουλίου και του Ευρωπαϊκού Δικαστηρίου και το ρόλο της Επιτροπής. Αυτή η οργάνωση, ιδιαίτερο γνώρισμα της δημοκρατίας και των κρατών δικαίου, είναι μήπως ασυμβίβαστη με την προστασία της δημόσιας τάξης και ασφάλειας; Κατά τη γνώμη μου, βεβαίως όχι, δεν είναι ασυμβίβαστη.
<P>
Με αυτή την παρατήρηση δεν θέλω να πω ότι δεν κατανοώ τις ανησυχίες που εξέφρασαν οι υπουργοί των εσωτερικών. Η ελεύθερη διακίνηση των προσώπων συνεπάγεται αναπόφευκτα προβλήματα ασφάλειας και δημόσιας τάξης που δεν μπορούμε να υποτιμάμε. Ακούγοντας σας και έχοντας συμμετάσχει στις πρώτες συνεδριάσεις με αυτό το θέμα στο Συμβούλιο, στα τμήματα «εσωτερική αγορά» και «δικαιοσύνη και εσωτερικές υποθέσεις», είμαι πλέον πεπεισμένος, μετά από ώριμη σκέψη, ότι ο δρόμος που ακολουθεί η Επιτροπή είναι όντως ο δρόμος που μπορεί να πετύχει την ικανοποίηση των διαφόρων αναγκών. Επιτρέψτε μου να απευθύνω μία έκκληση στην Ολομέλεια, τη στιγμή της ψηφοφορίας των τροποποιήσεων στις προτάσεις της Επιτροπής. Ας επικεντρώσουμε τις προσπάθειές μας στα κύρια σημεία της πρότασης, στις πλευρές που θα αποτελέσουν το δυνατό μήνυμα το οποίο θα πρέπει να απευθύνουμε στους πολίτες: ναι, το άρθρο 7Α μπορεί και πρέπει να εφαρμοσθεί. ναι, τα προετεινόμενα μέσα είναι λογικά. ναι, οι νομικές βάσεις του λεγόμενου πρώτου πυλώνα είναι οι αρμόζουσες. ναι, είναι σκόπιμα τα συνοδευτικά μέτρα, αλλά είναι απαρέδεκτες οι χρονοτριβές κατά την υιοθέτησή τους.
<P>
Γι αυτό το λόγο, η Επιτροπή θα περιορισθεί στην αποδοχή, μεταξύ των προτεινομένων τροπολογιών, εκείνων που εξασφαλίζουν τη νομική βάση, στο πιο γνήσια κοινοτικό πλαίσιο, και επιφέρουν βελτιώσεις στη σύνταξη του κειμένου ή διευκρινίσεις που εντάσσονται στη λογική ή στη συνέπεια των προτάσεων. Όσον αφορά την πρόταση οδηγίας σχετικά με την κατάργηση των ελέγχων των προσώπων στα εσωτερικά σύνορα, έχω ήδη υπενθυμίσει ότι το ζήτημα που απασχολεί περισσότερο την Επιτροπή είναι να δηλώσει πως δεν προτίθεται να δημιουργήσει έναν χώρο ελευθερίας σε βάρος της ασφάλειας. Γι αυτό το λόγο, αποκλείω τη δημιουργία οποιασδήποτε μορφής εξάρτησης μεταξύ των συνοδευτικών μέτρων και της πραγματικής κατάργησης των διακοινοτικών ελέγχων. Η σχέση αυτή, εντούτοις, ισχύει, και έχει περισσότερο πολιτικό παρά νομικό χαρακτήρα, διότι είναι υπαρκτή η ανησυχία των πολιτών στα θέματα ασφάλειας. Η Επιτροπή δεν μπορεί συνεπώς να δεχθεί τις τροπολογίες που θα απάλειφαν κάθε σχέση μεταξύ των δύο πλευρών: την ελευθερία, από τη μία πλευρά, την ασφάλεια, από την άλλη. Φοβούμαι ότι απαλείφοντας αυτή τη σχέση, δεν θα προσφέραμε μία καλή υπηρεσία στην πραγματική άσκηση του δικαιώματος της ελευθερίας κινήσεων.
<P>
Αναφορικά με τις άλλες πέντε τροπολογίες, η Επιτροπή μπορεί να δεχθεί τέσσερις, δηλαδή τις τροπολογίες αριθ. 1, 2, 5 και 6, διότι στοχεύουν την εδραίωση της νομικής βάσης της πρότασης. Όσον αφορά την πρόταση οδηγίας σχετικά με την προσαρμογή του παράγωγου δικαίου, που θα εφαρμόζεται στους πολίτες της Ένωσης και στα μέλη των οικογενειών τους, πρόκειται για μία προσαρμογή τεχνικού χαρακτήρα που θα μπορεί να εφαρμοσθεί αφού υλοποιηθεί η κατάργηση των ελέγχων στα εσωτερικά σύνορα. Η μόνη τροπολογία που περιέχεται στην έκθεση του κ. Lehne μου φαίνεται ότι υπερβαίνει τα όρια αυτού του ειδικού πλαισίου και δεν νομίζω ότι μπορώ να την δεχθώ.
<P>
Όσον αφορά, τέλος, την πρόταση οδηγίας για το δικαίωμα των υπηκόων τρίτων χωρών να ταξιδεύουν στο εσωτερικό της Κοινότητας, η Επιτροπή προτίθεται να δεχθεί τις τροπολογίες αριθ. 1, 2, 5, 9 και τμήμα της τροπολογίας ριθ. 10, όπως επίσης και τις τροπολογίες αριθ. 15 και 18. Νομίζω ότι είναι σχεδόν περιττό να υπενθυμίσω ότι το εν λόγω σχέδιο υπήρξε αντικείμενο ιδιαίτερης προσοχής του Συμβουλίου, προφανώς για δύο λόγους: πρώτο, το τμήμα του σχεδίου οδηγίας που αφορά την ισοτιμία μεταξύ της άδειας παραμονής και της θεώρησης, για όσους διαμένουν στην επικράτεια των χωρών μελών της Ένωσης, θα μπορούσε να υιοθετηθεί και να αρχίσει να ισχύει και πριν από την κατάργηση των ελέγχων στα εσωτερικά σύνορα. δεύτερο, αυτή ακριβώς η πρόταση προσφέρεται για μεταφορά, όσον αφορά τη νομική βάση της, από τον πρώτο στον τρίτο πυλώνα. Από αυτή την άποψη θα πρέπει να προσέξουμε ιδιαίτερα και να μην οπισθοδρομήσουμε σε σχέση με τους παραδοσιακούς στόχους και τα παραδοσιακά μέσα της Συνθήκης, και σε σχέση ακόμη, επαναλαμβάνω, και με τη συμφωνία Σένγκεν, που ας μη το ξεχνάμε παρέχει πραγματικό δικαίωμα μετακίνησης. Νομίζω ότι θα πρέπει να αξιολογήσουμε όλες τις νομικές και πολιτικές επιπτώσεις του συνόλου αυτής της τόσο ευαίσθητης προβληματικής.
<P>
Θα καταλήξω υπενθυμίζοντας για άλλη μία φορά αυτό που εύχομαι να είναι για όλους αυτονόητο: η ελευθερία διακίνησης στο εσωτερικό της Κοινίοτητας θα πρέπει να έχει τα ίδια χαρακτηριστικά της ελευθερίας στο εσωτερικό των χωρών μας. Όπως τα εμπορεύματα, οι υπηρεσίες και τα κεφάλαια, το ίδιο και τα πρόσωπα πρέπει να μπορούν να διακινούνται ελεύθερα. Έχουμε να κάνουμε με μία υποχρέωση για την επίτευξη ενός αποτελέσματος, υποχρέωση που θα έχουμε εκπληρώσει μόνο με την κατάργηση όλων των ελέγχων στα εσωτερικά σύνορα.
<P>
Καταλήγω, κυρία Πρόεδρε, με μία αναφορά στην πρωτοβουλία της Προεδρίας, την οποία υπογράμμισαν πολλές πλευρές. Στα πλαίσια της συνέχειας των εργασιών του Συμβουλίου η Προεδρία παρουσίασε μία πρωτοβουλία της κατά τη συνεδρίαση της ομάδας της Διεύθυνσης Ι, στις 8 και 9 Ιουλίου. Δεν θα πρέπει συνεπώς να σας εκπλήσσει το ότι τα μέλη της Επιτροπής δεν είχαν ακόμη την ευκαιρία να λάβουν θέση και ότι δεν είμαι σε θέση να σας παρουσιάσω τη θέση της Επιτροπής στο θέμα αυτό. Επειδή όμως αποδίδω μεγάλη σημασία στο πρόβλημα, σας εξομολογούμαι ότι προσωπικά αυτή η νέα πρωτοβουλία με ανησυχεί από πολλές πλευρές. Οι ανησυχίες μου μάλιστα είναι τριπλού χαρακτήρα και αφορούν τόσο τη σχέση με την πρότασή μας οδηγίας σχετικά με το δικαίωμα των πολιτών να ταξιδεύουν, όσο και το περιεχόμενο της πρωτοβουλίας και τη νομική της βάση.
<P>
Αρχίζοντας από τη νομική βάση, θα ήθελα να υπενθυμίσω ότι η Επιτροπή πάντοτε υποστήριξε ότι η πρόταση για το δικαίωμα του ταξιδεύειν συνδέεται πολυσύνθετα με την προβληματική της ενιαίας αγοράς και συνεπώς η κατάλληλη νομική βάση δεν μπορεί να εκπροσωπείται από το άρθρο 100 της Συνθήκης. Νομίζω ότι το Κοινοβούλιο συμμερίζεται αυτή την άποψη, πολύ περισσότερο αφού η εν λόγω νομική βάση είναι εκείνη που διαφυλάσσει τα προνόμιά του. Όσο για το περιεχόμενο της πρωτοβουλίας της Προεδρίας, και κυρίως την εμβέλειά του, ομολογώ ότι μου δημιούργησε ανησυχία. Το σχέδιο κοινής δράσης περιορίζεται πράγματι στη θέσπιση διευκολύνσεων και δεν παρέχει το δικαίωμα στους υπηκόυς τρίτων χωρών να ταξιδεύουν. Στην πραγματικότητα, το σχέδιο κοινής δράσης θα επιτρέψει στον υπήκοο μιας τρίτης χώρας μόνο να παρουσιάζεται στα σύνορα με τον τίτλο διαμονής και χωρίς θεώρηση. Δεν του παρέχει συνεπώς το δικαίωμα εισόδου στην επικράτεια του άλλου κράτους μέλους. αντίθετα θα μπορεί να απωθείται αυθαίρετα και, ακόμη σοβαρότερο, χωρίς οι λόγοι απώθησης να μπορούν να ελεγχθούν νομικά από το Ευρωπαϊκό Δικαστήριο. Πρόκειται, εξάλλου, για μία οπισθοδρόμηση σε σχέση με τη συμφωνία Σένγκεν, που, ήδη σήμερα, παρέχει το δικαίωμα του ταξιδεύειν. Επιπλέον, η μη παροχή δικαιώματος εισόδου συνεπάγεται την ανάγκη διατήρησης της ισχύος των ελέγχων στα εσωτερικά σύνορα, για να διαπιστώνεται κάθε φορά εάν μπορεί να επιτραπεί η είσοδος στην επικράτεια. Πράγμα που σημαίνει ότι από μία πρόταση οδηγίας που τοποθετείται στην προοπτική της κατάργησης των ελέγχων στα εσωτερικά σύνορα φθάνουμε σε ένα νόμιμο μέσο που καθιστά υποχρεωτική τη διατήρηση της ισχύος των ελέγχων στα σύνορα.
<P>
Καταλήγοντας, θα ήθελα να υπογραμμίσω ότι οι σκέψεις που ανέπτυξα σχετικά με την πρωτοβουλία της Προεδρίας δεσμεύουν μόνο το πρόσωπό μου. Δεν θα διστάσω όμως να ανακοινώσω στο σύνολο των μελών της Επιτροπής τις ανησυχίες μου, καλώντας τα να προσδιορίσουν το ταχύτερο δυνατό τη στρατηγική που θα πρέπει να ακολουθήσουμε. Από την πλευρά μου, σας καλώ να προσδιορίσετε με σαφήνεια, ως Ευρωπαϊκό Κοινοβούλιο, τη θέση σας σχετικά με αυτό το πρόβλημα.

<SPEAKER ID=34 NAME="Πρόεδρος">
Σας ευχαριστώ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα πραγματοποιηθεί στις 12 το μεσημέρι.
<P>
(Η συνεδρίαση διακοπείσα στις 10.40 επαναλαμβάνεται στις 10.50)

<CHAPTER ID=4>
Δήλωση της Eπιτροπής για τη ΣEB
<SPEAKER ID=35 NAME="Πρόεδρος">
H ημερήσια διάταξη προβλέπει τη δήλωση της Eπιτροπής, σχετικά με την πολιτική ενημέρωσης που ακολουθεί από το 1988, και σχετικά με τα μέτρα που πήρε για την αποτελεσματική επιβολή της απαγόρευσης των εξαγωγών και για την εξάλειψη της επιδημίας της ΣEB.
<P>
Tο λόγο έχει ο Πρόεδρος της Eπιτροπής κ. Σαντέρ.

<SPEAKER ID=36 NAME="Santer">
Κύριε Πρόεδρε, κυρίες και κύριοι, η ΣΕΒ είναι μια σοβαρή υπόθεση. Από την πρώτη στιγμή της εμφάνισής της, η Επιτροπή αντιμετώπισε αυτή την υπόθεση με τη δέουσα σοβαρότητα, και με την ίδια σοβαρότητα αποφάσισα και εγώ να την αντιμετωπίσω.
<P>
Ήδη από το μήνα Μάρτιο, άρχισα να ασχολούμαι προσωπικά με το θέμα αυτό. Γνωρίζετε καλά τη θέση μου, τη θέση της Επιτροπής: το ζήτημα της υγείας είναι η πρωταρχική μας μέριμνα και οι επιστημονικώς τεκμηριωμένες αποδείξεις είναι η μοναδική μας μέθοδος. Η Επιτροπή διεξάγει τη δράση της μέσα στο πλαίσιο της παραπάνω προσέγγισης, και μέσα στο πλαίσιο αυτό η Επιτροπή έχει συγκεκριμένα υιοθετήσει, στις 27 Μαρτίου, μια στρατηγική με στόχο την περιχαράκωση της ασθένειας. Η στρατηγική αυτή έγινε σαφώς αποδεκτή τόσο από το Ευρωπαϊκό Δικαστήριο όσο και από το Πρωτοδικείο. Με την απόφασή του να απορρίψει την αίτηση ασφαλιστικών μέτρων κατά της απαγόρευσης των εξαγωγών, που υπέβαλαν οι βρετανικές αρχές, το Δικαστήριο επικύρωσε ρητώς την πάγια θέση της Επιτροπής. Πράγματι, το Δικαστήριο επεσήμανε πολύ ξεκάθαρα ότι η απαγόρευση των εξαγωγών εντάσσεται στο πλαίσιο μιας στρατηγικής η οποία προσδίδει πρωταρχική σημασία στο θέμα της προστασίας της υγείας.
<P>
Θα προσέθετα εγώ ότι το γενικό πλαίσιο δράσης με στόχο την εξάλειψη της ΣΕΒ, που προτάθηκε από την Επιτροπή και που έγινε αποδεκτό στη Φλωρεντία, επίσης καθορίζει μια άμεση σχέση ανάμεσα στην ενδεχόμενη επανέναρξη των εξαγωγών και την απάλειψη κάθε κινδύνου για την ανθρώπινη υγεία. Στην υπόθεση αυτή, η Επιτροπή στάθηκε συνεχώς συνεπής στις αρχές που καθοδηγούν τη δράση της. Πραγματικά δεν βλέπω για ποιο λόγο, σε μια τόσο ευαίσθητη υπόθεση, η Επιτροπή θα μπορούσε να ακολουθήσει μια πολιτική παραπληροφόρησης.
<P>
Ομολογώ ότι η αποκάλυψη του υπομνήματος του Οκτωβρίου του 1990, που συνέταξε κάποιος υπάλληλος της Επιτροπής και που φαίνεται να επιβεβαιώνει την ύπαρξη μιας στρατηγικής παραπληροφόρησης, προκάλεσε σε μένα μια έντονη συγκίνηση, μια συγκίνηση που άλλωστε σας τη μετέφερα κατά την τελευταία μου παρέμβαση ενώπιον του Ευρωπαϊκού Κοινοβουλίου, το Μάιο στις Βρυξέλλες. Αλλά αντί να αντιδράσω σπασμοδικά και να σκαρφίζομαι πιθανές συνωμοσίες, εκείνο που έκανα ήταν να ζητήσω αμέσως εξηγήσεις, δεδομένου ότι αυτό που θα μπορούσε να υπονοήσει το εν λόγω υπόμνημα είναι εντελώς αντίθετο απ' όσα μπόρεσα να διαπιστώσω από τότε που βρίσκομαι επικεφαλής της Επιτροπής. Όπως μου το ζητήσατε, Κύριε Πρόεδρε, είμαι πρόθυμος σήμερα να σας διαβιβάσω το πόρισμα των ερευνών που πραγματοποιήσαμε σχετικά με το θέμα. Ευελπιστώ ότι με τον τρόπο αυτό θα μπορέσω να σας αποδείξω ότι οι διάφορες εκδοχές και ερμηνείες, που τον τελευταίο καιρό ακούσαμε ή διαβάσαμε, αντικατοπτρίζουν μια απολύτως στρεβλή εικόνα για τη δράση της Επιτροπής.
<P>
Πώς εμφανίζεται λοιπόν η κατάσταση; Το υπόμνημα του κ. Castille είναι ένα υπόμνημα κατάρτισης φακέλλου, είναι προσωπικό και μη καταγεγραμμένο. Εξάλλου, δεν έχει το βάρος πρακτικών της συνεδρίασης, αλλά πρόκειται μάλλον για ένα χιουμοριστικό σημείωμα από τη μεριά αυτού που το έγραψε. Αποδέκτης του υπομνήματος δεν ήταν ούτε ο καθ' ύλην αρμόδιος επίτροπος για την προστασία των καταναλωτών ούτε, ακόμη λιγότερο, η ίδια η Επιτροπή ως θεσμικό όργανο. Στο υπόμνημά του, ο κ. Castille απευθύνεται -αναφέρω επί λέξει- «στους εκπροσώπους της Επιτροπής». Ο αναπληρωτής γενικός διευθυντής, αρμόδιος για τις κτηνιατρικές υπηρεσίες, που την ημέρα εκείνη παρίστατο στις εργασίες της Διαρκούς Κτηνιατρικής Επιτροπής, μας διαβεβαίωσε ότι, από την πλευρά του, δεν είπε απολύτως τίποτα, ούτε στη διάρκεια της συγκεκριμένης συνεδρίασης αλλά ούτε και σε οποιαδήποτε άλλη, που θα μπορούσε να ερμηνευθεί ως μια εκδήλωση προθέσεων της Επιτροπής να ακολουθήσει μια πολιτική παραπληροφόρησης. Τόνισε, άλλωστε, ότι ποτέ δεν άκουσε κανέναν από τους συνεργάτες του να προβάλλει παρόμοιες απόψεις. Για να είμαστε, όμως, απολύτως βέβαιοι για τα πραγματικά γεγονότα, κατά την τελευταία συνεδρίαση της Κτηνιατρικής Επιτροπής ζητήσαμε από τα κράτη μέλη να παραθέσουν τη δική τους εκδοχή, μιας και η εν λόγω επιτροπή απαρτίζεται από εκπροσώπους των κρατών μελών.
<P>
Η αντιπρόσωπος της Δανίας, η μόνη που παρίστατο προσωπικά στη συνεδρίαση του Οκτωβρίου του 1990 -άρα, πριν από έξι χρόνια- επεσήμανε ότι σε καμία στιγμή η Επιτροπή δεν ζήτησε από το Ηνωμένο Βασίλειο να μη δημοσιοποιήσει το πόρισμα των ερευνών που πραγματοποίησε. Υπογράμμισε επίσης πως η ερμηνεία που παρατίθεται στο υπόμνημα του κ. Castille αντίκειται στην ουσία και στο πνεύμα όλων των συζητήσεων που έγιναν στους κόλπους της Διαρκούς Κτηνιατρικής Επιτροπής, και πως η ερμηνεία αυτή είναι άσχετη με την προσέγγιση του θέματος από πλευράς της Επιτροπής.
<P>
Οι δηλώσεις της αντιπροσώπου της Δανίας επιβεβαιώνονται από τα υπομνήματα της ιρλανδικής αντιπροσωπείας. Οι υπόλοιπες αντιπροσωπείες επεσήμαναν ότι η ΣΕΒ δεν αντιμετωπίστηκε ποτέ με επιπόλαιο τρόπο ούτε από την Επιτροπή ούτε από τα κράτη μέλη στους κόλπους της Κτηνιατρικής Επιτροπής. Μέχρι που η ιταλική αντιπροσωπεία τόνισε ότι, σε περίπτωση που η Επιτροπή πρότεινε μια τέτοια προσέγγιση, τα κράτη μέλη θα εξέφραζαν την κατηγορηματική τους αντίθεση. Για μένα, η υπόθεση είναι ξεκάθαρη.
<P>
Αυτές είναι οι πληροφορίες που κατάφερα να περισυλλέξω για μια συνεδρίαση η οποία διεξήχθη πριν από έξι χρόνια. Εν πάση περιπτώσει, όμως, η Επιτροπή θα πρέπει να κρίνεται με βάση τις πράξεις της. Νά όμως που, λιγότερο από ένα μήνα μετά το πέρας της διαβόητης εκείνης συνεδρίασης του Οκτωβρίου του 1990, η Επιτροπή διοργάνωσε μια επιστημονική διάσκεψη με μια εμβέλεια δίχως προηγούμενο, στην οποία συμμετείχαν διακόσιοι εκ των κορυφαίων στον κόσμο εκπροσώπων της επιστημονικής κοινότητας, με σκοπό ακριβώς την εξέταση των προβλημάτων που σχετίζονται με τη ΣΕΒ. Η διάσκεψη αυτή έδωσε πράγματι μια αδιαμφισβήτητη ώθηση στην έρευνα πάνω στη ΣΕΒ. Το γεγονός ότι σήμερα διαθέτουμε κάποια λιγοστά επιστημονικά δεδομένα, ορισμένα εκ των οποίων άλλωστε προκάλεσαν το ξέσπασμα της πρόσφατης κρίσης ενώ άλλα μάς επιτρέπουν να διαβλέπουμε κάποιες απαντήσεις, οφείλεται, μεταξύ άλλων, και στην ώθηση που δόθηκε τότε από την προαναφερόμενη διάσκεψη. Το να διοργανώσει κανείς μια τέτοιου είδους διάσκεψη, φροντίζοντας στη συνέχεια να δημοσιεύσει εξ ολοκλήρου τα αποτελέσματά της, μήπως αυτό, κυρίες και κύριοι, χαρακτηρίζει μια στρατηγική παραπληροφόρησης;
<P>
Δεν θα ήθελα να κάνω εδώ μια ανασκόπηση όλων των ενεργειών που επιχειρήθηκαν από τον Οκτώβριο του 1990 και δώθε σε ό, τι αφορά την καταπολέμηση της ΣΕΒ. Κατά τρόπο συστηματικό, η Επιτροπή αναζητούσε τις καλύτερες διαθέσιμες επιστημονικές γνωμοδοτήσεις επί του θέματος, και με βάση αυτές πρότεινε τη λήψη των ενδεδειγμένων μέτρων. Και κάθε φορά που προκύπτουν νέα στοιχεία, η Επιτροπή τα λαμβάνει υπόψη της, και θα συνεχίσει ανελλιπώς να τα λαμβάνει υπόψη της. Θα ήθελα να επισημάνω ότι βρισκόμαστε αντιμέτωποι με ένα περίπλοκο και πολύπλευρο πρόβλημα, όπου δυστυχώς δεν μπορούμε για την ώρα να στηριχθούμε σε καμία κατηγορηματική επιστημονική βεβαιότητα.
<P>
Κύριε Πρόεδρε, κυρίες και κύριοι βουλευτές, θα μιλήσω στη συνέχεια για ένα δεύτερο ζήτημα το οποίο επίσης προκάλεσε μεγάλη αναστάτωση. Αναφέρομαι στις υπόνοιες σχετικά με παράνομες εξαγωγές βρετανικού βοείου κρέατος. Δεν χρειάζεται να υπενθυμίσω ότι παρόμοιες εξαγωγές θα συνιστούσαν απάτη. Οφείλουμε, λοιπόν, να δούμε αυτό το θέμα πολύ σοβαρά. Αλλά και στην υπόθεση αυτή, δεν θα πρέπει να παρασυρθούμε από το συναίσθημα αλλά οφείλουμε να βάλουμε το μαχαίρι στο κόκαλο. Αυτό ακριβώς έκανε η Επιτροπή. Στείλαμε επιστολή στον κ. Seehofer, το Γερμανό υπουργό Υγείας, όπου τον ρωτούσαμε για ποιο λόγο απέστειλε προειδοποίηση στους τοπικούς υπουργούς των γερμανικών κρατιδίων. Στείλαμε επιστολές σε όλους τους υπουργούς Γεωργίας της Ένωσης, ζητώντας τους να αυξήσουν το επίπεδο επαγρύπνησης. Ζητήσαμε επίσης απ' αυτούς να διεξαγάγουν σχετική έρευνα και να διαβιβάσουν στην Επιτροπή κάθε χρήσιμη πληροφορία επί του συγκεκριμένου θέματος. Ο συνάδελφός μου, ο επίτροπος Fischler, επικοινώνησε με το βρετανό ομόλογό του για να διαπιστώσει αν πράγματι οι αρχές του Ηνωμένου Βασιλείου μεριμνούν για την αυστηρή τήρηση της απαγόρευσης των εξαγωγών. Τέλος, δώσαμε εντολή στην ίδια μας την υπηρεσία πρόληψης των απατών, την UCLAF, να διερευνήσει αν σημειώθηκαν ενδεχόμενες ανωμαλίες. Μέχρι στιγμής, οι μοναδικές γραπτές απαντήσεις που έφθασαν στα χέρια της Επιτροπής είναι αυτές του υπουργού Seehofer και του Ιταλού υπουργού Γεωργίας. Καταθέτω αυτές τις απαντήσεις στη διάθεση του Κοινοβουλίου. θα διαπιστώσετε ότι δεν εμπεριέχουν καμία πληροφορία που θα μπορούσε ενδεχομένως να δικαιολογήσει, τη σήμερον ημέρα, τους σοβαρούς φόβους που προκλήθηκαν από τα διάφορα άρθρα που δημοσιεύθηκαν στον Τύπο μετά το διάβημα του υπουργού κ. Seehofer.
<P>
Αυτό δεν σημαίνει ότι η Επιτροπή δεν οφείλει να εξετάσει σε βάθος τους παραπάνω ισχυρισμούς. Αυτό ακριβώς σκοπεύει να κάνει και, σε περίπτωση που διαπιστωθεί διάπραξη απάτης, οι υπεύθυνοι θα πρέπει να τιμωρηθούν αυστηρά. Η Επιτροπή θα επιμείνει προς τα κράτη μέλη ώστε αυτά να αναλάβουν τις ευθύνες τους. Όντως, οι τελωνειακές και οι κτηνιατρικές υπηρεσίες, που υπάγονται στις αρμοδιότητες των κρατών μελών, θα πρέπει να ανταποκριθούν στα καθήκοντά τους. Όσο για την Επιτροπή, προσπαθεί να ανταποκριθεί στα δικά της καθήκοντα. Ήδη την ερχόμενη εβδομάδα, άλλωστε, ένα νέο κλιμάκιο κτηνιατρικού ελέγχου πρόκειται να μεταβεί στο Ηνωμένο Βασίλειο, και έδωσα οδηγίες ώστε να δοθεί ιδιαίτερη προσοχή στην αυστηρή τήρηση της κοινοτικής νομοθεσίας και στην ενίσχυση των ελέγχων που πραγματοποιούνται στα λιμάνια.
<P>
Κύριε Πρόεδρε, κυρίες και κύριοι βουλευτές, στην αντιμετώπιση αυτού του προβλήματος, δεν προτιθέμεθα να παρεκκλίνουμε από την προσέγγιση που επιλέξαμε: πρωταρχική προτεραιότητα είναι η ανθρώπινη υγεία και η εξέλιξη των επιστημονικών γνώσεων είναι το μοναδικό μέσο για την επίτευξη του στόχου μας. Οποιαδήποτε πληροφορία που θα φθάνει σε μας, ακόμη κι αν είναι αναληθοφανής, θα την εξετάζουμε. Δεν πρόκειται να διακινδυνεύσουμε τίποτα και η δράση μας θα διεξάγεται μέσα σε συνθήκες διαφάνειας. Είμαστε έτοιμοι να επωμιστούμε τις ευθύνες μας. Μονάχα έτσι νομίζουμε ότι θα υπηρετήσουμε τους πολίτες.
<P>
(Χειροκροτήματα)

<SPEAKER ID=37 LANGUAGE="FR" NAME="Fayot">
Κύριε Πρόεδρε, κύριε Πρόεδρε της Επιτροπής, το εσωτερικό υπόμνημα, που συνέταξε τον Οκτώβριο του 1990 ένας υπάλληλος της Επιτροπής, συμπυκνώνει σε μία μόνο σελίδα την πεμπτουσία όλων των δεινών για τα οποία η κοινή γνώμη κατηγορεί την ευρωπαϊκή γραφειοκρατία.
<P>
Στην αποκάλυψη του εν λόγω υπομνήματος -μα γιατί υπάρχει τόση νευρικότητα στα έδρανα της Επιτροπής; - ήλθαν να προστεθούν διάφορες φήμες σχετικά με παραβιάσεις του εμπάργκο από παράνομες εξαγωγές βρετανικού βοείου κρέατος. Από τη στιγμή που η ιταλική Δικαιοσύνη έχει επιληφθεί της τελευταίας αυτής υπόθεσης, εγώ σταματάω εδώ.
<P>
Ο αντίκτυπος αυτών των αποκαλύψεων είναι σαρωτικός! Βεβαίως, η ευθύνη δεν είναι της σημερινής Επιτροπής της οποίας προεδρεύει ο κ. Santer. Βεβαίως, ο εν λόγω αρμόδιος υπάλληλος το 1990 μπορεί σήμερα να έχει συνταξιοδοτηθεί. Βεβαίως, το πιο πιθανό είναι ότι κανένας επίτροπος, το 1990, δεν είδε με τα ίδια του τα μάτια το υπόμνημα. Όλα αυτά δεν μας απαλλάσσουν από το να αντλήσουμε διδάγματα απ' όσα συνέβησαν το 1990. Ακριβώς επειδή σεβόμαστε το έργο της Επιτροπής, και ακριβώς επειδή επιθυμούμε μια Επιτροπή υπεράνω πάσης υποψίας, γι' αυτό θέλουμε να εμβαθύνουμε το θέμα.
<P>
Τι αποκαλύπτει το περίφημο εκείνο υπόμνημα, τέλος πάντων; Αναδεικνύει, πρώτα απ' όλα, μια νοοτροπία την οποία οι Σοσιαλιστές έχουν πολλές φορές καταγγείλει, αλλά που σπανίως έχει εκδηλωθεί με τόση δόση κυνισμού: πρόκειται για τη νοοτροπία που ανάγει την αγορά σε υπέρτατη αξία, θέτοντας ο, τιδήποτε άλλο -στην προκειμένη περίπτωση, την προστασία της υγείας των καταναλωτών- σε δεύτερη μοίρα. Πρόκειται για τη νοοτροπία που αναπτύχθηκε τη δεκαετία του '80 σε ορισμένες χώρες όπου κυριαρχούσε ο φιλελευθερισμός. Η εγκαθίδρυση της μεγάλης εσωτερικής αγοράς, προσανατολισμένης αποκλειστικά στην προώθηση της οικονομικής διάστασης και που παραμελεί την κοινωνική και την οικολογική διάσταση, δεν είναι παρά η προέκταση της εν λόγω νοοτροπίας σε ευρωπαϊκή κλίμακα.
<P>
Έπειτα, το υπόμνημα αποκαλύπτει μια απίστευτη εθελοτυφλία έναντι των ανησυχιών που την περίοδο εκείνη είχαν ήδη εκφραστεί από τους ενδιαφερόμενους κύκλους. Για απόδειξη, θα επικαλεστώ μονάχα τη γραπτή ερώτηση σχετικά με το θέμα αυτό, που κατέθεσε το Μάιο του 1990 ο συνάδελφός μου Josι Happart, και την κατευναστική απάντηση που έδωσε ο τότε αρμόδιος επίτροπος για θέματα Γεωργίας.
<P>
Αναδεικνύει, τέλος, μια βούληση προς την κατεύθυνση της απόκρυψης πληροφοριών, μέχρι και παραπληροφόρησης, μια άρνηση διαφάνειας που, την εποχή που ζούμε, στην κυριολεξία αγγίζει τα όρια του σκανδάλου όταν εκδηλώνεται από μεριάς ενός δημοκρατικού θεσμικού οργάνου.
<P>
Ποια διδάγματα θα πρέπει, λοιπόν, να αντλήσουμε; Το πρώτο είναι ότι δεν αρκεί να ζητούμε γρήγορα γρήγορα συγνώμη και να περνάμε σε άλλο θέμα της ημερήσιας διάταξης, αλλά οφείλουμε να δεσμευθούμε πως θα αλλάξουμε εκ βάθρων τη νοοτροπία μας και τον τρόπο προσέγγισης των ζητημάτων. Πράγματι, το γεγονός ότι κάποιος υπάλληλος της Επιτροπής είχε την ευχέρεια να συντάξει ένα τέτοιο υπόμνημα το 1990 σημαίνει πως τότε υπήρχαν οι αντικειμενικοί όροι για παρόμοια ενέργεια, και αυτό ανεξάρτητα από το αν ο πολιτικός υπεύθυνος της περιόδου εκείνης γνώριζε ή όχι το συγκεκριμένο γεγονός. Με άλλα λόγια, η προτεραιότητα στις επιταγές της αγοράς, η έλλειψη υπευθυνότητας σε θέματα υγείας, η θέληση να αντιμετωπίζονται τα ζητήματα «κεκλεισμένων των θυρών», όλα αυτά θα πρέπει να ήταν τότε συνηθισμένα πράγματα ώστε ένα τέτοιο υπόμνημα να έλθει στη δημοσιότητα και να μη δημιουργήσει καμία απολύτως απορία, σε οποιοδήποτε επίπεδο της ιεραρχίας.
<P>
Επιπλέον, όταν διαπιστώνουμε ότι παρόμοια στάση συνδυάζεται, στο επίπεδο ενός από τα κράτη μέλη, με πολύ μεγάλα οικονομικά συμφέροντα, με μια προχειρότητα κατά τη διεξαγωγή των κτηνιατρικών ελέγχων και με την περιφρόνηση των κοινοτικών κανονισμών, τότε μπορούμε να φανταστούμε το εύρος της καταστροφής, τη μεθοδευμένη και συνεχή απόκρυψη της πραγματικότητας, την αδιαφορία για κάθε τι που αφορά την υγεία και την προστασία των καταναλωτών, όλα αυτά στο βωμό της εξυπηρέτησης των οικονομικών συμφερόντων.
<P>
Αυτό, κύριε Πρόεδρε, συνιστά πραγματικό σκάνδαλο. Αν η σημερινή Επιτροπή επιθυμεί να διαφυλάξει την αξιοπιστία της απέναντι στην κοινή γνώμη, οφείλει να επιδείξει μια βούληση για απόλυτη διαφάνεια και αυστηρό σεβασμό των επιταγών της δημόσιας υγείας. Μπορεί η σημερινή Επιτροπή να διακηρύσσει διαρκώς και προς πάσα κατεύθυνση την αθωότητά της: αυτό που βλέπει η κοινή γνώμη είναι μια Επιτροπή ως θεσμικό όργανο, αδιαφορώντας για τα πρόσωπα που αλληλοδιαδέχονται στις ηγετικές της θέσεις.
<P>
Η Σοσιαλιστική Ομάδα προτίθεται να μελετήσει διεξοδικά και ψύχραιμα τις εξηγήσεις που μόλις παρέσχε στο Κοινοβούλιο ο Πρόεδρος της Επιτροπής. Τον ευχαριστώ γι' αυτό, επειδή θεωρώ ιδιαίτερα σημαντικό το γεγονός ότι γνωστοποίησε στο Κοινοβούλιο αυτά τα πολύ συγκεκριμένα στοιχεία. Από τη μεριά μας, βεβαίως, θα εγκρίνουμε ένα ψήφισμα, αλλά αυτό δεν είναι αρκετό: η Ομάδα μας θα μελετήσει το ενδεχόμενο να προτείνει τη σύσταση μιας εξεταστικής επιτροπής. Εν πάση περιπτώσει, μπορούμε να πούμε ότι αν τυχόν συσταθεί μια τέτοια επιτροπή βάσει των διατάξεων του άρθρου 136 του Κανονισμού μας, ο σκοπός της θα είναι, στην προκειμένη περίπτωση, να διερευνήσει αν όντως στοιχειοθετείται κακοδιοίκηση ή αμέλεια κατά την αντιμετώπιση αυτού του προβλήματος από πλευράς της Επιτροπής και του ενδιαφερόμενου κράτους μέλους.
<P>
Όλοι έχουν συμφέρον να χυθεί άπλετο φως σ' αυτή την υπόθεση, ώστε να αποκατασταθεί το κλίμα εμπιστοσύνης στις ευρωπαϊκές και στις εθνικές αρχές: να ανακτηθεί η εμπιστοσύνη των αγροτών, αλλά κυρίως η εμπιστοσύνη των πολιτών και των καταναλωτών.

<SPEAKER ID=38 LANGUAGE="DE" NAME="Bφge">
Kύριε Πρόεδρε, κυρίες και κύριοι, ήδη το 1988 η Eπιτροπή Southwood , μια ομάδα ανεξάρτητων βρετανών επιστημόνων, είπε τα εξής επί του θέματος της ΣEB: We don't believe that there is a risk for man, but if we are wrong, the risk will be extremely high . Ήδη κατά τη συζήτηση της 12.6.1990 ενώπιον του Eυρωπαϊκού Kοινοβουλίου, ζήτησα την εξάλειψη όλων των βοοειδών που είχαν πληγεί από τη ΣEB. H εμπειρία μου απ' αυτήν την ατέλειωτη ιστορία, είναι η εξής: Tο θέμα δεν είναι μόνον η παραπληροφόρηση - αυτό είναι θέμα μάλλον δεύτερης προτεραιότητας - αλλά και κάτι άλλο. Tο θέμα είναι ότι τόσο στην Eπιτροπή, το Συμβούλιο και τις επαγγελματικές ενώσεις, όσο και σε τμήματα του Σώματός μας, υπήρχε έλλειψη κατανόησης και διάθεσης να προτάξουμε, με την προληπτική έννοια, την προστασία των καταναλωτών.
<P>
Aυτό φυσικά θα πρέπει να το δούμε έχοντας επιπλέον υπόψη τις παρεχόμενες επιστημονικές γνωμοδοτήσεις, μια και οι επιστημονικές γνώσεις έρχονταν σταγονηδόν μόνο, και μέχρι σήμερα δεν έχουμε καμιά σιγουριά. Ως προς αυτό, δεν πρόκειται μόνο για το σημείωμα του κ. Castille, αλλά μου έλεγαν τότε, με αυταρέσκεια, από διάφορες μεριές, το εξής: Aν το όλο θέμα είναι τόσο επικίνδυνο, τότε καλύτερα να μη μιλάμε γι' αυτό καθόλου. Aπλώς υποτιμήσαμε, όχι μόνον την επιστημονική διάσταση, αλλά και την έκταση της αντίδρασης των καταναλωτών.
<P>
Πρόεδρε κύριε Σαντέρ, Eπίτροπε κύριε Fischler, ενάμισι χρόνο τώρα είστε εν ενεργεία, και θα ήθελα να σας παρακαλέσω για ένα μόνο πράγμα: Mην κάνετε το λάθος να θέλετε να καλύψετε παραλείψεις και τυχόν αρνητικές συμπεριφορές υπηρεσιών της Eπιτροπής, ή την αρνητική στάση του Συμβουλίου κατά το παρελθόν. Δικαίως με τις αποφάσεις σας ασκήσατε τώρα πίεση. Aυτό θα ήθελα να το τονίσω κατηγορηματικά και να το επιδοκιμάσω. Yπήρξαν όμως κι ένα σωρό ατασθαλίες, όπως για παράδειγμα η όχι έγκαιρη εφαρμογή των στάνταρτ στην εξάλειψη των ζώων. H απόφαση του 1990 θα 'πρεπε να υλοποιηθεί μέχρι το Δεκέμβριο του 1991, και γνωρίζετε πως μέχρι τώρα δεν έγινε.
<P>
Kατά την άποψή μου, μια σειρά γεγονότων δικαιολογεί απόλυτα τη συνέχιση των εσωτερικών ερευνών μέσα στις υπηρεσίες της Eπιτροπής, για το κατά πόσον ενεργούντες και αρμόδιοι υπάλληλοι ενήργησαν ή όχι πράγματι με κοινοτικό πνεύμα. Aλλά με την ίδια ακρίβεια λέω και το εξής: Aπ' όσο γνωρίζω, μια εξεταστική επιτροπή δεν θα απέφερε τίποτε απολύτως. Aυτά που συζητούνται, όσον αφορά τα ζωικά άλευρα και την παρακολούθηση, είναι γεγονότα που, κατά βάσιν, είναι γνωστά σε όλους όσους ασχολούνται με το θέμα από το 1990, το 1991 ή το αργότερο το 1992. Mια εξεταστική επιτροπή θα είχε, ενδεχομένως, σαν αποτέλεσμα, μια υπερβολική αντίδραση εκ μέρους των καταναλωτών και των μέσων ενημέρωσης που, σε τελευταία ανάλυση, θα συνεπαγόταν, οι θιγέντες αγρότες να πληρώσουν ακριβά την υπόθεση αυτή για δεύτερη φορά.
<P>
Γι' αυτό και ερωτώ εσάς, Πρόεδρε της Eπιτροπής κύριε Σαντέρ, αν είστε διατεθειμένος να διαβεβαιώσετε το Kοινοβούλιο ότι, πέρα από τις εσωτερικές έρευνες που διενεργήσατε έχοντας υπόψη αυτό το γραπτό σημείωμα, θα εξετάσετε κατά πόσον οι υπηρεσίες της Eπιτροπής, κατά τα τελευταία χρόνια, έκαναν πράγματι το παν για να εφαρμοστούν οι οδηγίες και οι κανονισμοί που αποφασίστηκαν, και κατά πόσον διενεργήθηκαν οι αναγκαίοι έλεγχοι στα κράτη μέλη. Θα ήθελα επιπλέον να σας παρακαλέσω να μας διαβεβαιώσετε ότι θα εκτελεστεί με συνέπεια το σχέδιο εξάλειψης της ασθένειας και ότι τα προσωρινά αποτελέσματα των ερευνών θα τεθούν έγκαιρα στη διάθεση της αρμόδιας επιτροπής του Eυρωπαϊκού Kοινοβουλίου. Πιστεύω πως αυτός θα ήταν ο σωστός δρόμος για να επανορθώσουμε τις παραλείψεις του παρελθόντος.

<SPEAKER ID=39 LANGUAGE="FR" NAME="Pasty">
Κύριε Πρόεδρε, Κύριε Πρόεδρε της Επιτροπής, πολλά αναμέναμε από τη δήλωσή σας, επειδή έχουμε την αίσθηση -μια οδυνηρή αίσθηση- ότι η Επιτροπή, στο παρελθόν, δεν συνειδητοποιούσε επακριβώς τον πολιτικό κατακλυσμό που συνιστά η υπόθεση των τρελών αγελάδων.
<P>
Από τη μια, έχουμε να κάνουμε με αποπροσανατολισμένους και πανικόβλητους καταναλωτές, οι οποίοι έχουν την αίσθηση πως κάποιοι τους απέκρυψαν ένα μέρος της αλήθειας, πράγμα που τροφοδοτεί μια καταιγιστική ψύχωση. Από την άλλη, έχουμε έναν ολόκληρο τομέα της οικονομίας στον οποίο δραστηριοποιούνται κτηνοτρόφοι, βιομήχανοι μεταποίησης και υπεύθυνοι για τη διανομή, που βρίσκεται στα πρόθυρα της απόγνωσης επειδή αισθάνεται ότι απειλείται η ίδια του η επιβίωση. Υπάρχουν, όντως, ορισμένες περιφέρειες της Ευρωπαϊκής Ένωσης: η Ιρλανδία, η Σκοτία, το Κεντρικό Οροπέδιο στη Γαλλία, οι ορεινές περιοχές της Βόρειας Ιταλίας -για να αναφέρω μονάχα μερικές απ' αυτές-, όπου η αγελαδοτροφία αποτελεί την κυρίαρχη, μέχρι και σχεδόν αποκλειστική, οικονομική και ανθρώπινη δραστηριότητα.
<P>
Το Ευρωπαϊκό Κοινοβούλιο -που ήδη από την περίοδο 1988-1990 είχε επιστήσει την προσοχή της Επιτροπής και του Συμβουλίου σχετικά με την κρισιμότητα της κατάστασης- αισθάνεται σήμερα αγανάκτηση και οργή, επειδή εκτιμούμε πως οι απαντήσεις που λάβαμε μέχρι τώρα δεν ανταποκρίνονται καθόλου στις απαιτήσεις της κατάστασης που έχει διαμορφωθεί. Έχουμε την εντύπωση πως το συγκεκριμένο πρόβλημα συνεχίζει να αντιπετωπίζεται σαν μια υπόθεση τομεακού ενδιαφέροντος, ενώ τίθεται επί τάπητος συνολικά ο τρόπος λειτουργίας των κοινοτικών θεσμικών οργάνων.
<P>
Δύο πρόσφατα γεγονότα αιτιολογούν τις ανησυχίες μας. Προηγουμένως έγινε λόγος για το υπόμνημα του κ. Castille. Εκφράζουμε την ικανοποίησή μας, Κύριε Πρόεδρε, για το γεγονός ότι προχωρήσατε σε μια έρευνα μέσα στους ίδιους τους κόλπους της Επιτροπής. Αλλά αυτά που μας είπατε δεν μπορούν να μας ικανοποιήσουν, μιας και οποιαδήποτε έρευνα, για να είναι αξιόπιστη, πρέπει να διεξάγεται κατ' αντιπαράθεση. Όμως, απ' ό, τι γνωρίζω, δεν ζητήσατε την άποψη του ίδιου του κ. Castille, του συντάκτη του υπομνήματος, ο οποίος μπορεί μεν να έχει συνταξιοδοτηθεί, αλλά θα ήταν πράγματι σε θέση να παράσχει μερικές εξαιρετικά χρήσιμες πληροφορίες. Όντως, εγώ προσωπικά φρόντισα να ζητήσω τη γνώμη του τηλεφωνικώς για το εν λόγω περιστατικό: αυτό που μου δήλωσε είναι ότι το υπόμνημα είχε πράγματι διαβιβαστεί, τότε, στο Γραφείο των Επιτρόπων. Μένουμε κατάπληκτοι, επομένως, για το ότι κάποιες δηλώσεις του προκατόχου σας, του κ. Delors, αλλά και του σημερινού εκπροσώπου της Επιτροπής, επεδίωξαν να δυσφημίσουν το συντάκτη του υπομνήματος, ο οποίος στην πραγματικότητα απέβλεπε -με κάπως κεφάτη διάθεση, είναι αλήθειανα επιστήσει την προσοχή στην κρισιμότητα του προβλήματος, που ήδη από τότε χαρακτήριζε την υπόθεση των τρελών αγελάδων.
<P>
Στη συνέχεια, ψάχνοντας στους φακέλλους μου, βρήκα ένα άρθρο που είχε δημοσιευθεί στο ένθετο «Επιστήμη και Ιατρική» της εφημερίδας «Le Monde» στις 30 Μαΐου 1990, άρα την ίδια εποχή με τη δημοσιοποίηση του υπομνήματος του κ. Castille, στο οποίο διαβάζουμε ότι δύο καθηγήτριες πανεπιστημίου, η μία της Κτηνιατρικής Σχολής του Maisons-Alfort, η άλλη του Νοσοκομείου SaintLouis, ήδη επεσήμαναν το πρόβλημα με τα άλευρα που χρησιμοποιούνταν σαν ζωοτροφές και τους κινδύνους μόλυνσης που συνεπάγονταν της χρήσης αυτών των αλεύρων. Αλλά χρειάστηκε να περιμένουμε μέχρι το 1994 μέχρις ότου θεσπιστούν συγκεκριμένες ρυθμίσεις σε πανευρωπαϊκό επίπεδο οι οποίες απαγόρευαν τη χρήση των εν λόγω αλεύρων.
<P>
Εκτιμούμε, συνεπώς, ότι τα ευρωπαϊκά θεσμικά όργανα δεν λειτούργησαν με τον τρόπο που θα όφειλαν. Έχουμε την εντύπωση ότι, την περίοδο εκείνη, τα πάντα γίνονταν με βάση το σύνθημα: »να μη ταράξουμε τα ήρεμα νερά». Και νά το αποτέλεσμα, σήμερα, μιας τέτοιας στάσης: έχουμε ένα παλλιροϊκό κύμα που σαρώνει τα πάντα.
<P>
Επομέμως, κύριε Πρόεδρε, αναλογιζόμενος όλα τα γεγονότα που προανέφερα, τα οποία προκαλούν σε μας έντονες ανησυχίες, σας ζητούμε να αναλάβετε πλήρως τις ευθύνες σας. Και συγκεκριμένα, κατά πρώτον, να μεριμνήσετε για τη διεξαγωγή μιας εσωτερικής έρευνας -η οποία όμως πρέπει να γίνει κατ' αντιπαράθεση- που θα φέρει άπλετο φως σε όλα τα γεγονότα που έλαβαν χώρα το 1990, με στόχο να εξαχθούν τα αναγκαία συμπεράσματα και να οδηγηθούμε στις αντίστοιχες συνέπειες, ακόμη και σε πειθαρχικό επίπεδο, αλλά και σε πολιτικό επίπεδο, σε περίπτωση που αποδειχθεί ότι στην υπόθεση αυτή εμπλέκονται και επίτροποι, πρώην ή εν ενεργεία.
<P>
Κατά δεύτερον, να συγροτήσετε, σε συνεργασία με τα κράτη μέλη, ένα επιτελείο κρίσης που θα παρέχει εγγυήσεις ότι τηρούνται οι υγειονομικοί κανόνες που ισχύουν σήμερα, κατά τρόπο ώστε να διασφαλισθεί ότι πράγματι τηρείται το εμπάργκο που έχει αποφασιστεί για τις εξαγωγές βρετανικού βοείου κρέατος, όπως επίσης και η απαγόρευση της χρήσης ορμονών, μιας και γνωρίζουμε καλά πως, και στο θέμα αυτό, οι έλεγχοι που διεξάγονται σε επίπεδο κρατών μελών είναι ανεπαρκείς.
<P>
Κατά τρίτον, να λάβετε την πρωτοβουλία για τη θέσπιση αυστηρών νομοθετικών ρυθμίσεων αναφορικά με τις συνθήκες παραγωγής και χρησιμοποίησης των κρεαταλεύρων στις ζωοτροφές, με βάση τις περιοριστικές νομοθετικές ρυθμίσεις που μόλις πρόσφατα θέσπισε η γαλλική κυβέρνηση.
<P>
Κατά τέταρτον, να θεσπίσετε μια κοινή νομοθεσία η οποία θα καθιστά υποχρεωτική, σε όλη την επικράτεια της Ένωσης, τη σαφή σήμανση των σφαγίων ώστε να αυξηθεί το επίπεδο διαφάνειας στα κυκλώματα εμπορίας.
<P>
Κατά πέμπτον, να διαθέσετε τους αναγκαίους χρηματοδοτικούς πόρους, αφενός για την εκρίζωση της νόσου και, αφετέρου, για τη διάσωση των επαγγελματιών που δραστηριοποιούνται στον τομέα του βοείου κρέατος.
<P>
Πράγματι, μονάχα εφόσον αποκατασταθεί πλήρως η εμπιστοσύνη των καταναλωτών, μονάχα σε περίπτωση που ενεργήσουμε εξ ολοκλήρου στο πλαίσιο της διαφάνειας, θα μπορούμε να ευελπιστούμε ότι θα ξεφύγουμε από την κρίση, και όχι εμμένοντας στο να ρίχνει η Επιτροπή το μπαλάκι στα κράτη μέλη, και αντιστρόφως, με μοναδικό σκοπό να δικαιολογήσει ο καθένας την αδράνειά του.
<P>
(Χειροκροτήματα)

<SPEAKER ID=40 LANGUAGE="NL" NAME="Mulder">
Κύριε Πρόεδρε, ο πρώτος στόχος τον οποίο θα πρέπει να έχει υπόψη της η Επιτροπή είναι η αποκατάσταση της εμπιστοσύνης του ευρωπαίου καταναλωτή στο βόειο κρέας. Αυτό δεν μπορεί να πραγματοποιηθεί εάν από καιρό σε καιρό έρχονται στο φως έγγραφα τα οποία δίνουν μία λανθασμένη εικόνα της θέσης της Επιτροπής. Γι'αυτό το λόγο θα ήθελα να επισημάνω εκείνο το οποίο επεσήμαναν κατά την παρούσα συζήτηση και διάφοροι άλλοι ομιλητές. Θα πρέπει το ταχύτερο δυνατόν να υπάρξει εσωτερικός έλεγχος και θα πρέπει να δημοσιευθεί μία εσωτερική έκθεση ούτως ώστε να σταματήσει η διάδοση διαφόρων φημών. Είναι αναγκαίο να υπάρξει διαφάνεια και δημοσιότητα. Η Ομάδα μου εξαρτά από αυτήν την έκθεση εάν στη συνέχεια θα υποστηρίξει την αίτηση για τη σύσταση μιας εξεταστικής επιτροπής.
<P>
Το δεύτερο σημείο αφορά εκείνο το οποίο θα πρέπει να πράξει η Επιτροπή. Υπάρχουν ακόμη πολλοί άγνωστοι παράγοντες όσον αφορά τη σπογγώδη εγκεφαλοπάθεια των βοοειδών. Είναι αναγκαίο να πραγματοποιηθούν περισσότερες έρευνες. Ποιος θα είναι ο ρόλος της Επιτροπής σε αυτό τον τομέα; Ποιο ρόλο διαδραματίζει η Επιτροπή στο συντονισμό όλης της έρευνας που πραγματοποιείται αυτή τη στιγμή στην Ευρώπη και ποιες θα είναι οι οικονομικές συνέπειες αυτού του γεγονότος;
<P>
Το τρίτο σημείο το οποίο η Ομάδα μου θεωρεί σημαντικό είναι το γεγονός ότι θα πρέπει να αποκατασταθεί η ισορροπία της αγοράς του βοείου κρέατος. Η διαδικασία αυτή μπορεί να είναι οδυνηρή. Κάτι το οποίο θα μπορούσε να βοηθήσει εν προκειμένω είναι η καθιέρωση ενός ευρωπαϊκού σήματος ποιότητας για το βόειο κρέας. Ο πελάτης πρέπει να γνωρίζει με ποιο τρόπο έχει παραχθεί το βόειο κρέας. Τούτο δεν μπορεί να επιτευχθεί μόνο με την καθιέρωση ενός γερμανικού σήματος ποιότητας, ενός ολλανδικού ή ενός σήματος ποιότητας της Βαυαρίας, αλλά θα πρέπει να είναι ένα ευρωπαϊκό σήμα ποιότητας ούτως ώστε να ισχύουν οι ίδιες συνθήκες ανταγωνισμού σε ολόκληρη την Ευρώπη.Οι εν λόγω ίσες συνθήκες ανταγωνισμού ισχύουν και σε άλλα μέτρα. Η Γερμανία ανακοίνωσε ήδη ότι δεν θα σεβαστεί την απόφαση της Επιτροπής όσον αφορά την εξαγωγή ορισμένων προϊόντων από το Ηνωμένο Βασίλειο. Ποια θα είναι η στάση της Επιτροπής επ'αυτού του θέματος; Ποια είναι η γνώμη της Επιτροπής σχετικά με την απόφαση της Γαλλίας να απαγορεύσει τη χρησιμοποίηση ζωικών αλεύρων στις ζωοτροφές; Πρέπει παντού να ισχύουν ίδιες συνθήκες ανταγωνισμού.

<SPEAKER ID=41 LANGUAGE="ES" NAME="Puerta">
Κύριε Πρόεδρε, η δήλωση αυτή καθώς και η συζήτηση γίνονται με αφορμή ένα περίφημο πλέον εσωτερικό έγγραφο της Επιτροπής, ή αν θέλετε, ενός υπαλλήλου της Επιτροπής, σχετικά με τη στρατηγική παραπληροφόρησης που ακολουθείται στο θέμα των τρελών αγελάδων. Το μεγαλύτερο πρόβλημα όμως δεν είναι το εσωτερικό έγγραφο· το πρόβλημα έγκειται στο ότι, συγχρόνως με αυτό, διεκόπησαν οι αποστολές επιθεώρησης του γραφείου κτηνιατρικού ελέγχου και η Επιτροπή απείχε από τα καθήκοντα προώθησης νομοθετικών πρωτοβουλιών.
<P>
Η κατάσταση αυτή παρατάθηκε για τέσσερα χρόνια κατά τη διάρκεια των οποίων σημειώθηκε σχεδόν το 75 % των δηλωμένων περιπτώσεων ΣΕΒ. Αν υπήρξαν κίνδυνοι, αυτό συνέβη εκείνη την περίοδο. Αν υπήρξε ανάγκη νομοθεσίας, αυτό συνέβη εκείνη την περίοδο. Αν ήταν αναγκαίες οι επιθεωρήσεις, η ανάγκη αυτή ποτέ δεν ήταν πιεστικότερη από όσο εκείνη την περίοδο. Η Επιτροπή οφείλει να εξηγήσει τους λόγους για την έλλειψη δραστηριότητας από πλευράς της κατά την περίοδο 1990-1994.
<P>
Αν θέλουμε να αποφύγουμε τη λέξη παραπληροφόρηση, θα πρέπει να μιλήσουμε για διαφάνεια, και δε μπορούμε να δηλώσουμε ότι η Επιτροπή διατήρησε μια στάση διαφάνειας. Η επιστημονική βάση για την άρση του εμπάργκο στις ζελατίνες δεν είναι σαφής, και η Επιτροπή δεν παρείχε τις πληροφορίες που ζητούσαμε στο σημείο 6 του ψηφίσματός μας του περασμένου Ιουνίου. Είναι βασικό να συγκριθεί με ανεξάρτητες επιστημονικές γνωμοδοτήσεις η έκθεση που υπέβαλε ο Ευρωπαϊκός Σύνδεσμος Κατασκευαστών Ζελατίνας, την οποία και χρησιμοποίησε η Επιτροπή για να προτείνει τη μερική άρση του εμπάργκο.
<P>
Αν υπάρχει η αίσθηση ότι οι αποφάσεις βασίζονται σε πληροφορίες προερχόμενες από ενδιαφερόμενα μέρη, ότι δεν βασίζονται σε ανεξάρτητα επιστημονικά κριτήρια και ότι δεν υπάρχει ανταπόκριση στα αιτήματα του Ευρωπαϊκού Κοινοβουλίου για πληροφόρηση, δεν είναι δυνατό να αποκατασταθεί η εμπιστοσύνη των καταναλωτών.
<P>
Πρέπει να διδαχτούμε από την πείρα μας: η απορύθμιση και η αναζήτηση της ανταγωνιστικότητας μέσω της εντατικοποίησης δημιούργησαν αυτό το πρόβλημα. Η εμπειρία αποδεικνύει ότι όταν οι αποφάσεις εξαρτώνται από συμφέροντα οικονομικά, ή ακόμη και πολιτικά, οι συνέπειες γίνονται σοβαρότερες. Στο παρελθόν, σημαντικές αποφάσεις εξαρτήθηκαν από την ολοκλήρωση της ενιαίας αγοράς ή από την επιτυχία μιας Συνόδου Κορυφής. Ο καταναλωτής αντιλαμβάνεται αυτές τις καταστάσεις, και δε μπορούμε να ελπίζουμε ότι η εμπιστοσύνη θα αποκατασταθεί με τέτοια προηγούμενα, και ακόμη λιγότερο μπροστά στην υποψία ότι σε ορισμένες αποφάσεις τα οικονομικά συμφέροντα προείχαν της δημόσιας υγείας. Δεν μπορούμε να υποπέσουμε και πάλι σε σφάλματα του παρελθόντος. Από οποιαδήποτε μελλοντική απόφαση θα πρέπει να εξαλειφθεί και ο παραμικρός κίνδυνος.
<P>
Στην υπόθεση αυτή υπάρχουν συμφέροντα, κερδισμένοι, ζημιωμένοι, οικονομικό κόστος, αλλά προπαντός κίνδυνοι για την υγεία. Υπάρχουν επίσης και ευθύνες. Κατά τη γνώμη της Ευρωπαϊκής Ενωτικής Αριστεράς, είναι απαραίτητο να συσταθεί μια ερευνητική επιτροπή προκειμένου να καταλογιστούν οι ευθύνες στη δημιουργία και την ανάπτυξη του προβλήματος, και κυρίως, προκειμένου οι αποφάσεις που θα ληφθούν στο μέλλον να διασφαλίζουν τη δημόσια υγεία. Θα υπάρξουν ίσως ορισμένοι που θα επικαλεστούν ότι η ερευνητική επιτροπή θα δώσει λαβή να εμφανιστούν νέοι πηχυαίοι τίτλοι στις εφημερίδες με επιβλαβείς επιπτώσεις επί της κατανάλωσης. Έχουμε όμως ήδη εμπειρία σχετικά με το τι συμβαίνει όταν οι αποφάσεις αναβάλλονται ή λαμβάνονται άτολμα. Επιπλέον, η παρατεταμένη περίοδος επώασης αυτών των ασθενειών και οι κίνδυνοι που διατρέξαμε στο παρελθόν θα εξακολουθήσουν να προμηθεύουν πηχυαίους τίτλους στον τύπο στο άμεσο μέλλον.
<P>
Για όλους αυτούς τους λόγους, η Ευρωπαϊκή Ενωτική Αριστερά θα υποστηρίξει τη σύσταση μιας ερευνητικής επιτροπής που να επικεντρώνεται στις πολιτικές αποφάσεις που λαμβάνονται με σκοπό τη διάσωση των συμφερόντων της κοινής γνώμης.
<P>
Ολοκληρώνω, κύριε Πρόεδρε. Επιθυμούμε να συμβάλουμε, όπως είπε και ο κ. Fayot, προκειμένου η αγορά να υπάγεται στους νόμους της δημοκρατίας και του σεβασμού της υγείας των καταναλωτών.

<SPEAKER ID=42 LANGUAGE="DE" NAME="Graefe zu Baringdorf">
Kύριε Πρόεδρε, Πρόεδρε της Eπιτροπής κύριε Σαντέρ, Επίτροπε κύριε Fischler, η καταστροφή της ΣEB είναι μια αλυσίδα λανθασμένων συμπεριφορών, λανθασμένων πολιτικών εκτιμήσεων και μη ανάληψης πολιτικής ευθύνης. Δεν είναι μια μάστιγα, αλλά μια καταστροφή που προκλήθηκε από τους ανθρώπους, με την απόφαση δηλαδή της βρετανικής κυβέρνησης να αλλάξει τη θερμοκρασία και την πίεση στην παραγωγή των κρεαταλεύρων. Oι αντιδράσεις στα βοοειδή είναι γνωστές. Yπήρξε όμως λανθασμένη εκτίμηση και εκ μέρους της Eπιτροπής, η οποία νόμισε πως η ασθένεια αυτή δεν θα 'παιρνε τέτοιου είδους διαστάσεις, αλλά θα εξαφανίζονταν από μόνη της.
<P>
H Eπιτροπή προέβη τώρα σε ενέργειες - και παραδέχομαι πως ο Eπίτροπος κ. Fischler ενήργησε με συνέπεια. Ωστόσο, οι ενέργειες αυτές ήταν ένα σήμα κινδύνου και όχι μια προληπτική πολιτική. Διότι μέχρι τώρα έχουν εισέλθει στην αλυσίδα τροφίμων 2 εκατομμύρια περίπου μολυσμένα ζώα χωρίς η Eπιτροπή να ενεργήσει. Eξακολουθούν να κυκλοφορούν στην αγορά κρεατάλευρα, που παρήχθησαν σε θερμοκρασίες που δεν επαρκούν για να περιορίσουν την επιδημία της ΣEB. Kαι αυτά τα κρεατάλευρα συνεχίζουν να τα χορηγούν ως ζωοτροφές στα ζώα, ενώ δεν εξετάζεται κατά πόσον πράγματι η επιδημία μπορεί να περιοριστεί με θερμοκρασίες.
<P>
Kύριε Σαντέρ, λέτε πως δεν υπήρξε επίσημη γραμμή της Eπιτροπής, και η ιταλική κυβέρνηση είπε πως αν η Eπιτροπή είχε κάνει την πρόταση θα την είχε απορρίψει. Eίναι αστείο να το λέτε αυτό, ή κυνικό. Aν το είχατε πει, τότε δεν θα χρειαζόμασταν καμιά εξεταστική επιτροπή. Tο πρόβλημα είναι ότι δεν το είπατε. Σήμερα το θέμα δεν είναι μόνο να εξιχνιάσουμε αυτή την επιδημία, αλλά να αποκαταστήσουμε και την φήμη του Eυρωπαϊκού Kοινοβουλίου, καθώς και της ευρωπαϊκής πολιτικής, που έχει δυσφημιστεί εξαιτίας αυτών των ατασθαλιών. Tο θέμα είναι να μην ρίξουν το Eυρωπαϊκό Kοινοβούλιο, με τη συνεπή στάση του, στο ίδιο καζάνι με μια Eπιτροπή, που δεν διείδε τα αναγκαία μηνύματα και στηρίχθηκε σε επιστήμονες που παρουσίασαν το θέμα ως ασήμαντο, συμμετέχοντας σ' αυτή τη στρατηγική. Aυτό είναι το θέμα σήμερα κι αυτό θα πρέπει να εξιχνιάσουμε.
<P>
Aν είμαστε άτυχοι και η επιδημία αυτή μεταδοθεί στους ανθρώπους, τότε θα πρέπει να αναρωτηθούμε, γιατί άραγε, τουλάχιστον τώρα, δεν βγάλαμε τα αναγκαία συμπεράσματα. Tο θέμα της εξεταστικής επιτροπής είναι και θέμα συνέπειας των μέτρων για το μέλλον. Tο θέμα δεν είναι μόνο να ξεπεράσουμε το παρελθόν, αλλά και να αντιληφθεί το Kοινοβούλιο τις αρμοδιότητές του αυτές στον αγροτικό τομέα, τις οποίες για πολύ καιρό δεν τις είχε, και να κατοχυρώσουμε στις Συνθήκες το δικαίωμα του λόγου εδώ και να μπορούμε να σας ζητάμε να δραστηριοποιηθείτε, αν νομίζουμε πως αυτό είναι αναγκαίο. Περί αυτού πρόκειται σήμερα και γι' αυτό η ομάδα μας συνηγορεί υπέρ της σύστασης αυτής της εξεταστικής επιτροπής. Kαι αυτή η παραμορφωμένη διατύπωση, κύριε Bφge, που χρησιμοποιήσατε εκ μέρους του EΛK - »Aν τώρα εσείς από μόνοι προβείτε σε έρευνες, τότε εμείς θα είμαστε σύμφωνοι» - δεν είναι η θέση του Eυρωπαϊκού Kοινοβουλίου. Θα πρέπει να κάνουμε το χρέος μας, κύριε Bφge.

<SPEAKER ID=43 LANGUAGE="FR" NAME="Lalumiθre">
Κύριε Πρόεδρε, κύριε Πρόεδρε της Επιτροπής, στη διάρκεια αυτής της εβδομάδας αναμένεται ότι το Κοινοβούλιο θα αποφασίσει -πάντως, αυτή είναι η δική μου επιθυμίατη σύσταση μιας εξεταστικής των πραγμάτων επιτροπής που θα διερευνήσει ορισμένα ζητήματα που αφορούν την ονομαζόμενη υπόθεση «των τρελών αγελάδων». Διότι, κύριε Πρόεδρε της Επιτροπής, όσο κι αν η παρέμβασή σας υπήρξε πολύτιμη και χρήσιμη, είναι απαραίτητο οι σχετικές έρευνες να διεξαχθούν από άτομα τα οποία είναι ανεξάρτητα από την Επιτροπή, με την προσφυγή στην κατ' αντιπαράθεση διαδικασία.
<P>
Βλέπουμε σήμερα ότι το Κοινοβούλιο αρχίζει να αντιδρά στο πρόβλημα με τον ενδεδειγμένο τρόπο. Για να συμβεί αυτό, χρειάστηκε να έλθει στο φως της δημοσιότητας, με τη δημοσίευσή του σε διάφορες εφημερίδες, ένα εσωτερικό υπόμνημα της Επιτροπής, που συντάχθηκε τον Οκτώβριο του 1990, το οποίο αποκαλύπτει ξεκάθαρα μια σειρά από φαινομενικά εκπληκτικές παραλείψεις που έλαβαν χώρα στους κόλπους της Επιτροπής. Είναι προφανές ότι το εν λόγω υπόμνημα αναδεικνύει έναν τρόπο οργάνωσης των κανόνων λειτουργίας και των πρακτικών, τόσο στους κόλπους της Επιτροπής όσο και ανάμεσα στην Επιτροπή και τα κράτη μέλη, που είναι -το λιγότερο, θα λέγαμεαναποτελεσματικός. Με το δίκιο της η κοινή γνώμη απαιτεί να μάθει τι συμβαίνει, και απαιτεί διαφάνεια.
<P>
Επί τρία έτη διετέλεσα Υπουργός Κατανάλωσης. Γνωρίζω πολύ καλά ότι ένας καταναλωτής που έχασε την εμπιστοσύνη του δεν πρόκειται να την ανακτήσει παρά μόνον αν πεισθεί ότι έχει να κάνει με ικανούς, ειλικρινείς και ανιδιοτελείς αρμοδίους. Ιδού γιατί η τακτική αναβλητικότητας, που επιστρατεύεται με σκοπό την καθυστέρηση των ερευνών ή τον περιορισμό της εμβέλειάς τους, στηρίζεται σε εντελώς εσφαλμένους υπολογισμούς.
<P>
Αν πράγματι επιθυμούμε να υπερασπιστούμε την κτηνοτροφία, και πάνω απ' όλα την ποιοτική κτηνοτροφία, εκείνη όπου τα ζώα θρέφονται με χορτάρι ή με δημητριακά, θα πρέπει να κατοχυρώσουμε τη διαφάνεια, με επισήμανση της προέλευσης των ζώων, έκδοση σημάτων ποιότητας και διεξαγωγή ελέγχων από υπηρεσίες και φορείς οι οποίοι θα είναι ανεξάρτητοι από τα αγροτικά κυκλώματα και που θα εκπροσωπούν τους καταναλωτές. Αν πράγματι επιθυμούμε να υπερασπιστούμε τα κυκλώματα διανομής, τους χονδρέμπορους και τους εμπόρους λιανικής, θα πρέπει να είμαστε σε θέση να ελέγχουμε αποτελεσματικά όλη την αλυσίδα, από την παραγωγή μέχρι την κατανάλωση.
<P>
Και αν πράγματι θέλουμε να διαφυλάξουμε την αξιοπιστία και το κύρος της Επιτροπής -και σας εγγυώμαι, Κύριε Πρόεδρε, ότι η Ομάδα μας το επιθυμεί ολόκαρδα-, θα πρέπει όχι μόνο να προχωρήσουμε στη σύσταση μιας εξεταστικής επιτροπής η οποία θα διερευνήσει τι συνέβη στο παρελθόν, αλλά επίσης να προγραμματιστούν κάποιες μεταρρυθμίσεις, τόσο στον τρόπο εσωτερικής λειτουργίας της Επιτροπής όσο και στις σχέσεις της Επιτροπής με τα κράτη μέλη, ούτως ώστε παρόμοιες παραλείψεις και τέτοια σφάλματα να μην εμφανιστούν εκ νέου στο μέλλον.

<SPEAKER ID=44 LANGUAGE="FR" NAME="de Villiers">
Κύριε Πρόεδρε της Επιτροπής, κύριε Πρόεδρε του Ευρωπαϊκού Κοινοβουλίου, αγαπητοί συνάδελφοι, για τρίτη φορά, από τις 27 Μαρτίου και μετά, το πρόβλημα των τρελών αγελάδων και οι επιπτώσεις του έρχονται προς συζήτηση στην Ολομέλεια.
<P>
Κατά την παρέμβασή της στις 27 Μαρτίου, η συνάδελφός μου, Christine Poisson, είχε διαβάσει ένα απόσπασμα του βιβλίου που έγραψε το 1992 ο κ. Jimmy Goldsmith, το οποίο εμπεριείχε ήδη όλες τις αποκαλύψεις σχετικά με το πρόβλημα της μεταδοτικότητας της νόσου των τρελών αγελάδων στον άνθρωπο. Και η Christine Poisson απηύθυνε μία ερώτηση, μία μοναδική ερώτηση στην Επιτροπή: τι έπραξε η Επιτροπή από το 1990 μέχρι τώρα; Η απάντηση υπήρξε σαφής: ο προκάτοχός σας, ο κ. Delors, δήλωσε πως η Επιτροπή δεν γνώριζε το θέμα και πως δεν μπορούσε να κάνει τίποτα.
<P>
Στις 3 Ιουνίου, ο συνάδελφός μου, Edouard des Places, απηύθυνε έκκληση ώστε να υπάρξει πραγματική αλληλεγγύη προς τους κτηνοτρόφους και ώστε να προσδιοριστούν οι υπεύθυνοι για την κατάσταση, τόσο μεταξύ των βιομηχάνων που παράγουν τις ζωοτροφές όσο και στο επίπεδο των κυβερνήσεων και των ευρωπαϊκών θεσμικών οργάνων. Στο αίτημά του αυτό δεν έλαβε καμία απολύτως απάντηση εκ μέρους του επιτρόπου Fischler.
<P>
Τα μοναδικά μέτρα που προέβλεψε η Επιτροπή δεν καλύπτουν παρά μόνο το 20 % των απωλειών που υπέστησαν οι κτηνοτρόφοι μας. Στη Γαλλία, για παράδειγμα, οι ζημιές στον κλάδο της αγελαδοτροφίας υπερβαίνουν σήμερα τα 15 δισεκατομμύρια φράγκα, ενώ οι αντίστοιχες αποζημιώσεις δεν ξεπερνούν τα 3 δισεκατομμύρια φράγκα. Ποιος θα πληρώσει τη διαφορά;
<P>
Όταν εγώ ο ίδιος κατέθεσα μήνυση ενώπιον του Δικαστηρίου των Ευρωπαϊκών Κοινοτήτων, υποστηριζόμενος από μια ένωση κτηνοτρόφων, έλαβα την εξής απάντηση: όχι, η Επιτροπή δεν είναι υπεύθυνη, έκανε τα πάντα που περνούσαν από το χέρι της.
<P>
Αλλά σε ένα εσωτερικό υπόμνημα της Επιτροπής με ημερομηνία 12 Οκτωβρίου 1990, που έγινε πλέον διάσημο, και σχετικά με το οποίο ο κ. Pasty μόλις μας είπε πως είχε φθάσει στα χέρια του Γραφείου των Επιτρόπων, άρα, κατά κάποιο τρόπο, στην πολιτική γραμματεία του εν λόγω θεσμικού οργάνου, διαβάζουμε ξεκάθαρα τα ακόλουθα: »Είναι ανάγκη να ελαχιστοποιηθούν οι επιπτώσεις αυτής της υπόθεσης, με την προσφυγή στην παραπληροφόρηση».
<P>
Πριν από λίγο, Πρόεδρε κύριε Santer, μας είπατε πως επρόκειτο απλώς για ένα εσωτερικό υπόμνημα που συντάχθηκε από έναν υπάλληλο ο οποίος έχει συνταξιοδοτηθεί, και πως οι μετέπειτα ενέργειες της Επιτροπής υποδεικνύουν μια αντίθετη στάση. Όχι, Κύριε Πρόεδρε, δεν πρόκειται για ένα αθώο υπόμνημα. Όλοι ξέρουμε εδώ μέσα -επειδή γνωρίζουμε τα παρασκήνια της Επιτροπής- ότι με βάση αυτά ακριβώς τα εσωτερικά υπομνήματα χαράζονται οι μεγάλες κατευθυντήριες γραμμές.
<P>
Καταλήγοντας, κύριε Πρόεδρε, μπροστά σ' αυτή τη σωρεία μη απαντήσεων, με αναγκάζετε να αναλάβω τις ευθύνες μου. Σκοπεύω να επικαλεστώ το άρθρο 34 του Κανονισμού μας, με τίτλο «Πρόταση μομφής κατά της Επιτροπής», και, ήδη από σήμερα το απόγευμα, θα αρχίσω να μαζεύω τις εξήντα υπογραφές που χρειάζονται ώστε, κατά τη διάρκεια της περιόδου συνόδου του Σεπτεμβρίου, το Κοινοβούλιό μας να ψηφίσει αυτή την πρόταση μομφής.
<P>
Βεβαίως, θα μπορούσε κάποιος να μου πει ότι οι αρμόδιοι επίτροποι είναι σήμερα άλλα πρόσωπα. Θέλω, ωστόσο, να επισημάνω ότι οι επίτροποι επωμίζονται την ευθύνη για τις πράξεις της Εκτελεστικής Επιτροπής και πως, σε περιπτώσεις πλημμελούς λειτουργίας της Επιτροπής, το εν ενεργεία Σώμα των Επιτρόπων αναλαμβάνει στο ακέραιο την ευθύνη.
<P>
Η Ομάδα Ευρώπη των Εθνών θα ζητήσει τη σύσταση μιας εξεταστικής των πραγμάτων επιτροπής στους κόλπους του Ευρωπαϊκού Κοινοβουλίου. Το Κοινοβούλιό μας, όμως, θα πρέπει να αναλάβει πλήρως τις ευθύνες του...
<P>
(Ο Πρόεδρος αφαιρεί τον λόγο από τον ομιλητή)

<SPEAKER ID=45 LANGUAGE="FR" NAME="Martinez">
Κύριε Πρόεδρε, κύριοι Επίτροποι, βρίσκεστε στο εδώλιο του κατηγορουμένου τουλάχιστον για τη διάπραξη ενός πλημμελήματος. Για την υπεράσπισή σας, μας εξηγείτε τι πράξατε μετά το Μάρτιο του 1996. Το πρόβλημα, κύριε Santer, δεν βρίσκεται στο τι κάνατε μετά: το ζήτημα είναι τι παραλείψατε να κάνετε πριν, και εντελώς συνειδητά. Από πολιτικής σκοπιάς, ήδη από το Σεπτέμβριο του 1990 και από αυτά τα έδρανα, ο Josι Happart και ο υποφαινόμενος είχαμε προειδοποιήσει τον κ. MacSharry, μετά τις συνεντεύξεις που είχαμε με όλους τους ειδήμονες επιστήμονες του κόσμου, συμπεριλαμβανομένου του κ. Prisuner. Μια εφημερίδα του Εθνικού Μετώπου έγραφε σε ολοσέλιδο άρθρο της στις 11 Ιουνίου 1990: »Η νόσος μεταδίδεται στον άνθρωπο». Και μέσα στην ίδια αυτή Αίθουσα, στις 22 Φεβρουαρίου 1996, παρουσία των υπαλλήλων της Επιτροπής, ο Harno Diringer, διευθυντής του Ινστιτούτου Roch του Βερολίνου, δήλωνε: »Κρούω τον κώδωνα του κινδύνου προς τις υγειονομικές αρχές της Ευρώπης. Η εγκεφαλοπάθεια μεταδίδεται στον άνθρωπο». Δεν είναι δυνατόν να μην το ξέρατε!
<P>
Μας λέτε λοιπόν το εξής: »αφού δεν είχαμε κίνητρο, τότε γιατί να κάναμε κάτι τέτοιο; ». Μα, κύριε Santer, αν οι λαοί γνώριζαν την αλήθεια το 1990, ή αν ήξεραν, το 1992, ότι το ανεξέλεγκτο εμπόριο, το δόγμα της υπερπαραγωγής, οδηγούν σε μόλυνση, τότε δεν θα είχαν αποδεχθεί ούτε τη ΓΣΔΕ ούτε τη Συνθήκη του Μάαστριχτ. Ιδού πού βρίσκεται το κίνητρό σας. Αποκρύψατε τη μόλυνση από τα άλευρα για να μη φανεί η μόλυνση από τις δικές σας αντιλήψεις. Πριν ακόμη έλθουν στο προσκήνιο τα άλευρα, είναι οι ιδέες σας αυτές που μας δηλητηρίασαν, κύριε Santer! Και, με βάση τη Συνθήκη της Βιέννης, καταπατήσατε τη συγκατάθεση των λαών! Επιτύχατε την κύρωση της Συνθήκης του Μάαστριχτ αποσπώντας με δόλιο τρόπο αυτή τη συγκατάθεση.
<P>
Συμφωνούμε, προφανώς, με τον Philippe de Villiers. Δεν τίθεται απλώς θέμα μιας εξεταστικής των πραγμάτων επιτροπής: η ίδια η πολιτική σας ευθύνη τίθεται επί τάπητος. Σε άλλες εποχές, κύριέ μου, οι διαβόητοι φαρμακευτές της Ιστορίας είχαν διαφορετική μοίρα.
<P>
(Χειροκροτήματα)

<SPEAKER ID=46 LANGUAGE="EN" NAME="Collins, Kenneth">
Κύριε Πρόεδρε, δεν μπορώ να καταλάβω γιατί μου πέφτει πάντα ο δύσκολος κλήρος και θα πρέπει να μιλάω ύστερα από ομιλίες όπως η προηγούμενη - αλλά ας είναι κι' έτσι. Όντας βουλευτής από το 1988, προσπαθούσα πάντα να κάνω και τα Μέλη και την Επιτροπή να πάρουν στα σοβαρά την απειλή της ΣΕΒ. Θα πρέπει όλοι να ανησυχούμε από το γεγονός ότι η Επιτροπή ενδιαφέρθηκε τόσο πολύ για τις εκθέσεις σχετικά με την ύπαρξη της ασθένειας ώστε προφανώς απεφάσισε να την αγνοήσει ολοκληρωτικά. Ακόμη πιο σημαντικό, πληροφορηθήκαμε ότι ορισμένα κλιμάκια της Επιτροπής είχαν αποφασίσει να κρατήσουν όλες τις σχετικές πληροφορίες μακρυά από την κοινή γνώμη ή όσο πιο μακρυά μπορούσαν.
<P>
Από την άλλη μεριά όμως θα πρέπει να πω πως μολονότι ορισμένα άτομα στην Κοινότητα ίσως έχουν συμφέρον να κατηγορήσουν την Επιτροπή για όλα αυτά, στην πραγματικότητα η Επιτροπή έχει πολύ καλό ιστορικό σε σύγκριση με το αντίστοιχο της βρετανικής κυβερνήσεως η οποία προσπάθησε να αποκρύψει τις σχετικές πληροφορίες τουλάχιστον για το ίδιο χρονικό διάστημα. Και εκείνη επίσης είχε ενημερωθεί από τότε και κατάφερε να το κρατήσει κρυφό. Ακόμη και όταν η πίεση για ενημέρωση έγινε αφόρητη στις 20 Μαρτίου 1996 και κάθε εφημερίδα, τηλεοπτικός σταθμός και ραδιοφωνικός σταθμός της Ευρώπης δεν ασχολείτο με τίποτα άλλο, η βρετανική κυβέρνηση ουδέποτε έδειξε σημεία θέλησης ή δυνατότητας να παράσχει την ενημέρωση την οποία πάντοτε δικαιούτο το κοινό. Δεν είναι περίεργο, επομένως, που οι ευρωπαίοι καταναλωτές έχουν τόσο μικρή εμπιστοσύνη στη βιομηχανία του βοείου κρέατος. Αυτό δεν ισχύει μόνον στη Μ. Βρετανία αλλά και στη Γερμανία, την Ιταλία, τη Γαλλία κ.ο.κ. Χρειάζεται επομένως να υπάρξει μια συνεκτική πανευρωπαϊκή απαγόρευση ούτως ώστε να αντιμετωπιστεί η ασθένεια και αυτός είναι ο λόγος για τον οποίο βρισκόμαστε στη θέση που βρισκόμαστε. Χρειάζεται να εφαρμόσουμε πρώτα το σχέδιο και κατόπιν να αρχίσουμε να αντιμετωπίζουμε το πρόβλημα της εμπιστοσύνης των καταναλωτών. Δεν έχει καμια αξία να αρθεί η απαγόρευση εάν, εν πάσει περιπτώσει, κανείς δεν πρόκειται να αγοράσει βόειο κρέας.
<P>
Είναι ίσως ατυχές το γεγονός ότι η αποκαλούμενη Μητέρα όλων των Κοινοβουλίων δεν μπορεί να κάνει την ίδια την κυβέρνησή της να λογοδοτήσει για την σειρά των σφαλμάτων που αποτελούν την ΣΕΒ. Εάν θα πρέπει να συσταθεί εξεταστική των πραγμάτων επιτροπή σ' αυτό το Κοινοβούλιο, αυτό θα βοηθούσε. Ωστόσο, θα πρέπει να είμαστε προσεκτικοί ούτως ώστε η επιτροπή αυτή να μην αποδυθεί σε κυνήγι μαγισσών. Θα πρέπει να είναι μια απολύτως σοβαρή εξεταστική επιτροπή και όχι απλά μια προσπάθεια να μεταφερθεί η κατηγορία αυτού που φαίνεται ότι αποτελεί μια βρετανική ασθένεια σε άλλους ανθρώπους ή όργανα. Η εξεταστική επιτροπή, εάν συσταθεί, θα πρέπει να αντιμετωπιστεί ως μια θετική συνεισφορά στην ευρωπαϊκή επίλυση της όλης κρίσεως.

<SPEAKER ID=47 LANGUAGE="EN" NAME="Λόρδος Plumb">
Κύριε Πρόεδρε, δεν βρίσκομαι συχνά στη θέση να μοιραστώ τον δύσκολο κλήρο με τον συνάδελφό μου, τον Ken Collins αλλά, ακολουθώντας τον προηγούμενο ομιλητή, όχι μόνον διαψεύδω τον ίδιο αλλά διαψεύδω και ορισμένα από τα σημεία που έθεσε ο Ken Collins. Αλλά καταρχάς θα ήθελα, σε αντίθεση με ορισμένους συναδέλφους μου, να ευχαριστήσω τον Πρόεδρο της Επιτροπής για τη δήλωσή του και να τον ευχαριστήσω για την εργασία που έκανε και κάνει η Επιτροπή στην προσπάθειά της να ασχοληθεί με τα πολλά προβλήματα που έχουν προκύψει από την όλη αυτή κρίση του βοείου κρέατος. Θα πρέπει να εξετάσουμε το που βρισκόμαστε και, σε συνέχεια της συμφωνίας της Φλωρεντίας για το πρόγραμμα πλαίσιο την οποία με ανακούφιση πληροφορηθήκαμε, είναι βέβαιο ότι υπήρξε αξιόλογη πρόοδος. Θα πρέπει να μας ενθαρρύνει το γεγονός ότι το θέμα επανήλθε εκεί όπου ανήκει, στο επιστημονικό και το κτηνιατρικό επίπεδο.
<P>
Ίσως πολλά Μέλη να ενδιαφερθούν να ακούσουν το τι συμβαίνει πράγματι αυτή τη στιγμή και να σημειώσουν ότι σύμφωνα με το πρόγραμμα των 30 μηνών και από τότε που άρχισε αυτό έχουν θανατωθεί σχεδόν 250.000 αγελάδες, δηλ. σχεδόν ένα τέταρτο του εκατομμυρίου, και οι θανατώσεις συνεχίζονται με ρυθμό 30.000 την εβδομάδα. Επιπλέον, καταβάλλεται κάθε προσπάθεια για να γίνει επιλεκτική θανάτωση και μεταξύ των γαλακτοπαραγωγών αγελών που έχουν προσβληθεί από ΣΕΒ. Το γεγονός αυτό είχε βεβαίως δραματικά αποτελέσματα στους βοοτρόφους, στους βοοτρόφους ολόκληρης της Ευρώπης, ενώ οι καθαρές τιμές του βοείου κρέατος υπέστησαν δραματική πτώση στις αγορές.
<P>
Το γεγονός ότι γίνονται οι παραπάνω ενέργειες, σε συνδιασμό με την ουσιαστική ενίσχυση της υφιστάμενης νομοθεσίας σχετικά με τη σύνθεση των ζωοτροφών και τον αποκλεισμό οιωνδήποτε ζωικών ιστών που πιθανώς να είναι μολυσμένοι από την ασθένεια, θα πρέπει να αρχίσει να ικανοποιεί τους καταναλωτές, θα πρέπει να συμβάλλει στην ανάκτηση της εμπιστοσύνης ότι το βόειο κρέας είναι τόσο ασφαλές όσο και τα διάφορα άλλα τρόφιμα που καταναλώνουμε.
<P>
Ανεξάρτητα από τα παραπάνω, ασφαλώς έχουμε διαπιστώσει - γεγονός στο οποίο έγινε αναφορά σχεδόν από όλους τους προλαλήσαντες - την ύπαρξη εσωτερικού εγγράφου της Επιτροπής από τον Οκτώβριο του 1990 το οποίο αναφέρεται στους υφιστάμενους κινδύνους για την υγεία από τη ΣΕΒ, και το οποίο παρουσιάστηκε από τα μέσα μαζικής ενημέρωσης ορισμένων κρατών μελών, ταυτόχρονα με εκθέσεις για παράνομες εξαγωγές βοείου από το Ηνωμένο Βασίλειο. Ο Πρόεδρος της Επιτροπής μας έδωσε μια πολύ ξεκάθαρη απάντηση εξ ονόματος της Επιτροπής επί των δύο αυτών σημείων και επομένως δεν θα ήθελα να τα αναλύσω περισσότερο.
<P>
Το έγγραφο αυτό είχε κάνει την πρόταση ότι το Ηνωμένο Βασίλειο δεν θα έπρεπε να προβεί στη δημοσίευση των αποτελεσμάτων της έρευνας. Λοιπόν, όπως δήλωσε πολύ καθαρά και ο ίδιος ο Πρόεδρος της Επιτροπής, αυτό μόνο ως αστείο θα μπορούσε να εκληφθεί αλλά βεβαίως δεν ήταν έγγραφο το οποίο ελήφθη από την κυβέρνηση του ΗΒ. Επομένως, η παρούσα κρίση και η θανάτωση χιλιάδων βοοειδών για την επανάκτηση της εμπιστοσύνης των καταναλωτών απέδειξε πόσο λανθασμένη ήταν εκείνη η πρόταση, εάν πράγματι έγινε, εκείνη την εποχή. Ωστόσο, δεν ήταν τίποτα παραπάνω από ένα σημείωμα εργασίας, απλά μια δήλωση προς την κτηνιατρική επιτροπή και όχι μια επίσημη σύσταση προς την κυβέρνηση.
<P>
Κατά συνέπεια, θα ήθελα να ευχαριστήσω την Επιτροπή που κάνει ό, τι μπορεί για να δείξει την οικονομική της αλληλεγγύη προς τους παραγωγούς και ιδιαίτερα προς τους παραγωγούς εκείνους που χτυπήθηκαν πιο σκληρά από την κρίση. Θα ήθελα, εάν μου επιτρέπετε, να ευχαριστήσω τον Επίτροπο Fischler για τη συμβολή του και, εάν μπορώ να μιλήσω πιο προσωπικά, για τη συμβολή του στη Βασιλική Αγροτική Έκθεση του ΗΒ πριν από λίγες εβδομάδες, κατά τη διάρκεια της οποίας συναντήθηκε με πολλούς παραγωγούς και με τις συναντήσεις αυτές κατόρθωσε να ενσταλάξει κάποιο βαθμό εμπιστοσύνης στις προσπάθειες της Επιτροπής.
<P>
Τα πρόσθετα μέτρα παρέμβασης που έχουν ληφθεί είναι χρήσιμα ενώ ζωτική είναι και η χρηματοδότηση της έρευνας. Πράγματι, εάν οι επιστήμονες μπορέσουν να ανακαλύψουν μια σίγουρη δοκιμή για τη διάγνωση της ασθένειας, αυτό θα αποτελούσε μια μεγάλη ανακάλυψη της κτηνιατρικής. Ίσως θα έπρεπε να ρωτήσω τον κ. Fischler εάν έχει συντελεστεί κάποια πρόοδος προς αυτή την κατεύθυνση. Ίσως να μπορούσε επίσης να κάνει κάποιο σχόλιο σχετικά με τη διαθεσιμότητα των εγκαταστάσεων επεξεργασίας κρέατος δεδομένου ότι το μεγαλύτερο μέρος του προϊόντος εναποθηκεύεται τώρα υπό ψύξη. Υποστηρίζω επίσης όλους εκείνους που ζητούν ένα ευρωπαϊκό πρόγραμμα διασφάλισης ποιότητος του βοείου κρέατος και υποστηρίζω το αίτημα για την υιοθέτηση πλήρων στοιχείων ταυτότητας για όλα τα ζώα.

<SPEAKER ID=48 LANGUAGE="EN" NAME="Watson">
Κύριε Πρόεδρε, παρακολουθώ αυτό το θέμα από τον περασμένο Μάρτιο. Εκπροσωπώ τη μεγαλύτερη βοοτροφική περιφέρεια της Αγγλίας και την περιφέρεια με τον μεγαλύτερο αριθμό επεισοδίων ΣΕΒ. Μερικές φορές διερωτώμαι μήπως η υπερβολική ενασχόληση με τις λεπτομέρειες κάνει και τον δικό μας εγκέφαλο σπογγώδη. Είναι βέβαιο ότι θα πρέπει να υπάρχουν αυστηροί έλεγχοι στις εξαγωγές κρέατος και προϊόντων κρέατος από το Ηνωμένο Βασίλειο. Είναι σαφές ότι υπάρχουν πιθανότητες πως ορισμένες ποσότητες από τα παραπάνω θα βρισκόντουσαν σε στάδιο μεταφοράς τη στιγμή που επεβλήθη η απαγόρευση, ίσως προς τρίτες χώρες και να διέφυγαν των ελέγχων. Είμαι ικανοποιημένος που η Επιτροπή έδωσε εντολή στην υπηρεσία ελέγχου της απάτης να διερευνήσει πιθανές περιπτώσεις απατών στο εμπόριο.
<P>
Στο σύνολο όμως του ζητήματος αυτού και στο πρόβλημα της κάλυψης, θα πρέπει να κοιτάξουμε την ευρύτερη εικόνα. Το πρόβλημα αυτό απετέλεσε κατά κάποιον τρόπο το Τσερνομπίλ του Ηνωμένου Βασιλείου. Η αποτυχία μας να δράσουμε με τα πρώτα προειδοποιητικά σημεία κατέληξε να κάνει το πρόβλημα χειρότερο. Ξέφυγε κάθε ελέγχου. Δεν γνωρίζουμε τις επιπτώσεις στην ανθρώπινη υγεία, εάν υπάρχουν. Σαφώς όμως υπάρχει ουσιαστική ανησυχία του κοινού η οποία μας επηρεάζει όλους.
<P>
Ως αποτέλεσμα, οι διαδικασίες ασφαλείας έχουν βελτιωθεί. Έχουν αρχίσει να εφαρμόζονται μέτρα εκρίζωσης της ασθένειας. Εκείνο όμως που πολλοί δεν φαίνονται να αντιλαμβάνονται ακόμη είναι ότι το πρόβλημα αυτό αποτελεί πραγματικό ευρωπαϊκό πρόβλημα. Εάν θέλουμε την ανάκαμψη των αγορών βοείου κρέατος θα πρέπει να συνταιριάξουμε τις αποφασιστικές μας δράσεις με λογικές κουβέντες. Είπατε, κ. Πρόεδρε, ότι δεν θα πρέπει να παρασυρθούμε από συναισθηματικούς λόγους. Δέχομαι με ικανοποίηση το γεγονός ότι απευθύνατε επιστολή στον κ. Seehofer ζητώντας εξηγήσεις για τις ενέργειές του. Ναι, ας γίνει μια εσωτερική διερεύνηση στην Επιτροπή. Είναι πρέπον. Ας μη μεγενθύνουμε όμως το πρόβλημα, ας το διαλευκάνουμε.

<SPEAKER ID=49 LANGUAGE="IT" NAME="Bellerι">
Κύριε Πρόεδρε, κύριε Πρόεδρε Santer, dura lex, sed lex. Όταν έχουμε να αντιμετωπίσουμε μία καταστροφή, όπως αυτή που έπληξε το Ηνωμένο Βασίλειο και αφορά τη σπογγοειδή εγκεφαλοπάθεια των βοοειδών, κυρίως όταν αυτή η καταστροφή ενδιαφέρει μία ευρεία κοινότητα όμως είναι η ευρωπαϊκή, θα πρέπει, έστω και σε βάρος των συμφερόντων μας, να είμαστε αποφασιστικοί, ώριμοι, άξιοι της συμβίωσης σε ένα πολιτισμένο, δημοκρατικό πλαίσιο, κυρίως μάλιστα από τη στιγμή που η Ευρωπαϊκή Κοινότητα, με πνεύμα συνεργασίας, προσπάθησε να βοηθήσει το κράτος μέλος που είχε πληγεί, έστω κι αν αντιμετώπισε το πρόβλημα με καθυστέρηση. Τα πράγματα όμως συνέβησαν διαφορετικά. Δεν έχω καιρό να επαναλάβω το ιστορικό της λεγόμενης τρελής αγελάδας. θέλω μόνο να υπενθυμίσω στο Ευρωπαϊκό Κοινοβούλιο ότι τον μακρινό Ιανουάριο του 1995, με μία ερώτηση που απηύθυνε στην Επιτροπή, εξ ονόματος της Εθνικής Συμμαχίας, η πρόεδρός του κ. Muscardini ζητούσε να μάθει τι πράγματι συνέβαινε με την ασθένεια που έπληττε τα βοοειδή του Ηνωμένου Βασιλείου. Η ερώτηση εκείνη έλαβε μία ψευδή και αόριστη απάντηση από τον επίτροπο Fischler.
<P>
Τι να πούμε συνεπώς; Παίζουμε το γάτο με το ποντίκι; Δεν ωφελεί κανέναν. Η έλλειψη σοβαρής ενημέρωσης -όπως ήθελε το εσωτερικό, μυστικό θα έλεγα, έγγραφο της Επιτροπής, που κατέληγε στο συμπέρασμα ότι δεν θα έπρεπε να ενταθεί το πρόβλημα- και η έλλειψη ελέγχων τροφοδοτούν τις αμφιβολίες και τις υποψίες. Θέλω να υπενθυμίσω ότι το παγκόσμιο εμπάργκο που πλήττει το βρετανικό βόειο κρέας παρακάμπτεται με την παράνομη και κρυφή εξαγωγή βοείου κρέατος, ενώ το Κοινοβούλιο περιμένει ακόμη τα αποτελέσματα της έρευνας της επιτροπής σχετικά με την σχετική καταγγελία. Όλες αυτές οι κατηγορίες δημιουργούν ένα κλίμα δυσπιστίας προς τις δημόσιες αρχές οι οποίες οφείλουν να ρυθμίσουν το τεράστιο αυτό πρόβλημα, το οποίο αφορά όλους και όχι μόνο το κράτος μέλος που έχει πληγεί.

<SPEAKER ID=50 LANGUAGE="ES" NAME="Colino Salamanca">
Κύριε Πρόεδρε, κύριε Πρόεδρε της Επιτροπής, κατά πρώτο λόγο, χαιρετίζουμε τη δήλωση που πραγματοποιήσατε σήμερα το πρωί. Ωστόσο, και με την προοπτική που δίνει η απόσταση, έχω την αίσθηση ότι η Επιτροπή είναι ένα πρότυπο που δεν πρέπει να παραποιείται στη διαχείριση αυτής της υπόθεσης. Η κοινή γνώμη αντιλαμβάνεται ότι βρισκόμαστε διαρκώς πίσω από τα γεγονότα, και ορισμένα στοιχεία φαίνεται ότι το καθιστούν προφανές, ιδιαίτερα το έγγραφο της υπηρεσίας καταναλωτών που σχολιάζουμε.
<P>
Η υπόδειξη ότι με το να μη μιλάμε για τη ΣΕΒ αποφεύγονται οι δυσμενείς αντιδράσεις της αγοράς σημαίνει απλούστατα ότι υποτιμάμε τους Ευρωπαίους πολίτες. Το να ζητάμε επίσημα από το Ηνωμένο Βασίλειο να μη δημοσιεύει τα αποτελέσματα των ερευνών του, ή να προβαίνει σε παραπληροφόρηση σχετικά με το ζήτημα της ΣΕΒ, είναι απλούστατα μια πράξη παραφροσύνης, που δεν έχει θέση σε μια κοινότητα Δικαίου όπως είναι η Ευρωπαϊκή Ένωση.
<P>
Η λύση όμως δεν πρέπει να είναι μόνον η επανόρθωση για το μέλλον. Είναι επίσης απαραίτητο να κοιτάξουμε πίσω και να επανορθώσουμε πολιτικώς ό, τι συνέβη στο παρελθόν. Τώρα μπορούμε να εκφράσουμε τη λύπη μας για την κατάσταση της αγοράς του βοείου κρέατος, για την αύξηση των stocks σε 600.000 τόνους, ή για την πτώση της κατανάλωσης στο 11 %. Όμως όλα τα μέτρα θα αποβούν άχρηστα αν οι καταναλωτές θεωρούν ότι εξαπατώνται από την κοινοτική διοίκηση.
<P>
Εκείνοι που συνέταξαν το εσωτερικό έγγραφο σκέφτηκαν ότι οι λόγοι της αγοράς ήταν πιο ισχυροί από την υγεία των καταναλωτών. Σήμερα, έξι χρόνια αργότερα, και παρά την πολιτική αυτή της οποίας η διάρκεια και οι υπεύθυνοι θα πρέπει να εντοπισθούν μέσω της έρευνας που ζητάμε, βρισκόμαστε σε πολύ χειρότερη κατάσταση. Αυτές οι πρακτικές παραπληροφόρησης συνέβαλαν μόνο στην επιδείνωση του προβλήματος. Αυτό που θα μπορούσε πραγματικά να εξισορροπήσει τις αγορές, είναι η εμπιστοσύνη των καταναλωτών στο ότι οι εν λόγω αγορές υπάγονται σε ακριβείς κανόνες και στο ότι τα εμπορεύματα, είτε πρόκειται για βόειο κρέας είτε για άλλα, δεν θα είναι επικίνδυνα ή επιβλαβή για την υγεία των καταναλωτών.
<P>
Το εσωτερικό έγγραφο που σχολιάζουμε σημαίνει ότι η ανηθικότητα καθίσταται κανόνας εμπορίου. Ελπίζουμε ότι η θλιβερή αυτή εμπειρία θα επιτρέψει να τεθεί η υγεία των καταναλωτών πάνω από οποιονδήποτε άλλον υπολογισμό.

<SPEAKER ID=51 NAME="Santer">
Κύριε Πρόεδρε, παίρνω ξανά το λόγο για να απαντήσω, πολύ σύντομα, σε ορισμένες από τις παρεμβάσεις που έγιναν. Αλλά θα ήθελα, πρώτα απ' όλα, να ευχαριστήσω όσους τοποθετήθηκαν επί του θέματος διότι, παρ' όλο που οι παρεμβάσεις τους διέπονται από έντονο πνεύμα αντιπαράθεσης, τουλάχιστον αντικατοπτρίζουν ξεκάθαρα αυτό που νιώθει τη στιγμή αυτή το Κοινοβούλιο.
<P>
Σε ό, τι αφορά κάποιες πιο συγκεκριμένες πτυχές του ζητήματος, ο κ. Fischler θα δώσει σε λίγο τις απαραίτητες απαντήσεις.
<P>
Σήμερα είναι ήδη η τέταρτη φορά που έρχομαι να σας μιλήσω, που παρεμβαίνω ενώπιον του Κοινοβουλίου, για να τοποθετηθώ πάνω σ' αυτό που ονομάζεται «κρίση των τρελών αγελάδων». Στην καθεμιά από τις παρεμβάσεις μου, στάθηκα ανελλιπώς προσηλωμένος σε μία πάγια στάση: στο ότι είναι αναγκαίο να διαφυλαχθεί η δημόσια υγεία, με μοναδικό γνώμονα τα κατοχυρωμένα επιστημονικά δεδομένα που διαθέτουμε αυτή τη στιγμή. Με βάση την παραπάνω λογική, οδηγήσαμε τους Βρετανούς στο να προτείνουν μια δέσμη μέτρων, επί της ουσίας με στόχο την εκρίζωση της ΣΕΒ και με απώτερο σκοπό την αποκατάσταση της εμπιστοσύνης των καταναλωτών, ώστε να μπορέσουμε στη συνέχεια να προχωρήσουμε στη σταδιακή άρση του εμπάργκο.
<P>
Η στάση αυτή τηρήθηκε ανέκαθεν, τόσο από τη σημερινή Επιτροπή όσο και από τους προκατόχους μας. Και το λέγω αυτό με όλη μου την ειλικρίνεια επειδή, παρ' ότι κάποια υπομνήματα ενδέχεται να καθιστούν αναξιόπιστη τη δράση της Επιτροπής, οφείλουμε ωστόσο να ανγνωρίσουμε ότι το σύνολο των περαιτέρω ενεργειών της έρχεται σε αντίθεση με το πνεύμα που απορρέει από το εν λόγω υπόμνημα ενός συγκεκριμένου υπαλλήλου. Είμαστε άλλωστε σε θέση να στηρίξουμε αυτό τον ισχυρισμό, παραθέτοντας πολύ συγκεκριμένα στοιχεία. Το υπόμνημα συντάχθηκε τον Οκτώβριο του 1990. Όπως είπα και προηγουμένως, λιγότερο από ένα μήνα μετά, πραγματοποιήθηκε στις Βρυξέλλες μια διάσκεψη στην οποία συμμετείχαν 200 επιστήμονες απ' όλο τον κόσμο, με σκοπό να καθορίσει τον αντίκτυπο της κρίσης των τρελών αγελάδων. Μετά τη διεξαγωγή αυτής της διάσκεψης, ξεκίνησε η επιστημονική έρευνα επί του θέματος. Η Επιτροπή συνέβαλε στη χρηματοδότηση των επιστημονικών ερευνών, και ακριβώς ένα από τα επιστημονικά ερευνητικά κέντρα που χρηματοδοτείτο εν μέρει από την Επιτροπή -αυτό του Εδιμβούργου- είναι εκείνο που προκάλεσε την κρίση της 20ής και 21ης Μαρτίου.
<P>
Επιπλέον, μια σειρά άλλων ενεργειών σχετικά με την υπόθεση αυτή είχαν δρομολογηθεί από την προηγούμενη Επιτροπή. Αλλωστε, και το ίδιο το Κοινοβούλιο, και εσείς οι ίδιοι, είχατε εγκρίνει τις παραπάνω ενέργειες. Θα αναφέρω μονάχα ένα ψήφισμα που ενέκρινε το Κοινοβούλιό σας στις 22 Ιανουαρίου 1993, στο οποίο μπορούμε να διαβάσουμε: »υπενθυμίζοντας τις πολυάριθμες κοινοτικές πράξεις νομοθετικού περιεχομένου σχετικά με τις σπογγώδεις εγκεφαλοπάθειες, και ιδίως αυτές των βοοειδών», ...Εσείς οι ίδιοι επιβεβαιώνετε τη δράση που διεξήγαγε η Επιτροπή, από το 1988, όσον αφορά την υπόθεση αυτή. Μπορώ λοιπόν να δηλώσω με βεβαιότητα ότι οι προκάτοχοί μου έκαναν τα πάντα που περνούσαν από το χέρι τους την περίοδο εκείνη ώστε να επιτύχουν τη διευθέτηση της κρίσης, λαμβάνοντας υπόψη τα τότε διαθέσιμα επιστημονικά δεδομένα. Εσείς οι ίδιοι, εξάλλου, Κύριοι Βουλευτές, τονίζετε στο ψήφισμα που μόλις προανέφερα ότι θεωρείται αναγκαία τη συνέχιση της παραγωγής φαρμακευτικών σκευασμάτων για ανθρώπινη και κτηνιατρική χρήση, με βάση εκχυλίσματα εγκεφάλου και νωτιαίου μυελού βοοειδών. Το παραπάνω μπορούμε να το διαβάζουσε σε δικό σας ψήφισμα: δεν πρόκειται για κάποιο εσωτερικό υπόμνημα της Επιτροπής.
<P>
Ας έλθουμε τώρα στο διαβόητο υπόμνημα. Όπως είπα και πρωτύτερα, πρόκειται για το υπόμνημα ενός υπαλλήλου. Ο αξιότιμος κ. Pasty δήλωσε πως ίσως δεν προχωρήσαμε στη διεξαγωγή μιας έρευνας κατ' αντιπαράθεση, αλλά θα ήθελα να του επιστήσω την προσοχή στο γεγονός ότι, σύμφωνα με τις οδηγίες μας, ο υπεύθυνος για τη διεξαγωγή της έρευνας ήταν ο πρόεδρος της διυπηρεσιακής ομάδας BSC. Στο πλαίσιο των ερευνών του, ο προαναφερόμενος πρόεδρος επικοινώνησε άμεσα με το συντάκτη του υπομνήματος, με τους αποδέκτες του, με συναδέλφους της Υπηρεσίας Προστασίας των Καταναλωτών και της ΓΔ VI, καθώς και με πρώην μέλη του Γραφείου Επιτρόπων. Αρα λοιπόν, όλα όσα δήλωσα προηγουμένως βασίζονται στις έρευνες που πραγματοποίησε ο πρόεδρος της διϋπηρεσιακής ομάδας BSC, ο οποίος ενεργούσε με βάση τις δικές μας οδηγίες.
<P>
Βλέπετε, επομένως, ότι αυτό που επιδιώκουμε είναι να υπάρχει διαφάνεια. Στην υπόθεση αυτή, κανείς δεν θα είχε τίποτα να κερδίσει από αδιαφανείς διαδικασίες. Πολύ σωστά ο κ. Fayot ζήτησε, πριν από λίγο, να υπάρξει διαφάνεια, τονίζοντας ταυτόχρονα ότι αυτό που τίθεται επί τάπητος είναι η αξιοπιστία όχι μόνο της ίδιας της Επιτροπής, αλλά και των ευρωπαϊκών θεσμικών οργάνων στο σύνολό τους. Συνεπώς, όλοι μας ανεξαιρέτως, και εσείς του Κοινοβουλίου και εμείς της Επιτροπής, έχουμε κάθε ενδιαφέρον να κατοχυρωθεί η μέγιστη δυνατή διαφάνεια στο ζήτημα αυτό, όπου η Επιτροπή δεν έχει πράγματι τίποτε να αποκρύψει. Σας παροτρύνουμε να επιδείξετε κι εσείς, σαν βουλευτές, την ίδια εμπιστοσύνη στην Επιτροπή όπως κάνουμε κι εμείς και, ανεξάρτητα από το πνεύμα αντιπαράθεσης που διαπνέει τις παρεμβάσεις σας εδώ μέσα, να έχετε εμπιστοσύνη στη δράση της Επιτροπής.
<P>
Και τώρα, αν μου το επιτρέπετε, κύριε Πρόεδρε, θα επιθυμούσα να αφήσω το λόγο στον επίτροπο Fischler, ο οποίος θα αναφερθεί πιο διεξοδικά σε ορισμένα ζητήματα που εμπίπτουν ειδικότερα στον τομέα αρμοδιότητάς του.

<SPEAKER ID=52 NAME="Fischler">
Aξιότιμε κύριε Πρόεδρε, αξιότιμε κύριε Πρόεδρε της Eπιτροπής, αξιότιμοι κυρίες και κύριοι. Kατ' αρχήν θα ήθελα να εκφράσω τις ευχαριστίες μου για τη συζήτηση που έγινε σήμερα εδώ. Θεωρώ δηλαδή επειγόντως απαραίτητο να υπάρξει στον τομέα αυτό πλήρης διαλεύκανση. Δεν μπορούμε να συζητάμε με επιτυχία για το πώς θα μπορέσουμε να αποκαταστήσουμε την εμπιστοσύνη των καταναλωτών, ενώ ταυτόχρονα πλανώνται στον αέρα εικασίες που κλονίζουν αυτή την εμπιστοσύνη.
<P>
Πήρα όλα τα μέτρα που μπορούσα, για να διαλευκάνω το θέμα. Όσον αφορά την εικαζόμενη μη τήρηση της απαγόρευσης των εξαγωγών, ήδη ο Πρόεδρος κ. Σαντέρ επεσήμανε πως παρακαλέσαμε εγγράφως όλα τα κράτη μέλη να μας ανακοινώσουν όλες τις εικασίες που γνωρίζουν, και κυρίως να μας ανακοινώσουν αν υπάρχει κάτι παραπάνω από απλές εικασίες. Kάτι παραπάνω από εικασίες δεν μας ανακοίνωσε κανένα κράτος μέλος. Eκτός τούτου όμως - κι αυτό μου φαίνεται πολύ σημαντικό - παρακάλεσα την UCLAF να εξετάσει τις εικασίες αυτές, και κυρίως παρακάλεσα τον βρετανό Yπουργό Γεωργίας να διερευνήσει, ακόμη μια φορά, αυτά τα ύποπτα σημεία.
<P>
Eκτός τούτου γνωρίζετε πως ήδη και στο παρελθόν, στις επισκέψεις ελέγχου στη Mεγάλη Bρετανία, στις οποίες φυσικά είχαν προσκληθεί και τα κράτη μέλη, ελέγχαμε επιτόπου την τήρηση της απαγόρευσης των εξαγωγών. Tην επόμενη εβδομάδα θα γίνει και πάλι μια αποστολή ελέγχου αυτού του είδους, όπου και πάλι ο έλεγχος αυτός περιλαμβάνεται στο πρόγραμμα.
<P>
Kι ερχόμαστε τώρα στη δεύτερη κατηγορία, όσον αφορά αυτό το σημείωμα κάποιου υπαλλήλου της Eπιτροπής: Eπ' αυτής θα ήθελα να πω ότι όχι μόνον το γεγονός ότι ένα μήνα αργότερα έγινε μια μεγάλη επιστημονική ημερίδα, αντικρούει το ότι η Eπιτροπή θα μπορούσε να έχει την πρόθεση να ενεργήσει προς την κατεύθυνση αυτή, αλλά και το γεγονός ότι μονάχα στο διάστημα μεταξύ 1990 και 1992 η Mόνιμη Kτηνιατρική Eπιτροπή, καθώς και η Eπιστημονική Kτηνιατρική Eπιτροπή, πάνω από είκοσι φορές ασχολήθηκαν με τα θέματα της ΣEB. Kι εσείς οι ίδιοι γνωρίζετε ακόμη πως στα συμπεράσματα του Συμβουλίου, όπως και στις αποφάσεις της Eπιτροπής, καθίστατο κάθε φορά κατηγορηματικά σαφές πως το συμφέρον της υγείας έχει απόλυτη προτεραιότητα.
<P>
Θα ήθελα, σε σχέση μ' αυτό, να κάνω και μια επισήμανση, επειδή αυτό συχνά οδηγεί σε παρεξηγήσεις την κοινή γνώμη: Tο γεγονός πως η επιτροπή αυτή λέγεται Kτηνιατρική Eπιτροπή δε σημαίνει πως ασχολείται αποκλειστικά με πτυχές της υγείας των ζώων, αλλά οι κτηνίατροι, σε παγκόσμια κλίμακα, είναι αρμόδιοι για την εξασφάλιση της υγιεινής του κρέατος, και συνεπώς και για τη δημόσια υγεία.
<P>
Tέλος θα ήθελα να επισημάνω ακόμη πως εμείς, στην Kτηνιατρική Eπιτροπή, δεν έχουμε μόνον κτηνιάτρους ως μέλη, αλλά εκπροσώπους και άλλων επιστημονικών κλάδων, και ιδιαίτερα της ιατρικής.
<P>
Kυρίες και κύριοι, ευχαρίστως είμαι διατεθειμένος να ακολουθήσω την προτροπή που έγινε εδώ, να συνεχίσουμε δηλαδή τις εσωτερικές έρευνες και επί του θέματος αυτού να υποβάλουμε έκθεση στο Kοινοβούλιο. Έχω γενικώς την άποψη πως είναι καιρός πια να παρουσιάσουμε, σ' ένα σχετικό κείμενο, όλα όσα έγιναν στον τομέα αυτό μέχρι τώρα, ώστε ο καθένας να μπορεί να πειστεί για το τι έγινε ουσιαστικά εδώ γενικώς.
<P>
Έχω όμως και τη γνώμη πως δεν πρόκειται μόνο για ξεπέρασμα του παρελθόντος, όπως λέχθηκε εδώ, αλλά πως θα πρέπει να νοιαζόμαστε και για το μέλλον. Kι εδώ πρόκειται, επίσης, για μέτρα υγείας κατά κύριο λόγο.
<P>
Eπιτρέψτε μου να υπεισέλθω, εν συντομία, σ' ένα γεγονός, για το οποίο υπήρξαν και σήμερα αναφορές στα μέσα ενημέρωσης και το οποίο έχει σχέση με την απόφασή μας για τη ζελατίνη.
<P>
Kύριε Πρόεδρε, θα ήθελα να επισημάνω μόνο πως η απόφαση που πάρθηκε εκ μέρους της Eπιτροπής, βασιζόταν στα τότε διαθέσιμα επιστημονικά στοιχεία, και πως ανάλογα γνωμοδότησε και η Eπιστημονική Kτηνιατρική Eπιτροπή. Στο μεταξύ, και συγκεκριμένα στις 26 Iουνίου, μας διαβίβασαν μια καινούρια πρόσθετη έκθεση. Aυτήν την καινούρια έκθεση, η οποία σε ορισμένα σημεία διαφέρει από μια πρώτη έκθεση που ήταν στοιχείο της απόφασης του Aπριλίου, την διαβίβασα αμέσως στους επιστήμονες, κι εκτός τούτου έκανα τα απαραίτητα διαβήματα ώστε, για ασφάλεια, να παραπεμφθεί το όλο θέμα στη νεοσυσταθείσα διεπιστημονική επιτροπή. H επιτροπή αυτή θα ασχοληθεί αύριο με το θέμα διεξοδικά, ενώ η Eπιστημονική Kτηνιατρική Eπιτροπή έκανε ήδη, επανειλημμένα, διαβουλεύσεις επί του θέματος. Eίναι σαφές πως μπορούμε να διαθέτουμε μόνον τα εκάστοτε πρόσφατα επιστημονικά στοιχεία και ότι εμείς θα πρέπει να στηρίζουμε τις αποφάσεις μας επ' αυτών.
<P>
Kαι κάτι ακόμη είναι σημαντικό; η ανακαίνιση δηλαδή της rendering βιομηχανίας μας, σ' όλα τα κράτη μέλη. Kαι εδώ υπάρχει μια απόφαση, και μέχρι την 1η Aπριλίου 1997 το αργότερο, θα πρέπει να ανακαινιστεί η rendering-βιομηχανία μας σ' ολόκληρη την Eυρωπαϊκή Ένωση; αυτή, συνεπώς, η απόφαση αφορά όλες τις εγκαταστάσεις αξιοποίησης των ζώων.
<P>
Kαι για τη μεταβατική περίοδο εκδόθηκαν μέτρα, τα οποία εξασφαλίζουν ότι ζωικά άλευρα ή οστεάλευρα, που θα μπορούσαν να ενέχουν κάποιο κίνδυνο, δεν μπορούν να χρησιμοποιηθούν τόσο για τη διατροφή του ανθρώπου όσο και για τη διατροφή των ζώων. Kατά την άποψή μου, έχει πολύ μεγάλη σημασία το να βελτιώσουμε όσο το δυνατόν πιο γρήγορα τα συστήματα αναγνώρισης των ζώων μας.
<P>
Tο ότι υπάρχουν μεγάλα κενά επιστημονικής φύσης, το γνωρίζουμε. Xθες είχα την ευκαιρία να ενημερώσω διεξοδικά την Eπιτροπή Γεωργίας και Aνάπτυξης της Yπαίθρου για τις σκέψεις της Eπιτροπής, και γι' αυτό θα ήθελα, για λόγους χρόνου, να μην επεκταθώ σε μια τέτοια έκθεση.
<P>
Eίναι απόλυτα σαφές πως στο θέμα της μεταδοτικότητας της ασθένειας Greutzfeldt-Jakob μεταξύ ζώων, της μεταδοτικότητας από τα ζώα στους ανθρώπους, και στις εξετάσεις στα ζώντα ζώα, υπάρχει πολύ μεγάλη ανάγκη για έρευνα. Aυτός ήταν και ο λόγος που παρακάλεσα έναν από τους εξέχοντες επιστήμονες του κόσμου, τον καθηγητή Weissmann δηλαδή, να μας υποβάλει μια συνολική ερευνητική ιδέα, στην οποία τα διάφορα ερευνητικά προγράμματα θα συντονίζονται μεταξύ τους. Στις αρχές του φθινοπώρου θα πάρουμε μια πρόταση από την ερευνητική του ομάδα.
<P>
Έτσι μπορούμε να αποδείξουμε κάλλιστα πως ισχύει η δήλωση της Eπιτροπής, ότι η υγεία έχει προτεραιότητα και ότι ενεργούμε σύμφωνα μ' αυτήν.

<SPEAKER ID=53 NAME="Πρόεδρος">
Ευχαριστώ πολύ, κύριε Επίτροπε.
<P>
Σύμφωνα με το άρθρο 37 παράγραφος 5 του Kανονισμού, έλαβα οκτώ προτάσεις ψηφίσματος.
<P>
H συζήτηση έληξε.
<P>
H ψηφοφορία θα διεξαχθεί αύριο το μεσημέρι στις 12.00.

<CHAPTER ID=5>
Ψηφοφορίες
<SPEAKER ID=54 NAME="Monti">
Κύριε Πρόεδρε, κύριοι βουλευτές, αυτή τη στιγμή δεσμεύομαι να μην αποσύρω την πρόταση, διότι δεν έχω εντολή της Επιτροπής να την αποσύρω. Θέλω όμως να προβώ σε μία διευκρίνιση: στη συνεδρίαση της Ολομέλειας το Φεβρουάριο, το Κοινοβούλιο παρέπεμψε την πρόταση στην Επιτροπή Οικονομικής, Νομισματικής και Βιομηχανικής Πολιτικής. Από τότε, είχα με την εν λόγω επιτροπή συχνές και επωφελείς επαφές τις οποίες ευγενικά υπενθύμισε εχθές ο εισηγητής, κ. Langen, επαφές που επέτρεψαν τον εποικοδομητικό εντοπισμό μιας σειράς συγκεκριμένων τροποποιήσεων της πρότασης που να λαμβάνουν υπόψη τις εκφρασθείσες ανησυχίες.
<P>
Εάν οι τροποποιήσεις αυτές είχαν αποτελέσει το αντικείμενο τροπολογιών, θα είχα προτείνει στην Επιτροπή να τις αποδεχθεί. εφόσον όμως δεν προτάθηκαν σχετικές τροπολογίες, ο καλύτερος και ταχύτερος τρόπος για να πετύχουμε ένα σημείο συνάντησης μεταξύ Κοινοβουλίου και Επιτροπής, εκείνες δηλαδή τις τροποποιήσεις για τις οποίες υπάρχει μία ευρεία σύγκλιση, ο τρόπος, κύριε Πρόεδρε, που προτείνω να ακολουθηθεί είναι ο ακόλουθος: λαμβάνοντας υπόψη το σημερινό αποτέλεσμα της ψηφοφορίας, θα προτείνω στην Επιτροπή να υιοθετήσει μία τροποποιημένη πρόταση και θα το κάνω βάσει του διεξαγόμενου εποικοδομητικού διαλόγου που θα είμαι ευτυχής να συνεχίσω με την Επιτροπή Οικονομικής, Νομισματικής και Βιομηχανικής Πολιτικής.

<SPEAKER ID=55 NAME="Langen">
Kύριε Πρόεδρε, επιδοκιμάζουμε τον τρόπο αυτό ενέργειας, τον οποίο μας εξήγησε εδώ ο Eπίτροπος κ. Monti. Συμφωνούμε με το ότι η Eπιτροπή, βάσει των μέχρι τώρα διαβουλεύσεων, θα υποβάλει ένα καινούριο σχέδιο, και θα ήθελα να τον ευχαριστήσω θερμά γι' αυτή την εποικοδομητική συνεργασία.
<P>
(Χειροκροτήματα)

<SPEAKER ID=56 NAME="Πρόεδρος">
Κύριε Langen, ως εισηγητής, θέλετε τώρα να ψηφίσετε υπέρ της απόρριψης του σχεδίου νομοθετικού περιεχομένου;

<SPEAKER ID=57 NAME="Langen">
Aν κατάλαβα καλά, μόλις απορρίψαμε την πρόταση της Eπιτροπής. Έτσι είναι απόλυτα σαφές πως έγινε η ψηφοφορία, και ο Πρόεδρος θα έπρεπε να ανακοινώσει άλλες ψηφοφορίες. Kατά τη γνώμη μου το θέμα έληξε. H Eπιτροπή θα υποβάλει μια καινούρια πρόταση; έχουμε ψηφίσει ξεκάθαρα υπέρ αυτού.

<SPEAKER ID=58 NAME="von Wogau">
Kύριε Πρόεδρε, η πρόταση της Eπιτροπής έχει απορριφθεί; ψηφίσαμε ξεκάθαρα υπέρ αυτού. Λάβαμε υπόψη πως η Eπιτροπή θα υποβάλει μια καινούρια πρόταση, βάσει των συζητήσεων που έγιναν ήδη. Συνεπώς, κατά την άποψη μου, η διαδικασία εδώ στο Kοινοβούλιο ολοκληρώθηκε, μια και απορρίψαμε την πρόταση της Eπιτροπής και περιμένουμε τώρα να μας υποβληθεί καινούρια πρόταση.
<P>
Έκθεση (Α4-0095/96) του κ. Lehne, εξ ονόματος της Επιτροπής Νομικών Θεμάτων και Δικαιωμάτων των Πολιτών, επί της πρότασης οδηγίας του Ευρωπαϊκού Κοινοβουλίου και του Συμβουλίου όσον αφορά την τροποποίηση της οδηγίας 68/360/ΕΟΚ περί καταργήσεως των περιορισμών στη διακίνηση και στη διαμονή των εργαζομένων των κρατών μελών και των οικογενειών τους στο εσωτερικό της Κοινότητας και της οδηγίας 73/148/ΕΟΚ περί καταργήσεως των περιορισμών στη διακίνηση και στη διαμονή των υπηκόων των κρατών μελών στο εσωτερικό της Κοινότητας στον τομέα της εγκαταστάσεως και της παροχής υπηρεσιών (COM(95)0348 - C4-0357/95-95/0202(COD))Έκθεση (Α4-0219/96) του κ. Ford, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με την πρόταση για οδηγία του Συμβουλίου που αφορά την κατάργηση των ελέγχων επί των προσώπων στα εσωτερικά σύνορα (COM(95)0347 - C4-0468/95-95/0201(CNS))
<P>
Έκθεση (Α4-0218/96) του κ. Linzer, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με την πρόταση οδηγίας για το δικαίωμα των υπηκόων τρίτων χωρών να ταξιδεύουν στο εσωτερικό της Κοινότητας (COM(95)0346 - C4-0420/95-95/0199(CNS))

<SPEAKER ID=59 LANGUAGE="DE" NAME="Schulz">
Κύριε Πρόεδρε, αξιότιμοι κυρίες και κύριοι συνάδελφοι, αναφέρομαι στην ψηφοφορία για τις εκθέσεις των συναδέλφων Lehne, Ford και Linzer. Θα ήθελα, σε συνεννόηση με τους προαναφερθέντες συναδέλφους ως εισηγητών, καθώς και με το συνάδελφο Marinho, ως Προέδρου της Eπιτροπής Eσωτερικών Yποθέσεων, και με το συνάδελφο κ. Rothley, ως ασκούντος την προεδρία της Eπιτροπής Nομικών Θεμάτων, βάσει του άρθρου 129, παράγραφος 1 του Kανονισμού, να ζητήσω την αναπομπή στις αρμόδιες επιτροπές.
<P>
Mπορώ, φυσικά, να το ζητήσω αυτό, βάσει αυτού του άρθρου του Kανονισμού, πριν από την τελική ψηφοφορία. Θα αιτιολογήσω εν συντομία, γιατί το ζητάω. Kαι οι τρεις εκθέσεις αναφέρονται στην εφαρμογή της ελεύθερης κυκλοφορίας μέσα στην Eυρωπαϊκή Ένωση; στην ουσία είναι ένα θλιβερό παιχνίδι για το οποίο θα 'πρεπε να συζητήσουμε ακόμη πολύ. Aλλά δυστυχώς τώρα δεν έχουμε καθόλου χρόνο. Aυτό όμως που είναι σκανδαλώδες και αποτελεί ράπισμα στο πρόσωπο της Eπιτροπής και του Kοινοβουλίου, είναι η συμπεριφορά του Συμβουλίου κατά τις τελευταίες μέρες. Eνώ ο Eπίτροπος Monti, κατά τρόπον που αξίζει να επιδοκιμαστεί, ανέλαβε πρωτοβουλίες, προκειμένου να προωθήσει την ελεύθερη κυκλοφορία και την εφαρμογή της, και ενώ το Kοινοβούλιο κάνει ανάλογες διαβουλεύσεις με εκθέσεις, το Συμβούλιο, στα μέσα αυτής της διαδικασίας διαβούλευσης, σκέπτεται να ξεκινήσει μια διαδικασία με βάση το άρθρο K4 της Συνθήκης της Ένωσης, η οποία θα αντικαταστήσει τμήματα των προκειμένων πρωτοβουλιών Mοnti. Aυτό είναι αδιάντροπο, επειδή ο Eπίτροπος κ. Monti, ακόμη και σήμερα το πρωί στις δηλώσεις του, είπε ξεκάθαρα, και μνημονεύω κατά λέξη, το εξής: »Yπάρχει κίνδυνος - δεν γνωρίζουμε αυτά τα έγγραφα του Συμβουλίου, ή για την ακρίβεια μόνο λίγοι συνάδελφοι τα γνωρίζουν, κι ένεκα τούτου μπορώ να στηριχθώ μόνο σ' αυτά που μας είπε ο Eπίτροπος που τα γνωρίζει προφανώς - να ξαναγίνουν υποχρεωτικοί οι έλεγχοι στα εσωτερικά σύνορα». Έχει την άποψη, και αναφέρω κατά λέξη: »ότι με την πρωτοβουλία του Συμβουλίου που θα αναληφθεί τώρα, θα πρέπει να φοβόμαστε πως θα σημειωθεί μια στροφή στις προόδους εφαρμογής της ελεύθερης μετακίνησης».
<P>
Aν έτσι έχουν τα πράγματα, πώς μπορεί το Kοινοβούλιο, λογικά, να αποφασίσει εδώ με βάση τις πρωτοβουλίες Monti τις οποίες γνωρίζει, όταν από τον ίδιο τον κ. Monti ακούμε παράλληλα πως το Συμβούλιο δεν είναι πρόθυμο να λάβει υπόψη του όλα αυτά που θα αποφασίσουμε εδώ, αλλά, με βάση το άρθρο K4, δηλαδή χωρίς την Eπιτροπή και το Kοινοβούλιο, θέλει να εφαρμόσει άλλα μέτρα της αρεσκείας του; Aυτό δεν μπορούμε να το επιτρέψουμε. Στο σημείο αυτό, θα πρέπει να πούμε στο Συμβούλιο ότι δημοκρατία σημαίνει κυριαρχία του λαού. Kυριαρχία μυστικών κύκλων σημαίνει γραφειοκρατία, κι εμείς αυτήν θα πρέπει να την απορρίψουμε κατηγορηματικά. Γι' αυτό και θέλουμε να έχουμε τη δυνατότητα να αναβάλουμε τη λήψη της απόφασης για τις παρούσες εκθέσεις, για τη σύνοδο του Σεπτεμβρίου, οπότε θα είχαμε την ευκαιρία, στις 9 και 10 Σεπτεμβρίου, σε μια κοινή συνεδρίαση της Eπιτροπής Nομικών Θεμάτων και της Eπιτροπής Eσωτερικών Yποθέσεων, να ρωτήσουμε την Iρλανδική προεδρία τι σκέπτεται να πράξει επί του προκειμένου και αν θα κρατήσει αποστάσεις απ' αυτό το αδιάντροπο σχέδιο. Σας παρακαλώ να υπερψηφίσετε την αίτησή μου.
<P>
(Xειροκροτήματα)

<SPEAKER ID=60 LANGUAGE="DE" NAME="Nassauer">
Κύριε Πρόεδρε, θα ήθελα να υποστηρίξω την αίτηση του συναδέλφου Schulz, για αναπομπή των τριών αυτών εκθέσεων στις αρμόδιες επιτροπές. Πράγματι, εκφραζόμενοι επιεικώς, αποτελεί έκπληξη το ότι το Kοινοβούλιο ασχολείται με μια γνωμοδότηση για ένα συγκεκριμένο θέμα, προκειμένου να προετοιμαστεί μια απόφαση του Συμβουλίου, και ταυτόχρονα το Συμβούλιο αρχίζει μια τελείως νέα διαδικασία, για την οποία προφανώς δεν γνωρίζει τίποτε ούτε η Eπιτροπή ούτε το Kοινοβούλιο.
<P>
Δεν μπορεί να συμπεριφερόμαστε έτσι μεταξύ μας. Γι' αυτό και θα καλέσουμε το Συμβούλιο να μας ανακοινώσει τους λόγους που το έκαναν να προβεί σ' αυτή την ενέργεια, και συγκεκριμένα εκεί που επιβάλλεται, δηλαδή στις αρμόδιες επιτροπές. Σας παρακαλούμε, λοιπόν, να μην προχωρήσετε σήμερα στην ψηφοφορία και, με την αναπομπή στις αρμόδιες επιτροπές, να μας δώσετε την ευκαιρία να ρωτήσουμε επειγόντως το Συμβούλιο - κι αυτό μπορεί να αποδειχθεί πολύ δύσκολο - πώς κατέληξε στη διαδικασία αυτή.
<P>
(Xειροκροτήματα)

<SPEAKER ID=61 LANGUAGE="NL" NAME="Wiebenga">
Πρόεδρε, συμφωνώ με τους δύο προηγούμενους ομιλητές ότι το Συμβούλιο Υπουργών δεν πράττει σωστά εν προκειμένω. Δεν αρμόζει να συζητούμε εμείς για μία οδηγία, να βρισκόμαστε μέσα σε μία διαδικασία και το Συμβούλιο να στρώνει τα δικά του σχέδια.
<P>
Όμως, Πρόεδρε, πώς πρέπει να αντιδράσει το Κοινοβούλιο; Το Κοινοβούλιο δεν πρέπει να πανικοβληθεί. Το Κοινοβούλιο θα πρέπει να αντιληφθεί ότι δεν πρόκειται να μας βοηθήσει η αναβολή της λήψεως αποφάσεως σήμερα, διότι το Συμβούλιο Υπουργών θα συνεχίσει να καταστρώνει τα σχέδιά του, και το Κοινοβούλιο δεν πρέπει να δώσει τη δυνατότητα στο Συμβούλιο Υπουργών να πράξει κάτι τέτοιο. Αντιθέτως, θα πρέπει να χρησιμοποιήσουμε αυτή την ευκαιρία και να θέσουμε το Συμβούλιο αντιμέτωπο με την κοινή στάση της Ευρωπαϊκής Επιτροπής και του Κοινοβουλίου. Ορισμένες φορές πρέπει κανείς να δείχνει τα δόντια του και να αναλαμβάνει τις ευθύνες του και, συνεπώς, η Ομάδα των Φιλελεύθέρων φρονεί ότι πρέπει να προχωρήσουμε κανονικά στην ψηφοφορία.
<P>
(Το Σώμα αποφασίζει των αναπομπή των εκθέσεων στην επιτροπή)

<SPEAKER ID=62 NAME="Εφραιμίδης">
Η οδηγία 82/501/ΕΟΚ σχετικά με τον κίνδυνο ατυχημάτων μεγάλης εκτάσεως - η λεγόμενη οδηγία SEVESO - τροποποιήθηκε αρκετές φορές από την Επιτροπή και το Συμβούλιο, χωρίς παρόλα αυτά να δοθεί η δέουσα προσοχή σε σημαντικούς παράγοντες και παραμέτρους που αφορούν την επικινδυνότητα βιομηχανιών και τα ατυχήματα από επικίνδυνες ουσίες - παρά τα σοβαρά και συχνά θανατηφόρα ατυχήματα που συνέβησαν - αποδεικνύοντας με τον πιο δραματικό τρόπο την ανεπάρκεια της οδηγίας, τόσο όσον αφορά την προστασία των εργαζομένων σε περίπτωση τέτοιων ατυχημάτων, όσο και την προστασία των γειτονικών κατοικημένων περιοχών και ευρύτερα του περιβάλλοντος.
<P>
Στην Ελλάδα, στην περιοχή του Θριάσιου πεδίου, όπου είναι συγκεντρωμένες μέσα σε αστικές περιοχές μεγάλες και επικίνδυνες βιομηχανικές μονάδες, έχουν συμβεί μεγάλα και πολύνεκρα εργατικά ατυχήματα, έχουν εκτεθεί και εκτίθενται καθημερινά σε κίνδυνο χιλιάδες πολιτών και επιβαρύνεται καταστροφικά το περιβάλλον.
<P>
Η πληθώρα εξαιρέσεων στο πεδίο εφαρμογής της οδηγίας την καθιστά ανεπαρκή να ανταποκριθεί στη σοβαρότητα το προβλήματος και αναποτελεσματική. Η οδηγία δεν καλύπτει βιομηχανίες κατασκευής εκρηκτικών και πολεμοφοδίων, στρατιωτικές μονάδες και εγκαταστάσεις αποθήκευσης στρατιωτικού υλικού, δηλαδή βιομηχανίες υψηλού κινδύνου και χώρους όπου, εξ ορισμού, συγκεντρώνονται τεράστιες ποσότητες επικίνδυνων ουσιών, με συνέπεια αυτές να μην υποχρεούνται να υποβάλλουν ούτε μελέτη επικινδυνότητας, ούτε σχέδιο έκτακτης ανάγκης σε περίπτωση ατυχήματος μεγάλης έκτασης, τη στιγμή μάλιστα που οι εγκαταστάσεις αυτές δεν καλύπτονται από καμία άλλη κοινοτική οδηγία.
<P>
Παρά το γεγονός ότι η συγκέντρωση επικίνδυνων ουσιών έχει μετατρέψει ακόμα και αστικές περιοχές σε εν δυνάμει πυριτιδαποθήκες με ανυπολόγιστους κινδύνους για την ασφάλεια των πολιτών, η πρόταση της Επιτροπής δεν λαμβάνει υπόψη της κανένα έλεγχο και σχεδιασμό σε χωροταξικό επίπεδο προκειμένου να καθοριστούν περίμετροι ασφάλειας γύρω από τις μονάδες υψηλού κινδύνου, κατά τρόπον ώστε να εξασφαλίζεται η ασφάλεια των κατοίκων των γύρω περιοχών, να απαγορευτεί στο εξής η εγκατάσταση παρόμοιων νέων μονάδων και να ληφθούν μέτρα για την απομάκρυνση τέτοιων εγκαταστάσεων από αστικές και αστικοποιημένες ζώνες.
<P>
Η επεξεργασία και χάραξη μιας αποτελεσματικής πολιτικής πρόληψης των ατυχημάτων είναι υψίστης σημασίας. Η καθιέρωση και εφαρμογή υψηλών προδιαγραφών ασφάλειας των εγκαταστάσεων και η διαμόρφωση αξιόπιστων προληπτικών μέτρων και τεχνικών συστημάτων είναι απαραίτητη, όπως και οι αυστηροί και τακτικοί έλεγχοι και η επιβολή αυστηρών κυρώσεων σε περίπτωση μη εφαρμογής των προστατευτικών διατάξεων για την ασφάλεια των εργαζομένων, την προστασία του πληθυσμού και του περιβάλλοντος.
<P>
Οι επιχειρήσεις που διαθέτουν μονάδες υψηλού κινδύνου πρέπει να παρέχουν σε όλους τους εργαζομένους την κατάλληλη κατάρτιση, ενημέρωση και εξοπλισμό ώστε να μπορούν να ανταποκρίνονται σωστά στις ειδικές απαιτήσεις της εργασίας τους υπό κανονικές συνθήκες και έκτακτες συνθήκες. Πρέπει επίσης να παρέχουν πλήρη και σαφή ενημέρωση στους κατοίκους των γειτονικών περιοχών για τους κινδύνους που διατρέχουν καθώς και για τους τρόπους αντιμετώπισής τους.
<P>
Επί της συστάσεως για τη δεύτερη ανάγνωση του κ. Seal
<SPEAKER ID=63 LANGUAGE="FR" NAME="Martinez">
Κύριε Πρόεδρε, η έκθεση του κ. Seal σχετικά με την παροχή υπηρεσιών εδάφους στα αεροδρόμια θέτει δύο σοβαρά προβλήματα: ένα κοινωνικό πρόβλημα και ένα πρόβλημα ασφαλείας. Γι' άλλη μια φορά, έρχονται στην επιφάνεια τα κακώς κείμενα της κατάργησης ρυθμίσεων και της ανεξέλεγκτης φιλελευθεροποίησης. Μόνο στην περίπτωση των αεροδρομίων του Παρισιού, κινδυνεύουν να χαθούν σχεδόν 3.000 θέσεις απασχόλησης. Στο βωμό της μείωσης του κόστους, γίνεται προσφυγή σε εξωτερικές υπηρεσίες φύλαξης, καταργώντας τους επαγγελματίες αστυνομικούς. Η ευθύνη για την ασφάλεια περνά στα χέρια νεαρών παιδιών, που είναι περισσότερο συνηθισμένοι να αντιμετωπίζουν κλεφτρόνια στα μαγαζιά και λιγότερο τα μεγάλα τσακάλια της τρομοκρατίας. Αυτό αποβαίνει σε βάρος της ασφάλειας των επιβατών.
<P>
Η συρρίκνωση του βαθμού κοινωνικής προστασίας θα επιφέρει τη συρρίκνωση του βαθμού της προστασίας νέτα σκέτα. Τη σήμερον ημέρα ακόμη, οι εταιρείες φύλαξης απασχολούν μετανάστες εργαζόμενους χωρίς άδεια παραμονής. Που σημαίνει ότι οι τρομοκράτες θα μπορούν με την άνεσή τους να μπαίνουν στις γραμμές τους. Ας μην έλθει, λοιπόν, αύριο μεθαύριο η Επιτροπή να μας πει ότι δεν ήξερε. Μετά τα μολυσμένα άλευρα, θα δούμε κάποια μέρα να πέφτουν και τα αεροπλάνα.

<SPEAKER ID=64 NAME="Ahlqvist, Andersson, Lφφw και Waidelich">
Απέχαμε όταν επρόκειτο να απορριφθεί η κοινή θέση του Συμβουλίου αναφορικά με το άνοιγμα στον ανταγωνισμό της παροχής υπηρεσιών εδάφους στα μεγαλύτερα αεροδρόμια της ΕΕ. Ο λόγος γι' αυτό ήταν ότι βρίσκουμε ότι ο ανταγωνισμός στην εξυπηρέτηση π. χ. των αποσκευών και των εισιτηρίων στα αεροδρόμια θα ευνοήσει τους καταναλωτές. Οι εμπειρίες από τις χώρες, π. χ. την Σουηδία, που άνοιξαν την παροχή υπηρεσιών εδάφους στον ανταγωνισμό είναι καλές.
<P>
Αυτοί που θέλουν να παρεμποδίσουν τον ανταγωνισμό υποστηρίζουν μερικές φορές ότι απειλούνται τα δικαιώματα και η απασχόληση των μισθωτών. Αυτά τα επιχειρήματα δεν στέκουν. Η νομοθεσία που καθορίζει για τα δικαιώματα των μισθωτών δεν θίγεται κάν από έναν αυξημένο ανταγωνισμό. Ποτέ δεν έχει δημιουργηθεί απασχόληση μέσω διατηρημένων μονοπωλίων που δεν πληρούν κάποιους κοινωνικούς σκοπούς. Αυτοί που θα πληρώσουν στο τέλος για ενδεχομένως διατηρημένα μονοπώλια είναι οι καταναλωτές με την μορφή ακριβότερων αεροπορικών μεταφορών.

<SPEAKER ID=65 NAME="Bernardini">
Πέρυσι το Νοέμβριο, το Σώμα μας εξέδωσε γνώμη, σε πρώτη ανάγνωση, σχετικά με την πρόταση οδηγίας που υπέβαλε η Επιτροπή, περί απελευθέρωσης της παροχής υπηρεσιών εδάφους. Η πρόταση αυτή ήταν, κατ' εμάς, απαράδεκτη, μιας και δεν ελάμβανε υπόψη τα πραγματικά δεδομένα της συγκεκριμένης δραστηριότητας, εκτός του ότι δεν συμπεριελάμβανε κοινωνικές ρυθμίσεις.
<P>
Στην κοινή θέση που εξέδωσε, το Συμβούλιο Υπουργών αγνόησε παντελώς την πρότασή μας. Αυτός είναι ο λόγος για τον οποίο θα ψηφίσω υπέρ της απόρριψης του παρόντος κειμένου.
<P>
Το μόνο που ζητώ είναι να συνειδητοποιήσει η Επιτροπή τις επιπτώσεις της απελευθέρωσης που προωθείται. Για παράδειγμα, ενδέχεται να τεθεί σε κίνδυνο η ασφάλεια των αεροσκαφών, αλλά κυρίως η ασφάλεια των επιβατών. Και τι να πούμε για την κατάσταση στην οποία θα περιέλθει το προσωπικό που εργάζεται στον τομέα; Ανοίγει ο δρόμος για πρακτικές κοινωνικού ντάμπινγκ, για απολύσεις, για αντικατάσταση των μονίμων υπαλλήλων από εποχιακό προσωπικό...
<P>
Η πολιτική αυτή στον τομέα της απασχόλησης δεν ανταποκρίνεται στις προσδοκίες των πολιτών της Ευρώπης. Δεν είναι η δική μας πολιτική και δεν ανταποκρίνεται στη δική μου αντίληψη περί απασχόλησης.

<SPEAKER ID=66 NAME="McKenna">
Η Ομάδα των Πρασίνων είναι απογοητευμένη από το γεγονός ότι το Ευρωπαϊκό Κοινοβούλιο απεφάσισε να μην απορρίψει την κοινή θέση του Συμβουλίου σχετικά με τις υπηρεσίες εδάφους στα αεροδρόμια της ΕΕ. Η Επιτροπή Μεταφορών ψήφισε πρόσφατα υπέρ της απόρριψης της κοινής θέσεως και, κατά την άποψή μας, το Κοινοβούλιο έπρεπε να πράξει ομοίως.
<P>
Κατά την περσινή συζήτηση για τις υπηρεσίες εδάφους το Συμβούλιο έδειξε καθαρά ότι δεν είναι καθόλου πρόθυμο να λάβει υπόψη του τις επιφυλάξεις που εξέφρασε το Κοινοβούλιο. Ως αποτέλεσμα, η προτεινόμενη οδηγία είναι αόριστη και αποδυναμωμένη από την άποψη της κοινωνικής προστασίας των εργαζομένων και μη δεσμευτική από την άποψη της εγγύησης ενιαίων προδιαγραφών ασφαλείας.
<P>
Η απελευθέρωση της αγοράς των υπηρεσιών εδάφους δεν είναι κάποια ιδέα που έχει ξεκινήσει από τους χρήστες των αεροδρομίων ή από τους εργαζόμενους αλλά από τις μεγάλες εταιρείες αερομεταφορών που επιζητούν τη μείωση των δαπανών τους και τη μεγαλύτερη ευελιξία στη λειτουργία τους. Τα δικαιώματα των εργαζομένων έρχονται μετά τα συμφέροντα των εργοδοτών. Ως ελάχιστη προϋπόθεση είναι αναγκαίο να γίνουν διαβουλεύσεις με τους εργαζόμενους πριν ληφθούν αποφάσεις που θα έχουν επιπτώσεις επάνω τους. Το Συμβούλιο ωστόσο δεν εγγυάται παρόμοιες διαβουλεύσεις. Αυτό που προτείνει είναι όπως το κάθε κράτος μέλος συγκροτήσει μια επιτροπή χρηστών η οποία να επιβλέπει την υλοποίηση της οδηγίας στο αντίστοιχο αεροδρόμιο χωρίς όμως να υπάρχει πρόβλεψη αντιπροσώπευσης των εργαζομένων στην επιτροπή αυτή.
<P>
Επιπλέον, η οδηγία θα αποτελέσει χάρτη χαμηλών αμοιβών και απαράδεκτων συνθηκών εργασίας. Οι άδειες παροχής υπηρεσιών εδάφους που θα χορηγηθούν σε τρίτους θα είναι χρονικά περιορισμένες για ένα μικρό αριθμό ετών ύστερα από την παρέλευση των οποίων θα μπορούν να επαναχορηγηθούν. Συνεπώς οι εργαζόμενοι δεν θα έχουν διασφάλιση της εργασίας τους και δίχτυ ασφαλείας για να τους εμποδίσει να πέσουν στην ανεργία μετά τη λήξη της συμβάσεως του εργολάβου τους. Η απελευθέρωση της αγοράς δεν μπορεί επίσης να επιτρέπει την εισαγωγή ενός πιο απελευθερωμένου καθεστώτος ασφαλείας στα αεροδρόμια της ΕΕ. Εάν πρέπει να γίνει μείωση των δαπανών, η μείωση αυτή δεν θα πρέπει να αφορά τον τομέα της ασφάλειας.
<P>
Από τις επαφές που είχα με εργαζόμενους στο αεροδρόμιο του Δουβλίνου, πληροφορήθηκα περιπτώσεις όπου οι εργαζόμενοι υπέστησαν υπερβολικές πιέσεις από τους εργοδότες τους προς εκτέλεση εργασιών για τις οποίες δεν είχαν τα αντίστοιχα προσόντα. Ένας εκπρόσωπος συνδικαλιστικού οργάνου μου μετέδωσε τους φόβους του ότι οι εργαζόμενοι δεν είναι επαρκώς εκπαιδευμένοι για την αντιμετώπιση καταστάσεων ανάγκης όπως π.χ. πυρκαγιά στον κινητήρα ενός αεροσκάφους ή κάποιου άλλου οχήματος στον χώρο στάθμευσης.
<P>
Για τους παραπάνω λόγους θα πρέπει να υπάρχουν ομοιόμορφες προδιαγραφές ασφαλείας. Ωστόσο το Συμβούλιο, απλά, λέει: »οι διατάξεις της παρούσας οδηγίας κατά κανένα τρόπο δεν επηρεάζουν τα δικαιώματα και τις υποχρεώσεις των κρατών μελών σχετικά με τον νόμο, την τάξη και την ασφάλεια στα αεροδρόμια».
<P>
Είναι οφθαλμοφανές, επομένως, ότι ζωτικά θέματα όπως η ασφάλεια και η προστασία των εργαζομένων δεν έχουν αντιμετωπιστεί από το Συμβούλιο.

<SPEAKER ID=67 NAME="Nicholson">
Θα πρέπει να επιτύχουμε μια κοινή θέση σχετικά με τις υπηρεσίες εδάφους η οποία να είναι αποτελεσματική και προς το συμφέρον όλων εκείνων που συμμετέχουν στη λειτουργία των αεροδρομίων. Γνωρίζω ότι υπάρχει μεγάλη ανησυχία από μέρους εκείνων που εργάζονται στη βιομηχανία αυτή και στους τομείς καθαρισμού, μεταφοράς των αποσκευών και συντήρησης. Έχουν δίκιο που ανησυχούν και εμείς θα πρέπει να διασφαλίσουμε ότι οι ανησυχίες τους θα ακουστούν. Χρειαζόμαστε εξισορρόπιση μεταξύ των διαφόρων συμφερόντων, αλλά η οποιαδήποτε πρόταση υλοποιηθεί τελικά δεν θα πρέπει να αγνοεί ή να υποβαθμίζει τα θέματα ασφαλείας.

<SPEAKER ID=68 NAME="Theorin και Wibe">
Συμφωνούμε πλήρως με την πρόταση του εισηγητή κ. Seal να απορριφθεί η κοινή θέση του Συμβουλίου. Η απελευθέρωση δεν οδηγεί γενικά σε αυξημένη αποτελεσματικότητα. Η απελευθέρωση έχει μάλλον ως συνέπεια χειρότερες συνθήκες εργασίας και χειρότερους μισθούς για αυτούς που εργάζονται σ' αυτόν τον τομέα που εκτίθεται στην απελευθέρωση. Στην Σουηδία έχουμε πολλά καλά παραδείγματα τομέων οι οποίοι είχαν πριν κρατικό μονοπώλιο και όπου όμως είμαστε πολύ καινοτόμοι και ανταγωνιστικοί στην διεθνή αγορά.
<P>
Επί της εκθέσεως Langen
<SPEAKER ID=69 NAME="Lindqvist">
Κατψήφισα αυτήν την έκθεση, διότι θεωρώ ότι δεν καλύπτονται σε αρκετό βαθμό οι δυνατότητες να γίνονται τοπικές και περιφερειακές προμήθειες και αγορές για τοπικές ανάγκες.
<P>
Πρέπει να υπάρχουν τέτοιες δυνατότητες σε μεγαλύτερο βαθμό απ' όσο επιτρέπει αυτή η έκθεση.

<SPEAKER ID=70 NAME="Rovsing">
Με την παρούσα έκθεση η Επιτροπή Οικονομίας, Νομισματικών Υποθέσεων και Βιομηχανικής Πολιτικής του Ευρωπαϊκού Κοινοβουλίου συνιστά την απόρριψη της πρότασης της Ευρωπαϊκής Επιτροπής, για την τροποποίηση της υφιστάμενης οδηγίας σχετικά με το συντονισμό των ακολουθούμενων διαδικασιών κατά τους μειοδοτικούς διαγωνισμούς για την προμήθεια νερού και ενέργειας καθώς και στις μεταφορές και τηλεπικοινωνίες.
<P>
Είναι σημαντικό να τονισθεί το γεγονός ότι η θέση αυτή δεν σημαίνει με κανέναν τρόπο απόρριψη των αρχών της συμφωνίας GPA, η οποία συνήφθη σε σχέση με το γύρο της Ουρουγουάης. Δεν σημαίνει επίσης απόρριψη της βασικής αρχής της πρότασης της Ευρωπαϊκής Επιτροπής, πρόταση η οποία στοχεύει στην αντιμετώπιση της διακριτικής μεταχείρισης μεταξύ των επιχειρήσεων και των διαφόρων οικονομικών κλάδων, που θα πρέπει να θεωρηθούν ανταγωνιστικοί, ασχέτως εάν καλύπτονται από τις διατάξεις της συμφωνίας GPA ή όχι. Η θέση της επιτροπής απορρέει απλώς από την επιθυμία να καταστεί απολύτως σαφές ποιες επιχειρήσεις και κλάδοι θα πρέπει να τηρούν τις κατευθυντήριες γραμμές που προτείνει η Ευρωπαϊκή Επιτροπή κατά τους μειοδοτικούς διαγωνισμούς παρ'όλο που δεν καλύπτονται από τη συμφωνία GPA. Η επιθυμία αυτή φαίνεται θεμιτή από κάθε άποψη, ούτως ώστε η θέση της επιτροπής του Ευρωπαϊκού Κοινοβουλίου θα πρέπει να γίνει αποδεκτή και η Ευρωπαϊκή Επιτροπή να κληθεί να υποβάλει πρόταση για μία συμπληρωματική νομική πράξη με την οποία θα διευκρινίζονται οι πραγματικές ισχύουσες παρεκκλίσεις και οι ειδικές διατάξεις σε σχέση με την εφαρμογή της συμφωνίας GPA. Ταυτόχρονα θα πρέπει στη νομική αυτή πράξη να γίνεται αναφορά στις ήδη υπάρχουσες νομικές πράξεις της Ευρωπαϊκής Ένωσης οι οποίες αφορούν τους μειοδοτικούς διαγωνισμούς.

<SPEAKER ID=71 NAME="Πρόεδρος">
Η Ώρα των Ψηφοφοριών έληξε.
<P>
(Η συνεδρίαση διακοπείσα στις 12.45 επαναλαμβάνεται στις 15.00)

<CHAPTER ID=6>
Διευρωπαϊκό δίκτυο μεταφορών
<SPEAKER ID=72 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Πίτσυκ (Α40232/96), εξ ονόματος της Αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το κοινό σχέδιο που ενέκρινε η Επιτροπή Συνδιαλλαγής για την έκδοση απόφασης του Ευρωπαϊκού Κοινοβουλίου και του Συμβουλίου περί των κοινοτικών προσανατολισμών για την ανάπτυξη του διευρωπαϊκού δικτύου μεταφορών (C4-0364/96-94/0098(COD)).

<SPEAKER ID=73 NAME="Piecyk">
Κύριε Πρόεδρε, στα διευρωπαϊκά δίκτυα μεταφορών μπορούν να συνενωθούν και να εφαρμοστούν πολλές βασικές ιδέες και θεμελιώδεις πολιτικές της Eυρωπαϊκής Ένωσης. Aπό τη μια μεριά έχουμε τη Συνθήκη του Mάαστριχτ, που προβλέπει σαφώς ότι τα δίκτυα θα πρέπει να συμβάλουν στην οικονομική και κοινωνική συνοχή της Kοινότητας.
<P>
Aπό την άλλη έχουμε τη Λευκή Bίβλο του Zακ Nτελόρ για την ανάπτυξη, τον ανταγωνισμό και την απασχόληση, με την ιδέα της, με μια μεγάλη κοινοτική δυναμική προσπάθεια, κυρίως σε έργα υποδομής για τις μεταφορές, να δημιουργήσουμε θέσεις εργασίας και να συμβάλουμε σημαντικά στην καταπολέμηση της ευρωπαϊκής μαζικής ανεργίας. Πολλές σύνοδοι κορυφής των προέδρων και πρωθυπουργών των κρατών μελών ασχολήθηκαν επανειλημμένα με το θέμα αυτό, αλλά ποτέ δεν προχώρησαν πέρα από δηλώσεις.
<P>
Σαν θετικό, αντίθετα, θα πρέπει να αναφέρουμε το έργο του Oeresund, για το οποίο εγγυώνται πλήρως οι κυβερνήσεις της Δανίας και της Σουηδίας, και με το οποίο δημιουργούνται, άμεσα και έμμεσα, πάνω από 50.000 θέσεις εργασίας. Kι έχουμε, τέλος, και την ιδέα και την αυτονόητη αλήθεια πως σήμερα πολιτική μεταφορών δε γίνεται πια χωρίς περιβαλλοντική πολιτική, κι εν πάση περιπτώσει είναι απολύτως αναγκαία μια δυναμική αλλαγή κατεύθυνσης στις επενδύσεις σε πιο φιλικά προς το περιβάλλον μεταφορικά μέσα, το σιδηρόδρομο, τη ναυσιπλοΐα και τις συνδυασμένες μεταφορές.
<P>
Aποτελεί πεποίθησή μου πως μια πρακτική πολιτική για την επίτευξη των τριών στόχων της οικονομικής και κοινωνικής συνοχής, και συνεπώς για την εδραίωση της εσωτερικής αγοράς, μια ενεργό πολιτική για την απασχόληση, καθώς και μια πολιτική μεταφορών, δεν θεωρεί την περιβαλλοντική πολιτική σαν αναγκαίο κακό, αλλά σαν στοιχείο μιας μοντέρνας πολιτικής μεταφορών, και θα έβρισκε έτσι τη συναίνεση των πολιτών της Eυρώπης, για τους οποίους το έργο μας, ως γνωστόν, φαίνεται συχνά αφηρημένο και χωρίς διαφάνεια.
<P>
Tο Kοινοβούλιο προσπάθησε, με διαβουλεύσεις για τα δίκτυα μεταφορών που διήρκεσαν δύο χρόνια σχεδόν, να κατοχυρώσει τις ιδέες αυτές, και μπορώ να πω εδώ κατηγορηματικά, πως πάντα η Eπιτροπή ήταν πολύ συνεργάσιμος και υποβοηθητικός εταίρος. Aντίθετα, τελείως απογοητευτική ήταν η πολιτική, τόσον του Συμβουλίου όσον και του Eυρωπαϊκού Συμβουλίου. Πολλές σύνοδοι κορυφής και, τελευταία, της Φλωρεντίας, απέτυχαν στην πρόκληση να καταπολεμηθεί η ανεργία. Kαι το Συμβούλιο, στη διαδικασία συνδιαλλαγής, έπαιξε, κατά την άποψή μου, έναν πολύ άθλιο ρόλο.
<P>
Στη διαδικασία συνδιαλλαγής, είδαμε το Συμβούλιο σαν ένα όργανο που έχει με την περιβαλλοντική πολιτική την ίδια σχέση που έχει ο διάβολος με το λιβάνι. Kαι αντί να ενστερνιστεί το πνεύμα του Mάαστριχτ, επιδόθηκε σε μετατοπίσεις αρμοδιοτήτων επί εθνικού επιπέδου. Στις διαπραγματεύσεις για τη διακυβερνητική διάσκεψη, κανείς δεν θα πρέπει να μας δείξει τίποτε. H συναπόφαση του Kοινοβουλίου εξακολουθεί να είναι για το Συμβούλιο, όπως και παλιά, μια αρνητική έννοια. Παρόλα αυτά το διαπραγματευτικό αποτέλεσμα του Kοινοβουλίου μπορούμε να το επιδείξουμε. Eπιβάλαμε ένα ιδιαίτερο περιβαλλοντικό άρθρο. Έτσι θα υπάρξει από την Eπιτροπή μια στρατηγική περιβαλλοντική εξέταση για ολόκληρο το δίκτυο, και θα αναπτυχθούν αναλύσεις διαδρόμων σαν μέθοδος.
<P>
Kατοχυρώσαμε την εσωτερική ναυσιπλοΐα ως το πιο φιλικό προς το περιβάλλον μεταφορικό μέσο, ενώ λήφθηκαν υπόψη, σ' ένα καινούριο άρθρο, και οι συνδυασμένες μεταφορές πολλαπλών μέσων και οι νέες τεχνικές διαχείρισης των μεταφορών. Oι πιο δύσκολες διαπραγματεύσεις αφορούσαν το παράρτημα III, με έργα πρώτης προτεραιότητας για τις μεταφορές. Tο Συμβούλιο απέρριψε, κατά βάσιν, έναν τέτοιο κατάλογο. H συμβιβαστική λύση αφορούσε την έγκριση των 14 έργων του Έσσεν. Mετά την ολοκλήρωση της διαδικασίας συνδιαλλαγής, η αντιπροσωπεία του Kοινοβουλίου έμεινε έκπληκτη για το ότι, στα συμπεράσματα της Φλωρεντίας, συμπεριλαμβανόταν και η επιθυμία δύο κρατών μελών να τροποποιηθεί το έργο υπ' αριθ. 8.
<P>
O εκνευρισμός αυτός μπόρεσε να καταλαγιάσει, με μια ξεκάθαρη δήλωση του Προέδρου του Συμβουλίου κ. Dini, ενώπιον του Kοινοβουλίου, στις Bρυξέλλες. O κ. Dini δήλωσε πως αυτή δεν ήταν μια μονομερής αλλαγή του Συμβουλίου, αλλά γνωστοποίηση μιας πρότασης τροποποίησης, και σαφώς κάθε τροποποίηση θα πρέπει να γίνεται στα πλαίσια της συναπόφασης. H δήλωση αυτή, κατά τη γνώμη μου, είναι εντάξει, και υπό την προϋπόθεση αυτή μπορούμε αύριο να υπερψηφίσουμε συνολικά το αποτέλεσμα της συνδιαλλαγής.
<P>
Θα πρέπει λοιπόν να σκεφθούμε και να κρίνουμε. Eγώ προσωπικά λέω πως, μετά τη διαδικασία συνδιαλλαγής, το ποτήρι είναι μισογεμάτο. Δεν θα πρέπει να το χύσουμε, αλλά γνωρίζουμε πως η ανάπτυξη των δικτύων μόλις τώρα αρχίζει και συνεπώς, χρόνο με το χρόνο, θα πρέπει να εφαρμόζουμε τις ιδέες του Kοινοβουλίου, κατά τις διαβουλεύσεις επί του προϋπολογισμού. Eπεσήμανα πως οι διαβουλεύσεις αυτές διήρκεσαν συνολικά δύο χρόνια, και γι' αυτό θα ήθελα, στο σημείο αυτό, να ευχαριστήσω θερμά όλα τα μέλη της Eπιτροπής Mεταφορών και Tουρισμού που πήραν μέρος στη δουλειά αυτή. Θα ήθελα να ευχαριστήσω την αντιπροσωπεία στην Eπιτροπή Συνδιαλλαγής, και ιδιαίτερα την κ. Fontaine, που, κατά την άποψή μου, διηύθυνε θαυμάσια την αντιπροσωπεία. Θα πρέπει επίσης να εκφράσω τις ευχαριστίες μου στην κ. Albani και στους κ.κ. van Haeren, Miller και Betz, από τις υπηρεσίες του Kοινοβουλίου, καθώς και στους συνεργάτες μου Michael Hoppe και Jurgen Aschmutat, χωρίς τους οποίους δεν θα μπορούσα να ολοκληρώσω όλη αυτή τη δουλειά μέσα σε δύο χρόνια.
<P>
Aν αύριο πούμε Nαι - και συνηγορώ υπέρ του να πούμε Nαι - ασφαλώς και δεν θα είναι η τελευταία φορά που θα συζητήσουμε για τα δίκτυα. Aυτό οφείλεται και στη φύση της διαδικασίας συνδιαλλαγής και του αποτελέσματός της, επειδή η Eπιτροπή θα μας υποβάλει, φυσικά, πότε το ένα και πότε το άλλο ως συμπλήρωμα. Mπορώ να ελπίζω μόνο πως στο Συμβούλιο, στο μεταξύ, θα υπάρξει κάπως περισσότερη κατανόηση και κάπως περισσότερη συνεργασία στο θέμα της συναπόφασης. Aυτό τουλάχιστον άφησε να εννοηθεί ο Yπουργός σήμερα στη συνεδρίαση της αρμόδιας επιτροπής.
<P>
(Xειροκροτήματα)

<SPEAKER ID=74 LANGUAGE="EN" NAME="Simpson">
Κύριε Πρόεδρε, θα ήθελα να ξεκινήσω ευχαριστώντας τον εισηγητή του Κοινοβουλίου, κ. Piecyk και τους συμπροέδρους μας, κύριο Imbeni και κυρία Fontaine, για την εργασία τους στην επιτροπή συνδιαλλαγής η οποία ήταν αξιόλογη καθώς και την Επιτροπή, δεδομένου ότι εργάσθηκε πολύ σκληρά προσπαθώντας να καταλήξει σε μια συμφωνία ούτως ώστε να μπορέσουμε να ψηφίσουμε αύριο.
<P>
Είναι πολύ ασύνηθες για μένα, όπως είμαι βέβαιος ότι μπορείτε να εκτιμήσετε, να συγχαίρω το Συμβούλιο και, στην προκειμένη περίπτωση, τον ιταλό Υπουργό κ. Μπουρλάντο, για την εντατική του εργασία και για το ότι απετέλεσε μια σημαντική φυσιογνωμία στην επίτευξη της συμφωνίας. Θα μπορούσε να πει κανείς ότι εάν το Συμβούλιο ως σύνολο είχε δείξει τη θέληση του κ. Μπουρλάντο για την επίτευξη συμφωνίας, ίσως οι σχέσεις μας να βρισκόντουσαν σε καλύτερο επίπεδο απ' όσο είναι αυτή τη στιγμή.
<P>
Η ομάδα μου, ύστερα από μακροχρόνιες και επίπονες διαπραγματεύσεις, αποφάσισε να υποστηρίξει τη συμφωνία συνδιαλλαγής. Οι διαπραγματεύσεις αυτές περιελάμβαναν ολονύκτιες συνεδριάσεις οι οποίες πίστευα ότι αφορούσαν αποκλειστικά και μόνο τα εθνικά κοινοβούλια, γεγονός που δείχνει πόσο λάθος είχα.
<P>
Όπως αναφέρει ο εισηγητής, έχουμε ένα άρθρο για το περιβάλλον το οποίο είναι σημαντικό και για την ομάδα μου και για το Κοινοβούλιο. Έχουμε τα προγράμματα προτεραιότητος, δηλ. κάτι άλλο που είναι σημαντικό για την ομάδα μου και για το Κοινοβούλιο - καθώς και τους ενδεικτικούς καταλόγους των άλλων σχεδίων που θα εξετάσει η Επιτροπή για τα υπόλοιπα παραρτήματα.
<P>
Είναι απόλυτα αληθές ότι το Κοινοβούλιο δεν επέτυχε όλα εκείνα που ζητούσε από τη συνδιαλλαγή, αλλά θα έλεγα ότι συνδιαλλαγή δεν σημαίνει να κερδίζεις πάντα όλα εκείνα που θέλεις: η συνδιαλλαγή εκπροσωπεύει ακριβώς τη λέξη «συνδιαλλάσσομαι»! Το Κοινοβούλιο επιθυμούσε πάρα πολύ να καταλήξει σε συμφωνία και η Επιτροπή βοήθησε στην επίτευξή της. Τη σημασία που έχουν τα διευρωπαϊκά δίκτυα δεν την ερμηνεύουμε μόνο από την άποψη των υποδομών των μεταφορών αλλά και από την άποψη της δημιουργίας απασχόλησης για τους εργαζόμενους της ΕΕ.
<P>
Η συμπεριφορά του Συμβουλίου δεν ήταν, κατά καιρούς, η επιθυμητή. Θα ήθελα να πω στο Συμβούλιο ότι μελλοντικά είναι πολύ σημαντικό να συνεργάζεται με το Κοινοβούλιο παρά να ακολουθεί δική του πορεία. Οι σχέσεις του Κοινοβουλίου με το Συμβούλιο αυτή τη στιγμή, μολονότι εγκάρδιες, είναι εύθραυστες. Το Συμβούλιο θα πρέπει να είναι ενήμερο του γεγονότος αυτού και να είναι επίσης ενήμερο ότι, σύμφωνα με της διαδικασία της συναπόφασης, έχει και το Κοινοβούλιο τα δικαιώματά του και περιμένει να γίνονται σεβαστά.
<P>
Θα πρέπει να είμαστε πρακτικοί. Θα πρέπει να γνωρίζουμε την αναγκαιότητα των ΔΕΔ από απόψεως υποδομών και απασχόλησης καθώς και από απόψεως διευκόλυνσης της κίνησης ατόμων και αγαθών στην Ευρωπαϊκή Ένωση.
<P>
Έχουμε επιτύχει μια συμφωνία που σε γενικές γραμμές είναι αποδεκτή. Δεν είναι βέβαια τέλεια αλλά είναι η καλύτερη που θα μπορούσε να επιτευχθεί και, συνεπώς, η ομάδα μου θα υποστηρίξει αυτή τη συμφωνία στην οποία καταλήξαμε με τη συνδιαλλαγή.

<SPEAKER ID=75 NAME="Σαρλής">
Κύριε Πρόεδρε, κύριοι συνάδελφοι. Η κοινή θέση την οποία καλείται αύριο να εγκρίνει ή να απορρίψει η Ολομέλεια του Ευρωπαϊκού Κοινοβουλίου περιέχει ορισμένα θετικά στοιχεία, τα οποία η κοινοβουλετική αντιπροσωπεία, υπό την άριστη Προεδρία της κυρίας Φονταίν, που μετείχε στη συμφιλιωτική διαδικασία, πέτυχε να αποσπάσει από το Συμβούλιο ύστερα από σκληρό αγώνα.
<P>
Πρέπει να υπογραμμίσω την ουσιαστική βοήθεια της Εκτελεστικής Επιτροπής και συγκεκριμένα του Επιτρόπου κ. Κίννοκ, στην προώθηση των θέσεων του Κοινοβουλίου, αλλά και του Προεδρεύοντος του Συμβουλίου, ιταλού Υπουργού Μεταφορών.
<P>
Το θέμα όμως, το οποίο τίθεται, κύριοι συνάδελφοι στην αυριανή ψηφοφορία δεν είναι εάν η κοινή θέση είναι καλή ή κακή, ή εάν θέλετε δεν είναι μόνο αυτό. Η κοινή θέση ως τελικά διαμορφώθηκε δημιουργεί σοβαρό θεσμικό πρόβλημα που διαταράσσει τις σχέσεις του Κοινοβουλίου με το Συμβούλιο, αφού το τελευταίο με την κοινή θέση αρνείται, παρά το γράμμα και το πνεύμα των διατάξεων του άρθρου 129 της Συνθήκης του Μάαστριχτ, να αναγνωρίσει στο Κοινοβούλιο το δικαίωμα της συναπόφασης στον καθορισμό της προτεραιότητας των μεγάλων έργων του διευρωπαϊκού δικτύου.
<P>
Πλην των αιτιολογικών σκέψεων, σε καμία από τις ρυθμιστικές διατάξεις της κοινής θέσης δεν υπάρχει η λέξη «προτεραιότης». Το Συμβούλιο με την κοινή θέση αναιρεί εαυτό, συγκεκριμένα πέταξε στο καλάθι των αχρήστων την πολιτική δέσμευση αρχηγών κρατών και πρωθυπουργών στη Σύνοδο Κορυφής του 'Εσσεν το 1994 για τα 14 έργα πρώτης προτεραιότητος. Δέχθηκε μόνο, ύστερα από μεγάλη πίεση, να προβεί σε μία ιστορική αναφορά στα πεπραγμένα του 'Εσσεν.
<P>
Αλλά, κύριοι συνάδελφοι, το θέμα αξιοπιστίας ή αναξιοπιστίας του Συμβουλίου είναι δικό του πρόβλημα. Η εμμονή των κυβερνήσεων να ενεργούν και να πολιτεύονται ως γνήσιοι επίγονοι και σημαιοφόροι των ιδεών και των μεθόδων του Συνεδρίου της Βιέννης του 1815, επίσης, είναι δικό τους πρόβλημα. Δεν είναι δικό μας. Δικό μας πρόβλημα είναι ο περιορισμός ενός δικαιώματος το οποίο μας παρέχει η Συνθήκη. Μας στερούν το δικαίωμα συναπόφασης σχετικά με το εάν υπάρχει ή όχι προτεραιότης για κάποιο μεγάλο έργο. Αυτό είναι το πρόβλημα το οποίο καλείσθε αύριο να αποδεχθείτε ή να απορρίψετε.
<P>
Θα κληθείτε, επομένως, κύριοι συνάδελφοι, εσείς να αποφασίσετε κατά συνείδηση και να αναλάβετε τις ευθύνες έγκρισης ή απόρριψης της κοινής θέσης, αναλογιζόμενοι ότι η Ευρωπαϊκή 'Ενωση δεν πρέπει να μετατραπεί σε μια διακρατική συμμαχία, επαναλαμβάνω και πάλι σε μία διακρατική συμμαχία οικονομικών συμφερόντων όπου η φωνή του Κοινοβουλίου, που εκφράζει προσδοκίες και συμφέροντα των ευρωπαϊκών λαών, καταπνίγεται από την αλαζονία των εκάστοτε κυβερνήσεων.
<P>
Το Ευρωπαϊκό Λαϊκό Κόμμα το οποίο εκπροσωπώ αυτή τη στιγμή εδώ, πρόκειται να αποφασίσει επί της θέσεως την οποία θα τηρήσει απόψε το βράδυ.

<SPEAKER ID=76 NAME="Κακλαμάνης">
Κύριε Πρόεδρε, ο συνάδελφός μας κ. Πίτσυκ εργάστηκε πολύ σκληρά για αρκετό χρόνο συνεργαζόμενος μαζί μας, με τα μέλη δηλαδή του Ευρωπαϊκού Κοινοβουλίου, και το τελικό κείμενο της έκθεσής του πριν πάει στην επιτροπή συνδιαλλαγής είχε κατορθώσει το ακατόρθωτο: να ικανοποιήσει σχεδόν όλα τα ενδιαφερόμενα μέλη. Ταυτόχρονα, είχε χαράξει νέους ορίζοντες σε ό, τι αφορά τα διευρωπαϊκά δίκτυα, με πολιτικά, οικονομικά και κοινωνικά κριτήρια, δίδοντας παράλληλα ιδιαίτερη σημασία στην προστασία του περιβάλλοντος. Γι'αυτό τον λόγο, θέλω πραγματικά να συγχαρώ ολόθερμα τον συνάδελφο κ. Πίτσυκ.
<P>
'Ηρθε, όμως, το Συμβούλιο και τα άλλαξε όλα. Τουλάχιστον, από άποψη φιλοσοφίας, δεν άφησε τίποτα από την αρχική έκθεση του κ. Πίτσυκ. Υπήρχαν -και σας το υπενθυμίζω, κυρίες και κύριοι συνάδελφοι- 78 σημεία τριβής, 78 σημεία διαφορών μας με το Συμβούλιο. Και πού καταλήξαμε; Στο να αποδεχθεί το Συμβούλιο από τα 78 αυτά σημεία μόνον τα 28; και πρέπει το Ευρωπαϊκό Κοινοβούλιο να είναι ικανοποιημένο; Και αυτό λέγεται συμβιβασμός; Αυτό δεν λέγεται συμβιβασμός, κύριοι συνάδελφοι, λέγεται προϊόν πολιτικού εκβιασμού του Συμβουλίου για μια ακόμη φορά απέναντι στο Ευρωπαϊκό Κοινοβούλιο. Αυτό ήταν το αποτέλεσμα της συνδιαλλαγής και όχι ένας ικανοποιητικός συμβιβασμός. Οι εξηγήσεις δε που δόθηκαν -και είχε απόλυτα δίκιο ο συνάδελφος κ. Σαρλής, - τόσο από τον Επίτροπο κ. Κίννοκ που έκανε ό, τι μπορούσε -και τον ευχαριστούμε και τον συγχαίρουμε γι'αυτό- όσο και από τον νέο Προεδρεύοντα του Συμβουλίου, ενίσχυσαν τις ανησυχίες μας αντί να τις καθησυχάσουν. Διότι πράγματι, μπορεί να αλλάξει τη σειρά προτεραιότητας χωρίς να ερωτήσει κανέναν και τα χρήματα τα οποία θα δίνει -και το σημείο αυτό το τόνισε ο κ. Σαρλήςδεν είναι από την τσέπη του αλλά από τις τσέπες των λαών της Ευρώπης που όφειλε το Συμβούλιο μαζί με τα άλλα δύο όργανα να εκπροσωπεί και όχι να εκπροσωπεί έναν όμιλο οικονομικών συμφερόντων! Διότι αυτό κάνει με τις αλλαγές που επέφερε στα δυτικοευρωπαϊκά δίκτυα.
<P>
Το σκεπτικό του δεν ήταν ούτε πολιτικό, ούτε κοινωνικό, ούτε η προστασία του περιβάλλοντος, ούτε η ανάπτυξη των δικτύων της Ευρωπαϊκής 'Ενωσης. 'Ηταν καθαρά εκπροσώπηση των οικονομικών συμφερόντων μιας συγκεκριμένης ομάδας μέσα στην Ευρωπαϊκή 'Ενωση.
<P>
Κύριε Πίτσυκ, προσωπικά σας συγχαίρω ειλικρινά για τον κόπο που κάνατε και το πνεύμα συνεργασίας που δείξατε, καθώς και για τη θαυμάσια έκθεση που εκπονήσατε. Για λόγους όμως πολιτικής αρχής θα καταψηφίσω την έκθεση. Την πολιτική μου αρχή δεν την εκχωρώ σε κανένα απολύτως Συμβούλιο Υπουργών.

<SPEAKER ID=77 LANGUAGE="IT" NAME="Farassino">
Κύριε Πρόεδρε, κύριε επίτροπε, κύριοι συνάδελφοι, θα ήθελα πριν από όλα να συγχαρώ την αντιπροσωπεία στην επιτροπή συνδιαλλαγής, που εκποσωπήθηκε από την πρόεδρό της κ. Fontaine και το συνάδελφο Piecyk, για την εξαιρετική εργασία που επετέλεσαν.
<P>
Έχουν περάσει δύο χρόνια από την πρώτη πρόταση της Επιτροπής για τα διευρωπαϊκά δίκτυα, στη διάρκεια των οποίων το Κοινοβούλιο και το Συμβούλιο εξέφρασαν τις απόψεις τους και είχαν αντίθετες απόψεις, μέχρι τις συνεδριάσεις της επιτροπής συνδιαλλαγής, οπότε και επετεύχθη ένας συμβιβσμός, έστω και με σφιγμένα τα δόντια. Το κείμενο που καλούμαστε σήμερα να εξετάσουμε δεν αντικαθρεφτίζει ασφαλώς τις προσδοκίες του Κοινοβουλίου, που θα μπορούσε ίσως να πετύχει περισσότερα και ενδεχομένως την αποδοχή των καλύτερων προτάσεών του για την επικράτεια και τους πολίτες της Ένωσης που εκπροσωπεί. Εκφράζω την ικανοποίησή μου και εγώ, βάσει του κριτηρίου του μισοάδειου ποτηριού, διότι μετά από μακρόχρονες διαπραγματεύσεις υπάρχουν στο τελικό κείμενο αναφορές στο περιβάλλον και το παράρτημα ΙΙΙ, σχετικά με τα έχοντα προτεραιότητα προγράμματα, έστω και αν η νομική φύση του παραμένει τουλάχιστον αμφισβητήσιμη. Το άρθρο 20, σχετικά με τις μεταφορές πολλαπλών μέσων και τις νέες τεχνολογίες διαχείρισης της κυκλοφορίας, με βρίσκει απολύτως σύμφωνο. Νομίζω ότι όντως θα πρέπει να στραφούμε σήμερα προς νέες τεχνολογίες, όπως την εκμετάλλευση των πεσωτερικών πλωτών οδών, η οποια θα επιτρέψει τη βελτίωση της ανάπτυξης ορισμένων περιοχών όπως η Βόρειος Ιταλία, που με ενδιαφέρουν ιδιαίτερα.
<P>
Αν και το τελικό κείμενο δεν είναι ακριβώς αυτό που επιθυμούσαμε, κυρίως λόγω της ανεπαρκούς συνεργασίας του Συμβουλίου, που άσχημα δέχεται το νέο ρόλο του Ευρωπαϊκού Κοινοβουλίου και δεν προσαρμόζεται στη διαδικασία της συναπόφασης, η ομάδα μου κρίνει ως θετικό το πρόγραμμα, διότι πιστεύουμε ότι είναι σημαντική η θετική γνωμοδότηση του Κοινοβουλίου προς αυτή την κατεύθυνση. Η ψήφιση μιας αντίθετης απόφασης που θα παρεκώλυε την εφαρμογή όλων των ΤΕΝ, όχι μόνο θα καθιστούσε υπέυθυνο το Ευρωπαϊκό Κοινοβούλιο στα μάτια της κοινής γνώμης για την αποτυχία, αλλά θα ήταν και η αιτία να χάσει τη δυνατότητα που έχει σήμερα να συμβάλει θετικά στην αντιμετώπιση της απασχόλησης και στην οικοδόμηση μιας καλύτερης Ευρώπης.

<SPEAKER ID=78 LANGUAGE="SV" NAME="Eriksson">
Κύριε Πρόεδρε, αυτό το Κοινοβούλιο έχοντας κάθε δίκιο απαίτησε να εισαχθεί το άρθρο για το περιβάλλον που ήταν δεσμευτικό όσον αφορά τα Διευρωπαϊκά Δίκτυα Μεταφορών. Αλλά δεν έγινε τίποτα. Το μόνο που έχει εισαχθεί είναι οι, κατά την γνώμη μου, παλιές συνηθισμένες παράγραφοι οι οποίες όπως πολύ συχνά έχουμε δεί δεν δεσμεύουν σε τίποτα. Τα Διευρωπαϊκά Δίκτυα Μεταφορών είναι επίσης ένα μείγμα εθνικών και διεθνών προγραμμάτων, ένα μείγμα θετικών και αρνητικών προγραμμάτων.
<P>
Θέλω να αδράξω την ευκαιρία και να δώσω ένα παράδειγμα ενός εκ των παντελώς περιττών και πλέον αθλίων προγραμμάτων: την ζεύξη του Οresund μεταξύ Δανίας και Σουηδίας. Από πλευράς κόστους η γέφυρα δεσμεύει γενεές Δανών και Σουηδών και, εκτός αυτού, θα μπορούσε να γίνει μιά απόλυτη περιβαλλοντική καταστροφή αν κάτι πάει στραβά.
<P>
Θύλω να αναφερθώ επίσης στην απασχόληση. Θεωρώ ότι αυτοί που υποστηρίζουν τα Διευρωπαϊκά Δίκτυα ως «επίλυση των προβλημάτων απασχόλησης» έχουν λάθος. Κατά την γνώμη μου αυτή η αντίληψη είναι αρκετά γερασμένη. Οταν κατασκευάζονταν δρόμοι την δεκαετία του '30 μπορούσε να ήταν ένα άτομο και ένα φτυάρι. Αλλά η εμπειρία μου σήμερα, από την Σουηδία τουλάχιστον, είναι ότι απασχολούνται πέντε μηχανές και τρείς άνθρωποι. Θα αποκτήσουμε έναν αυτοκινητόδρομο με υπέρογκο κόστος αλλά χωρίς να δημιουργηθεί ιδιαίτερα πολλή απασχόληση.
<P>
Εγινε πολύς λόγος περί ευθύνης. Το Συμβούλιο απέρριψε την περιβαλλοντική ευθύνη. Η Σκανδιναβική Οικολογική Αριστερά αναλαμβάνει αυτήν την ευθύνη. Σκεφτόμαστε αύριο να ψηφίσουμε όχι στον συμβιβασμό. Ελπίζουμε φυσικά ότι πολλοί περισσότεροι θα κάνουν το ίδιο, διότι το περιβάλλον είναι το μέλλον, ανεξάρτητα τι γνώμη έχουμε γι' αυτό.

<SPEAKER ID=79 LANGUAGE="NL" NAME="Van Dijk">
Πρόεδρε, έχουν ήδη ειπωθεί πολλά σχετικά με τις θεσμικές συνέπειες της εξέτασης του θέματος των δικτύων και εγώ μπορώ μόνο να προσθέσω σε αυτό ότι φρονώ ότι είναι σκανδαλώδης ο τρόπος με τον οποίο το Συμβούλιο φρονεί ότι μπορεί να συμπεριφερθεί όσον αφορά την παρούσα διαδικασία συναπόφασης. Φρονώ ότι είναι εντελώς αδιανόητο το γεγονός ότι το Κοινοβούλιο ακολούθως αφήνεται να οδηγηθεί ως πρόβατο στη σφαγή για να συμφωνήσει αύριο με τον επιτευχθέντα συμβιβασμό. Οφείλω να δηλώσω ότι ο ρόλος που διαδραμάτισε εν προκειμένω ο Επίτροπος Kinnock, είναι αξιοπερίεργος. Αρχικώς υποστήριξε ορισμένους όρους που έθεσε το Κοινοβούλιο και τελικά άσκησε μεγάλη πίεση στο Κοινοβούλιο ώστε αυτό να συμφωνήσει με το συμβιβασμό που επιτεύχθηκε. Όμως δεν επιθυμώ μόνο να αναφερθώ στις διαδικασίες διότι φρονώ ότι οι συνέπειες των διευρωπαϊκών δικτύων είναι ιδιαίτερα σημαντικές ώστε κανείς να περιοριστεί μόνο σε αυτές.
<P>
Η παράγραφος που αναφέρεται στο περιβάλλον ήταν αρχικά ένα ιδιαίτερα επίμαχο σημείο για το Κοινοβούλιο. Αυτό είχε υιοθετήσει τη θέση ότι θα πρέπει να υπάρξουν υποχρεωτικές αναλύσεις των διαδρόμων και στρατηγικές εκθέσεις σχετικά με τις επιπτώσεις στο περιβάλλον προκειμένου να ασκηθεί πίεση όσον αφορά τις επιλογές ούτως ώστε να περιορισθεί όσο το δυνατόν λιγότερο η επιβάρυνση του περιβάλλοντος. Αποτέλεσμα ήταν, στο άρθρο 8, να δοθεί η εντολή στην Επιτροπή να επεξεργαστεί εν προκειμένω μεθόδους ανάλυσης. Τούτο μπορεί ίσως να έχει ως αποτέλεσμα να δημιουργηθεί απασχόληση για ορισμένους υπαλλήλους στις Βρυξέλλες, όμως δεν πρόκειται να σημαίνει πολλά για το περιβάλλον εκτός και αν ο Επίτροπος μπορεί να δηλώσει, και αυτή είναι μία συναφής ερώτηση για την οποία επιθυμώ να έχω μία απάντηση, ότι οι εν λόγω μέθοδοι ανάλυσης, όταν θα έχουν αναπτυχθεί, θα χρησιμοποιηθούν επίσης για την ανάλογη προσαρμογή των διευρωπαϊκών δικτύων όταν αυτά θα επανεξεταστούν. Θα επιθυμούσα να έχω μία απάντηση εν προκειμένω από τον Επίτροπο.
<P>
Το Συμβούλιο αναλαμβάνει την υποχρέωση να εφαρμόσει την οδηγία Habitat καθώς και την οδηγία για τις επιπτώσεις στο περιβάλλον. Διερωτώμαι πράγματι για ποιο λόγο δεν το έπραξε αυτό έως τώρα δεδομένου ότι οι οδηγίες αυτές υπήρχαν φυσικά από μακρού και θα έπρεπε να το είχε πράξει προγενέστερα. Επίτροπε Kinnock, σημαίνει αυτό ότι τώρα θα υποχρεώσεις τα κράτη μέλη, τα οποία εξέφρασαν ήδη τη γνώμη τους, να εφαρμόσουν αμφότερες τις οδηγίες στην πράξη και σημαίνει αυτό επίσης, Επίτροπε, ότι δεν πρόκειται πλέον να χορηγηθούν χρήματα στις χώρες οι οποίες δεν πρόκειται να εφαρμόσουν τις διατάξεις της οδηγίας Habitat ή της οδηγίας για τις επιπτώσεις στο περιβάλλον κατά την υλοποίηση ορισμένων έργων υποδομής τα οποία εμπίπτουν στα διευρωπαϊκά δίκτυα; Φρονώ ότι θα ήταν χρήσιμο να είχα μία απάντηση εν προκειμένω.
<P>
Πρόεδρε, επιθυμώ να αναφέρω λίγα πράγματα ακόμη για το μύθο της απασχόλησης. Από πολλές έρευνες προκύπτει ότι για την απασχόληση θα μπορούσαν να σχεδιαστούν πολύ καλύτερα έργα από τα μεγάλα έργα υποδομής, ιδίως εάν επιθυμούμε ταυτόχρονα να υλοποιήσουμε και τους περιβαλλοντικούς στόχους όπως η μείωση των εκπομπών, π.χ. διοξειδίου του άνθρακα, στόχους για τους οποίους είχαμε συμφωνήσει. Συνεπώς είναι ανόητο, κάθε ορθά σκεπτόμενος άνθρωπος θα φρονούσε το ίδιο, να ψάχνουμε παντού να βρούμε πολλά δισεκατομμύρια Ecu προκειμένου να τα μετατρέψουμε στη συνέχεια σε μπετόν και σε άσφαλτο προκειμένου να διευκολύνουμε την κυκλοφορία ακόμη περισσότερων αυτοκινήτων.
<P>
Η δημιουργία απασχόλησης σε τομείς οι οποίοι δεν επιβαρύνουν το περιβάλλον και η παράλληλη μετατόπιση της φορολογίας από την εργασία στο περιβάλλον, θα συντελέσει ώστε να υπάρξει μία αειφόρος ανάπτυξη της απασχόλησης που θα συνοδεύεται από καλύτερες συνθήκες διαβίωσης.

<SPEAKER ID=80 LANGUAGE="IT" NAME="Dell'Alba">
Κύριε Πρόεδρε, κύριοι συνάδελφοι, φτάσαμε επιτέλους στο τέλος αυτής της μακράς και πολυσύνθετης διαδικασίας συνδιαλλαγής. Θα ήθελα πριν από όλα να συγχαρώ ολόθερμα την κ. Nicole Fontaine και τον κ. Renzo Imbeni για τον τρόπο με τον οποίο διαχειρίστηκαν την επιτροπή συνδιαλλαγής και διότι επέτρεψαν στο Κοινοβούλιο να εξέλθει επιτέλους από αυτή τη διαδικασία. Χίλια ευχαριστώ για τη διαχείριση των εργασιών.
<P>
Μετά από αυτή την παρατήρηση, μπορούμε σήμερα να υιοθετήσουμε δύο συμπεριφορές. Η πρώτη είναι να κάνουμε ότι δεν καταλαβαίνουμε και να διαπιστώσουμε με ικανοποίηση ότι το Κοινοβούλιο τα κατάφερε να τα βγάλει πέρα σ' αυτό ή εκείνο το πρόβλημα. Η δεύτερη είναι να αναγνωρίσουμε - και θα ήθελα να το συζητήσουμε μεταξύ μας- ότι μείναμε με αδειανά τα χέρια, όπως λέγεται πολύ εκφραστικά στην πατρίδα μου, και ότι αυτή η υπόθεση μοιάζει πολύ, για να χρησιμοποιήσω τη γλώσσα του επιτρόπου και του Συμβουλίου, στη σαιξπηρική comedy of errors .
<P>
Θεωρώ ότι το Κοινοβούλιο θέλησε να δείξει τους μυς του, νομίζοντας ότι διαθέτει τις δυνατότητες να αποφασίζει για όλα όσον αφορά ένα από τα δεκατέσσετα προγράμματα προτεραιότητας, όπως εκείνο της Μαλπένσα. ενεργώντας με αυτό τον τρόπο προκάλεσε ακόμη μεγαλύτερες ανησυχίες στο Συμβούλιο, που αμέσως έσπευσε να λάβει μέτρα, μόλις διαπίστωσε αυτή, τη λίγο φιλόδοξη, βούληση της Επιτροπής Μεταφορών και του Κοινοβουλίου. Το αποτέλεσμα είναι ότι το «όρος έτεκε μυν», όπως γνωρίζουμε!
<P>
Πρόκειται για ένα σημαντικό δίδαγμα, που πιστεύω ότι θα πρέπει να μας κάνει να σκεφτούμε ορισμένα πράγματα. Έχουμε, κατά τη γνώμη μου, υπερτιμήσει τα όρια της συναπόφασης, αλλά κυρίως τη βούληση οικειοποίησης εξουσιών που αντικειμενικά δεν μπορούσαμε να έχουμε. Θα μπορούσαμε εύκολα να αντιληφθούμε ότι αυτό ήταν αδύνατο. Θα μπορούσαμε ίσως να χρησιμοποιούσαμε μια πιο φρόνιμη στρατηγική, χωρίς να καταφύγουμε μάλιστα στην πολιτική απόφαση του Έσεν που επέτρεψε, κατά την άποψη μου, στο Συμβούλιο να λάβει τη θέση του, με αποτέλεσμα να πιστέψουμε για μια στιγμή ακόμη και τα λόγια του Προέδρου Dini. Ο Πρόεδρος Dini ψεύδεται. μας είπε ψέμματα όπως τόσες άλλες φορές για εσωτερικά πολιτικά ζητήματα και ως προεδρεύων του Συμβουλίου. θα πρέπει δυστυχώς να αναγνωρίσουμε ότι αποτύχαμε. Αν και η ομάδα μου θα υπερψηφίσει την έκθεση Piecyk, αναγνωρίζει όμως ότι δεν πετύχαμε και μεγάλα πράγματα.

<SPEAKER ID=81 LANGUAGE="EN" NAME="Simpson">
Εγείρομαι επί διαδικαστικού, διότι αρχίζει να με ανησυχεί ο αριθμός των Μελών που υπερβαίνουν τον δικαιούμενο χρόνο παρέμβασης. Επιπλέον, θα ήθελα να ζητήσω από τα Μέλη να σκέφτονται πολύ προσεκτικά πριν να σηκώνονται σ' αυτόν τον δημόσιο χώρο και να κατηγορούν τον καθένα, πολλώ δε μάλλον τον προεδρεύοντα, ότι είναι ψεύτης. Αυτό είναι που κατάλαβα από τη διερμηνεία. Αυτή δεν είναι η μορφή της κοινοβουλευτικής γλώσσας στην οποία έχω συνηθίσει και υποθέτω επίσης ότι δεν είναι η μορφή της γλώσσας στην οποία έχει συνηθίσει και το Ευρωπαϊκό Κοινοβούλιο. Υπάρχουν διάφοροι τρόποι για να διαφωνήσει κανείς και υπάρχουν διάφοροι τρόποι για να εκφράσει τη διαφωνία του. Το να αποκαλείται κάποιος ψεύτης δεν είναι ένας από τους τρόπους αυτούς.

<SPEAKER ID=82 NAME="Πρόεδρος">
Κύριε Σίμσον, ευχαριστώ πάρα πολύ για την παρατήρησή σας, έχει ιδιαίτερη αξία γιατί προέρχεται και από ένα από τους συναδέλφους που υπερασπίζουν πολύ μαχητικά τις απόψεις τους σε αυτήν εδώ την αίθουσα, χωρίς να φθάνουν σε άλλα σημεία στην διατύπωση των γνωμών τους.

<SPEAKER ID=83 LANGUAGE="DE" NAME="Nuίbaumer">
Kύριε Πρόεδρε, κυρίες και κύριοι, θα πρέπει να εκφράσουμε τις ευχαριστίες μας στον εισηγητή, για τις προσπάθειές του να περάσει τη συμβιβαστική του πρόταση στην Eπιτροπή Συνδιαλλαγής και να προωθήσει έτσι την κατασκευή των διευρωπαϊκών δικτύων. Tίθεται βεβαίως το ερώτημα κατά πόσον το Kοινοβούλιο μπορεί να συμφωνήσει σ' έναν κοινοτικό προσανατολισμό, για την ανάπτυξη ενός διευρωπαϊκού δικτύου για τις μεταφορές, όταν το Kοινοβούλιο έχει μικρότερο δικαίωμα συμμετοχής, όταν το Συμβούλιο δεν υιοθέτησε ούτε καν το 30 % των προτάσεων του Kοινοβουλίου, όταν η διαπραγματευθείσα συμβιβαστική πρόταση δίνει προτεραιότητα, μεταξύ άλλων, στο μεγάλο αριθμό των έργων που αναφέρονται στα παραρτήματα I και II, έναντι των επιλεγμένων από το Eυρωπαϊκό Συμβούλιο του Έσσεν, στις 9/10 Δεκεμβρίου 1994, δεκατεσσάρων σημαντικότερων έργων, και συνεπώς δίνει προτεραιότητα στην αρχή της χωρίς διακρίσεις προώθησης. Διότι μ' αυτή την καινούρια αντίληψη, εξασθένησε σοβαρά ο νομικός χαρακτήρας του παραρτήματος III που αναφέρεται σ' αυτά τα έργα προτεραιότητας. Kατ' αυτόν τον τρόπο αμφισβητείται και το τόσο σημαντικό για την Aυστρία έργο της σήραγγας βάσης στο Brenner.
<P>
Eκτός τούτου, αυτός ο κοινός προσανατολισμός, σύμφωνα με το άρθρο 1 παράγραφος 2, εξαιρεί τελείως τις χρηματοδοτικές συνθήκες πλαίσιο τόσο του δημόσιου όσο και του ιδιωτικού τομέα. Eπιπλέον, το άρθρο 2 παράγραφος 1, κάνει λόγο για επίτευξη του τελικού στόχου μέχρι το 2010.
<P>
Kυρίες και κύριοι, χωρίς μια συμφωνία για τη χρηματοδότηση, τέτοιοι προσανατολισμοί δεν έχουν καμιά συγκεκριμένη σημασία, επειδή η υλοποίησή τους είτε δε θα γίνει ποτέ, είτε δε θα γίνει έγκαιρα.
<P>
Στο παράδειγμα της σήραγγας βάσης στο Brenner, αυτό σημαίνει πως δε θα γίνουν οι βασικές εργασίες, όπως οι δειγματοληπτικές γεωτρήσεις. Aυτές όμως είναι αναγκαίες, για να μπορέσουμε να κάνουμε εκτιμήσεις για το ύψος των ποσών χρηματοδότησης. Xωρίς συγκεκριμένα ποσά χρηματοδότησης δεν θα μπορέσουμε να βρούμε ιδιώτες επενδυτές. Oι ιδιώτες επενδυτές, όμως, χρειάζονται, επειδή το έργο της σήραγγας βάσης στο Brenner δεν μπορεί να χρηματοδοτηθεί μονάχα από το δημόσιο τομέα.
<P>
Έτσι, στην υλοποίηση των ΔEΔ, θα προκύψουν καινούριες καθυστερήσεις, και συνεπώς αμφισβητείται έντονα ο ρόλος της δημιουργίας πρόσθετων θέσεων εργασίας, τις οποίες επιθυμεί η Eπιτροπή, με την προώθηση και την ταχεία υλοποίηση των διευρωπαϊκών δικτύων.

<SPEAKER ID=84 LANGUAGE="IT" NAME="Imbeni">
Κύριε Πρόεδρε, ζήτησα το λόγο κυρίως για να προβώ σε μία εκτίμηση πολιτικού και θεσμικού χαρακτήρα. Πρώτα όμως θα ήθελα, όπως έκανε και ο συνάδελφος Simpson, να εκφράσω και εγώ την εκτίμησή μου για τη στάση της Ιταλικής Προεδρίας. δεν είναι ειρωνική αυτή η εκτίμησή μου, διότι ακόμη και η πιο έντονη κριτική που από αυτή τη θέση θα απευθύναμε στο Συμβούλιο, δεν μπορεί να αγνοήσει το ρόλο του Προεδρεύοντα, χωρίς τον οποίο πιθανόν δεν θα είχαμε καταλήξει σε κανένα αποτέλεσμα. θα πρέπει να ευχαριστήσω και τον επίτροπο Kinnock διότι άσκησε έναν ευφυή ρόλο διαμεσολαβητή και έφερε σε πέρας μία αποστολή ακόμη πιο σημαντική σε ολόκληρη αυτή τη φάση. Το Συμβούλιο και η Επιτροπή βρέθηκαν ενώπιον μιας κοινοβουλευτικής αντιπροσωπείας με κύρος, που διηύθυνε με ευφυή τρόπο η κ. Fontaine, μία αντιπροσωπεία, θα έλεγα, πεισματάρα. πετύχαμε ορισμένα αποτελέσματα χάρη σ' αυτό το θαυμάσιο πείσμα που επέδειξε κυρίως ο εισηγητής μας, κ. Piecyk. Τα αποτελέσματα όμως, παραδείγματος χάρη εκείνα που αφορούν το περιβάλλον και διάφορες τροπολογίες, δεν είναι καθόλου ικανοποιητικά.
<P>
Το τελικό αποτέλεσμα δεν είναι ικανοποιητικό για το Κοινοβούλιο, αυτή είναι η αλήθεια ανεξάρτητα από τον τόνο που χρησιμοποιούμε για να το πούμε. η άποψή μας σε οποιοδήποτε θέμα και αν αναφερόμαστε παραμένει αμετάβλητη: είχαμε την εντύπωση ότι το Συμβούλιο έκανε το παν για να προκαλέσει την αντίθετη ψήφο του Ευρωπαϊκού Κοινοβουλίου σχετικά με τα διευρωπαϊκά μέσα μεταφορών. Αυτή ήταν τουλάχιστον η δική μου εντύπωση όταν το Συμβούλιο αρνήθηκε πρώτα και την ελάχιστη αλλαγή στον κατάλογο των δεκατεσσάρων προγραμμάτων προτεραιότητας, και κατόπιν άφησε να εννοηθεί στο Ευρωπαϊκό Συμβούλιο της Φλωρεντίας ότι δύο χώρες ήθελαν να αλλάξουν αυτό τον κατάλογο. Κατά τη γνώμη μου, το Ευρωπαϊκό Κοινοβούλιο δεν πρέπει να αλλάζει γνώμη σύμφωνα με την ευμετάβλητη διάθεση του Συμβουλίου. Σαν Ευρωπαϊκό Κοινοβούλιο, θα πρέπει να επιμείνουμε ότι είναι αναγκαία μία πραγματική συναπόφαση για τα προγράμματα προτεραιότητας κοινού συμφέροντος. Από την πλευρά μου, είμαι βαθιά απογοητευμένος από τη συμπεριφορά του Συμβουλίου και το αρνητικό αποτέλεσμα της Διάσκεψης Κορυφής της Φλωρεντίας. Αυτή όμως η απογοήτευσή μας δεν θα πρέπει να μετατραπεί σε καμία περίπτωση, και καλώ όλους τους συναδέλφους να το σκεφθούν, σε ένα άλλοθι που θα προσφέρουμε στο Συμβούλιο στο οποίο ενδεχομένως μία αρνητική ψήφος του Ευρωπαϊκού Κοινοβουλίου θα έδεινε τη δυνατότητα να φορτώσει σε εμάς τις διαιρέσεις και τις δυσκολίες του.
<P>
Συνεπώς, στην Ιρλανδική Προεδρία και τη Διακυβερνητική Διάσκεψη τίθεται ένα πρόβλημα, το πρόβλημα δηλαδή που δημιουργείται όταν διαπιστώνεται ότι δεν είναι δυνατόν να συνεχίσουμε με αυτή τη μέθοδο των συναποφάσεων. Παρά το γεγονός ότι η συναπόφαση αποτελεί μία διαδικασία που ισχύει μεταξύ του Κοινοβουλίου και του Συμβουλίου, το Συμβούλιο την αντιλαμβάνεται, κατά την άποψή μας, μεταξύ του Κοινοβουλίου και της COREPER, με αποτέλεσμα όταν φθάνουμε σε επίπεδο Συμβουλίου να διαπιστώνεται μια κάποια ενόχληση. Θα ήταν χρήσιμο να διαβασθεί προσεκτικά η Συνθήκη του Μάαστριχτ στο εσωτερικό του Συμβουλίου. εάν αυτό δεν έχει γίνει μέχρι τώρα, θα μπορούσαμε να επωφεληθούμε των επομένων διασκέψεων κορυφής και της έκτακτης Διάσκεψης του Δουβλίνου, για να τονίσουμε ότι δεν μπορούμε να συνεχίσουμε να αποδεχόμαστε μία συναπόφαση μεταξύ του Κοινοβουλίου και της COPERER. Η Συνθήκη δεν γράφει αυτά τα πράγματα.

<SPEAKER ID=85 NAME="Fontaine">
Ας μου επιτραπεί, Κύριε Πρόεδρε, στο πλαίσιο της σύντομης αυτής παρέμβασής μου, να μεταφέρω στους συναδέλφους μου ορισμένες σκέψεις που μου ενέπνευσε η παρούσα συνδιαλλαγή, στην οποία είχα την τιμή να προεδρεύω.
<P>
Οφείλω να ομολογήσω ότι επρόκειτο αναμφισβήτητα για μία από τις δυσκολότερες διαδικασίες συνδιαλλαγής που έχουμε μέχρι τώρα πραγματοποιήσει. Και για ποιο λόγο; Επειδή βρεθήκαμε μπροστά στην απαρέγκλιτη ανάγκη να συμβιβάσουμε δύο στόχους: αφενός, τη διαφύλαξη των νόμιμων εξουσιών του θεσμικού μας οργάνου -αυτές συγκεκριμένα που του παρέχουν οι Συνθήκες όσον αφορά τη διαδικασία συναπόφασης- και, αφετέρου, την αναγκαιότητα να καταλήξουμε σε απόφαση σχετικά με ένα θέμα -αυτό των διευρωπαϊκών δικτύων μεταφορών- στο οποίο οι συμπολίτες μας δικαιολογημένα εναπόθεσαν τις ελπίδες τους για δημιουργία θέσεων απασχόλησης. Οι δύο στόχοι που προανέφερα, ενόσω προχωρούσαν οι διαπραγματεύσεις, φάνηκαν ότι συμβιβάζονται πολύ δύσκολα.
<P>
Επί μήνες συναπτούς παλαίψαμε για να βρούμε μια λύση, και οφείλω να αποτίνω φόρο τιμής στον εισηγητή μας, κ. Piecyk, για το υποδειγματικό του έργο, στον πρόεδρο της Επιτροπής Μεταφορών, κ. Cornelissen, και στην αποφασιστική στάση που κράτησε συνολικά η αντιπροσωπεία μας. Όλοι τους κατέβαλαν κάθε δυνατή προσπάθεια ώστε να επιτύχουμε στο θέμα αυτό ουσιαστικές προόδους, οι οποίες, λογικά, θα μας επιτρέψουν να δώσουμε το πράσινο φως για την υλοποίηση των μεγάλων έργων που τόσο προσμένουν οι συμπολίτες μας. Αραγε το καταφέραμε; Ιδού ένα ερώτημα στο οποίο υπάρχει το ενδεχόμενο να δοθούν διαφορετικές απαντήσεις -και μόλις ακούσαμε διάφορους συναδέλφους να τοποθετούνται επ' αυτού.
<P>
Από τη μεριά μου, στα θετικά της υπόθεσης μπορώ να καταλογίσω το γεγονός ότι οι περιβαλλοντικές ανησυχίες ελήφθησαν υπόψη σε μεγάλο βαθμό, μιας και εισήχθη μια διάταξη η οποία αναφέρεται διεξοδικά στα καθήκοντα της Επιτροπής. Θα επισημάνω κάποια βήματα που επιτεύχθηκαν σχετικά με μια σειρά τροπολογιών τεχνικού χαρακτήρα στο Παράρτημα I, καθώς και σχετικά με την κατάσταση των λιμένων, παρ' ότι εκφράζω τη λύπη μου διότι δεν μπορέσαμε να ενσωματώσουμε την προέκταση της διασύνδεσης προς ανατολάς μέχρι τη Βουδαπέστη. Επισημαίνω ότι πετύχαμε την εισαγωγή ενός τρίτου Παραρτήματος, που από νομικής σκοπιάς είναι συνδεδεμένο με το νομοθετικό πλαίσιο του κειμένου, αλλά του οποίου το νομικό καθεστώς παρέμεινε ασαφές μέχρι την ημέρα που ο κ. επίτροπος Kinnock δέησε να διευκρινίσει, σε επιστολή που μας έστειλε, πως -αναφέρω επί λέξει»φρονώ πως το Ευρωπαϊκό Κοινοβούλιο θα πρέπει να συμμετέχει στην εισαγωγή οποιασδήποτε τροποποίησης στον κατάλογο των σχεδίων που έχουν προτεραιότητα». Πρόκειται για μια επιστολή με ημερομηνία 1η Ιουλίου, η οποία εστάλη στον κ. Cornelissen, πρόεδρο της Επιτροπής Μεταφορών και Τουρισμού. Και μέχρι την ημέρα που, κατά την ολομελειακή συνεδρίαση που πραγματοποιήθηκε στις 3 Ιουλίου στις Βρυξέλλες, ο κ. Dini επιβεβαίωσε τη δήλωση του κ. Kinnock με τα εξής λόγια: »ούτως ή άλλως, οποιαδήποτε τροποποίηση θα απαιτούσε, βεβαίως, μια νέα διαδικασία συναπόφασης με το Ευρωπαϊκό Κοινοβούλιο».
<P>
Αγαπητοί συνάδελφοι, τα πράγματα έχουν αποσαφηνιστεί πλήρως, και θα ήθελα να δηλώσω περίτρανα πως έχω απόλυτη εμπιστοσήνη στον επίτροπο Kinnock, χωρίς τη συνδρομή του οποίου δεν θα μπορούσαμε να καταλήξουμε, και Θέλω να τον ευχαριστήσω για τις προσπάθειες που κατέβαλε ώστε να φθάσουμε σ' αυτό το αποτέλεσμα. Έχω επίσης απόλυτη εμπιστοσύνη στον Προεδρεύοντα του Συμβουλίου, ο οποίος παρενέβη στη συνεδρίαση του Κοινοβουλίου, και δεν μπορώ ούτε κατά διάνοια να φανταστώ ότι το διοικητικό θα επικρατήσει επί του πολιτικού ώστε να τον κάνει να αναιρέσει συγκεκριμένες δεσμεύσεις που ανέλαβε ενώπιόν μας. Γενικότερα, θα ήθελα επί τη ευκαιρία αυτή να εκφράσω την ευχή ώστε, από τώρα και στο εξής, στις διαδικασίες συνδιαλλαγής να συμμετέχουν εκείνοι που είναι σε θέση να αναλάβουν πολιτικές δεσμεύσεις, δηλαδή οι υπουργοί, όπως πολύ σωστά τόνισε ο συνάδελφός μου Imbeni. Κάτι τέτοιο σίγουρα θα συνέπλεε με το πνεύμα του Μάαστριχτ και, βεβαίως, θα μας επέτρεπε να κερδίσουμε αρκετό χρόνο. Εν πάση περιπτώσει, και για να επανέλθω στο θέμα του δικτύου μεταφορών, θα μεριμνήσουμε, προφανώς, ώστε να οι διαβεβαιώσεις που μας δόθηκαν να μην αθετηθούν, προσφεύγοντας, αν παραστεί ανάγκη, στις δημοσιονομικές μας εξουσίες.
<P>
Στο πλαίσιο του πνεύματος που ανέπτυξα παραπάνω θα επιθυμούσα να εγκρίνει το Κοινοβούλιό μας το κοινό σχέδιο συνδιαλλαγής, στο οποίο καταλήξαμε μετά από πολύ κόπο στις 17 Ιουνίου. Θα μπορέσουμε έτσι να δείξουμε στους συμπολίτες μας πως είμαστε ένα Κοινοβούλιο με αίσθηση ευθύνης και πως λαμβάνουμε υπόψη τις ανησυχίες τους.
<P>
(Χειροκροτήματα)

<SPEAKER ID=86 LANGUAGE="FR" NAME="Donnay">
Κύριε Πρόεδρε, αγαπητοί συνάδελφοι, οι προλαλήσαντες ομιλητές υπενθύμισαν το ιστορικό της παρούσας απόφασης σχετικά με τους κοινοτικούς προσανατολισμούς για την ανάπτυξη του διευρωπαϊκού δικτύου μεταφορών, καθώς και τις μαραθώνιες συζητήσεις που χρειάστηκε να γίνουν μέχρι να καταλήξουμε στο συγκεκριμένο συμβιβασμό. Θέλω να συγχαρώ τον εισηγητή μας και τους συναδέλφους που συμμετείχαν στις διάφορες συνεδριάσεις της Επιτροπής Συνδιαλλαγής για τη σθεναρή τους στάση και για την εξαίρετη ποιότητα του έργου τους. Όπως συμβαίνει με κάθε συμβιβαστική πρόταση, έτσι και το κείμενο που υποβάλλεται σήμερα προς συζήτηση εμπεριέχει κάποια ικανοποιητικά σημεία, και ορισμένα άλλα που είναι πολύ λιγότερο ικανοποιητικά.
<P>
Εκφράζω τη λύπη μου -όπως άλλωστε και το σύνολο των συναδέλφων- επειδή ένας μεγάλος αριθμός τροπολογιών που εγκρίναμε δεν έγιναν τελικώς αποδεκτές από το Συμβούλιο. Λυπάμαι ιδίως επειδή οι λιμένες δεν συμπεριελήφθησαν στο υπό συζήτηση έγγραφο, και θα πρέπει επομένως να περιμένουμε μέχρι το 1997 μέχρις ότου η Επιτροπή καταρτίσει μια ειδική πρόταση σχετικά με το θέμα αυτό. Αναφορικά μ' αυτό, οφείλω να διευκρινίσω ότι η Ομάδα μου πρόκειται να παρακολουθήσει από κοντά την εξέλιξη της κατάρτισης και της υποβολής του εν λόγω κειμένου από την Επιτροπή μέσα στις καθορισμένες προθεσμίες.
<P>
Πιστεύω, παρά ταύτα, ότι, με βάση τον πολύπλοκο χαρακτήρα του θέματος, ο συμβιβασμός που επιτεύχθηκε είναι ικανοποιητικός και θα πρέπει να γίνει αποδεκτός από το Σώμα μας. Δεν έχουμε, πράγματι, την ευχέρεια να ξαναμπούμε σε ατέρμονες διαδικασίες. Είναι αναγκαίο να υιοθετήσουμε μια σταθερή νομική βάση, ούτως ώστε να μπορέσουμε στη συνέχεια να αφιερωθούμε στο νευραλγικό πρόβλημα, που συνίσταται στη χρηματοδότηση αυτών των δικτύων. Αυτό που τίθεται επί τάπητος όσον αφορά τις θέσεις απασχόλησης είναι εξαιρετικά σημαντικό, κυρίως σε μια περίοδο οικονομικής ύφεσης όπως αυτή που διανύουμε σήμερα. Λυπούμαι επειδή αυτό το μείζονος σημασίας ζήτημα πολύ συχνά υποτιμάται από τα κράτη μέλη, και διότι η υλοποίηση αυτών των έργων βαδίζει με βήμα σημειωτόν, παρ' ότι έχουν προγραμματιστεί εδώ και πολλά χρόνια. Είναι λοιπόν αναγκαίο να διατεθούν τα απαραίτητα δημόσια και ιδιωτικά χρηματοδοτικά μέσα ώστε να ξεκινήσουν, όσο το δυνατόν πιο σύντομα, οι εργασίες για την υλοποίηση των σχεδίων που έχουν ήδη καταρτιστεί, δίνοντας έτσι ένα καθοριστικό μήνυμα στους κοινωνικούς και οικονομικούς παράγοντες και φορείς. Το πρώτο αναγκαίο στάδιο είναι η έγκριση των υπό συζήτηση προσανατολισμών. Γι' αυτό θα ψηφίσω υπέρ του κοινού σχεδίου που υποβάλλεται από την Επιτροπή Συνδιαλλαγής, και ευελπιστώ ότι πολλοί από μας θα πράξουν το ίδιο.

<SPEAKER ID=87 NAME="Πρόεδρος">
Επειδή βλέπω στον πίνακα των ομιλητών ότι υπάρχουν δέκα τουλάχιστον συνάδελφοι με χρόνο ενός λεπτού, θέλω να κάνω ακόμη μία φορά μία έκκληση στις πολιτικές ομάδες: θεωρώ απαράδεκτο χρόνο παρεμβάσεως το ένα λεπτό. Πρέπει να ρυθμίσουν έτσι το θέμα ώστε να δίνουν στα μέλη τους χρόνο τουλάχιστον δύο λεπτών. Είναι ντροπή. Δεν υπάρχουν συνάδελφοι οι οποίοι να μπορούν μέσα σε ένα λεπτό να εκφράσουν σκέψεις, μόνον τίτλους μπορούν να πουν. Και βλέπω δέκα συναδέλφους με ένα λεπτό. Προς Θεού!

<SPEAKER ID=88 LANGUAGE="FI" NAME="Rehn, O.">
Αξιότιμε κύριε Πρόεδρε, θα ήθελα να σας απασχολήσω για ένα λεπτό μόνο παρά την παρέμβασή σας. Συγχαίρω τον εισηγητή κύριο Πίτσικ και τα μέλη της Επιτροπής Συνδιαλλαγής για τις προσπάθειες τις οποίες κατέβαλαν προκειμένου να ευρεθεί μία ικανοποιητική λύση. Είμαι ιδιαίτερα ικανοποιημένος από το γεγονός ότι ελήφθη απόφαση σχετικά με τα διευρωπαϊκά δίκτυα. Δεν είμαι, όμως, ικανοποιημένος από τις διάφορες φάσεις της διαδικασίας, και ιδιαιτέρως από για το γεγονός ότι το Συμβούλιο δεν συμφώνησε, κατά την διάσκεψη κορυφής στη Φλωρεντία, με την χρηματοδότηση των διευρωπαϊκών δικτύων. Παραλλήλως με τη διαδικασία συναπόφασης, οφείλουμε και να μη λησμονούμε ότι στον ιδιαίτερα αραιοκατοικημένο Βορρά πρέπει να γίνεται σεβαστή η αρχή της επικουρικότητας σε ό, τι αφορά τοην καθορισμό των αναγκών εν σχέσει με τις επικοινωνίες και τις μεταφορές. Συμφωνώ με την Επιτροπή Συνδιαλλαγής να συμπεριλάβει στον σχετικό κατάλογο και τον Αυτοκινητόδρομο V της Φινλανδίας, μία οδική αρτηρία εντελώς απαραίτητη για ολόκληρο το ανατολικό τμήμα της χώρας. Για την αποκατάσταση της αλήθειας, θα ήθελα να τονίσω ότι η φινλανδική κυβέρνηση ώφειλε, με μεγαλύτερη ενεργητικότητα, να επιδιώξει, στο Συμβούλιο, την συμπερίληψη του εν λόγω έργου στον σχετικό κατάλογο. Αποτελεί ειρωνεία ότι η κατασκευή του Αυτοκινητόδρομου V ενετάχθη στον κατάλογο αυτό μόνο μετά από μεγάλες προσπάθειες τις οποίες κατέβαλε η σουηδική κυβέρνηση. Ευτυχώς και η φινλανδική κυβέρνηση αντελήφθη, παρά την αρχική της αδράνεια, το συμφέρον της. Γι' αυτό, λοιπόν, τάσσομαι υπέρ της έγκρισης του αποτελέσματος το οποίο έχει επιτευχθεί μέσω της διαδικασίας συναπόφασης.

<SPEAKER ID=89 LANGUAGE="ES" NAME="Puerta">
Κύριε Πρόεδρε, είναι κατακριτέα η έλλειψη συμμετρίας της Επιτροπής Συνδιαλλαγής -όπως ήδη υπογραμμίστηκε- μεταξύ Κοινοβουλίου και Συμβουλίου.
<P>
Δεν μας ικανοποιεί πλήρως το αποτέλεσμα του κοινού σχεδίου συνδιαλλαγής.
<P>
Έχουμε επίγνωση ότι σε ορισμένα Κράτη μέλη θα πρέπει να αναπροσαρμοστούν ή να επανεξεταστούν οι όροι κάτω από τους οποίους πρόκειται να υλοποιηθούν τα σχέδια, κυρίως στο θέμα του περιβάλλοντος, στο οποίο θα πρέπει να τηρηθούν όλες οι οδηγίες σχετικά με τη μελέτη των περιβαλλοντικών επιπτώσεων, που σε πολλές περιπτώσεις δεν έχουν καν μεταφερθεί στην εθνική νομοθεσία ή δεν τηρούνται. Παρόλα αυτά τα μειονεκτήματα, εμείς θα πρέπει να αξιολογήσουμε τον πολλές φορές ιστορικό χαρακτήρα αυτού του κοινού σχεδίου για πολλές χώρες και περιφέρειες.
<P>
Για παράδειγμα, στην Ιβηρική Χερσόνησο πρόκειται να υπερκερασθούν ελλείμματα σε υποδομές που καθυστερούν από τον 19ο αιώνα. Θα γλιτώσουν πολλές ανθρώπινες ζωές με αυτά τα σχέδια για αυτοκινητοδρόμους και τρένα. Πρέπει να λάβουμε υπόψη συνολικά τη σημασία αυτού του κοινού σχεδίου, και αυτό μας δεσμεύει να αγωνιστούμε ώστε να τηρηθούν οι όροι σχετικά με το περιβάλλον ή με οτιδήποτε άλλο, συμπεριλαμβανομένων και των θεσμικών οργάνων.
<P>
Λαμβάνοντας όμως υπόψη αυτήν τη συνολική αξιολόγηση, πολλές από τις ομάδες της Ομάδας της Ευρωπαϊκής Ενωτικής Αριστεράς, σεβόμενες και κατανοώντας τους λόγους εκείνων που πρόκειται να ψηφίσουν «όχι», θα δώσουμε το «ναι» σε αυτό το κοινό σχέδιο της Επιτροπής Συνδιαλλαγής.

<SPEAKER ID=90 LANGUAGE="IT" NAME="Tamino">
Κύριε Πρόεδρε, όπως είπε η συνάδελφός μου Nel vn Dijik είμαστε αντίθετοι με αυτή τη συμφωνία συνδιαλλαγής, τόσο για την ανυπαρξία της περιβαλλοντικής προστασίας όσο και διότι δεν κατέστη δυνατή η συζήτηση των προτεραιοτήτων που αποφασίστηκαν για τα διάφορα προγράμματα. Η κατάσταση όμως έχει αλλάξει από τότε που έλαβε τη σχετική απόφαση το Συμβούλιο του Έσεν, και ήδη διάφορες χώρες έχουν προτείνει ουσιαστικές αλλαγές ή τουλάχιστον διαφοροποιήσεις που επιβάλλονται από την πολιτική, οικονομική, κοινωνική ή δημοσιονομική εξέλιξη αυτών των χωρών. Μία εμβληματική περίπτωση αποτελεί σχετικά, το σιδηροδρομικό δίκτυο υψηλής ταχύτητας μεταξύ Μονάχου και Βερόνας. Το κόστος και οι περιβαλλοντικές επιπτώσεις καθιστούν το σχέδιο μη εφαρμόσιμο, και αυτό σύμφωνα με τις ίδιες τις ενδιαφερόμενες κυβερνήσεις της Γερμανίας, της Αυστρίας και της Ιταλίας. Αλλες όμως λύσεις μπορούν να ανταποκριθούν στις ανάγκες σύνδεσης μεταξύ του Βορρά και του Νότου της Ευρώπης.
<P>
Είναι συνεπώς σαφές ότι μας προτείνεται να εγκρίνουμε ένα κείμενο που γνωρίζουμε ότι ήδη είναι ανεφάρμοστο. Δεν θέλουν όμως στην ουσία να εξασφαλίσουν στο Ευρωπαϊκό Κοινοβούλιο έναν πραγματικό ρόλο κατά τη διαδικασία τροποποίησης. Θα επρόκειτο για ένα επικίνδυνο προηγούμενο σε σχέση με τη διαδικασία συναπόφασης που έχει αποφασισθεί στο Μάαστριχτ, και γι αυτό το λόγο ζητώ εγγυήσεις και διευκρινίσεις από τον επίτροπο Kinnock.

<SPEAKER ID=91 LANGUAGE="IT" NAME="Bellerι">
Κύριε Πρόεδρε, κύριε επίτροπε Kinnock, κύριοι συνάδελφοι, η προβληματική που αφορά τους κοινοτικούς προβληματισμούς για την ανάπτυξη των διευρωπαϊκών δικτύων μεταφορών για άλλη μία φορά έχει φτάσει στην Ολομέλεια, όπως την έχει επεξεργασθεί ο συνάδελφος Piecyk μαζί με την επιτροπή συνδιαλλαγής, του οποίου θα πρέπει να αναγνωρίσουμε τις προσπάθειες για την λήψη μίας απόφασης που θα μπορούσαν να συμμερίζονταν όλοι, πράγμα για το οποίο ειλικρινά διατηρώ τις αμφιβολίες μου. Χωρίς κερί όμως δεν ψέλνει ο παπάς. Είναι δυνατόν να τροποποιηθούν 14 σχέδια προτεραιότητας; Είναι αλήθεια ότι ο Πρόεδρος Dini διαβεβαίωσε ότι όλα θα πρέπει να ακολουθήσουν τη διαδικασία συναπόφασης με το Ευρωπαϊκό Κοινοβούλιο. Το ζήτημα αφορά ολόκληρη την Ευρώπη. Τα διάφορα κράτη μέλη, οι πρωταγωνιστές και οι προτείνοντες τα σχέδια προτεραιότητας, θα πρέπει όμως να κάνουν τους λογαριασμούς με το πορτοφόλι τους. Ό, τι είναι δυνατόν να γίνει θα πρέπει να γίνει. Κατά τη γνώμη μου τα σχέδια προτεραιότητας δεν θα πρέπει να μεταβληθούν. Το «κατόπιν» έρχεται ακολούθως και είναι το συνεπαγόμενο αποτέλεσμα φυσικά των προθεσμιών και των εθνικών και ευρωπαϊκών συναλλαγματικών ισοτιμιών. Συνεπώς όταν το πρόβλημα θα συζητηθεί στην Ολομέλεια, θα προσπαθήσω να πείσω τους συναδέλφους ότι τα σχέδια προτεραιότητας θα πρέπει να γίνουν σεβαστά. Τα άλλα θα έρθουν κατόπιν.

<SPEAKER ID=92 LANGUAGE="DE" NAME="Lόttge">
Kύριε Πρόεδρε, δεν προχωρήσαμε σημαντικά στην ανάπτυξη της πανευρωπαϊκής πολιτικής μεταφορών, απ' ότι δείχνει η τάση της σημερινής συζήτησης; Nομίζω πως το Συμβούλιο ήταν κάπως απομονωμένο. Kατά βάσιν, η Eπιτροπή και το Eυρωπαϊκό Kοινοβούλιο ήταν εκείνοι που προώθησαν τα πράγματα αυτά από τις αρχές της δεκαετίας του '90, ενώ το Συμβούλιο έπρεπε και πάλι να το κυνηγάμε.
<P>
Θα πρέπει να σημειώσουμε ότι τα διευρωπαϊκά δίκτυα αποτελούν βασική προϋπόθεση για την περαιτέρω ανάπτυξη. Yποθέτουμε ότι θα προχωρήσουμε επιτέλους στην ανάπτυξή τους ώστε, στη συνέχεια, να μπορέσουμε να κάνουμε το επόμενο βήμα, να δώσουμε δηλαδή στοιχεία για μια δεσμευτική χρηματοδότηση. Ωστόσο, όλα τα λόγια για ιδιωτική χρηματοδότηση κ.λπ., δεν μας βοηθούν περαιτέρω, αν δεν εκπονηθούν δεσμευτικά, πράγματι, σχέδια χρηματοδότησης και υλοποίησης, βάσει των οποίων θα προχωρήσουμε σταδιακά και θα κινηθούμε προς μια κοινή κατεύθυνση, όσον αφορά τα διάφορα μεταφορικά μέσα.
<P>
Aυτό είναι το μήνυμα το οποίο πρέπει να βγει από τη σημερινή συζήτηση. Kαι στις δύο διασκέψεις, της Πράγας και της Kρήτης, αποκόμισα ουσιαστικά την εντύπωση πως εδώ υπάρχει η κοινή θέληση. Eκεί διατυπώθηκαν πάρα πολλές απόψεις και εστιάσθηκαν στο να προχωρήσουμε περαιτέρω στην κοινή θέληση. Θα πρέπει να δημιουργήσουμε τη χρηματοδοτική βάση, και τον επόμενο χρόνο, στη διάσκεψη του Eλσίνκι, να ασχοληθούμε και πάλι με το θέμα αυτό. Θα πρέπει και πάλι να μιλήσουμε για τα διευρωπαϊκά δίκτυα, για τις δυνατότητες χρηματοδότησης και για τα αναγκαία διαβήματα; κι αυτό πάλι θα μπορούσε να είναι ένα καθοριστικό σημείο της πορείας.
<P>
Tο Kοινοβούλιο, στην τελική κατάρτιση του προϋπολογισμού του 1997, θα σκεφθεί επακριβώς κατά πόσον θα είναι διατεθειμένο και πάλι να διαθέσει το 75 % του συνολικού προϋπολογισμού του για την πολιτική μεταφορών, για τα διευρωπαϊκά δίκτυα ή για τα 14 έργα προτεραιότητας. Nομίζω πως αυτό θα είναι ιδιαίτερα δύσκολο διότι, προκειμένου να συμβάλουμε στην υλοποίηση, θα πρέπει να δημιουργήσουμε ένα πρόσθετο χρηματοδοτικό πλαίσιο.

<SPEAKER ID=93 LANGUAGE="ES" NAME="Sisσ Cruellas">
Κύριε Πρόεδρε, το σημαντικότερο σήμερα είναι να τονιστεί η πολιτική αξία που έχει από μόνη της η επίτευξη μιας συμφωνίας μεταξύ Κοινοβουλίου και Συμβουλίου, ενόψει του μέλλοντος της πολιτικής μας σχετικά με τις μεταφορές και της πολιτικής μας σχετικά με την αλληλεγγύη και τη συνοχή. Και πρόκειται να υπογραμμίσω τους τέσσερις λόγους για τους οποίους, κατά την άποψή μου, χρειαζόμαστε αυτήν τη συμφωνία.
<P>
Ο πρώτος είναι ότι αν δεν καταλήξουμε σε μια συμφωνία θα σημαίνει ότι θα ξαναρχίσει η διαδικασία για τον καθορισμό των κοινοτικών προσανατολισμών για την ανάπτυξη των διευρωπαϊκών δικτύων μεταφορών, χωρίς καμία εγγύηση ότι μετά από δύο-τρία χρόνια το Κοινοβούλιο δεν θα ξαναβρεθεί υποχρεωμένο να εγκρίνει μια συμφωνία παρόμοια ή και χειρότερη από τη σημερινή. Περιττό να σας πω ότι το τεράστιο πολιτικό κόστος καθώς και το κόστος μιας τέτοιας καθυστέρησης θα επιβάρυνε το Ευρωπαϊκό Κοινοβούλιο, διότι οι πολίτες δεν θα κατανοούσαν ότι, αφού έχουμε επιμείνει επανειλημμένως στην ανάγκη κατασκευής των εν λόγω δικτύων και στις πολυάριθμες θέσεις εργασίας που θα δημιουργηθούν με αυτόν τον τρόπο, είναι τώρα αυτό ακριβώς το Σώμα εκείνο που αποφασίζει να απορρίψει την επιτευχθείσα συμφωνία, ή, και κάνει το ίδιο, να διαιωνιστεί το έλλειμμα σε υποδομές -το οποίο σε ορισμένα Κράτη μέλη είναι πολύ σημαντικό- και να καθυστερήσει έτσι η δημιουργία θέσεων εργασίας. Ένα στοιχείο σχετικά με τη δυνατότητα δημιουργίας θέσεων εργασίας με την κατασκευή υποδομών στις μεταφορές, και απευθύνομαι στην κ. Eriksson, η οποία δήλωσε ότι αυτό είναι κάτι από τον περασμένο αιώνα: για κάθε 2.500.000 ευρώ που επενδύονται, δημιουργούνται 100 θέσεις εργασίας. Και αυτό είναι σημερινό, και όχι του περασμένου αιώνα. Και αυτό χωρίς να υπολογιστούν οι έμμεσες θέσεις εργασίας. Αναλογισθείτε αξιότιμοι συνάδελφοι τις ανάγκες για υποδομές και θα δείτε τα πολλά εκατομμύρια θέσεων εργασίας που μπορούν να δημιουργηθούν.
<P>
Ο δεύτερος λόγος είναι ότι τα ελλείμματά μας σε υποδομές στις μεταφορές και το συνεπαγόμενο κόστος είναι τεράστια. Σε αυτά τα πλαίσια, η ανταγωνιστικότητα της οικονομίας μας, απέναντι στις ολοένα και σκληρότερες προκλήσεις της διεθνούς αγοράς, διακυβεύεται και απαιτεί δράσεις άμεσες, δράσεις που δε μπορούν να περιμένουν την υποθετική τελειότητα κάποιας άλλης μελλοντικής συμφωνίας μεταξύ Ευρωπαϊκού Κοινοβουλίου και Συμβουλίου.
<P>
Ο τρίτος λόγος είναι ότι όλοι είμαστε πεπεισμένοι πως, εκτός του ότι θα βελτιώσουν την ανταγωνιστικότητά μας, τα διευρωπαϊκά δίκτυα μεταφορών θα συμβάλουν στην ενίσχυση της εσωτερικής μας συνοχής και στη διόρθωση των εμφανών ανισορροπιών στο χώρο μας, καθιστώντας έτσι ευκολότερη τη μελλοντική διαδικασία διεύρυνσης της Ένωσης προς άλλες ευρωπαϊκές χώρες.
<P>
Και ο τέταρτος λόγος είναι ότι, σε πραγματιστικό επίπεδο, γνωρίζοντας ποιοι είναι και θα είναι οι δημοσιονομικοί περιορισμοί των Κρατών μελών και της Ένωσης, και γνωρίζοντας ότι δεν υπάρχει τίποτε πιο δειλό από το χρήμα, η Ευρωπαϊκή Ένωση και το Κοινοβούλιό της χρειάζονται σήμερα αυτήν τη συμφωνία διότι στην παραμικρή ένδειξη αμφιταλάντευσης ή διαφοροποίησης κριτηρίων και στόχων μεταξύ των θεσμικών μας οργάνων, τα ιδιωτικά κεφάλαια που χρειαζόμαστε οπωσδήποτε για την ανάπτυξη των διευρωπαϊκών μας δικτύων μεταφορών θα χρηματοδοτήσουν σχέδια σε άλλα μέρη του κόσμου, που είναι ή θα γίνουν ανταγωνιστές μας. Και αυτό το διαπίστωσα στο πρόσφατο ταξίδι μου στην Κίνα.
<P>
Για όλους αυτούς τους λόγους, κυρίες και κύριοι βουλευτές, οφείλω να ζητήσω τη θετική σας ψήφο για τη συμφωνία που επετεύχθη από τις αντιπροσωπείες του Κοινοβουλίου και του Συμβουλίου σχετικά με τους κοινοτικούς προσανατολισμούς για την ανάπτυξη των διευρωπαϊκών δικτύων μεταφορών, με τη βεβαιότητα ότι, αν την εγκρίνουμε, θα προσφέρουμε μια καλή υπηρεσία στην υπόθεση της Ευρώπης.

<SPEAKER ID=94 LANGUAGE="IT" NAME="Santini">
Κύριε Πρόεδρε, θα πούμε ναι, αύριο, στην εργασία της επιτροπής συνδιαλλαγής, με το πνεύμα εκείνων που κλείνουν οριστικά ένα σημαντικό κεφάλαιο του βιβλίου των ονείρων που φέρει τον τίτλο «Διευρωπαϊκά Δίκτυα». Ποιος θα γράψει τα προσεχή κεφάλαια; Το ερώτημα αυτό δημιουργεί κάποια ανησυχία και εάν όντως θα πρέπει να γιορτάσουμε το αποτέλεσμα, έστω και με τις κάποιες επιφυλάξεις που εξέφρασαν οι συνάδελφοι, θα πρέπει εντούτοις να μας ανησυχεί και το μέλλον.
<P>
Ο επίτροπος Kinnock, σήμερα, διαβεβαίωσε ότι η προτεραιότητα των περίφημων 14 σχεδίων του Έσεν δεν είναι ιερή: αυτό είναι σωστό, διότι μπορεί όποιος είναι υπερβολικά σίγουρος να τεμπελιάσει στη δεύτερη φάση, τη φάση της πραγματοποίησης που, κύριε επίτροπε, είναι και η πιο λεπτή. Και γι αυτό το λόγο επιτρέψτε μου να επιστήσω την προσοχή σας όσον αφορά την ανάγκη παρέμβασής σας, δηλαδή στη προώθηση των εκτελεστικών προγραμμάτων και των χρηματοδοτικών προγραμμάτων.
<P>
Οι partnership που προσπάθησαν μέχρι τώρα να πραγματοποιήσουν μεταξύ τους τα κράτη μέλη, οι περιφέρειες και οι ιδιώτες, λειτουργούν σαν πραγματικά παζάρια, όπου οι κανόνες συνεχώς αλλάζουν και οι υποσχέσεις παίρνονται πίσω. Αυτή είναι η περίπτωση του δικτύου Μόναχο-Βερόνα. Πριν από λίγες ημέρες η Γερμανία επιβεβαίωσε ότι δεν θέλει πλέον να πληρώσει το τμήμα που της αναλογεί από το τούνελ του Brenero, ακριβώς τη στιγμή που η Ιταλία και η Αυστρία δημιουργούσαν το GEIE, τον όμιλο ευρωπαϊκών συμφερόντων που θα έπρεπε να προγραμματίσει όλο το σύστημα χρηματοδότησης του έργου. Να ένα σήμα βάσει του οποίου θα πρέπει να οργανώσουμε και τη δεύτερη φάση, το οποίο θα μπορούσε να θέσει σε κίνδυνο το όλο έργο. Εσείς, κύριε επίτροπε, μας είπατε μια ημέρα: »Να πείτε στους συμπολίτες σας ότι η συμμετοχή σε μία partnership θα μπορούσε να είναι μία πραγματική business ». Εγώ την προώθησα αυτή τη φράση, σε ορισμένα σεμινάρια για το δίκτυο Μόναχο-Βερόνα. Θα πρέπει να ομολογήσω ότι, ειλικρινά, δεν συνάντησα μεγάλο ενθουσιασμό, ακριβώς διότι ορισμένοι πιστεύουν, ή φοβούνται, ότι πίσω από την ελευθερία που αφήνεται σε κράτη, περιφέρειες και ιδιώτες μπορεί να κρύβεται ενδεχομένως κάποια παγίδα. Καλή δουλειά!

<SPEAKER ID=95 LANGUAGE="PT" NAME="Porto">
Κύριε Πρόεδρε, προτιμώ να αφιερώσω το λίγο χρόνο που διαθέτω για να αναφερθώ όχι σε μία φυσική διαφορά αρμοδιοτήτων μεταξύ θεσμικών οργάνων, αλλά σε μία απαίτηση που δεν είναι δυνατό να μην υπάρχει στις χαράξεις των διευρωπαϊκών δικτύων των μεταφορών.
<P>
Καθώς στοχεύουν στην προσέγγιση μεταξύ των χωρών, πρέπει να τις εξυπηρετούν με τον καλύτερο δυνατό τρόπο, λαμβάνοντας υπόψη τις οικονομικέχς και κοινωνικές πραγματικότητές τους. Στην κατεύθυνση αυτή, δεν είναι δυνατό, ιδίως, να αντιβαίνουν σε βασικούς στόχους της Συνθήκης, όπως είναι η περίπτωση της προώθησης μεγαλύτερης περιφερειακής εξισορρόπισης.
<P>
Μας ενδιαφέρει να ληφθεί εντελώς ιδιαίτερα υπόψη η Πορτογαλία όπου, άλλωστε, η προαγωγή των πιο μειονεκτικών εσωτερικών ζωνών συνδυάζεται με την εξυπηρέτηση που πρέπει να παρασχεθεί στις πιο πυκνοκατοικημένες και βιομηχανικές παραλιακές ζώνες. Δεν είναι δυνατό να δεχτούμε να εξυπηρετείται για άλλη μια φορά μόνο η πρωτεύουσα, ξεχνώντας τα παράλια και το εσωτερικό στο βόρειο και το κεντρικο τμήμα της χώρας, με πολύ σημαντικούς πληθυσμούς και δραστηριότητες που θα επωφεληθούν ιδιαίτερα από πιο ευνοϊκές συνδέσεις με την Ισπανία και τις άλλες χώρες της Ευρωπαϊκής 'Ενωσης, γεγονός που αναμφίβολα αντιστοιχεί στο στόχο που πρυτάνευσε για τη δημιουργία των διευρωπαϊκών δικτύων.

<SPEAKER ID=96 NAME="Αλαβάνος">
Κύριε Πρόεδρε, το θέμα έχει καλυφθεί σε μεγάλο βαθμό, απλώς θέλω να υπογραμμίσω ότι βρισκόμαστε στο ίδιο σημείο που ήμασταν περίπου χθές με το θέμα των υπηρεσιών εδάφους στα αεροδρόμια. Αυτό είναι αποτέλεσμα ενός αδιέξοδου, στο οποίο οδηγεί ο μηχανισμός της συναπόφασης και της συνδιαλλαγής. Είτε το Κοινοβούλιο θα πει «ναι» στη θέση που διαμόρφωσε η επιτροπή συνδιαλλαγής, πράγμα που σημαίνει ότι θα παραιτηθεί αν όχι από όλες τις τροπολογίες, τουλάχιστον από τις δύο αιχμηρές θέσεις σχετικά με το θέμα του περιβάλλοντος στο σύνολο των έργων και το θέμα των προτεραιοτήτων και της αλλαγής τους με συναπόφαση του Ευρωπαϊκού Κοινοβουλίου, είτε το Κοινοβούλιο θα αναγκασθεί να πει «όχι» στη θέση της επιτροπής συνδιαλλαγής, πράγμα που σημαίνει ότι κινδυνεύει να χάσει κάποιους από τους συμβιβασμούς που κέρδισε, ή ότι τα έργα αυτά μπορεί να καθυστερήσουν, ή ότι μπορεί να περάσει τελικά συνολικά η απόφαση του Συμβουλίου.
<P>
Νομίζω εδώ ότι ενώ η Επιτροπή μέχρι ενός σημείου συμπαρατάσσεται με το Κοινοβούλιο, την τελευταία στιγμή παίζει τον ρόλο του καλού παιδαγωγού και προσπαθεί να μας περάσει τη θέση του Συμβουλίου. Παράλληλα, ακόμη και οι κυβερνήσεις που σε μεγάλο βαθμό είχαν δεχθεί τις θέσεις του Κοινοβουλίου (όπως η δική μου), μας πιέζουνε να στηρίξουμε αυτή την κοινή θέση της επιτροπής συνδιαλλαγής στο όνομα της καθυστέρησης των έργων. Είναι μια πάρα πολύ δύσκολη θέση. Εδώ επαναλαμβάνεται μια παγίδευση του Κοινοβουλίου και έχω την εντύπωση ότι μέσα από τη Διακυβερνητική Διάσκεψη αυτό πρέπει να τερματισθεί.
<P>
Παρόλα αυτά, όμως, πάνω στο συγκεκριμένο θέμα, εάν θέλουμε να είμαστε συνεπείς προς τους εαυτούς μας και προς τις θέσεις που έχουμε καθορίσει και εάν θέλουμε ένα Κοινοβούλιο με ουσιαστικές αρμοδιότητες, νομίζω ότι πρέπει να ακολουθήσουμε τη θέση που και η κ. 'Ερικσον και άλλοι συνάδελφοί μου υπέδειξαν, δηλαδή να μην δεχθούμε αυτή τη θέση της επιτροπής συνδιαλλαγής.

<SPEAKER ID=97 LANGUAGE="FR" NAME="Le Rachinel">
Κύριε Πρόεδρε, αγαπητοί συνάδελφοι, και βέβαια είναι αναγκαίο να χαραχθεί μια κοινή πολιτική στον τομέα των μεταφορών, μια πολιτική η οποία θα θεμελιώνεται στη διαρκή κατοχύρωση της κινητικότητας και που θα λαμβάνει υπόψη τις περιβαλλοντικές πτυχές και τα προβλήματα ασφαλείας.
<P>
Η Γαλλία είναι ιδιαιτέρως ενδιαφερόμενη από τα σχέδια αυτά για δημιουργία δικτύων, λόγω της γεωγραφικής της θέσης ως σταυροδρόμι στην καρδιά της Ευρώπης. Θα πρέπει, επομένως, να αναπτυχθούν οι διάφορες διασυνδέσεις με τις γειτονικές μας χώρες, μέσω σιδηροδρόμου, δια των πλωτών εσωτερικών οδών και της ακτοπλοΐας, καθώς και διαμέσου συνδυασμένων μεταφορών. Οι προτεραιότητες που καθορίστηκαν από τη Γαλλία αφορούν κατά κύριο λόγο τις σιδηροδρομικές μεταφορές και τις μεταφορές δια των πλωτών οδών. Εκδηλώνεται πραγματική βούληση για περαιτέρω ανάπτυξη των εν λόγω συνδυασμένων μεταφορών πολλαπλών μέσων. Ωστόσο, θα πρέπει αυτή να τηρεί τους κανόνες για τη διαφύλαξη του περιβάλλοντος. Σχετικά μ' αυτό, η Γαλλία εκφράζει ιδιαίτερη ευαισθησία, και οφείλουμε να επισημάνουμε ότι το θέμα της προστασίας του περιβάλλοντος δεν λαμβάνεται πάντα δεόντως υπόψη. Θα πρέπει εδώ να υπενθυμίσουμε τα προβλήματα που αντιμετωπίζει η Γαλλία από τον αντίκτυπο της διέλευσης των τρένων μεγάλης ταχύτητας από πυκνοκατοικημένες ζώνες.
<P>
Ένα ζήτημα ακόμη μάς κινεί το ενδιαφέρον: πρόκειται για το κόστος όλων αυτών των ευρωπαϊκών δράσεων, σε ό, τι αφορά τα κράτη μέλη. Όντως, το μεγαλύτερο μέρος των επενδύσεων θα επιβαρύνει τα κράτη μέλη. Μονάχα σε συγκεκριμένες, δεόντως αιτιολογημένες περιπτώσεις, θα εξετάζεται το ενδεχόμενο της συγχρηματοδότησης επενδυτικών σχεδίων ή της χορήγηση άμεσης επιδότησης. Σύμφωνα με την Επιτροπή, η ολοκλήρωση του διευρωπαϊκού δικτύου μεταφορών θα χρειαστεί επενδύσεις ύψους 400 δισεκατομμυρίων ECU τουλάχιστον, που θα διατεθούν στη διάρκεια των επόμενων δεκαπέντε χρόνων. Τα έργα άμεσης προτεραιότητας, που προβλέπεται να υλοποιηθούν από τώρα μέχρι το έτος 2000, ήδη θα απορροφήσουν ένα ποσό περίπου 220 δισεκατομμυρίων ECU. Το μεγαλύτερο μέρος των χρηματοδοτικών πόρων της Επιτροπής θα χρησιμοποιούνται για τη διεξαγωγή μελετών σκοπιμότητας, για την κάλυψη των εγγυήσεων δανεισμού και για την επιδότηση των τόκων. Είναι λοιπόν εύλογο να εκφράζουμε ανησυχίες όσον αφορά το τεράστιο μερίδιο της χρηματοδότησης που θα επιβαρύνει τα κράτη μέλη, δεδομένου του μεγάλου ύψους των επενδύσεων που προβλέπεται από την Εκτελεστική Επιτροπή.
<P>
Είναι κρίμα επίσης το γεγονός ότι η έκθεση Piescyk έχει προσθέσει και έργα εθνικού ενδιαφέροντος στα έργα που εντάσσονται στο διευρωπαϊκό δίκτυο, κάτι που ενέχει τον κίνδυνο να δυσχεράνει περαιτέρω τη χρηματοδότηση των διευρωπαϊκών έργων και κατά κάποιο τρόπο να υποβαθμίσει τα σημαντικότερα έργα. Τρανταχτό παράδειγμα είναι η σύνδεση Δουνκέρκη - Σήραγγα Μάγχης, όπου δεν προβλέπεται καμία χρηματοδότηση για την κατασκευή μιας νέας γραμμής. Σίγουρα η Ευρώπη παρεμβαίνει. Σίγουρα η Ευρώπη εκπονεί σχέδια εθνικού ενδιαφέροντος. Αλλά μήπως η Ευρώπη επιδεικνύει κάποια δόση υπερβάλλοντος ζήλου; Μήπως η διάθεση αυτή της Ευρώπης, να θέλει να τα διαχειρίζεται όλα και να παρεμβαίνει παντού, δεν κινδυνεύει στο τέλος να βλάψει τα οικονομικά όλων συνολικά των κρατών μελών;

<SPEAKER ID=98 LANGUAGE="DE" NAME="Farthofer">
Kύριε Πρόεδρε, κύριε Eπίτροπε, δεν θα πρέπει να αφήσουμε να μας παραπλανήσουν τα άδοξα γεγονότα της συνόδου κορυφής της Φλωρεντίας, όσο δύσκολο και αν φαίνεται αυτό σε μερικούς από μας και ιδιαίτερα στον υποδειγματικό εισηγητή. Διότι τα διευρωπαϊκά δίκτυα άνοιξαν ένα καινούριο κεφάλαιο στην ευρωπαϊκή πολιτική μεταφορών. H έναρξη του προγράμματος αυτού αποτελεί μια πρώτη προσπάθεια για να δρομολογηθεί, σε ευρωπαϊκό επίπεδο, μια σταθερή υποδομή για τις μεταφορές σ' ολόκληρη την Eυρώπη. Oι επενδύσεις που θα γίνουν για το σκοπό αυτό μπορούν να αποδώσουν διπλό κέρδος, το όφελος δηλαδή μιας φιλικής προς το περιβάλλον υποδομής για τις μεταφορές και τη δημιουργία νέων θέσεων εργασίας για τους πολίτες της Eυρώπης.
<P>
Ωστόσο, η δουλειά μας στο πρόγραμμα αυτό δεν θα τελειώσει με την αυριανή ψηφοφορία. Παρόλη την αδιαφορία και την υπεροψία του Συμβουλίου, θα πρέπει να γίνει σαφές πως θα συνεχίσουμε να έχουμε την αξίωση να επιτευχθούν οι στόχοι μας με τα μέσα που έχουμε στη διάθεσή μας. Eναπόκειται κυρίως στους βουλευτές της Eπιτροπής Προϋπολογισμών το να μπορέσει να τηρηθεί ο ενδεικτικός πλέον καθορισμός των 14 έργων προτεραιότητας, και να χρησιμοποιηθούν κοινοτικοί πόροι για μια αλλαγή κατεύθυνσης υπέρ των φιλικών προς το περιβάλλον μεταφορών. Θα πρέπει να συνεχίσουμε να εξετάζουμε επακριβώς, κατά πόσον τηρούνται απ' όλα τα κράτη μέλη οι αναφερόμενες στο άρθρο 8 περιβαλλοντικές διατάξεις.
<P>
Θα ήθελα να τονίσω πως εγώ και οι Aυστριακοί Σοσιαλδημοκράτες, θεωρούμε λυπηρό το ότι διαγράφηκε από τα έργα προτεραιότητας η διαδρομή Παρίσι-Bιέννη. Aλλά ωστόσο θα υπερψηφίσω την διαπραγματευθείσα συμβιβαστική λύση, λόγω της ταχείας έναρξης της διαδρομής Mόναχο-Bερόνα, μια και η διαδρομή αυτή είναι ένα από τα πιο σημαντικά έργα για τα δυτικά ομόσπονδα κρατίδια της Aυστρίας.
<P>
Όσον αφορά τη χρηματοδότηση, επιτρέψτε μου, τελειώνοντας, να παραπέμψω στο ότι πρόσφατα το Aυστριακό Kοινοβούλιο, ύστερα από πρωτοβουλία του σοσιαλδημοκράτη Yπουργού Mεταφορών, αποφάσισε να επενδύσει, στο άμεσο μέλλον, 60 εκατομμύρια Schilling στην υποδομή για τις μεταφορές. Aυτό αξίζει να το μιμηθεί κανείς και θα 'πρεπε να αποτελέσει πρότυπο για όλα τα κράτη μέλη της Eυρωπαϊκής Ένωσης.

<SPEAKER ID=99 LANGUAGE="DE" NAME="Jarzembowski">
Kύριε Πρόεδρε, κυρίες και κύριοι, το αποτέλεσμα της συνδιαλλαγής μπορεί κανείς να το δει από διάφορες σκοπιές. Για μένα το ποτήρι δεν είναι μισογεμάτο, αλλά μισοάδειο. Θα πρέπει να καταλήξουμε σε μια συνολική αξιολόγηση και μου φαίνεται πως εξαιτίας ορισμένων λόγων κάθε άλλο παρά εκπληρώθηκαν οι δίκαιες προσδοκίες των ευρωπαίων πολιτών.
<P>
O κατάλογος των έργων προτεραιότητας στο παράρτημα III, δεν λαμβάνεται υπόψη στα σοβαρά από το Συμβούλιο, τουλάχιστον εν μέρει, - κύριε Farthofer, παρακαλώ ακούστε προσεκτικά. Eίναι εν μέρει ξεπερασμένος και εν μέρει ελλιπής. Kαι σε μεγάλο βαθμό δεν λαμβάνεται υπόψη στα σοβαρά, επειδή τόσο η αυστριακή όσο και η ιταλική κυβέρνηση δεν είναι διατεθειμένες να διαθέσουν, τα προσεχή χρόνια, τις απαιτούμενες πιστώσεις για το ευρωπαϊκό, πράγματι, έργο της σήραγγας βάσης στο Brenner. Oι κυβερνήσεις δεν θα διαθέσουν αυτές τις πιστώσεις. Ωστόσο συμφωνώ μαζί σας πως είναι ντροπή που η Eυρωπαϊκή Ένωση δεν ενέκρινε τη συνέχιση του ανατολικού κλάδου του σιδηροδρομικού δικτύου υψηλών ταχυτήτων, μέσω Kαρλσρούης, προς το Mόναχο και τη Bιέννη, επεκτείνοντάς τον προς τη Bουδαπέστη. Γι' αυτό και θεωρώ τον κατάλογο αυτό τελείως ανεπαρκή. Aλλά δεν αποτελεί έκπληξη το ότι συμπεριελήφθη στο κείμενο, μια και το Συμβούλιο δεν ήταν διατεθειμένο να διαπραγματευθεί στα σοβαρά τον κατάλογο των έργων προτεραιότητας και να αποφασίσει από κοινού με το Kοινοβούλιο. Όπως δήλωσαν ήδη οι προλαλήσαντες, το Συμβούλιο είπε μόνον πως θα λάβει υπόψη του τον κατάλογο του Έσσεν. Kαι μ' αυτό, δυστυχώς, ικανοποιήθηκε η πλειοψηφία της αντιπροσωπείας του Kοινοβουλίου. Για μένα αυτό είναι τελείως απαράδεκτο. Διότι το Συμβούλιο - στην πλειοψηφία του τουλάχιστον - αρνήθηκε, κατ' αρχήν, στο Kοινοβούλιο το δικαίωμα της συναπόφασης που του παραχωρήθηκε με τη Συνθήκη του Mάαστριχτ, και σε κανένα απολύτως σημείο δεν υπεισήλθε στις ουσιαστικές προτάσεις τροποποίησης και συμπλήρωσης του Kοινοβουλίου. Δεύτερον, το Συμβούλιο χρωστάει στους ευρωπαίους πολίτες μια έντιμη και ξεκάθαρη απόφαση, για το ποια τέλος πάντων είναι τα πιο επείγοντα έργα που θα αρχίσουν προσεχώς. O κατάλογος του Έσσεν, σύμφωνα με τις δηλώσεις του ασκούντος την προεδρία του Συμβουλίου, αποτελεί ιστορικό κατάλογο στον οποίο δεν θα αλλάξει τίποτε. Kι έτσι αφήσαμε να μας πάρουν το δικαίωμα της συναπόφασης, όσον αφορά τα απαιτούμενα σοβαρά έργα υποδομής, γι' αυτά τα χρόνια.
<P>
Ωστόσο επιτρέψτε μας να προχωρήσουμε πέρα από τα θεσμικά θέματα. Ένα δεύτερο σημείο κριτικής αναφέρεται στο ότι πρόσφατα, στη σύνοδο κορυφής της Φλωρεντίας, τα κράτη μέλη της Eυρωπαϊκής Ένωσης απέδειξαν στην πλειοψηφία τους ότι αρκούνται σε μεγάλα λόγια, αλλά δεν ενδιαφέρονται για έργα. Διότι οι κυβερνήσεις των κρατών μελών δεν συμφώνησαν, με ανακατατάξεις πιστώσεων στους εθνικούς προϋπολογισμούς, να διαθέσουν πρόσθετες πιστώσεις για την κατασκευή των δικτύων για τις μεταφορές, ούτε και πήραν τη βασική απόφαση, με ανακατατάξεις πιστώσεων στον κοινοτικό προϋπολογισμό, να αποδεσμεύσουν πρόσθετους πόρους.
<P>
Aν όμως υπενθυμίζουμε συνεχώς στους πολίτες μας ότι το 95 % της χρηματοδότησης για τα ευρωπαϊκά δίκτυα μεταφορών θα πρέπει να προέλθει από τους εθνικούς προϋπολογισμούς, συμπεριλαμβανομένων των δανείων και των ιδιωτικών επενδύσεων, και ότι με κοινοτικούς πόρους χρηματοδοτούνται μόνον προμελέτες και παρέχονται επιδοτήσεις επιτοκίων και μικρότερες άλλες ενισχύσεις, τότε γίνεται σαφές πως οι κυβερνήσεις των κρατών μελών θέλουν να αρκεστούν στον απλό καθορισμό των έργων προτεραιότητας, κι αυτόν σύμφωνα με τις εκτιμήσεις του 1994.
<P>
Δεν επιτρέπεται εμείς, ως Kοινοβούλιο, να δώσουμε σ' αυτούς τους πολιτικούς ελιγμούς του Συμβουλίου την πρόσθετη εντύπωση μιας επιτυχίας, με τη συγκατάθεσή μας στην Eπιτροπή Συνδιαλλαγής. Oι πολίτες μας, δηλαδή, προσδοκούν πως, μετά την απόφαση για το ευρωπαϊκό δίκτυο μεταφορών, θα ξεκινήσει χωρίς προβλήματα και η κατασκευή των πραγματικά πρώτης προτεραιότητας ευρωπαϊκών έργων. Mόνον τότε δηλαδή θα μπορούσε κανείς να αντιμετωπίσει την απειλούμενη κυκλοφοριακή συμφόρηση, να αυξήσει την ασφάλεια όσων συμμετέχουν στην κυκλοφορία, να μειώσει τη ρύπανση του περιβάλλοντος και να συμβάλει στην απασχόληση και την ανάπτυξη. Όλα αυτά, ωστόσο, δεν περιέχονται στον συμβιβασμό, και γι' αυτό δεν μπορώ παρά να συναινέσω με τους συναδέλφους που λένε πως αυτός ο συμβιβασμός θα πρέπει να απορριφθεί.

<SPEAKER ID=100 LANGUAGE="EN" NAME="Gallagher">
Κύριε Πρόεδρε, έχουν περάσει σχεδόν δύο χρόνια από το Ευρωπαϊκό Συμβούλιο Κορυφής του Έσσεν αλλά δεν έχει γίνει σχεδόν καμία πρόοδος για το διευρωπαϊκό δίκτυο μεταφορών το οποίο, όπως το καταλαβαίνουμε, αποτελεί τη ραχοκοκαλιά των ευρωπαϊκών υποδομών μεταφορών για τον επόμενο αιώνα. Αναφέρομαι στην εκλογική μου περιφέρεια του Κονώ/Ώλστερ στην οποία οι πέντε από τις κομητείες είναι μεθοριακές και χρειάζονται πολύ καλύτερη υποδομή. Έχοντας υπόψη ότι οι περιφερειακές αυτές περιοχές εξαρτώνται εξαιρετικά από την βελτίωση των οδικών υποδομών, έχει ζωτική σημασία να αρχίσουν όσο το δυνατόν πιο νωρίς οι σχετικές εργασίες.
<P>
Καλωσορίζω τον εκ μέρους της ιρλανδικής προεδρίας διορισμό του τέως Γενικού Διευθυντή Αλιείας, Ήμον Γκάλαχερ, με αντικείμενο την επίλυση του αδιεξόδου σχετικά με τη χρηματοδότηση των ΔΕΔ. Πιστεύω ότι η εμπειρία του ως διαπραγματευτού στα ανώτατα επίπεδα της ΕΕ θα αποδόσει καρπούς.
<P>
Μιλώντας όμως για τα ΔΕΔ, θα ήθελα επίσης να κάνω μια σύντομη αναφορά στην ευθύνη που έχουμε για όλα τα μέρη της Ένωσης. Σκέφτομαι ιδιαίτερα τις δυτικές και βορειοδυτικές περιοχές της Ιρλανδίας όπου η αναβάθμιση των οδικών μας αρτηριών σε αποδεκτό επίπεδο απαιτεί πολύ μεγάλες επενδύσεις. Μέχρι να γίνουν οι επενδύσεις αυτές, δεν θα είμαστε σε θέση να δημιουργήσουμε την απασχόληση που είναι τόσο απαραίτητη στις περιοχές αυτές.

<SPEAKER ID=101 LANGUAGE="NL" NAME="Castricum">
Πρόεδρε, θα επιθυμούσα να πραγματοποιήσω τέσσερις παρατηρήσεις.
<P>
Η πρώτη σχετίζεται με την αντοχή του συναδέλφου Piecyk, τον οποίο συγχαίρω και μαζί με αυτόν και όλους εκείνους οι οποίοι τον υποστήριξαν από πολιτική και διοικητική άποψη.
<P>
Η δεύτερη παρατήρηση αφορά το γεγονός ότι όταν τερματιστεί η παρούσα διαδικασία, τα διευρωπαϊκά δίκτυα θα έχουν εγκριθεί. Πιστεύω ότι θα περάσει αρκετό χρονικό διάστημα έως ότου μπορέσουμε να υλοποιήσουμε όντως την αειφόρο και συνεκτική ευρωπαϊκή πολιτική στον τομέα των μεταφορών, την οποία επιδιώκουμε. Φρονώ ότι θα πρέπει να εργαστούμε σκληρά εν προκειμένω και θα πρέπει επίσης να καταρριφθούν πολλά ακόμη σύνορα, σύνορα μεταξύ χωρών, σύνορα μεταξύ περιφερειών, σύνορα, κυρίως, μεταξύ διαφόρων τεχνικών στον τομέα των μεταφορών καθώς και σύνορα στον τρόπο σκέψης διότι το θέμα των συγκοινωνιών και των μεταφορών εκτείνεται πολύ πέραν από την οικονομική μόνο ανάπτυξη.
<P>
Μία τρίτη παρατήρηση την οποία επιθυμώ να πραγματοποιήσω σχετίζεται με τη διαδικασία συνδιαλλαγής η οποία, κατά την άποψή μου, θα μπορούσε να ενισχυθεί ιδιαίτερα από άποψη περιεχομένου και κύρους κατά τις ανεπίσημες φάσεις της. Γι'αυτό το λόγο είναι αναγκαίο τα ενεχόμενα μέρη, δηλαδή το Συμβούλιο, η Επιτροπή και το Κοινοβούλιο, αλλά, στην προκειμένη περίπτωση κυρίως το Συμβούλιο, να επενδύσουν το ένα στο άλλο και να προσπαθήσουν να πείσουν με επιχειρήματα το ένα το άλλο σε μία δημόσια συζήτηση. Όταν συμβεί αυτό τότε μπορεί η επίσημη διαδικασία συνδιαλλαγής να εξακολουθήσει να υπάρχει ως «οδός διαφυγής» χωρίς αυτό να είναι αναγκαίο, όμως πέραν τούτου πολλά άτομα θα ξυπνήσουν από το βαρύ ύπνο τους, χωρίς να αναφέρομαι ακόμη στα χρήματα που όλα αυτά πρόκειται να κοστίσουν.
<P>
Η τελευταία παρατήρησή μου, Πρόεδρε, σχετίζεται με το γεγονός ότι αυτή τη στιγμή δεν έχει κανένα νόημα η καταψήφιση. Με την καταψήφιση φρονώ ότι δεν βοηθούμε κανένα, ούτε το περιβάλλον, διότι εάν καταψηφίσουμε και αρχίσουμε να σκεπτόμαστε πάλι εκ νέου, ο κόσμος θα έχει προχωρήσει περαιτέρω. Κατά την άποψή μου, ο συμβιβασμός που έχει επιτευχθεί τώρα θα πρέπει να αποτελέσει την αφετηρ·οα για μια νέα αρχή, όπου κεντρικό σημείο δεν θα είναι οι διαδικασίες αλλά αυτή η ίδια η πολιτική, διότι πρέπει να πραγματοποιηθούν τόσα πολλά.

<SPEAKER ID=102 LANGUAGE="DE" NAME="Schierhuber">
Mε την αυριανή απόφαση του Kοινοβουλίου για το αποτέλεσμα της Eπιτροπής Συνδιαλλαγής, όσον αφορά τους κοινοτικούς προσανατολισμούς για την ανάπτυξη του διευρωπαϊκού δικτύου μεταφορών, θα τελειώσει μια μακρά κοινοβουλευτική διαδικασία. Έτσι θα αποδειχθεί η λειτουργικότητα της διαδικασίας της συναπόφασης, ακόμη και σε εξαιρετικά δύσκολα θέματα.
<P>
Όλοι μας γνωρίζουμε πως στη φύση του συμβιβασμού έγκειται το να βρίσκονται σε ορισμένους τομείς λύσεις, που δεν είναι πλήρεις και ικανοποιητικές για όλα τα μέρη. Ωστόσο εγώ, ως βουλευτής, δεν είμαι ευχαριστημένη με τον τρόπο που ενήργησε το Συμβούλιο. Tο Eυρωπαϊκό Kοινοβούλιο δεν πρέπει να αποκλειστεί από τη συμμετοχή στη λήψη αποφάσεων για θέματα μεταφορών. Δεν επιτρέπεται να ξεχνάμε την ευθύνη μας έναντι των έργων, και κυρίως έναντι των πολιτών τους οποίους εκπροσωπούμε εδώ στο Kοινοβούλιο. Mια άμεση απόφαση σημαίνει - ελπίζω - ταχεία έναρξη της κατασκευής και συνεπώς σημαντική ώθηση στην αγορά εργασίας, μια ώθηση που χρειάζεται επειγόντως η Eυρώπη, λόγω των 18 εκατομμυρίων ανέργων στην Ένωση.
<P>
Όσον αφορά την Aυστρία, βρίσκονται στο προσκήνιο δύο έργα: H κατασκευή της διαδρομής στο Brenner, της οποίας τη σημασία δεν μπορούμε να τονίζουμε τόσο συχνά και τόσο ξεκάθαρα όσο χρειάζεται; είναι αναπόφευκτη για μας. Για το συμφέρον των βαριά δοκιμαζομένων γειτόνων μας, είναι οπωσδήποτε απαραίτητη η ταχεία έναρξη της κατασκευής, για να μη μιλήσουμε για τα περιβαλλοντικά προβλήματα που μπορούμε να αντιμετωπίσουμε, μερικώς, με την κατασκευή της διαδρομής, ή ακριβέστερα με τις συνδυασμένες μεταφορές.
<P>
Yπενθυμίζω εδώ και πάλι, το ιδιαίτερο πρόβλημα της παλιάς διέλευσης των μακρινών μεταφορών και την ιδιαίτερη γεωγραφική θέση του Brenner. H εγκάρσια στις Αλπεις διαδρομή Mόναχο-Bερόνα, θα πρέπει να αποτελεί μέλημα ολόκληρης της Eυρωπαϊκής Ένωσης και φυσικά και των εμπλεκομένων χωρών.
<P>
Eξίσου μεγάλης σημασίας για την Aυστρία είναι και η κατασκευή του τμήματος από το Παρίσι, μέσω Mονάχου, προς τη Bιέννη και τη Bουδαπέστη, στο δίκτυο υψηλών ταχυτήτων, για τις συνδυασμένες μεταφορές. Tο έργο αυτό, βεβαίως, δεν περιλαμβάνεται μεταξύ των 14 έργων προτεραιότητας του Έσσεν. Θα πρέπει ωστόσο να πραγματευθεί, παρόλα αυτά, επειγόντως. Eιδικά στη φάση εκείνη, κατά την οποία η διεύρυνση της Ένωσης παίρνει συγκεκριμένη μορφή με την ένταξη των κρατών της Kεντρικής και Aνατολικής Eυρώπης, θα πρέπει να προωθηθούν ιδιαίτερα τα έργα υποδομής που φέρνουν πλησιέστερα το χώρο αυτό στη σημερινή Kοινότητα.
<P>
Eπ' αυτού, θα πρέπει να σημειωθεί ότι η Aυστρία είναι μέλος της Ένωσης μόλις από την 1.1.1995 και οι δίκαιες αξιώσεις της θα πρέπει να ληφθούν υπόψη στα σοβαρά.
<P>
Προκειμένου να μπορέσουμε να πετύχουμε τους στόχους, που αναφέρονται στο άρθρο 2 της Συνθήκης για την ίδρυση της Eυρωπαϊκής Kοινότητας, και στην Kεντρική και Aνατολική Eυρώπη, χρειάζεται επειγόντως ένα σύγχρονο, γρήγορο και οικονομικό μεταφορικό μέσο, με ανάλογες χωρητικότητες, που να ανταποκρίνεται και στις σύγχρονες περιβαλλοντικές αντιλήψεις.
<P>
Tο διευρωπαϊκό δίκτυο μεταφορών αποτελεί, για την Eυρωπαϊκή Ένωση, μια μεγάλη πρόκληση, αλλά και μια μεγάλη ευκαιρία. Mε συγκεκριμένες επενδύσεις μπορούν να υλοποιηθούν επειγόντως αναγκαία έργα. Έτσι η Eυρώπη θα έλθει πάλι πλησιέστερα κάπως, θα γίνει πιο ανταγωνιστική, κι εκτός τούτου μπορούν να δημιουργηθούν θέσεις εργασίας.
<P>
H απόφαση για το διευρωπαϊκό δίκτυο μεταφορών, μπορεί να αποτελέσει ένα μεγάλο βήμα προς την περαιτέρω ανάπτυξη. Aς εκμεταλλευθούμε την ευκαιρία που μας δίνεται.

<SPEAKER ID=103 LANGUAGE="DA" NAME="Sindal">
Κύριε Πρόεδρε, δύο πράγματα: πρώτον το θεσμικό. Πολλά μέλη αλληλοεγκωμιάσθηκαν σήμερα για το «προϊόν» που έχουμε μπροστά μας και για το οποίο πρέπει να ψηφίσουμε αύριο. Νομίζω ότι πρέπει να δείξουμε συγκρατημένη ευφορία. Από την άλλη πλευρά όμως δεν θα μπορούσε να γίνει διαφορετικά. Πρόκειται για συμβιβασμό, τον οποίο φυσικά θα ψηφίσω.
<P>
Το Σαββατοκύριακο είχα την τύχη να δω ένα διευρωπαϊκό σχέδιο της πρώην Ρωμαϊκής Αυτοκρατορίας και συγκεκριμένα τον πρώτο δρόμο από τη Ρώμη μέχρι τη Θάλασσα της Αδριατικής, και να αγγίξω το τείχος που έκτισε ο αυτοκράτορας Αύγουστος κοντά στην Αδριατική Θάλασσα. Δεν μπορεί να μην σκεφθεί κανείς τη Συνθήκη της Ρώμης και το διευρωπαϊκό δίκτυο, όταν στέκεται μπροστά σε ένα παρόμοιο ιστορικό μνημείο. Δεν μπορεί να μην σκεφθεί κανείς τις αποφάσεις που λήφθηκαν στο Μάαστριχτ. Και δεν μπορώ να μην σκεφθώ με ποιό τρόπο περάσαμε τον καιρό μας συνωθώντας ο ένας τον άλλο με τα δικά μας σχέδια, τα γνωστά ως σχέδια «imby», δηλαδή τα σχέδια in my own backyard . Δεν σκεφτήκαμε με ευρωπαϊκό τρόπο και το ίδιο συνέβη στο Συμβούλιο. Τα εν λόγω 14 σχέδια έχουν καταρτισθεί με συγκεκριμένο στόχο τη σύνδεση της Ευρώπης και την αποκόμιση κέρδους. Ας σταματήσουμε λοιπόν τώρα, αγαπητοί φίλοι, να επιδεικνύουμε δύναμη που ίσως δεν έχουμε. Αυτό ήταν το ένα πράγμα.
<P>
Το άλλο πράγμα είναι ότι το διευρωπαϊκό δίκτυο έχει επίσης σχέση με την απασχόληση. Αφορά όχι μόνο την κατασκευή ενός δρόμου ή μιας σήραγγας, ή οποιουδήποτε άλλου έργου, αλλά και τη σύνδεση της Ευρώπης, όπως ακριβώς την εποχή της Ρωμαϊκής Αυτοκρατορίας, αν και από άλλη οπτική γωνία. Έχω και εγώ προσωπικά το δικό μου μικρό σχέδιο. Είναι όμως ευρωπαϊκό. Είμαι ικανοποιημένος για το γεγονός ότι με τη συζήτηση αυτή κατέστη δυνατό να προβληθεί το θέμα των θαλάσσιων μεταφορών. Γνωρίζω ότι ο Επίτροπος και το Συμβούλιο συμφωνούν ότι οι θαλάσσιες μεταφορές αποτελούν όντως βασικό παράγοντα για την ανάπτυξη του διευρωπαϊκού δικτύου. Ας τις αναπτύξουμε μαζί. Από περιβαλλοντική άποψη, προσφέρονται για ευρωπαϊκή πολιτική. Το Συμβούλιο, η Επιτροπή και το Κοινοβούλιο πρέπει να λαμβάνουν τις αποφάσεις από κοινού. Επιθυμία μου είναι να ωφελήσει η ανάπτυξη των μεταφορών όχι μόνο μια μεμονωμένη χώρα, αλλά ολόκληρη την Ευρώπη.

<SPEAKER ID=104 LANGUAGE="FR" NAME="Bourlanges">
Κύριε Πρόεδρε, κύριε Επίτροπε, αγαπητοί συνάδελφοι, είναι βέβαιο ότι αυτή η διαδικασία συνδιαλλαγής θα αφήσει μια πικρή γεύση σε όλους όσοι συμμετείχαν σ' αυτήν. Πιστεύουμε πως η διαδικασία συναπόφασης αποτελεί ένα ουσιαστικής σημασίας μέσο για να πετύχουμε τη μείωση του δημοκρατικού ελλείμματος, αλλά επίσης είμαστε πεπεισμένοι ότι το Συμβούλιο -και, σε μεγάλο βαθμό, δυστυχώς, και η ίδια η Επιτροπή- αδιαφορεί πλήρως γι' αυτό. Στη συγκεκριμένη αυτή υπόθεση, απευθύνουμε αυστηρή κριτική προς το Συμβούλιο, το οποίο δεν έπαυσε ούτε στιγμή να υπονομεύει τις δυνατότητες της συναπόφασης με το να προβάλλει διαρκώς, και κατά τρόπο καταχρηστικό, όλο και περισσότερους όρους για τον προσδιορισμό των έργων κοινού ενδιαφέροντος, με απώτερο στόχο να καταστήσει ένα κείμενο άνευ ουσιαστικού περιεχομένου τη συμφωνία στην οποία προσπαθούμε να καταλήξουμε.
<P>
Θέλω όμως επίσης, κύριε Επίτροπε, να απευθύνω και μια αυστηρή κριτική προς τη μεριά της Επιτροπής. Θεωρώ πως, στη συγκεκριμένη αυτή υπόθεση, η Επιτροπή λειτούργησε σαν το «πιστό σκυλάκι» του Συμβουλίου -όπως είπε χαρακτηριστικά μια γνωστή πολιτικός από τη Μεγάλη Βρετανία. Δεν έχουν περάσει δεκαπέντε μέρες, Κύριε Επίτροπε, από τότε που απευθύνατε μια επιστολή -την 1η Ιουλίου, συγκεκριμένα- στον πρόεδρο της Επιτροπής Μεταφορών και Τουρισμού, όπου λέγατε τα εξής: πρώτον, πως το Κοινοβούλιο θα πρέπει να συμμετέχει στην εξέταση κάθε τροποποίησης στον κατάλογο των έργων υψίστης προτεραιότητας; δεύτερον, πως πρόθεσή σας ήταν να εξετάσετε αν η εισαγωγή τέτοιων τροποποιήσεων στους προσανατολισμούς αναφορικά με το δίκτυο είναι ενδεικνυόμενη, με άλλα λόγια, αν αυτό που λέτε έχει κάποιο νόημα, πως επιθυμούσατε να εξετάσετε αν επιβάλλεται ή όχι μια τροποποίηση στον κατάλογο των έργων υψίστης προτεραιότητας; τρίτον, πως η εν λόγω τροποποίηση θα έπρεπε να εγκριθεί στο πλαίσιο της διαδικασίας συναπόφασης. Και τώρα, σε επιστολή σας με ημερομηνία τη 12η Ιουλίου, μας λέτε ότι, σε περίπτωση υποβολής τροποποιήσεων στον κατάλογο του Εσσεν, θα εξετάζετε αν τα έργα που αυτές αφορούν έχουν προσδιοριστεί ή όχι στα παραρτήματα 1 και 2. Σε περίπτωση που αυτά έχουν ήδη προσδιοριστεί, αυτό σημαίνει πως η εισαγωγή τροποποιήσεων στον κατάλογο θα διεξάγεται δίχως τη συμμετοχή του Κοινοβουλίου. Ποιον νομίζετε ότι κοροϊδεύετε;
<P>
Ο κ. Simpson μάς είπε προηγουμένως πως δεν πρέπει να σας αποκαλούμε ψεύτες. Επειδή σέβομαι ιδιαιτέρως τα βρετανικά κοινοβουλευτικά έθιμα, θα δεχθώ την παρότρυνσή του. Θα αρκεστώ στο να σας καταλογίσω υποκριτική συμπεριφορά και κακοπιστία. Παρά ταύτα, θα ψηφίσουμε υπέρ του παρόντος σχεδίου διότι ξέρουμε πως υπάρχουν πολλοί που καραδοκούν για να μας στιγματίσουν για την αυθάδειά μας, πως περιμένουν την ευκαιρία για να εκφράσουν την αντίθεσή τους στην επέκταση της διαδικασίας συναπόφασης. Αλλά η θετική μας ψήφος δεν αναιρεί το αίσθημά μας ότι ταπεινωθήκαμε. Είμαι χριστιανοδημοκράτης και συμμερίζομαι τα λόγια του Franηois Mauriac: μπορώ να συγχωρήσω τις προσβολές αλλά θα θυμάμαι πάντα ποιος και πότε με προσέβαλε.

<SPEAKER ID=105 LANGUAGE="EN" NAME="Pollack">
Κύριε Πρόεδρε, όπως προέκυψε από τις τροπολογίες της δεύτερης ανάγνωσης το Κοινοβούλιο επιθυμούσε την ύπαρξη ενός δεσμευτικού όρου για την προστασία του περιβάλλοντος σ' αυτή τη νομοθεσία. Θα ήθελα να ευχαριστήσω τόσο τον κ. Piecyk όσο και τον Επίτροπο Kinnock που βοήθησαν για την έγκριση του όρου αυτού. Θέλουμε την απόδοση έμφασης στα σιδηροδρομικά και υδάτινα δίκτυα και θέλουμε αυστηρότατες αξιολογήσεις των περιβαλλοντικών επιπτώσεων.
<P>
Ήταν εκπληκτικό το ότι συναντήσαμε τέτοια τυφλή αντίδραση εκ μέρους του Συμβουλίου σχετικά μ' αυτό το ζωτικό θέμα. Καταλήξαμε σ' εκείνο που αποτελεί το απόλυτο ελάχιστο που μπορούμε να αποδεχθούμε. Έχοντας συμμετάσχει στις ολονύκτιες διαπραγματεύσεις, θα πρέπει να δηλώσω ότι αυτό το ελάχιστο αποτελεί μια δύστροπη και ελαχιστότατη παραχώρηση από μέρους του Συμβουλίου. Δεν είναι έτσι όπως θα το θέλαμε αλλά, στο πνεύμα της συνδιαλλαγής, είναι πολύ καλύτερο απ' ότι ξεκινήσαμε.
<P>
Δεν διασφαλίζει ότι τα κράτη μέλη θα ακολουθήσουν αναγκαστικά την ολιγότερο επιβαρυντική για το περιβάλλον επιλογή και επομένως θα απαιτηθεί εξαιρετικά εντατική επαγρύπνηση από μέρους των ευρωπαίων πολιτών και των ΜΚΟ που ασχολούνται με το περιβάλλον για να διασφαλιστεί η υλοποίηση της προστασίας του περιβάλλοντος καθώς θα αρχίσουν να σχεδιάζονται και να εκτελούνται τα διευρωπαϊκά δίκτυα. Θα εξαρτηθεί από το Κοινοβούλιο να διασφαλίσει ότι δεν θα σημειωθεί υπαναχώρηση στο άρθρο επί του περιβάλλοντος, το οποίο το κερδίσαμε κάτω από αυτές τις δύσκολες συνθήκες, εκ μέρους των κρατών μελών και θα συνεχίσουμε να παρακολουθούμε τα διευρωπαϊκά δίκτυα πολύ προσεκτικά.
<P>
Υπό το πνεύμα του γεγονότος ότι καταλήξαμε με περισσότερα από εκείνα με τα οποία είχαμε ξεκινήσει, το Σώμα θα πρέπει να εγκρίνει τα δίκτυα. Στην συνέχεια ας προσπαθήσουμε όλοι μαζί να βρούμε τα χρήματα που είναι αναγκαία για να τα κατασκευάσουμε και να δημιουργήσουμε έτσι την απελπιστικά αναγκαία στην Κοινότητα απασχόληση.

<SPEAKER ID=106 LANGUAGE="FI" NAME="Rφnnholm">
Αξιότιμε κύριε Πρόεδρε, θα ήθελα, επ' ευκαιρία, να ευχαριστήσω τόσο τον βουλευτή κύριο Πίτσικ όσο και τα άλλα πρόσωπα τα οποία συνέβαλαν στην επίτευξη του συμβιβασμού αυτού. Η ανάπτυξη των διευρωπαϊκών δικτύων μεταφορών είναι απαραίτητη διότι αυτά συμβάλλουν τα μέγιστα στην ενοποίηση της Ευρώπης και στη βελτίωση της απασχόλησης. Όσον αφορά τη Φινλανδία, η πρόταση σχετικά με τα διευρωπαϊκά δίκτυα μεταφορών βελτιώνεται συνεχώς. Στην εν λόγω πρόταση συμπεριλαμβάνονται σήμερα όλα τα τμήματα του δικτύου τα οποία θεωρούνται βασικά για την χώρα μας. Στην πρόταση αυτή έχουν συμπεριληφθεί και θέματα ειδικού ενδιαφέροντος για τη Φινλανδία όπως αυτό των παγοθραυστικών. Στον κατάλογο των έργων προτεραιότητας συγκαταλέγεται και το αποκαλούμενο «Τρίγωνο του Βορρά», έργο προτεραιότητας για τη Φινλανδία διότι σε αυτό συμπεριλαμβάνεται και η κατασκευή ενός υψηλού επιπέδου διαδρόμου ο οποίος θα σχηματίζεται από σιδηροδρόμους, οδικές αρτηρίες και λιμένες και ο οποίος θα ενώνει το Τούρκου με την Αγία Πετρούπολη της Ρωσίας. Ευχαριστούμε το Κοινοβούλιο για το γεγονός ότι έχει κατανοήσει τις ιδιαίτερες ανάγκες μας.
<P>
Η Ένωση καλείται, σήμερα, να επιλύσει το πρόβλημα το οποίο έχει ενσκύψει εν σχέσει με την χρηματοδότηση των δικτύων μεταφορών κατά τρόπο τέτοιο ώστε να μην περιορίζεται η πραγματοποίηση επενδύσεων για την δικτύωση λόγω των υπερβολικών ελλειμμάτων της δημόσιας οικονομίας. Γι' αυτό και η μέθοδος υπολογισμού σε ό, τι αφορά τη δημόσια οικονομία πρέπει να αναθεωρηθεί. Οι παραγωγικές επενδύσεις για τη δημιουργία διευρωπαϊκών δικτύων πρέπει να λαμβάνονται, στο εξής, υπόψη στους σχετικούς υπολογισμούς όσον αφορά μόνο τις δαπάνες για την εξόφληση των τόκων και του αρχικού κεφαλαίου των επενδύσεων αυτών. Με την εφαρμογή της νέας αυτής μεθόδου, οι εν λόγω δαπάνες θα ανήρχοντο σήμερα σε μόλις 5 % των αντίστοιχων βάσει της εν ισχύει μεθόδου υπολογισμού. Δεδομένου, αφενός, ότι οι ετήσιες δαπάνες θα ανήρχοντο, τότε, σε 5 % της αξίας των έργων αυτών, και, αφετέρου, οι δαπάνες για την εξόφληση των τόκων λαμβάνονται ήδη υπόψη στο σύνολο τους, πρέπει, αμέσως, να δοθεί ιδιαίτερο βάρος σε ό, τι αφορά την ανάπτυξη των δικτύων μεταφορών.

<SPEAKER ID=107 LANGUAGE="DE" NAME="Langenhagen">
Κύριε Πρόεδρε, τα ΔEΔ θα πρέπει, σύμφωνα με το άρθρο 129B, να συμβάλουν στην οικονομική και κοινωνική συνοχή. Aυτή απαιτεί, πρώτον, μια αρμονική ανάπτυξη της Kοινότητας σαν σύνολο και, δεύτερον, τη σύνδεση με τα κέντρα της Kοινότητας, κυρίως των νησιωτικών, των αποκλεισμένων και των ευρισκομένων στην περιφέρεια περιοχών. Aυτό το δεύτερο σημείο δεν λήφθηκε επαρκώς υπόψη, κατά την άποψη των παράκτιων περιοχών.
<P>
Tελικά, μια καλύτερη θεώρηση έκανε η Eπιτροπή Περιφερειακής Πολιτικής. Σήμερα, η συμβιβαστική πρόταση περιέχει την από τη μεριά της θάλασσας συνέχιση των μεταφορών, σύμφωνα με το πνεύμα του road to sea . Eδώ περιλαμβάνονται ακόμη και οι θαλάσσιοι λιμένες και ο τομέας σύντομων ακτοπλοϊκών μεταφορών. Aυτό, από άποψη περιφερειακής πολιτικής, αποτελεί επιτυχία.
<P>
Oι δύο πτυχές των προσανατολισμών που αναφέρθηκαν παραπάνω, θα πρέπει τώρα και να υλοποιηθούν. Mια υλοποίηση μόνο των μεγάλων έργων, σημαίνει πως συνδέονται μεταξύ τους αποκλειστικά οι ισχυροί οικονομικά χώροι. Έτσι θα αποσυνδέονταν οι ασθενείς οικονομικά και περιφερειακές περιοχές, από την οικονομική δυναμική που θα έπρεπε να προκύψει από τα ΔEΔ.
<P>
Eκτός τούτου, προβλέπεται ένας επαρκής αριθμός στάσεων, αφετηριών και τελικών σταθμών. Mόνον έτσι μπορούμε να αποφύγουμε να γίνουν πολλές περιφέρειες καθαρά περιοχές διέλευσης. H Eπιτροπή Περιφερειακής Πολιτικής βλέπει την κλασική διαμάχη μεταξύ πολιτικής μεταφορών και περιφερειακής πολιτικής, η οποία μπορεί να λυθεί μόνο με αλληλεγγύη μεταξύ των περιφερειών. Aλληλεγγύη όμως χρειάζεται και όταν πρόκειται για τη διαδικασία της συναπόφασης. Eνισχύθηκε η εντύπωση πως θα πρέπει ακόμη να ταρακουνηθούν τα κράτη μέλη ώστε να ξυπνήσουν. Tο Kοινοβούλιο δεν θα αφήσει να του πάρουν τα δημοκρατικά δικαιώματα που απέκτησε με τη Συνθήκη του Mάαστριχτ.

<SPEAKER ID=108 LANGUAGE="EN" NAME="Watts">
Κύριε Πρόεδρε, καταρχάς υποστηρίζω όλες τις εγκάρδιες ευχαριστίες που υποβλήθηκαν προς τον εισηγητή, κ. Piecyk, ο οποίος επί τόσο χρόνο μας καθοδήγησε επ' αυτού του πολύπλοκου και πρωτότυπου αντικειμένου. Θα ήθελα επίσης να καλωσορίσω με τους πιο θετικούς όρους τα πιθανά διευρωπαϊκά δίκτυα. Αποτελούν, κατά την άποψη τη δική μου καθώς και αυτή της ομάδας μου, μια σαφή απόρριψη της ολοκληρωτικά απελευθερωμένης προσέγγισης στην πολιτική μεταφορών της Ευρώπης η οποία, όπως όλοι γνωρίζουμε, κατέληξε σε ύψη κυκλοφοριακής συμφόρησης και ρύπανσης και κοστίζει, μόνο σε δαπάνες καθυστερήσεων, 100 δισεκατομμύρια Ecu ετησίως.
<P>
Σε αντίθεση με όλα τα παραπάνω, λόγω των διευρωπαϊκών δικτύων, έχουμε τώρα στη διάθεσή μας το πλαίσιο για μια οργανωμένη και συντονισμένη προσπάθεια μετατόπισης της κυκλοφορίας από τις οδικές μεταφορές στις σιδηροδρομικές, τις θαλάσσιες και εκείνες της εσωτερικής ναυσιπλοΐας. Το επιτυγχάνουμε αυτό με την αξιοποίηση τόσο των δημοσίων όσο και των ιδιωτικών πόρων. Θα επιθυμούσα να καλωσορίσω όλα αυτά.
<P>
Δεύτερον, καταδικάζω την αντίδραση ορισμένων κρατών μελών στις θετικές μας προτάσεις για τη θέση των αντικειμένων προστασίας του περιβάλλοντος στο κέντρο των προσανατολισμών των ΔΕΔ. Θα ήθελα όμως, κάνοντας αυτό, να ευχαριστήσω τον Επίτροπο για τη θετική συμβολή του επί του θέματος. Πιστεύω ότι θα συμφωνήσει μαζί μου πως αποτελεί λυπηρό γεγονός το ότι τουλάχιστον ορισμένα κράτη μέλη άλλα λένε δημοσίως σχετικά με το περιβάλλον αλλά άλλα κάνουν στις συνεδριάσεις του Συμβουλίου. Η σημερινή συζήτηση συνιστά πραγματική πρόοδο, μια ουσιαστική προσπάθεια για να ληφθεί υπόψη το περιβάλλον. Για πρώτη φορά δεσμευόμαστε ως Ευρωπαϊκή Ένωση σε μια στρατηγική εκτίμηση των περιβαλλοντικών επιπτώσεων. Ναι, θα χρειαστούν τρία χρόνια για να επηρεάσουμε την αναθεώρηση των προσανατολισμών, αλλά αυτή η σημαντική πρόοδος, στην οποία επί τόσο χρόνο αντιδρούσε το Συμβούλιο, θα πρέπει να γίνει δεκτή με ικανοποίηση από όλους μας. Ναι, πρέπει όλοι να παραμείνουμε σε εγρήγορση, αλλά θα πρέπει επίσης να εργαστούμε με θετικότητα ούτως ώστε να βεβαιωθούμε ότι τα ΔΕΔ θα υλοποιήσουν τον στόχο μας για την διασφάλιση ότι θα κληρονομήσουμε στις επόμενες γενεές περιβαλλοντικά βιώσιμες συγκοινωνιακές πολιτικές.

<SPEAKER ID=109 LANGUAGE="ES" NAME="Izquierdo Collado">
Κύριε Πρόεδρε, κύριε Επίτροπε, χαιρετίζουμε με αισιοδοξία την υλοποίηση των δεκατεσσάρων σχεδίων που εξετάζουμε αυτήν τη στιγμή. Χωρίς καμιά αμφιβολία, τα διευρωπαϊκά δίκτυα μεταφορών αποτελούν τις αρτηρίες-κλειδιά της Ευρωπαϊκή Ένωσης, μιας Ευρωπαϊκής Ένωσης σύγχρονης, ανταγωνιστικής, που δημιουργεί θέσεις απασχόλησης, και οι αρτηρίες αυτές αφενός σπανίζουν ως τώρα, και αφετέρου είναι σχετικά περιορισμένες. Οι μεταφορές αποτελούν φαινόμενο οικονομικό, κοινωνικό και πολιτικό πρωτίστης σημασίας, και δεν είναι μόνον απαραίτητο να διαθέτουμε κάποια δίκτυα προσαρμοσμένα στην πραγματικότητα, αλλά επιπλέον τα δίκτυα αυτά να λειτουργούν σε επίπεδο Ευρωπαϊκής Ένωσης με τη λογική και απαραίτητη διαλειτουργικότητα. Μαζί με αυτά όμως, δεν είναι ευκαταφρόνητη ούτε και η δοκιμασία που πραγματοποιήθηκε σχετικά με τη διαδικασία συναπόφασης.
<P>
Θα πρέπει να πω ότι η προσωπική μου πείρα παρακολούθησης της Επιτροπής με οδηγεί να σκεφτώ ότι αυτή χρησιμοποίησε διπλή γλώσσα σε αυτό το θέμα. Χρησιμοποίησε διπλή γλώσσα ανάλογα με τον συνομιλητή, και ασφαλώς η προοπτική του Κοινοβουλίου δεν είναι η καλύτερη που θα μπορούσε να υπάρχει μετά από αυτή τη σχετικά αποτυχημένη διαδικασία συνδιαλλαγής.
<P>
Η χρηματοδότηση, κύριε Επίτροπε, είναι ένα άλλο βασικό σημείο του ευρωπαϊκού σχεδίου των δικτύων μεταφορών. Διαθέτουμε μια προοπτική χρηματοδότησης ακατάλληλη, ανεπαρκή, η οποία δηλαδή στερείται συμμετρίας αναφορικά με την προτεραιότητα του στόχου που θέτουμε· και αυτό θα πρέπει βαθμιαία να διορθωθεί αν δεν επιθυμούμε να υποπέσουμε στη ρητορεία και τη δημαγωγία που τελικά συνεπάγεται το να μιλάμε για πολλά πράγματα και να μη διαθέτουμε τους δημοσιονομικούς πόρους.
<P>
Επιτρέψτε μου όμως να ολοκληρώσω με μια προειδοποίηση: Κύριε Επίτροπε, η πολιτική των υποδομών, η πολιτική των διευρωπαϊκών δικτύων, είναι μια πολιτική που δε συμβάλλει στην οικονομική συνοχή που ορίζεται από τη Συνθήκη. Σύμφωνα με τη Συνθήκη, όλες οι πολιτικές οφείλουν να συμβάλλουν στην οικονομική και κοινωνική συνοχή. Και μπορώ να σας πω σήμερα, αν και ελπίζω να μιλήσω πιο ήσυχα μαζί σας κάποια άλλη στιγμή, ότι αυτή η πολιτική δεν συμβάλλει στην οικονομική συνοχή της Ευρωπαϊκής Ένωσης.

<SPEAKER ID=110 LANGUAGE="PT" NAME="Torres Marques">
Κύριε Πρόεδρε, κύριε Επίτροπε, κύριοι βουλευτές, θέλω από την πλευρά μου να συγχαρώ τον εισηγητή μας και τα μέλη του Ευρωπαϊκού Κοινοβουλίου που έλαβαν μέρος στην επιτροπή συνδιαλλαγής στην οποία προήδρευσε η Αντιπρόεδρος κ. Nicole Fontaine για την ικανότητα, την ισορροπία και την πολιτική ευθυκρισία που επέδειξαν σε αυτή τη δύσκολη διαπραγμάτευση, θεωρώντας ότι η επιτευχθείσα συμφωνία είναι συνολικά θετική και ότι έχουν δημιουργηθεί τώρα οι συνθήκες για να προχωρήσουμε αποφασιστικά στη διαδικασία κατασκευής των διευρωπαϊκών δικτύων στον τομέα των μεταφορών, ουσιώδες στοιχείο για την καλή λειτουργία της εσωτερικής αγοράς, την ενίσχυση της οικονομικής και κοινωνικής συνοχής και τη δημιουργία νέων θέσεων απασχόλησης.
<P>
Η πραγματοποίηση αυτών των σχεδίων αποτελεί μία σημαντική συμβολή για μία αποτελεσματική και διαφοροποιημένη σύνδεση των απομακρυσμένων περιοχών με το κέντρο της Ευρωπαϊκής 'Ενωσης, απαραίτητη προϋπόθεση για την ύπαρξη ισότητας των ευκαιριών για όλους τους πολίτες και τις επιχειρήσεις της Κοινότητας.
<P>
Πρέπει, ωστόσο, να υπογραμμίσουμε ορισμένες πτυχές: καταρχή, η χρηματοδότηση των διευρωπαϊκών δικτύων πρέπει να γίνει πέρα από τους πόρους των Διαρθρωτικών Ταμείων και του Ταμείου Συνοχής που είχαν ήδη διατεθεί προηγουμένως, και για άλλους σκοπούς. Για μας είναι σαφές ότι πρέπει τώρα να υπάρξουν νέοι πόροι που θα αυξήσουν αυτούς οι οποίοι είχαν ήδη από πριν δεσμευθεί. Δεύτερο, οι προτεραιότητες που θα δοθούν στα σχέδια θα πρέπει να αντιμετωπίζονται από μία προοπτική πολιτικής δυναμικής και πρέπει να ακολουθούν τη φιλοσοφία που προτείνεται στην έκθεση την οποία εξετάζουμε τώρα.
<P>
Στην περίπτωση της Πορτογαλίας, η πρόταση που υποβλήθηκε στο τελευταίο Ευρωπαϊκό Συμβούλιο της Φλωρεντίας για την συμπερίληψη του σχεδίου αυτοκινητοδρόμου Λισαβώνας-Βαλιαδολίδ σε ένα σύνολο συνδέσεων συνδυασμένων μεταφορών, μεταξύ της Πορτογαλίας και της Ισπανίας, θεωρούμε ότι αντιστοιχεί κατά τρόπο πολύ πιο ορθό στη φιλοσοφία που εγκρίθηκε από το Ευρωπαϊκό Κοινοβούλιο και ότι θα συμβάλει σε μία πιο εξισορροπημένη περιφερειακή ανάπτυξη.
<P>
Υποστηρίζω λοιπόν, κύριε Πρόεδρε και κύριοι βουλευτές, να υπερψηφίσουμε τη συμφωνία αυτή και παροτρύνω την Επιτροπή να τη θέσει γρήγορα σε εφαρμογή.

<SPEAKER ID=111 LANGUAGE="IT" NAME="Baldarelli">
Κύριε Πρόεδρε, η οικοδόμηση της πολιτικής της οικονομικής και κοινωνικής συνοχής είναι δύσκολη. Ενίοτε επιτυγχάνονται πολυάριθμα προς τα εμπρός βήματα, άλλοτε παραμένουμε σε μία φάση αποτελμάτωσης. σε αυτή την περίπτωση πραγματοποιήσαμε ένα μικρό βήμα προς τα εμπρός. Αυτή είναι η γνώμη μου σχετικά με τη διαδικασία συνδιαλλαγής. Θα πρέπει όντως να αναγνωρίσουμε τη θετική εργασία που επετέλεσε ο επίτροπος και ο εισηγητής όπως επίσης και η Επιτροπή Μεταφορών και οι άλλες τεχνικές υπηρεσίες που υποστήριξαν τη δράση αυτή. Σήμερα αντιμετωπίζουμε την ανάγκη εξεύρεσης χρηματοδοτικών πόρων ώστε το έγγραφο να αποκτήσει ένα περιεχόμενο και να αναγνωρισθεί από τους πολίτες, για να μπορέσουν δηλαδή να αγγίξουν με το χέρι τους την οικονομική και κοινωνική συνοχή.
<P>
Παρά τους ελάχιστους πόρους θα πρέπει να δώσουμε μία σημαντική μάχη. η συνεχής αναφορά στους ιδιωτικούς πόρους κινδυνεύει να έχει από ορισμένες απόψεις ιδεολογικό χαρακτήρα, διότι τα μεγάλα διαρθρωτικά δίκτυα που ενώνουν και περιφερειακές ζώνες έχουν, κατά τη γνώμη μου, μία πραγματική ανάγκη δημοσίων πόρων οι οποίοι μπορούν να τεθούν στη διάθεση των μεγάλων έργων με μία κοινή προσπάθεια του προϋπολογισμού της Ένωσης και των εθνικών πολιτικών. Πιστεύω ότι από αυτή την άποψη μπορούμε να πετύχουμε πολλά, να δεσμεύσουμε χρηματοδοτήσεις υπέρ της απασχόλησης και να λάβουμε δεόντως υπόψη μας και το περιβάλλον. Οι επιλογές είναι προγραμματικές. για πρώτη φορά έχουμε σχέδια που έχουν χαρακτηρισθεί κοινού συμφέροντος, είτε αυτά είναι άμεσης προτεραιότητας είτε όχι. Πρόκειται για σχέδια που δεσμεύουν τα εθνικά κράτη. Σε αυτή την περίπτωση εκτιμώ και τις δηλώσεις της Επιτροπής που θέλει να προωθήσει τα σχέδια με λιγότερες περιβαλλοντικές επιπτώσεις και ευνοούν τις συνδιασμένες μεταφορές. Σε αυτή την περίπτωση, θεωρώ ότι ορισμένα προγράμματα σύνδεσης μεταξύ του βορείου και του νοτίου τμήματος της χώρας ανταποκρίνονται στις αρχές της Επιτροπής. Καλή δουλειά!

<SPEAKER ID=112 NAME="Cornelissen">
Πρόεδρε, το αποτέλεσμα της συνδιαλλαγής σχετικά με τα διευρωπαϊκά δίκτυα είναι ισχνό, ιδιαίτερα όσον αφορά τα έργα προτεραιότητας. Το Συμβούλιο έγραψε στην προκειμένη περίπτωση στα παλιά του τα παπούτσια όλες τις ωραίες υποσχέσεις σχετικά με τη συμφωνηθείσα στο Μάαστριχτ διαδικασία συναπόφασης. Το ισχνό αυτό αποτέλεσμα μας αναγκάζει να εξετάσουμε προσεκτικά το ερώτημα κατά πόσο μπορούμε να αποδεχθούμε αυτό το αποτέλεσμα. Είναι αναγκαίο εν προκειμένω να πραγματοποιηθεί μία πολιτική αξιολόγηση.
<P>
Πρώτον, απόρριψη θα σήμαινε καθυστέρηση της υλοποίησης των διευρωπαϊκών δικτύων και κατά συνέπεια, των θετικών επίσης συνεπειών για την οικονομία και την απασχόληση. Ασφαλώς οι πολίτες μας δεν αναμένουν κάτι τέτοιο. Δεύτερον, οι προσπάθειες προκειμένου να ελευθερωθούν περισσότεροι πόροι για τα διευρωπαϊκά δίκτυα, μεταξύ άλλων μέσω του ευρωπαϊκού προϋπολογισμού, θα συναντήσουν σοβαρές δυσκολίες. Φρονώ ότι είναι καλύτερο να μεριμνήσουμε ώστε το Συμβούλιο και η Επιτροπή να τηρήσουν την υπόσχεσή τους σύμφωνα με την οποία θα ζητούσαν με τον ενδεδειγμένο τρόπο τη γνώμη του Ευρωπαϊκού Κοινοβουλίου σε περίπτωση που θα επέφεραν σημαντικές αλλαγές στα έργα προτεραιότητας. Παραπέμπω στη σαφή δήλωση του Προεδρεύοντος του Συμβουλίου Dini κατά τη διάρκεια της συζήτησης στις, φρονώ, 3 Ιουλίου και στην επιστολή του Επιτρόπου Kinnock με ημερομηνία 1η Ιουλίου. Τα δύο αυτά στοιχεία δεν επιδέχονται διττή ερμηνεία.
<P>
Eπισημαίνω εν προκειμένω ότι η διαδικασία του προϋπολογισμού αποτελεί ένα πρακτικό μέσο για τη διασφάλιση κατ'αυτό τον τρόπο μιας πιστής και ευρείας εκτέλεσης των υποσχέσεων που δόθηκαν.
<P>
Ελπίζω ότι μου επιτρέπετε να πραγματοποιήσω μία ακόμη παρατήρηση σχετικά με το αεροπορικό δυστύχημα στο Eindhoven. Σήμερα το πρωί ο Πρόεδρος του Κοινοβουλίου εξέφρασε τα συλλυπητήρια προς τις οικογένειες των θυμάτων του εν λόγω ατυχήματος με ένα στρατιωτικό αεροπλάνο στο αεροδρόμιο του Eindhoven. Έχω εμπιστοσύνη στις αρμόδιες εν προκειμένω αρχές ότι θα πραγματοποιήσουν μία εμπεριστατωμένη έρευνα για τα αίτια του εν λόγω ατυχήματος. Επιθυμώ να ερωτήσω τον Επίτροπο εάν αυτός επιθυμεί να συμμετάσχει επίσης και η Επιτροπή στην εν λόγω έρευνα, απλώς και μόνο για να μπορέσουμε κατ'αυτό τον τρόπο να αποκτήσουμε όσο το δυνατόν μεγαλύτερη εμπειρία σε ευρωπαϊκό επίπεδο και να διδαχθούμε από τα συμπεράσματα των αιτιών του εν λόγω τραγικού ατυχήματος στο οποίο έχασαν τη ζωή τους 32 άτομα.
<P>
Επιτρέψτε μου να τερματίσω, Πρόεδρε, ευχαριστώντας τον εισηγητή, συνάδελφο κ. Piecyk καθώς και την κ. Fontaine και το συνάδελφο Imbeni για τις μεγάλες προσπάθειες που κατέβαλαν στο πλαίσιο της αντιπροσωπείας συνδιαλλαγής και να ευχαριστήσω επίσης και τον Επίτροπο Kinnock για την ακούραστη προσπάθειά του για την επίτευξη συμβιβασμού.

<SPEAKER ID=113 NAME="Kinnock, Neil">
Κύριε Πρόεδρε, θα ήθελα να αρχίσω υποστηρίζοντας τον κ. Cornelissen, ο οποίος μίλησε εξ ονόματος της Επιτροπής Μεταφορών και Τουρισμού, στη διατύπωση των συλλυπητηρίων της Επιτροπής προς τους συγγενείς των θυμάτων και τους τραυματίες της τρομερής αεροπορικής καταστροφής χθες στο Αϊντχόβεν. Απαντώντας στην ερώτηση που έθεσε ο κ. Cornelissen θα πρέπει να δηλώσω ότι επιβεβαιώνω πως η Επιτροπή δεν έχει νομική αρμοδιότητα να διεξάγει διερευνήσεις. Ωστόσο, μπορεί να είναι απολύτως βέβαιος ότι, όπως σε όλες τις περιπτώσεις, προσπαθούμε να έχουμε την πληρέστερη δυνατή ενημέρωση και ανάλυση ούτως ώστε να διδαχθούμε από τα τυχόν μαθήματα που προκύπτουν από τα κάθε μορφής αεροπορικά ατυχήματα.
<P>
Επί του θέματος των προσανατολισμών του διευρωπαϊκού δικτύου μεταφορών, θα ήθελα να αρχίσω εκφράζοντας την εκτίμησή μου για τις εποικοδομητικές προσπάθειες που έκανε η κ. Fontaine και τα άλλα μέλη της επιτροπής συνδιαλλαγής από όλες τις πτέρυγες του Σώματος σχετικά με αυτό το σημαντικότατο νομοθέτημα. Ο κ. Piecyk, ως εισηγητής, σαφώς είχε μια συγκεκριμένη ευθύνη - και τον επαινώ για την εργασία του - για ένα χρονικό διάστημα το οποίο απεδείχθη ότι συνολικά ήταν δύο μήνες μεγαλύτερο από την περίοδο εγκυμοσύνης ενός ελέφαντα. Γνωρίζω ότι έχει εκπονήσει κάτι το οποίο, εξεταζόμενο τουλάχιστον από την ευρωπαϊκή του διάσταση, δεν είναι τόσο όμορφο αλλά οπωσδήποτε είναι πολύ πιο λειτουργικό από τον μέσο ελέφαντα.
<P>
Η διαδικασία έγκρισης των γενικών κατευθύνσεων για το διευρωπαϊκό δίκτυο μεταφορών βρίσκεται τώρα στη φάση ολοκλήρωσής της και, όπως ίσως θα γνωρίζει το Σώμα, το Συμβούλιο παρέσχε χθες την έγκρισή του. Είμαι βέβαιος ότι ο οιοσδήποτε που συμμετείχε άμεσα θα συμμεριστεί την άποψή μου ότι, αφήνοντας στην άκρη τα σημαντικά διοργανικά ζητήματα, τα αποτελεσματικά διευρωπαϊκά δίκτυα μεταφορών - όπως πολλοί βουλευτές τόνισαν κατά τη διάρκεια της συζητήσεως - αποτελούν ζωτικό παράγοντα της απασχόλησης, της ανάπτυξης, της ανταγωνιστικότητας και της οικονομικής και κοινωνικής συνοχής. Τα δίκτυα πρέπει να αναπτυχθούν συστηματικά και υπέρ των συμφερόντων της Ένωσης αλλά και, γιατί όχι, υπέρ ολόκληρης της ηπείρου μας, όπως ορισμένα Μέλη μας υπενθύμισαν κατά τη διάρκεια της παρούσας αλλά και άλλων συζητήσεων επί των γενικών προσανατολισμών.
<P>
Δεν θα αποτελέσει υπερβολή εάν πω ότι η έγκριση των γενικών προσανατολισμών αποτελεί ένα σημαντικό σταθμό στην ιστορία της Κοινότητός μας. Για πρώτη φορά και σε εκτέλεση της Συνθήκης, η Κοινότητα καθιέρωσε νομοθετημένη πολιτική για τη μέσο- και μακροπρόθεσμη ανάπτυξη του συνόλου του δικτύου υποδομής των διεθνών μεταφορών. Όπως υπογράμμισε και ο κ. Sindal, το γεγονός αυτό θα αποτελέσει μια πρακτική και δεσμευτική διαδικασία για την Κοινότητά μας.
<P>
Πλέον τούτου, αυτή είναι η πρώτη φορά κατά την οποία τα κράτη μέλη, μέσω του Συμβουλίου, εξέτασαν τα δίκτυα των υποδομών μεταφορών σε διαδικασία συναπόφασης με το Ευρωπαϊκό Κοινοβούλιο. Είμαι βέβαιος ότι αυτό θα αποδειχθεί μια σημαντική εξέλιξη στις σχέσεις μεταξύ των δημοκρατικών θεσμικών οργάνων της Κοινότητας και, όπως ήδη είπαν ορισμένα Μέλη, θα πρέπει να αντιμετωπιστεί ως η αρχή της εξέλιξης και κατά κανένα τρόπο ως το τέλος της.
<P>
Αποτελεί γεγονός ότι, γενικά, τα κράτη μέλη πρέπει να διασφαλίσουν την κατά 90 % κάλυψη της χρηματοδότησης που είναι αναγκαία για την υλοποίηση των προγραμμάτων και ότι η διαδικασία συναπόφασης καλύπτει μόνο τους γενικούς προσανατολισμούς των ΔΕΔ και όχι την υλοποίησή τους ή τη χρηματοδότησή τους. Είναι επίσης σαφές ότι η επικουρικότητα καλύπτεται επαρκώς από τη διάταξη του άρθρου 129 της Συνθήκης, σύμφωνα με το οποίο προσανατολισμοί και σχέδια κοινού ενδιαφέροντος τα οποία αναφέρονται στην επικράτεια ενός κράτους μέλους θα τυγχάνουν πρώτα της εγκρίσεως του κράτους μέλους αυτού.
<P>
Η διεργασία της συνδιαλλαγής έπρεπε, κατά συνέπεια, να αναληφθεί έχοντας υπόψη όλες αυτές τις νομικές, οικονομικές και πολιτικές πραγματικοτήτες. Μολονότι δε όλα αυτά μοιραίως συνέβαλαν στην πολυπλοκότητα της εργασίας, το κοινό κείμενο επί των γενικών προσανατολισμών, όπως είναι διαμορφωμένο τώρα, συνιστά ένα ικανοποιητικό αποτέλεσμα για ολόκληρη την Κοινότητα.
<P>
Κατά την πορεία επίτευξης αυτού του κοινού κειμένου υπήρξαν σημαντικές μεταβολές, όπως μας υπενθύμισαν ορισμένα Μέλη κατά τη διάρκεια της συζητήσεως. Πρώτον, η αρχή της εξειδίκευσης των περιβαλλοντικών πτυχών στους προσανατολισμούς επετεύχθη με την προσθήκη ενός νέου άρθρου και η διάταξη αυτή ανοίγει τον δρόμο για την ανάπτυξη δύο νέων μέσων διασφάλισης της επαρκούς προστασίας του περιβάλλοντος: τις στρατηγικές μελέτες περιβαλλοντικών επιπτώσεων και τις μελέτες των διαδρόμων. Είναι φυσικό ότι η Επιτροπή λαμβάνει τις διατάξεις αυτές πολύ σοβαρά και θα αγωνιστεί για τη διασφάλιση της επιτυχούς εφαρμογής τους.
<P>
Σε απάντηση προς την κ. Eriksson και την κ. van Dijk, θα πρέπει να τους υπενθυμίσω ότι, σύμφωνα με το άρθρο 7 του Δημοσιονομικού Κανονισμού, τα προγράμματα που χρηματοδοτούνται από τον κανονισμό αυτό θα πρέπει να συμμορφώνονται με το κοινοτικό δίκαιο και τις κοινοτικές πολιτικές, ιδιαίτερα σε σχέση με την προστασία του περιβάλλοντος, τον ανταγωνισμό και την κατακύρωση δημοσίων συμβάσεων. Ασφαλώς η οδηγία για το περιβάλλον, στην οποία αναφέρθηκε η κ. van Dijk, αποτελεί κοινοτικό δίκαιο και επομένως απαιτείται η συμμόρφωση προς αυτήν επί ποινή διώξεως. Και από τις δύο πλευρές συνεπώς, και μολονότι δεν θα ισχυριστώ ότι οι γενικοί προσανατολισμοί των ΔΕΔ προστατεύουν απόλυτα το περιβάλλον, έχει επιτευχθεί αξιόλογη πρόοδος κυρίως χάρις στην εργασία του Κοινοβουλίου όσον αφορά τα μέτρα διασφάλισης της προστασίας του περιβάλλοντος.
<P>
Η δεύτερη μεταβολή αφορά τον προσδιορισμό των σχεδίων κοινού ενδιαφέροντος και τις τροπολογίες στους χάρτες του Παραρτήματος 1 καθώς και τις προδιαγραφές και τα κριτήρια του Παραρτήματος 2, όπου το Συμβούλιο απεδέχθη 18 περαιτέρω τροπολογίες κατά τη διάρκεια της διαδικασίας συνδιαλλαγής, πλέον των όσων είχε αποδεχθεί μετά την πρώτη ανάγνωση.
<P>
Τρίτον, σχετικά με τις υπόλοιπες τροπολογίες, το Συμβούλιο και η Επιτροπή προέβησαν σε κοινή διακήρυξη με το Κοινοβούλιο ότι λαμβάνουν υπόψη τους τα σχέδια που υπεστήριξε το Κοινοβούλιο κατά τη δεύτερη ανάγνωση εν όψει των μελλοντικών εξελίξεων στα διευρωπαϊκά δίκτυα μεταφορών.
<P>
Επιπλέον, η Επιτροπή έχει δηλώσει ότι θα εξετάσει τα σχέδια που εψήφισε το Κοινοβούλιο κατά τη δεύτερη ανάγνωση και ότι η εξέταση αυτή θα αναληφθεί ως μέρος της διαδικασίας αναθεώρησης που προγραμματίζεται για τον Ιούλιο του 1999.
<P>
Σχετικά με το αντικείμενο των λιμένων, το οποίο γνωρίζω ότι δικαίως ενδιαφέρει ορισμένα Μέλη του Σώματος, υπάρχουν πράγματι ουσιαστικά προβλήματα ανταγωνισμού μεταξύ των θεμελιωδών τμημάτων των θαλασσίων υποδομών και γι'αυτόν τον λόγο δεν κατορθώσαμε ακόμη να επιτύχουμε στα θέματα των λιμένων κάποια προσέγγιση παρόμοια με εκείνη των αεροδρομίων. Κατά συνέπεια η Επιτροπή προτίθεται, κατόπιν διαβουλεύσεων με τα ενδιαφερόμενα μέρη και ασφαλώς τα κράτη μέλη, να παρουσιάσει το επόμενο έτος έκθεση για τον προσδιορισμό των επιλέξιμων λιμένων και να εξετάσει εάν είναι ορθό να υποβάλει πρόταση αντίστοιχη με εκείνη που αναφέρεται στα αεροδρόμια της Κοινότητας.
<P>
Το Κοινοβούλιο επέτυχε επίσης αλλαγές και σε έναν άλλο τομέα στον οποίο υπήρξαν πολλές διαφωνίες: τα ούτω πως αποκαλούμενα «προγράμματα προτεραιότητας» και το Παράρτημα ΙΙΙ.
<P>
Είναι προφανώς πολύ γνωστό ότι τα κράτη μέλη αντέδρασαν ευθύς εξ αρχής στον καθορισμό προτεραιοτήτων για προγράμματα στην απόφαση για τους γενικούς προσανατολισμούς. Τα κράτη μέλη πίστευαν ότι ο καθορισμός προτεραιοτήτων για σχέδια κοινού ενδιαφέροντος αποτελεί αποκλειστικά αντικείμενο των εθνικών κυβερνήσεων. Γνωρίζω ότι τα Μέλη του Σώματος θα κατανοήσουν αυτή την άποψη όταν λάβουν υπόψη τους ότι το 90 % του κόστους αυτών των σημαντικότατων έργων υποδομής θα πρέπει να χρηματοδοτηθεί από τα κράτη μέλη.
<P>
Μέσω διαπραγματεύσεων κατά τη διαδικασία συνδιαλλαγής, το Κοινοβούλιο επέτυχε πράγματι τη συμπερίληψη μιας ειδικής διάταξης - του άρθου 19, το οποίο αφορά το Παράρτημα ΙΙΙ και τα 14 σχέδια κοινού ενδιαφέροντος στα οποία το Συμβούλιο Κορυφής του Έσσεν απέδωσε ιδιαίτερη προσοχή. Μια άλλη διάταξη - το άρθρο 20 - αφορά προγράμματα κοινού ενδιαφέροντος στις συνδιασμένες μεταφορές και στις νέες τεχνικές διαχείρισης της κυκλοφορίας. Όπως θα γνωρίζουν τα Μέλη, πιστεύω ότι οι εξελίξεις αυτές είναι ικανοποιητικές όπως επίσης είναι και η κοινή διακήρυξη Κοινοβουλίου, Επιτροπής και Συμβουλίου με την οποία ζητείται από τα κράτη μέλη να αποδόσουν τη μέγιστη δυνατή σημασία στην υλοποίηση των σχεδίων αυτών.
<P>
Τα Μέλη του Σώματος θα γνωρίζουν ότι κατά τη διάρκεια του πρόσφατου Ευρωπαϊκού Συμβουλίου της Φλωρεντίας οι νέες κυβερνήσεις της Πορτογαλίας και της Ισπανίας πρότειναν την τροποποίηση του Σχεδίου αριθ. 8 του καταλόγου του Έσσεν. Δεν χρειάζεται να τονίσω ιδιαίτερα ότι πρόκειται περί μιας συμαντικής εξελίξεως και είναι σαφές ότι η εξέταση του ζητήματος θα πρέπει να γίνει με αυστηρή συμμόρφωση προς το πνεύμα και το γράμμα του συμβιβασμού που επετεύχθη στη διαδικασία συνδιαλλαγής και ο οποίος συνιστάται τώρα στο Σώμα.
<P>
Είναι φυσικό ότι εμείς στην Επιτροπή θα εξετάσουμε περαιτέρω το σχέδιο αυτό και είναι σαφές ότι ακόμη δεν γνωρίζουμε ποια θα είναι η πολιτική κατεύθυνση του Ευρωπαϊκού Συμβουλίου. Εάν φανεί ότι είναι αναγκαία κάποια τροποποίηση του άρθρου 19 και του Παραρτήματος ΙΙΙ, η Επιτροπή θα πρέπει τότε να εξετάσει εάν θα κάνει αντίστοιχη πρόταση. Στην περίπτωση αυτή, όπως ήδη πρότεινε ο κ. Ντίνι της προεδρίας, η διαδικασία τροποποίησης θα είναι αυτή της συναπόφασης.
<P>
Παρακολούθησα την παρέμβαση του κ. Bourlanges επί του σημείου αυτού και κράτησα σημειώσεις. Νομίζω ότι η ευγενέστερη απάντηση που μπορώ να δώσω σ' αυτή τη μάλλον πρόωρη παρέμβασή του είναι ότι με τις ύβρεις δεν κατόρθωσε να βελτιώσει τη δική του υπόληψη. Το μόνο που έκανε ήταν να αποδείξει ότι στην πολιτική τουλάχιστον, είναι δυνατόν να λέει κανείς βαρύγδουπα πράγματα αλλά ταυτόχρονα εντελώς κενά περιεχομένου.
<P>
Εν συμπεράσματι, πιστεύω ότι η εργασία στην οποία συμμετείχαν και τα τρία θεσμικά όργανα της Κοινότητας είχε ένα αποτέλεσμα για τους προσανατολισμούς του διευρωπαϊκού δικτύου μεταφορών το οποίο είναι γενικά θετικό, οικονομικά ρεαλιστικό, κοινωνικά ευαίσθητο και υποβοηθητικό τόσο για τις ανάγκες των περιφερειακών περιοχών όσο και για την προστασία του περιβάλλοντος. Είναι σαφές ότι οι προσανατολισμοί αποτελούν, όπως είπαμε και εγώ και τα Μέλη - ορθά κατά τη γνώμη μου - κατά τη διάρκεια αυτής της συζητήσεως, μια πρώτη προσπάθεια για την Κοινότητα και χωρίς αμφιβολία υπάρχει περιθώριο βελτιώσεων καθώς η πολιτική θα εξελίσσεται. Όταν, μετά από τρία χρόνια θα προχωρήσουμε στην πρώτη αναθεώρηση των προσανατολισμών - πράγματι θα υποβάλουμε έκθεση σε τρία χρόνια - είμαι βέβαιος ότι τα μαθήματα από αυτή την αρχική εμπειρία θα μας προσφέρουν πολύτιμα διδάγματα. Εν τω μεταξύ, και προς χάριν του συνόλου της Κοινότητας, πιστεύω ότι θα πρέπει να ξεκινήσουμε την υλοποίηση του διευρωπαϊκού δικτύου μεταφορών. Συνιστώ επομένως τους γενικούς προσανατολισμούς στο Σώμα και πιστεύω ότι αξίζουν τη μεγαλύτερη δυνατή υποστήριξη.

<SPEAKER ID=114 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=7>
Βιολογία και ιατρική (σύμβαση βιοδεοντολογίας)
<SPEAKER ID=115 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Πελτάρι (Α40190/96), εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με το σχέδιο συμφωνίας για την προστασία των δικαιωμάτων και της αξιοπρέπειας του ανθρώπου σε σχέση με τις εφαρμογές της βιολογίας και της ιατρικής: »Σύμβαση βιοδεοντολογίας».

<SPEAKER ID=116 NAME="Pelttari">
Αξιότιμε κύριε Πρόεδρε, η εκπόνηση της έκθεσης αυτής ήταν ιδιαίτερα χρονοβόρος και δύσκολη. Αυτό οφείλεται στο γεγονός ότι αναγκάσθηκα να ερευνήσω εάν συμφέρει την Ευρωπαϊκή Κοινότητα να συμμετάσχει στην σύμβαση για την προστασία των δικαιωμάτων και της αξιοπρέπειας σε σχέση με τις εφαρμογές της βιολογίας και της ιατρικής, εάν εκπληροί τις προϋποθέσεις γι' αυτό και, εάν όχι, ποιά θέση προτίθεται να λάβει η Ένωση εν σχέσει με την σύμβαση αυτή η οποία υπάγεται στις δικαιοδοσίες του Συμβουλίου της Ευρώπης και εξετάζεται από αυτό. Ακόμη, η αρμόδια για θέματα βιοδεοντολογίας επιτροπή του Ευρωπαϊκού Συμβουλίου (CDPI) επιμελήθηκε το κείμενο της σύβασης αυτής καταβάλλοντας προσπάθειες για την όσο το δυνατόν σαφέστερη διατύπωσή του.
<P>
Στο αιτιολογικό μέρος της έκθεσής μου αναφέρονται τα προβλήματα τα οποία ενδεχομένως θα αντιμετωπίσει η Κοινότητα εάν προσχωρήσει στην σύμβαση. Η γνωμοδότηση του Ευρωπαϊκού Δικαστηρίου σχετικά με την ενδεχόμενη προσχώρηση της Ευρωπαϊκής Ένωσης στην Σύμβαση Βιοδεοντολογίας, η δήλωση της παρευρισκομένης κυρίας Εντίθ Κρεσόν, μέλους της Επιτροπής, προς την επιτροπή και η γνωμοδότηση της νομικής υπηρεσίας του Ευρωπαϊκού Κοινοβουλίου σχετικά με το υπό εξέτασιν θέμα διευκρινίζουν τη θέση της Κοινότητας σε ό, τι αφορά την εν λόγω σύμβαση. Η διαδικασία αυτή ήταν ιδιαιτέρως χρονοβόρος. Λυπάμαι για το γεγονός ότι η Ένωση δεν θα προσχωρήσει τελικά στην σύμβαση αυτή. Η προσχώρηση της Κοινότητας στην σύμβαση στη φάση, ήδη, αυτή θα ήταν σημαντική όχι μόνο για την ίδια την Κοινότητα αλλά και για την σύμβαση, αυτή καθ' αυτή. Η εξέταση του περιεχομένου της σύμβασης άρχισε μόλις την άνοιξη. Επιπλέον, η αρμόδια επιτροπή του Συμβουλίου της Ευρώπης παρουσίασε την τελική μορφή της σύμβασης την ίδια ημέρα κατά την οποία διεξήχθη η σχετική ψηφοφορία στην επιτροπή μας. Η επιτροπή έπρεπε να επισπεύσει την εξέταση του θέματος προκειμένου να καταστεί δυνατή η έγκαιρη υποβολή της προς εξέταση από την ολομέλεια του Ευρωπαϊκού Κοινοβουλίου και προ της τελικής έγκρισής της από τα όργανα του Συμβουλίου της Ευρώπης. Η εκπόνηση της Σύμβασης Βιοδεοντολογίας από το Συμβούλιο της Ευρώπης έχει αρχίσει από το 1990. Συνεπώς, για την εν λόγω διαδικασία απαιτήθηκαν, ήδη, έξι έτη.
<P>
Στόχος της σύμβασης είναι να εναρμονίσει τις υφιστάμενες στην Ευρώπη διατάξεις σχετικά με τη βιολογία του ανθρώπου και την ιατρική προκειμένου να επιτευχθεί κυρίως η συμπλήρωση ενός νομικού κενού εν σχέσει με ό, τι αφορά τα θέματα αυτά. Η εξέταση του θέματος της βιοδεοντολογίας υπήρξε ανέκαθεν ιδιαιτέρως δυσχερής δεδομένου ότι και η έννοια της λέξης «βιοδεοντολογία» εξακολουθεί, και σήμερα, να ερμηνεύεται με ποικίλλους τρόπους. Δεδομένων των ταχέων εξελίξεων στον τομέα τόσο της ιατρικής όσο και της βιολογίας και των νέων δυνατοτήτων οι οποίες παρέχονται από αυτές, η Σύμβαση Βιοδεοντολογίας αποβλέπει, αφενός, στη διαμόρφωση ηθικών προτύπων και, αφετέρου, στον καθορισμό των ενδεχομένων κινδύνων. Η σύμβαση αυτή καθορίζει μέχρι ποίου σημείου δύναται να προχωρήσει η εξέλιξη και τί είναι γενικά αποδεκτό από ηθική άποψη. Δεδομένου ότι δεν επιτρέπεται να περιορισθεί η επιστημονική εξέλιξη, πρέπει να καθοδηγείται αυτή από ηθικά αποδεκτούς κανόνες. Απώτερος σκοπός είναι να προστατευθεί η αξιοπρέπεια του ανθρώπου από απειλές οι οποίες απορρέουν από την ανεγξέλεγκτη επιστημονική ανάπτυξη. Από πτωχά παιδιά αφαιρούνται παρανόμως εσωτερικά όργανα προκειμένου να σωθούν ζωές παιδιών ευπόρων οικογενειών, φτωχοί πατέρες πωλούν το ένα από τα νεφρά τους προκειμένου να θρέψουν την οικογένειά τους, αγορασμένα ωάρια γονιμοποιούνται για τις ανάγκες της έρευνας στον τομέα των εμβρύων και άτομα τα οποία υποφέρουν από ψυχικές ασθένειες χρησιμοποιούνται ως πειραματόζωα για την εύρεση νέων φαρμάκων. Σήμερα αφθονούν καθημερινώς στον πλανήτη μας οι περιπτώσεις φριχτής εκμετάλλευσης.
<P>
Στην σύμβαση δεν συμπεριλαμβάνονται η έκτρωση και η ευθανασία παρ' όλο ότι αυτές αναμένεται, με την άνοδο της μέσης ηλικίας του πληθυσμού, να αποτελούν - μαζί με άλλα - θέματα δημόσιας συζήτησης ολοένα και μεγαλύτερης σημασίας. Δεδομένου, όμως, ότι τα κράτη της Ευρώπης, αφενός, διαφέρουν μεταξύ τους από ιστορική, θρησκευτική και πολιτιστική άποψη και, αφετέρου, χαρακτηρίζονται από διαφορετικές παραδόσεις στο νομοθετικό τομέα, αποτελεί επιτακτική ανάγκη να θεσπισθούν κοινοί ελάχιστοι δεοντολογικοί κανόνες για όλα τα κράτη στον τομέα της βιολογίας, της βιοτεχνολογίας και της ιατρικής. Η στάση, ιδίως, των χωρών με καθολικό θρήσκευμα, καθώς και της Γερμανίας και της Αυστρίας διαφέρει απ' αυτήν των υπολοίπων κρατών σε ό, τι αφορά τα έμβρυα, τα άτομα τα οποία παρουσιάζουν κάποιο βαθμό αναπηρίας, τον ανθρώπινο γενότυπο, την έκτρωση και την ευθανασία. Πρέπει να υπογραμμισθεί ότι με την σύμβαση θεσπίζεται μία ελάχιστη προστασία για τους πολίτες των χωρών που θα προσχωρήσουν σ' αυτήν. Οι χώρες, όμως, αυτές θα έχουν το δικαίωμα να εφαρμόζουν ελεύθερα αυστηρότερες διατάξεις απ' αυτές της σύμβασης προκειμένου να διασφαλίσουν καλύτερη προστασία για τους πολίτες τους. Εάν, όμως η σύμβαση αυτή καταστεί υπερβολικά αυστηρή, ενδέχεται να μειωθεί η δραστηριότητα στον τομέα της έρευνας στις χώρες εκείνες οι οποίες θα προσχωρήσουν στην σύμβαση και να αυξηθει, αντίστοιχα, στις αναπτυσσόμενες.
<P>
Πρέπει να τονισθεί ότι το περιεχόμενο της Σύμβασης Βιοδεοντολογίας αφορά όλους τους πολίτες. Εάν η ενημέρωση είναι ελλιπής, ενδέχεται οι πολίτες να αισθανθούν ότι απειλούνται λόγω της ανεγξέλεγκτης ανάπτυξης στον επιστημονικό τομέα. Γι' αυτό και θεωρείται ιδιαίτερα σημαντικό να διεξαχθεί δημόσιος διάλογος προτού οι αρμόδιοι λάβουν τις αποφάσεις τους στηριζόμενοι στην γνώμη των ειδημόνων. Γι' αυτό, επίσης, το Ευρωπαϊκό Κοινοβούλιο το οποίο αντιπροσωπεύει τους λαούς της Ένωσης και το οποίο διαδραματίζει βασικότατο ρόλο σε ό, τι αφορά τη διάθεση πόρων για τον τομέα της έρευνας, οφείλει, οπωσδήποτε, να εξετάσει τις ελάχιστες προδιαγραφές για την προστασία της ανθρώπινης αξιοπρέπειας στους τομείς της βιολογίας, της βιοτεχνολογίας και της ιατρικής. Η Επιτροπή Νομικών Θεμάτων και Δικαιωμάτων των Πολιτών ενέκρινε, στις 7.6.1996, τόσο 23 τροπολογίες στο αρχικό κείμενο του εισηγητή της έκθεσης όσο και την σχετική γνωμοδότηση της Επιτροπής Έρευνας, Τεχνολογικής Ανάπτυξης και Ενέργειας. Στην έκθεση υπογραμμίζεται ότι η προάσπιση των δικαιωμάτων και η προστασία της αξιοπρεπείας των ατόμων είναι βασικότερη από οποιαδήποτε συμφέροντα της κοινωνίας ή κάποιου τρίτου, και ότι τα αποτελέσματα των ερευνών σχετικά με τον γενότυπο των κυττάρων του ανθρώπου πρέπει να διατίθενται ελεύθερα. Ακόμη, τονίζεται η ανάγκη για συγκρότηση, βάσει τελείως δημοκρατικών αρχών, επιτροπών δεοντολογίας σε ό, τι αφορά την ιατρική και την έρευνα στον τομέα της ιατρικής. Η έκθεση επικεντρώνεται κυρίως σε τέσσερα σημεία: στην συγκατάθεση του ασθενούς για έναρξη της θεραπείας, στην προστασία των ατόμων τα οποία δεν είναι σε θέση να δώσουν τη συγκατάθεσή τους, στις επεμβάσεις επί του ανθρώπινου γενότυπου και στις έρευνες επί των εμβρύων. Για τα σημεία, ακριβώς, αυτά επιθυμεί η Επιτροπή Νομικών Θεμάτων και Δικαιωμάτων των Πολιτών να θεσπισθεί ένα επαρκώς αυστηρό επίπεδο νομικής προστασίας.
<P>
Η Ομάδα των Φιλελεύθερων δεν επιθυμεί να εφαρμοσθούν υπερβολικά αυστηρές διατάξεις. Ήδη σήμερα υπάρχει η πεποίθηση ότι οι διορθωτικές επεμβάσεις επί των γονιδίων θα αποτελούν μία μορφή θεραπείας στο προσεχές μέλλον. Γι' αυτό και δεν πρέπει να τηρηθεί υπερβολικά αυστηρή στάση σε ό, τι αφορά την χρήση, αργότερα, της τεχνολογίας των γονιδίων για την θεραπεία γενετικών κληρονομικών ασθενειών. Η άποψη αυτή υπογραμμίζεται φανερά στις προτάσεις τροπολογίας 11, 12 και 14 οι οποίες έχουν κατατεθεί από την ομάδα μας. Τελειώνοντας, θα ήθελα να αναφερθώ στην παράγραφο 1 της έκθεσης, όπου η Επιτροπή Νομικών Θεμάτων και Δικαιωμάτων των Πολιτών καλεί την Επιτροπή, ως επιτηρητή των Συνθηκών, να αποφανθεί εάν οι Συνθήκες παρέχουν τη δυνατότητα να προσχωρήσει η Ένωση στην Σύμβαση Βιοδεοντολογίας. Εάν διαπιστωθεί ότι η προσχώρηση, υπό τις σημερινές συνθήκες, θεωρείται αδύνατη, η επιτροπή καλεί την διακυβερνητική διάσκεψη να εξετάσει το υπό συζήτησιν θέμα και το ενδεχόμενο της τροποποίησης των Συνθηκών κατά τρόπο ο οποίος θα καθιστά δυνατή την προσχώρηση στην σύμβαση.

<SPEAKER ID=117 NAME="Tannert">
Kύριε Πρόεδρε, κυρίες και κύριοι, η σχεδιαζόμενη σύμβαση του Συμβουλίου της Eυρώπης θα έχει επιπτώσεις στην έρευνα και μέσα στην Eυρωπαϊκή Kοινότητα. H έρευνα θα πρέπει να περιορίζεται νομοθετικά, κυρίως εκεί όπου αυτή θα ήθελε να προτάξει το κοινωνικό συμφέρον ή το συμφέρον τρίτων, πάνω από την προστασία και την αξιοπρέπεια του ατόμου.
<P>
Γι' αυτό και η Eπιτροπή Έρευνας, Tεχνολογικής Aνάπτυξης και Eνέργειας του Σώματός μας, γνωμοδότησε με συντριπτική πλειοψηφία, ήδη από τον Aπρίλιο. H αρμόδια επί της ουσίας επιτροπή ακολούθησε τις προτάσεις της Eπιτροπής Έρευνας, Tεχνολογικής Aνάπτυξης και Eνέργειας, σε όλα τα βασικά σημεία, και θεωρεί απαραίτητο, το Eυρωπαϊκό Kοινοβούλιο, λόγω του ρόλου του, μεταξύ άλλων, στη χορήγηση των πιστώσεων για την έρευνα, να παρακολουθεί με κριτικό μάτι τις εργασίες αυτής της σύμβασης του Συμβουλίου της Eυρώπης.
<P>
Tο ποσοστό συμμετοχής της ευρωπαϊκής κοινής γνώμης, στην πορεία δημιουργίας αυτών των κειμένων, αυξανόταν ολοένα και περισσότερο. Aκόμη πιο θλιβερό ήταν το γεγονός ότι, κατά καιρούς, η πρόσβαση σ' αυτά οφειλόταν μόνο στην έλλειψη εχεμύθειας. Σαν απάντηση σ' αυτό, η Eπιτροπή Έρευνας, Tεχνολογικής Aνάπτυξης και Eνέργειας ζήτησε, στη γνωμοδότησή της, μια όσο το δυνατόν ευρύτερη δημόσια συζήτηση και συμμετοχή στη λήψη των αποφάσεων, καθώς και δημόσιες ακροάσεις και προσιτές στο κοινό τράπεζες δεδομένων. Tο αίτημα αυτό υιοθετήθηκε στην έκθεση της αρμόδιας επί της ουσίας επιτροπής. H ομάδα μου θα το υπογραμμίσει αυτό επιπρόσθετα, με μια συμπληρωματική τροπολογία.
<P>
H παρούσα πρόταση σύμβασης έχει βελτιωθεί σημαντικά έναντι της πρότασης του 1994. Eξακολουθεί, ωστόσο, να πραγματεύεται μόνον ένα μέρος των θεμάτων που χρήζουν ρύθμισης και χρειάζεται συμπλήρωση. Eδώ θα πρέπει να προσέξουμε, ώστε μ' αυτή τη διαδικασία των συμπληρωματικών πρωτοκόλλων να μην χάσουμε τον ουσιαστικό στόχο της σύμβασης. Eπιπλέον είναι ανάγκη να κάνουμε αυστηρότερο το νομοθετικό πλαίσιο για την έρευνα σε άτομα που στερούνται της ικανότητας να δώσουν τη συγκατάθεσή τους, και να την επιτρέψουμε μόνον εφόσον έχει στενή σχέση με την ασθένεια του εν λόγω ατόμου και μόνον εφόσον μπορεί να έχει όφελος για την υγεία του.
<P>
Tέλος, το σχέδιο σύμβασης περιέχει ένα συμβιβασμό, όσον αφορά την έρευνα επί των εμβρύων in vitro , που υπολείπεται των διατάξεων της Γερμανίας και ορισμένων άλλων ευρωπαϊκών χωρών. Tουλάχιστον τώρα θα απαγορεύεται η παραγωγή ανθρώπινων εμβρύων για ερευνητικούς σκοπούς. Tο Kοινοβούλιό μας θα πρέπει να προτείνει πλήρη απαγόρευση κάθε έρευνας που χρησιμοποιεί ανθρώπινα έμβρυα, και επακριβείς διατάξεις, για την προστασία των εμβρύων στη γονιμοποίηση in vitro .
<P>
H έκθεση της Eπιτροπής Nομικών Θεμάτων και Δικαιωμάτων των Πολιτών, αποτελεί σημαντική συμβολή συζήτησης του θέματος, την οποία το Kοινοβούλιο αυτό θα 'πρεπε να υποστηρίξει με μεγάλη πλειοψηφία.
<P>
Eπιτρέψτε μου, ολοκληρώνοντας, να επισημάνω, για τα συνοπτικά πρακτικά, ότι οι τροπολογίες υπ' αριθ. 16 και 18 δεν συνυποβλήθηκαν και από μένα, όπως αναφέρθηκε εκ παραδρομής στο έγγραφο A4-190/96.

<SPEAKER ID=118 LANGUAGE="FR" NAME="Cot">
Κύριε Πρόεδρε, σήμερα εξετάζουμε το σημαντικό και φιλόδοξο σχέδιο του Συμβουλίου της Ευρώπης που επιδιώκει να θεσπίσει ένα γενικό πλαίσιο για την προστασία των ανθρωπίνων δικαιωμάτων σε σχέση με τις εφαρμογές της βιοϊατρικής, που στο μεταξύ, αν κατάλαβα καλά, πήρε το χαρακτήρα μιας σύμβασης βιοδεοντολογίας. Αλλωστε, επί τη ευκαιρία αυτή, θα ήθελα να επισημάνω τους κινδύνους που συνεπάγονται από καταχρηστικές ονομασίες, μιας και θα μπορούσε κανείς να πιστέψει πως το κείμενο αυτό θίγει τα προβλήματα βιοηθικής στο σύνολό τους, κάτι που προφανώς δεν συμβαίνει.
<P>
Τα κράτη μέλη, όπως και οι ευρωβουλευτές, δεν μπορούν εύκολα να φθάσουν σε συμφωνία όσον αφορά τα θέματα αυτά. Οι δυσκολίες αυτές αυξήθηκαν μετά τη διεύρυνση του Συμβουλίου της Ευρώπης προς τις χώρες της Κεντρικής και Ανατολικής Ευρώπης, γεγονός που προσδίδει μια νέα διάσταση στο υπό συζήτηση σχέδιο σύμβασης. Μιλάμε για χώρες της Κεντρικής και Ανατολικής Ευρώπης στις οποίες, όπως γνωρίζουμε, εμφανίστηκαν μεμονωμένα κρούσματα ιατρικών και γενετικών πρακτικών ύποπτου χαρακτήρα. Αλλά αυτό συνιστά έναν πρόσθετο λόγο που αιτιολογεί τη θέσπιση ενός κοινού πλαισίου αναφοράς. Μέχρι που θα έλεγα ότι η συγκεκριμένη εξέλιξη καθίσταται το βασικό αντικείμενο της παρούσας σύμβασης, μιας σύμβασης την οποία δεν πρόκειται να συμμεριστούμε.
<P>
Πράγματι, κατά τη γνώμη μου, η γνωμοδότηση που εξέδωσε το Ευρωπαϊκό Δικαστήριο στις 28 Μαρτίου 1996 αποκλείει κάθε δυνατή συμμετοχή. Παρ' όλο που η εν λόγω γνωμοδότηση αναφέρεται στη Σύμβαση της Ρώμης σχετικά με τα ανθρώπινα δικαιώματα, και όχι στο σχέδιο σύμβασης για τη βιοδεοντολογία, έχω ξεκάθαρα την εντύπωση πως οι λόγοι που επικαλείται στην υπόθεση αυτή το Ευρωπαϊκό Δικαστήριο ισχύουν, τηρουμένων των αναλογιών, και για το σχέδιο σύμβασης περί βιοδεοντολογίας, και ειδικότερα στο σημείο 27 της γνωμοδότησης, το οποίο αναφέρει πως «καμία γενικώς διάταξη της Συνθήκης δεν παρέχει στα θεσμικά όργανα της Κοινότητας την αρμοδιότητα να θεσπίζουν κανόνες για το θέμα των ανθρωπίνων δικαιωμάτων -στην προκειμένη περίπτωση, για το θέμα της βιοδεοντολογίας- ή να συνάπτουν διεθνείς συμφωνίες στον εν λόγω τομέα». Θεωρώ πως το παραπάνω ισχύει τόσο για το θέμα που μας απασχολεί όσο και, γενικότερα, για θέματα που αφορούν τα ανθρώπινα δικαιώματα.
<P>
Παρά ταύτα, η παραπάνω ανάλυση συμπίπτει με αυτήν στην οποία προέβησαν οι νομικές υπηρεσίες του Κοινοβουλίου, αλλά επίσης με εκείνη της ίδιας της Επιτροπής. Και μιλώ για τις δηλώσεις του επιτρόπου στους κόλπους της Επιτροπής Νομικών Θεμάτων και Δικαιωμάτων των Πολιτών. Καλό θα ήταν, λοιπόν, να μας πει σήμερα η Επιτροπή την άποψή της επ' αυτού, αφού προχωρήσει σε επανεξέταση του ζητήματος.
<P>
Αυτό δεν σημαίνει, ωστόσο, ότι η δική μας γνωμοδότηση καθίσταται άνευ αντικειμένου, ότι παύουμε να ενδιαφερόμαστε για το θέμα. Σημαίνει όμως σίγουρα πως η γνωμοδότηση αυτή, από τη στιγμή που έπαυσε να έχει επείγοντα χαρακτήρα όσον αφορά τις επιπτώσεις της, θα γίνει δεκτή έτσι όπως είναι, θα έχει περισσότερο ακαδημαϊκό χαρακτήρα και λιγότερο κύρος. Αναρωτιέμαι, άλλωστε, αν τελικώς αυτό δεν είναι καλύτερο. Παρά τις σημαντικές προσπάθειες που κατέβαλε ο εισηγητής -και θα ήθελα να αποτίνω φόρο τιμής στο εξαίρετο έργο του κ. Pelttari, ο οποίος αντικατέστησε την κ. Rehn-, μπορώ να διαπιστώσω μια, θα έλεγα, αντίστροφη εξέλιξη των κειμένων. Έχω την εντύπωση ότι, ενώ το κείμενο του σχεδίου σύμβασης του Συμβουλίου της Ευρώπης σιγά σιγά βελτιωνόταν με τις διαδοχικές αναγνώσεις, το αντίστοιχο κείμενο του κ. Pelttari δυστυχώς χειροτέρευε από τη μία ψηφοφορία στην άλλη στους κόλπους της Επιτροπής Νομικών Θεμάτων.
<P>
Αντιμετωπίσαμε πάμπολλες δυσκολίες μέχρι να καταλήξουμε σε συναίνεση μεταξύ μας, μέχρις ότου δηλαδή επιτύχουμε αυτή τη λεπτή ισορροπία ανάμεσα στην προσήλωση στις αρχές του σεβασμού της ζωής και της αξιοπρέπειας του ανθρώπινου σώματος, από τη μια, και στην αποδοχή των επιταγών που απορρέουν από την πρόοδο της Ιατρικής, από την απελευθέρωση και αναβάθμιση του ρόλου της γυναίκας και τη χειραφέτηση των γυναικών όσον αφορά το ίδιο τους το κορμί, από την άλλη. Βρισκόμαστε τώρα αντιμέτωποι -και μπορέσαμε να το διαπιστώσουμε- με μια νέα έξαρση των επιθέσεων από πλευράς κάποιας συγκεκριμένης, υπερσυντηρητικής Δεξιάς που ξανασηκώνει κεφάλι, η οποία εκφράζεται στην Αμερική υπό το λάβαρο της Christian Coalition , στη Γαλλία με τη δράση των ομάδων κρούσης των πολέμιων της εθελουσίας διακοπής της εγκυμοσύνης, και που έφθασε να έχει αντίλαλο ακόμη και στη Ρώμη, με τη δυναμική επάνοδο των σκοταδιστικών αντιλήψεων.
<P>
Αποτέλεσμα αυτής της εξέλιξης είναι να τεθούν σε αμφισβήτηση τα κεκτημένα της δεκαετίας του '70 όσον αφορά τα δικαιώματα της γυναίκας. Μια πρώτη ένδειξη είναι η τροπολογία σχετικά με την προέλευση της ζωής, που παραλίγο να εγκριθεί από την Επιτροπή Νομικών Θεμάτων και που μόλις μετά βίας απορρίφθηκε, με ελάχιστη διαφορά ψήφων. Ένα άλλο χαρακτηριστικό παράδειγμα είναι η τροπολογία που αναφέρεται στη γονιμοποίηση in-vitro, που απεικονίζει ξεκάθαρα μια συγκεκριμένη αντίληψη των πραγμάτων η οποία καταδικάζει τόσο την ίδια την πράξη της γονιμοποίησης in-vitro από άποψη αρχής, όσο και τη γυναίκα που εκφράζει την επιθυμία να προσφύγει στις σύγχρονες τεχνικές της Ιατρικής ώστε να εξασφαλίσει επιτέλους μια επιθυμητή μητρότητα.
<P>
Σχετικά μ' αυτό, θα πρέπει να διευκρινίσω ότι η νέα διατύπωση, που προτείνουν οι Πράσινοι με την τροπολογία τους υπ' αριθ. 25, δεν μου φαίνεται αποδεκτή παρά μόνο σε περίπτωση που καταστήσει σαφές ότι πρέπει να διατηρείται εν ζωή ένας επαρκής αριθμός εμβρύων ώστε να δοθεί, με εύλογο τρόπο, η δυνατότητα επανάληψης των προσπαθειών εμφύτευσης, δίχως γι' αυτό να χρειαστεί η γυναίκα να υποβληθεί σε νέα λήψη ωαρίων, μια εμπειρία οδυνηρή, που προκαλεί άσκοπο ψυχικό τραύμα και που, συν τοις άλλοις, ελλοχεύει κινδύνους για την υγεία.
<P>
Όλα όσα προανέφερα οδήγησαν στο να ψηφίσουμε, στους κόλπους της Επιτροπής Νομικών Θεμάτων, ένα κείμενο το οποίο η Ομάδα μου θεωρεί απαράδεκτο με βάση τη σημερινή κατάσταση των πραγμάτων και που, κατά τη γνώμη μου, φαίνεται στην κυριολεξία οπισθοδρομικό και αναχρονιστικό -παρά τις προσπάθειες του κ. Pelttari- και, συνεπώς, είναι απαράδεκτο. Σε περίπτωση που οι τροπολογίες που ανέφερα προηγουμένως γίνουν αποδεκτές από την Ολομέλεια, θα υποχρεωθούμε, εκφράζοντας παρά ταύτα τη συμπάθειά μας προς τον εισηγητή, να καταψηφίσουμε ανεπιφύλακτα την έκθεση του κ. Pelttari.

<SPEAKER ID=119 LANGUAGE="DE" NAME="Liese">
Kύριε Πρόεδρε, δικαιολογημένα ασκήθηκε κριτική στο παρόν σχέδιο σύμβασης για τα δικαιώματα του ανθρώπου και τη βιοδεοντολογία, και μάλιστα από οργανώσεις αναπήρων και εκκλησίες, καθώς επίσης και από πολλούς βουλευτές σε διάφορα κοινοβούλια. Θεωρώ καλό που το Eυρωπαϊκό Kοινοβούλιο ασχολείται με το σχέδιο σύμβασης κι εκφράζει την άποψή του επ' αυτού, παρόλο που το νομικό καθεστώς είναι κάτι παραπάνω από ασαφές.
<P>
O κ. Pelttari υπέβαλε μια καλή έκθεση. Θα ήθελα να τον ευχαριστήσω για τη δουλειά που έκανε. H έκθεσή του είναι διατυπωμένη με σαφήνεια και η προστασία των ανθρωπίνων δικαιωμάτων τονίζεται πολύ περισσότερο απ' ότι στο σχέδιο σύμβασης της κατευθυντήριας επιτροπής για τη βιοδεοντολογία. Eίναι βεβαίως κρίμα που η ομάδα του κ. Pelttari θέλει να ανακαλέσει αυτή τη σαφήνεια, και κατέθεσε πολυάριθμες τροπολογίες που θα αλλοίωναν την έκθεση. H Oμάδα του EΛK υποστηρίζει την έκθεση, ως προς το περιεχόμενό της, έτσι όπως ψηφίστηκε στην Eπιτροπή Nομικών Θεμάτων. Eμείς είμαστε υπέρ των ξεκάθαρων διατυπώσεων και της ύψιστης επιταγής της ανθρώπινης αξιοπρέπειας. Kατ' αρχήν, θα ήθελα να αναφερθώ στο αμφισβητούμενο σημείο της επέμβασης στο γενετικό κώδικα του ανθρώπου. Eίναι θετικό που η κατευθυντήρια επιτροπή τάχθηκε κατά των επεμβάσεων στο γενετικό κώδικα του ανθρώπου; λείπει ωστόσο, κατά τη δική μου άποψη και κατά την άποψη της ομάδας μου, η αναγκαία σαφήνεια. Tο Eυρωπαϊκό Kοινοβούλιο θα 'πρεπε να ταχθεί ξεκάθαρα υπέρ μιας απαγόρευσης. Δε θέλουμε ένα μνημόνιο που να θεμελιώνεται ενδεχομένως τεχνικά, αλλά μια απαγόρευση που να βασίζεται και σε βασικές δεοντολογικές αντιλήψεις. H επέμβαση στο γενετικό κώδικα του ανθρώπου δεν γίνεται για θεραπεία, αλλά για τη γενετική του βελτίωση, και την εικόνα του ανθρώπου που κρύβεται πίσω απ' αυτή δεν μπορούμε με κανένα τρόπο να τη δεχθούμε. Tη μέθοδο αυτή θα πρέπει να την απορρίψουμε, μόνο και μόνο επειδή, στην έρευνα για την επέμβαση στο γενετικό κώδικα του ανθρώπου, απαιτείται μαζική έρευνα επί εμβρύων. Aκόμη και όσον αφορά την ίδια την έρευνα επί εμβρύων, το σχέδιο της κατευθυντήριας επιτροπής είναι επίσης αρκετά ασαφές. Γίνεται βέβαια λόγος για κατάλληλη προστασία, ωστόσο δεν απαγορεύεται ρητώς η έρευνα κατά την οποία χρησιμοποιούνται έμβρυα. Aναρωτιέμαι τι είδους κατάλληλη προστασία είναι αυτή, αν το αντικείμενο της προστασίας πεθαίνει στο τέλος; Πώς μπορούμε να μιλάμε εδώ για κατάλληλη προστασία; Γι' αυτό και θέλουμε σαφείς διατυπώσεις.
<P>
H απόρριψη της έρευνας που χρησιμοποιεί έμβρυα - στο σημείο αυτό, ως γνωστόν, είμαστε σύμφωνοι - προϋποθέτει ωστόσο κι έναν όρο. Nομίζω πως θα πρέπει να φροντίσουμε να μην υπάρχουν πολλά έμβρυα. Aυτά τότε θα χρησιμοποιούνταν είτε για ερευνητικούς σκοπούς είτε θα τα αφήναμε να πεθάνουν - κι αυτό, από δεοντολογική άποψη, εμπεριέχει προβλήματα. Σε πολλά πανεπιστήμια υπάρχει επί του παρόντος το δίλημμα να έχει κανείς εκατοντάδες χιλιάδες κατεψυγμένα έμβρυα και να μην ξέρει τι να τα κάνει. Για να αποφευχθεί αυτό το δίλημμα, στα διάφορα κράτη μέλη, υπάρχουν κανόνες που λαμβάνουν υπόψη αυτό το πρόβλημα. Oι κανόνες αυτοί δεν προκάλεσαν μέχρι τώρα τις διαμαρτυρίες των γυναικείων κινημάτων. Tουλάχιστον δεν άκουσα τίποτε για κάτι τέτοιο, παρόλο που επανειλημμένα ζήτησα από συναδέλφους να μου προσκομίσουν αποδείξεις. Γι' αυτό και πιστεύω ότι η διατύπωση στο σημείο 12.5, όπως την ενέκρινε η Eπιτροπή Nομικών Θεμάτων, είναι πολύ σημαντική. Όσον αφορά την έρευνα σε άτομα που δεν έχουν την ικανότητα να δώσουν τη συγκατάθεσή τους, θα πρέπει να πούμε πως δικαίως η αρχική έκδοση του σχεδίου σύμβασης, του 1994, ξεσήκωσε διαμαρτυρίες. Aναρωτιέμαι επίσης γιατί κανείς δεν ξεκαθάρισε εκ των προτέρων, με μια απαγόρευση διακρίσεων σε βάρος των αναπήρων, πως εδώ δεν θα πρέπει να γίνεται κατάχρηση. H Eπιτροπή Nομικών Θεμάτων ζητεί μια τέτοια απαγόρευση διακρίσεων και νομίζω πως θα πρέπει να συμφωνήσουμε με το αίτημα αυτό.
<P>
H Oμάδα του EΛK, βεβαίως, δεν είναι κατά της απαγόρευσης της έρευνας, αλλά θέλουμε, ωστόσο, αυστηρούς κανόνες. Aυτό ισχύει και για τα άτομα που δεν έχουν την ικανότητα να δώσουν τη συγκατάθεσή τους. Διότι αν την απαγορεύαμε πλήρως, τότε η έρευνα στον τομέα των παιδικών ασθενειών για παράδειγμα, ή της ασθένειας του Creutzfeldt-Jacob, θα ήταν αδύνατη, και πιστεύω πως γι' αυτό θα 'πρεπε να υπερψηφίσουμε την έκθεση, στην παρούσα της μορφή, με ορισμένες συντακτικές τροποποιήσεις, αλλά όχι με μια τροποποίηση επί της ουσίας.

<SPEAKER ID=120 LANGUAGE="FR" NAME="Pompidou">
Κύριε Πρόεδρε, αγαπητοί συνάδελφοι, θα επιθυμούσα καταρχήν να συγχαρώ το συνάδελφό μας Pelttari για την εξαιρετική εργασία που έφερε σε πέρας. Η έκθεσή του είναι αξιοσημείωτη, τόσο από νομικής σκοπιάς όσο και από την άποψη του σεβασμού που οφείλουμε προς την αξιοπρέπεια του ανθρώπινου όντος.
<P>
Ως βιολόγος, ωστόσο, και, για πρόσθετους λόγους, ως γιατρός, δεν θα μπορούσα να συμφωνήσω με πολλές από τις συστάσεις που εμπεριέχονται στην έκθεση. Όντως, ποιος άλλος είναι ο ρόλος του βιολόγου εκτός από το να συμβάλλει στην πρόοδο της ιατρικής έρευνας, δίχως προς το σκοπό αυτό να βλάπτει τους ασθενείς; Ποιος άλλος είναι ο ρόλος του γιατρού εκτός από το να ανακουφίζει τους ανθρώπους που υποφέρουν και να ανταποκρίνεται στις αγωνιώδεις προσδοκίες των ασθενών και των οικογενειών τους, πάντα μέσα στο πλαίσιο των κανόνων δεοντολογίας και των θεμελιωδών αρχών της ηθικής;
<P>
Αλλά βλέπουμε ότι ο νομοθέτης, με το σχέδιο σύμβασης που έχουμε μπροστά μας, αν και ενεργεί καλόπιστα και με ήσυχη τη συνείδησή του, βάζει ωστόσο φραγμούς στην πρόοδο της Ιατρικής, σε διάφορους και πολλούς τομείς. Όσον αφορά τη συγκατάθεση για διεξαγωγή θεραπευτικών δοκιμών σε πρόσωπα διανοητικώς μη ικανά προς συναίνεση, συμφωνώ με τις περισσότερες προτάσεις του εισηγητή. Οφείλω, όμως, να επιστήσω την προσοχή των συναδέλφων σε ένα ειδικό θέμα: ποια στάση θα πρέπει να τηρούμε έναντι των ενηλίκων ατόμων που αδυνατούν να εκφράσουν την άρνησή τους; Μήπως θα πρέπει να αποκλείσουμε κάθε δυνατότητα επίτευξης προόδων στη θεραπεία των μεγάλων διαταραχών του εγκεφάλου, και ιδίως στη θεραπεία της νόσου Αλτσχάιμερ;
<P>
Σε ό, τι αφορά την αντιμετώπιση της στειρότητας ή της υπογονιμότητας του ζευγαριού με την προσφυγή σε μεθόδους υποβοηθούμενης τεκνοποίησης, η πρόταση του εισηγητή προς την κατεύθυνση του περιορισμού του αριθμού των εμβρύων που πρέπει να παράγονται κατά τη διάρκεια ενός και μόνο κύκλου με σκοπό την εμφύτευση είναι εντελώς εξωπραγματική στα μάτια οποιουδήποτε λογικού και ορθώς σκεπτόμενου ειδικού.
<P>
Με βάση το σημερινό επίπεδο των γνώσεων, και δεδομένου του μεγάλου ποσοστού γονιμοποιημένων ωαρίων που αναπόφευκτα θα απωλεσθούν κατά τη διάρκεια των πρώτων ημερών της εμβρυϊκής ανάπτυξης, τα προτεινόμενα μέτρα θα έχουν ως αποτέλεσμα την οριστική καταδίκη της in-vitro γονιμοποίησης με μεταφορά εμβρύου, θέτοντας ταυτόχρονα ακόμη περισσότερους περιορισμούς στις γυναίκες που επιθυμούν να αποκτήσουν παιδί.
<P>
Θα ολοκληρώσω αναφέροντας την απαγόρευση -αξιέπαινη αυτή καθαυτή- των επεμβάσεων που προσβλέπουν στη μεταβολή της σειράς των γεννητικών κυττάρων. Αυτό όμως σημαίνει πως θα απαγορευθούν οι θεραπευτικές αγωγές με ακτινοθεραπεία ή με χημειοθεραπεία των ασθενών που πάσχουν από καρκίνο των ωοθηκών ή των όρχεων, όπως προβλέπει το κείμενο της έκθεσης;
<P>
Όλα τα παραδείγματα που ανέφερα προηγουμένως δείχνουν ξεκάθαρα πως οι ρυθμίσεις που προτείνει ο συνάδελφός μας Pelttari, παρ' ότι εκφράζουν ανησυχίες τις οποίες δεν μπορούμε παρά να συμμεριστούμε, έχουν κάποια δόση υπερβολής. Υπό την έννοια αυτή, θεωρώ πως η έκθεση μπορεί να γίνει αποδεκτή μονάχα εφόσον εισαχθούν τουλάχιστον τέσσερις προφορικές τροπολογίες, ειδ' άλλως θα πρέπει να παραπεμφθεί εκ νέου στην αρμόδια επιτροπή.
<P>
Θα πρέπει, πρώτον, να ληφθεί υπόψη η ανικανότητα έκφρασης της άρνησης από μέρους ατόμων που πάσχουν από εξαιρετικά σοβαρή διανοητική νόσο. Δεύτερον, να προβλεφθούν παρεκκλίσεις στην απαγόρευση διεξαγωγής ερευνών επί εμβρύων όταν πρόκειται για δοκιμές με σκοπό τη βελτίωση της μεταγενέστερης ανάπτυξής τους. Τρίτον, να μην επιβληθεί περιορισμός στον αριθμό παραγόμενων εμβρύων που προορίζονται για εμφύτευση στο σώμα της μητέρας, αλλά απλώς να καθοριστεί ο αριθμός των εμβρύων που θα εμφυτεύονται κατά τη διάρκεια ενός κύκλου. Και τέταρτον, να απαγορευθεί κάθε θεραπεία που ενδέχεται να μεταβάλλει τη σειρά των γεννητικών κυττάρων, με εξαίρεση τις περιπτώσεις αντιμετώπισης του καρκίνου των γονάδων.
<P>
Με τον τρόπο αυτό, το Σώμα μας θα ανταποκριθεί μεν στις ανησυχίες σχετικά με τα θέματα δημόσιας υγείας στο πλαίσιο του σεβασμού της αξιοπρέπειας των προσώπων, αλλά και θα ανταποκριθεί στις προσδοκίες των ασθενών και των οικογενειών τους, μέσα στο πλαίσιο της τήρησης των κανόνων βιολογικής και ιατρικής δεοντολογίας.

<SPEAKER ID=121 LANGUAGE="FR" NAME="Monfils">
Κύριε Πρόεδρε, αγαπητοί συνάδελφοι, το κείμενο της πρότασης ψηφίσματος στο οποίο κατέληξαν οι εργασίες της επιτροπής συνιστά, από πολλές απόψεις, μια σαφή οπισθοδρόμηση σε σχέση με το κείμενο του σχεδίου συμβάσεως. Σε ποια σημεία φαίνεται αυτό; Πρώτα απ' όλα, στο θέμα της επιστημονικής έρευνας. Το ψήφισμα ορίζει πως θα πρέπει να καθοριστούν απόλυτα όρια πριν από την έναρξη οποιασδήποτε νέας ερευνητικής εργασίας. Ιδού ένα παράδειγμα επιστημονικού μνημονίου, σε όλο του το σκοταδιστικό μεγαλείο! Έτσι, σύμφωνα με τα περισσότερα μέλη της επιτροπής, θα πρέπει να σταματήσει κάθε έρευνα γύρω από τις γενετικές ασθένειες μέχρις ότου η σύμβαση υπογραφεί και κυρωθεί από την πλειοψηφία των κρατών. Μιλάμε για μια καθυστέρηση πέντε έως δέκα ετών στην πάλη κατά των ασθενειών. Μιλάμε για μια απότομη διακοπή των ερευνών αιχμής, άρα για μια ήττα απέναντι στην Ιαπωνία και τις Ηνωμένες Πολιτείες, ακόμη και σε επίπεδο διπλωμάτων ευρεσιτεχνίας.
<P>
Έπειτα, όσον αφορά τις συνθήκες κάτω από τις οποίες πραγματοποιείται η γονιμοποίηση in-vitro. Όπως ειπώθηκε, το κείμενο που εγκρίθηκε στους κόλπους της επιτροπής είναι απαράδεκτο. Τίθεται ένα θεωρητικό ανώτατο όριο στον αριθμό των εμβρύων που προορίζονται για επανεμφύτευση, την ίδια στιγμή που η σημερινή τεχνολογία δεν επιτρέπει ακόμη την αποφυγή των υπεράριθμων εμβρύων. Και το χειρότερο, απαγορεύεται η διατήρηση εμβρύων σε κατάψυξη, εκτός από εξαιρέσεις για ιατρικούς λόγους. Τέλος, προωθείται η απαγόρευση της διεξαγωγής οποιασδήποτε έρευνας επί των εμβρύων.
<P>
Θα θέσω το εξής απλό ερώτημα: Ποιοι πιστεύουμε ότι είμαστε εμείς οι νομοθέτες, που πολύ συχνά βρισκόμαστε μακριά από τον πληθυσμό που εκπροσωπούμε, για να αποφανθούμε τι είναι καλό και τι είναι κακό σε κάτι που ο κάθε άνθρωπος θεωρεί εντελώς προσωπική του υπόθεση, τη σεξουαλική του ζωή και την αναπαραγωγική του δραστηριότητα; Βάσει ποιας λογικής, τη στιγμή ακριβώς που - πολύ σωστά- διεκδικούμε την ισότητα μεταξύ ανδρών και γυναικών, επιδιώκουμε να απαγορεύσουμε στις γυναίκες να χειραφετήσουν το ίδιο τους το κορμί; Αν υπάρχουν υπεράριθμα έμβρυα, ας αφήσουμε τις γυναίκες να διαλέξουν αν θέλουν να τα κρατήσουν, να τα καταστρέψουν ή να τα δωρίσουν στην Επιστήμη.
<P>
Τέλος, η σχεδόν κατηγορηματική άρνηση να επιτραπεί η διεξαγωγή δοκιμών που αποσκοπούν στην πρόληψη της εμφάνισης γενετικών ασθενειών είναι εξίσου απαράδεκτη, δεδομένου ότι κάθε κίνδυνος κατάχρησης θα μπορεί να αποτραπεί εφόσον οι δοκιμές αυτές επιτραπούν μονάχα για ιατρικούς ή ερευνητικούς σκοπούς, και κατόπιν συγκατάθεσης του ενδιαφερόμενου ατόμου.
<P>
Στην πραγματικότητα, η παρούσα γνωμοδότηση εμπεριέχει δύο σημαντικότατα ελαττώματα. Πρώτα απ' όλα, αντί να καθορίσει μέτρα πλαισίωσης της έρευνας ούτως ώστε να αποτραπεί κάθε παρεκτροπή, το μόνο που κάνει είναι να απαγορεύει. Ας μιλήσουμε ξεκάθαρα: σε όσους εκφράζουν φόβους επειδή πριν από πενήντα χρόνια είχαν μεθοδευθεί κάποια ειδεχθή πειράματα, θα πρέπει να υπενθυμίσουμε ότι τα εν λόγω πειράματα μπόρεσαν να πραγματοποιηθούν διότι είχαν γίνει κατόπιν αδείας και με την ενθάρρυνση ενός απάνθρωπου και διεστραμμένου πολιτικού καθεστώτος. Σήμερα, όμως, ζούμε κάτω από δημοκρατικά καθεστώτα, όπου η έρευνα υπόκειται σε έλεγχο και δεν διεξάγεται υπογείως, όπου οι ανακοινώσεις των ανακαλύψεων δημοσιεύονται σε περιοδικά και δελτία, όπου σε κάθε μήκος και πλάτος έχουν συσταθεί επιτροπές ιατρικής δεοντολογίας. Μπορούμε, επομένως, χωρίς κανένα φόβο, να δώσουμε το πράσινο φως για τη συνέχιση της έρευνας, που αποτελεί πηγή προόδου, θέτοντας ωστόσο συγκεκριμένα όρια για την αποφυγή κάθε παρεκτροπής.
<P>
Δεύτερον, είναι ποτέ δυνατόν 626 βουλευτές να έχουν το θράσος να ισχυρίζονται πως μπορούν να καθορίσουν ποια είναι η κυρίαρχη ηθική που πρέπει να διέπει την προσωπική συμπεριφορά των ανδρών και των γυναικών; Μα στο όνομα ποιας εξουσίας θα μπορούσε μια φιλελεύθερη κοινωνία να θεσπίσει γενικούς κανόνες αρμονικής λειτουργίας της κοινωνίας στο σύνολό της; Η κοινωνία δεν έχει καμιά δουλειά να παρεμβαίνει σε ατομικές επιλογές που δεν έρχονται σε μετωπική σύγκρουση με την κατεστημένη κοινωνική τάξη.
<P>
Συμφωνώντας με δύο συναδέλφους που μίλησαν προηγουμένως, θα έλεγα λοιπόν πως, σε περίπτωση που δεν ενσωματωθούν στο κείμενο κάποιες τροπολογίες, ιδίως αυτές που κατατέθηκαν από μεριάς μας, το Ευρωπαϊκό Κοινοβούλιο θα έχει δυστυχώς ακολουθήσει τον εσφαλμένο δρόμο που περιέγραψα προηγουμένως. Στην περίπτωση αυτή, ελπίζω ότι το Συμβούλιο της Ευρώπης θα φροντίσει να απορρίψει τη γνωμοδότηση του Ευρωπαϊκού Κοινοβουλίου.

<SPEAKER ID=122 LANGUAGE="FI" NAME="Stenius-Kaukonen">
Αξιότιμε κύριε Πρόεδρε, συμφωνώ με τις περισσότερες από τις απόψεις που εκφράζονται στην έκθεση του βουλευτού κυρίου Πέλτταρι. Λόγω της αλματώδους ανάπτυξης στον τομέα της βιολογίας και της ιατρικής η ανάγκη για θέσπιση νομοθεσίας για την προστασία της αξιοπρεπείας του ανθρώπου έχει καταστεί επιτακτική. Το θέμα των γονιδίων πρέπει να αντιμετωπισθεί με ιδιαίτερη ευαισθησία. Ο άνθρωπος έχει το αναφαίρετο δικαίωμα της μοναδικότητας. Σήμερα πρέπει να διατίθενται πολύ μεγαλύτερα ποσά για την κοινωνική μεταρρύθμιση ούτως ώστε να δύνανται, στο εξής, τα άτομα τα οποία πάσχουν από ασθένειες ή έχουν ειδικές ανάγκες να ζουν μία όσο το δυνατόν φυσιολογικότερη ζωή.
<P>
Παρ' όλα αυτά δεν πρέπει να περιορισθεί απερίσκεπτα ο εντοπισμός της προέλευσης των διαφόρων ασθενειών και αναπηριών, η θεραπεία τους και η πρόληψή τους. Πιστεύω ότι το σημείο 10 της παραγράφου 12 της έκθεσης είναι ελλιπές. Η παράγραφος αυτή προτείνεται να επιτρέπονται οι αναλύσεις που θα καθιστούν δυνατή είτε την πρόβλεψη γενετικών ανωμαλιών είτε τη διάγνωση της προδιάθεσης των γονιδίων σε ασθένειες και βλάβες μόνο σε περιπτώσεις ασθενειών που απειλούν την ίδια τη ζωή των ενδιαφερομένων και για τις οποίες υπάρχει σήμερα αποδεδειγμένα αποτελεσματική θεραπεία. Για ποιές, όμως, αναλύσεις πρόκειται; Εάν εγκριθεί το προταθέν κείμενο, υπό την μορφή που έχει, πρέπει να απαγορευθούν και πολλές από τις αναλύσεις οι οποίες πραγματοποιούνται σήμερα; Ήδη με τις αναλύσεις αίματος καθίσταται δυνατή η πρόβλεψη της επιρρέπειας προς κάποια ασθένεια με αποτέλεσμα να προλαμβάνεται η εκδήλωσή της με την αλλαγή, π.χ., των συνθηκών διαβίωσης. Η προδιάθεση, φερ' ειπείν, στον διαβήτη των ενηλίκων (Τύπος II) είναι ιδιαιτέρως κληρονομική, όπως συμβαίνει και με πολλές άλλες ασθένειες. Για την κληρονομικότητα της νόσου αυτής γνωρίζουμε ήδη ότι εάν ο ένας από τους δύο γονείς υποφέρει από διαβήτη, η πιθανότητα να εκδηλωθεί διαβήτης του Τύπου ΙΙ και στα παιδιά τους είναι της τάξεως του 40 %. Εάν και οι δύο γονείς είναι διαβητικοί, γνωρίζουμε ότι με πιθανότητα 60 % θα εκδηλωθεί διαβήτης και στα παιδιά. Παρ' όλο ότι δεν θεωρείται άμεση απειλή κατά της ζωής των ανθρώπων, η νόσος αυτή, όπως και πολλές άλλες, εάν δεν θεραπευθεί οδηγεί σε πρόωρο θάνατο. Πολλές φορές οι κληρονομικές αυτές ασθένειες οφείλονται ακριβώς σε ανωμαλίες στα γονίδια.
<P>
Μέχρι σήμερα έχει επιτευθεί η εξάλειψη πολλών ασθενειών οι οποίες μάστιζαν τον πληθυσμό του πλανήτη μας. Παρ' όλα αυτά πρέπει να καταβληθούν και επιπλέον προσπάθειες. Μήπως έπρεπε, προ 75 ετών, να απαγορεύσουμε την χρήση της ινσουλίνης; Δεν προκαλούσε άραγε ηθικούς προβληματισμούς η χορήγηση στον άνθρωπο ινσουλίνης η οποία προήρχετο από τα βοοειδή ή τα χοιρινά; Θα την επιτρέπαμε άραγε σήμερα; Ευτυχώς, πάντως, τότε επετράπη η χορήγησή της. Το θέμα αυτό πρέπει να μας προβληματίσει ιδιαιτέρως. Ελπίζω ότι το Κοινοβούλιο δεν θα εγκρίνει το πρώτο μέρος του σημείου 10 της παραγράφου 12 της έκθεσης. Ευελπιστώ, όμως, ότι θα εγκρίνει, π.χ., την πρόταση τροπολογίας του βουλευτού κυρίου Πέλτταρι.

<SPEAKER ID=123 LANGUAGE="DE" NAME="Ullmann">
Kύριε Πρόεδρε, κυρίες και κύριοι, κυρίες και κύριοι συνάδελφοι, το να επιβάλουμε και να προστατεύσουμε την καθολική ισχύ των ανθρωπίνων δικαιωμάτων, είναι μια από τις πολιτικές προτεραιότητες της εποχής μας. H δυσκολία του καθήκοντος αυτού έγκειται στο ότι δεν υπάρχει μία μόνο παγκόσμια και οριζόντια καθολικότητα των ανθρωπίνων δικαιωμάτων, αλλά και μια έντονη και κάθετη καθολικότητα, που εκτείνεται από τον κάτοχο του βραβείου Nόμπελ μέχρι το τελείως απροστάτευτο έμβρυο, από τον εγκέφαλο μέχρι και τα μεμονωμένα κύτταρα του σώματος και του φύλου. Όπως και να διαμορφώνεται η προστασία αυτή, θα πρέπει να ικανοποιεί έναν βασικό όρο: Kαθήκον της κοινωνίας μας, που ζει υπό τις συνθήκες της πυρηνικής φυσικής και της μοριακής βιολογίας, δεν είναι να δημιουργήσουμε μια καινούρια δεοντολογία, αλλά να επιβεβαιώσουμε και να συγκεκριμενοποιήσουμε τη συγκατάθεσή μας σε μια κανονιστική ισχύ των ανθρωπίνων δικαιωμάτων, στον τομέα των βιοτεχνολογικών ερευνών και θεραπειών, αναλογιζόμενοι τη βαρβαρότητα των παγκοσμίων πολέμων και των γενοκτονιών.
<P>
Tο παρόν σχέδιο σύμβασης για τα ανθρώπινα δικαιώματα και τη βιοϊατρική, περιέχει, στο θέμα της συγκατάθεσης για την έρευνα σε άτομα που δεν έχουν την ικανότητα να δώσουν τη συγκατάθεσή τους, την έρευνα για επεμβάσεις στο γενετικό κώδικα του ανθρώπου, την έρευνα επί εμβρύων και τη μεταμόσχευση οργάνων, εξαιρέσεις που θέτουν σε κίνδυνο τη φυσική και γενετική ακεραιότητα του θιγομένου. Eπιπλέον, σε σύγκριση με τη σύμβαση των ανθρωπίνων δικαιωμάτων, χαρακτηρίζεται από αισθητή έλλειψη νομικής δέσμευσης, επειδή περιορίζει τη δικαιοδοσία του Δικαστηρίου του Στρασβούργου για τα ανθρώπινα δικαιώματα σε προκαταρκτικές πραγματογνωμοσύνες.
<P>
Bιολόγοι, ιατροί, νομικοί, φιλόσοφοι και θεολόγοι έχουν ακόμη να κάνουν πολλή δουλειά από κοινού, για να εξασφαλίσουν την προστασία της οριζόντιας και κάθετης καθολικότητας των ανθρωπίνων δικαιωμάτων και στη βιοϊατρική.

<SPEAKER ID=124 LANGUAGE="FR" NAME="Lalumiθre">
Κύριε Πρόεδρε, η έκθεση του κ. Pelttari ασχολείται με ένα εξαιρετικά σημαντικό και λεπτό θέμα: με τη βιοδεοντολογία. Με άλλα λόγια, με τη δεοντολογία των βιολογικών επιστημών. Πιο συγκεκριμένα, η παρούσα έκθεση είναι μια γνωμοδότηση σχετικά με το σχέδιο σύμβασης επί του θέματος αυτού, που βρίσκεται σήμερα στο στάδιο της επεξεργασίας στους κόλπους του Συμβουλίου της Ευρώπης.
<P>
Η πρώτη μου παρατήρηση αφορά τη μεθοδολογία που ακολούθησε η Επιτροπή Νομικών Θεμάτων και Δικαιωμάτων των Πολιτών. H επιτροπή αυτή εργάστηκε με βάση ένα προσχέδιο του Συμβουλίου της Ευρώπης, το οποίο συντάχθηκε το 1995. Από τότε μέχρι σήμερα, χάρη στο έργο της διοικούσας επιτροπής του για τη βιοδεοντολογία, το Συμβούλιο της Ευρώπης προχώρησε παραπέρα τις εργασίες μέχρι να καταλήξει, στις 7 Ιουνίου του τρέχοντος έτους, σε ένα νέο κείμενο το οποίο διαφέρει αισθητά από το πρώτο. Λυπάμαι για το γεγονός ότι το Ευρωπαϊκό Κοινοβούλιο επεξεργάστηκε ένα προσχέδιο που έχει ήδη σε μεγάλο βαθμό ξεπεραστεί. Για τον πρόσθετο λόγο ότι το κείμενο του Ιουνίου του 1996, που αποτελεί τον καρπό των εργασιών της προαναφερθείσας διοικούσας επιτροπής, έλαβε ευρέως υπόψη -πριν διαβιβαστεί στη Διυπουργική Επιτροπή του Συμβουλίου της Ευρώπης, κάτι που κατά πάσα πιθανότητα θα γίνει το επόμενο φθινόπωρο- τις διάφορες κριτικές που διατυπώθηκαν κυρίως στη Γερμανία, όπου μια σειρά λαθών στη μετάφραση αλλοίωσαν το περιεχόμενο της συζήτησης. Οι παρανοήσεις αυτές έχουν πλέον αποσαφηνιστεί, και η νέα διατύπωση, αυτή του Ιουνίου, εγκρίθηκε σχεδόν ομόφωνα από τη διοικούσα επιτροπή, η οποία απαρτίζεται από εμπειρογνώμονες κάθε πολιτικο-ιδεολογικής άποψης από όλες τις χώρες του Συμβουλίου της Ευρώπης.
<P>
Η δεύτερή μου παρατήρηση αναφέρεται στην ουσία του ζητήματος. Είναι φανερό ότι η έκθεση του κ. Pelttari, ή καλύτερα, οι τροπολογίες που εισήχθησαν στους κόλπους της επιτροπής, σε μεγάλο βαθμό διαπνέονται από μια περιοριστική λογική που προβάλλεται στο όνομα μιας ηθικής την οποία αρκετοί από μας δεν ασπαζόμαστε. Και συγκεκριμένα, αυτό φαίνεται στο κείμενο μιας σειράς διατάξεων που αφορούν το έμβρυο, ένα θέμα εξαιρετικά λεπτό. Το ίδιο συμβαίνει όσον αφορά την προστασία των ατόμων που είναι ανίκανα να εκφράσουν τη συναίνεσή τους σε μια έρευνα. Τέλος, το ίδιο συμβαίνει σε ό, τι αφορά τη γονιδιακή θεραπεία και τις επεμβάσεις επί του ανθρώπινου γενώματος.
<P>
Επί του συνόλου των σημείων που προανέφερα, η έκθεση του κ. Pelttari εκφράζει ένα πνεύμα περισσότερο προστατευτικό απ' ότι η ίδια η διατύπωση του 1995 του σχεδίου σύμβασης. Βεβαίως, έχουμε καθήκον να προστατεύουμε τα ανθρώπινα δικαιώματα και οφείλουμε να επιδεικνύουμε φρόνηση. Όμως η έκθεση δίνει την εντύπωση ενός κειμένου υπερβολικά περιοριστικού, μέχρι και οπισθοδρομικού. Λυπούμαι γι' αυτό, όπως επίσης λυπούμαι για το ότι η έκθεση αντιτίθεται στην πρόθεση του Συμβουλίου της Ευρώπης να παραπέμπει τα ζητήματα που δεν εξετάζονται από την ίδια τη σύμβαση σε περαιτέρω επεξεργασία υπό μορφή συμπληρωματικών πρωτοκόλλων. Το Συμβούλιο της Ευρώπης είναι σοφό: στην αντιμετώπιση τόσο δύσκολων θεμάτων, πρέπει να προχωρούμε βήμα βήμα, χωρίς να παρατραβούμε το σχοινί. Η καλύτερη μέθοδος συνίσταται στην κατάρτιση μιας θεμελιώδους σύμβασης και στην προσθήκη συμπληρωματικών πρωτοκόλλων.

<SPEAKER ID=125 LANGUAGE="NL" NAME="Van der Waal">
Κύριε Πρόεδρε, η έρευνα στον τομέα της βιολογίας, της βιοτεχνολογίας και της ιατρικής καθώς και οι εφαρμογές της, προσφέρουν απεριόριστες νέες δυνατότητες. Όμως, ταυτόχρονα, αυτές μας θέτουν ενώπιον ορισμένων θεμελιωδών ερωτήσεων ηθικού περιεχομένου. Γι'αυτό το λόγο είναι ικανοποιητικό το γεγονός ότι εντός του Συμβουλίου της Ευρώπης καταβάλλονται προσπάθειες για την εκπόνηση μιας Σύμβασης σχετικά με εκείνο που ονομάζεται ανθρώπινη αξιοπρέπεια. Δεν μπορεί να είναι επιτρεπτό κάθε τι που μπορεί να πραγματοποιηθεί. Στην ελευθερία της επιστήμης, της έρευνας και της ιατρικής θα πρέπει να τεθούν σύνορα.
<P>
Η εν λόγω Σύμβαση του Συμβουλίου της Ευρώπης προσφέρει μία εξαιρετική ευκαιρία προκειμένου να καθοριστεί εν προκειμένω το απαιτούμενο νομικό πλαίσιο. Ωστόσο, από το κείμενο του σχεδίου φαίνεται ότι η Επιτροπή Καθοδήγησης δεν εκμεταλλεύτηκε αυτήν την ευκαιρία. Σε σημαντικά σημεία, όπως η προστασία των ανικάνων προς συναίνεση, η προστασία και η χρησιμοποίηση των εμβρύων και το θέμα της γενετικής θεραπείας, το σχέδιο Σύμβασης παρουσιάζει ελλείψεις.
<P>
Θεωρούμε ότι είναι ευτυχές το γεγονός ότι με την έκθεση Pelttari το Ευρωπαϊκό Κοινοβούλιο εκφράζει τη γνώμη του επ'αυτού του σχεδίου. Όμως είμαστε αντίθετοι στην προσχώρηση της Ευρωπαϊκής Ένωσης σε μία τέτοια Σύμβαση, διότι αυτό είναι ένα θέμα για το οποίο πρέπει να αποφασίσουν τα κράτη μέλη.
<P>
Στην έκθεση Pelttari, διορθώνονται με ιδιαίτερα ορθό τρόπο οι ελλείψεις του σχεδίου Σύμβασης. Η έκθεση έχει ως αφετηρία την αρχή ότι η άμεση προστασία της αξιοπρέπειας και των δικαιωμάτων του μεμονωμένου ατόμου είναι υπεράνω οποιουδήποτε κοινωνικού συμφέροντος ή του συμφέροντος τρίτων. Κατ'αυτόν τον τρόπο δεν δίνεται μόνο απάντηση σε όλες τις ερωτήσεις, αλλά, όπως εξάγεται από την έκθεση, χαράζονται σαφή σύνορα αρχών. Αφετηρία πρέπει να είναι η αξιοπρέπεια του ανθρώπου, η οποία βασίζεται στην αναγνώριση του γεγονότος ότι ο άνθρωπος αποτελεί μοναδική δημιουργία του Θεού. Τούτο σημαίνει ότι οποιαδήποτε ζωή, από την αρχική έως την τελευταία φάση, πριν ή μετά τη γέννηση, με ή χωρίς ικανότητα συναίνεσης, θα πρέπει να προστατεύεται και να τυγχάνει σεβασμού.
<P>
Απευθύνω έκκληση για την έγκριση της έκθεσης Pelttari υπό τη μορφή υπό την οποία αυτή βρίσκεται ενώπιόν μας και την καταψήφιση των τροπολογιών οι οποίες αποσκοπούν να μειώσουν την υπάρχουσα προστασία.

<SPEAKER ID=126 LANGUAGE="IT" NAME="Amadeo">
Κύριε Πρόεδρε, στην τελική έκδοση, οι όροι «Σύμβαση βιοδεοντολογίας» έχουν αντικατασταθεί «Σύμβαση για τα ανθρώπινα δικαιώματα και τη βιοϊατρική». Τονίζεται με σαφήνεια συνεπώς ότι το σχέδιο βασίζεται στα πρωτεία του ανθρώπου, αποκλείοντας τις τεχνικές που σχετίζονται με ζώα και φυτά. Η θεμελιώδης αρχή της άμεσης ωφέλειας του ασθενούς, με την ευρεία έννοια, σε κάθε μορφή παρέμβασης είναι ευπρόσδεκτη από όλους, αλλά εμείς θέλουμε να το επαναλάβουμε προς αυτή την κατεύθυνση: πρώτο, καμία ιατρική επέμβαση δεν μπορεί να πραγματοποιείται χωρίς την ενσυνείδητη και ελεύθερη συναίνεση του προσώπου που την υφίσταται. δεύτερο, καμία έρευνα δεν μπορεί να γίνεται επί προσώπου ανικάνου να συναινέσει, παρά μόνο προς άμεση και βέβαιη ωφέλειά του. Πρόκειται για μία θέση που προσκρούει με τη νομοθεσία και την ισχύουσα πρακτική σε πολλές ευρωπαϊκές χώρες, στις οποίες η πλειοψηφούσα άποψη είναι ότι η απαίτηση της άμεσης ωφέλειας θα καθιστούσε αδύνατο μεγάλο μέρος της θεμελιώδους έρευνας σχετικά με τις προϋποθέσεις ανάπτυξης του παιδιού, τις παιδικές ασθένειες και ορισμένες διανοητικές ασθένειες. Σε κάθε περίπτωση, θεωρούμε ότι οι εν λόγω οργανώσεις δεν είναι επαρκώς ισχυρές για να επιτρέπουν εσπευσμένα άλματα προς τα εμπρός.
<P>
Η γενετική αποτελεί ένα από τους πλέον υποσχόμενους κλάδους όσον αφορά την καταπολέμηση των ασθενειών, ειδικότερα για την καταπολέμηση του καρκίνου. Με αυτή την έννοια τονίζουμε ότι μία επέμβαση που επιζητεί την τροποποίηση του ανθρώπινου γενώματος μπορεί να πραγματοποιηθεί μόνο για προληπτικούς, θεραπευτικούς ή διαγνωστικούς σκοπούς και αποκλειστικά εφόσον δεν επιδιώκει να εισαγάγει οποιαδήποτε τροποποίηση στο γένωμα των απογόνων. Εάν για ορισμένους η απαγόρευση αυτή βασίζεται σε θεμελιώδεις δεοντολογικές εκτιμήσεις, για άλλους πρόκειται για ένα θεμελιώδες μέτρο σύνεσης, δεδομένου ότι πολύ απέχουμε από το να κατέχουμε επαρκή εμπειρογνωσία που να εξασφαλίζει παραδεκτές προϋποθέσεις ασφάλειας.
<P>
Μετά από αυτέςτις εκτιμήσεις, υποστηρίζουμε στο σύνολό του το σχέδιο συμφωνίας για την προστασία των ανθρωπίνων δικαιωμάτων και της ανθρώπινης αξιοπρέπειας στα πλαίσια των εφαρμογών της βιολογίας και της ιατρικής. Ειδικότερα, μας αρέσουν δύο χωρία: το εδάφιο ΙΒ, που λέει: » πεπεισμένο ότι πρέπει να απαγορευθούν τέτοιες θεραπείες λόγω του ότι οι επιπτώσεις τους καθίστανται από τεχνικής πλευράς ανεξέλεγκτες σε απρόββλεπτο χρονικό διάστημα, ότι δεν υπάρχει καμία δυνατότητα να δοθεί η συναίνεση των ενδιαφερομένων απογόνων και ότι τέτοιες θεραπείες ανοίγουν οριστικά το δρόμο στην ευγονική και στην εκτροπή από τον ανθρώπινο προορισμό». το εδάφιο 11: »πιστεύει ότι η άμεση προστασία της αξιοπρέπειας και των δικαιωμάτων του ατόμου προέχει κάθε άλλου κοινωνικού συμφέροντος ή συμφέροντος τρίτων και ότι στα αποτελέσματα του ερευνητικού έργου επί του γενώματος του ανθρώπου πρέπει να υπάρχει ελεύθερη πρόσβαση».

<SPEAKER ID=127 NAME="Πρόεδρος">
Διακόπτεται η συνεδρίαση για να προχωρήσουμε στην 'Ωρα των Ερωτήσεων.
<P>
Η συζήτηση θα συνεχισθεί σήμερα, στις 9 μ.μ.

<CHAPTER ID=8>
Ώρα των Ερωτήσεων (Επιτροπή)
<SPEAKER ID=128 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β40681/96)

<SPEAKER ID=129 NAME="Πρόεδρος">
Ερώτηση αριθ. 29 της κ. Maren Gόnther (H-0529/96) Θέμα: Ανθρωπιστική βοήθεια της ΕΕ προς το Ιράκ λαμβανομένων υπόψη των εξαγωγών πετρελαίου του Ιράκ για τη χρηματοδότηση ανθρωπιστικής βοήθειας
<P>
H Επιτροπή διαθέτει ετησίως περίπου 22 εκατ. Ecu για την ανθρωπιστική βοήθεια προς το Ιράκ. Για το έτος 1996 έχουν προβλεφθεί και άλλες πιστώσεις. Σκοπεύει η Επιτροπή να διαθέσει τις εν λόγω πιστώσεις αν ληφθεί υπόψη το γεγονός ότι τώρα το Ιράκ επιτρέπεται να εξάγει ανά εξάμηνο πετρέλαιο αξίας δύο δισεκατομμυρίων δολαρίων για να χρηματοδοτεί με τον τρόπο αυτό ανθρωπιστική βοήθεια προς τον άπορο πληθυσμό του;

<SPEAKER ID=130 NAME="Brittan, Sir Leon">
Η Επιτροπή εκτελεί τα βήματα που είναι αναγκαία για την υλοποίηση του ψηφίσματος 986 του Συμβουλίου Ασφαλείας των Ηνωμένων Εθνών το οποίο επιτρέπει τις πωλήσεις πετρελαίου με σκοπό την αγορά τροφίμων και ανθρωπιστικών αγαθών. Η εφαρμογή του ψηφίσματος προβλέπει ότι όλες οι συνθήκες, όπως η διαμόρφωση των προγραμμάτων αγορών και η εγκαθίδρυση των απαραίτητων δομών, θα πρέπει να εκπληρωθούν αρκετούς μήνες πριν. Έχοντας κατά νουν το παραπάνω, η Επιτροπή θα συνεχίσει την ανθρωπιστική της βοήθεια προς το Ιράκ σε όλη τη διάρκεια του 1996. Από τον πρώτο προϋπολογισμό έχουν κατανεμηθεί 9 εκατομμύρια Ecu ενώ το δεύτερο ποσό των 14 εκατομμυρίων Ecu μπορεί να κατανεμηθεί, εάν χρειαστεί, σε συνάρτηση με τη διαθεσιμότητα των πιστώσεων της ECHO. Όταν θα έρθει η ώρα έναρξης ισχύος του ψηφίσματος 986 η Επιτροπή θα εξετάσει την τυχόν ανάγκη αναθεώρησης του προγράμματός της και θα ενημερώσει ανάλογα τα κράτη μέλη και το Κοινοβούλιο.

<SPEAKER ID=131 LANGUAGE="DE" NAME="Gόnther">
Κύριε Επίτροπε, τίθεται τώρα το ερώτημα πώς θα συνεχιστεί η ανθρωπιστική βοήθεια στην προκειμένη περίπτωση, επειδή, καλώς εχόντων των πραγμάτων, λόγω των συγκριτικά πολύ μεγάλων ποσών που διαθέτει τώρα το Iράκ, θα αποδεσμευτούν χρήματα για άλλες ανάγκες στον κόσμο. Ή μήπως έγιναν σκέψεις να προχωρήσουμε πιο εξειδικευμένα τώρα; Διότι είναι γεγονός ότι ειδικά η παιδική θνησιμότητα στο Iράκ είναι ανησυχητικά υψηλή.

<SPEAKER ID=132 LANGUAGE="EN" NAME="Brittan, Sir Leon">
Επί του παρόντος δεν υπάρχουν τα χρήματα αλλά, καθώς είπα, υπάρχουν ουσιαστικοί όροι που θα πρέπει να τηρηθούν. Όταν έρθει εκείνη η ώρα τότε θα εξετάσουμε την αναδιάταξη του προγράμματος είτε για το Ιράκ είτε για οπουδήποτε αλλού.

<SPEAKER ID=133 NAME="Πρόεδρος">
Ερώτηση αριθ. 30 του κ. Gerard Collins (H-0560/96)
<P>
Θέμα: EUROPOL
<P>
Mπορεί η Επιτροπή να μας ανακοινώσει το ύψος της χρηματοδοτικής ενίσχυσης που παρέχει στην EUROPOL καθώς και τα ποσά με τα οποία χρηματοδοτείται η EUROPOL από τα κράτη μέλη, και να μας αναφέρει πότε η υπηρεσία αυτή θα καταστεί πλήρως λειτουργική για την παροχή πληροφοριών σχετικά με την παράνομη διακίνηση των ναρκωτικών προς τις εθνικές υπηρεσίες τις επιφορτισμένες με την καταπολέμηση του διεθνούς εμπορίου των ναρκωτικών;

<SPEAKER ID=134 NAME="Gradin">
Κύριε Πρόεδρε, ούτε η Συνθήκη της Europol ούτε η κοινή πράξη για την διευρυμένη εντολή της Europol που εγκρίθηκε τον Μάρτιο του 1995, προβλέπει χρηματοδότηση μέσω του κοινοτικού προϋπολογισμού. Αντιθέτως και στις δύο περιπτώσεις αναφέρεται ρητά ότι οι δαπάνες τόσο για την ΔΕΕ όσο και για την Europol θα βαρύνουν τα κράτη μέλη και αναλογικά με το ΑΕΠ τους. Η Επιτροπή δεν έχει στοιχεία για το πόσο ακριβώς πληρώνει κάθε χώρα μέλος. Αυτή η ερώτηση πρέπει να τεθεί στο Συμβούλιο.
<P>
Το Ευρωκοινοβούλιο έχει δημιουργήσει ένα ιδιαίτερο ταμείο στον προϋπολογισμό για τον προϋπολογισμό του 1996 που προορίζεται για την ΔΕΕ. Η αιτία για αυτό ήταν ότι οι αρχηγοί κρατών και κυβερνήσεων κατά την Διάσκεψη Κορυφής στο Essen εξέφρασαν την επιθυμία να διευρυνθεί η εντολή της ΔΕΕ, ώστε εκτός των ναρκωτικών να συμπεριλαμβάνει και εμπόριο λευκής σαρκός, ραδιενεργά υλικά και κλεμμένα οχήματα καθώς και την εγκληματικότητα που σχετίζεται με αυτά. Μιά τέτοια απόφαση ελήφθη επίσης κατά την Διάσκεψη Υπουργών που έλαβε χώρα μεταξύ των Υπουργών Εσωτερικών και Δικαιοσύνης στις 9-10 Μαρτίου 1995. Το ποσόν το οποίο το Ευρωκοινοβούλιο προορίζει για τους νέους τομείς ευθύνης της ΔΕΕ ανέρχεται συνολικά στα 7, 5 εκατομ. Εcu, εκ των οποίων τα μισά βαρύνουν το ταμείο του προϋπολογισμού και τα μισά τα αποθεματικά. Σύμφωνα με την Συνθήκη αποφασίζει το Συμβούλιο Υπουργών αν αυτοί οι πόροι θα πρέπει να χρησιμοποιηθούν ή όχι. Τέτοια απόφαση δεν έχει ληφθεί ακόμη.
<P>
Φυσικά καλωσορίζω το ότι επήλθε μιά λύση στο θέμα του δικαστηρίου κατά την Διάσκεψη της Φλωρεντίας. Ελπίζω τώρα οι χώρες μέλη να φροντίσουν να επικυρωθεί η Συνθήκη της Europol το συντομώτερο δυνατόν, καθότι αυτό θα είναι καθοριστικό για το πόσο σύντομα θα μπορέσει η Europol να ξεκινήσει το έργο της στα σοβαρά.

<SPEAKER ID=135 LANGUAGE="EN" NAME="Collins, Gerard">
Ευχαριστώ την Επίτροπο Gradin για την απάντησή της. Μου διευκρινίζει επαρκώς την κατάσταση.

<SPEAKER ID=136 NAME="Πρόεδρος">
Ερώτηση αριθ. 31 του κ. Graham Watson (H-0397/96)
<P>
Θέμα: Ενιαίο εκλογικό σύστημα για τις εκλογές στο Ευρωπαϊκό Κοινοβούλιο
<P>
Τί μέτρα παίρνει η Επιτροπή για να εξασφαλίσει ότι η δέσμευση που ανέλαβαν οι υπογράψαντες τη Συνθήκη της Ρώμης για την καθιέρωση ενιαίου εκλογικού συστήματος επί τέλους θα υλοποιηθεί;

<SPEAKER ID=137 NAME="Brittan, Sir Leon">
Στη γνώμη της που συνέταξε για τη Διακυβερνητική Διάσκεψη, η Επιτροπή υπεγράμμισε το γεγονός ότι, κατά την άποψή της, η υιοθέτηση ενιαίου εκλογικού συστήματος για τις ευρωεκλογές αποτελεί σημαντικό ζήτημα. Η διαδικασία όμως η οποία έχει καθοριστεί από το άρθρο 138 της Συνθήκης προβλέπει σαφώς ότι η νομοθετική πρωτοβουλία ανήκει στο Κοινοβούλιο και όχι στην Επιτροπή, και αυτό είναι που έχει γίνει, όπως θα γνωρίζουν τα Μέλη. Κατόπιν τούτων, το Συμβούλιο θα πρέπει να λάβει ομόφωνη απόφαση αφού πάρει τη σύμφωνη γνώμη του Κοινοβουλίου. Ατυχώς, επί του παρόντος δεν φαίνεται να υπάρχει η απαραίτητη ομοφωνία στο Συμβούλιο.

<SPEAKER ID=138 LANGUAGE="EN" NAME="Watson">
Είμαι ευγνώμων προς τον Επίτροπο για την απάντησή του. Αναγνωρίζω ότι η Επιτροπή αποδέχεται, πρώτον, ότι η παρούσα ισορροπία δυνάμεων στο Κοινοβούλιο στρεβλώνεται από το εκλογικό σύστημα σε ένα και μόνο κράτος μέλος με αποτέλεσμα να μην αντιπροσωπεύουμε εδώ τη θέληση των ευρωπαίων πολιτών όταν ψηφίζουν. Είμαι βέβαιος ότι η Επιτροπή αναγνωρίζει επίσης ότι είναι πολύ πιθανόν να πάμε στις επόμενες ευρωεκλογές με 15 κράτη μέλη και 16 διαφορετικά εκλογικά συστήματα.
<P>
Είμαι ευγνώμων προς τον Επίτροπο για τη διαβεβαίωσή του ότι αναγνωρίζει την έκθεση de Gucht ως αποτέλεσμα άσκησης πρωτοβουλίας εκ μέρους του Κοινοβουλίου.
<P>
Σκοπεύει άραγε η Επιτροπή, ως θεματοφύλακας των συνθηκών, να ξεκινήσει ενέργειες κατά του Συμβουλίου για την αδράνειά του επ' αυτού του θέματος;

<SPEAKER ID=139 LANGUAGE="EN" NAME="Brittan, Sir Leon">
Δεν συμφωνώ αναγκαστικά με όλα τα σχόλια που έκανε ο αξιότιμος βουλευτής στην συμπληρωματική του ερώτηση, αλλά η πραγματικότητα είναι ότι το Κοινοβούλιο άσκησε τα δικαιώματά του και τις λειτουργίες του όπως περιεγράφη. Ωστόσο δεν είμαι πεπεισμένος ότι το Συμβούλιο των Υπουργών δεν έχει εκτελέσει κάποια νομοθετημένη υποχρέωσή του. Απλά, δεν επέτυχε να καταλήξει σε συμφωνία για την οποία απαιτείται ομοφωνία. Δεν είναι η πρώτη φορά που συνέβει κάτι τέτοιο. Εάν κάθε φορά που το Συμβούλιο δεν επιτυγχάνει ομοφωνία και δεν συμφωνεί σε κάποια πρόταση το στέλναμε στα δικαστήρια, θα έπρεπε να είχαμε εκατό δικαστήρια που να συνεδριάζουν όλες τις εργάσιμες ημέρες της εβδομάδος.

<SPEAKER ID=140 LANGUAGE="EN" NAME="Spiers">
Διερωτώμαι εάν ο Επίτροπος θα μπορούσε να διευκρινίσει τι εννοεί με τον όρο ενιαίο εκλογικό σύστημα. Είναι άραγε η πρόθεση να υπάρχει ακριβώς το ίδιο σύστημα σε όλα τα κράτη μέλη, γεγονός το οποίο σαφώς ούτε κατορθωτό ούτε επιθυμητό είναι, οπότε θα ήταν προτιμότερο να τροποποιηθεί η Συνθήκη της Ρώμης;
<P>
Όσον αφορά το σημείο που έθιξε ο κ. Watson σχετικά με τη στρέβλωση της εκπροσώπησης στο Σώμα εξ αιτίας του εκλογικού συστήματος σε ένα και μόνον κράτος μέλος, δεν θα συμφωνούσε άραγε ο Επίτροπος ότι συνολικά στην Ευρωπαϊκή Ένωση δεν υπάρχει αναλογικότητα, ούτε και πρόθεση να υπάρξει αναλογικότητα, καθόσο οι μικρότερες χώρες δικαιούνται αναλογικά περισσότερους βουλευτές από τις μεγαλύτερες χώρες, οπότε δεν είναι το Ηνωμένο Βασίλειο εκείνο που στρεβλώνει την ισορροπία στο Σώμα;

<SPEAKER ID=141 LANGUAGE="EN" NAME="Brittan, Sir Leon">
Εγώ δεν αναφέρθηκα σε στρέβλωση της εκπροσώπησης στο Σώμα, απλά είπα ότι υπήρξε δέσμευση και πεποίθηση ότι θα έπρεπε να υπάρχει ενιαίο εκλογικό σύστημα. Τώρα, σχετικά με το τι σημαίνει ενιαίο εκλογικό σύστημα, ίσως να υπάρχει περιθώριο για επιχειρηματολογία αλλά το Κοινοβούλιο υπέβαλε μια πρόταση στην οποία ασφαλώς αναγνωρίζουμε την περιγραφή ενός ενιαίου εκλογικού συστήματος. Πιστεύω ότι το ερώτημα σχετικά με την υπερεκπροσώπηση ή την υπο-εκπροσώπηση ορισμένων χωρών αποτελεί ένα εντελώς διαφορετικό θέμα.

<SPEAKER ID=142 LANGUAGE="EN" NAME="Macartney">
Αποτελεί ασφαλώς εξαιρετικό φαινόμενο το γεγονός ότι το Κοινοβούλιο αυτό, το οποίο διαρρυγνύει τα ιμάτιά του για να του παραχωρηθούν περισσότερες εξουσίες, δεν κατορθώνει να αντιμετωπίσει το ουσιαστικό έλλειμμα δημοκρατίας στη βάση του, δηλ. το ότι δεν εκπροσωπεύει αποτελεσματικά τις πολιτικές απόψεις του συνόλου της ευρωπαϊκής ηπείρου. Παίρνω αφορμή από τους συναδέλφους της Μ. Βρετανίας οι οποίοι φαίνονται ότι εφησυχάζουν επ' αυτού και πιστεύω πράγματι ότι η Επιτροπή δεν συμμερίζεται τον εφησυχασμό τους, ότι δεν έγινε δα και τίποτα σπουδαίο. Υποπτεύομαι ότι υπάρχουν και ορισμένοι στο Συμβούλιο των Υπουργών που αισθάνονται κατά τον ίδιο τρόπο, που πιστεύουν δηλ. ότι όσο λιγότερη δημοκρατική νομιμότητα έχει το Σώμα αυτό τόσο το καλύτερο, και ένας τρόπος εξουδετέρωσης των ισχυρισμών μας περί δημοκρατίας είναι να τονίζουν ότι την άποψη αυτή δεν τη συμμερίζονται όλοι. Ομοίως, δεν υπάρχει δικαιοσύνη ούτε και στις χώρες εκείνες οι οποίες δεν λαμβάνουν υπόψη στο εκλογικό τους σύστημα τις εδαφικές κτήσεις τους, διότι είναι πολύ πιθανόν ότι η γαλλική αντιπροσωπεία δεν θα περιλαμβάνει ούτε έναν βρετόνο, ούτε έναν κορσικανό. Μόνο τώρα, για παράδειγμα, η γαλλική Γουϊάνα εκπροσωπείται στο Σώμα λόγω της συμμετοχής σ' εκείνον τον κατάλογο. Δεν μπορώ να πιστέψω ότι όλα αυτά είναι προς το συμφέρον του Σώματος, αλλά θα ήθελα τη διαβεβαίωση της Επιτροπής ότι δεν εφησυχάζει αναφορικά με αυτό το δημοκρατικό έλλειμμα.

<SPEAKER ID=143 LANGUAGE="EN" NAME="Brittan, Sir Leon">
Όταν συζητούνται από κοινοβουλευτικούς εκλογικά θέματα υπάρχει τεράστιος πειρασμός να γίνονται ευρύτατες αναφορές και ασφαλώς αποδέχομαι την ευθύνη μου που κι' εγώ σε διάφορες ευκαιρίες στο παρελθόν δεν αντιστάθηκα, αλλά όσον αφορά τη θέση της Επιτροπής δεν έχουμε πάρει γενικές θέσεις αναφορικά με όλες τις πτυχές που έθιξε ο αξιότιμος βουλευτής, αλλά υπογραμμίσαμε την άποψή μας στο πολύ απλό αντικείμενο της υιοθέτησης ενός ενιαίου εκλογικού συστήματος. Πιστεύουμε ότι αυτό είναι επιθυμητό. Η θέση αυτή δεν επιλύει όλα τα προβλήματα που ετέθησαν, για να μην πούμε ότι υπήρξε δυσκολία για την επίτευξη συμφωνίας και επ' αυτού, και έτσι ας συγκεντρώσουμε την προσοχή μας σ' αυτό για να δούμε πως, εάν καταστεί αναγκαίο, θα το υποβάλλουμε προς εξέταση στη Διακυβερνητική Διάσκεψη.

<SPEAKER ID=144 NAME="Πρόεδρος">
Ερώτηση αριθ. 32 του κ. Luciano Vecchi (H-0520/96)
<P>
Θέμα: Ενημέρωση του Μεσοπρόθεσμου Προγράμματος Κοινωνικής Δράσης
<P>
Μπορεί να εξηγήσει η Επιτροπή τα σχέδιά της για την ενημέρωση του Μεσοπρόθεσμου Προγράμματος Κοινωνικής Δράσης σε ετήσια βάση; Ποιά μορφή θα λάβει το Σχέδιο Δράσης; Ποιές διαβουλεύσεις ανέλαβε η Επιτροπή και ποιές διαδικασίες ακολουθήθηκαν για την ενημέρωση του Σχεδίου Δράσης;

<SPEAKER ID=145 NAME="Brittan, Sir Leon">
Η διαδικασία αναθεώρησης του προγράμματος, το οποίο εγκρίθηκε τον Απρίλιο του 1995, εξελίσσεται αυτή τη στιγμή στην Επιτροπή. Η Επιτροπή καλωσορίζει τις απόψεις των ενδιαφερομένων μερών που θέλουν να συμβάλλουν στην εργασία αυτή. Αυτό περιλαμβάνει και τις απόψεις που έχουν εκφραστεί, π.χ., από τα άλλα ευρωπαϊκά θεσμικά όργανα στις αντίστοιχες απόψεις τους και συζητήσεις επί του προγράμματος καθώς και εκείνες των κοινωνικών εταίρων. Οι σχετικές απόψεις της CEE, της ETUC και της UNICE έχουν ήδη κοινοποιηθεί στους αρμοδίους της Επιτροπής και γνωρίζω ότι βρίσκονται υπό εξέλιξη επαφές μεταξύ του συναδέλφου μου κ. Flynn και της Επιτροπής Κοινωνικών Υποθέσεων, Απασχόλησης και Εργασιακού Περιβάλλοντος. Τα αποτελέσματα αυτής της διαδικασίας θα δημοσιοποιηθούν μετά το θέρος.

<SPEAKER ID=146 LANGUAGE="IT" NAME="Vecchi">
Κύριε επίτροπε, από τη λακωνική απάντησή σας μου φαίνεται ότι θα πρέπει να καταλάβω πως αυτή τη στιγμή η Επιτροπή δεν είναι ακόμη σε θέση να απαντήσει ουσιαστικά στις ερωτήσεις που έχω θέσει, ότι αυτή τη στιγμή διεξάγονται διαβουλεύσεις, και ότι συνεπώς δεν έχουν ληφθεί αποφάσεις.

<SPEAKER ID=148 NAME="Πρόεδρος">
Ερώτηση αριθ. 33 του κ. Juan Colino Salamanca (H-0517/96)
<P>
Θέμα: Παύση ισπανού ανώτατου υπαλλήλου από τα καθήκοντά του
<P>
Θα μπορούσε η Επιτροπή να εξηγήσει τους λόγους της παύσης του κ. Fernando Mansito, ισπανού ανώτατου υπαλλήλου, από τα καθήκοντά του;
<P>
Μήπως η εν λόγω παύση από τα καθήκοντα έχει κάποια σχέση με την κρίση της «τρελλής αγελάδας»;

<SPEAKER ID=149 NAME="Brittan, Sir Leon">
Αυτή τη στιγμή βρίσκονται υπό εξέλιξη συζητήσεις σχετικά με μια αναδιάρθρωση των αρμοδιοτήτων των αναπληρωτών γενικών διευθυντών της Γενικής Διεύθυνσης Γεωργίας. Οι συζητήσεις αυτές δεν έχουν καμία σχέση με τη σπογγώδη εγκεφαλοπάθεια των βοοειδών. Η Επιτροπή δεν έχει καταλήξει ακόμη σε απόφαση σχετικά με τη θέση του κ. Μανσίτο.

<SPEAKER ID=150 LANGUAGE="ES" NAME="Colino Salamanca">
Θα ήθελα απλώς να τονίσω, πέρα από την απάντηση του κ. Επιτρόπου, ότι η υπόθεση βγαίνει στις εφημερίδες όχι οποιαδήποτε στιγμή, αλλά ακριβώς όταν στη μόνιμη κτηνιατρική επιτροπή συζητιέται η κρίση των «τρελών αγελάδων». Ως εκείνη τη στιγμή, ο κ. Mansito ασκούσε την προεδρία της μόνιμης κτηνιατρικής επιτροπής, και τότε είναι που έπαψε να ασκεί την εν λόγω προεδρία και διορίστηκε νέος υπάλληλος, χωρίς να έχει παρασχεθεί κανενός είδους ενημέρωση. Γι' αυτό και βρισκόμαστε υποχρεωμένοι να συσχετίσουμε πιθανώς την κρίση των «τρελών αγελάδων» με αυτήν την παύση του υπαλλήλου.
<P>
Εν πάση περιπτώσει, χαίρομαι που προετοιμάζεται μια ευρύτερη αναδιάρθρωση της Γενικής Διεύθυνσης VI, και λογικά, αναμένουμε λεπτομερέστερη σχετική ενημέρωση.

<SPEAKER ID=151 LANGUAGE="EN" NAME="Brittan, Sir Leon">
Το νέο οργανόγραμμα που προτείνεται έχει αποσταλεί στον Επίτροπο Liikanen ο οποίος είναι αρμόδιος για θέματα προσωπικού. Το οργανόγραμμα δεν έχει οριστικοποιηθεί ακόμη. Όταν θα γίνει αυτό θα ανακοινωθεί με τις συνήθεις διαδικασίες.

<SPEAKER ID=152 NAME="Πρόεδρος">
Ερώτηση αριθ. 34 της κ. Irene Crepaz (H-0567/96)
<P>
Θέμα: ΠΟΕ
<P>
Το θέμα της παιδικής εργασίας τοποθετείται εκ νέου στο προσκήνιο, δεδομένου ότι και οι ΗΠΑ πλέον προτείνουν (βλέπε Financial Times της 13.06.1996) να επεκταθεί η επισήμανση «Rugmark» στους τομείς όπου εξακολουθεί να υφίσταται το πρόβλημα της παιδικής εργασίας.
<P>
Συνεπάγεται το γεγονός αυτό, σύμφωνα με την άποψη της Επιτροπής, ότι οι ΗΠΑ θα λάβουν θετική στάση σε ό, τι αφορά την εξέταση της κοινωνικής ρήτρας στη διάσκεψη του ΠΟΕ στη Σιγκαπούρη;

<SPEAKER ID=153 NAME="Brittan, Sir Leon">
Οι Ηνωμένες Πολιτείες συμπεριλαμβάνονται μεταξύ των χωρών εκείνων που υποστηρίζουν τη συζήτηση του θέματος αυτού στο πλαίσιο του ΠΟΕ καθώς και τη συγκρότηση ομάδος εργασίας. Οι προτάσεις των ΗΠΑ προσεγγίζουν αρκετά εκείνες της Επιτροπής, δηλ. την αναγκαιότητα προώθησης διεθνώς αναγνωρισμένων προδιαγραφών απασχόλησης οι οποίες να βελτιώσουν μακροπρόθεσμα την οικονομική απόδοση της κάθε χώρας καθώς και τον σύνδεσμο ανάμεσα στην απελευθέρωση του εμπορίου, την οικονομική ανάπτυξη και την κοινωνική πρόοδο, ως τμήμα ενός ανοικτού συστήματος εμπορίου το οποίο δεν θα κάνει διακρίσεις.

<SPEAKER ID=154 LANGUAGE="DE" NAME="Crepaz">
Eυχαριστώ, κύριε Επίτροπε, για την απάντησή σας. Θα ήθελα να σας ρωτήσω ακόμη, με ποια μορφή θα μπορούσε να φανταστεί η Eπιτροπή ότι θα ασχολούνταν με κοινωνικά θέματα η παγκόσμια διάσκεψη του ΠOE στη Σιγκαπούρη και αν η Eπιτροπή θα ταχθεί υπέρ της κατοχύρωσης ελάχιστων κοινωνικών στάνταρτ, όπως λ.χ. στο θέμα της παιδικής εργασίας, στα πλαίσια της συμφωνίας για τον ΠOE. Ως γνωστόν, υπάρχει σχέδιο οδηγίας του Συμβουλίου για τετραετές σχέδιο γενικού συστήματος δασμολογικών προτιμήσεων. Eκεί προβλέπονται δυνατότητες για την προτιμησιακή μεταχείριση και των τρίτων εκείνων χωρών που καταβάλουν προσπάθειες προστασίας των δικαιωμάτων των εργαζομένων, απαγόρευσης της παιδικής εργασίας, κ.λπ.
<P>
Ποια μέτρα θα πάρει η Eπιτροπή για να επιβάλει αυτήν την κοινωνική ρήτρα και σε διεθνές επίπεδο, στα πλαίσια του ΠOE για παράδειγμα;

<SPEAKER ID=155 LANGUAGE="EN" NAME="Brittan, Sir Leon">
Το Γενικευμένο Σύστημα Προτιμήσεων είναι ασφαλώς κάτι που το εφαρμόζουμε αυτόνομα. Η Ευρωπαϊκή Ένωση έχει το δικαίωμα να αποφασίσει επί τη βάσει ποίων αρχών θα παράσχει προτιμησιακή μεταχείρηση μονομερούς μορφής στις αναπτυσσόμενες χώρες, ενώ η ευρεία αρχή ότι θα πρέπει να λαμβάνεται υπόψη η συμμόρφωσή τους με τις προδιαγραφές απασχόλησης αυτής της μορφής αποτελεί βεβαίως κοινό χαρακτηριστικό αυτών των συμφωνιών. Ωστόσο, αυτό που συζητούμε στο πλαίσιο του ΠΟΕ είναι ο σύνδεσμος μεταξύ του εμπορίου και της τήρησης των θεμελιωδών προδιαγραφών εργασίας. Τις χαμηλές αμοιβές δεν τις θεωρούμε ως άδικη εμπορική πρακτική: αποτελεί ένα φυσικό πλεονέκτημα των φτωχώτερων χωρών. Από την άλλη μεριά όμως, η τήρηση διεθνώς συμπεφωνημένων κανόνων αναφορικά με αντικείμενα όπως η παιδική εργασία αποτελεί νόμιμο αντικείμενο συζητήσεως στον ΠΟΕ. Το πρόβλημα αυτό είναι πολύ λεπτό. Η Ευρωπαϊκή Ένωση αυτή καθ' εαυτή δεν έχει διαμορφώσει θέση. Το θέμα συζητήθηκε στο Συμβούλιο των Υπουργών μόλις σήμερα το πρωί. Η Επιτροπή ασφαλώς, εν ευθέτω χρόνω, θα διατυπώσει τις απόψεις της. Ελπίζουμε ότι το Συμβούλιο θα τις υιοθετήσει τότε και ότι θα αποτελέσουν τη βάση για τη θέση που θα πάρει η Ευρωπαϊκή Ένωση στη Συνδιάσκεψη της Σιγκαπούρης.

<SPEAKER ID=156 NAME="Πρόεδρος">
Ερώτηση αριθ. 35 του κ. Wolfgang Nuίbaumer (H-0570/96)
<P>
Θέμα: Προστασία πνευματικής ιδιοκτησίας
<P>
Ιδιαίτερα σε αναπτυσσόμενες χώρες υφίσταται διαρκώς ο κίνδυνος της παράκαμψης των προστατευτικών διατάξεων για την πνευματική ιδιοκτησία.
<P>
Ποιές δυνατότητες διαθέτει η Επιτροπή για να εγγυηθεί την προστασία των πνευματικών δικαιωμάτων τους στις ευρωπαϊκές επιχειρήσεις;
<P>
Ποιά μέτρα προτίθεται να λάβει η Επιτροπή κατά των κρατών που δεν σέβονται την προστασία των ευρωπαϊκών πνευματικών δικαιωμάτων;
<P>
Ποιά πρόοδος καταγράφεται επί του παρόντος, σχετικά με τα αποτελέσματα, μετά την υπογραφή του Γύρου της Ουρουγουάης όσον αφορά την υλοποίηση της μείωσης των δασμών και την εξάλειψη των μη δασμολογικών φραγμών του εμπορίου στις αναπτυσσόμενες χώρες;

<SPEAKER ID=157 NAME="Brittan, Sir Leon">
Οι ευρωπαϊκές βιομηχανίες και επιχειρήσεις μπορούν να υποβάλλουν στην Επιτροπή τις καταγγελίες τους, σύμφωνα με τον κανονισμό επί των εμπορικών φραγμών, σε σχέση με πιθανά εμπόδια στο εμπόριο τα οποία αναφέρονται στην προστασία των πνευματικών δικαιωμάτων. Τότε, κατόπιν διερεύνησης, μπορούν να ληφθούν μέτρα εμπορικής πολιτικής έναντι της υπόψη τρίτης χώρας. Τα μέτρα αυτά θα πρέπει βεβαίως να είναι συμβατά με τις υπάρχουσες διεθνείς υποχρεώσεις και διαδικασίες, αλλά μπορούν να συμπεριλαμβάνουν την αναστολή ή την κατάργηση παραχωρήσεων που προκύπτουν από διαπραγματεύσεις εμπορικής πολιτικής, την αύξηση των τελωνειακών δασμών και την υιοθέτηση ποσοτικών περιορισμών.
<P>
Τα συγκεκριμένα προβλήματα των ευρωπαϊκών βιομηχανιών μπορούν επίσης να τεθούν υπόψη των εμπορικών εταίρων μας κατά τη διάρκεια των διμερών διαπραγματεύσεων με την Επιτροπή, είναι δε γνωστό ότι έχουμε διαπραγματευθεί συμφωνίες συνεργασίας με ένα σεβαστό αριθμό χωρών, οι οποίες συμφωνίες συμπεριλαμβάνουν ειδικές διατάξεις αναφορικά με την προστασία των πνευματικών δικαιωμάτων. Στο πλαίσιο του ΠΟΕ μπορούμε να ξεκινήσουμε επίσημες διαβουλεύσεις και να ζητήσουμε τη συγκρότηση εξεταστικής επιτροπής εάν σημειωθεί παραβίαση της συμφωνίας TRIPS.
<P>
Θα πρέπει επίσης να υπογραμμιστεί ότι, με το υφιστάμενο δίκτυο των διεθνών συμβάσεων, οι ευρωπαϊκές επιχειρήσεις απολαμβάνουν προστασίας των δικαιωμάτων τους σε τρίτες χώρες. Ασφαλώς, επίσης, η καθ' έκαστα επιβολή των δικαιωμάτων πνευματικής ιδιοκτησίας ως ιδιωτικών δικαιωμάτων είναι κάτι που μπορεί να αναλάβει ο ίδιος ο δικαιούχος μέσω δικαστικών ή άλλων ενεργειών.
<P>
Με την κατάληξη των διαπραγματεύσεων του Γύρου της Ουρουγουάης, οι αναπτυσσόμενες χώρες ανέλαβαν να διευρύνουν σε μεγάλο βαθμό το τμήμα εκείνο των δασμών τους που υπόκειται σε δεσμεύσεις και να μειώσουν τους δασμούς τους επί των εισαγωγών. Οι δεσμεύσεις μειώσεων θα υλοποιηθούν κατά στάδια σε μια περίοδο πέντε ετών, η οποία άρχισε τον Ιανουάριο του 1995. Έχουν ήδη υλοποιηθεί τα δύο πέμπτα των μειώσεων σε μη δασμολογικά μέτρα. Η αποδοχή των συμπερασμάτων του Γύρου της Ουρουγουάης σημαίνει ότι όλες οι αναπτυσσόμενες χώρες τηρούν όλους τους κώδικες συμπεριφοράς και υπόκεινται στις αυστηρές διατάξεις του ΠΟΕ, έτσι ώστε να αντιμετωπίζεται το μεγαλύτερο μέρος των μη δασμολογικών μέτρων.

<SPEAKER ID=158 LANGUAGE="DE" NAME="Nuίbaumer">
Κύριε Επίτροπε, σας ευχαριστώ που απαντήσατε στις ερωτήσεις μου. Mαζί με τις αναπτυσσόμενες χώρες, επιτρέψτε μου να επισημάνω ακόμη και το επίκαιρο πρόβλημα με την Kίνα. Ποια μέτρα εξετάζει η Eπιτροπή, σε σχέση με την παραβίαση των δικαιωμάτων πνευματικής ιδιοκτησίας από την Kίνα, ή ακριβέστερα από κινεζικές επιχειρήσεις;
<P>
Όσον αφορά την απάντηση της ερώτησής μου, σχετικά με τα αποτελέσματα από τη μείωση των δασμών και την εξάλειψη των μη δασμολογικών φραγμών του εμπορίου στις αναπτυσσόμενες χώρες, επιτρέψτε μου να σας επισημάνω και το εξής: H συνάντηση των Yπουργών Eμπορίου του οικονομικού φόρουμ Aσίας και Eιρηνικού, τη Δευτέρα της τρέχουσας εβδομάδας, έδειξε πως οι αναπτυσσόμενες χώρες είναι διατεθειμένες να προχωρήσουν σε άρση των προστατευτικών δασμών τους, σε ευρωπαϊκά βιομηχανικά προϊόντα, μόνον αν η Eυρωπαϊκή Ένωση προχωρήσει, ταυτόχρονα, και σε άλλες παραχωρήσεις για την εισαγωγή αγροτικών προϊόντων από τις χώρες αυτές. Δεν υπάρχει κίνδυνος, κύριε Eπίτροπε, ενόψει της κατάστασης αυτής από την οποία ξεκινάμε, να υποστεί ανεπανόρθωτη ζημιά η ούτως ή άλλως πληγείσα ευρωπαϊκή γεωργία, λόγω των παραχωρήσεων της Eυρωπαϊκής Ένωσης για περαιτέρω εξάλειψη των φραγμών στο εμπόριο στον τομέα αυτό;

<SPEAKER ID=159 LANGUAGE="EN" NAME="Brittan, Sir Leon">
Η θέση μας είναι πολύ απλή. Δεν υπάρχει υποχρέωση έναρξης διαπραγματεύσεων σχετικά με τον αγροτικό τομέα σχεδόν μέχρι την αλλαγή του αιώνα και δεν έχουμε καμία πρόθεση να προχωρήσουμε σε διαπραγματεύσεις πριν από την ημερομηνία αυτή. Από την άλλη μεριά, αυτό σημαίνει ότι δεν μπορούμε να περιμένουμε από τις άλλες χώρες να μειώσουν τους φραγμούς τους σε σχέση με τα βιομηχανικά μας προϊόντα πλέον και υπέρ των ορίων που έχουν ήδη συμφωνηθεί στον Γύρο της Ουρουγουάης εκτός εάν έχουμε τη δυνατότητα να κάνουμε κάποια ειδική συμφωνία μαζί τους σε ένα συγκεκριμένο τομέα ο οποίος μπορεί να θεωρηθεί ως αμοιβαίως οφέλιμος. Δεν πιστεύω ότι θα πρέπει να αποκλείσουμε αυτή τη δυνατότητα εάν είναι πιθανώς προς το συμφέρον μας να προχωρήσουμε έτσι.
<P>
Όσον αφορά τα δικαιώματα πνευματικής ιδιοκτησίας, η Κίνα δεν είναι μέλος του ΠΟΕ. Επιζητούμε να γίνει η Κίνα πλήρες μέλος του ΠΟΕ για να το διαπραγματευθούμε αυτό οπότε θα πρέπει να τηρηθούν πλήρως όλες οι αντίστοιχες υποχρεώσεις. Εν τούτοις, οι κινέζοι έχουν δεσμευθεί για την προστασία των πνευματικών δικαιωμάτων και σε κάθε σύσκεψη που έχω μαζί τους, είτε στην Ευρώπη είτε στην Κίνα, υπογραμμίζω τη σημασία που έχει η συμμόρφωσή τους με τις συμφωνίες που έχουν κάνει.
<P>
Επιπλέον των επανειλημμένων υπενθυμίσεων της σημασίας συμμόρφωσης με εκείνα που έχουν συμφωνήσει, θα πρέπει επίσης να τους βοηθήσουμε. Προσωπικά ο ίδιος υπέγραψα συμφωνία με την οποία τους παρέχουμε τεχνική υποστήριξη για τη συμμόρφωσή τους με τα δικαιώματα πνευματικής ιδιοκτησίας, γεγονός το οποίο δεν είναι πάντα εύκολο για τις αναπτυσσόμενες χώρες και ελπίζω ότι και αυτό επίσης θα αμβλύνει την κατάσταση.
<P>
Εάν ο αξιότιμος βουλευτής έχει κατά νουν συγκεκριμένες καταγγελίες της χημικής βιομηχανίας, υπάρχει πιθανότητα να είναι εκείνες που γνωρίζουμε ήδη. Εάν τυχόν πιστεύει ότι δεν είναι αυτές, θα τον παρακαλούσα να μου παράσχει τις λεπτομέρειες ούτως ώστε να εξετάσουμε καταγγελίες για τις οποίες πιθανόν να μην έχουμε ενημερωθεί ακόμη.

<SPEAKER ID=160 NAME="Πρόεδρος">
Ερώτηση αριθ. 36 της κ. Magda Aelvoet (H-0587/96)
<P>
Θέμα: Χαμηλές στρατιωτικές πτήσεις πάνω από τα εδάφη του λαού Innu στον Καναδά
<P>
Ορισμένα κράτη μέλη της Ευρωπαϊκής Ένωσης, συγκεκριμένα η Γερμανία, η Γαλλία, η Αγγλία, η Ιταλία, οι Κάτω Χώρες και το Βέλγιο συμμετέχουν σε στρατιωτικές χαμηλές πτήσεις στην περιοχή Labrador του Καναδά πάνω από τις περιοχές όπου κατοικεί ο ιθαγενής πληθυσμός Innu. Οι πτήσεις αυτές προκαλούν ηχορύπανση και ατμοσφαιρική ρύπανση που απειλούν σοβαρά τις συνθήκες ζωής του εν λόγω πληθυσμού.
<P>
Έχει ποτέ απασχολήσει την Ευρωπαϊκή Επιτροπή το θέμα αυτό και έχουν αναζητηθεί εναλλακτικές λύσεις για τις χαμηλές πτήσεις;

<SPEAKER ID=161 NAME="Brittan, Sir Leon">
Η Επιτροπή δεν έχει αρμοδιότητα να ασχοληθεί με το θέμα αυτό το οποίο αφορά αποκλειστικά και μόνο τις αντίστοιχες εθνικές αρχές.

<SPEAKER ID=162 LANGUAGE="NL" NAME="Aelvoet">
Φοβούμουν, κύριε Επίτροπε, ότι θα δίδονταν μια παρόμοια απάντηση. Επιθυμώ ωστόσο να επιστήσω την προσοχή σας στο γεγονός ότι συμφωνα με τη Συνθήκη ΕΕ, προβλέπεται σαφώς ότι η προστασία και ο σεβασμός των ανθρωπίνων δικαιωμάτων εμπίπτουν στους στόχους της κοινής εξωτερικής πολιτικής και της πολιτικής για την ασφάλεια. Όσον αφορά αυτό το γεγονός, αύριο πρόκειται να συζητήσουμε την έκθεση του κ. Fernαndez-Albor, η οποία αναφέρει συγκεκριμένα, κάτι το οποίο υποστηρίζει επίσης ολόκληρη η Επιτροπή Εξωτερικών Σχέσεων του Κοινοβουλίου, ότι η Επιτροπή σε αυτόν τον τομέα αναλαμβάνει ακριβώς πολύ λίγες πρωτοβουλίες. Φρονώ ότι αυτό απεικονίζει με ιδιαίτερη επιτυχία την υφιστάμενη κατάσταση.

<SPEAKER ID=163 LANGUAGE="EN" NAME="Brittan, Sir Leon">
Ο καθένας δικαιούται να έχει τις απόψεις του, αλλά βρίσκω πολύ δύσκολο να πιστέψω ότι οι αποφάσεις των καθ' έκαστα κρατών μελών, ως μέρος των διαδικασιών για την άμυνά τους, να εκτελούν πτήσεις αυτού του είδους επάνω από μια χώρα που δεν είναι μέλος της Ευρωπαϊκής Ένωσης είναι κάτι το οποίο συμπεριλαμβάνεται στις αρμοδιότητες της Επιτροπής. Είναι σύνηθες φαινόμενο να μας κατηγορούν ότι έχουμε πάρα πολλές φιλοδοξίες διεύρυνσης των αρμοδιοτήτων μας, αλλά πιστεύω ότι το συγκεκριμένο σημείο πηγαίνει πολύ μακρύτερα από εκείνα που αποσκοπούμε να κάνουμε.

<SPEAKER ID=164 NAME="Πρόεδρος">
Προχωρούμε τώρα στις ερωτήσεις προς τον κ. Liikanen. Θα είμαι λογικά ανεκτικός καθόσο, εξ αιτίας των εξαιρέτων και συντόμων απαντήσεων του Sir Leon, έχουμε περιθώριο χρόνου.
<P>
Δεδομένου ότι η συντάκτριά της απουσιάζει, η Ερώτηση αριθ. 37 καταπίπτει.
<P>
Ερώτηση αριθ. 38 του κ. MaLou Lindholm (H-0568/96)
<P>
Θέμα: Ισότητα μεταξύ ανδρών και γυναικών
<P>
Η Ένωση έχει εκφράσει επανειλημμένα την πρόθεσή της να ταχθεί υπέρ της ισότητας μεταξύ ανδρών και γυναικών και να συμβάλει ώστε τα κράτη μέλη να βελτιώσουν τη σχετική νομοθεσία τους. Πιστεύει η Επιτροπή ότι η ίδια η Ένωση, στο πλαίσιο των θεσμικών της οργάνων όπου λαμβάνονται ανεξάρτητες αποφάσεις, ανταποκρίνεται στις απαιτήσεις που επιβάλλει στα κράτη μέλη; Εάν όχι, ποιά μέτρα σκοπεύει να λάβει η Επιτροπή για να επιτύχει βελτίωση στον εν λόγω τομέα;

<SPEAKER ID=165 NAME="Liikanen">
Η Επιτροπή πιστεύει ότι η προώθηση της ισότητας αποτελεί έναν ιδιαίτερα βασικό στόχο και γι' αυτό επιδιώκει να την προωθεί και στην πολιτική της στον τομέα των προσλήψεων. Η εν γένει κατάσταση δεν ήταν καλή όσον αφορά τον αριθμό και την θέση των υπαλλήλων θηλυκού γένους. Το ποσοστό των γυναικών στην κατηγορία Α των υπαλλήλων ήταν ιδιαιτέρως χαμηλό. Για να βελτιωθεί η κατάσταση, η Επιτροπή αποφάσισε το 1995, να θέσει ετήσιους στόχους για την αύξηση του αριθμού των γυναικών τόσο μεταξύ των υπαλλήλων της κατηγορίας Α όσο και μεταξύ, κυρίως, εκείνων οι οποίοι είναι επιφορτισμένοι με διοικητικά καθήκοντα. Οι καθορισθείσες ποσοστώσεις αφορούσαν τόσο τα νέα όσο και τα παλαιότερα κράτη μέλη. Με ικανοποίηση παρατηρώ ότι έχει σημειωθεί σαφής πρόοδος σε σύγκριση με τις αρχές του προηγούμενου έτους. Ο αριθμός των γυναικών γενικών διευθυντών ήταν υπερβολικά χαμηλός. Και ο αριθμός αυτός εξακολουθεί να είναι χαμηλός. Στις αρχές του περασμένου έτους υπήρχε μόνο μία γυναίκα σε θέση γενικού διευθυντού. Σήμερα υπάρχουν τρεις. Στις αρχές του 1995 υπήρχαν πέντε γυναίκες που κατείχαν διοικητικές θέσεις του βαθμού Α2. Σήμερα υπάρχουν 13. Στο ενδιάμεσο επίπεδο, αυτό των διευθυντών τμημάτων και των κυρίων επιστημονικών εμπειρογνωμόνων, το 10 % περίπου των απασχολουμένων ήταν γυναίκες. Τα νέα κράτη μέλη συνέβαλαν κατά πολύ στη βελτίωση της κατάστασης: από τα άτομα τα οποία επελέγησαν για τις θέσεις των διευθυντών τμημάτων και των ειδικών συμβούλων το 41 % ήταν γυναίκες την στιγμή που στα παλαιότερα κράτη μέλη ο αντίστοιχος αριθμός ανήρχετο σε μόλις 15 %. διότι έπρεπε να διορίζονται μόνο εν ενεργεία υπάλληλοι. Από τους αιτούντες μόλις το 10 % ήταν γυναίκες. Όσον αφορά τα νέα κράτη μέλη, έχει προκηρυχθεί σε όλα γενικός διαγωνισμός. Η θέση των γυναικών στα κράτη αυτά είναι καλύτερη από την αντίστοιχη σε μερικά από τα παλαιότερα κράτη μέλη. Η μεγαλύτερη βελτίωση έχει σημειωθεί στον τομέα της πρόσληψης υπαλλήλων νεοτέρας ηλικίας. Πρόκειται για τους βαθμούς Α7 και Α8. Στο επίπεδο αυτό πραγματοποιήθηκε ο μεγαλύτερος αριθμός προσλήψεων. Όσον αφορά τα τρία νέα κράτη μέλη, από τους προσληφθέντες το 51 % ήταν γυναίκες, δηλαδή τα περισσότερα άτομα ήταν θηλυκού γένους. Όσον αφορά τα παλαιότερα κράτη μέλη, το αντίστοιχο ποσοστό ήταν 28 %. Συνολικά, λοιπόν, διαπιστώνουμε ότι συνεχώς σημειώνεται μία πρόοδος στον τομέα της πρόσληψης υπαλλήλων οι οποίοι ανήκουν στην κατηγορία Α της μισθολογικής κλίμακος. Θα απαιτηθεί, όμως, μεγάλο χρονικό διάστημα, μέχρις ότου ισοσκελισθεί ο αριθμός των γυναικών υπαλλήλων με τον αντίστοιχο των ανδρών, διότι επί δεκαετίες προσλαμβάνοντο κυρίως άνδρες. Προκειμένου να εργάζεται, στο μέλλον, ίσος αριθμός ανδρών και γυναικών στις διάφορες κατηγορίες υπαλλήλων, η Επιτροπή σκοπεύει να παρακολουθήσει εκ του σύνεγγυς εάν οι τιθέντες στόχοι καθίστανται πραγματικότητα και να συνεχίσει την προώθηση της ισότητας όσον αφορά την πολιτική της στον τομέα των προσλήψεων.

<SPEAKER ID=166 LANGUAGE="SV" NAME="Lindholm">
Κύριε Πρόεδρε, θέλω να ευχαριστήσω τον Επίτροπο κ. Liikanen για την απάντηση. Σίγουρα έχει επέλθει μιά βελτίωση κατά τα τελευταία χρόνια, πέραν των άλλων μετά την ένταξη των νέων χωρών. Αλλά αυτό το θέμα είναι παλαιό. Η ισότητα είναι επί μακρόν ένα θέμα με προτεραιότητα στην ΕΕ. &#x221E;δη κατά την δεκαετία του '80 ετέθη το θέμα λήψης θετικών μέτρων για την προώθηση της ισότητας μεταξύ γυναικών και ανδρών. Αναρωτιέμαι αν σκοπεύουν να κατευθύνουν περισσότερο αυτά τα μέτρα και να μπορέσουν να εφαρμόσουν ακόμη και θετική ειδική μεταχείριση - σε μεγαλύτερο βαθμό - όσον αφορά την πρόσληψη γυναικών στο μέλλον;

<SPEAKER ID=167 LANGUAGE="FI" NAME="Liikanen">
Εκτός της αύξησης του αριθμού των προσλαμβανομένων γυναικών, σκοπεύουμε να λάβουμε και άλλα μέτρα τα οποία θα αποβλέπουν στην διευκόλυνση της πρόσληψης γυναικών και στην πρόοδό τους κατά την εργασία. Αναφέρομαι μόνο στην πρόσληψη των υπαλλήλων της κατηγορίας Α, διότι γνωρίζω ότι στο επίπεδο αυτό η συμμετοχή των γυναικών είναι η μικρότερη, μόλις 15 %, μία κατάσταση ιδιαιτέρως αρνητική για την Επιτροπή η οποία πρέπει, το ταχύτερο δυνατόν, να βελτιωθεί. Την στιγμή αυτή διεξάγονται συζητήσεις με τις συνδικαλιστικές οργανώσεις των εργαζομένων, καθώς και στην αρμόδια για θέματα ισότητας επιτροπή για τα ειδικά μέτρα τα οποία πρέπει να ληφθούν προκειμένου να ισοσκελισθεί ο αριθμός των εργαζομένων γυναικών με τον αντίστοιχο των ανδρών σε όλα τα επίπεδα. Η Επιτροπή αντιμετωπίζει και άλλου είδους προβλήματα. στο επίπεδο Γ, το οποίο αφορά τους γραμματείς και το βοηθητικό προσωπικό, το ποσοστό των απασχολουμένων γυναικών ανέρχεται σε 85 %, γεγονός το οποίο θεωρείται επίσης αρνητικό. Θα συνεχίσουμε τις προσπάθειές μας. Στην κατηγορία Α πρέπει να προσληφθούν περισσότερες γυναίκες κάτοχοι ακαδημαϊκών πτυχίων, ενώ στην κατηγορία Γ, όπου προϋπόθεση για την πρόσληψη είναι η κατοχή απολυτηρίου λυκείου ή γυμνασίου, πρέπει να αυξηθεί ο αριθμός των προσλαμβανομένων ανδρών. Ούτως θα επιτευχθεί μία ισορροπία σε όλες τις κατηγορίες υπαλλήλων όσον αφορά και τα δύο φύλα. Είμαι βέβαιος ότι η Επιτροπή, προκειμένου να ενισχύσει το σύνολο των προς λήψη μέτρων, θα εκπονήσει ένα νέο πρόγραμμα, παρόμοιο με το υφιστάμενο, για την προώθηση της ισότητας το οποίο θα τεθεί σε εφαρμογή ευθύς μετά το πέρας του ήδη εφαρμοζομένου, και το οποίο θα χαρακτηρίζεται από την μεγαλύτερη δυνατή αποτελεσματικότητα.

<SPEAKER ID=168 LANGUAGE="DE" NAME="Crepaz">
Eυχαριστώ τον κύριο Επίτροπο που, παρά την απόφαση Kalanke, τάχθηκε υπέρ της λήψης θετικών μέτρων και της θέσπισης σκληρών ποσοστώσεων. Γνωρίζω, επίσης, τα αριθμητικά στοιχεία και ξέρω φυσικά, πως για τις γυναίκες φθάνει κάποτε το εύθραυστο όριο και, παρά τα μέτρα σας, δεν έχουν επιτευχθεί ακόμη όλα. Eδώ υπάρχει ακόμη μια πικρία, με την οποία παρακαλώ να ασχοληθείτε. Στις προσλήψεις στα όργανα υπάρχουν όρια ηλικίας, κι αυτά τα όρια ηλικίας σίγουρα θα πρέπει να καταργηθούν, διότι όταν ξέρουμε πως πρακτικά σ' όλες τις χώρες αυξάνουμε το όριο συνταξιοδότησης στα 60 και 65 χρόνια, τότε νομίζω πως και στην πρόσληψη θα πρέπει πρακτικά να εξαλείψουμε τα όρια ηλικίας.

<SPEAKER ID=169 LANGUAGE="FI" NAME="Liikanen">
Η λύση των προβλημάτων εν σχέσει με τα όρια ηλικίας είναι ιδιαιτέρως δυσχερής. Το πρώτο από αυτά ενέσκυψε όταν είχαμε, προσφάτως, προκηρύξει γενικό διαγωνισμό για την πρόσληψη υπαλλήλων στην κατηγορία Γ. Παρά τα όρια ηλικίας, στον εν λόγω διαγωνισμό συμμετείχαν 50.000 υποψήφιοι από όλα τα κράτη μέλη από τους οποίους μόνο 200 περίπου ήταν δυνατό να συμπεριληφθούν στους πίνακες επιτυχόντων. Όταν θα προκηρυχθεί ο επόμενος γενικός διαγωνισμός και για τα 15 κράτη μέλη, ενδέχεται να παρουσιασθούν ακόμη περισσότεροι υποψήφιοι. Και δεν πρέπει να λησμονούμε το γεγονός ότι οι νέες θέσεις εργασίες οι οποίες δημιουργούνται, είναι όλο και λιγότερες. Το θέμα της προκήρυξης του διαγωνισμού αυτού, στο σύνολό του, πρέπει να επανεξετασθεί μετά μεγάλης προσοχής. Είμαι πρόθυμος να εξετάσω εκ νέου το θέμα των ορίων ηλικίας. Παρ' όλα αυτά πρέπει να υπογραμμισθεί ότι τα όρια ηλικίας και η ισότητα των φύλων δεν συνδέονται απαραίτητα άμεσα μεταξύ τους. Όταν εξετάσαμε τα αποτελέσματα της πολιτικής την οποία ασκούν τα νέα κράτη μέλη στον τομέα των προσλήψεων, διαπιστώσαμε ότι ελαφρώς ολιγότεροι από τους μισούς προσληφθέντες είχαν ηλικία κάτω των 35 ετών. Οι περισσότεροι απ' αυτούς ήταν γυναίκες. Εάν δεν λάβουμε υπόψη την ηλικία, η πλειονότητα των προσληφθέντων ήταν άνδρες. Αυτό οφείλεται στο γεγονός ότι η κοινωνική θέση των νεοτέρας ηλικίας γυναικών στα νέα κράτη μέλη είναι σαφώς ισότιμη με αυτήν των ανδρών. Σε μερικές περιπτώσεις το επίπεδο κατάρτισης των γυναικών είναι, κατά μέσο όρο, ανώτερο από το αντίστοιχο των ανδρών. Όσον όμως αφορά τα άτομα μεγαλυτέρας ηλικίας, η κοινωνική ισότητα δεν είναι τόσο σαφής.

<SPEAKER ID=170 NAME="Πρόεδρος">
Ερώτηση αριθ. 39 της κ. Lis Jensen (H-0601/96)
<P>
Θέμα: Η στάση της Επιτροπής έναντι του Ελεγκτικού Συνεδρίου
<P>
Στις 14.11.95 ο Επίτροπος κ. Liikanen, μετά την παρουσίαση της ετήσιας έκθεσης του Ελεγκτικού Συνεδρίου στην ολομέλεια, είπε τα εξής: »... οι σχέσεις μεταξύ ελεγκτών και ελεγχομένων ουδέποτε είναι εύκολες. Στο πλαίσιο της Ευρωπαϊκής Ένωσης οι σχέσεις αυτές είναι ιδιαίτερα λεπτές (...) η νέα Επιτροπή έθεσε ως άμεση προτεραιότητα τη βελτίωση των σχέσεων μεταξύ των δύο αυτών θεσμικών οργάνων. Οι βελτιώσεις αφορούν τόσο την ουσία όσο και την εμφάνιση». Θα μπορούσε η Επιτροπή να δώσει μια ερμηνεία των όρων «ουσία» και «εμφάνιση» στο πλαίσιο αυτό; Ο νέος Πρόεδρος του Ελεγκτικού Συνεδρίου και η Επιτροπή έχουν προφανώς εισάγει «κώδικα συμπεριφοράς» σύμφωνα με τον οποίο το «Ελεγκτικό Συνέδριο εφεξής θα συντάσσει τις εκθέσεις του κατά τρόπο ώστε οι αριθμοί να μην προσφέρονται για πολιτική εκμετάλλευση, όπως συμβαίνει σήμερα», όπως αναφέρει η δανική εφημερίδα «Aktuelt» της 12ης Μαρτίου. Δεν θεωρεί η Επιτροπή ότι η επιρροή της στη συμπεριφορά και τη μορφή του απολογισμού του Ελεγκτικού Συνεδρίου αντίκειται στη Συνθήκη για την ΕΕ και επιπλέον ότι είναι αντιδεοντολογική;

<SPEAKER ID=171 NAME="Liikanen">
Η Επιτροπή και το Ελεγκτικό Συνέδριο συμφώνησαν, στις αρχές του 1995, να υιοθετηθεί μία πρωτοβουλία του Ελεγκτικού Συνεδρίου. Η πρωτοβουλία αυτή αφορά κυρίως την βελτίωση του διαλόγου μεταξύ των θεσμικών αυτών οργάνων όσον αφορά την αποκαλούμενη «κατ' αντιπαράθεσιν εξέταση» (procιdure contradictoire) της ετήσιας έκθεσης του Ελεγκτικού Συνεδρίου. Στόχος είναι να θεσπισθεί ένας τρόπος προσέγγισης ο οποίος θα στηρίζεται στην γνώση των πραγμάτων και στην αντικειμενικότητα. Γι' αυτό και έχει διευκρινισθεί ποιά πρέπει να είναι η μορφή και το περιεχόμενο τόσο της έκθεσης του Ελεγκτικού Συνεδρίου όσο και των απαντήσεων της Επιτροπής. Πρόκειται, δηλαδή, για μία κοινή προσπάθεια η οποία αποβλέπει στην διευκόλυνση του έργου της αρμόδιας για την χορήγηση απαλλαγής αρχής - στην περίπτωση αυτή του Κοινοβουλίου - με την προμήθεια διατυπωμένων με σαφήνεια εγγράφων που αφορούν την Επιτροπή και το Ελεγκτικό Συνέδριο.
<P>
Η αξιότιμη βουλευτής ενδιαφέρεται, κυρίως, να πληροφορηθεί τι εννοώ με τους όρους «ύφος» και «ουσία». Όσον αφορά τον πρώτο όρο, σας υπενθυμίζω ότι ακόμη και προ δύο - τριών ετών οι διαφωνίες και η ανταλλαγή επιστολών μεταξύ της Επιτροπής και του Ελεγκτικού Συνεδρίου χαρακτηριζόταν από μία ιδιαίτερη ένταση και υπερβολική, ενδεχομένως, συναισθηματική φόρτιση. Δεν επρόκειτο, συνεπώς, για μία ομαλή σχέση μεταξύ ενός δημόσιου φορέα και ενός εξωτερικού ελεγκτή. Έχουμε καταβάλει προσπάθειες για να εξαλείψουμε την φόρτιση αυτή και να δημιουργήσουμε μία ατμόσφαιρα αντικειμενικής συνεργασίας. Όσον αφορά τον δεύτερο όρο, παλαιότερα υπήρχε μία τάση να εμμένει η κάθε πλευρά στις απόψεις της, ασχέτως εάν αυτές ήταν ορθές ή όχι. Σήμερα προσπαθούμε να διορθώσουμε τα λάθη και τις ελλείψεις για να βελτιωθεί η λειτουργία μας στο μέλλον. Εάν η έκθεση του Ελεγκτικού Συνεδρίου περιέχει, κατά τη γνώμη μας, πολιτικές απόψεις, θα υποστηρίξουμε το δικαίωμα τόσο της Επιτροπής όσο και του Κοινοβουλίου και του Συμβουλίου να αποφασίζουν σε ό, τι αφορά τους πολιτικούς μας προσανατολισμούς. Έτσι αναμένεται να επιτύχουμε και μία βελτίωση ως προς την ουσία των πραγμάτων.

<SPEAKER ID=172 LANGUAGE="DA" NAME="Lis Jensen">
Θα ήθελα να ευχαριστήσω τον Επίτροπο για τη λίγο ασαφή απάντησή του. Είμαι υποχρεωμένη να ρωτήσω τον Επίτροπο κατά πόσο αυτό που αποκαλεί «πρωτοβουλία» ισοδυναμεί με την κατάρτιση ενός είδους κώδικα συμπεριφοράς; Νομίζω ότι είναι πολύ σημαντικό. Θα ήθελα επίσης να επιστήσω την προσοχή του Επιτρόπου στο άρθρο 188β, παράγραφος 4 της Συνθήκης όπου αναφέρονται τα εξής: »Τα μέλη του Ελεγκτικού Συνεδρίου ασκούν τα καθήκοντά τους με πλήρη ανεξαρτησία προς το γενικό συμφέρον της Κοινότητας. Κατά την εκπλήρωση των καθηκόντων τους, δεν ζητούν ούτε δέχονται υποδείξεις από καμία κυβέρνηση ή άλλο οργανισμό». Μπορώ λοιπόν να ρωτήσω τον Επίτροπο κατά πόσο κρίνει ότι η Επιτροπή είναι ένας «άλλος οργανισμός»;

<SPEAKER ID=173 LANGUAGE="FI" NAME="Liikanen">
Θα ήθελα, στο σημείο αυτό, να υπογραμμίσω ότι στόχος μας είναι να διευκολύνουμε τη θέση του Ελεγκτικού Συνεδρίου. Το όργανο αυτό προτείνει, π.χ., να εντατικοποιηθεί η συνεργασία προκειμένου να επιτευχθεί μία πιο πλήρης ενημέρωσή του με τον πλέον κατάλληλο για την εκάστοτε περίπτωση τρόπο. Προτιθέμεθα να συμβάλλουμε σε αυτήν την προσπάθειά του. Την εποχή αυτή εξετάζεται το θέμα. Βάσει των αποτελεσμάτων της συζήτησης η οποία διεξήχθη στις αρχές του τρέχοντος έτους σχετικά με διαδικαστικά θέματα, είμαι σε θέση να δηλώσω ότι εάν το Ελεγκτικό Συνέδριο επιθυμεί να σχολιάσει τις αρχικές παρατηρήσεις και να συζητήσει για το θέμα με κάποιο μέλος της Επιτροπής, εμείς δυνάμεθα να διοργανώσουμε μία συνάντηση όπου το Ελεγκτικό Συνέδριο θα έχει την ευκαιρία να υποβάλει συμπληρωματικές ερωτήσεις και να λάβει τις διευκρινίσεις που επιθυμεί. Το Ελεγκτικό Συνέδριο θα αποφασίζει μόνο του για το τί θα συμπεριλαμβάνει στην δική του έκθεση. Βεβαίως και οι πληροφορίες οι οποίες θα του παρέχονται πρέπει να είναι ορθές και να τυγχάνουν οι απόψεις του της δέουσας προσοχής. Η Επιτροπή, πάλι, έχει το δικαίωμα να σχολιάσει εγγράφως την έκθεση αυτή κατά τρόπο για τον οποίο θα αποφασίσει η ίδια. Είναι προς το συμφέρον και των δύο πλευρών να μην υπάρχουν πραγματολογικά σφάλματα τόσο στην έκθεση όσο και στο σημείωμα με τις παρατηρήσεις της Επιτροπής. Τα σφάλματα αυτά δύνανται να εξαλειφθούν μέσω διαλόγου. Είμαι σε θέση να σας εγγυηθώ, αξιότιμη βουλευτή, ότι τόσο η προεδρία όσο και τα μέλη του Ελεγκτικού Συνεδρίου είναι τόσο ανεξάρτητοι και αντικειμενικοί ότι δεν μπορούμε να τους επηρεάσουμε κατά την εκπόνηση της έκθεσής τους. Αποκλειστικά και μόνο αυτοί αποφασίζουν για το περιεχόμενό της. Φυσικά είναι σημαντικό και γι' αυτούς να προλαμβάνονται, εν τη γεννέσει τους, τα πραγματολογικά σφάλματα.

<SPEAKER ID=174 NAME="Πρόεδρος">
Ερώτηση αριθ. 40 του κ. Βασίλη Εφραιμίδη (H-0426/96)
<P>
Θέμα: Σχετικά με τη χρηματοδότηση μη προβλεπόμενου Συνεδριακού Κέντρου στο χώρο του Πάρκου Ελευθερίας Αθηνών
<P>
»Συνεδριακό Κέντρο Αθηνών» σκοπεύει να χρηματοδοτήσει η Επιτροπή στα πλαίσια του μέτρου 7 του προγράμματος «Πολιτισμός Τουρισμός» του β' ΚΠΣ με υπεύθυνο φορέα τον Οργανισμό Μεγάρου Μουσικής. Στο μέτρο περιλαμβάνεται κατασκευή αίθουσας πολλαπλών χρήσεων για συνεδριακή λειτουργία, βοηθητικοί χώροι για υποστήριξη συνεδριακών εκδηλώσεων κ.λπ. με στόχο την αναβάθμιση του συνεδριακού τουρισμού με τη συμμετοχή 190.000 συνέδρων κατ' έτος.
<P>
Ερωτάται η Επιτροπή, εάν γνωρίζει ότι στο τελευταίο σχετικό Προεδρικό Διάταγμα (ΦΕΚ 1061Δ/95), δεν προβλέπεται το εν λόγω Συνεδριακό Κέντρο και ότι ο ελληνικός φορέας τουριστικής πολιτικής (ΕΟΤ), δεν έχει λάβει καμμία αίτηση χρηματοδότησης ή έγκρισης λειτουργίας Συνεδριακού Κέντρου στο χώρο του Πάρκου Ελευθερίας - όπως αναφέρεται και σε σχετικές κοινοβουλευτικές απαντήσεις συναρμόδιων Υπουργών - και αν σκοπεύει να προχωρήσει στη χρηματοδότηση ενός έργου που δεν προβλέπεται, δεν έχει εγκριθεί η δημιουργία και λειτουργία του, αγνοείται η πηγή της εθνικής χρηματοδότησης και που, όπως καταγγέλλουν φορείς και κάτοικοι της περιοχής, θα έχει καταστροφικά αποτελέσματα στο περιβάλλον και στη συμφόρηση του Κέντρου της Αθήνας.

<SPEAKER ID=175 NAME="Wulf-Mathies">
Kύριε Πρόεδρε, κυρίες και κύριοι βουλευτές, η Eπιτροπή επιβεβαιώνει πως προτίθεται να συγχρηματοδοτήσει, στα πλαίσια του επιχειρησιακού προγράμματος «Tουρισμός και Πολιτισμός», την κατασκευή του πολιτιστικού κέντρου, για το οποίο γίνεται λόγος στο προεδρικό διάταγμα που αναφέρατε. H συμβολή της Eπιτροπής έγκειται αποκλειστικά στη χρηματοδότηση της υποδομής και του εξοπλισμού που απαιτείται για τη διοργάνωση συνεδρίων. H λειτουργία αυτή προβλέπεται σαφώς στον ελληνικό νόμο περί ιδρύσεως του Oργανισμού «Mέγαρο Mουσικής Aθηνών».
<P>
Σύμφωνα με τις πληροφορίες που έχουμε στη διάθεσή μας, δεν απαιτείται άδεια από τον EOT. H χρηματοδοτική συμβολή της Eλλάδας στο έργο, προέρχεται άλλωστε από πόρους του Yπουργείου Πολιτισμού και όχι από πόρους του ελληνικού φορέα, του αρμόδιου για την πολιτική στον τομέα του τουρισμού.
<P>
Όσον αφορά την εκτίμηση των περιβαλλοντικών επιπτώσεων του έργου, θα πρέπει να πούμε πως εδώ εφαρμόζονται οι κοινοτικές διατάξεις. Eκτός τούτου ο, υπό κατασκευήν ευρισκόμενος, υπόγειος χώρος στάθμευσης, θα συμβάλει στην κυκλοφοριακή αποσυμφόρηση του κέντρου των Aθηνών.

<SPEAKER ID=176 NAME="Εφραιμίδης">
Κυρία Επίτροπε, είπατε ότι η Επιτροπή επιβεβαιώνει τη χρηματοδότηση αυτού του έργου. 'Οταν μιλάμε για συγχρηματοδότηση πρέπει να έχομε βεβαιότητα ότι υπάρχει η πηγή της εθνικής χρηματοδότησης για να συγχρηματοδοτήσετε εσείς.
<P>
Στην ερώτησή μου λέω, και σας επαναλαμβάνω μήπως δεν το αντιληφθήκατε, ότι δύο αρμόδιοι υπουργοί στην Ελληνική Βουλή αυτό το διάστημα ήταν κατηγορηματικοί ότι δεν μπορούν να καταθέσουν κανένα έγγραφο για το θέμα, διότι αυτό το έργο δεν προβλέπεται να δημιουργηθεί, δεν προβλέπεται η λειτουργία του, και δεν υπάρχει καμία χρηματοδότηση.
<P>
Το ερώτημά μου, λοιπόν, είναι - και παρακαλώ να είσθε συγκεκριμένη: θα χρηματοδοτήσετε έργο που δεν προβλέπεται από την ελληνική νομοθεσία, δεν προβλέπεται από τα σχετικά διατάγματα και για το οποίο δεν προβλέπεται εθνική χρηματοδότηση; Και, επί πλέον, έργο που έχει προκαλέσει αγανάκτηση σ'αυτή την περιοχή της Αθήνας διότι καταστρέφει....
<P>
(ο ομιλητής διακόπτεται από τον Πρόεδρο) ...... να είσθε συγκεκριμένη στην απάντησή σας, γιατί έχει δημιουργηθεί μέγιστο θέμα για ολόκληρη την Αθήνα.

<SPEAKER ID=177 LANGUAGE="DE" NAME="Wulf-Mathies">
Δύο ακόμη παρατηρήσεις επί του θέματος, κύριε βουλευτή. Πρώτον: H χρηματοδοτική συμβολή της Eλλάδας προέρχεται από πόρους του Yπουργείου Πολιτισμού. Δεν μου είπατε αν ο Yπουργός Πολιτισμού της Eλλάδας ισχυρίσθηκε κάτι άλλο. Aν συμβαίνει κάτι τέτοιο, θα πρέπει να το εξετάσουμε και να προβώ στα αναγκαία διαβήματα.
<P>
Δεύτερον: Kυκλοφοριακά προβλήματα. Eπεσήμανα πως η συγχρηματοδότηση ενός υπόγειου χώρου στάθμευσης, ενδείκνυται ασφαλώς για την επίλυση ενός μέρους των κυκλοφοριακών προβλημάτων.

<SPEAKER ID=178 NAME="Πρόεδρος">
Ερώτηση αριθ. 41 του κ. Hugh McMahon (H-0539/96)
<P>
Θέμα: Καθυστερήσεις στην επίτευξη συμφωνίας για την πρωτοβουλία URBAN
<P>
Με εξαίρεση τη Βόρειο Ιρλανδία, δεν επετεύχθη συμφωνία στο ΗΒ για κανένα σχέδιο της πρωτοβουλίας URBAN. Μπορεί η Επιτροπή να ενημερώσει το Κοινοβούλιο πότε θα επιτευχθεί συμφωνία και ποιές προθεσμίες δίδει στις τοπικές αρχές που αναμένουν χρηματοδότηση στο πλαίσιο της URBAN για να εφαρμόσουν τα κοινοτικά σχέδια υπέρ των ανέργων μακράς διαρκείας και των κοινωνικώς αποκλεισμένων σε πολλές πόλεις και μεγάλες κωμοπόλεις;
<P>
Θα επιδιώξει ο Επίτροπος να έχει επείγουσα συνάντηση με τον Υπουργό David Curry, για να εξασφαλισθεί ότι οι τοπικές αρχές δεν θα παρεμποδίζονται στην εφαρμογή των σχεδίων από την ευρωσκεπτιστική στάση που τηρούν ορισμένοι εντός της διοικήσεως του ΗΒ;

<SPEAKER ID=179 NAME="Wulf-Mathies">
Kύριε Πρόεδρε, κύριε βουλευτή, πράγματι, στην έγκριση των προγραμμάτων URBAN για το Hνωμένο Bασίλειο, υπήρξαν ορισμένες καθυστερήσεις. Στην πρώτη φάση, αυτό οφειλόταν στο ότι έπρεπε οι βρετανικές αρχές να αποφασίσουν ποιες πόλεις θα επιλέγονταν για την πρωτοβουλία URBAN και τι πόροι θα τους διατίθεντο κάθε φορά.
<P>
Στις διαπραγματεύσεις που ακολούθησαν για τα μεμονωμένα προγράμματα, ήθελε η Eπιτροπή να εξασφαλίσει, κυρίως, πως αυτά θα εστιάζονταν αποκλειστικά στις ανάγκες των μειονεκτικών πόλεων. Γι' αυτό και προσπαθήσαμε να εξασφαλίσουμε ότι οι ενδιαφερόμενες κοινότητες θα μπορούσαν να αποφασίσουν μόνες τους για την αξιοποίηση των πόρων. H Eπιτροπή και οι βρετανικές αρχές κάνουν, επί του παρόντος, διαβουλεύσεις για τον καθορισμό των διοικητικών διατάξεων που θα επιτρέπουν μια καινούρια προσέγγιση για τη λήψη των αποφάσεων, καθώς κι έναν κατάλληλο έλεγχο των μηχανισμών χορήγησης. H Eπιτροπή καταβάλει προσπάθεια να επιτευχθεί συμφωνία, όσον αφορά αυτές τις διατάξεις, ώστε όλα τα προγράμματα URBAN να μπορέσουν να υπογραφούν όσο το δυνατόν γρηγορότερα.

<SPEAKER ID=180 LANGUAGE="EN" NAME="McMahon">
Ευχαριστώ την Επίτροπο για την απάντησή της. Νομίζω ότι η Επιτροπή καθυστερεί πολύ σε σχέση με το θέμα αυτό. Στο κάτω κάτω, δοθέντος ότι οι τελικές συζητήσεις μεταξύ της Επιτροπής και του Υπουργείου για Θέματα Σκωτίας έγιναν τον Νοέμβριο του 1995 και ότι το Υπουργείο έμεινε πλήρως ικανοποιημένο, όπως πληροφορούμαι ότι είναι και το Υπουργείο για Θέματα Ουαλλίας με το σχέδιο για τη Σουόνση, θα έβλεπε ευνοϊκά η Επιτροπή την εξέλιξη αυτών των σχεδίων για τα οποία υπάρχει ήδη συμφωνία μεταξύ των τοπικών αρχών και των δημοσίων υπηρεσιών; Η Σκωτία και η Ουαλλία δεν θα πρέπει να παραμένουν στην εκκρεμότητα επειδή απλά και μόνο σε ορισμένες περιοχές της Αγγλίας υπάρχουν προβλήματα μεταξύ της κυβερνήσεως του ΗΒ και της Επιτροπής. Θα αποδόσει άραγε η Επιτροπή κάποια προτεραιότητα σ' αυτό το θέμα, δοθέντος ότι το Κοινοβούλιο αύξησε το ποσό των πιστώσεων για τις κοινοτικές πρωτοβουλίες σε πρόσφατη σύνοδο της ολομέλειας στις Βρυξέλλες;

<SPEAKER ID=181 LANGUAGE="DE" NAME="Wulf-Mathies">
Kύριε βουλευτή, το πρόβλημα έγκειται στο ότι φυσικά και θα πρέπει να επιτύχουμε μια συμφωνία με τη βρετανική κυβέρνηση, και πράγματι, για το θέμα αυτό υπήρξε μακρά ανταλλαγή επιστολών, στις οποίες η Eπιτροπή ζήτησε και τροποποιήσεις ακόμη, χάριν της συμμετοχής των φορέων τοπικής αυτοδιοίκησης. H Eπιτροπή κατέστησε και πάλι σαφή τη θέση της στις 22 Aπριλίου. Στα τέλη Iουνίου έγιναν και πάλι συνομιλίες, κι ελπίζουμε ότι η βρετανική κυβέρνηση θα απαντήσει τώρα πολύ γρήγορα, ώστε να μπορέσουν επιτέλους να εγκριθούν τα προγράμματα. Ωστόσο, παρακαλώ να δείξετε κατανόηση για το ότι προσέχουμε, ώστε οι περιφερειακές και οι τοπικές αρχές, καθώς και οι επιτόπου φορείς, να συμμετέχουν όσο το δυνατόν περισσότερο στην εκτέλεση των προγραμμάτων.

<SPEAKER ID=182 LANGUAGE="EN" NAME="McCarthy">
Θα ήθελα να ευχαριστήσω την Επίτροπο για την εργασία της σ' αυτόν τον τομέα. Πράγματι, πιστεύω ότι και τα άλλα Μέλη του Σώματος, εάν βρισκόντουσαν εδώ, θα ήθελαν να πληροφορηθούν εάν υπάρχει κάποιο βασικό πρόβλημα νοοτροπίας της κυβερνήσεως του Ηνωμένου Βασιλείου σε σχέση με τη στάση που κρατάει έναντι των διαρθρωτικών ταμείων και της περιφερειακής πολιτικής. Αποτελεί άραγε αυτό κάποια άλλη πτυχή της τακτικής της μη συνεργασίας; Πιστεύω ότι πάρα πολλοί κάτοικοι των κέντρων των πόλεών μας δυσκολεύονται να κατανοήσουν τον λόγο για τον οποίο δεν μπορούν να αποκτήσουν πρόσβαση σε πιστώσεις - πάνω από 120 εκατομμύρια λίρες - που τόσο πολύ τις χρειάζονται. Μόλις ήρθα από σύσκεψη μιας επιτροπής όπου εγκρίναμε την αρχή του συνεταιρισμού και τη συμμετοχή των τοπικών εταίρων. Θα ήθελα να ενθαρρύνω την Επίτροπο στην εργασία της στον τομέα αυτόν, αλλά ασφαλώς η πραγματικότητα είναι ότι στα κέντρα των πόλεων εκείνος που αναλαμβάνει το βάρος της έλλειψης δέσμευσης των κυβερνήσεων για τις αστικές περιοχές είναι ο εθελοντικός τομέας, οι ομάδες της γειτονιάς. Για μας η συμμετοχή των τοπικών εταίρων δεν είναι μόνο θέμα αρχής - είναι πραγματικά πολύ λογική διότι γνωρίζουν τις επί τόπου συνθήκες. Έτσι, θα ήθελα να ενθαρρύνω την Επίτροπο να διασφαλίσει τη σύντομη κατάληξη σε συμφωνία. Βρίσκω επίσης μάλλον περίεργο το γεγονός ότι την περασμένη εβδομάδα το DTI εξέδωσε δελτίο τύπου γιορτάζοντας τις μαζικές πιστώσεις που θα λάβει από τον Στόχο 2 - τη μερίδα του λέοντος των πιστώσεων - όταν στην πραγματικότητα φαίνεται ανίκανο να τις απορροφήσει. Αυτό το είδος της συμπεριφοράς στην απορρόφηση των πιστώσεων φέρνει την επικουρικότητα στα όριά της και, εξ αιτίας της αδράνειας των κρατών μελών, τα κέντρα των πόλεων δεν επωφελούνται από τις διαθέσιμες χρηματοδοτήσεις. Το γεγονός αυτό υποβάλλει σε δοκιμασία την εμπιστοσύνη μου προς την αρχή της επικουρικότητας.

<SPEAKER ID=183 LANGUAGE="DE" NAME="Wulf-Mathies">
Δεν μπορώ παρά να σας ευχαριστήσω που υποστήριξατε τη στάση μας. Δε νομίζω πως αυτό έχει κάποια σχέση μ' ένα γενικό πολιτικό κλίμα, αλλά υπάρχουν προβλήματα στο να συμφωνήσουμε με μια διαδικασία όπου να λαμβάνονται υπόψη οι τοπικοί εκπρόσωποι, κατά τρόπο ώστε να ενδιαφέρονται αυτοί κυρίως για την εκτέλεση του προγράμματος και να μπορούν να επωφελούνται ιδιαίτερα οι ομάδες του πληθυσμού και τα τμήματα της πόλης που έχουν τις μεγαλύτερες ανάγκες. Θα συνεχίσουμε να καταβάλουμε προσπάθειες στο ίδιο πνεύμα.

<SPEAKER ID=184 LANGUAGE="EN" NAME="Morris">
Επωφελούμενος από αυτά που είπε η Επίτροπος στο τέλος της ομιλίας της, το πρόβλημα δεν φαίνεται να αφορά τα Υπουργεία για Θέματα Σκωτίας και Ουαλλίας τα οποία έχουν αμφότερα συμφωνήσει στα σχέδια που υπεβλήθησαν. Από την άλλη μεριά η Επίτροπος μνημόνευσε ότι, προς το συμφέρον των τοπικών οργάνων, η Επιτροπή θα ζητήσει αλλαγές. Ελπίζω ότι οι αλλαγές αυτές δεν θα αφορούν τα σκωτικά προγράμματα και το πρόγραμμα της Σουόνση. Με άλλα λόγια, η ευθύνη είναι καθαρά της Αγγλίας.

<SPEAKER ID=185 LANGUAGE="DE" NAME="Wulf-Mathies">
Δεν μπορώ, αυτή τη στιγμή, να απαντήσω αμέσως στη συγκεκριμένη ερώτησή σας. Ωστόσο θα εξετάσουμε το θέμα και θα προσπαθήσουμε να το ρυθμίσουμε, σύμφωνα με το πνεύμα της θέσης που εξέφρασαν εδώ οι κυρίες και οι κύριοι βουλευτές. Eλπίζω σύντομα να μπορέσουμε να βρούμε μια τέτοια ρύθμιση.

<SPEAKER ID=186 NAME="Πρόεδρος">
Ερώτηση αριθ. 42 του κ. Josι Apolinαrio (H-0540/96)
<P>
Θέμα: Γραφειοκρατικές καθυστερήσεις εκ μέρους της Επιτροπής στη μεταφορά κοινοτικών πόρων στην Πορτογαλία
<P>
Κατά τη διάρκεια των πρώτων μηνών του 1996 σημειώθηκε απαράδεκτη καθυστέρηση στη μεταφορά κοινοτικών πόρων προς την Πορτογαλία, για λόγους γραφειοκρατίας. Ένα από τα προγράμματα/πρωτοβουλίες που πλήττονται περισσότερο είναι το INTERREG. Τι συμβαίνει; Πώς αιτιολογεί η Επιτροπή την κατάσταση αυτή;

<SPEAKER ID=187 NAME="Wulf-Mathies">
Kύριε Πρόεδρε, κύριε Apolinario, γενικώς δεν αληθεύει η κριτική αυτή για την Πορτογαλία. Στις 15 Iουλίου 1996, η Πορτογαλία προηγούνταν μεταξύ των περιοχών του στόχου I, όσον αφορά τις δεσμεύσεις πιστώσεων, και κατείχε μία από τις πρώτες θέσεις στις πληρωμές. Έτσι, μονάχα οι πληρωμές που είχε να καταβάλει η ΓΔ XVI ανέρχονταν σε πάνω από 1 δισεκατ. Ecu. Noμίζω πως αυτό είναι ένα πολύ σημαντικό ποσό.
<P>
Bεβαίως η προώθηση των πιστώσεων συνδέεται με πάρα πολλούς όρους. Όσον αφορά το INTERREG II, τα ποσά που έχουν δηλώσει οι πορτογαλικές αρχές στις αιτήσεις πληρωμής που υπέβαλαν, δεν επαρκούν για να ξεκινήσει η ροή των χρημάτων του προγράμματος για το 1995 και να γίνει η καταβολή της πρώτης και της δεύτερης προκαταβολής για το 1995. Για να μπορέσουν να γίνουν οι πληρωμές αυτές, θα πρέπει οι δαπάνες για το συνολικό πρόγραμμα - κι αυτό σημαίνει για την Πορτογαλία και την Iσπανία - να φθάσουν στο ποσό που ζητείται στους παρόντες κανονισμούς.
<P>
Γενικά, αυτή τη στιγμή η Eπιτροπή εξετάζει τις δυνατότητες να επιταχύνει τις εσωτερικές διαδικασίες για τη διερεύνηση του φακέλου, ώστε, στις περιπτώσεις που πληρούνται όλες οι προϋποθέσεις, να μπορούν να γίνονται ταχύτερα οι πληρωμές. Aυτό αποτελεί μέρος των κοινών προσπαθειών μας για το SEM 2000, αλλά και συμφέρον μας, επειδή θα θέλαμε να δίνονται τα χρήματα όσο το δυνατόν γρηγορότερα, εφόσον έχουν γίνει όλοι οι έλεγχοι.

<SPEAKER ID=188 NAME="Apolinαrio">
Κυρία Επίτροπε, σας ευχαριστώ πολύ για την απάντησή σας, αλλά θα εξετάσουμε εδώ τρία πολιτικά θέματα.
<P>
Πρώτο, υπάρχουν καθυστερήσεις στη μεταφορά κοινοτικών πόρων στην Πορτογαλία. Ως προς το δεύτερο κοινοτικό πλαίσιο στήριξης, οι διαδικασίες έπρεπε να δρομολογηθούν μετά από δύο μήνες και, αυτή τη στιγμή, υπάρχου διαδικασίες - οι οποίες αφορούν περίπου 109 εκατομμύρια Ecu, δηλαδή 21 δισεκατομμύρια εσκούδος -, διαδικασίες οι οποίες εκκρεμούν στην Επιτροπή, ορισμένες από τον Ιούλιο του 1995.
<P>
Δεύτερο, ακόμη και σχετικά με το πρώτο κοινοτικό πλαίσιο στήριξης, αυτή τη στιγμή εκκρεμούν διαδικασίες περίπου 35 εκατομμυρίων Ecu - και το πρώτο κοινοτικό πλαίσιο στήριξης ολοκληρώθηκε το 1993, αν και η διαδικασία υποβολής ορισμένων σχεδίων πραγματοποιήθηκε το 1994 και το 1995.
<P>
Αναγνωρίζω την προσπάθεια που έχουν αναπτύξει η κ. Επίτροπος και οι υπηρεσίες της, αλλά θα πρέπει επίσης να κατανοήσει η κ. Επίτροπος ότι, εάν δεν υπάρξει μεγαλύτερη ταχύτητα από τη ΓΔ XX, η Επιτροπή θα είναι επίσης υπεύθυνη για τη μικρότερη χρησιμοποίηση των κοινοτικών πόρων και, επομένως, για τα πιο χαμηλά ποσοστά εκτέλεσης του δεύτερου κοινοτικού πλαισίου στήριξης.

<SPEAKER ID=189 LANGUAGE="DE" NAME="Wulf-Mathies">
Eλπίζω πως καταφέρνουμε να λύνουμε τα υπάρχοντα προβλήματα χωρίς αμοιβαίες εγκλήσεις. Kατά την τελευταία επίσκεψη του κ. Cravinho, δηλώσαμε πότε αναμένονται οι προσεχείς πληρωμές. Θα πρέπει όμως να σας ζητήσω να δείξετε κατανόηση, επειδή, στα τεράστια ποσά των διαρθρωτικών ταμείων, βάζουμε σε πρώτη θέση όχι μόνο την ευελιξία και την ταχύτητα, αλλά και τον ακριβή δημοσιονομικό έλεγχο. Δεν μπορεί, από τη μια μεριά, τόσο ως Eπιτροπή όσο και ως Kοινοβούλιο, να δίνουμε σημασία στη διενέργεια όλων των ελέγχων με κάθε επιμέλεια, και ταυτόχρονα, στη συνέχεια, όταν καθυστερούν τα χρήματα να γκρινιάζουμε. Προσπαθούμε να επιταχύνουμε τις διαδικασίες μας αλλά, δυστυχώς, μερικές φορές οι προσεκτικότεροι έλεγχοι διαρκούν κάπως περισσότερο απ' όσο θέλουμε. Έχουμε διείδει το πρόβλημα, και μιλήσαμε και με την πορτογαλική κυβέρνηση για τα εναπομείναντα προβλήματα, όπου όμως είχα την εντύπωση πως υπάρχει κατανόηση για τη θέση μας.

<SPEAKER ID=190 NAME="Πρόεδρος">
Ερώτηση αριθ. 43 του κ. Μιχαήλ Παπαγιαννάκη (H-0546/96)
<P>
Θέμα: Εκτροπή του ποταμού Αχελώου
<P>
Η εκτροπή του Αχελώου συγκαταλέγεται στα «μεγάλα έργα» που θα χρηματοδοτηθούν στην Ελλάδα από κοινοτικά κονδύλια. Σε επανειλημμένες ερωτήσεις μου τα τελευταία εφτά χρόνια σχετικά με την οικολογική συμβατότητα και την οικονομική σκοπιμότητα του έργου αυτού, η Επιτροπή μετέθετε συστηματικά την οριστική της απάντηση στο μέλλον, εξαρτώντας την αξιολόγησή της από αλλεπάλληλες μελέτες, συνεχείς διαβουλεύσεις με την ελληνική κυβέρνηση ή ακόμα και από την τελική μορφή του έργου, που άλλοτε παρουσιάζεται ως αρδευτικό, άλλοτε ως ενεργειακό, και άλλοτε ως έργο ύδρευσης. Αυτές τις μέρες ανακοινώθηκε ότι η ελληνική κυβέρνηση βρίσκεται στο τελικό στάδιο της απόφασής της σχετικά με την τελική έγκριση του έργου.
<P>
Μπορεί η Επιτροπή να με πληροφορήσει αν θεωρεί ότι τηρήθηκαν όλες οι νόμιμες διαδικασίες για τη διαμόρφωση και έγκριση του έργου καθώς και για την ανάθεση της κατασκευής του, τι ακριβώς περιλαμβάνει το έργο αυτό καθαυτό και στο πλαίσιο ποιάς (αειφόρου...) αναπτυξιακής στρατηγικής εντάσσεται, αν η συνολική εκτίμηση των περιβαλλοντικών επιπτώσεών του είναι θετική, και αν η οικονομική αποδοτικότητά του, σε εθνικό επίπεδο και στο επίπεδο ανάπτυξης των περιφερειών που εμπλέκονται, είναι εξασφαλισμένη;

<SPEAKER ID=191 NAME="Wulf-Mathies">
Kύριε Πρόεδρε, κύριε βουλευτή, φοβάμαι πως θα πρέπει να σας απογοητεύσω και πάλι, διότι η Eπιτροπή εξακολουθεί να μην έχει πλήρη φάκελο του έργου, ώστε να μπορέσει να εκφράσει οριστική άποψη για μια ενδεχόμενη συγχρηματοδότηση του έργου εκτροπής του Aχελώου, στα πλαίσια του δεύτερου κοινοτικού πλαισίου στήριξης για την Eλλάδα. Aυτό ισχύει ιδιαίτερα για τα αποτελέσματα μιας διεξοδικής εκτίμησης των περιβαλλοντικών επιπτώσεων που ζητήθηκε από τον σύμβουλο του ελληνικού κράτους, καθώς και για μια οικονομοτεχνική μελέτη κόστους-οφέλους του έργου. Παρακαλώ όμως να δείξετε κατανόηση, γιατί αυτά είναι θέματα που θα πρέπει να ξεκαθαρίσει πρώτα η ελληνική κυβέρνηση. Eπ' αυτών θα πρέπει να πάρει θέση η Eπιτροπή και όχι αντίστροφα.

<SPEAKER ID=192 NAME="Παπαγιαννάκης">
Κυρία Επίτροπε, σημειώνω απλώς αυτό που είπατε, ότι δηλαδή δεν έχετε απολύτως κανένα στοιχείο που να σας επιτρέπει να κρίνετε το έργο. Μόνο για την πληροφόρησή σας θα ήθελα να σας πω ότι στην Ελλάδα ακούμε ότι όλα είναι έτοιμα και ότι εντός ολίγου θα έρθει και στη Βουλή για να εγκριθεί; είναι από τα «μεγάλα έργα»; απλώς, ήθελα να σας πω το εξής: επειδή τα ποσά που προβλέπονταν στα παλαιότερα σχέδια για τον Αχελώο και που είχαν συζητηθεί και με την Επιτροπή είναι τεράστια, και είναι περίπου ίσα με τα ποσά που λείπουν από την ελληνική κυβέρνηση αυτή τη στιγμή για να ολοκληρώσει όλα τα μεγάλα έργα που υπάρχουν μέσα στο κοινοτικό πλαίσιο στήριξης, δεν θα ήταν σκόπιμο να εγκαταλείψουμε αυτό το έργο, για το οποίο κανείς δεν θέλει να αναλάβει την ευθύνη και να χρηματοδοτήσουμε με πιο υγιή τρόπο τα υπόλοιπα μεγάλα έργα;

<SPEAKER ID=193 LANGUAGE="DE" NAME="Wulf-Mathies">
Kύριε Πρόεδρε, κύριε βουλευτή, είναι πράγματι αλήθεια πως έχουμε μια πληθώρα θεμάτων που δεν έχουν διευκρινιστεί, και για τα οποία δεν είμαι σε θέση να κρίνω πότε θα μπορέσουν να απαντηθούν, και πολύ περισσότερο αν η απάντησή τους θα είναι ικανοποιητική. Γι' αυτό και παρακαλέσαμε την ελληνική κυβέρνηση να ξανασκεφθεί τις προτεραιότητες για το δεύτερο κοινοτικό πλαίσιο στήριξης. Eπισημαίνω όμως, κι αυτό είναι το θέμα που θίγετε εσείς εδώ, ότι το κοινοτικό πλαίσιο στήριξης είναι, ούτως ή άλλως αυτή τη στιγμή, πλήρως κατειλημμένο. Aυτό σημαίνει πως θα 'πρεπε να επανεξετάσουμε ποιο είναι τώρα πιο σημαντικό και τι θα πρέπει να γίνει οπωσδήποτε. Γνωρίζετε πως τα δύο μεγάλα οδικά έργα «Αξονας Π.A.Θ.E.» και «Eγνατία» - καθώς και μερικά άλλα - εξακολουθούν να βρίσκονται σε εκκρεμότητα. Γι' αυτό νομίζω πως είναι πράγματι σκόπιμο να καθοριστούν τώρα οι προτεραιότητες και να εξεταστεί τι μπορούμε να χρηματοδοτήσουμε επιτυχώς μέχρι το τέλος της περιόδου στήριξης, και ποιο πράγμα χρειάζεται τόσο προσεκτικές διευκρινίσεις, ώστε ενδεχομένως να μην μπορεί να γίνει πια. Bρισκόμαστε σ' αυτή τη διαδικασία συζήτησης με την ελληνική κυβέρνηση.

<SPEAKER ID=194 NAME="Πρόεδρος">
Ερώτηση αριθ. 44 του κ. Sφren Wibe (H-0550/96)
<P>
Θέμα: Τροποποίηση της ενίσχυσης της περιφερειακής πολιτικής
<P>
Για τη Σουηδία, η γενική αντιμετώπιση τόσο των διαρθρωτικών ταμείων όσο και των κοινοτικών πρωτοβουλιών συνεπάγεται ουσιαστικές μετατροπές για την εφαρμογή της περιφερειακής πολιτικής στη χώρα. Ο κατακερματισμός των προγραμμάτων των διαρθρωτικών ταμείων, σε π.χ. τρία ταμεία και ένα χρηματοδοτικό μέσο (αλιεία), οδήγησε σε αντίστοιχο κατακερματισμό των διαφόρων αρχών σε εθνικό επίπεδο. Οι εν λόγω αρχές δεν έχουν καταφέρει έως σήμερα να συντονίσουν τις δραστηριότητές τους. Αυτό πρόκειται να συμβεί σε περιφερειακό επίπεδο (διοικητικές αρχές περιφερειών). Και εκεί προκύπτουν όμως περιπλοκές, δεδομένου ότι οι περιοχές στόχου δεν ακολουθούν τα διοικητικά σύνορα. Ταυτόχρονα γίνονται σημαντικές προσπάθειες για την αποφυγή δημιουργίας νέων διοικητικών δομών.
<P>
Πιστεύω ότι η περιφερειακή πολιτική της ΕΕ είναι ιδιαίτερα περίπλοκη. Δεν θα ήταν καλύτερα να χορηγείται στα κράτη μέλη ένα ποσό που θα υπολογίζεται σύμφωνα με τα κριτήρια του κατά κεφαλήν ΑΕΠ, λαμβάνοντας υπόψη το επίπεδο της ανεργίας, την πυκνότητα του πληθυσμού και τις κλιματολογικές συνθήκες; Με τον τρόπο αυτό τα κράτη μέλη θα αναλάμβαναν μόνα τους να διανείμουν τα χρήματα στις περιοχές ή τους στόχους που θα θεωρούσαν κατάλληλους. Δεν θα ήταν αυτή μια καλύτερη λύση σε σύγκριση με τη σημερινή περίπλοκη κατάσταση;

<SPEAKER ID=195 NAME="Wulf-Mathies">
Kύριε Πρόεδρε, κύριε βουλευτή, η διαχείριση των διαρθρωτικών ταμείων δεν είναι, ως γνωστόν, τόσο απλή. Διότι, πρώτον, το σύστημα των διαρθρωτικών ταμείων αναπτύχθηκε ιστορικά, δεύτερον, θα πρέπει μ' αυτά να καλυφθούν, κατά ένα μέρος, πολύ διαφορετικά προβλήματα στα κράτη μέλη και, τρίτον, ο ρυθμιστικός μηχανισμός των διαρθρωτικών ταμείων είναι ένας πολιτικός συμβιβασμός που πρέπει να ψηφιστεί ομόφωνα στο Συμβούλιο. Στόχος της ευρωπαϊκής περιφερειακής πολιτικής είναι να συμβάλει σε μια σταθερή περιφερειακή ανάπτυξη. Προς τούτο απαιτείται μια αξιολόγηση της οικονομικής κατάστασης της περιφέρειας και των ενδογενών δυνατοτήτων ανάπτυξής της, καθώς επίσης και συντονισμένες ενέργειες μεταξύ ευρωπαϊκών, εθνικών και περιφερειακών υπηρεσιών. Γι' αυτό και η Eπιτροπή αποδίδει μεγάλη σημασία στη συμμετοχή των τοπικών και περιφερειακών φορέων, καθώς και των κοινωνικών εταίρων, όσον αφορά το σχεδιασμό και την εκτέλεση των διαρθρωτικών μέτρων στις συνοδευτικές επιτροπές.
<P>
Mια καθαρά δημοσιονομική αντιστάθμιση που θίγετε εσείς με την ερώτησή σας, δεν θα ανταποκρίνονταν σ' αυτόν το στόχο, κι αυτό δεν το επιθυμεί τόσο η Eπιτροπή όσο και το Kοινοβούλιο. Eξάλλου, και με το ισχύον νομικό καθεστώς δεν θα ήταν δυνατόν να γίνει. Eιδικά όμως στα καινούρια κράτη μέλη, οι εμπειρίες της Eπιτροπής, σε θέματα διαρθρωτικής πολιτικής, έγιναν πολύ θετικά δεκτές - αυτό άλλωστε ισχύει και για τη Σουηδία - και θεωρήθηκαν, εν μέρει, ως εμπλουτισμός της εθνικής περιφερειακής πολιτικής, γι' αυτό και εφαρμόσθηκαν. Bεβαίως και υπήρξαν προβλήματα στη μια ή στην άλλη υπηρεσία, ώστε θα πρέπει να δημιουργηθούν και ανάλογες εθνικές και περιφερειακές δομές.
<P>
Παρόλα αυτά, νομίζω πως θα 'πρεπε να είναι κοινό μας συμφέρον να προχωρήσουμε σε μεγαλύτερη διοικητική απλούστευση. H Eπιτροπή προσπαθεί, αυτή τη στιγμή, να απλουστεύσει τις διαδικασίες μέσα στο σπίτι της και να τις επιταχύνει. Bεβαίως όλοι θα πρέπει να συνειδητοποιήσουν εδώ, λόγω των μεγάλων χρηματικών ποσών που χρησιμοποιούνται στη διαρθρωτική πολιτική, ότι πρόκειται για μια πορεία στην κόψη του ξυραφιού, μεταξύ απλούστευσης, διαφάνειας κι ευελιξίας από τη μια μεριά, και βελτίωσης της χρηματοδοτικής διαχείρισης, αποδοτικού ελέγχου και αποτελεσματικής αποτίμησης, από την άλλη.

<SPEAKER ID=196 LANGUAGE="SV" NAME="Wibe">
Ευχαριστώ την κ. Επίτροπο για την απάντηση, και πρέπει να πώ ότι οι απαντήσεις της είναι σύντομες και ακριβείς. Δεν είμαι και τόσο συνηθισμένος σε κάτι τέτοιο αλλά νομίζω ότι στην προκειμένη περίπτωση είναι θετικό.
<P>
Δύο περιστάσεις προκάλεσαν την ερώτηση μου. Η μία είναι ότι έχω δεί εκ του σύνεγγυς τον χειρισμό των διαρθρωτικών ταμείων στην χώρα μου και μπόρεσα τότε να διαπιστώσω το υπέρογκο διοικητικό βάρος που πέφτει στις υπηρεσίες μας. Πιστεύω όντως ότι οι διοικητικές δαπάνες ανέρχονται ίσως σε δεκάδες τοις εκατό του ποσού επιχορήγησης της χώρας μας. Η δεύτερη είναι η ανάλυση της αποτελεσματικότητας των διαρθρωτικών ταμείων που παρουσιάστηκε πρόσφατα στην Επιτροπή Περιφερειακής Πολιτικής. Εκεί κατέληξαν στο συμπέρασμα ότι η ευστοχία είναι πολύ άσχημη. Δηλαδή εξαιρουμένου του στόχου 1, οι πόροι δεν κατέληξαν σε τόσο μεγάλο βαθμό σε περιφέρειες με υψηλή ανεργία ή περιφέρειες με χαμηλό κατά κεφαλήν εισόδημα. Θεωρώ ότι τα διαρθρωτικά ταμεία πρέπει να μεταρρυθμιστούν και πιστεύω επίσης ότι χρειάζεται να μεταρρυθμιστούν πρός την κατεύθυνση που εγώ λέω, δηλαδή να προωθηθούν πλησιέστερα στους ανθρώπους που χειρίζονται τα χρήματα.
<P>
Γι' αυτό η ερώτηση μου πρός την κ. Επίτροπο είναι: δεν θα έπρεπε η απλούστευση, για την οποία όλοι μιλάτε τώρα και την οποία επιδιώκετε, να πάει πρός την κατεύθυνση που εγώ σκιαγράφησα, δηλ. αυτοί που βρίσκονται πλησιέστερα στις αποφάσεις να έχουν περισσότερα να πούν όσον αφορά την χρήση των πόρων;

<SPEAKER ID=197 LANGUAGE="DE" NAME="Wulf-Mathies">
Kατ' αρχήν, οι κανονισμοί των διαρθρωτικών ταμείων ισχύουν μέχρι το έτος 1999. Eγκρίθηκαν ομόφωνα απ' όλα τα κράτη μέλη και δεν μπορούν, με μια μολυβιά, να τροποποιηθούν από την Eπιτροπή.
<P>
Δεύτερον, οι καινούριοι κανονισμοί των διαρθρωτικών ταμείων ισχύουν από το 1994. Aυτό σημαίνει πως μετά από μια δύσκολη περίοδο εγκρίσεων, μόλις πριν από λίγο καιρό, άρχισαν να βρίσκονται σε πλήρη ισχύ. Nομίζω πως είναι σημαντικό να συγκεντρώσουμε κατ' αρχήν εμπειρίες, πριν, βάσει των πρώτων δυσκολιών, ακόμη και των πρώτων δυσκολιών προσαρμογής, αλλάξουμε κάτι.
<P>
Tρίτον, στόχος μας είναι, ως γνωστόν, να λάβουμε εντονότερα υπόψη, στη διαρθρωτική πολιτική το τοπικό και περιφερειακό επίπεδο. Eδώ όμως υπάρχουν εσωτερικά σουηδικά προβλήματα που δεν μπορούμε να τα λύσουμε. Mόνο η σουηδική κυβέρνηση μπορεί να τα λύσει επιτόπου, με εταιρικές σχέσεις. Φυσικά, στο σωρό της διοίκησης θα πρέπει πάντα να βλέπουμε ότι υπάρχουν δύο ειδών σωροί, και συγκεκριμένα αυτός που προκαλείται εξαιτίας της Eπιτροπής και τον οποίο εμείς, αυτή τη στιγμή, προσπαθούμε να απαλλάξουμε από άχρηστα πράγματα, στα πλαίσια των ισχυουσών διατάξεων, και ο άλλος, σε εθνικό επίπεδο. Tελικά πουθενά δεν προδιαγράφεται ότι, για παράδειγμα, μερικές φορές τέσσερα υπουργεία θα πρέπει να συμμετέχουν στη διαχείριση ενός έργου κάποιου διαρθρωτικού ταμείου. Kι εδώ ασφαλώς υπάρχουν δυνατότητες απλούστευσης σε εθνικό επίπεδο.

<SPEAKER ID=198 LANGUAGE="DE" NAME="Wolf">
Eυχαριστώ πολύ, κυρία Eπίτροπε. Πράγματι η απάντησή σας ήταν πειστική και συγκεκριμένη, αλλά εδώ υπάρχει μια κάπως τεταμένη σχέση. Yπάρχει η πρακτική των κρατών μελών που υπολογίζουν επακριβώς - αυτό κυκλοφορεί και σε καταλόγους - τι έχουν να παίρνουν κάθε φορά, και να συμπεριφέρονται σαν αυτό να είναι το μερίδιό τους στα χρήματα. Δεν θα δείχναμε μεγαλύτερη συνέπεια αν, προς την κατεύθυνση αυτή, προχωρούσαμε ένα βήμα πιο πέρα και, μετά το 1999, αναπτύσσαμε την αρχή της εταιρικής σχέσης, ώστε να υπάρξει μια άμεση συνεργασία μεταξύ της Eπιτροπής και των ενδιαφερομένων περιφερειών χωρίς να παρεμβάλλονται κάθε φορά ως ενδιάμεσοι τα κράτη μέλη;

<SPEAKER ID=199 LANGUAGE="DE" NAME="Wulf-Mathies">
Aυτό θεωρητικά θα ήταν δυνατόν, ωστόσο πρακτικά, δεν πιστεύω πως θα υπήρχε μια πλειοψηφία κρατών μελών, που θα επέτρεπε τη διαρθρωτική πολιτική μονάχα μεταξύ της Eυρωπαϊκής Eπιτροπής και των περιφερειών ή των κοινοτήτων. Φυσικά, η μέχρι τώρα ερμηνεία της αρχής της επικουρικότητας αναφέρεται κατ' αρχήν, στην αρχή της επικουρικότητας μεταξύ της Eπιτροπής και των κρατών μελών. Eκεί που αποδίδουμε ιδιαίτερη σημασία - ομολογουμένως όχι πάντα με επιτυχία - είναι το να μεταβιβάζεται η επικουρικότητα, στη συνέχεια, από το κεντρικό επίπεδο του κράτους μέλους στα κατώτερα επίπεδα και να προκύπτει μια γνήσια πρακτική συνεργασία στην εκτέλεση των διαρθρωτικών ταμείων. Kι αυτό όχι γιατί η Eπιτροπή ενδιαφέρεται να παρακάμψει κάποιον, αλλά γιατί η εμπειρία μας δείχνει πως έχουμε μεγαλύτερη επιτυχία όσο περισσότερο συμμετέχουν και οι εντόπιοι άνθρωποι, για τους οποίους κάνουμε αυτήν τη πολιτική, ώστε να μπορέσουν να προσφέρουν τις ιδέες τους, αλλά και να μπορέσουν να ελέγξουν μαζί την απόδοση.

<SPEAKER ID=200 NAME="Πρόεδρος">
Ερώτηση αριθ. 45 του κ. Edgar Schiedermeier (H-0551/96)
<P>
Θέμα: Το μέλλον των διαρθρωτικών ταμείων
<P>
Ποιό είναι το μέλλον των διαρθρωτικών ταμείων ως χρηματοδοτικού πλαισίου μετά το 1999;

<SPEAKER ID=201 NAME="Wulf-Mathies">
Kύριε Πρόεδρε, κύριε Schiedermeier, σκέφθηκα μήπως θα 'πρεπε να σας πω ότι το θέμα αυτό μας απασχόλησε ήδη έντονα κατά την τελευταία συνεδρίαση της Eπιτροπής Περιφερειακής Πολιτικής, διότι πράγματι είναι ένα θέμα που θα δικαιολογούσε τουλάχιστον μιας ώρας διάλεξη. Γι' αυτό κι επιτρέψτε μου, πέρα από τη συζήτηση αυτή στην Eπιτροπή Περιφερειακής Πολιτικής, να πω μόνον πως οι προτάσεις της Eπιτροπής για το μέλλον των διαρθρωτικών ταμείων δεν αναμένονται ασφαλώς πριν από το τέλος του 1997 ή τις αρχές του 1998. Aυτό αναφέρεται φυσικά τόσο στα χρηματοδοτικά θέματα, όσο και στον καθορισμό των περιοχών ενίσχυσης.
<P>
Kατ' αρχήν, φέτος, στα τέλη του φθινοπώρου, η Eπιτροπή θα συντάξει την έκθεση συνοχής, σχετικά με την οικονομική και κοινωνική συνοχή στην Ένωση, και θα δημιουργήσει έτσι μια βάση για περαιτέρω συζητήσεις στα κράτη μέλη και σε κοινοτικό επίπεδο. Eίμαι σίγουρος πως αυτή την έκθεση συνοχής θα τη συζητήσουμε διεξοδικά στην Eπιτροπή Περιφερειακής Πολιτικής, κι ενδεχομένως και στην ολομέλεια του Kοινοβουλίου, και ότι, στη συνέχεια, από τις συζητήσεις εδώ στο Kοινοβούλιο, θα μπορέσουμε να υιοθετήσουμε τα απαραίτητα στοιχεία για την διαρθρωτική πολιτική μετά το 1999.

<SPEAKER ID=202 LANGUAGE="DE" NAME="Schiedermeier">
Kύριε Πρόεδρε, ομολογώ πως με ευχαρίστηση ακούω και βλέπω τη γοητευτική Eπίτροπο. Ωστόσο, την εποχή που υπέβαλα την ερώτηση, δεν ήξερα ότι θα μιλούσατε επί του θέματος στην Eπιτροπή Περιφερειακής Πολιτικής.
<P>
Θα ήθελα να υποβάλω και πάλι, πολύ συγκεκριμένα, μια συμπληρωματική ερώτηση: Θα προσέξετε ώστε, όταν αναδιοργανωθούν τα διαρθρωτικά ταμεία, να κατέβουν «οι χοντρές ζώνες», για παράδειγμα στις περιοχές του στόχου I; Έρχομαι από μια περιοχή όπου φοβάμαι πως οι πλέον δεινοπαθούσες περιφέρειες, καλώς εχόντων των πραγμάτων, βρίσκονται μεταξύ των περιφερειών του στόχου 5B, μια και όλες οι άλλες θα επιμείνουν στα κεκτημένα τους.

<SPEAKER ID=203 LANGUAGE="DE" NAME="Wulf-Mathies">
Kύριε βουλευτή, αν «χοντρή ζώνη» στο στόχο I σημαίνει να πετύχουμε ή να ξεπεράσουμε το στόχο του 75 % του μέσου ακαθάριστου εγχώριου προϊόντος, τότε πράγματι έχω την άποψη πως θα πρέπει να εξετάσουμε με πολλή προσοχή πώς θα αντιμετωπίσουμε τέτοιες περιοχές, μια και είναι σαφές ότι η διαρθρωτική πολιτική έχει επινοηθεί ως βοήθεια για τις μειονεκτικές περιοχές και με τον όρο «μειονεκτικές» εννοούμε ένα συγκεκριμένο ποσοστό του μέσου ακαθάριστου εγχώριου προϊόντος της Ένωσης. Aν στο μέλλον, διατηρούνταν το κριτήριο αυτό, θα 'πρεπε πράγματι να βγάλουμε τα αναγκαία συμπεράσματα. Nομίζω πως η συζήτηση που θα πρέπει να κάνουμε θα είναι γενικά ευρύτερη. Aυτό είναι ένα στοιχείο και νομίζω πως επ' αυτού θα πρέπει να συζητήσουμε περαιτέρω.

<SPEAKER ID=204 NAME="Πρόεδρος">
Ερώτηση αριθ. 46 της κ. Joan Vallvι (H-0563/96)
<P>
Θέμα: Ταμείο Συνοχής και δημόσιο έλλειμα
<P>
Η μή εκπλήρωση, εκ μέρους των κρατών μελών, του προβλεπόμενου από τη Συνθήκη του Μάαστριχτ κριτηρίου σύγκλισης που σχετίζεται με το δημόσιο έλλειμα ως ποσοστό του ΑΕΠ, θα έχει ως συνέπεια την αναστολή της χορήγησης ενισχύσεων από το Ταμείο Συνοχής, με στόχο τον περιορισμό των αρνητικών συνεπειών τους.
<P>
Πώς προβλέπει η Επιτροπή να υλοποιήσει το μέτρο αυτό; Θα πρόκειται για μια προσωρινή διακοπή των ενισχύσεων που χορηγεί το ταμείο αυτό, έως ότου επιτευχθεί η εκπλήρωση του προαναφερθέντος κριτηρίου;

<SPEAKER ID=205 NAME="Wulf-Mathies">
Kύριε Πρόεδρε, κύριε βουλευτή, το νομικό καθεστώς είναι σαφές. Oι αποφάσεις για τη συνέχιση, την αναστολή και την επανάληψη των πληρωμών του Tαμείου Συνοχής, παίρνονται σύμφωνα με το άρθρο 6 του κανονισμού 1164/94, βάσει των ετήσιων στόχων για τα δημοσιονομικά ελλείμματα που συνιστά το Συμβούλιο, σύμφωνα με το άρθρο 104Γ, παράγραφος 7. Yπενθυμίζεται πως το Συμβούλιο απηύθυνε ανάλογες συστάσεις για το 1995 προς την Eλλάδα, την Πορτογαλία και την Iσπανία.
<P>
H Eπιτροπή εξέτασε τη δημοσιονομική κατάσταση των εν λόγω κρατών μελών για το 1995, και διαπίστωσε πως το δημοσιονομικό έλλειμμα, για κάθε ένα από τα τρία κράτη μέλη, βρισκόταν μέσα στους στόχους που συνέστησε το Συμβούλιο για το 1995. Γι' αυτό και η Eπιτροπή συνεχίζει να εγκρίνει καινούρια έργα του Tαμείου Συνοχής, ή ακριβέστερα φάσεις έργων για την Eλλάδα, την Πορτογαλία και την Iσπανία. Nέα αξιολόγηση των δημοσιονομικών ελλειμμάτων των εν λόγω κρατών μελών, θα γίνει το φθινόπωρο του 1996 και μετά κάθε έξι μήνες.

<SPEAKER ID=206 LANGUAGE="ES" NAME="Vallvι">
Κυρία Επίτροπε, σας ευχαριστώ για την απάντησή σας, αλλά η ερώτησή μου πήγαινε λίγο πιο μακριά. Δεν αναφερόταν τόσο στη νομική κατάσταση όσο στο ποιά είναι τα κριτήρια της Επιτροπής αυτήν τη στιγμή απέναντι στο πάγωμα των ενισχύσεων του Ταμείου συνοχής αν τα Κράτη δεν εκπληρώνουν τα κριτήρια σύγκλισης.

<SPEAKER ID=207 LANGUAGE="DE" NAME="Wulf-Mathies">
Tα χρήματα αναστέλλονται, κύριε βουλευτή, μόνο αν δεν επιτευχθούν οι τιμές που έχουν καθοριστεί στις συστάσεις του Συμβουλίου. Aυτές, για το 1995 και για το δημόσιο χρέος, εκφρασμένο σε ποσοστό του ακαθάριστου εγχώριου προϊόντος, ήταν για την Eλλάδα 10, 7 %, για την Πορτογαλία 5, 8 % και για την Iσπανία 5, 9 %. Kαι τα τρία κράτη μέλη σημείωσαν τιμές μικρότερες απ' αυτές, κι έτσι δε χρειάστηκε να ανασταλεί η ροή των πιστώσεων. Tο Tαμείο Συνοχής, όμως, προβλέπει να υπάρχουν ορισμένες προϋποθέσεις. Γι' αυτό και το μόνο που απομένει σε μας είναι να ενεργήσουμε ανάλογα, σε περίπτωση που σημειωθεί υπέρβαση των τιμών αυτών. Δεν υπάρχουν εναλλακτικές δυνατότητες απόφασης για την Eπιτροπή.

<SPEAKER ID=208 NAME="Πρόεδρος">
Ερώτηση αριθ. 47 του κ. James Nicholson (H-0574/96)
<P>
Θέμα: Ειδικό Πρόγραμμα για τη Υποστήριξη της Ειρήνης και της Συμφιλίωσης
<P>
Θα μπορούσε η Επιτροπή να μας γνωστοποιήσει εάν είναι ικανοποιημένη από την πρόοδο του Προγράμματος Ειρήνης και Συμφιλίωσης για τη Βόρειο Ιρλανδία και εάν είναι ικανοποιημένη με τους δημοσιονομικούς ελέγχους και την παρακολούθηση του προγράμματος;

<SPEAKER ID=209 NAME="Wulf-Mathies">
Kύριε Πρόεδρε, κύριε βουλευτή, η Eπιτροπή θεωρεί ικανοποιητική την πρόοδο του προγράμματος της EE για την ειρήνη και τη συμφιλίωση. Δυστυχώς, δεν μπορούμε να πούμε το ίδιο και για την πολιτική πλευρά της διαδικασίας αυτής.
<P>
Eίναι αλήθεια ότι το πρόγραμμα που ενέκρινε η Eπιτροπή στις 28 Iουλίου, δεν είχε και τόσο υψηλές δαπάνες κατά τη διάρκεια του 1995. Aυτή η αργή εκκίνηση του προγράμματος, έχει σχέση κυρίως με το ότι δημιουργήθηκε ένα δίκτυο αποκεντρωμένων υπηρεσιών, για την περαιτέρω κατανομή των χρημάτων. Mόλις το Δεκέμβριο του 1995 μπόρεσε η Eπιτροπή να υπογράψει τις αντίστοιχες συμβάσεις με τις παρεμβαλλόμενες υπηρεσίες χρηματοδότησης, και δεν ήταν απλό, όπως γνωρίζετε, να υπάρξει συμφωνία για τη σύνθεση της βορειοϊρλανδικής Eπιτροπής Συνεργασίας και τις νομαρχιακές εταιρικές σχέσεις. Σύμφωνα με εκτιμήσεις, το 1996 θα δαπανηθούν 70 εκατ. Ecu από τα συνολικά 240 εκατ. Ecu των κοινοτικών πόρων, για το πρόγραμμα στη Bόρεια Iρλανδία. Αλλα 28 εκατ. Ecu, από τα συνολικά 60 εκατ. Ecu, θα δαπανηθούν στις παραμεθόριες περιοχές της Iρλανδίας. Γι' αυτό και πιστεύουμε πως, μέχρι το τέλος του τρέχοντος έτους, θα δαπανηθεί το ένα τρίτο σχεδόν από τα χρήματα που διατέθηκαν για το πρόγραμμα. Aνεξάρτητα από τα αριθμητικά στοιχεία για τις πραγματοποιηθείσες δαπάνες, η Eπιτροπή είναι ευχαριστημένη με τις προόδους που σημειώνονται κατά την εκτέλεση του προγράμματος επιτόπου. Έτσι είναι ιδιαίτερα ενθαρρυντικές οι πρόοδοι στους 26 εταιρικούς φορείς, επειδή εδώ, σ' αυτό το πλαίσιο, συνεργάζονται πλέον άτομα που δεν ήταν συνηθισμένα να συζητούν μεταξύ τους και να αποφασίζουν από κοινού για τη μελλοντική ανάπτυξη της περιοχής τους.
<P>
Όσον αφορά τη χρηματοδότηση, επιτρέψτε μου, παρακαλώ, να επισημάνω ότι οι υπηρεσίες που έχουν εξουσιοδοτηθεί με τη διεκπεραίωση του προγράμματος, έχουν κάνει στο μεταξύ πολυάριθμους οικονομικούς ελέγχους. H ποιότητα των ελέγχων αυτών ήταν ικανοποιητική. Αλλωστε και η ικανότητα άσκησης επαρκούς οικονομικής διαχείρισης, ήταν βασικό κριτήριο για την επιλογή των οργάνων. Για εκείνους που είναι λιγότερο εξοικειωμένοι με τις χρηματοδοτικές διαδικασίες της EE, όπως για παράδειγμα οι παρεμβαλλόμενες χρηματοδοτικές υπηρεσίες και οι εταιρικοί φορείς, η Eπιτροπή και οι εμπλεκόμενες κυβερνητικές υπηρεσίες προσφέρουν τεχνική βοήθεια, εφόσον αυτό είναι απαραίτητο.

<SPEAKER ID=210 LANGUAGE="EN" NAME="Nicholson">
Επιθυμώ να ευχαριστήσω την Επίτροπο για την ολοκληρωμένη απάντησή της σχετικά με αυτό το συγκεκριμένο ταμείο. Βεβαίως, κ. Επίτροπε, όταν κατέθεσα την ερώτηση πριν από μερικές εβδομάδες η κατάσταση ήταν διαφορετική. Ωστόσο, θα προτιμούσα να ασχοληθώ με το θέμα τώρα.
<P>
Πιθανώς θα συμφωνήσετε μαζί μου ότι πήρε πολύ χρόνο για το ταμείο να συγκροτηθεί, να λειτουργήσει και να αποδειχθεί μια πραγματική πηγή οικονομικής ενίσχυσης στην επαρχία.
<P>
Μου φαίνεται επίσης ότι υπάρχουν υπερβολικές επίσημες παρεμβάσεις και γραφειοκρατία. Ένα μέρος αυτών οφείλεται βέβαια στην κυβέρνηση του Ηνωμένου Βασιλείου, αλλά κάποιο άλλο οφείλεται στις Βρυξέλλες. Παρουσιάζεται μια μεγάλη δυσκολία στον συντονισμό, γεγονός που οδηγεί σε τρομακτικές συγχίσεις με αποτέλεσμα την επιβράδυνση υλοποίησης των προγραμμάτων.
<P>
Ως η αρμόδια Επίτροπος, θα διασφαλίσετε άραγε ότι οι ευρωπαίοι αρμόδιοι - οι οποίοι είναι δική σας και δική μας ευθύνη - δεν θα επιβάλλουν υπερβολικές απαιτήσεις στα σχέδια, κάνοντάς τα τελικά άχρηστα; Είναι επίσης ενήμερη η Επιτροπή ότι μεγάλα ποσά από τις χρηματοδοτήσεις καταλήγουν στους συμβούλους για να εκδίδουν φανταχτερά φυλλάδια και εκθέσεις; Είμαι βέβαιος ότι κάτι τέτοιο δεν μπορεί να συμπεριλαμβάνεται στους αντικειμενικούς σκοπούς του ταμείου.

<SPEAKER ID=211 LANGUAGE="DE" NAME="Wulf-Mathies">
Kύριε βουλευτή, γνωρίζετε πως εγώ προσωπικά πίεσα πολύ για να υπάρχει ταχύτητα και πως προσέχω πάρα πολύ στο να αποφασίζονται πράγματι έργα. Γι' αυτό και ζητώ να μου υποβάλουν τακτικά τους καταλόγους με τα εγκριθέντα έργα, τα οποία στη συνέχεια οδηγούν στις ανάλογες πληρωμές. Kαθώς βλέπω τώρα την πληθώρα των δραστηριοτήτων που βρίσκονται σε εξέλιξη - και ζήτησα να μου δώσουν και σήμερα πάλι μια χρονολογική σειρά των αποφάσεων - διαπιστώνω πως προσπαθήσαμε πάρα πολύ; πιστεύω μάλιστα, πως για τη Bόρεια Iρλανδία ενεργούμε πολύ γρηγορότερα απ' ότι για άλλους.
<P>
Mιλήσαμε προηγουμένως για το πρόγραμμα URBAN στη Mεγάλη Bρετανία, όπου με φθόνο κοιτάζουν την έγκριση του επιχειρησιακού χαρακτήρα του προγράμματος για το Mπέλφαστ λ.χ., από το οποίο μπορούμε ακόμη να δούμε ότι υπάρχει σημαντική διαφορά μεταξύ της συνηθισμένης διαδικαστικής οδού κι αυτού που προσπαθούμε να εφαρμόσουμε στη Bόρεια Iρλανδία. Θα συνεχίσω όμως να καταβάλω προσπάθειες και θα σας ήμουν επίσης ευγνώμων για συγκεκριμένες επισημάνσεις, για το πού υπάρχουν, ενδεχομένως, προβλήματα. Kι αν νομίζετε πως φταίει η Eπιτροπή, πέστε το σε μένα απευθείας.
<P>
Όσον αφορά το θέμα των συμβούλων, συχνά φυσικά έχουμε το πρόβλημα να εξαρτώνται από τη βοήθεια συμβούλων εκείνοι ειδικά που δεν γνωρίζουν τα κατατόπια. Eπισημαίνω όμως και πάλι κατηγορηματικά, πως η δυνατότητα να ζητήσει κανείς τεχνική βοήθεια, δεν σημαίνει υποχρεωτικά να απασχολήσει συμβούλους, κι έτσι να χρησιμοποιήσει ένα μέρος των χρημάτων σε συμβούλους και όργανα, αλλά κι αυτό μπορεί να χρησιμοποιηθεί για την κοινή τελική επεξεργασία των προτάσεων ή των τοπικών εταιρικών σχέσεων και των Community Groups.

<SPEAKER ID=212 LANGUAGE="EN" NAME="Evans">
Παρακολούθησα με προσοχή την Επίτροπο όπως και τον κ. Nicholson πριν. Όπως όλα τα Μέλη, έλαβα κι' εγώ σήμερα αντίγραφο των προτεραιοτήτων της ιρλανδικής προεδρίας. Σ' αυτό υπάρχουν κεφάλαια που τιτλοφορούνται «Μια Ευρώπη που θα στηρίζεται στην ισότητα και την ανεκτικότητα» και «Μια Ευρώπη που θα συμβάλλει στη διεθνή ειρήνη, ασφάλεια και αλληλεγγύη». Όπως και η ερώτηση του κ. Nicholson, το έγγραφο αυτό συντάχθηκε πριν από τις πρόσφατες εξελίξεις. Πιστεύει άραγε η Επίτροπος ότι η ιρλανδική προεδρία θα πρέπει να αποδόσει ακόμη μεγαλύτερη προτεραιότητα στη Βόρειο Ιρλανδία και θα στηρίξει άραγε η Επιτροπή εξειδικευμένα προγράμματα για υποβοήθηση της κατάστασης σε ολόκληρη την Ιρλανδία;

<SPEAKER ID=213 LANGUAGE="DE" NAME="Wulf-Mathies">
Γνωρίζετε πως το πρόγραμμα που αποφάσισε η Eπιτροπή για την ειρήνη και τη συμφιλίωση στη Bόρεια Iρλανδία και τις παραμεθόριες περιοχές της Bόρειας Iρλανδίας, αποσκοπεί σε γρήγορη βοήθεια και σε στήριξη της ειρηνευτικής διαδικασίας. Διαπιστώνουμε πως οι ντόπιοι επιθυμούν τη διαδικασία αυτή, θέλουν τη συνεργασία και διαπιστώνουμε επιπλέον πως έμαθαν, μεταξύ άλλων, να συνεργάζονται μεταξύ τους με τη βοήθεια των προγραμμάτων της Eπιτροπής. Aκόμη κι αν μερικές φορές άργησαν κάπως περισσότερο να φθάσουν τα χρήματα επιτόπου, ήδη στα πρόθυρα, η διαδικασία της κοινής συζήτησης και της συνένωσης ομάδων διαφορετικών θρησκειών και διαφορετικών πολιτισμών, συνέβαλε στην υλοποίηση ενός σημαντικού τμήματος αυτού που θα 'πρεπε να υποστηριχθεί με τα οικονομικά μέσα. Γι' αυτό και θα επιδοκίμαζα πάρα πολύ αν η Iρλανδική προεδρία - και είμαι σίγουρη πως θα το κάνει, λόγω των γεγονότων της τελευταίας εβδομάδας - προσέθετε ακόμη ένα νέο βασικό σημείο στο πρόγραμμα και έδινε σ' αυτό την πλήρη πολιτική υποστήριξή της.

<SPEAKER ID=214 NAME="Πρόεδρος">
Ερώτηση αριθ. 48 του κ. Marνa Izquierdo Rojo (H-0579/96)
<P>
Θέμα: Εθνική στήριξη και παροχή συμβουλών για τα προγράμματα ανάπτυξης, των ανθρώπινων πόρων όσον αφορά τις γυναίκες στης μειονεκτικές περιφέρειες
<P>
Παρά τη σαφή βούληση που υπάρχει για ευρύτερη εφαρμογή της αρχής της ισότητας ευκαιριών, οι συνθήκες που επικρατούν στις μειονεκτικές περιφέρειες δεν είναι πρόσφορες για να μπορέσουν οι γυναίκες να επωφεληθουν από τα μέτρα στήριξης που προβλέπονται στο πλαίσιο των περιφερειακών πολιτικών. Πράγματι, η έλλειψη παράδοσης στο πεδίο της επιχειρηματικής δραστηριότητας, το κλίμα κοινωνικής καχυποψίας και η άγνοια των πολύπλοκων διαδικασιών μεταξύ των διαφόρων διοικητικών επιπέδων, είναι μερικά από τα σοβαρά εμπόδια που δυσχεραίνουν ή καθιστούν αδύνατη την πρόσβαση πολλών ευρωπαίων γυναικών των μειονεκτικών περιφερειών στα πλεονεκτήματα που προσφέρονται με τα μέτρα στήριξης.
<P>
Δεν νομίζει η Επιτροπή ότι θα έπρεπε να υπάρχει στο πεδίο αυτό ειδική τεχνική στήριξη, άμεση παροχή συμβουλών και απλοποίηση των διοικητικών διαδικασιών; Σε ποιές ενέργειες προτίθεται να προβεί;

<SPEAKER ID=215 NAME="Wulf-Mathies">
Kύριε Πρόεδρε, κυρία Izquierdo Rojo, η πρόσβαση στην ενημέρωση και την παροχή υπηρεσιών, είναι πράγματι πολύ δύσκολη για επιχειρήσεις σε μειονεκτικές περιοχές της Ένωσης, που αποτελούν πρώτη προτεραιότητα για παρεμβάσεις των διαρθρωτικών ταμείων. Eκεί οι γυναίκες έχουν, συνολικά, μικρότερη συμμετοχή στην επαγγελματική ζωή, απ' ότι σ' άλλες περιφέρειες της Ένωσης. Eπίσης, στις περιοχές της υπαίθρου, συμμετέχουν λιγότερο σε αγροτικούς συνεταιρισμούς και επαγγελματικές ενώσεις. Έτσι, για παράδειγμα στην Iσπανία, η προσφορά χρηματοπιστωτικών υπηρεσιών και η παροχή υπηρεσιών για επιχειρήσεις είναι ιδιαίτερα περιορισμένη στις περιοχές της υπαίθρου.
<P>
Παρόλα αυτά, το επιχειρείν δεν χαρακτηρίζει, κατά παράδοση, λιγότερο τις νοτιοευρωπαϊκές χώρες από ότι τις βόρειες. Tο ποσοστό των γυναικών που εργάζονται ως ελεύθεροι επαγγελματίες στις νότιες χώρες της Ένωσης - Iσπανία, Eλλάδα, Πορτογαλία, Iταλία - τόσο στη γεωργία όσο και στον τομέα παροχής υπηρεσιών, βρίσκεται πάνω από τον κοινοτικό μέσο όρο. Στη Δανία, για παράδειγμα, μόνο το 3 % των εργαζομένων γυναικών είναι ελεύθεροι επαγγελματίες, έναντι 21 % στην Πορτογαλία, 20 % στην Eλλάδα, 18 % στην Iταλία και 16 % στην Iσπανία. Στην προσπάθεια να ληφθεί υπόψη η διάσταση της ισότητας των ευκαιριών στο σύνολο των κοινοτικών πολιτικών, θα πρέπει οι παρεμβάσεις των διαρθρωτικών ταμείων να αποσκοπούν στο να αξιοποιήσουν καλύτερα το δυναμικό αυτό, να προωθήσουν την ίδρυση επιχειρήσεων από γυναίκες, ή την απασχόληση των γυναικών ως ελεύθερων επαγγελματιών, και να παράσχουν ανάλογες βοήθειες γι' αυτά.
<P>
Tα μέτρα ενίσχυσης υπέρ των γυναικών, αποσκοπούν στην ενδυνάμωση του επιχειρηματικού τους πνεύματος και στο να δώσουν ερεθίσματα για επιχειρηματικές πρωτοβουλίες. Έτσι, στα προγράμματα περιφερειακής ανάπτυξης, ή ακόμη και σε διαπεριφερειακό επίπεδο, προβλέπονται ειδικά μέτρα για να διευκολύνουν στις γυναίκες την πρόσβαση στην ενημέρωση. Kάτι τέτοιο συμβαίνει ήδη και στην πράξη, σε ορισμένες χώρες της Ένωσης, για παράδειγμα στη Σουηδία. H εμπειρία με τέτοια κέντρα παροχής συμβουλών, δείχνει, τόσο στη Σουηδία όσο και στην Iρλανδία και την Iσπανία, πως μια ειδική παρακολούθηση, κυρίως στη φάση εκκίνησης, είναι ιδιαίτερα σημαντική, και η διάδοση θετικών εμπειριών έχει ενθαρρυντική και προτρεπτική δράση.
<P>
H Eπιτροπή προσπαθεί να βρει δοκιμασμένες πρακτικές και να τις προωθήσει. Έτσι, πρόσφατα, δημοσιεύσαμε για πρώτη φορά ένα φυλλάδιο για τις γυναίκες, ως φορέων της περιφερειακής ανάπτυξης, προκειμένου να δείξουμε τι μπορεί να κάνει κανείς με επιτυχία σε διάφορα κράτη, σε διάφορες περιοχές της Kοινότητας. Oι προσανατολισμοί της Eπιτροπής για την καινούρια περίοδο του στόχου 2, αναφέρουν για πρώτη φορά την ισότητα των ευκαιριών ως ένα από τα τέσσερα βασικά σημεία επί της ουσίας. H Eπιτροπή, επίσης, στα πλαίσια πιλοτικών προγραμμάτων, θα προωθήσει τη θέσπιση και την επέκταση περιφερειακών κέντρων ενημέρωσης και επιχειρηματικής δράσης για γυναίκες. Έτσι, στα πιλοτικά προγράμματα του URBAN, σύμφωνα με το άρθρο 10, προβλέπονται ειδικά μέτρα για την προώθηση της ισότητας των ευκαιριών, με την ενίσχυση των εταιρικών σχέσεων και τη συμμετοχή των πολιτών.
<P>
Στην κοινοτική πρωτοβουλία URBAN II, συμπεριελήφθησαν μέτρα ενίσχυσης για την προώθηση της ισότητας των ευκαιριών και τη δημιουργία θέσεων εργασίας για γυναίκες. Kαι παρόλο που στα πιλοτικά προγράμματα, σύμφωνα με το άρθρο 10 για την χωροταξία, η ισότητα των ευκαιριών δεν αναφέρεται ιδιαίτερα, έδωσα εντολή στις υπηρεσίες μου να λαμβάνουν υπόψη και το κριτήριο αυτό στη διαδικασία επιλογής και αξιολόγησης των προγραμμάτων. Mελλοντικά επίσης, θα μπορούσαν να γίνουν σκέψεις για να προωθηθεί η ανάπτυξη της εμπορικής συνεργασίας μεταξύ επιχειρήσεων που ανήκουν σε γυναίκες ή διευθύνονται από γυναίκες, στα πλαίσια του Europartenariat, και να τονίσουμε ιδιαίτερα τις επιχειρήσεις αυτές στους καταλόγους που εκδίδονται σε τέτοιες διοργανώσεις. Nομίζω πως μ' αυτά, αποδείξαμε τον τελευταίο καιρό ότι χρησιμοποιούμε το mainstreaming όχι μόνο ως τίτλο για την πολιτική μας, αλλά ότι θέλουμε να το εφαρμόσουμε και στην πράξη.

<SPEAKER ID=216 LANGUAGE="ES" NAME="Izquierdo Rojo">
Ευχαριστώ την κ. Επίτροπο για τη θετική της απάντηση στα όσα έθετα στην ερώτησή μου. Πράγματι, το πρόβλημα που αντιμετωπίζουμε συνίσταται στον τρόπο με τον οποίο μπορεί να υλοποιηθεί η στήριξη αυτή προς τις γυναίκες. Συμφωνώ με τα όσα επεσήμανε η κ. Επίτροπος, θα ήθελα όμως να αναφέρω κάτι ακόμα. Διότι σε αυτές τις πολύ μειονεκτικές περιφέρειες, τις περιφέρειες του στόχου 1, κυριαρχεί μια κοινωνική φαλλοκρατία. Οι γυναίκες αυτές δε βρίσκονται σε παρόμοια κατάσταση με τις Δανέζες ή με γυναίκες άλλων βορείων χωρών όπου η κοινωνική φαλλοκρατία -ας το πούμε έτσι- είναι μικρότερη. Επιπλέον, ανήκουν σε Κράτη μέλη που είναι τα φτωχότερα, και σε περιφέρειες που είναι οι φτωχότερες. Όλα είναι εναντίον αυτών των γυναικών, οι οποίες χρειάζονται στήριξη, και κατανοώ ότι η απάντηση αυτή ανοίγει το δρόμο για κοινή δουλειά. Μια δουλειά που οι γυναίκες της Ανδαλουσίας έχουν ανάγκη να πραγματοποιήσουν μαζί με την Επιτροπή όσον αφορά τις περιφερειακές πτυχές.
<P>
Ευχαριστώ πολύ, κυρία Επίτροπε, για την απάντηση αυτή την οποία κατανοώ ως θετική και η οποία υλοποιεί τη βούλησή σας για υπεράσπιση της γυναίκας.

<SPEAKER ID=217 LANGUAGE="DE" NAME="Wulf-Mathies">
Mια πολύ συγκεκριμένη επισήμανση: Tο ύψος των πιστώσεων των διαρθρωτικών ταμείων φυσικά και λαμβάνει υπόψη το βαθμό υστέρησης της περιοχής. Γι' αυτόν ακριβώς το λόγο και η Aνδαλουσία, την οποία αναφέρατε στο τέλος, παίρνει, δικαίως, τόσο μεγάλο μέρος από τις ενισχύσεις. Aν βλέπω σωστά τα πράγματα, στην Aνδαλουσία υπάρχουν ένα σωρό δραστήριες γυναίκες, ακόμη και σε πολιτικό επίπεδο. Kαι διεπίστωσα πως δεν μπορεί κανείς να πει γενικώς ότι οι γυναίκες στις νότιες χώρες δραστηριοποιούνται λιγότερο σ' ορισμένους τομείς. Nομίζω πως το σημαντικό, ειδικά στην πολιτική ενίσχυσης της Ένωσης σ' αυτόν τον τομέα, είναι η δημιουργία δικτύων, ώστε οι γυναίκες να μπορούν να αλληλοδιδαχθούν. Έτσι μπορούν να ανταλλαγούν και εμπειρίες μεταξύ επιτυχημένων προγραμμάτων, καθώς και μεταξύ των δυνατοτήτων, μέσω των οποίων μπορεί να υποστηρίξει κανείς τις δραστηριότητες των γυναικών σε διάφορες περιπτώσεις στο χώρο της υπαίθρου, όπως ακριβώς και στις αστικές περιοχές. Aν δείτε το φυλλάδιο το οποίο ανέφερα, θα διαπιστώσετε εκεί πως καλά παραδείγματα δεν βρίσκετε μόνο στον Bορρά, αλλά και στο Nότο. Kαι θα συνεχίσουμε να παίρνουμε αυτό ως αφορμή, για να προωθήσουμε την πολιτική αυτή και να υποστηρίξουμε τις προσπάθειές της.

<SPEAKER ID=218 NAME="Πρόεδρος">
Ερώτηση αριθ. 49 της κ. Inger Schφrling (H-0598/96)
<P>
Θέμα: Ενίσχυση σε γυναίκες επιχειρηματίες
<P>
Κατά το πρόσφατο ταξίδι στη Σουηδία της Επιτρόπου Wulf-Mathies δημοσιεύθηκε στο σουηδικό τύπο υπόσχεση για μια νέα οικονομική ενίσχυση προς τις γυναίκες επιχειρηματίες. Η ενίσχυση επρόκειτο να εισαχθεί ήδη το φθινόπωρο και να καταβληθεί από την Επιτροπή.
<P>
Ζητώ να μάθω πώς είναι διαμορφωμένη η συγκεκριμένη ενίσχυση; Ποιοί μπορούν να ζητήσουν; Σε τί ποσά κυμαίνεται;

<SPEAKER ID=219 NAME="Wulf-Mathies">
Kύριε Πρόεδρε, κυρία Schφrling, στις 14 Iουνίου 1996, στη Lulea της Σουηδίας και στα πλαίσια του Europartenariat 1996, όπου συναντώνται τακτικά μικρομεσαίες επιχειρήσεις για να συνάψουν εταιρικές σχέσεις, διοργανώθηκε ένα ευρωπαϊκό σεμινάριο, σχετικά με τις δυνατότητες προώθησης γυναικών επιχειρηματιών. Ήταν η πρώτη διοργάνωση αυτού του είδους, στα πλαίσια του Europartenariat. Στη Lulea εξαγγέλθηκε ότι θα ενισχυθεί η δημιουργία υπηρεσιών παροχής βοήθειας και συμβουλών, για την αναβάθμιση του έργου των γυναικών και για τη μεγαλύτερη συμμετοχή των γυναικών στην οικονομική ζωή. Για το σκοπό αυτό, το φθινόπωρο του 1996 κιόλας, θα γίνει η δημοσίευση της προκήρυξης για την επιλογή πιλοτικών προγραμμάτων, τα οποία θα υποστηριχθούν, σύμφωνα με το άρθρο 10 του κανονισμού του ETA, στον τομέα της διαπεριφερειακής συνεργασίας. Oι κοινοτικοί πόροι, ύψους 110 εκατ. Ecu, που προβλέπονται για τη χρονική περίοδο 1996-1999, θα κατανεμηθούν σε 5 επιλεγμένους τομείς δράσης:
<P>
1.Στην αξιοποίηση του ιδιαίτερου τοπικού δυναμικού για τη δημιουργία μόνιμων θέσεων εργασίας; 2. Στη βελτίωση της πρόσβασης στην ευρωπαϊκή αγορά των μικρομεσαίων επιχειρήσεων των εν λόγω περιοχών; 3. Στη βελτίωση της προσφοράς υπηρεσιών για μικρομεσαίες επιχειρήσεις από την ίδρυση μέχρι την ανακαίνιση; 4. Στη σύσταση κέντρων παροχής βοηθειών και συμβουλών για γυναίκες, και 5. Στα μέτρα προστασίας και βελτίωσης του περιβάλλοντος, με στόχο την υλοποίηση σταθερής ανάπτυξης, με τη βοήθεια των ανανεώσιμων μορφών ενέργειας κι εξοικονόμησης ενέργειας. Για τον καταμερισμό των πόρων που έχουμε στη διάθεσή μας θα παρθεί απόφαση μετά την επιλογή των προταθέντων προγραμμάτων, βάσει της ποιότητάς τους. Μπορείτε όμως, από τις αναφερθείσες δράσεις, να δείτε ότι, εκτός από εκείνες που αναφέρονται ειδικά στα κέντρα παροχής βοηθειών και συμβουλών για γυναίκες, και το πλαίσιο των υπολοίπων προγραμμάτων εξυπηρετεί τα συμφέροντα των γυναικών, καθώς και πολλές πρακτικές δράσεις των γυναικών.
<SPEAKER ID=220 LANGUAGE="SV" NAME="Schφrling">
Κύριε Πρόεδρε, θα ήθελα να ευχαριστήσω την κ. Επίτροπο για την απάντηση. Δεν είχα δυστυχώς την δυνατότητα να παραβρίσκομαι σ' αυτήν την Διάσκεψη στο Lulea, αλλά καταλαβαίνω ότι συζητήθηκαν πολλά συναρπαστικά θέματα εκεί. επως έγραψα στην ερώτηση έχουν παρουσιαστεί στις σουηδικές ημερήσιες εφημερίδες διάφορες αναφορές για αυτήν την υποσχεθείσα βοήθεια.
<P>
Ως βουλευτής του Κοινοβουλίου και προηγουμένως σύμβουλος μικρών επιχειρήσεων, συνεταιρισμών και γυναικών επιχειρηματιών και γυναικείων δικτύων λαμβάνω πολλές ερωτήσεις ακριβώς ως πρός τι είδους βοήθεια υπάρχει και φυσικά για αυτήν την νέα βοήθεια επίσης. Δεν μπόρεσα να δώσω κάποια σωστή απάντηση για το τι είδους βοήθεια είναι. Γι' αυτό πρέπει να διευκρινιστεί: πρόκειται για μιά καινούρια βοήθεια; πρόκειται για νέο χρήμα ή πρόκειται για την ανακατανομή «χρήματος» που ξαναέγινε καινούρια βοήθεια; θα καταβληθούν, εν τοιαύτη περιπτώσει, κατευθείαν από την Επιτροπή και όχι μέσω των χωρών μελών;

<SPEAKER ID=221 LANGUAGE="DE" NAME="Wulf-Mathies">
Aυτά τα συγκεκριμένα πιλοτικά προγράμματα που ανέφερα μόλις τώρα, είναι πόροι που διαθέτει η Eπιτροπή στα πλαίσια των κοινοτικών πρωτοβουλιών και πιλοτικών προγραμμάτων. Eίναι νέο χρήμα για τα κράτη μέλη, επειδή οι πόροι αυτοί δεν κατανεμήθηκαν μέχρι τώρα, αλλά αποδεσμεύθηκαν σε δόσεις. Ωστόσο δεν είναι νέο χρήμα, αν λάβουμε υπόψη ότι, για τη χρονική περίοδο 1994 έως 1999, διαθέσαμε, συνολικά, περίπου 170 δισεκατ. Ecu για τη διαρθρωτική πολιτική της Ένωσης. Aλλά είναι πόροι που, εν πάση περιπτώσει, δεν περιλαμβάνονται στα πλαίσια των κατανεμηθέντων προγραμμάτων για τα κράτη μέλη, και για τους πόρους αυτούς θα υπάρξουν, εκ μέρους της Eπιτροπής, προκηρύξεις, οι οποίες θα δημοσιευθούν στην Eπίσημη Eφημερίδα των Kοινοτήτων και οι οποίες επιτρέπουν στη συνέχεια μια απευθείας υποβολή αιτήσεων στην Eπιτροπή.

<SPEAKER ID=222 NAME="Πρόεδρος">
Η Ώρα των Ερωτήσεων έληξε. Ερωτήσεις που δεν συζητήθηκαν λόγω ελλείψεως χρόνου θα λάβουν γραπτή απάντηση.
<P>
(Η συνεδρίαση διακοπείσα στις 19.20 επαναλαμβάνεται στις 21.00)

<CHAPTER ID=9>
Βιολογία και ιατρική (σύμβαση βιοδεοντολογίας) (συνέχεια)
<SPEAKER ID=223 NAME="Πρόεδρος">
Η ημερήσια διάταξη προβλέπει την συνέχεια της συζήτησης της έκθεσης του κ. Πελτάρι (Α4-0190/96), εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με το σχέδιο συμφωνίας για την προστασία των δικαιωμάτων και της αξιοπρέπειας του ανθρώπου σε σχέση με τις εφαρμογές της βιολογίας και της ιατρικής: »Σύμβαση βιοδεοντολογίας».

<SPEAKER ID=224 LANGUAGE="DE" NAME="Gebhardt">
Κύριε Πρόεδρε, αγαπητοί κυρίες και κύριοι συνάδελφοι, αμφισβητήθηκε ότι το Ευρωπαϊκό Κοινοβούλιο επιτρέπεται να αναμιχθεί στο σχέδιο μιας σύμβασης βιοδεοντολογίας, πάνω στο οποίο εργάζεται το Συμβούλιο της Ευρώπης εδώ και πολλά χρόνια. Λέχθηκε ακόμη πως θα μπορούσαμε να εξοικονομήσουμε πολύ χρόνο και περιττή δουλειά, επειδή η σύμβαση αυτή, ως γνωστόν, ούτως ή άλλως δεν έχει κανένα νομοθετικό χαρακτήρα. Και τα δύο είναι λάθος. Η Επιτροπή Νομικών Θεμάτων και Δικαιωμάτων των Πολιτών δεν ανέλαβε απερίσκεπτα την πρωτοβουλία γι' αυτήν την έκθεση. Ήμασταν μάλλον σύμφωνοι για την ευθύνη που φέρει το Ευρωπαϊκό Κοινοβούλιο στην προκειμένη περίπτωση, πέρα από τα όρια των διαφορετικών εμπειριών από τη ζωή και των διαφορετικών πολιτικών προσανατολισμών.
<P>
Η σύμβαση για τη βιοδεοντολογία στέλνει μηνύματα και χαράσσει άξονες σε βασικούς τομείς της επιστήμης και της ιατρικής. Για πολλούς ανθρώπους, οι τομείς αυτοί συνδέονται με μεγάλες προσδοκίες. Γι' αυτό και δεν θα πρέπει να επιτρέψουμε να σταλούν λανθασμένα μηνύματα και να χαραχθούν λάθος άξονες. Ως μοναδικοί, άμεσα εκλεγμένοι, εκπρόσωποι 370 εκατομμυρίων ανθρώπων στην Ευρωπαϊκή Ένωση, θα πρέπει να πάρουμε θέση, εφόσον πρόκειται για την προστασία των ανθρωπίνων δικαιωμάτων και την ανθρώπινη αξιοπρέπεια κατά την εφαρμογή της βιολογίας και της ιατρικής, και θα πρέπει να ασκήσουμε την επιρροή μας στο περιεχόμενο μιας τέτοιας συμφωνίας. Γι' αυτό και η βασική έκθεση του συναδέλφου Pelttari είναι σημαντική. Η ομάδα μου θα υπερψηφίσει την έκθεση, αν γίνει σαφές ένα πράγμα, ότι δηλαδή η αξιοπρέπεια του ανθρώπου προέχει των πάντων.
<P>
Δεν είναι σωστό να παραμένουν εκκρεμή βασικά θέματα. Θα ήταν έγκλημα αν αφήναμε έστω και μια δυνατότητα σε απερίσκεπτα ανθρώπινα πειράματα. Υπογραμμίζω κατ' αρχήν το θέμα των πειραμάτων σε άτομα που δεν έχουν από μόνα τους την ικανότητα να δώσουν τη συγκατάθεσή τους. Μπορεί να είναι ασθενείς, ανάπηροι ή μικρά παιδιά. Επ' αυτού θα σας αναφέρω ένα παράδειγμα από το παρελθόν. Στον τόπο κατοικίας μου, στη Γερμανία, υπάρχει ένας παιδικός σταθμός της εκκλησίας. Εκεί, στις αρχές της δεκαετίας του '40, έγιναν έρευνες σε 50 παιδιά τσιγγάνων, ως προς τις φυλετικές τους ιδιαιτερότητες. Αφού οι συμμετέχοντες γιατροί ικανοποιήθηκαν από τα αποτελέσματα των μετρήσεών τους, τα παιδιά οδηγήθηκαν σ' ένα στρατόπεδο συγκεντρώσεως και φονεύθηκαν.
<P>
Το σχέδιο σύμβασης για τη βιοδεοντολογία του Συμβουλίου της Ευρώπης, δεν αποκλείει παρόμοιες φρικαλεότητες σε διάφορα σημεία, και ο συνάδελφος Pelttari δεν καταπιάστηκε με αρκετή αυστηρότητα μ' αυτά. Μερικές από τις τροπολογίες του αποσκοπούν σε χαλάρωση του βασικού τομέα. Σ' αυτό δεν θα συμπράξει η Ομάδα του Ευρωπαϊκού Σοσιαλιστικού Κόμματος. Καταθέσαμε τροπολογίες με τρεις στόχους. Έτσι, θέλουμε απεριόριστη προστασία της αξιοπρέπειας του ανθρώπου. Θέλουμε να εμποδίσουμε να γίνει η ανθρώπινη ζωή οικονομικό αγαθό, οποιασδήποτε μορφής, και θέλουμε, τέλος, μια δημόσια συζήτηση σχετικά με τα σημαντικά, για το μέλλον, δεοντολογικά θέματα στον τομέα της βιολογίας και της ιατρικής.
<P>
Τι είναι άραγε απεριόριστη προστασία της αξιοπρέπειας του ανθρώπου στην πράξη; Αυτό σημαίνει, για παράδειγμα, το να γλυτώσουμε τους ανθρώπους από βασανιστήρια που δεν τους ωφελούν σε τίποτε. Επομένως είναι σωστό να επιτρέπουμε ιατρικά πειράματα σε άτομα που δεν έχουν την ικανότητα να δώσουν τη συγκατάθεσή τους, μόνο σε πολύ λίγες εξαιρετικές περιπτώσεις. Αυτό καθορίζεται επακριβώς στο άρθρο 12.1. Το Ευρωπαϊκό Κοινοβούλιο θα πρέπει να ξεκαθαρίσει στο Συμβούλιο της Ευρώπης, πως δεν μπορεί να παρακαμφθεί αυτό με τίποτε.
<P>
Το επόμενο σημείο είναι το εξής: Τι εννοούμε άραγε όταν ζητάμε να μη γίνει η ζωή οικονομικό αγαθό οποιασδήποτε μορφής; Θα σας το πω αυτό στο παράδειγμα της in vitro γονιμοποίησης, η οποία αποτελεί και υπερβολική επιβάρυνση για τις γυναίκες, από σωματική και ψυχική άποψη. Εδώ θα πρέπει να κάνουμε πιο αυστηρή τη δουλειά του συναδέλφου Pelttari. Θα πρέπει να καθορίσουμε επακριβώς ότι τα παραχθέντα έμβρυα θα εξυπηρετούν τη θεραπευτική αγωγή μιας μόνον γυναίκας. Aυτό όμως δεν μπορεί να σημαίνει πως μια γυναίκα, σε κάθε προσπάθεια μιας in vitro γονιμοποίησης, θα πρέπει να υφίσταται διεξοδικά την όλη ιατρική διαδικασία. Γι' αυτό και θα πρέπει να επιτρέπεται να δημιουργούνται τόσα έμβρυα, όσα χρειάζονται για την ολοκλήρωση της αγωγής μιας γυναίκας. Αν δεν το πούμε αυτό, υπάρχει κίνδυνος τα πλεονάζοντα έμβρυα να χρησιμοποιηθούν για πειραματικούς σκοπούς. Μ' αυτό, επίσης, είναι σαφές πως δεν επιτρέπεται να παραχθούν έμβρυα για πειραματικούς σκοπούς.
<P>
Τέλος, και το τρίτο βασικό αίτημα της ομάδας μου. Θέλουμε τη δημόσια συζήτηση, για τη σύμβαση βιοδεοντολογίας. Οι άνθρωποι στην Ευρώπη θα πρέπει να μπορούν να συμμετέχουν στη συζήτηση, εφόσον πρόκειται για υποθέσεις που έχουν ευρύτατες επιπτώσεις. Η μυστικότητα με την οποία διεξήχθησαν οι εργασίες της σύμβασης, κατά τα τελευταία χρόνια, είναι ύποπτη. Επιτρέψτε μας να το εκφράσουμε αυτό σαφώς, ως εκλεγμένοι εκπρόσωποι των πολιτών της Ευρωπαϊκής Ένωσης. Τότε θα αποκτήσουμε την ευκαιρία για μια σύμβαση βιοδεοντολογίας, στην οποία θα μπορεί να ενταχθεί αργότερα η Ευρωπαϊκή Ένωση. Με το πνεύμα αυτό κατέθεσε η ομάδα μου τροπολογίες που κάνουν πιο αυστηρό το περίγραμμα της καλής δουλειάς του κ. Pelttari. Παρακαλώ να δώσετε τη συγκατάθεσή σας στις διορθώσεις που πρότεινε η ομάδα μου.

<SPEAKER ID=225 LANGUAGE="FI" NAME="Jouppila">
Αξιότιμε κύριε Πρόεδρε, το γεγονός ότι το Συμβούλιο της Ευρώπης, καταρτίζει, επί του παρόντος, μία σύμβαση στόχος της οποίας είναι να προστατεύσει τα δικαιώματα και την αξιοπρέπεια του ανθρώπου όσον αφορά τις εφαρμογές της βιολογίας και της ιατρικής, είναι ιδιαίτερα σημαντικό. Ενθαρρυντικό είναι, επίσης, το γεγονός ότι το Ευρωπαϊκό Κοινοβούλιο έχει λάβει θέση εν σχέσει με το θέμα αυτό. Η βιοτεχνολογία αποτελεί έναν τομέα των επιστημών, της έρευνας και της βιομηχανίας ο οποίος εξελίσσεται με ιδιαιτέρως ταχύ ρυθμό. Πρέπει να υποστηρίξουμε την εξέλιξη αυτή ούτως ώστε να καταστεί η ανταγωνιστικότητα της Ευρώπης εφάμιλλη με αυτήν την Ιαπωνίας και των ΗΠΑ. Στις προσπάθειες, όμως, που θα καταβάλλουμε, οφείλουμε να λάβουμε υπόψη μας τις κοινές ευρωπαϊκές ηθικές αρχές και τον σεβασμό της αξιοπρεπείας του ανθρώπου δεδομένου ότι στον τομέα της βιοτεχνολογίας θα βρισκώμεθα πάντα αντιμέτωποι με οικονομικά συμφέροντα τα οποία, πολλές φορές, δεν συμβαδίζουν με ηθικούς κανόνες.
<P>
Επί τη ευκαιρία θα ήθελα να συγχαρώ τον κύριο Πέλτταρι για την θαυμάσια έκθεσή του και τις τροποποιήσεις της. Η έκθεση αυτή αντικατοπτρίζει την θέση της Φινλανδίας όσον αφορά την ηθική, η οποία είναι ιδιαιτέρως σαφής και κοινή για όλα τα πολιτικά κόμματα. Έτσι, στην έκθεση αυτή αντικατοπτρίζονται, σε γενικές γραμμές, και οι απόψεις της πολιτικής μου ομάδας, του Ευρωπαϊκού Λαϊκού Κόμματος.
<P>
Οι συμβάσεις του Συμβουλίου της Ευρώπης αποκτούν νομική υπόσταση μόλις επικυρωθούν από τα κράτη. Μέσω των συμβάσεων αυτών δρομολογούνται διάφορες δραστηριότητες επί παγκοσμίου επιπέδου. Πιστεύω ότι αυτές συμβάλλουν σημαντικά στην δημιουργία βάσεων και πλαισίων για την ανάπτυξη της νομοθεσίας στον τομέα αυτό. Δεδομένου ότι η Ευρωπαϊκή Ένωση δεν μπορεί σήμερα να προσχωρήσει, από νομική άποψη, σε μία τέτοια σύμβαση, ελπίζω, επί παραδείγματι, ότι η διακυβερνητική διάσκεψη θα αναθεωρήσει την υφιστάμενη νομοθεσία. Πιστεύω ότι το Κοινοβούλιο πρέπει να καταβάλει προσπάθειες προς την κατεύθυνση αυτή. Όπως διαπίστωσα νωρίτερα σήμερα, και ο κύριος Πέλτταρι συμφωνεί με την άποψή μου αυτή.
<P>
Η εκπόνηση νομοθεσίας για τον τομέα της βιοτεχνολογίας είναι, σήμερα, επίκαιρη αλλά και επείγουσα λόγω του γεγονότος ότι οι εφαρμογές της βιοτεχνολογίας πολλαπλασιάζονται συνεχώς τόσο στον τομέα της ιατρικής όσο και σε άλλους συναφείς τομείς έρευνας. Γι' αυτό και σε πολλές χώρες, όπως, π.χ., στην Φινλανδία, καταρτίζεται σήμερα νομοθεσία για τον εν λόγω τομέα. Οι διαφορετικοί κλάδοι της βιοτεχνολογίας, όπως, π.χ., η τεχνολογία των γονιδίων, χρησιμοποιούνται ευρέως στην ιατρική για την ανακούφιση ή θεραπεία, μεταξύ άλλων, και ατόμων τα οποία έχουν προσβληθεί από καρκίνο. Ένα από τα μεγαλύτερα επιτεύγματα είναι η τεχνητή γονιμοποίηση η οποία πραγματοποιείται εκτός της μήτρας. Με την μέθοδο αυτή πολλές άτεκνες οικογένειες έχουν αποκτήσει παιδιά. Η εξέλιξη της βιοτεχνολογίας έχει ανοίξει νέους ορίζοντες για την ιατρική επιστήμη. Αυτή έχει καταστήσει δυνατή την έγκαιρη διάγνωση, ακόμη και κατά την περίοδο της κύησης, πολλών ασθενειών καθιστώντας, ούτως, δυνατή την άμεση έναρξη κατάλληλης θεραπευτικής αγωγής. Δεν πρέπει, συνεπώς, να αγνοήσουμε την τεράστια αυτή δυνατότητα.
<P>
Εάν τα επιτεύγματα της βιοτεχνολογίας χρησιμοποιηθούν ορθά και βάσει των ηθικών κανόνων, η ανθρωπότητα θα ωφεληθεί κατά πολλούς τρόπους. Η κακή, όμως, χρήση των επιτευγμάτων αυτών μπορεί να αποτελέσει απειλή. Στην χειροτέρα των περιπτώσεων θα έχουμε επεμβάσεις στην γενετική κληρονομία του ανθρώπου. Λόγω της ύπαρξης του κινδύνου αυτού, η κοινωνία αντιμετωπίζει, σε γενικές γραμμές, με αμφιβολία και φόβο το εν γένει θέμα. Γι' αυτό και πρέπει να διασφαλίσουμε ότι τα επιτεύγματα της βιοτεχνολογίας θα χρησιμοποιούνται ως είθισται. Γνωρίζουμε ότι ο όρκος του Ιπποκράτη δεσμεύει τους γιατρούς με αποτέλεσμα οι περισσότεροι από αυτούς να χαρακτηρίζονται από ηθικότητα, να υπακούουν στους κοινά αποδεκτούς κανόνες και να θεωρούν εαυτούς υποχρεωμένους να προστατεύουν την ζωή του ανθρώπου και να προωθούν την υγεία με όλους τους δυνατούς τρόπους. Στον τομέα, όμως, της βιοτεχνολογίας απασχολούνται και άτομα τα οποία δεν δεσμεύονται από τον όρκο του Ιπποκράτη. Γι' αυτό και πρέπει να εναρμονισθούν οι υφιστάμενοι κανονισμοί.
<P>
Τόσο η Σύμβαση Βιοδεοντολογίας του Συμβουλίου της Ευρώπης όσο και η τοποθέτηση του Κοινοβουλίου είναι, στη σημερινή τους μορφή, ορθές και σύμφωνες με τους κανόνες της ηθικής, ενώ δεν είναι τόσο αυστηρές ώστε να περιορίζουν την χρήση, π.χ., της τεχνολογίας των γονιδίων στην πρόληψη και την θεραπεία πολλών ασθενειών. Συνεπώς, όσον αφορά την ιατρική, η έκθεση αυτή συμβάλει, μεταξύ άλλων, και στην βελτίωση των προϋποθέσεων για την άσκηση του ιατρικού επαγγέλματος, ενώ συγχρόνως προφυλάσσει τόσο τους ασθενείς όσο και την κοινωνία από ασυνείδητες πράξεις το ενδεχόμενο των οποίων προκαλεί εύλογο φόβο σε όλους τους κύκλους. Πιστεύω ότι η έκθεση αυτή συμφωνεί με τις απόψεις τόσο του ΕΛΚ όσο και της πλειονότητας του φινλανδικού λαού.

<SPEAKER ID=226 LANGUAGE="IT" NAME="Florio">
Κύριε Πρόεδρε, κύριοι συνάδελφοι, θα ήθελα και εγώ να συγχαρώ, εξ ονόματος της Ομάδας Ένωση για την Ευρώπη, το συνάδελφο Pelttari για το έργο του στα πλαίσια της έκθεσης σχετικά με τη συμφωνία για τη βιοηθική.
<P>
Στην επιτροπή υπερψηφίσαμε την έκθεση διότι είμαστε πεπεισμένοι ότι ορισμένα βασικά σημεία της θα πρέπει να τύχουν της υποστήριξής μας. Αναφέρω μερικά: θα πρέπει να απαγορευθεί δια νόμου το εμπόριο των ανθρωπίνων εμβρύων, κυημάτων και ιστών κυημάτων όπως επίσης και η έρευνα και η παραγωγή ενθρωπίνων εμβρύων για ερευνητικούς σκοπούς. μπορούν να παραχθούν μόνο έμβρυα που προορίζονται για εμφύτευση, όχι όμως περισσότερα από τρία. η διατήρηση εμβρύων σε κατάψυξη επιτρέπεται κατ' εξαίρεση για ιατρικούς λόγους. απαγορεύονται δια νόμου οι επεμβάσεις στο ανθρώπινο γένωμα, με στόχο ή αποτέλεσμα την αλλαγή στην κληρονομικότητα. πρέπει να απαγορευθεί η καθ' οποιονδήποτε τρόπο γνωστοποίηση των αποτελεσμάτων από γενετικά τεστ. τα τεστ που αποσκοπούν στην πρόβλεψη γενετικών νόσων μπορεί να επιτραπούν μόνο σε περίπτωση θανάσιμου κινδύνου του ενδιαφερομένου και εφόσον υπάρχει αποτελεσματική θεραπεία. οι επεμβάσεις σε άτομα μη ικανά να συναινέσουν επιτρέπονται μόνο σε εξαιρετικές περιπτώσεις και μόνο εφόσον ο νόμιμος εκπρόσωπος του ενδιαφερομένου εκφράσει ελευθέρως τη συγκατάθεσή του έχοντας πλήρη γνώση του θέματος, εφόσον το ενδιαφερόμενο πρόσωπο δεν έχει εκφράσει την αντίθεσή του, εφόσον η επέμβαση συνδέεται άμεσα με την ασθένεια του ενδιαφερομένου, εφόσον η έρευνα δεν μπορεί να πραγματοποιηθεί με τη χρησιμοποίηση προσώπων ικανών για συναίνεση και εάν η έρευνα αυτή πρόκειται να έχει ευεργετικά για την υγεία του ενδιαφερομένου αποτελέσματα. Επιπλέον, η προστασία της αξιοπρέπειας και των ατομικών δικαιωμάτων πρέπει να προέχει οποιουδήποτε άλλου κοινωνικού συμφέροντος ή συμφέροντος τρίτων. τα αποτελέσματα των ερευνών επί του ανθρωπίνου γενώματος θα πρέπει να είναι απολύτως διαθέσιμα. Τέλος, μορφές διαφάνειας και δημοσιότητας των νομοθετικών κειμένων και της διεξαγωγής ερευνών είναι ευκταίες, όπως τονίζεται στην ίδια την πρόταση ψηφίσματος.
<P>
Η ομάδα που εκπροσωπώ συμφωνεί απολύτως με όλα αυτά τα θέματα και συνεπώς, όπως υπερψήφισε την πρόταση στην επιτροπή, προσανατολίζεται να την υπερψηφίσει, βάσει των ιδίων αρχών, και στην Ολομέλεια. Φυσικά, πολλά εξαρτώνται και από τις τροπολογίες που θα εγκριθούν: όχι όλες οι τροπολογίες βρίσκουν σύμφωνη την ομάδα μας.
<P>
Καταλήγοντας, συγχαίρω για άλλη μία φορά τον εισηγητή και τον ευχαριστώ εξ ονόματος της Ομάδας Ένωση για την Ευρώπη για το έργο που επετέλεσε.

<SPEAKER ID=227 LANGUAGE="FI" NAME="Ryynδnen">
Αξιότιμε κύριε Πρόεδρε, ο σεβασμός προς τα δικαιώματα του ανθρώπου και η θέσπιση ηθικών κανόνων για τον τομέα της βιολογίας και ιατρικής, ο οποίος είναι νέος και αναπτύσσεται ραγδαίως, αποτελεί έναν στόχο για την επίτευξη του οποίου πρέπει να καταβληθούν ιδιαίτερες προσπάθειες. Θα ήθελα να συγχαρώ τον εισηγητή για την θαυμάσια εργασία του η οποία αφορά έναν τόσο προβληματικό αλλά και σημαντικό τομέα, και ελπίζω ότι και οι προτάσεις τροποποίησης τις οποίες έχει υποβάλει ο εισηγητής κύριος Πέλτταρι θα εγκριθούν.
<P>
Το επίπεδο της προστασίας, όσον αφορά την τεχνολογία των γονιδίων, πρέπει να είναι ιδιαίτερα υψηλό. Οι εξελίξεις στον εν λόγω τομέα προκαλούν δικαιολογημένα φόβους στους ανθρώπους. Εάν το επίπεδο της προστασίας είναι επαρκούντως υψηλό, οι φόβοι αυτοί θα εξαλειφθούν. Με την κατάρτιση κατάλληλης νομοθεσίας θα προλαμβάνεται κάθε ενδεχόμενη απόπειρα χρησιμοποίησης των επιτευγμάτων της βιοτεχνολογίας ασυνείδητα. Η βιοτεχνολογία και η έρευνα πρέπει να προάγουν τη ζωή και γι' αυτό δεν πρέπει να θέσουμε περιορισμούς στην εξέλιξή τους όσο, τουλάχιστον, αφορά την ιατρική. Από ανθρωπιστική άποψη η επιστήμη δύναται να συμβάλει κατά πολύ στη βελτίωση του επιπέδου της ζωής των κατοίκων του πλανήτη μας. Με την βοήθεια της επιστήμης θα εμποδίζεται η εκδήλωση σοβαρών κληρονομικών ασθενειών, θα προάγεται η θεραπεία και, ούτως, θα ανακουφίζεται ο ανθρώπινος πόνος.
<P>
Από όσο, όμως, γνωρίζουμε μέχρι σήμερα, οι διάφορες τεχνικές για την μετατροπή των γενετικών κυττάρων του ανθρώπου πρέπει να απαγορευθούν διότι, προς το παρόν, δεν ευρισκώμεθα σε θέση να αξιολογήσουμε τις μακροπρόθεσμες επιπτώσεις τους. Προκειμένου, όμως, να ληφθούν τα απαραίτητα μέτρα, πρέπει να εξασφαλισθεί η συγκατάθεση του ασθενούς για τη θεραπευτική αγωγή και να διασφαλισθεί η προστασία για τα άτομα εκείνα τα οποία δεν μπορούν τα ίδια να δώσουν την συγκατάθεσή τους. Η προστασία της αξιοπρέπειας και των δικαιωμάτων του ανθρώπου πρέπει να είναι υπεράνω οποιουδήποτε εμπορικού συμφέροντος. Γι' αυτό και πρέπει να απαγορευθεί, στο μέλλον, η εμπορία ανθρωπίνων εμβρύων και ζώντων οργάνων.
<P>
Πιστεύω, επίσης, ότι στην περίπτωση της τεχνητής γονιμοποίησης η γυναίκα πρέπει να έχει το δικαίωμα να αποφασίζει, σύμφωνα με την εθνική νομοθεσία, για την τύχη των πλεοναζόντων εμβρύων. Δεν πρέπει, να τεθεί σε αμφισβήτηση το δικαίωμα της γυναίκας να ελέγχει το σώμα της. Λόγω της τεράστιας ανάπτυξης που έχει σημειωθεί στον τομέα της έρευνας και της επιστήμης, ο άνθρωπος διαθέτει, σήμερα, ισχυρά όπλα των οποίων η χρήση πρέπει να διέπεται από ηθικούς κανόνες. Οι αποφάσεις οι οποίες λαμβάνονται θα πρέπει να χαρακτηρίζονται από τον σεβασμό προς τους κανόνες αυτούς. Πρέπει να πραγματοποιηθεί μία σαφής εκτίμηση των αξιών ούτως ώστε να γνωρίζει ο καθένας τις υποχρεώσεις του. Οφείλουμε να αξιολογήσουμε εάν η εκπαίδευσή μας και η σύγχρονη παιδαγωγική μας εξασφαλίζουν τις προϋποθέσεις και τις βασικές αξίες για μία υπεύθυνη δραστηριότητα όσον αφορά την εκμετάλλευση των δυνατοτήτων που μας παρέχονται από την επιστήμη και την έρευνα.

<SPEAKER ID=228 LANGUAGE="ES" NAME="Marset Campos">
Κύριε Πρόεδρε, θα ήθελα κατ' αρχήν να πω ότι η γνώμη της Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά είναι κατ' αρχήν ευνοϊκή απέναντι στην έκθεση αυτή, με την προϋπόθεση ότι θα εγκριθούν ορισμένες τροπολογίες που διαφυλάττουν την αξιοπρέπεια και το δικαίωμα της γυναίκας να μπορεί να αποφασίζει μόνη της σχετικά.
<P>
Κατά δεύτερο λόγο, κατανοούμε την έκθεση αυτή ως ένα θετικό βήμα. Κινείται όμως ανάμεσα σε δύο σκοπέλους: αφενός υπόκειται στη λογική του κέρδους της βιομηχανίας της βιοτεχνολογίας, που επιθυμεί να πατεντάρει γονίδια και ένα σύνολο διαδικασιών -και στο σημείο αυτό μπορούμε να δώσουμε το παράδειγμα της Βορείου Αμερικής όσον αφορά το σεβασμό της ανθρώπινης αξιοπρέπειας, καθορίζοντας ως σημείο αναφοράς τα Ηνωμένα Έθνη- και αφετέρου αποσκοπεί στη διαφύλαξη του δικαιώματος των γυναικών και των ανθρωπίνων όντων να μπορούν να αποφασίζουν για το μέλλον τους και να μην υποβάλλονται σε καμιά τυραννία.

<SPEAKER ID=229 LANGUAGE="IT" NAME="Marinucci">
Κύριε Πρόεδρε, κύριοι συνάδελφοι, συζητούμε -θα πρέπει να το υπενθυμίζουμε στον εαυτό μας- μία έκθεση πρωτοβουλίας και συνεπώς μία πρόταση ψηφίσματος χωρίς καμία νομική αξία. Δεν διεξάγεται μία νομοθετική διαδικασία, δεν υπάρχει μία πρόταση της Επιτροπής επί της οποίας παρεμβαίνει το Κοινοβούλιο. Όχι! Πρόκειται απλά και μόνο για μία γνωμοδότηση που το Ευρωπαϊκό Κοινοβούλιο προσφέρει στο Συμβούλιο της Ευρώπης το οποίο αυτή τη στιγμή επεξεργάζεται μία συμφωνία για τη βιοηθική. Γιατί το Κοινοβούλιο θέλει αυθορμήτως να λάβει απόφαση στο θέμα αυτό; Για να ζητήσει ίσως από το Συμβούλιο να περατώσει το ταχύτερο δυνατό τις εργασίες του, για να υπογραφεί το ταχύτερο δυνατό η συμφωνία; Δυστυχώς, όχι! Εάν διαβάσει κανείς το κείμενο που ενέκρινε η Επιτροπή Νομικών Θεμάτων, με την αντίθετη ψήφο των βουλευτών της ομάδας του ΕΣΚ, στο οποίο έχω την τιμή να ανήκω, των Πράσινων, της Ενωτικής Αριστεράς, με την αποχή της ομάδας του ΦΙΛ, συμπεριλαμβανομένου και του εισηγητή, καταλαβαίνει ποιο είναι το πνεύμα του σχεδίου ψηφίσματος. Η πρόταση ψηφίσματος έχει σαν στόχο να θέσει μία σειρά περιορισμών στην επιστημονική έρευνα, με ιδιαίτερη αναφορά στην τεχνιτή γονιμοποίηση: περιορισμούς, όρια που εμπνέονται από μία ηθική που δεν συμμεριζόμαστε όλοι μας.
<P>
Κύριοι συνάδελφοι, το Συμβούλιο της Ευρώπης θα συνεχίσει το δρόμο του: με τη σύνεση που το διακρίνει θα αφήσει για τα πρωτόκολα ζητήματα που δύσκολα μπορούν να ενταχθούν στη συμφωνία. η συμφωνία θα εγκριθεί -ευχόμαστε το ταχύτερο- και όπως όλες οι συμφωνίες θα έχει το δικό της ιστορικό υπογραφών και επικυρώσεων από τις διάφορες χώρες μέλη. Σε τι θα έχει χρησιμεύσει στο μεταξύ η πρόταση ψηφίσματος; Δυστυχώς, εάν εγκριθεί, και κυρίως με τη σημερινή της διατύπωση, το μόνο που θα πετύχει είναι να προσφέρει επιχειρήματα και θέσεις που δεν διστάζω να χαρακτηρίσω σκοταδιστικές και σε τάσεις, πάντοτε εξημμένες, που θέτουν υπό αμφισβήτηση, στις χώρες μας, τις νομοθεσίες για τη διακοπή της κύησης -τις οποίες οι γυναίκες έχουν κατακτήσει και υπερασπίσει με πολλούς, σκληρούς αγώνες- και θέλουν να περιορίσουν την πρόσβαση στη τεχνιτή γονιμοποίηση. Εάν αυτή είναι η κατάσταση, με όλο το σεβασμό και την εκτίμηση προς τον εισηγητή Pelttari και, κυρίως, προς τις προσπάθειες και το πάθος της κ. Gebhardt, θα είναι καλύτερα, κυρίως με τη σημερινή της διατύπωση, εάν η έκθεση δεν εγκριθεί.

<SPEAKER ID=230 LANGUAGE="IT" NAME="Castagnetti">
Κύριε Πρόεδρε, η έκθεση Pelttari είναι μία καλή έκθεση, που ακολουθεί την ίδια σοβαρή και συνεπή κατεύθυνση της προηγούμενης πρότασης ψηφίσματος του Ευρωπαϊκού Κοινοβουλίου της 16ης Μαρτίου 1989. Ποτέ άλλοτε όπως σε αυτό το θέμα, αγαπητοί συνάδελφοι, τα έγγραφα του Ευρωπαϊκού Κοινοβουλίου και του Συμβουλίου της Ευρώπης δεν είχαν καταστεί οδηγός των εθνικών νομοθεσιών. Η λεπτότητα και η δυσκολία του θέματος, οι αβεβαιότητες της επιστήμης, ο πρωτοφανής χαρακτήρας των ζητημάτων που τίθενται και πρέπει να αντιμετωπισθούν με την κοινή ηθική, ο κίνδυνος περιορισμού και υποτίμησης της έρευνας, επιφορτίζουν πράγματι τα ευρωπαϊκά κοινοβούλια με πολλές ευθύνες, ακριβώς επειδή εκπροσωπούν διαφορετικές παιδείες, διαφορετικές ευαισθησίες, με ευρύτερες και πλουσιότερες ηθικές αναφορές.
<P>
Η έκθεση του κ. Peltteri έχει την αρετή να μην αποφεύγει το πιο παγιδευτικό ερώτημα: με αυτή τη συμφωνία και τα πρωτόκολα που θα επακολουθήσουν δεν υιοθετούνται ίσως πολύ στενοί περιορισμοί στην ιατρική έρευνα, εάν σκεφτούμε τη θετική σκοπιμότητα αυτού του είδους της έρευνας για τον άνθρωπο; Η απάντηση είναι όχι! Η εποχή μας, τόσο πλούσια σε κατακτήσεις σε όλα τα πεδία, μας προτείνει μία ανησυχητική απόκλιση μεταξύ του τεχνικά δυνατού και του ηθικά αποδεκτού: αυτού δηλαδή που δεν πλήττει την ανθρώπινη αξιοπρέπεια που σωστά ο εισηγητής όρισε ως ενιαία και αδιαίρετη. Δεν θέλουμε φυσικά να σταματήσουμε την επιστήμη, όπως δεν σταμάτησε η επιστήμη με τον Κώδικα της Νυρεμβέργης ή τη Διακήρυξη του Ελσίνκι. Δεν αντιτάσσουμε την ηθική στην πρόοδο, αλλά θέλουμε να αποφύγουμε να στραφεί κατά του ίδιου του ανθρώπου η κακή χρήση των τεχνικών δυνατοτήτων. Και γι αυτό το λόγο σε όλες σχεδόν τις χώρες οι επιτροπές βιοηθικής συντάσσουν πραγματικά πρωτόκολα -όπως έγινε τις τελευταίες ημέρες στην Ιταλία- ένα νομικό καθεστώς για το έμβρυο, όχι πλέον διφορούμενο, στο οποίο προσδιορίζεται η ανάγκη νομικής προστασίας για το έμβρυο, όπως και για τον καθένα μας.
<P>
Αγαπητοί συνάδελφοι, όλοι μας γνωρίζουμε ότι στα ψυγεία όλου του κόσμου υπάρχει μία παράλληλη ανθρωπότητα, η οποία περιμένει να τη δεχτούμε. Είναι δύσκολο να αναμετρηθεί κανείς με μία τόσο μικρή και τόσο πολυσύνθετη οντότητα όπως το έμβρυο. Μόνο όμως ξεκινώντας από την αναγνώριση, που είναι απλά επιστημονική και συνεπώς αντικειμενική, της ανθρώπινης υπόστασης του εμβρύου, θα κατορθώσουμε να ορίσουμε την αξιοπρέπεια που του ανήκει, τη νομική προστασία που του ανήκει, το σεβασμό με λίγα λόγια που του οφείλουμε όλοι, συμπεριλαμβανομένων και των ερευνητών.

<SPEAKER ID=231 LANGUAGE="IT" NAME="Mezzaroma">
Κύριε Πρόεδρε, συνάδελφοι, το ανθρώπινο έμβρυο αποτελεί ένα άτομο με την πλήρη έννοια του όρου; Η επιτροπή βιοηθικής στην Ιταλία απεφάνθη ότι το έμβρυο είναι ένας από εμάς. Προσοχή, λοιπόν: αποτελεί ζωή και αξίζει προστασίας, δικαιωμάτων και σεβασμού. Η επιτροπή βιοηθικής έχει επεξεργασθεί και δημοσιοποιήσει ένα ντοκουμέντο που φέρει τον τίτλο «Ταυτότητα και καθεστώς του ανθρώπινου εμβρύου» και για πρώτη φορά στην Ιταλία μπορούμε να πούμε με σαφήνεια ότι το έμβρυο, δηλαδή το γυναικείο ωάριο που έχει γονιμοποιηθεί από το ανδρικό σπέρμα, δεν είναι ένα «πράγμα», αλλά ανήκει στο ανθρώπινο είδος και ότι η προσωπική του ταυτότητα υπάρχει από τη στιγμή της γονιμοποίησης, δηλαδή της σύλληψης.
<P>
Όπως πάντοτε προβάλλει το ερώτημα: από ποια στιγμή το έμβρυο είναι ένας από εμάς, θα έλεγα μάλιστα ένας ευρωπαίος πολίτης, και ποιες είναι οι δυνατότητες χρησιμοποίησής του; Η επιτροπή βιοηθικής τονίζει ότι το ανθρώπινο ον έχει αυτή την υπόσταση από τη στιγμή της σύλληψης, και επιτρέπει στην επιστήμη να παρεμβαίνει μόνο σε νεκρά έμβρυα. Αν και πολοί πιστεύουν ότι το έμβρυο είναι ανθρώπινο ον μόνο από τη δεκάτη τετάρτη ημέρα, το ντουκουμέντο, που έχει επεξεργασθεί από την επιτροπή εμπειρογνωμόνων στην Ιταλία, λέγει ότι οι διάφοροι πυρήνες ζωής που προηγούνται του σχηματισμού του μοναδικού εμβρύου είναι ήδη οι ίδιοι τόσα άτομα όσοι και οι πυρήνες και συνεπώς ιεροί: και αυτό από τη στιγμή συνεπώς της σύλληψης.
<P>
Η έκθεση Pelttari μου φαίνεται ότι αξίζει να προσεχθεί ιδιαίτερα, η επεξεργασία της έχει γίνει με μεγάλη υπευθυνότητα και με ικανότητα υποστηρίζει την ίδια τη ζωή και την ανάγκη προστασίας του εμβρύου: από την πλευρά μου θα την υπερψηφίσω όπως είναι. Θα πρέπει εντούτοις να εκμεταλλευτούμε την παρουσιαζόμενη ευκαιρία, να προχωρήσουμε πέρα από αυτή την έκθεση και να αποφασίσουμε το έμβρυο με ένα καθεστώς προστασίας του και ένα μόνο νόμο που θα επεξεργασθούμε αποκλειστικά και μόνο γι αυτό.
<P>
Πάντοτε φυσικά επανατίθενται τα προβλήματα της βιομηχανίας που, από φύλακα της υγείας του ανθρώπου και του δικαιώματός του στη θεραπεία των ασθενειών του, μας πιέζει να αποφασίσουμε να εγκρίνουμε εκείνη την οδηγία που θα επέτρεπε να υπάρχει σήμανση ευρεσιτεχνίας σε ζωντανούς και μη, συμπεριλαμβανομένου και του ανθρώπου, δελεάζοντάς μας με το επιχείρημα της ανάπτυξης της απασχόλησης και επισείοντας το σκιάκτρο της εισβολής στο πεδίο της βιοτεχνολογίας των μεγάλων αμερικανικών και ιαπωνικών πολυεθνικών.
<P>
Για άλλη μία φορά, όμως το Ευρωπαϊκό Κοινοβούλιο δεν θέλει να καταλάβει το αυτονόητο, ότι δηλαδή στο Ηνωμένο Βασίλειο υπάρχουν 9.000 έμβρυα: 9.000 ανθρώπινα όντα που σύντομα θα σφαγούν όπως οι τρελές αγελάδες, εάν κανείς δεν θελήσει να τα σώσει.
<P>
Είχα ζητήσει κατά την παρούσα σύνοδο μία κατεπείγουσα πρόταση ψηφίσματος επ' αυτού του θέματος, αλλά το αίτημα μου αγνοήθηκε. Δεν υπάρχει αμφιβολία ότι όλοι μας θα πρέπει να κινηθούμε για να πάρουμε μία οριστική απόφαση, με πλήρη συνείδηση, ως καλοί οικογενειάρχες. Δεν υπάρχει αμφιβολία ότι όταν θα αποφασίσουμε ότι το έμβρυο αποτελεί ένα ανθρώπινο ον, θα χρειασθεί να επανεξετάσουμε τη στάση μας στο θέμα της έκτρωσης και -γιατί όχι- να αρχίσουμε να απωθούμε κάθε τάση προς την ευθανασία.

<SPEAKER ID=232 LANGUAGE="NL" NAME="Plooij-Van Gorsel">
Πρόεδρε, συνάδελφοι, κυρία Επίτροπε, η έκθεση Pelttari επικεντρώνεται, μεταξύ άλλων, στο δίλημμα: η ελευθερία της έρευνας και τα σύνορα τα οποία θέτει η ηθική. Το ερώτημα το οποίο τίθεται είναι εάν όσα είναι εφικτά από τεχνολογική και βιολογική άποψη είναι επίσης και επιθυμητά υπό το πρίσμα της προστασίας αλλά και των δικαιωμάτων του μεμονωμένου ατόμου. Στην παρούσα έκθεση συμπεριλαμβάνονται δύο άρθρα, συγκεκριμένα τα άρθρα 12.5 και 12.10, από τη γνωμοδότηση της Επιτροπής Έρευνας, Τεχνολογικής Ανάπτυξης και Ενέργειας, στα οποία το δικαίωμα του ανθρώπινου εμβρύου τίθεται υπεράνω των δικαιωμάτων του μεμονωμένου ατόμου, συγκεκριμένα των φυσικών γονέων. Αυτό, κατά την προσωπική μου άποψη και τη γνώμη της Ομάδας των Φιλελεύθερων πηγαίνει πολύ μακριά. Στο άρθρο 12.5 αναφέρεται ότι η διατήρηση εμβρύων σε κατάψυξη επιτρέπεται κατ'εξαίρεση και μόνο για ιατρικούς λόγους. Τούτο σημαίνει ότι οι γυναίκες θα μπορούν να υποστούν αναίτιες πρόσθετες ιατρικές, οδυνηρές επεμβάσεις σε περίπτωση περισσοτέρων εξωσωματικών γονιμοποιήσεων. Πρόκειται σαφώς για την ηθική των ανδρών.
<P>
Πρόεδρε, εάν εγκρίνουμε βιοϊατρικές μεθόδους, όπως η εξωσωματική γονιμοποίηση, τότε οφείλουμε να αποδεχθούμε και τις συνέπειες και να δώσουμε στους γονείς το δικαίωμα της αυτοδιάθεσης όσον αφορά τη διατήρηση των εμβρύων. Το άρθρο 12.10 αφαιρεί από τους γονείς το δικαίωμα γενετικής έρευνας προκειμένου να διαπιστωθούν σοβαρές γενετικές διαταραχές. Το ερώτημα που τίθεται είναι εάν αυτό όντως είναι προς το συμφέρον του αγέννητου παιδιού.

<SPEAKER ID=233 LANGUAGE="ES" NAME="Sierra Gonzαlez">
Κύριε Πρόεδρε, η ιδέα της διαμόρφωσης ενός ρυθμιστικού πλαισίου για τις εφαρμογές της ιατρικής και της ιατρικής έρευνας, που να επιτρέπει να λαμβάνονται υπόψη κατά την ανάπτυξή τους τα δικαιώματα των ατόμων και η αξιοπρέπειά τους, αποτελεί αναμφισβήτητα ένα βήμα προς τα εμπρός.
<P>
Ο τελικός σκοπός της σύμβασης που έδωσε αφορμή για την έκθεση αυτή είναι να αφαιρεθεί από την ελεύθερη βούληση των μεγάλων φαρμακευτικών και υγειονομικών βιομηχανιών ο καθορισμός των ορίων των χρήσεων της έρευνας, λαμβανομένου υπόψη ότι αυτές μπορεί να δελεαστούν και να τα καθορίσουν σύμφωνα με τα συμφέροντά τους.
<P>
Υπάρχουν όμως ορισμένες εκκρεμότητες στις οποίες αξίζει να αποδώσουμε προσοχή, όπως για παράδειγμα το γεγονός ότι η τόνωση της έρευνας και της τεχνολογικής ανάπτυξης δεν υπάγονται διόλου στην επιταγή της διαφύλαξης των δικαιωμάτων των ατόμων, της αυτονομίας και της δυνατότητας επιλογής τους: Ορισμένες τροπολογίες περιορίζουν εξαιρετικά αυτήν τη δυνατότητα επιλογής όσον αφορά τον τρόπο με τον οποίο μπορεί κανείς να επωφεληθεί από τις προόδους της επιστήμης, και συγκεκριμένα όσον αφορά την ελευθερία επιλογής των γυναικών. Εξάλλου, δε σταθμίζονται επαρκώς οι ζημίες που μπορεί να προκληθούν από τις διαδικασίες της γενετικής μηχανικής, και αυτό δε μπορεί να διευθετηθεί με το επιχείρημα ότι πρέπει να εμποδιστεί η τεχνολογική καθυστέρηση που ζημιώνει τη βιομηχανία. Η επιστήμη αποτελεί μέσον, όχι σκοπό.

<SPEAKER ID=234 LANGUAGE="IT" NAME="Barzanti">
Κύριε Πρόεδρε, κύριοι συνάδελφοι, θα εκθέσω τις προσωπικές μου απόψεις έστω κι αν με απασχολεί ιδιαίτερα η εντονότατη συζήτηση που διεξήχθη σχετικά με αυτή την έκθεση στην αντιπροσωπεία του Δημοκρατικού Κόμματος της Αριστεράς και στα πλαίσια της Σοσιαλιστικής Ομάδας. Εξομολογούμαι ότι αισθάνομαι μια βαθιά αμηχανία στο θέμα αυτό. Έχω την εντύπωση ότι πήραμε ένα δρόμο, ως Ευρωπαϊκό Κοινοβούλιο, που κινδυνεύει ούτως ή άλλως να μας οδηγήσει σε ένα βιαστικό, ακατάλληλο αποτέλεσμα και που είναι βέβαιο ότι θα μας οδηγήσει σε πολυσύνθετα ζητήματα και ερωτηματικά που ο καθένας μας αντιμετωπίζει, που απασχολούν τη συνείδηση όλων μας. Πρόκειται για θέματα και ερωτηματικά που δεν έχουν, και που δεν μπορούν να έχουν, μία άμεση και ευδιάκριτη πολιτική και νομική σημασία, τουλάχιστον όπως τα αντιλαμβάνομαι εγώ. Ούτε είναι δυνατόν να μιλάμε για αυτές τις προβληματικές χωρίς να λαμβάνουμε υπόψη τη σημερινή κατάσταση της επιστημονικής έρευνας στις γενικές γραμμές της, χωρίς να λαμβάνουμε υπόψη την ηθική διάσταση, τις θρησκευτικές και φιλοσοφικές πεποιθήσεις, τις ευαισθησίες και τις απόψεις που είναι βαθιά ριζωμένες στους πολιτισμούς και στις συνειδήσεις, στοιχεία που συνιστούν σε όλους σύνεση και σεβασμό: σύνεση και σεβασμό σε μία Ευρώπη που είναι η συνισταμένη θρησκειών, ευαισθησιών, απόψεων και που δεν έχει μία μονοσήμαντη παιδεία αλλά πολλές παιδείες, πολλές νοοτροπίες που θα πρέπει να προστατεύσει και να προωθήσει.
<P>
Αναρωτιέμαι λοιπόν μήπως δεν θα ήταν σκοπιμότερο να περιμέναμε την τελική μορφή του σχεδίου, που επεξεργάζεται το Συμβούλιο της Ευρώπης, για να το εκτιμήσουμε κατόπιν με τη δέουσα προσοχή. Η σημερινή μας παρέμβαση, ξεκινώντας από ένα σχέδιο που θα πρέπει να υποβληθεί στο Σώμα, είναι σωστή; Είναι σωστή η παρέμβαση ενός Κοινοβουλίου που κινδυνεύει να αποφασίσει -ή αυταπατάται πως αποφασίζει- σχετικά με πολυδιάστατα θέματα με βάση τις παρατάξεις ή ψήφους που δεν δίδονται ίσως με πλήρη επίγνωση ή αντιθέτως σύμφωνα με λογικές που δεν αφήνουν τα κατάλληλα περιθώρια στην ατομική πεποίθηση του καθενός; Νομίζω ότι θα πρέπει να ψηφίσουμε με πλήρη ελευθερία συνείδησης την εξεταζόμενη έκθεση, λαμβάνοντας υπόψη, όσον αφορά το λεγόμενο καθεστώς του εμβρύου, ότι τίποτε δεν θα κατορθώσουμε εάν ορισμένοι ισχυρίζονται ότι τα έμβρυα θα πρέπει να θεωρούνται μόνο σαν θρόμβοι κυττάρων, που μπορούν να αναπαράγονται και να χρησιμοποιούνται κατ' αρέσκειαν, και άλλοι τα αναγνωρίζουν σαν πρόσωπα από κάθε άποψη, με ένα καθεστώς και δικαιώματα καθ' όλα ισότιμα με τα διαμορφωμένα άτομα. Θα πρέπει να αποκτήσουμε πλήρη συνείδηση ότι, σε κάθε περίπτωση, η ψήφος μας δεν τερματίζει μία συζήτηση που παραμένει ανοικτή και που κυρίως θα πρέπει να αποτελεί σημείο αναφοράς της χωρίς πάθη ικανότητάς μας να αντιπαραθέτουμε τις απόψεις μας.

<SPEAKER ID=235 LANGUAGE="DE" NAME="Heinisch">
Kύριε Πρόεδρε, κυρία Eπίτροπε, αγαπητοί κυρίες και κύριοι συνάδελφοι, υπό την ιδιότητά μου ως σκιώδους εισηγήτριας της Ομάδας του ΕΛΚ στην Επιτροπή Έρευνας, θα ήθελα να υπεισέλθω σε ορισμένες τροπολογίες που έγιναν δεκτές κατά πλειοψηφία. Η σύμβαση για τη βιοδεοντολογία είναι το πρώτο διεθνές κείμενο που καθορίζει σαφώς τα όρια της έρευνας και των επεμβάσεων στον άνθρωπο, και επιβεβαιώνει τα δικαιώματα του ατόμου έναντι της επιστήμης. Επιπλέον, η σύμβαση διασφαλίζει το σεβασμό της ιατρικής και επιστημονικής δεοντολογίας. Αν και όλα τα κράτη ζητούν ισορροπία μεταξύ των ανθρωπίνων δικαιωμάτων και της επιστημονικής προόδου, διαφορετικές φιλοσοφικές και πολιτιστικές ευαισθησίες καθιστούν δύσκολο εγχείρημα την επεξεργασία κανόνων που να είναι αποδεκτοί από όλους.
<P>
Αυτό μπορούμε να το δούμε και από την αλλαγή του τίτλου της σύμβασης, που τώρα λέγεται σύμβαση για τα ανθρώπινα δικαιώματα και Bιοϊατρική. Η βιοϊατρική έρευνα δεν είναι αυτοσκοπός, αλλά αποσκοπεί πάντα στο καλό των ανθρώπων. Η διατήρηση της υγείας και η μείωση του πόνου, είναι μεγάλες ηθικές αξίες που θα πρέπει να ισχύουν πραγματικά. Θα πρέπει να καταστεί σαφές, πως επιμένουμε σ' αυτές τις μεγάλες ηθικές αξίες.
<P>
Η βιοϊατρική έρευνα στον άνθρωπο, γίνεται, κανονικά, μόνον σε ανθρώπους που είναι καλά ενημερωμένοι κι έχουν δώσει κατηγορηματικά τη συγκατάθεσή τους σ' ένα συγκεκριμένο πρόγραμμα. Μόνο σε ορισμένες εξαιρετικές περιπτώσεις θα πρέπει να κάνει κανείς έρευνα, σε άτομα που δεν έχουν την ικανότητα να δώσουν τη συγκατάθεσή τους. Αυτό λ.χ. συμβαίνει στην παιδιατρική, στην ψυχιατρική, τη νευρολογία και στη διερεύνηση ασθενειών που οφείλονται στο γήρας. Εδώ, συχνά, όχι μόνο δεν μπορεί να χρησιμοποιήσει κανείς άτομα που δεν έχουν την ικανότητα να δώσουν τη συγκατάθεσή τους, αλλά είναι και υποχρεωμένος να προβεί σε επεμβάσεις σε τέτοια άτομα. Αν συνεπώς, για παράδειγμα, θέλουμε μελλοντικά να μπορούμε να βοηθούμε ασθενείς που πάσχουν από τη νόσο του Alzheimer ή του Parkinson κ.λπ., θα πρέπει να μπορούμε να διενεργήσουμε με τους ασθενείς αυτούς ένα τέτοιο ερευνητικό πρόγραμμα. Εδώ, λ.χ., είναι δυνατόν να πρόκειται για μια αιμοληψία, για μια αξονική τομογραφία ή για ένα απλό ψυχολογικό τεστ. Κάτι τέτοιο θα πρέπει να μπορεί να γίνει, στην ουσία.
<P>
Η δυσκολία εδώ έγκειται στο να διακρίνουμε, σ' ένα νομοθετικό κείμενο, το οποίο κατ' ανάγκην είναι πολύ γενικό και άκαμπτο, τις δεοντολογικά νόμιμες επεμβάσεις από τις καταχρηστικές. Μια φιλελεύθερη διατύπωση στη σύμβαση και διεξοδικές διατάξεις εφαρμογής, που λεπτομερώς θα μπορούσαν να αναφέρονται σε δυνατότητες κατάχρησης, δεν θα ήταν καλύτερες από μια άκαμπτη μόνο διατύπωση της σύμβασης; Τις σκέψεις αυτές τις συμπεριέλαβα στις τροπολογίες μου.
<P>
Όσον αφορά την in vitro γονιμοποίηση, η τροπολογία αναφέρει ότι, κατά τη μέθοδο της τεχνητής γονιμοποίησης στους ανθρώπους, δεν επιτρέπεται σε μια γυναίκα, κατά τη διάρκεια ενός κύκλου, να εμφυτεύονται περισσότερα από τρία έμβρυα, και ότι μια πρόωρη συντήρηση εμβρύων επιτρέπεται μόνον κατ' εξαίρεσιν, εφόσον η κατά τη διάρκεια του κύκλου προβλεπόμενη εμφύτευση δεν είναι δυνατή, για ιατρικούς λόγους. Η διατύπωση αυτή αντιστοιχεί στο γερμανικό νόμο προστασίας των εμβρύων του Δεκεμβρίου του 1990, και βρίσκει πλήρη αποδοχή στη Γερμανία.
<P>
Σε σχέση με το θέμα αυτό, θα ήθελα να τονίσω επιπλέον πως μόνον η έρευνα που αποβλέπει σε άμεσο όφελος του εν λόγω εμβρύου είναι δικαιολογημένη, και ότι κάθε έρευνα που χρησιμοποιεί ζώντα έμβρυα, θα πρέπει κατά βάσιν να απαγορευθεί. Υπερψηφίζουμε την τροπολογία και την έκθεση του κ. Pelttari.

<SPEAKER ID=236 NAME="Cresson">
, μέλος της Επιτροπής. (FR) Κύριε Πρόεδρε, κυρίες και κύριοι βουλευτές, χαίρομαι ιδιαίτερα για την ευκαιρία που μου δίνεται να εκφραστώ ενώπιόν σας για το πολύ σημαντικό αυτό θέμα της βιοδεοντολογίας και ευχαριστώ ειδικά τον κ. Pelttari και τον κ. Tannert που έθιξαν το θέμα αυτό στο οποίο άλλωστε έχω αναφερθεί ενώπιον της Επιτροπής Νομικών Θεμάτων και Δικαιωμάτων των Πολιτών στα τέλη Απριλίου.
<P>
Το θέμα αυτό τίθεται λόγω της επέκτασης του χώρου των τεχνολογιών στον τομέα της βιολογίας. Αυτές οι τεχνολογίες μας αποφέρουν - και μας υπόσχονται για το μέλλον - πολλά νέα προϊόντα στους τομείς της υγείας και της αγροεπισιτιστικής βιομηχανίας. Οι βιομηχανίες μας, που συνεπάγονται υψηλή έρευνα, δημιουργούν ένα δυναμικό το οποίο ήδη τώρα επηρεάζει σημαντικά την ποιότητα ζωής των ευρωπαίων πολιτών.
<P>
Με την πάροδο των τεχνολογιών της ενημέρωσης, η εξέλιξη αυτή είναι μια από τις σημαντικότερες του τέλους του αιώνα. Πρέπει να λάβουμε υπόψη μας όλες τις προϋποθέσεις, για να την παρακολουθήσουμε και να την ελέγξουμε. Αυτό σημαίνει κυρίως να σκεφτόμαστε τα θέματα δεοντολογίας που θέτει και που πρέπει να αντιμετωπίζουμε με ιδιαίτερη προσοχή.
<P>
Το Ευρωπαϊκό Κοινοβούλιο έδωσε πάντα ιδιαίτερη σημασία στα δύσκολα αυτά θέματα. Όσες φορές χρειάστηκε βοήθησε την Επιτροπή και το Συμβούλιο να λάβουν υπόψη τη διάσταση της ζωής της κοινωνίας μας. Είναι γεγονός ότι πολλές πρωτοβουλίες πάρθηκαν στο επίπεδο της Ένωσης στον τομέα αυτό, και αυτό οφείλεται σε μεγάλο βαθμό χάρη στη δική του ώθηση.
<P>
Θα ήθελα να εκφράσω δύο παρατηρήσεις σχετικά με το σχέδιο συμφωνίας για τη μέλλουσα σύμβαση του Ευρωπαϊκού Συμβουλίου σε σχέση με τη βιοδεοντολογία. Πρώτον για τη δυνατότητα της Κοινότητας να εισχωρήσει στη σύμβαση. Ύστερα για τον τρόπο με τον οποίο η Επιτροπή αφομοιώνει με συνέπεια στη δράση της τις απαιτήσεις και τις κύριες αρχές της βιοδεοντολογίας.
<P>
Όπως φαίνεται καθαρά από την τελική του διατύπωση, το σχέδιο συμφωνίας του Συμβουλίου της Ευρώπης τοποθετείται αποφασιστικά στον τομέα των ανθρώπινων δικαιωμάτων. Ωστόσο, μέχρι σήμερα η Κοινότητα δεν διαθέτει την απαραίτητη αρμοδιότητα για να ενταχθεί στη Σύμβαση των ανθρώπινων δικαιωμάτων. Το Δικαστήριο άλλωστε το υπενθύμισε με σαφήνεια στην γνωμοδότησή του στις 28 Μαρτίου του 1996.
<P>
Ωστόσο, το σχέδιο συμφωνίας απαιτεί να πάρουμε θέση για την πιθανότητα μιας τέτοιας ένταξης. Δεν μπορώ σήμερα να πω παρά ένα πράγμα: το θέμα αυτό εξετάζεται από τη νομική επιτροπή της Επιτροπής. Η προθεσμία που επιβάλλεται γι αυτή την απαραίτητη διαδικασία, δεν αντιτίθεται στο πρόγραμμα που είναι εγγεγραμμένα όλα αυτά. Μάλιστα το σχέδιο συμφωνίας του Ευρωπαϊκού Συμβουλίου πρέπει ακόμη να υιοθετηθεί από την κοινοβουλευτική συνέλευση αυτής της οργάνωσης. Συμπληρώνω ότι πρέπει να έχουμε υπόψη μας ότι η Διακυβερνητική Διάσκεψη μπορεί να επιφέρει κάποιες τροποποιήσεις της συνθήκης.
<P>
Έρχομαι κατευθείαν στο δεύτερο σημείο που ήθελα να εκφράσω εδώ. Η Ένωση και η Επιτροπή δεν χρειάζονται μια επίσημη ένταξη της Κοινότητας στη συμφωνία αυτή για να λάβουν υπόψη τους τις βασικές αρχές που πιστοποιούνται. Οι αρχές αυτές εφαρμόζονται εδώ και αρκετά χρόνια, κυρίως για όσες αφορούν στην επιστημονική έρευνα.
<P>
Θα ήθελα να υπενθυμίσω ότι το πρόγραμμα πλαίσιο και το συγκεκριμένο πρόγραμμα της βιοτεχνολογίας και της βιοϊατρικής υπόκεινται άμεσα από την δέσμευση απέναντι στις διατάξεις που έχουν υιοθετηθεί σε διεθνές επίπεδο. Για να είναι τα πράγματα σαφή, διευκρινίζεται ότι οι έρευνες που αποσκοπούν στην τροποποίηση της σπερματικής γραμμής ή οι έρευνες που αφορούν στην ευγονική των εμβρύων απαγορεύονται ρητώς.
<P>
Όλα τα προγράμματα έρευνας του τέταρτου προγράμματος πλαισίου στις επιστήμες και την τεχνολογία, που αφορούν στους ζωντανούς οργανισμούς, αφιερώνουν ένα σημαντικό μέρος των μέσων που διαθέτουν για τα δεοντολογικά, κοινωνικά και νομικά θέματα που συνεπάγονται.
<P>
Η ανησυχία αυτή εκφράζεται επίσης και στην νομοθετική ενέργεια της Ένωσης, που αναφέρεται όλο και περισσότερο στις βασικές αρχές της βιοδεοντολογίας. Θα ολοκληρώσω στο θέμα αυτό υπογραμμίζοντας ότι οι θεσμοί έχουν τη δυνατότητα από το 1991 να βασιστούν στις απόψεις των ομάδων συμβούλων για τη δεοντολογία που απαιτείται και εφαρμόζεται από την Επιτροπή.
<P>
Κύριε Πρόεδρε, κυρίες και κύριοι βουλευτές, τα θέματα της βιοδεοντολογίας είναι συγχρόνως πολύ σημαντικά και πολύπλοκα. Η πολυπλοκότητα αυτή αυξάνεται εφόσον θέλουμε να τα αντιμετωπίσουμε σε ευρωπαϊκό πλαίσιο. Πρέπει όντως να λάβουμε υπόψη τις πολιτιστικές διαφορές που μπορεί να δημιουργήσουν διαφορετικούς τρόπους προσέγγισης του προβλήματος. Οι διαφορές απόψεων είναι μερικές φορές σημαντικές.
<P>
Για τους λόγους αυτούς το σχέδιο συμφωνίας του Ευρωπαϊκού Συμβουλίου αντιπροσωπεύει οπωσδήποτε μια πρόοδο από την οποία θα πρέπει να επωφεληθούμε. Πρέπει να μας επιτρέψει να καθιερώσουμε τις κοινές αναφορές που μας λείπουν κατά καιρούς. Συγχαίρω λοιπόν το Ευρωπαϊκό Κοινοβούλιο για την πρωτοβουλία του να οργανώσει τις συζητήσεις αυτές, και θα ολοκληρώσω ευχαριστώντας σας που επιτρέψατε τη συμμετοχή της Επιτροπής.
<P>
(Χειροκροτήματα)

<SPEAKER ID=237 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=10>
Τροποποίηση του παραρτήματος Ι του Κανονισμού - Ομάδες ειδικών συμφερόντων
<SPEAKER ID=238 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων δύο εκθέσεων, εξ ονόματος της Επιτροπής Κανονισμού, Ελέγχου της Εντολής και Ασυλιών, του κ. Νόρντμαν (Α40177/96), σχετικά με την τροποποίηση του Παραρτήματος Ι του Κανονισμού που αφορά την διαφάνεια και τα οικονομικά συμφέροντα των βουλευτών, και του κ. Φορντ (Α4-0200/96), για τις ομάδες ειδικών συμφερόντων στο Ευρωπαϊκό Κοινοβούλιο.

<SPEAKER ID=239 NAME="Nordmann">
, εισηγητής. (FR) Κύριε Πρόεδρε, βρισκόμαστε εδώ, ή καλύτερα ξαναβρισκόμαστε εφόσον η Επιτροπή Κανονισμού, Ελέγχου της Εντολής και Ασυλιών, παρουσιάζει μια δεύτερη έκθεση μετά την αναπομπή στην επιτροπή για αναθεώρηση την οποία είχα ζητήσει εγώ ο ίδιος τον Ιανουάριο λόγω των δυσκολιών που επισημάνθηκαν από την έκθεση του κ. Ford.
<P>
Από τον Ιανουάριο εργαστήκαμε ως εξής: μια ομάδα εργασίας που συμπεριελάμβανε αντιπροσώπους των διαφόρων πολιτικών ομάδων υπό την προεδρία του κ. Cot, που επιθυμώ να ευχαριστήσω εδώ, που προσδιόρισε κατευθύνσεις για την επιτροπή μας. Πράγματι, μια σημαντική συναίνεση απαιτείται από αυτού του είδους τη συζήτηση εφόσον δεν θα μπορέσουμε να αναθεωρήσουμε τον κανονισμό μας με την έννοια μεγαλύτερης διαφάνειας μόνο αν μαζέψουμε αύριο 314 ψήφους! Πρέπει λοιπόν να μας υποστηρίξουν οι ομάδες και ας το πούμε καθαρά η υποστήριξη των δύο μεγάλων ομάδων που σχηματίζουν την πλειοψηφία.
<P>
Με αυτή την προοπτική και με βάση των κατευθύνσεων που μας προτάθηκαν, εργάστηκε η Επιτροπή Κανονισμού, Ελέγχου της Εντολής και Ασυλιών. Μπορώ να πω ότι σεβάστηκε τις κατευθύνσεις της ομάδας εργασίας και βελτίωσε την διατύπωση αυτών των κατευθύνσεων που μερικές φορές ήταν κάπως ασαφείς, ακόμα και αντιφατικές.
<P>
Αυτό μας οδηγεί στις εξής προτάσεις: σε πρώτο λόγο μια επέκταση του χώρου της διακήρυξης, όχι μόνο στις επαγγελματικές δραστηριότητες αλλά και στην υλική υποστήριξη όσον αφορά το προσωπικό και την οικονομική υποστήριξη που θα μπορούσαν να απολαμβάνουν οι βουλευτές εκ μέρους τρίτων που δεν ανήκουν στο θεσμό, με τη διευκρίνιση αυτών των βοηθειών και της προέλευσής τους. Σε δεύτερο λόγο η απαγόρευση των υπολοίπων αγαθών και απαλλαγών, και σε τρίτο λόγο η εγγραφή των διακηρύξεων σε ένα δημόσιο μητρώο. Τέλος την παραπομπή στο σεβασμό προς τις εθνικές νομοθεσίες για το θέμα της δήλωσης των περιουσιακών στοιχείων.
<P>
Αυτό είναι το σημαντικό αυτής της εισήγησης και των συμπερασμάτων της. Ξέρω ότι αυτές οι προτάσεις προκαλούν δυσκολίες σε ορισμένους, ιδιαίτερα όσον αφορά την απαγόρευση των υπολοίπων αγαθών εκτός από τα δηλωμένα. Μερικοί, τους οποίους σέβομαι, διερωτώνται για την ύπαρξη ή όχι της δυνατότητας προσδιορισμού ενός κατώτατου ορίου από το οποίο θα προέκυπτε η απαγόρευση. Δεν θελήσαμε να μπούμε σ'αυτή τη συζήτηση που είναι η πηγή των δυσκολιών που συνάντησε ο κ. Ford, και κάναμε μια γενική διατύπωση.
<P>
Χτες κατά τη διάρκεια της σύντομης συζήτησης που προέκυψε για την επανεγγραφή της έκθεσής μου, μερικοί ζήτησαν μια αρμοδιότητα ενός γραφείου για να αποφανθεί για τις πιθανές δυσκολίες. Για το λόγο αυτό κατέθεσα μια πρόταση διατύπωσης που θα μπορούσε να επεκτείνει τις αρμοδιότητες του Γραφείου που προβλέπονται από το άρθρο μας. Η πρόταση αυτή έχει κατατεθεί, δεν έχει ενδιαφέρον παρά μόνο αν συμπεριλαμβάνει την ένταξη των δύο μεγάλων ομάδων.
<P>
Ο κανονισμός μας, στα άρθρα 162 και 163 προβλέπει όχι μόνο τροποποιήσεις αλλά και όρους εφαρμογής και σαφήνειας στην περίπτωση που θα θέλαμε να γελοιοποιήσουμε τις προτάσεις υπενθυμίζοντας την περίφημη υπόθεση των διάφορων μικρο-δωροδοκιών. Ας μην εμπλακούμε απόψε σ'αυτή τη συζήτηση.
<P>
Αν για μερικούς οι προτάσεις μας μοιάζουν αισχυντηλές για άλλους είναι υπερβολικές. Αντιστοιχούν λοιπόν το δίχως άλλο σε μια χρυσή τομή. Θα ήθελα λοιπόν να επικαλεστώ το πνεύμα ευθύνης αυτής της Συνέλευσης. Αν δεν καταλήξουμε σε μια διέξοδο, η ίδια η εικόνα του Κοινοβουλίου μας θα αλλοιωθεί σοβαρά. Για το λόγο αυτό θα επιθυμούσα να προχωρήσουμε πέρα των υστεροβουλιών, και των αντιπαραθέσεων μεταξύ πολιτικών ομάδων. Επιθυμώ κυρίως, στην αυριανή ψηφοφορία το κάθε μέλος αυτής της Συνέλευσης να έχει τουλάχιστον το θάρρος να μην απέχει.

<SPEAKER ID=241 NAME="Gil-Robles Gil-Delgado">
Κύριε Πρόεδρε, η Επιτροπή Κοινωνικών Υποθέσεων και Απασχόλησης, σε μια γνωμοδότηση που εγκρίθηκε ομόφωνα, απεφάνθη υπέρ μιας ρύθμισης των δραστηριοτήτων των ομάδων πίεσης -ή εκπροσώπησης συμφερόντων- ξεκινώντας από τις βάσεις που πρόκειται να υπενθυμίσω.
<P>
Πρέπει να τονιστεί ότι οι ομάδες αυτές συμπληρώνουν τον βασικό ρόλο διαμεσολάβησης και πολιτικής εκπροσώπησης που διαδραματίζουν τα κόμματα, παρέχοντας ενημέρωση στους κοινοβουλευτικούς και συμβάλλοντας στην προσέγγιση μεταξύ των Ευρωπαίων πολιτών και του Κοινοβουλίου. Συνεπώς, η Επιτροπή Κοινωνικών Υποθέσεων και Απασχόλησης δεν έχει κρατήσει μειωτική στάση απέναντι σε αυτές τις ομάδες, που συμβάλλουν στο διάλογο στον οποίο αναφέρθηκε ο κ. Ford, υπογραμμίζει όμως ότι μια μεγαλύτερη διαφάνεια στις δραστηριότητες αυτών των ομάδων είναι απαραίτητη ώστε η συμβολή τους να είναι πραγματικά θετική.
<P>
Επιμένει επίσης στην ανάγκη να διευκολυνθεί η δράση των ομάδων που δεν έχουν κερδοσκοπικούς σκοπούς, διότι εννοεί ότι αυτό απορρέει όχι μόνον από την ισότητα ευκαιριών, αλλά και από το ότι αρμόζει οι ομάδες αυτές να διεξάγουν κάποια δράση σε αυτό το Σώμα. Πρεσβεύει μια βαθμιαία προσέγγιση του προβλήματος, να αρχίσουν δηλαδή να καθορίζονται ορισμένοι βασικοί κανόνες συμπεριφοράς, ταυτότητας και κυκλοφορίας που να διευκολύνουν την ανάπτυξη της δραστηριότητας του Κοινοβουλίου, των βουλευτών του και των υπαλλήλων του και να διασφαλίζουν την υπεύθυνη δράση των ίδιων των ομάδων. Η έκθεση που παρουσιάζει σήμερα ο κ. Ford ανταποκρίνεται σε αυτήν την προσέγγιση· τον συγχαίρω διότι κατέληξε σε ένα αποτέλεσμα που θα επιτρέψει να πραγματοποιηθούν τα πρώτα βήματα σε έναν μακρύ δρόμο, δηλαδή στην κατάρτιση του μητρώου φυσικών και νομικών προσώπων στο οποίο εκείνος αναφέρθηκε, που θα περιλαμβάνει τα πρόσωπα εκείνα τα οποία θα έχουν διαρκή πρόσβαση στο Ευρωπαϊκό Κοινοβούλιο με σκοπό να ενημερώνουν τους βουλευτές, και θα τα υπάγει σε έναν κώδικα συμπεριφοράς. Ζητείται από την Επιτροπή Κανονισμού να συντάξει τον εν λόγω κώδικα συμπεριφοράς, ώστε να τεθεί σε ισχύ παράλληλα με το νέο αυτό κείμενο. Κατ' αυτόν τον τρόπο, η άσκηση των δραστηριοτήτων τους θα υπάγεται σε υπεύθυνους και σοβαρούς κανόνες.
<P>
Η Επιτροπή Κοινωνικών Υποθέσεων διάκειται επίσης ευνοϊκώς στο να ρυθμιστεί σε μια ειδική έκθεση η διαφάνεια των οικονομικών συμφερόντων των βουλευτών: πρόκειται για την έκθεση Nordmann, η οποία επίσης συζητιέται σήμερα για δεύτερη φορά στην Ολομέλεια του Σώματος. Και οι δύο εκθέσεις πρέπει να εγκριθούν, εφόσον αντικατοπτρίζουν επιτυχώς τις θέσεις της Επιτροπής Κοινωνικών Υποθέσεων τις οποίες εξέφρασα ως εισηγητής, με τη βαθιά πεποίθηση ότι το Ευρωπαϊκό Κοινοβούλιο πρέπει να πραγματοποιήσει αυτό το βήμα εμπρός, στο δρόμο της καθαρότητας και της διαφάνειας.
<P>
Ακόμη περισσότερο, θεωρώ ότι πρόκειται για μια απόφαση που πρέπει να ληφθεί αμελλητί. Όλοι μας καταβάλαμε μεγάλη προσπάθεια αναζητώντας κάποιες φόρμουλες ικανές να συναντήσουν ευρεία συναίνεση. Είναι απαραίτητο να τις εφαρμόσουμε. Ο καιρός θα μας δείξει αν είναι κατάλληλες ή αν πρέπει να βελτιωθούν. Όπως και όλοι οι κανόνες, πιθανώς θα χρειαστούν συμπληρώματα -σε κάποιο από αυτά αναφέρθηκε μόλις προηγουμένως ο κ. Ford- θα χρειαστούν βελτιώσεις, θα χρειαστούν προσαρμογές. Αυτό δεν είναι το βασικό. Το βασικό, κύριε Πρόεδρε, είναι να ξεκινήσουμε τώρα να βαδίζουμε στο δρόμο της αξιοπιστίας αυτού του Κοινοβουλίου, που είναι επίσης και ο δρόμος του ηθικού του κύρους.

<SPEAKER ID=242 NAME="Chanterie">
Κύριε Πρόεδρε, ως εισηγηγής της γνωμοδότησης της Επιτροπής Πολιτικών Ελευθεριών και Εσωτερικών Υποθέσεων επιθυμώ να υπενθυμίσω ότι τα τελευταία έτη έχουν αυξηθεί τεράστια οι ομάδες προώθησης ειδικών συμφερόντων στα ευρωπαϊκά όργανα. Υπολογίζεται ότι γύρω από τα ευρωπαϊκά όργανα στις Βρυξέλλες, κυκλοφορούν περίπου 3.000 έως 10.000 άτομα που εργάζονται για λογαριασμό παρόμοιων ομάδων. Είναι σαφές ότι επειδή δεν υπάρχει καμία ρύθμιση εν προκειμένω έχει σημειωθεί μια τεράστια αύξηση αυτών των ομάδων και γι'αυτό το λόγο η επιτροπή μου φρονεί ότι είναι επιτακτικά αναγκαίο να υπάρξει ρύθμιση εν προκειμένω. Επιθυμώ εξ ονόματος της επιτροπής μου να συγχαρώ επίσης τον εισηγητή, τον κ. Ford, για τις λύσεις που επέδειξε καθώς και για τις προσπάθειες που κατάβαλε επ'αυτού του θέματος. Η δεύτερη έκθεση Ford ανταποκρίνεται στους στόχους τους οποίους έθεσε η επιτροπή μας και λαμβάνει υπόψη τα κριτήρια που ανακοινώσαμε.
<P>
Τα μέλη των ομάδων προώθησης συμφερόντων θα πρέπει να εγγράφονται σε ένα μητρώο το οποίο έχει δημόσιο χαρακτήρα. Οφείλουν επίσης να τηρούν έναν κώδικα συμπεριφοράς. Τα μέλη των ομάδων αυτών θα πρέπει να φέρουν μία ονομαστική άδεια εισόδου. Επ'αυτών των σημείων έχω να κάνω τρεις παρατηρήσεις.
<P>
Πρώτον, είναι αυτονόητο ότι η παρούσα διάταξη θα τεθεί σε ισχύ παράλληλα με τον κώδικα συμπεριφοράς. Αυτό πρέπει τώρα να πραγματοποιηθεί όσο το δυνατόν ταχύτερα, διαφορετικά δεν μπορεί να αρχίσει ολόκληρη η σχετική διαδικασία. Συνεπώς, θα πρέπει, κατά τη γνώμη μου, να θέσουμε ως στόχο ότι πριν από το τέλος του τρέχοντος έτους, πριν από το τέλος του 1996, πρέπει να μπορέσουμε να λάβουμε απόφαση εν προκειμένω.
<P>
Δεύτερον, η ρύθμιση αυτή εμπίπτει ή υπάγεται στην πρακτική εφαρμογή και τον υποχρεωτικό χαρακτήρα του μέτρου καθώς και του ελέγχου εφαρμογής της. Αυτά είναι τα τρία στοιχεία τα οποία το Κοινοβούλιο θα πρέπει να οργανώσει.
<P>
Τρίτον, είναι επιτακτικά αναγκαίο να εκπονηθεί ένας κανονισμός υπηρεσιακής κατάστασης για τους βοηθούς των βουλευτών, όμως τίθεται το ερώτημα εάν αυτό το γεγονός εμπίπτει στην κατηγορία των ομάδων προώθησης συμφερόντων. Φρονώ ότι θα πρέπει να επανεξετάσουμε ακόμη μία φορά αυτό το θέμα.
<P>
Επιθυμώ τώρα να μεταφερθώ στην έκθεση Nordmann. Η πρόταση για την τροποίηση του Κανονισμού όσον αφορά τη διαφάνεια και τα οικονομικά συμφέροντα των βουλευτών, φρονώ ότι αποτελεί έναν σωστό συμβιβασμό και γι'αυτό το λόγο επιθυμώ να συγχαρώ το συνάδελφο Nordmann. Υποστηρίζω πλήρως αυτό το συμβιβασμό. Κατ'εμένα είναι όντως ουσιώδες οι ευρωβουλευτές, πρώτον, να παρέχουν σαφή εικόνα των επαγγελματικών δραστηριοτήτων τους καθώς και όλων των θέσεων που κατέχουν από τις οποίες λαμβάνουν αμοιβή. Δεύτερον, είναι αναγκαίο οι βουλευτές να μην δέχονται δώρα ή άλλες παροχές κατά την άσκηση της εντολής τους. Τρίτον, είναι ιδιαίτερα αναγκαίο όλα αυτά να καταγράφονται λεπτομερώς σε ένα πρωτόκολλο.
<P>
Έρχομαι τώρα στο θέμα της δήλωσης των περιουσιακών στοιχείων. Εν ανομονή της θεσπίσεως κανονισμού υπηρεσιακής κατάστασης για τους βουλευτές του Ευρωπαϊκού Κοινοβουλίου, που θα ισχύει για όλους τους βουλευτές, φρονώ ότι θα πρέπει πράγματι να υποβάλλουμε δήλωση περιουσιακών στοιχείων σύμφωνα με τη νομοθεσία του κράτους μέλους στο οποίο έχουμε εκλεγεί. Είναι αξιοπερίεργο το γεγονός ότι εν προκειμένω το Συμβούλιο Επικρατείας του Βελγίου, έχει εκφέρει διαφορετική γνώμη. Όμως ελπίζω ότι ο βελγικός νόμος ο οποίος δεν έχει ακόμη ψηφισθεί, θα παρέχει αυτή τη δυνατότητα. Προσωπικά, θα υποβάλω, εν πάση περιπτώσει, μία δήλωση περιουσιακών στοιχείων σύμφωνα με τη μελλοντική βελγική νομοθεσία.
<P>
Όπως και οι προηγούμενοι ομιλητές, έτσι και εγώ επιθυμώ να υπογραμμίσω ότι πρόκειται για την ώρα της αλήθειας για το Ευρωπαϊκό Κοινοβούλιο. Δεν μπορούμε να επιτρέψουμε μια δεύτερη αναβολή. Έχουμε τώρα τη δυνατότητα να καταστήσουμε σαφές στους ευρωπαίους πολίτες ότι δεν μας αγγίζει η διαφθορά και ότι εμείς ως βουλευτές επιθυμούμε να υπερασπίσουμε το κοινό συμφέρον και όχι το συμφέρον των ομάδων που ασκούν πίεση.
<P>
Ορισμένοι πιστεύουν ότι το θέμα αυτό δεν έχει ρυθμιστεί εντελώς έως και την τελευταία λεπτομέρεια. Το γεγονός αυτό, ωστόσο, δεν πρέπει να αποτελεί λόγο καταψήφισης. Το σημαντικότερο δεν είναι να θεσπισθεί μία ρύθμιση σχετικά με την αποδοχή ενός μπουκέτου λουλουδιών ή μιας φιάλης κρασιού, αλλά το σημαντικότερο είναι να ρυθμιστούν όλα τα υπόλοιπα θέματα τα οποία εμείς συζητήσαμε εδώ σήμερα.

<SPEAKER ID=243 LANGUAGE="NL" NAME="Metten">
Πρόεδρε, αρχίζει να φαίνεται ότι επτά έτη από τότε που υπέβαλα για πρώτη φορά πρόταση στο Προεδρείο του Κοινοβουλίου θα αποκτήσουμε τελικά ένα επίσημο μητρώο και ένα κώδικα συμπεριφοράς για τις ομάδες προώθησης συμφερόντων. Ωστόσο, η έκθεση Ford υπό την παρούσα μορφή δεν αποτελεί τίποτα περισσότερα παρά ένα πλαίσιο. Ο κώδικας συμπεριφοράς πρέπει να συμπληρωθεί ακόμη με την εκπόνηση μιας νέας έκθεσης, όμως αυτό δεν είναι καταστροφή διότι στο εν τω μεταξύ μπορεί να συνεχίσει να υπάρχει το επίσημο μητρώο και κώδικας συμπεριφοράς που έχουν καθορίσει οι Κοσμήτορες.
<P>
Η υπό εκπόνηση έκθεση σχετικά με τον κώδικα συμπεριφοράς θα πρέπει να ολοκληρώσει ορισμένα σημεία και να δώσει μία νομική βάση. Κατά την άποψή μου, ο κώδικας αυτός θα πρέπει τουλάχιστον να περιλαμβάνει τον καθορισμό των εννοιών επιθυμητή και ανεπιθύμητη συμπεριφορά των μελών των ομάδων προώθησης συμφερόντων, και να περιλαμβάνει με σαφή τρόπο όλα εκείνα τα οποία θα πρέπει να θεωρούνται απαγορευμένα είτε αυτά συνοδεύονται από υλικές παροχές είτε όχι. Πέραν τούτου, θα πρέπει να υπάρξει μια υποχρεωτική δήλωση εκ μέρους των μελών των εν λόγω ομάδων υπό μορφή ετήσιας έκθεσης η οποία θα πρέπει να παραδίνεται πριν ανανεωθεί η άδεια εισόδου τους και στην οποία πρέπει τουλάχιστον να αναφέρεται ποιοί ήταν αντικείμενο των δραστηριοτήτων τους, για πιο λόγο και με ποιούς πόρους χρηματοδοτήθηκε μεταξύ άλλων, η δραστηριότητά τους αυτή.
<P>
Μολονότι θα εκπονηθεί και μία ειδική έκθεση σχετικά με τους βοηθούς των βουλευτών και τα μέλη των διαπαραταξιακών ομάδων, έχουν ήδη ρυθμιστεί ορισμένα πράγματα εν προκειμένω. Οι διαπιστευμένοι βοηθοί πρέπει να δηλώνουν τουλάχιστον τις λοιπές επαγγελματικές τους δραστηριότητες, όπως π.χ. τις δραστηριότητες υπό την ιδιότητα του μέλους μιας ομάδας προώθησης συμφερόντων, και οι λοιποί βοηθοί θα χαρακτηρίζονται ούτως ή άλλως ως μέλη ομάδων προώθησης συμφερόντων και θα πρέπει ως εκ τούτου να καταγράφονται και να ακολουθούν τον κώδικα συμπεριφοράς. Αυτό, δυστυχώς αποτελεί ένα ρεαλιστικό αίτημα διότι ένας άγνωστος αριθμός βοηθών φαίνεται ότι χρηματοδοτείται από ομάδες προώθησης συμφερόντων. Προσωπικά πιστεύω ότι η εξέλιξη αυτή δεν είναι η ευκταία, αλλά η διαφάνεια μπορεί, εν πάση περιπτώσει να συμβάλει στον περιορισμό αυτού του φαινομένου.
<P>
Σχετικά με τις διαπαραταξιακές ομάδες καθορίστηκε, με απόφαση των Προέδρων των Ομάδων, ότι κάθε διαπαραταξιακή ομάδα θα πρέπει να δηλώσει εάν υπάρχουν εξωτερικές χρηματοδοτικές πηγές και ποιοι βουλευτές, από τρεις τουλάχιστον Ομάδες χρηματοδοτούν τις διαπαραταξιακές ομάδες. Η διαφάνεια που θα προκύψει είναι χρήσιμη επειδή οι διαπαραταξιακές ομάδες τείνουν να γίνουν μία μορφή θεσμοθετημένου λόμπυ εντός του Κοινοβουλίου. Δυστυχώς, όπως παρατήρησα, το μητρώο δεν λειτουργεί εντελώς σύμφωνα με τα όσα συμφώνησαν οι Πρόεδροι των Ομάδων. Συνεπώς, είναι αναγκαίο να επέλθει βελτίωση εν προκειμένω.
<P>
Είμαστε ιδιαίτερα ικανοποιημένοι με την έκθεση Nordmann, υπό τη μορφή που αυτή υποβλήθηκε. Καταρχάς, το πρωτόκολλο σχετικά με τις λοιπές αμειβόμενες απασχολήσεις των βουλευτών θα είναι δημόσιο χωρίς άλλες προσθήκες οι οποίες θα μπορούσαν στη συνέχεια να περιορίσουν αυτή τη δημοσιότητα. Δεύτερον, θα πρέπει να ενημερώνεται ετησίως αντί να σκονίζεται παραμένοντας κλειστό. Όμως, σημαντικότερο, φυσικά, είναι το περιεχόμενο του πρωτοκόλλου. Σε αυτό θα πρέπει να καταγράφονται όλες οι αμειβόμενες απασχολήσεις ή δραστηριότητες καθώς και κάθε οικονομική, προσωπική ή υλική ενίσχυση εκ μέρους τρίτων.
<P>
Τέλος, όλα τα λοιπά δώρα ή παροχές απαγορεύονται. Κατ'αυτό τον τρόπο, το Ευρωπαϊκό Κοινοβούλιο αντικαθιστά πάραυτα μία αδύνατη και μη ικανοποιητική ρύθμιση σχετικά με τα συμφέροντα των βουλευτών με μία άλλη η οποία εκτείνεται πέραν από κάθε άλλη παρόμοια κοινοβουλευτική ρύθμιση. Φρονώ ότι αυτό αποτελεί μιά ορθή βάση για την αποκατάσταση του ονόματός μας και για τη δημιουργία επίσης ρυθμίσεων και για τους λοιπούς συνεργάτες και τρίτους.

<SPEAKER ID=244 LANGUAGE="EN" NAME="Donnelly, Brendan">
Κύριε Πρόεδρε, θα ήθελα να αρχίσω συγχαίροντας τους δύο εισηγητές, όχι μόνο για τις εξαιρετικές εργασίες τους αλλά και για την υπομονή και την αποφασιστικότητα με την οποία εξετέλεσαν την εργασία τους. Ορισμένες φορές έχω την εντύπωση ότι σε ορισμένα λεπτά θέματα, όπως αυτά για τα οποία συζητούμε σήμερα, το Ευρωπαϊκό Κοινοβούλιο έχει 626 εισηγητές για τις εκθέσεις που προέρχονται από την Επιτροπή Κανονισμού, Ελέγχου της Εντολής και Ασυλιών. Μολονότι οι εξωτερικές παρεμβάσεις είναι πάντα καλοδεχούμενες κάνουν την κατάληξη σε ομοφωνία λίγο πιο δύσκολη. Είμαι όμως αρκετά βέβαιος ότι αύριο θα φτάσουμε στο τέλος αυτού του ιδιαίτερα μακρού δρόμου και πιστεύω ότι το γεγονός αυτό είναι προς τιμήν όλων εκείνων που συμμετείχαν.
<P>
Θα ήθελα να ξεκινήσω αναφερόμενος στην έκθεση του κ. Ford και είμαι βέβαιος ότι δεν θα προσβληθεί εάν την περιγράψω ως την λιγότερο αμφισβητίσιμη από τις δύο. Είναι, όπως είπε ο ίδιος, λίγο παραπάνω από την ανακεφαλαίωση των στοιχείων για τα οποία ψηφίσαμε ενωρίτερα αυτό το έτος και αυτά αποτελούν τη βάση των όσων θα υποβληθούν αύριο σε ψηφοφορία. Εμείς στο ΕΛΚ διατηρούμε κάποιες αμφιβολίες σχετικά με την αρμοδιότητα συμπερίληψης των βοηθών σ' αυτή τη συγκεκριμένη έκθεση, αλλά προς χάριν επιτυχούς ολοκλήρωσης του θέματος θα ψηφίσουμε υπέρ του συνόλου της εκθέσεως του κ. Ford. Τονίζουμε ότι ο κ. Janssen van Raay θα εκπονήσει μια ξεχωριστή έκθεση για την Επιτροπή Κανονισμού ακριβώς επί του θέματος των βοηθών, έκθεση την οποία αναμένουμε με ανυπομονησία.
<P>
Στρεφόμενος τώρα στην έκθεση του κ. Nordmann θα ήθελα να αρχίσω υπογραμμίζοντας ότι, όπως είπε ο ίδιος, μετέφερε και εφήρμοσε πιστά και έντιμα τα συμπεράσματα της ομάδας εργασίας που είχε συστήσει η Διάσκεψη των Προέδρων. Εάν όχι για κανένα άλλο λόγο, μόνο γι' αυτόν η έκθεσή του έχει τις μεγαλύτερες απαιτήσεις να υπερψηφιστεί αύριο. Προσωπικά εγώ θα την ψήφιζα ακόμη και χωρίς τροπολογίες παρόλο ότι κατέθεσα μία. Θα ήθελα να αναφερθώ εν συντομία στις αιτίες γι' αυτό.
<P>
Αυτό που έχει ανησυχίσει εμένα και ορισμένους συναδέλφους του ΕΛΚ αλλά και άλλων ομάδων επίσης είναι η φρασεολογία στην έκθεση του κ. Nordmann: »τα Μέλη του Κοινοβουλίου θα αποφεύγουν την αποδοχή δώρων ή οφελημάτων κατά την εκτέλεση των καθηκόντων τους». Με ανησυχεί η πιθανή αοριστολογία και οι διαφορές στην ερμηνεία που μπορούν να επακολουθήσουν με αυτή τη διατύπωση. Έχω μιλήσει με αρκετούς συναδέλφους και σε ορισμένες περιπτώσεις ίσως να θεωρήσουν ότι ακόμη και ένα βιβλίο που θα δοθεί σε έναν βουλευτή ο οποίος έκανε μια ομιλία στην εκλογική περιφέρεια ενός άλλου βουλευτή αποτελεί δώρο και θα είναι επομένως δυνητικά απαράδεκτο. Αλλοι θα έλεγαν «Όχι, δεν είναι δώρο. Είναι απλά ένδειξη ευγένειας προς ένα φίλο από το Ευρωπαϊκό Κοινοβούλιο». Βρίσκω ότι, δυνητικά, αυτό είναι ανεπιθύμητο. Σκέφθηκα δύο πιθανούς τρόπους για την αντιμετώπιση του προβλήματος, ο ένας από τους οποίους αναφέρθηκε ήδη από τον κ. Nordmann: μια συμβιβαστική τροπολογία η οποία θα ζητούσε από το προεδρείο να καθορίσει προδιαγραφές σχετικά με το πως θα πρέπει να ερμηνεύεται η συγκεκριμένη αναφορά. Εάν η τροπολογία αυτή υποστηριχθεί ευρέως τότε δεν θα έχω πρόβλημα να αποσύρω τη δική μου τροπολογία η οποία έχει περισσότερο την έννοια ότι μόνο εκείνα τα δώρα τα οποία πιθανώς θα μπορούσαν να θέσουν σε κίνδυνο την ανεξαρτησία των βουλευτών θα πρέπει να θεωρούνται ως απαράδεκτα: δύο δρόμοι για να φτάσουμε στον ίδιο στόχο. Επαναλαμβάνω ότι ακόμη και χωρίς καμία από αυτές τις δύο τροπολογίες προσωπικά εγώ θα ψήφιζα υπέρ της εκθέσεως του κ. Nordmann αύριο, αλλά πιστεύω ότι θα ήταν σαφέστερη και ακριβέστερη εάν μπορούσαμε να βρούμε κάποιον τρόπο να προσδιορίσουμε καλύτερα αυτά που ήθελε να εκφράσει ο κ. Nordmann με την έκθεσή του.
<P>
Συμπερασματικά επιτρέψτε μου να πω δυο λόγια σχετικά με τη διαφάνεια. Συμφωνώ απόλυτα με τον κ. Ford ότι η συντριπτική πλειοψηφία των Μελών του Σώματος συμπεριφέρεται έντιμα και ευσυνείδητα και ότι είναι σημαντικό να πείσουμε το ευρωπαϊκό εκλογικό σώμα ότι έτσι είναι η πραγματικότητα. Δεν θεωρώ ότι υπάρχουν τεράστιες απάτες, τρομερά μυστικά για να αποκαλυφθούν. Πολύ ορθά όμως εμείς στο Ευρωπαϊκό Κοινοβούλιο απαιτούμε διαφάνεια από το Συμβούλιο. Θεωρούμε ότι το Συμβούλιο έχει την υποχρέωση να ενεργεί με δικαιοσύνη και εποικοδομητικότητα. Απαιτώντας μεγαλύτερη διαφάνεια από το Συμβούλιο δεν το κατηγορούμε για διαφθορά. Απλά λέμε ότι είναι κάτι το οποίο όλοι οι εκλογείς της Ευρώπης έχουν δικαίωμα να εξετάσουν και να πεισθούν. Αυτό που είναι δίκαιο για το Συμβούλιο είναι δίκαιο και για το Κοινοβούλιο. Αυτός είναι ο λόγος για τον οποίο η ομάδα μου κι' εγώ υποστηρίζουμε τη γενική φιλοσοφία της εκθέσεως Nordmann.
<P>
Μια τελική σκέψη, εάν μου επιτρέπετε. Ο Όσκαρ Γουάϊλντ είπε κάποτε ότι όταν δύο άνθρωποι έχουν την ίδια άποψη, ο ένας περισσεύει. Συμφωνώντας με την φιλοσοφία και τις απόψεις του κ. Nordmann ελπίζω ότι δεν θα κάνω κάποιον από τους δύο μας να περισσεύει, αλλά του εύχομαι κάθε καλή τύχη αύριο και είμαι βέβαιος ότι θα έχει την πλειοψηφία που αξίζει.

<SPEAKER ID=245 LANGUAGE="NL" NAME="Aelvoet">
Πρόδρε, ποτέ δεν κρύψαμε ότι δεν θεωρούμε ικανοποιητικό τον ονομαζόμενο συμβιβασμό, ο οποίος, εκ των υστέρων, φέρεται ότι δεν διασφαλίζει εντελώς τη διαφάνεια. Εμείς φρονούμε ότι εάν κανείς επιθυμεί να υπάρχει πολιτικός έλεγχος σχετικά με τα όσα δεν πρέπει να χρησιμοποιεί ο κάτοχος μιας πολιτικής εντολής για προσωπικό όφελος, τότε βασικά θα πρέπει να δηλώνονται δύο στοιχεία. Πρώτον, ποιες είναι οι ετήσιες αμοιβές, πέραν από την κοινοβουλευτική αποζημίωση, από άλλες απασχολήσεις ή δραστηριότητες. Δεύτερον, μία σαφής εικόνα των περιουσιακών στοιχείων. Στην έκθεσή που βρίσκεται τώρα ενώπιόν μας πραγματοποιείται μεν δήλωση για τις δραστηριότητες, απασχολήσεις κλπ., όμως δεν αναφέρονται τα σχετικά ποσά. Για τη δήλωση των περιουσιακών στοιχείων γίνεται παραπομπή στην εθνική νομοθεσία, αλλά εμείς γνωρίζουμε ότι 13 από τις 15 χώρες της ΕΕ δεν διαθέτουν καμία ρύθμιση σχετικά με τη δήλωση των περιουσιακών στοιχείων των ευρωβουλευτών. Τούτο σημαίνει αναβολή και τελικά δεν θα συμβεί τίποτα εν προκειμένω. Όσον αφορά τα δώρα και τις παροχές, το αρχικό κείμενο αναφέρει ότι αυτά οπωσδήποτε απαγορεύονται. Ελπίζω ότι αυτό θα παραμένει ως έχει και ότι θα καταψηφισθεί η σχετική τροπολογία του ΕΛΚ.
<P>
Όμως, πλέον, από την απαγόρευση για τα δώρα και τα λοιπά πλεονεκτήματα, η δεύτερη έκδοση της έκθεσης Nordmann περιέχει μία νέα κατηγορία εσόδων, την οποία δεν περιείχε η πρώτη έκδοση, συγκεκριμένα την οικονομική υποστήριξη, υπό μορφή προσωπικής ή υλικής ενίσχυσης η οποία μπορεί να χορηγηθεί από τρίτους για πολιτικές δραστηριότητες. Ποιος, κυρίες και κύριοι καθορίζει τη διαφορά μεταξύ ενός δώρου και της οικονομικής υποστήριξης; Ποιος καθορίζει αυτή τη διαφορά; Κατά τη γνώμη μας, ανοίγεται κατ'αυτόν τον τρόπο ένα παράθυρο, υπάρχει μία ασάφεια η οποία αποσκοπεί στο να επιτραπεί η αποδοχή οικονομικής υποστήριξης, προσωπικής ή υλικής ενίσχυσης εκ μέρους τρίτων. Αυτό για μας είναι απαράδεκτο.
<P>
Όσον αφορά2 την έκθεση Ford, είναι σαφές ότι η έκθεση υπό την παρούσα μορφή αποτελεί απλώς ένα πλαίσιο. Ένα πλαίσιο στο οποίο καθορίζονται κάπως αναλογικά οι σχέσεις μεταξύ ομάδων προώθησης συμφερόντων και Κοινοβουλίου. Συμφωνούμε να υποστηρίξουμε την έκθεση επειδή στο κείμενο αναφέρεται ρητώς ότι θα πρέπει να εγκριθεί κατά την τρέχουσα κοινοβουλευτική περίοδο και ο κώδικας συμπεριφοράς για τις εν λόγω ομάδες, οι λέξεις παρούσα κοινοβουλευτική περίοδος δεν αναφέρονται, αλλά θα ήταν ανάξιο του Κοινοβουλίου εάν ο κώδικας αυτός δεν εγκριθεί κατά την τρέχουσα κοινοβουλευτική περίοδο.
<P>
Δεύτερον, μπορέσαμε να διαπιστώσουμε κατά τις παρεμβάσεις των διαφόρων βουλευτών, όπως και στην επιτροπή, ότι υπάρχει η πολιτική βούληση για μία ρύθμιση για τους βοηθούς και για τις διαπαραταξιακές ομάδες. Εάν τα θέματα αυτά ρυθμιστούν ικανοποιητικά εντός της τρέχουσας κοινοβουλευτικής περιόδου, τότε η έκθεση Ford αποτελεί την πρώτη αφετηρία, την οποία εμείς μπορούμε να υποστηρίξουμε.

<SPEAKER ID=246 LANGUAGE="FR" NAME="Fabre-Aubrespy">
Κύριε Πρόεδρε, η ομάδα Ευρώπη των Εθνών θα ψηφίσει υπέρ της έκθεσης Ford που θεσμοθετεί τις ενέργειες των ανθρώπων και των εξωκοινοβουλευτικών ομάδων, κάτι το οποίο δεν δημιουργεί ιδιαίτερα προβλήματα.
<P>
Αντίθετα η έκθεση Nordmann που αφορά τους ίδιους τους βουλευτές, μας φαίνεται πολύ ανεπαρκής για δύο λόγους. Ο πρώτος έχει να κάνει με το γεγονός ότι για μας, κανένα αγαθό, καμιά απαλλαγή, καμιά χρηματοδοτική υποστήριξη, είτε σε προσωπικό είτε σε υλικό, δεν μπορούν να γίνουν αποδεκτά από τους ευρωβουλευτές στο πλαίσιο της θητείας τους. Πώς να μείνουμε ανεξάρτητοι, πώς να παριστάνουμε ότι καταπολεμούμε την διαφθορά τη στιγμή που επωφελούμαστε τη γενναιοδωρία με προφανές συμφέρον; Πρόκειται για θέμα δεοντολογίας, βασικό για μας, και επ' ουδενί θα ανεχόμασταν ούτε καν ορισμένα αγαθά ή επιδόματα ούτε θα αποδεχόμασταν ορισμένες χρηματοδοτήσεις.
<P>
Ο δεύτερος λόγος της δυσφορίας μας οφείλεται στην πλήρη απουσία οποιασδήποτε πραγματικής δέσμευσης, που έχει να κάνει με τις δηλώσεις περιουσιακών στοιχείων. Η τροπολογία θα πρέπει να συμπεριλαμβάνει πράγματι, κατά την αναμονή μιας σταθεροποίησης της υπόστασης των ευρωβουλευτών, - κάτι που μας παραπέμπει στις ελληνικές καλένδες - οι βουλευτές υπόκεινται, όσον αφορά τις δηλώσεις περιουσιακών στοιχείων, στις υποχρεώσεις που τους επιβάλλει η νομοθεσία του κράτους μέλους στο οποίο ψηφίστηκαν.
<P>
Είναι γεγονός ότι η ομάδα μου που συχνά είχε υπενθυμίσει ότι η δημιουργία της Ευρώπης πρέπει να γίνει χωρίς να αρνούμαστε την πραγματικότητα των εθνών, θα μπορούσε να ικανοποιηθεί με τη διαπίστωση, ας γίνει κι αυτό κάποτε, ότι οι εθνικές νομοθεσίες καλούνται για σωτηρία. Ωστόσο πώς να μην καταγγείλουμε την υποκρισία αυτής της διατύπωσης που σημαίνει στην πραγματικότητα μια μοναδική έλλειψη θάρρους; Να το γράψουμε αυτό ή να μην το γράψουμε έχει ακριβώς το ίδιο αποτέλεσμα. Στην περίπτωση αυτή ο κανονισμός μας θα μπορούσε χωρίς δυσκολία να προχωρήσει πέρα από τις προβλεπόμενες διατάξεις μέσα σε κάθε κράτος μέλος.
<P>
Όπως πολύ σωστά είναι γραμμένο στη σελ. 19 του παραρτήματος της δεύτερης έκθεσης Nordmann, η φιλοσοφία αυτών των διατάξεων που ελήφθησαν στα κράτη μέλη τείνει να εγγυάται τη δυνατότητα κατανόησης της εξέλιξης της περιουσιακής κατάστασης των βουλευτών από τη στιγμή που εισέρχονται σε εκλογικές λειτουργίες και μέχρι της εκπνοής της θητείας τους πιστοποιώντας ότι δεν επωφελούνται κατά τη διάρκεια της θητείας τους ενός ασυνήθη πλουτισμού που είναι αποτέλεσμα του λειτουργήματος που τους έχει ανατεθεί.
<P>
Αυτή είναι η φιλοσοφία που πρέπει να μας ωθεί, όπως ήταν και η φιλοσοφία που ενέπνευσε την πρώτη έκθεση Nordmann και την ομάδα εργασίας.
<P>
Κύριε Πρόεδρε, κάνουμε συχνά κατευναστικές δηλώσεις και σπάνια περνάμε στην πράξη. Αυτή είναι η πρόκληση που μας παρέχεται στη νέα αυτή συζήτηση αναφορικά με τα οικονομικά συμφέροντα. Η έκθεση Nordmann, σύμφωνα με τη σημερινή συναινετική της εκδοχή, δεν απαντά σ'αυτή την πρόκληση. Η ομάδα μας είναι όμως έτοιμη να απαντήσει.

<SPEAKER ID=247 LANGUAGE="IT" NAME="Vecchi">
Κύριε Πρόεδρε, οι τροποποιήσεις στον Κανονισμό του Ευρωπαϊκού Κοινοβουλίου που προτείνουν οι δύο εκθέσεις τις οποίες συζητούμε σήμερα στοχεύουν στην ουσία την εξασφάληση της αναγκαίας διαφάνειας τόσο στις δραστηριότητες των βουλευτών όσο και σε εκείνες των ατόμων που εργάζονται σε στενή σχέση με τους ίδιους τους βουλευτές, δηλαδή τους εκπροσώπους ειδικών συμφερόντων και τους βοηθούς.
<P>
Όσον αφορά τους βουλευτές -και άλλοι συνάδελφοι το υπενθύμισαν- εισάγονται, στην ουσία, η υποχρεωτική δήλωση όλων των ενδεχομένων πηγών χρηματοδότησης των πολιτικών δραστηριοτήτων και η απαγόρευση αποδοχής χορηγήσεων που, εκ των πραγμάτων, θα επηρέαζαν τη δραστηριότητα και τις θέσεις του βουλευτή. Όσον αφορά τις λεγόμενες ομάδες ειδικών συμφερόντων, ορίζεται η υποχρέωση εγγραφής σε ειδικό μητρώο, ο σεβασμός ενός κώδικα συμπεριφοράς, και η υποχρέωση αναγνώρισης της ταυτότητάς τους με ονομαστική άδεια εισόδου που θα επιδεικνύεται κάθε στιγμή κατά την παρουσία των εν λόγω ατόμων στα κτίρια του Κοινοβουλίου.
<P>
Αυτά είναι τα θέματα της συζήτησής μας. Δύο είναι τα ερωτήματα που τίθενται σχετικά: αυτές οι νέες ρυθμίσεις είναι θετικές ή όχι; Επιπλέον, είναι επαρκείς ή όχι; Η απάντησή μου στο πρώτο ερώτημα είναι βεβαίως θετική. Παρά τις δυσκολίες, λόγω της συνύπαρξης διαφορετικών ποινικών και φορολογικών ρυθμίσεων στα διάφορα κράτη μέλη, το Ευρωπαϊκό Κοινοβούλιο είναι, ωστόσο, πρωτοπόρος στον καθορισμό κανόνων διαφάνειας που θεσπίζουν ηθικούς κανόνες, όπως η απαγόρευση αποδοχής δώρων, επιδιώκοντας την ανάπτυξη της εμπιστοσύνης των πολιτών προς των εκλεγμένους εκπροσώπους τους. Κατά τη γνώμη μας, εντούτοις, αυτές οι νέες ρυθμίσεις δεν μπορούν να θεωρηθούν επαρκείς, αλλά μόνο ένα πρώτο βήμα προς ένα συνθετότερο και συνεπέστερο σύνολο διατάξεων στον τομέα αυτό. Γνωρίζουμε ότι η αντίθετη στάση ενός τμήματος των ομάδων του Ευρωπαϊκού Κοινοβουλίου εμπόδισε για την ώρα, κυρίως όσον αφορά τις ρυθμίσεις για τις ομάδες ειδικών συμφερόντων και τους βουλευτές, τη θέσπιση πιο περιοριστικών ρυθμίσεων. Το σημειώνουμε και θα προσπαθήσουμε να επανορθώσουμε στο μέλλον την κατάσταση. με αυτό το σκοπό θα πρέπει όμως σήμερα να εγκρίνουμε τις διατάξεις για τις οποίες μπορεί να επιτευχθεί η αναγκαία ειδική πλειοψηφία των βουλευτών. Κατά την άποψή μας οι εκθέσεις του κ. Ford και του κ. Nordmann, όπως έχουν εγκριθεί από την Επιτροπή Κανονισμού, αποτελούν ένα πλαίσιο που, στις δεδομένες συνθήκες, είναι επαρκές και ικανοποιητικό. πιστεύω συνεπώς ότι θα είναι σκόπιμο να απορρίψει αύριο το Ευρωπαϊκό Κοινοβούλιο όλες εκείνες τις τροπολογίες που επιδιώκουν την τροποποίηση ή την αλλοίωση των δύο κανονισμών, που θα μπορέσουν επιτέλους να εγκριθούν, στέλνοντας ένα σημαντικό μήνυμα τόσο στο εσωτερικό του Σώματος όσο και, κυρίως, στους εκλογείς μας και στην κοινή γνώμη.

<SPEAKER ID=248 LANGUAGE="DE" NAME="Rack">
Kύριε Πρόεδρε, αξιότιμοι κυρίες και κύριοι συνάδελφοι, στις 13 Οκτωβρίου θα γίνουν, στην Αυστρία, οι πρώτες απευθείας εκλογές για το Ευρωπαϊκό Κοινοβούλιο. Επ' ευκαιρία αυτών, αρχίζει τώρα σε μας μια συζήτηση για το ποια επίδραση μπορεί να έχει το Κοινοβούλιο, τι μπορούν να επηρεάσουν τα μεμονωμένα μέλη του, και ποιος πετυχαίνει περισσότερα ή λιγότερα στην Ευρωπαϊκή Ένωση. Αυτό είναι καλό.
<P>
Στην Αυστρία, ακόμη, γίνεται συζήτηση για το πώς πληρώνονται οι βουλευτές και ποιος τους πληρώνει. Κι αυτό είναι - κι επιτρέψτε μου να το πω με κάθε σαφήνεια - ένα νόμιμο θέμα συζήτησης. Όποιος δίνει, παίρνει, λέει δικαιολογημένα μια παλιά παροιμία. Βλέποντάς το έτσι, η οικονομική διαφάνεια είναι σημαντικό θέμα, όταν οι πολίτες αναρωτιούνται ποιος εκπροσωπεί καλύτερα τα συμφέροντά τους.
<P>
Οι δύο εκθέσεις που συζητιούνται σήμερα εδώ, ασχολούνται με λύσεις που θα εξασφαλίζουν στους πολίτες, την απαραίτητη οικονομική διαφάνεια. Και οι δύο εκθέσεις έχουν μακρά προϊστορία, για την οποία έγινε ήδη λόγος. Επιτρέψτε μου να τονίσω και πάλι, πως για τα προβλήματα στην εκπόνηση των δύο αυτών εκθέσεων, υπήρχαν σοβαροί αντικειμενικοί λόγοι. Οι διαφορετικές νομικές παραδόσεις στα 15 κράτη μέλη, κατέστησαν σχεδόν αδύνατο το να δεσμεύσουν, σε μια κοινή λύση, τόσους βουλευτές όσους χρειαζόταν. Tώρα έχουμε βρει μια τέτοια κοινή λύση, που κάθε άλλο παρά τέλεια είναι, όχι γιατί, ουσιαστικά, δημιουργεί προβλήματα, αλλά γιατί εξακολουθεί να εμφανίζει στα περιθώρια, όπως και παλιά, προβλήματα αποκλεισμού.
<P>
Ελπίζουμε ότι, με τον επιδιωκόμενο συμβιβασμό, θα προκύψουν καλές, εφικτές και διάφανες λύσεις για τη μελλοντική πρακτική. Ελπίζουμε όμως ακόμη, πως τις επόμενες εβδομάδες και τους επόμενους μήνες, στην Αυστρία και τη Φιλανδία, όπου επίσης θα γίνουν εκλογές, όπως και παντού στην Ένωση, το έργο των μελών του Σώματός μας θα αξιολογείται πάλι με άλλα κριτήρια, όχι μόνον οικονομικά, αλλά και με το βασικό για τους πολίτες ζήτημα: Ποιος εκπροσωπεί τα συμφέροντά τους καλύτερα;

<SPEAKER ID=249 LANGUAGE="IT" NAME="Moretti">
Κύριε Πρόεδρε, μετά από τόσες επιφυλάξεις εκ μέρους πολλών συναδέλφων βουλευτών, επιτέλους έφθασαν στην Ολομέλεια οι εκθέσεις Nordmann και Ford, που υπαγορεύουν κανόνες συμπεριφοράς και αξιολογούν περισσότερο την εργασία και το ρόλο των ευρωπαίων βουλευτών. Συμφωνώ με τις εκθέσεις, που στοχεύουν τη σαφήνεια και τη διαφάνεια κατά την άσκηση της εντολής των πολιτικών ανδρών, και θεωρώ ότι θα πρέπει να υποστηριχθούν και ενδεχομένως να τροποποιηθούν για να βελτιωθεί η ερμηνευτική σαφήνειά τους. Είμαι υπέρ της προτάσεως να καθιερωθεί δημοσίο μητρώο όπου θα καταγράφονται τα ιδιόκτητα αγαθά και θεωρώ ότι όσον αφορά ορισμένες διφορούμενες τροπολογίες, το ενδεχόμενο δηλαδή να χρησιμοποιηθεί αυτό το μέτρο διαφάνειας από κακόβουλα άτομα, δεν αποτελεί μία καλή προϋπόθεση για να αποδείξουμε στην κοινή γνώμη την καλή μας θέληση και την ορθότητα της συμπεριφοράς μας. Από πάρα πολύ καιρό οι πολίτες περιμένουν από εμάς τους πολιτικούς συγκεκριμένα μηνύματα. όσο για εμάς, ξεκινώντας από αυτούς τους μικρής εμβέλειας πειθαρχικούς κανόνες θα μπορέσουμε να δημιουργήσουμε με σοβαρότητα τη σωστή πολιτική εικόνα που πολλές φορές έχει σκιασθεί από διεφθαρμένους και κακόβουλους συναδέλφους που είναι μέλη του Ευρωπαϊκού Κοινοβουλίου ή άλλων θεσμικών οργάνων.
<P>
Πιστεύω ότι η συμπλήρωση του άρθρου 9 του κανονισμού και των διατάξεων εφαρμογής του θα πρέπει να είναι όσο το δυνατόν σαφέστερη ώστε οι εν λόγω εκθέσεις να πετύχουν πραγματικά τον σκοπό τους. Αυτό όμως δεν αρκεί. Θα ήθελα συνεπώς να υπογραμμίσω ότι είναι αναγκαία η υιοθέτηση το ταχύτερο δυνατό ενός διαρθρωμένου καταστατικού του Ευρωπαϊκού Κοινοβουλίου. Φυσικά, εάν λάβουμε υπόψη το χρόνο που χρειάστηκε για να φθάσουν στην Ολομέλεια οι δύο εκθέσεις, δεν έχω πολλές ψευδαισθήσεις ότι αυτό το καταστατικό θα μπορούσε να είναι έτοιμο σε σύντομο διάστημα. Εάν θέλουμε οι νέες γενιές να θεωρούν το ρόλο των βουλευτών σαν μια κοινωνικά χρήσιμη απασχόληση άξιο μίμησης, ας δώσουμε από τώρα το παράδειγμα υπερψηφίζοντας τις δύο εκθέσεις. Συμμερίζομαι απόλυτα την πρόταση που διετύπωσε η ομάδα μου υπέρ της ονομαστικής ψηφοφορίας.

<SPEAKER ID=250 LANGUAGE="SV" NAME="Sjφstedt">
Κύριε Πρόεδρε, το θέμα το οποίο συζητάμε τώρα αφορά κατά βάση την αξιοπιστία μας ως βουλευτών του Κοινοβουλίου. Εχουμε εκλεγεί για να εκπροσωπούμε τους ψηφοφόρους μας. Είναι καθοριστικό σημασίας να ενεργούμε έχοντας ως βάση τους ψηφοφόρους και με πολιτικά προγράμματα και δικές μας εκτιμήσεις ως εργαλεία. Αν επιτρέψουμε σε άλλους να επηρεάσουν ή να κατευθύνουν τις ενέργειες μας παραβαίνουμε το πνεύμα της εντολής που μας εδόθη. Το ίδιο θα ίσχυε αν το δικό μας οικονομικό συμφέρον κατηύθυνε τις ενέργειες μας. Απαιτούνται δύο πράγματα για να είμαστε αξιόπιστοι σ' αυτά τα θέματα: Το πρώτο είναι η διαφάνεια. Οι οικονομικές μας συνθήκες πρέπει να εκτίθενται με διαφάνεια. Οι ομάδες ειδικών συμφερόντων που προσπαθούν να μας επηρεάσουν πρέπει επίσης να ενεργούν με διαφάνεια. Το δεύτερο είναι ότι δεν μπορούν να γίνουν αποδεκτά δώρα από τις ομάδες ειδικών συμφερόντων πρός εμάς, για τον εξοπλισμό ή τους υπαλλήλους μας.
<P>
Με αυτά ως βάση, οι προτεινόμενες εκθέσεις από τους κ.κ. Ford και Nordmann είναι απογοητευτικές. Στην έκθεση Ford δεν συμπεριλαμβάνεται το σημαντικό θέμα των δώρων από τις ομάδες ειδικών συμφερόντων. Αυτό δεν είναι καλό. Εδώ πρέπει να καθοριστεί ότι για να μπορούν οι ομάδες ειδικών συμφερόντων να έχουν πρόσβαση στο Κοινοβούλιο πρέπει να διαβεβαιώσουν ότι δεν θα δίνουν δώρα. Καταθέσαμε μιά τροπολογία μ' αυτό το περιεχόμενο.
<P>
Και η έκθεση Nordmann έχει σοβαρές ελλείψεις. Στην έκθεση προτείνεται στην πράξη η νομιμοποίηση της πληρωμής των υπαλλήλων και του εξοπλισμού των βουλευτών από τις ομάδες ειδικών συμφερόντων. Αυτό είναι απαράδεκτο και δεν συνάδει με την ανεξαρτησία μας ως βουλευτών. Εκτός αυτού έχουμε ήδη γενναιόδωρες αποζημιώσεις για τέτοια ακριβώς έξοδα.
<P>
Ακόμη πιό παράλογη είναι η τροπολογία που προέρχεται από την ομάδα ΕΛΚ που δίνει το ελεύθερο να δίνονται δώρα στους βουλευτές αρκεί αυτοί να υποστηρίξουν ότι αυτό δεν επηρεάζει την ψήφο τους. Αλλά αυτά τα δώρα δίνονται ακριβώς για να επηρεάσουν τις ψηφοφορίες.
<P>
Για να αντιμετωπιστούν οι ελλείψεις καταθέσαμε τροπολογίες που σημαίνουν ότι οι βουλευτές θα δεσμεύονται να μην δέχονται δώρα, είτε πρόκειται για δώρα πρός αυτούς τους ίδιους είτε για τις γραμματείες τους. Εκτός αυτού έχουμε προτείνει να είναι δημόσιες οι καταβολές πληρωμών από το ταμείο. Αυτό για να προληφθεί ενδεχομένη κατάχρηση των εξόδων μετακίνησης. Αν δεν τροποποιηθούν οι προτάσεις πρός την κατεύθυνση που εμείς προτείνουμε, θα είναι αδύνατον για εμένα και πολλούς άλλους να ψηφίσουμε υπέρ αυτών.

<SPEAKER ID=251 LANGUAGE="FI" NAME="Hautala">
Αξιότιμε κύριε Πρόεδρε, θα είναι, πραγματικά, δύσκολο να ασκούν, στο εξής, τα καθήκοντά τους οι βουλευτές του Κοινοβουλίου εάν δεν διασφαλισθεί διαφάνεια σε ό, τι αφορά τα οικονομικά τους συμφέροντα. Είναι οξύμωρο, κατά τη γνώμη μου, το Ευρωπαϊκό Κοινοβούλιο από τη μία να ομιλεί με μεγάλη προθυμία για την διαφάνεια και να την απαιτεί από τα άλλα όργανα και από την άλλη να αγνοεί, εκουσίως, την ύπαρξη παρομοίων προβλημάτων στους κόλπους του. Το μεγαλύτερο μειονέκτημα της νέας πρότασης Νόρντμαν είναι ότι αυξάνει τη δυνατότητα για διαφορετικές ερμηνείες των προτάσεων. Συνεπώς φαίνεται ότι σε αντίθεση με αυτά που έχουν μέχρι σήμερα γραφτεί, το μεγαλύτερο μέρος των προτάσεων αυτών θα τεθεί στο περιθώριο. Η έκθεση Νόρντμαν εισηγείται, π.χ., τον τεχνητό διαχωρισμό των δωρεών και των υπηρεσιών σε δύο κατηγορίες στις οποίες, επιπλέον, η οικονομική ενίσχυση για πολιτική δραστηριότητα θα αποτελεί μία ξεχωριστή κατηγορία. Με τον τεχνητό αυτό διαχωρισμό θα καταστεί δυσχερέστερος και ο έλεγχος. Προς το παρόν, πάντως, φαίνεται ότι δεν υπάρχουν διατάξεις του Ευρωπαϊκού Κοινοβουλίου οι οποίες να υποχρεώνουν τα μέλη του Ευρωπαϊκού Κοινοβουλίου να δηλώνουν την περιουσία τους. Όσον αφορά το θέμα αυτό, η συνάδελφος κυρία Αλφουτ έχει ήδη διαπιστώσει ότι μόνον σε δύο κράτη μέλη υπάρχουν διατάξεις σχετικά με την δήλωση της προσωπικής περιουσίας. Συνεπώς, το μέρος της έκθεσης Νόρντμαν, το οποίο αφορά το θέμα αυτό, είναι άνευ σημασίας.

<SPEAKER ID=252 LANGUAGE="DA" NAME="Bonde">
Κύριε Πρόεδρε και συμπατριώτη, η ιδιότητα του εκλεγμένου από το λαό αποτελεί ένδειξη εμπιστοσύνης και όχι εντολή για την παροχή υπηρεσιών σε αυτόν που προσφέρει τα περισσότερα. Οι εκλεγμένοι από το λαό πρέπει επίσης να αμείβονται από αυτόν. Βρισκόμαστε εδώ επειδή ορισμένοι μας ψήφισαν, πρέπει δε να ανταποκρινόμαστε στην εμπιστοσύνη αυτή και να εργαζόμαστε με ανοιχτό και διαφανή τρόπο, ώστε οι ψηφοφόροι να μπορούν να εκτιμήσουν κατά πόσο έκαναν σωστή επιλογή ή πρέπει να προβούν σε καλύτερη επιλογή την επόμενη φορά. Θέτοντας υποψηφιότητα δηλώσαμε πρόθυμοι να δεχθούμε την αμοιβή που καταβάλλει το κράτος. Συνεπώς, εάν έχουμε ένα δεύτερο επάγγελμα, τα έσοδα πρέπει να δηλώνονται, ώστε οι ψηφοφόροι να γνωρίζουν ποιό είναι το αντάλλαγμα και ποιά άλλα συμφέροντα θα μπορούσαμε να εκπροσωπούμε. Τα δώρα από εταιρείες και οργανώσεις συμφερόντων δεν συμβιβάζονται με ένα δημόσιο λειτούργημα. Πρέπει δε να προκαλέσει γενική αγανάκτηση το γεγονός ότι τώρα νομιμοποιούνται τα δώρα με μια πρόταση τροποποίησης του Κανονισμού, την οποία η πλειοψηφία προτείνει για έγκριση. Από την άλλη πλευρά, αποτελεί παρόλα αυτά βήμα προόδου το γεγονός ότι καθιερώνεται η διαφάνεια ως προς το τί δεν επιτρέπεται, ζητούμε δε να διεξαχθεί χωριστή ψηφοφορία, ώστε να μπορέσουμε να ψηφίσουμε υπέρ της διαφάνειας και κατά της προσφοράς δώρων. Είναι ιδιαίτερα ενδιαφέρον ότι οι χριστιανοδημοκράτες μπορούν να κάνουν διάκριση μεταξύ των δώρων που επηρεάζουν και εκείνων που δεν επηρεάζουν το αποτέλεσμα μιας ψηφοφορίας. Όταν τα δώρα είναι οινοπνευματώδη ποτά μπορεί ίσως κανείς να υπολογίσει την επίδραση, αλλά πώς μπορεί κανείς να εκτιμήσει κατά πόσο 14 ημέρες σε μια παραλία της Τουρκίας επηρεάζουν το αποτέλεσμα των ψηφοφοριών για τα βασανιστήρια σε μια φυλακή της χώρας αυτής. Ίσως η παραμονή για 14 ημέρες σε μια φυλακή της Τουρκίας να προξενούσε εντονότερη εντύπωση, αλλά δεν είναι φυσικά δώρο.
<P>
Το Κίνημα του Ιουνίου προτείνει να απαγορεύεται η προσφορά δώρων και για κάθε αίτημα των ομάδων ειδικών συμφερόντων να παραδίδεται αντίγραφο στη βιβλιοθήκη, ώστε να υπάρχει διαφάνεια όσον αφορά τα αιτήματά τους προς τους εκλεγμένους από το λαό. Η καπνοβιομηχανία μπορεί μεν να προβάλει επιχειρήματα υπέρ του καπνίσματος, αλλά τα επιχείρηματα αυτά θα πρέπει να προσφέρονται για την καταπολέμηση του καρκίνου, ώστε να είναι δυνατό να τεκμηριωθούν οι περαιτέρω βλάβες της υγείας που μπορούν να προκληθούν εάν επιτραπεί η διαφήμιση του καπνίσματος. Η αδιαφάνεια και οι δραστηριότητες των ομάδων ειδικών συμφερόντων αποτελούν ένα επικίνδυνο κοκτέϊλ, ενώ η διαφάνεια και οι πολύπλευρες δραστηριότητες των ομάδων ειδικών συμφερόντων αποτελούν προϋπόθεση για μια ορθή νομοθεσία.

<SPEAKER ID=253 LANGUAGE="FI" NAME="Iivari">
Αξιότιμε κύριε Πρόεδρε, με τις υπό εξέτασιν εκθέσεις οι οποίες αφορούν την θέσπιση κανόνων για τις ομάδες ειδικών συμφερόντων και τα οικονομικά συμφέροντα των μελών του Κοινοβουλίου, γίνεται μία προσπάθεια ρύθμισης ορισμένων καταστάσεων παρόλο που αυτή θα έπρεπε να γίνεται αυτομάτως. Οι αποκαλούμενες παρασκηνιακές διεργασίες θα έπρεπε να χαρακτηρίζονται από το στοιχείο της διαφένειας και να ελέγχονται. Παραλλήλως θα έπρεπε να υπάρχει κατάλογος στον οποίο θα ήταν καταχωρημένες όλες οι ενδεχόμενες εξωκοινοβουλευτικές επαγγελματικές δραστηριότητες των μελών του Κοινοβουλίου. Ακόμη, θα έπρεπε να απαγορεύεται στους βουλευτές να δέχονται δώρα ή να τους παρέχονται υπηρεσίες δωρεάν κατά την άσκηση των βουλευτικών τους καθηκόντων. Εκφράζω την θερμή μου επιθυμία ότι η ολομέλεια του Κοινοβουλίου θα εγκρίνει τις εκθέσεις Φορντ και Νόρντμαν ως έχουν. Εάν έστω και μία από τις δύο απορριφθεί, θα δημιουργήσουμε, δυστυχώς, την εντύπωση στο κοινό ότι δεν είμαστε σε θέση να εκπονούμε κανόνες οι οποίοι θα είναι κοινοί για όλους. Ακόμη, θα προκληθούν υποψίες εις βάρος των βουλευτών εκείνων του Κοινοβουλίου τους οποίους, ούτως ή άλλως, δεν αφορούν οποιεσδήποτε τέτοιες διατάξεις. Πιστεύω ότι η πλειονότητα των βουλευτών του Ευρωπαϊκού Κοινοβουλίου ασκεί τα καθήκοντά του με γνώμονα την ηθική.
<P>
Με την θέσπιση στεγανών κανόνων για την πολιτική και με την ύπαρξη διαφάνειας εξασφαλίζεται η σωστή λειτουργία της δημοκρατίας. Εξίσου σημαντικό είναι να υπάρχει, παρά τον πολύπλοκο χαρακτήρα των συνθηκών οι οποίες επικρατούν σήμερα, η δυνατότητα για διεξαγωγή αντικειμενικού διαλόγου με τους πολίτες. Ο κάθε πολίτης έχει το δικαίωμα να γνωρίζει τις απόψεις του υποψηφίου του και τον τρόπο με τον οποίο ο υποψήφιος αυτός προτίθεται, μετά την ανάληψη των καθηκόντων του, να βρει λύσεις για τα βασικότερα προβλήματα που μας απασχολούν. Δεδομένων των μεγάλων αλλαγών οι οποίες έχουν λάβει χώρα στον διεθνή πολιτικό τομέα, το γεγονός, αυτό καθ' εαυτό, ότι κάποιος πολιτικός ανήκει σε κάποια συγκεκριμένη πολιτική παράταξη, δεν μας δίδει σαφή εικόνα σχετικά με τις απόψεις του εν λόγω πολιτικού. Σε πολλά βασικά θέματα οι απόψεις διίστανται ακόμη και εντός του αυτού πολιτικού κόμματος.
<P>
Εάν κατορθώσουμε να βρούμε έστω και προσωρινή λύση για τα προβλήματα εν σχέσει με τις ομάδες ειδικών συμφερόντων και τα οικονομικά συμφέροντα των βουλευτών, θα μπορούσαμε, ενδεχομένως, να ασχοληθούμε και με την θέσπιση ενός πραγματικού διαλόγου με τους Ευρωπαίους πολίτες. Ελπίζω ότι και τα μέσα μαζικής ενημέρωσης, τα οποία έχουν παρακολουθήσει μετά περίσσειας προσοχής την εξέταση των εκθέσεων Φορντ και Νόρντμαν, θα συμμετάσχουν στον εν λόγω διάλογο.

<SPEAKER ID=254 LANGUAGE="NL" NAME="Thyssen">
Πρόεδρε, όπως φαίνεται δεν είναι και τόσο εύκολο να εξεύρουμε λύσεις για τα προβλήματα που αντιμετωπίζουμε. Ελπίζω και πιστεύω ότι αύριο θα το κατορθώσουμε. Για τις ομάδες προώθησης συμφερόντων βρέθηκε μία ικανοποιητική λύση υπό την προϋπόθεση ότι ο κώδικας συμπεριφοράς θα είναι σωστός, θα θεσπισθεί γρήγορα και θα τηρηθεί. Μόνο το γεγονός ότι το θέμα των βοηθών συμπεριλήφθηκε σε μία έκθεση σχετικά με τις ομάδες προώθησης συμφερόντων, φρονώ ότι είναι λανθασμένο. Γι'αυτό το λόγο ορθώς η επαγγελματική ένωση των βοηθών ζητεί να διαγραφεί αυτό το μέρος από την έκθεση Ford. Οι βοηθοί είναι οι προσωπικοί μας συνεργάτες και έχουν δικαίωμα να υπαχθούν σε μία ειδική ρύθμιση. Όσον αφορά, τέλος, τη δική μας δεοντολογία, μπορώ να συμφωνήσω με όλες τις λύσεις οι οποίες διασφαλίζουν τη διαφάνεια, το νομικό καθεστώς και την προστασία της ιδιωτικής ζωής. Σε περίπτωση που εγκριθεί η τροπολογία αριθ. 3 επαναλαμβάνω την έκκληση που πραγματοποίησα τον Ιανουάριο: οι βουλευτές οι οποίοι δεν υπάγονται στις υποχρεώσεις που υπέχουν οι εθνικοί συνάδελφοί τους, πρέπει οι ίδιοι να φροντίσουν ώστε να μην περιέλθουν σε ένα κενό. Οφείλουν να διαθέτουν την εντιμότητα να υπαχθούν εθελούσια στον κανονισμό υπηρεσιακής κατάστασης των συναδέλφων τους στα εθνικά κοινοβούλια. Αυτό, μεταξύ άλλων, αφορά και είναι αναγκαίο να συμβεί και με τους συμπατριώτες μου.

<SPEAKER ID=255 LANGUAGE="SV" NAME="Lindqvist">
Κύριε Πρόεδρε, η εμπιστοσύνη της κοινής γνώμης πρός το έργο του Κοινοβουλίου εξαρτάται πλήρως από ένα ανοιχτό και δημοκρατικό σύστημα. Το ίδιο ισχύει επίσης και για την σχέση των βουλευτών με τις ομάδες συμφερόντων οι οποίες επιθυμούν να επηρεάσουν τις αποφάσεις του Κοινοβουλίου.
<P>
Οι προτάσεις της έκθεσης Ford είναι στην σωστή κατεύθυνση. Είναι απαραίτητη μιά ρύθμιση της δραστηριότητας των ομάδων ειδικών συμφερόντων, αφενός για να παρεμποδιστεί μιά ανάρμοστη επιρροή μέσω δώρων και οικονομικών προνομίων, αλλά, πέραν των άλλων, για να δοθούν σε όλα τα άτομα και τις ομάδες συμφερόντων οι ίδιες προϋποθέσεις να επηρεάσουν το έργο του Κοινοβουλίου, ανεξάρτητα μεγέθους και οικονομικής ισχύος. Το μοναδικό σύστημα που ανταποκρίνεται στην διαφάνεια, την δημοκρατία και τις ισότιμες προϋποθέσεις για όλους είναι οι ελεγχόμενες κάρτες εισόδου που δίνουν την δυνατότητα καταγραφής και ελέγχου βασισμένες στην δημοσιοποίηση. Αυτό είναι είναι ιδιαίτερα σημαντικό για τις μη - κερδοσκοπικές οργανώσεις στις οποίες πρέπει να δοθούν οι ίδιες προϋποθέσεις όπως στις επιχειρήσεις και τις ομάδες συμφερόντων με μεγάλους οικονομικούς πόρους. Ομως η πρόταση δεν πάει αρκετά μακρυά. Δεν χρειάζονται κατάλογοι για να δημοσιευτούν οι οικονομικές ή άλλες δωρεές πρός τους βουλευτές. Απλούστατα τέτοιες δωρεές και δώρα δεν πρέπει να επιτρέπονται πέραν ενός αυτονόητου επιπέδου συναναστροφής. Ασάφειες υπάρχουν επίσης για την δημοσιοποίηση του καταλόγου των δραστηριοτήτων των ομάδων ειδικών συμφερόντων και της δυνατότητας πρόσβασης για την κοινή γνώμη. Είναι κατά τον ίδιο τρόπο αυτονόητο ότι ο κατάλογος θα πρέπει να δημοσιοποιείται και ότι όλοι όσοι επιθυμούν θα πρέπει να έχουν πρόσβαση σ' αυτόν.
<P>
Η έκθεση Nordmann είναι του ιδίου χαρακτήρα. Για να μπορέσει να μεταστραφεί η δυσπιστία της κοινής γνώμης πρός την ΕΕ και των προνομίων των βουλευτών του Ευρωκοινοβουλίου σε αυξημένη εμπιστοσύνη είναι απολύτως απαραίτητοι οι αυστηροί κανόνες για τα δώρα και τα προνόμια. Και η έκθεση Nordmann επίσης βρίσκεται στην σωστή κατεύθυνση αλλά δεν πάει αρκετά μακρυά. Θα έπρεπε π.χ. να είναι αυτονόητο να μην μπορούν επιχειρήσεις και οργανώσεις έμμεσα να προσφέρουν οικονομικά προνόμια σε Ευρωβουλευτές μέσω της τυπικής πρόσληψης στις επιχειρήσεις βοηθών οι οποίοι στην πραγματικότητα να εκτελούν υπηρεσίες για κάποιον Ευρωβουλευτή.
<P>
Το συμπέρασμα είναι: Δύο προτάσεις στην σωστή κατεύθυνση, αλλά όχι αρκετά μακρυά. Οι προτάσεις πρέπει ωστόσο να υποστηριχθούν ως ένα πρώτο βήμα πρός τα εμπρός.

<SPEAKER ID=256 LANGUAGE="DE" NAME="Voggenhuber">
Aξιότιμε κύριε Πρόεδρε, μερικοί συνάδελφοι στο Σώμα μας είναι εξοργισμένοι με την κριτική των Πρασίνων στα κρυφά εισοδήματα και στις μη σαφείς ρυθμίσεις των αμοιβών των βουλευτών. Γρήγορα επίσης εγείρεται και η μομφή του λαϊκισμού. Πιστεύω, ωστόσο, ότι αν δεν προέρχεται από το Σώμα μας η κριτική, δηλαδή εκ των έσω, σύντομα θα έλθει εκ των έξω, και τότε θα εξασθενήσει το Κοινοβούλιό μας.
<P>
Σε ποιον άραγε θα δικαιολογήσουμε αυτήν την, επί εβδομάδες, διελκυστίνδα για την απαγόρευση της λήψης δώρων; Πώς θα δικαιολογήσουμε το ότι βουλευτές βγάζουν μέχρι 50 % κέρδος από τους λογαριασμούς των ταξιδιών τους; Πώς θα δικαιολογήσουμε ότι καταβάλλονται έξοδα ταξιδιού ακόμη κι αν δεν ταξίδεψε κανείς, και ίσως μάλιστα να κατοικεί στις Βρυξέλλες; Πώς θα δικαιολογήσει κανείς ότι διεκδικεί αμοιβές για τη δήθεν συμμετοχή σε συνεδριάσεις επιτροπών στις οποίες δεν ανήκει καν, ότι παρατείνονται τεχνητά ημερήσιες διατάξεις για την επόμενη ημέρα, προκειμένου να του καταβληθούν τα έξοδα ημερήσιας αποζημίωσης, και ότι βουλευτές προσλαμβάνουν συγγενείς τους ως βοηθούς;
<P>
Κύριε Πρόεδρε, μόνον ο περιορισμένος χρόνος της ομιλίας μου με εμποδίζει να επεκτείνω τον κατάλογο αυτό των καταχρήσεων στα έσοδα και τις αποζημιώσεις.

<SPEAKER ID=257 LANGUAGE="NL" NAME="De Coene">
Πρόεδρε, αξιότιμοι συνάδελφοι, ο προηγούμενος ομιλητής υπερασπίστηκε με ζήλο τις απόψεις του και ουσιαστικά εγώ συμφωνώ με όσα αυτός δήλωσε. Σε περίπτωση που οι διατάξεις της έκθεσης Nordmann εφαρμοστούν, λέγω σε περίπτωση που θα εφαρμοστούν, θα φανεί ότι υπάρχουν τρεις κατηγορίες βουλευτών στο Κοινοβούλιό μας: εκείνοι οι οποίοι έχουν ως μόνη πηγή εισοδήματος τη βουλευτική τους αποζημίωση, εκείνοι οι οποίοι πέραν τούτου ασκούν επίσης ένα επάγγελμα ή μία άλλη αμειβόμενη απασχόληση και, τέλος, εκείνοι οι οποίοι δεν αρκούνται σε αυτά
Όσον αφορά την έκθεση Ford, το Κοινοβούλιο θα πρέπει να μεριμνήσει για το θέμα των συνεργατών των βουλευτών. Ζητείται να δημιουργηθεί ένας γενικός κανονισμός υπηρεσιακής κατάστασης για τους συνεργάτες και τους βοηθούς. Το Κοινοβούλιο και ουσιαστικά οι κυβερνήσεις δεν μπορούν να θεσπίσουν έναν κανονισμό γι'αυτούς τους ίδιους. Τι μπορούμε, άραγε, να αναμένουμε σχετικά με ένα κανονισμό για τους βοηθούς; Σήμερα είναι υποχρεωμένοι να δηλώνουν τα εισοδήματά τους και αυτό είναι ορθόν. Όμως εάν επιβάλουμε υποχρεώσεις σε αυτούς τους ανθρώπους, τότε θα πρέπει να τους δώσουμε και ορισμένα δικαιώματα, μεταξύ άλλων ότι η απασχόλησή τους θα πραγματοποιείται με τήρηση των κοινωνικών και φορολογικών κανόνων και ότι οι βουλευτές οι οποίοι επιθυμούν να δώσουν μία άδεια εισόδου στους βοηθούς τους, θα πρέπει να αποδεικνύουν τουλάχιστον ότι σέβονται τους κοινωνικούς και φορολογικούς κανόνες.

<SPEAKER ID=258 LANGUAGE="DA" NAME="Blak">
Κύριε Πρόεδρε και συμπατριώτη, όπως σας αποκάλεσε και ο κ. Bonde. Υπάρχουν πολλές ομάδες ειδικών συμφερόντων στο Ευρωπαϊκό Κοινοβούλιο. Αποτελούν φυσικό μέρος των εργασιών μας, στις οποίες συμβάλλουν με πληροφορίες και απόψεις. Δεν μπορούμε μάλλον να τις αποφύγουμε, πρέπει όμως να υπάρχουν κανόνες για τις δραστηριότητές τους. Στην έκθεση Ford προτείνονται ορισμένοι σωστοί κανόνες που πρέπει να εφαρμοστούν. Θα ήταν ευχής έργο να καταστούν οι κανόνες αυτοί αυστηρότεροι. Ο, τιδήποτε προσφέρει μια εταιρεία σε ένα βουλευτή, πρέπει να καταχωρείται. Κατανοώ όμως ότι πρόκειται για «σχοινοβασία» και ότι δεν ήταν δυνατόν από πολιτική άποψη να επιτευχθούν περισσότερα, επειδή η δεξιά πτέρυγα του Κοινοβουλίου δεν συμφωνούσε. Το σημαντικότερο είναι ότι για πρώτη φορά θεσπίζονται κανόνες όσον αφορά τις δραστηριότητες των ομάδων ειδικών συμφερόντων, τους οποίους μπορούμε πάντα να καταστήσουμε αυστηρότερους σε μεταγενέστερο χρονικό σημείο. Είναι ευχάριστο και συμφωνεί με τις τροπολογίες μου το ότι οι βουλευτές πρέπει να δηλώνουν ποιά οικονομικά συμφέροντα έχουν εκπροσωπώντας τους ευρωπαίους πολίτες. Η πρόσβαση του κοινού στο σχετικό μητρώο θα έπρεπε να είναι αυτονόητη και συμφωνεί πλήρως με την άποψή μας όσον αφορά τη δημοσιότητα. Ελπίζουμε ότι οι κανόνες αυτοί θα καταστήσουν πιό διαφανείς τις δραστηριότητες των ομάδων ειδικών συμφερόντων, αλλά ας μην έχουμε αυταπάτες. Και οι νέοι κανόνες μπορούν να καταστρατηγηθούν. Εάν ένας βουλευτής δεν επιθυμεί να καταστρατηγήσει τους κανόνες, τότε δεν υπάρχει πρόβλημα. Ελπίζουμε όμως να έχουν οι νέοι κανόνες ως επίκεντρο τη σχέση των βουλευτών με τις ομάδες ειδικών συμφερόντων και να αποτελούν επίσης ηθικό οδηγό για τα μέλη. Σύμφωνα με τους νέους κανόνες οι βουλευτές δεν είναι σωστό να χρησιμοποιούν την ιδιότητά τους για προσωπικά οικονομικά οφέλη, είτε πρόκειται για δωροδοκία από ομάδες ειδικών συμφερόντων είτε για την επ' αμοιβή παροχή πληροφοριών. Πρέπει να υπάρχει δημοσιότητα. Περιμέναμε πολύ καιρό τους κανόνες αυτούς. Σήμερα μπορούμε να κάνουμε ένα βήμα προς την σωστή κατεύθυνση, κ. Πρόεδρε, ελπίζω δε πραγματικά να μεταπειστεί και η δεξιά πτέρυγα και να αποκαλυφθούν τα όσα παραμένουν σήμερα απόκρυφα. Ποιός είναι ο λόγος για τον οποίο δεν συμφωνούν; Μπορεί βέβαια να είναι οι τύψεις συνειδήσεως. Ελπίζω δε αυτό να μην είναι αλήθεια

<SPEAKER ID=259 LANGUAGE="FR" NAME="Nordmann">
Κύριε Πρόεδρε, δεν μίλησα ως εισηγητής, αντικαθιστούσα τον κ.Wijsenbeek, αλλά πράγματι ήταν κάπως φιλόδοξο. Είχα νομίζω τρία λεπτά για να πω εξ ονόματος της Ομάδας των Φιλελευθέρων Δημοκρατών και Μεταρρυθμιστών, ότι επιδοκίμασε τις δύο εκθέσεις των οποίων είχε παρακολουθήσει από κοντά την επεξεργασία. Είναι λοιπόν μια ευκαιρία για μένα να συγχαρώ τον κ. Ford που έφερε σε πέρας διατάξεις, που όσο κι αν φαίνονται περιορισμένες σε ορισμένους, αποτελούν ωστόσο μια αρχή ξεκαθαρίσματος.
<P>
Όσον αφορά το σύνολο των δύο εκθέσεων η ομάδα των Φιλελευθέρων αισθάνεται ευτυχής που τις υποστηρίζει, γιατί ακριβώς πρόκειται να καθοριστεί μια γενική κατεύθυνση διαφάνειας, βασισμένης πάνω στην εμπιστοσύνη και όχι πάνω στην δυσπιστία. Δεν πρόκειται με μέτρα ή με ανακριτικές διαδικασίες να κάνουμε τη δίκη του ενός ή του άλλου, αλλά να αναπτύξουμε ένα πνεύμα διαφάνειας και εμπιστοσύνης και, με την προοπτική αυτή εξηγείται η οικονομία των προβλεπόμενων διατάξεων στον τίτλο Β της πρώτης παραγράφου του άρθρου 2.
<P>
Οι ενισχύσεις τόσο οι οικονομικές και υλικές, όσο και σε προσωπικό, που προστίθενται σ'αυτές που προσφέρουν οι θεσμοί και το Ευρωπαϊκό Κοινοβούλιο, ξέρουμε καλά ότι είναι γεγονός. Ορισμένοι από τους συναδέλφους έχουν τη στήριξη του κόμματός τους κυρίως των κομμάτων που θεσμοθετούνται από τη Συνθήκη του Μάαστριχτ σε ευρωπαϊκό επίπεδο. Θα ήταν λοιπόν πλήρης υποκρισία να προσποιούμαστε ότι δεν υπάρχει άλλη υλική ενίσχυση απ'αυτές που προβλέπουν οι πόροι και ο προϋπολογισμός των οργάνων μας.
<P>
Αυτό που πιστεύει ηομάδα των Φιλελευθέρων, κύριε Πρόεδρε, είναι ότι υπάρχει ένα οριακό στάδιο, είναι όμως σημαντικό και ανησυχούμε σχετικά με ορισμένες υπερβολές, διερωτόμαστε λοιπόν αν στην ουσία δεν έχουν σκοπό να αναβάλουν την εφαρμογή των μέτρων διαφάνειας, τα οποία θα έριχναν φως στις ενισχύσεις, στις οποίες θα απαιτείτο ακόμη περισσότερη διαφάνεια, εφόσον επωφελούνται ήδη.
<P>
Η προσπάθεια για το καλύτερο, κύριε Πρόεδρε, μπορεί να είναι καταστροφή του καλού, και η παροιμία αυτή ισχύει κυρίως σε έναν τομέα όπου πρέπει να κρατήσουμε ένα πνεύμα μέτρου. Η ομάδα των Φιλελευθέρων είναι ευτυχής αναγνωρίζοντας το πνεύμα μέτρου που κυριάρχησε στο συμβιβαστικό ξήφισμα.

<SPEAKER ID=260 NAME="Πρόεδρος">
Η κοινή συζήτηση έληξε. Η ψηφοφορία θα διεξαχθεί αύριο στις 12 το μεσημέρι.
<P>
Αναδιάρθρωση της χαλυβουργίας

<CHAPTER ID=11>
Αναδιάρθρωση της χαλυβουργίας
<SPEAKER ID=261 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Caudron, εξ ονόματος της Επιτροπής Οικονομικής, Νομισματικής και Βιομηχανικής Πολιτικής (Α4-0213/96) σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο «Νέα πνοή στην αναδιάρθρωση της κοινοτικής χαλυβουργίας» (COM (94)0265 - C4-0060/94).

<SPEAKER ID=262 NAME="Caudron">
, εισηγητής. (FR) Κατά τη δεκαετία του πενήντα, η χαλυβουργία ήταν με τη Συνθήκη ΕΚΑΧ, στην απαρχή της ευρωπαϊκής οικοδόμησης. Κόντεψε, είκοσι χρόνια αργότερα, με τις τρομερές αναδιαρθρώσεις και τις τεράστιες δημόσιες δαπάνες της δεκαετίας του 70 και 80, να γίνει η αιτία της καταστροφής της ίδιας της Ένωσης. Πρέπει να παραδεχτούμε ότι για πολλές περιοχές και για πολλούς συμπολίτες μας το κακό είναι ανεπανόρθωτο. Τα πράγματα δεν θα είναι ποτέ πια όπως πριν. Ως εκλεγμένο μέλος της Βορειας Γαλλίας, παλιάς βιομηχανικής περιοχής, μπορώ να το επιβεβαιώσω.
<P>
Ας θυμηθούμε ότι ο αριθμός των εργαζομένων στη χαλυβουργία μειώθηκε σε λιγότερο από είκοσι χρόνια, από 850.000 σε 350.000 άτομα. Σήμερα η κατάσταση έχει ευτυχώς βελτιωθεί. Η αγορά είναι σχετικά καλή παρόλο που παραμένει ευάλωτη και υπό την επήρεια τομεακών κρίσεων (εξοπλισμού, αυτοκινητοβιομηχανίας, κλπ.). Ωστόσο, η ευρωπαϊκή χαλυβουργική βιομηχανία κάνει εξαγωγές και επίσης έχει κέρδη. Είναι λόγος αυτός για να μην κάνουμε τίποτα; Να αφήσουμε να διανύεται το παιχνίδι της αγοράς, να σταυρώσουμε τα χέρια ελπίζοντας ότι όλα θα πάνε πάντα το ίδιο καλά; Ορισμένοι βιομήχανοι μας το ζητούν και μας το λένε με απότομο τρόπο.
<P>
Οσο μας αφορά, δεν το πιστεύουμε και αρνούμαι να μείνω με σταυρωμένα τα χέρια. Θεωρώ ότι πρέπει αντίθετα να επωφεληθούμε απ'αυτή την περίοδο ανάπαυλας για να προετοιμάσουμε το μέλλον, για να διατηρήσουμε τα επιτεύγματα της χαλυβουργίας μας και να αποφύγουμε κατ'αυτό τον τρόπο κάθε κίνδυνο νέων τραυματισμών, για να αντιμετωπίσουμε έξυπνα και χωρίς βιασύνη τις μελλοντικές μεταλλαγές που θα είναι πάντα απαραίτητες. Αυτό κατηύθυνε τη σκέψη μου εδώ και ένα χρόνο περίπου με ορισμένους συναδέλφους των διαφόρων ομάδων τους οποίους θα ήθελα να ευχαριστήσω εδώ. Επίσης συμβουλεύτηκα όλους τους οικονομικούς παράγοντες, τις επιχειρήσεις και τα συνδικάτα.
<P>
Αναφέρω στην έκθεσή μου πολλές προτάσεις και συγκεκριμένα τέσσερις κατευθύνσεις. Πρώτη κατεύθυνση: κατοχύρωση της ανταγωνιστικότητας της ευρωπαϊκής χαλυβουργίας, αναζητώντας νέα προϊόντα και νέες αγορές, δίνοντας επίσης και τα ανάλογα μέσα. Μέσα σε μια περιορισμένη αγορά το ευρωπαϊκό μερίδιο δεν μπορεί παρά να μειωθεί. Πρέπει λοιπόν να το επεκτείνουμε. Ολοκληρώνοντας τις απαραίτητες αναδιαρθρώσεις με πλήρη διαφάνεια, χωρίς να αδικήσουμε αυτούς που έκαναν τις προσπάθειες και να απαλλάξουμε αυτούς που έχουν παραβεί στις υποχρεώσεις τους. Πρέπει επίσης να αυξήσουμε τις δαπάνες όσον αφορά την έρευνα για να παραμείνουμε ικανοποιητικοί στις επιδόσεις μας σε σχέση με τη διεθνή αγορά.
<P>
Δεύτερη κατεύθυνση: να βελτιώσουμε την κοινωνική πολιτική στον τομέα αυτό. Το κοινωνικό, το εξειδικευμένο εργατικό προσωπικό είναι από τις πρώτες δυνάμεις της ευρωπαϊκής μας χαλυβουργίας. Πρέπει να απαλλαγούμε από τη σκέψη ότι πρόκειται για ένα βάρος, αντίθετα είναι προσόν! Πρέπει να εφησυχάσουμε τους μισθωτούς ώστε να αποφευχθούν νέοι τραυματισμοί. Επίσης πρέπει να λύσουμε εκ των έσω τις επιπτώσεις των μεταλλαγών που θα γίνουν στο μέλλον: οι μισθωτοί πρέπει να είναι σίγουροι γι αυτό!
<P>
Τρίτον: Όσον αφορά τις σχέσεις με τις τρίτες χώρες, πρέπει να είμαστε ιδιαίτερα προσεκτικοί με τις Ηνωμένες Πολιτείες και ιδιαίτερα συνεργάσιμοι με τις χώρες της Ανατολικής Ευρώπης, ώστε να διευκολύνουμε την αναδιάρθρωσή τους και τις απαραίτητες μεταβατικές περιόδους. Οι περισσότερες απο τις χώρες αυτές θα είναι κάποτε μέσα στην Ένωση: πρέπει να προετοιμαστούν από σήμερα. Πρέπει επιτέλους η βιομηχανία μας να διατηρήσει ή να αποκτήσει την απαραίτητη δύναμη στον διεθνή ανταγωνισμό και πρέπει να διαθέσουμε τα μέσα ακόμα και σε επίπεδο επανασύνταξης των δυνάμεών μας. Πρέπει να πάψουμε να επιβάλουμε στον εαυτό μας δεσμεύσεις που οι ανταγωνιστές μας δεν έχουν.
<P>
Τέταρτον και τελευταίο: η περίοδος που θα ακολουθήσει την ΕΚΑΧ, δηλαδή το 2002, πρέπει να έχει προετοιμαστεί από τώρα για να διασφαλίσει το πέρασμα με τρόπο απαλό, ιδιαίτερα όσον αφορά την ενσωμάτωση μέτρων και μηχανισμών στις συνθήκες της Ένωσης από την ΔΔ. Όσον αφορά τη διαφάνεια των αγορών και των δημόσιων ενισχύσεων και άλλων, όσον αφορά τον τομέα της έρευνας που θα πρέπει να αναπτυχθεί με κοινωνικές πολιτικές εν δράση και με εξυπνάδα απέναντι στην παραγωγικότητα και την ανάπτυξη, με μια συνεχή θέληση επίδοσης που δεν θυσιάζει το μέλλον για να επωφεληθεί άμεσα.
<P>
Συμπερασματικά, η ευρωπαϊκή χαλυβουργία ήταν μια από τις μεγάλες δυνάμεις της Ευρώπης, το κίνητρο της Ένωσης πριν να είναι ένα από τα μεγαλύτερα και χειρότερα δράματα. Σήμερα βρίσκεται σε καλή κατάσταση. Πρέπει όμως με το ίδιο πνεύμα να προετοιμάσουμε το μέλλον. Η εισήγησή μου εγγράφεται και έχει αυτό τον στόχο, είναι ένα από τα στοιχεία αυτά. Ελπίζω ότι θα υποστηριχθεί μαζικά και θα συνεισφέρει στη συνειδητοποίηση και σε άμεσα μέτρα για να κατοχυρωθεί η διατήρησή της.

<SPEAKER ID=263 LANGUAGE="FR" NAME="Fayot">
Κύριε Πρόεδρε, μετά από όλες τις επίπονες αναδιαρθρώσεις των είκοσι τελευταίων χρόνων, μετά την απώλεια εκατοντάδων χιλιάδων θέσεων εργασίας, η χαλυβουργία παραμένει ένας τομέας του μέλλοντος. Αυτό είναι το μήνυμα που θέλει να μας μεταδώσει ο εισηγητής, κ. Caudron. Τον συγχαίρω που επεξεργάστηκε τη χαλυβουργία με την ευαισθησία ενός ανθρώπου που προέρχεται από μια από τις περιοχές που καταστράφηκαν, όπως σχεδόν όλες, από την άποψη της απώλειας θέσεων εργασίας, και που εξέδωσε προτάσεις σοβαρές που αποφεύγουν τόσο το σκόπελο του φιλελευθερισμού, σε όλα τα επίπεδα, όσο και τον παρεμβατισμό που είναι οικονομικά στείρος.
<P>
Διατυπώνει μια σειρά ενδιαφέρουσες προτάσεις. Θα ήθελα να υπογραμμίσω ορισμένες απ'αυτές. Η πρώτη συνίσταται στο να εκθειάζει μια επιθετική στρατηγική του χάλυβα διαφοροποιώντας τη γκάμα των προϊόντων, επεκτείνοντας τον τομέα της χρήσης, ιδιαίτερα στον οικοδομικό τομέα και στα δημόσια έργα και αναπτύσσοντας βέβαια την έρευνα σε διάφορα επίπεδα. Αυτή η επιθετική στρατηγική θα είναι επιτυχής μόνο αν ο ανταγωνισμός δεν αλλοιώνεται. Οι κρατικές ενισχύσεις, φανερές ή κρυφές, είναι στόχος κριτικής. Στο θέμα αυτό συμφωνώ με την προσέγγιση του εισηγητή που υποστηρίζει τον κώδικα των ενισχύσεων και των μέσων, ωστόσο αντιπαραθέτει στις εθνικές ενισχύσεις, όσον αφορά τις ειδικές επιχειρήσεις, δημιουργώντας όμως ένα μικρό άνοιγμα σε μικρές κρατικές ενισχύσεις με περιφερειακό χαρακτήρα και με ειδικές συνθήκες.
<P>
Κατόπιν, εκεί όπου θα έχει ολοκληρωθεί η αναδιάρθρωση, δηλαδή εκεί όπου η απασχόληση γνώρισε μια δραματική μείωση, πρέπει επιτέλους να σταματήσει η αιμορραγία γιατί συχνά κατά την πορεία της εκλογίκευσης και της παράφορης αναζήτησης της παραγωγικότητας των τελευταίων χρόνων, η απασχόληση περιορίστηκε με διάφορους τρόπους. Ωστόσο το βιομηχανικό μέσο πρέπει να προφυλάσσει σταθερές θέσεις εργασίας, έναν κώδικα συμπεριφοράς που να προσαρμόζεται διαρκώς σε μια συνεχή ανανέωση, με τις προσλήψεις νέων.
<P>
Πρέπει τέλος να πούμε μια λέξη για τη συνθήκη ΕΚΑΧ, η οποία θα ολοκληρωθεί το 2002. Η κρίση της χαλυβουργίας έδειξε όλο το ενδιαφέρον των μέσων που διαθέτει: τον κώδικα των ενισχύσεων, τα στατιστικά μέσα για μια γρήγορη κατανόηση της αγοράς, τη Συμβουλευτική Επιτροπή, το κεφάλαιο για τον κοινωνικό διάλογο στον τομέα αυτό, τις έρευνες που πραγματοποιούνται χάρη σε διαθέσιμες επιχορηγήσεις. Η συνθήκη αυτή, το αναγνωρίζουμε τώρα, σημαδεύεται από ένα κοινωνικό πνεύμα πολύ περισσότερο προωθημένο από τις συνθήκες που ακολουθούν. Όπως και ο εισηγητής, πιστεύω πως πρέπει να διαφυλάξουμε το πνεύμα αυτό και τα πιο θετικά στοιχεία της συνθήκης ΕΚΑΧ, προσαρμόζοντάς τη στην οικονομική και κοινωνική εξέλιξη στην πρόσφατη μεταβατική περίοδο. Συγκεκριμένα, θα ήθελα να υποστηρίξω την ιδέα να διαμορφωθεί μια δομή που να δίνει τη δυνατότητα απορρόφησης των αποθεμάτων της ΕΚΑΧ, που θα μπορούσαν να χρησιμεύσουν στην ερευνητική συνεργασία στους τεχνολογικούς και κοινωνικούς τομείς.
<P>
Συμπερασματικά, κύριε Πρόεδρε, η ομάδα μου επιδοκιμάζει τις βασικές γραμμές αυτής της εισήγησης που προσδιορίζει τους προσανατολισμούς μιας χαλυβουργίας με επιτεύγματα για το μέλλον.

<SPEAKER ID=264 LANGUAGE="NL" NAME="Peijs">
Πρόεδρε, η αφορμή ήταν μία πενιχρή μάλλον ανακοίνωση της Επιτροπής. Ο κ. Caudron και το Κοινοβούλιο μπόρεσαν, με αφετηρία αυτό, να χαράξουν μία μακρόπνοη βιομηχανική πολιτική για τη χαλυβουργία. Φρονώ ότι ο κ. Caudron αξίζει συγχαρητηρίων γι'αυτό το πράγμα και η έκθεσή του αξίζει αναμφισβήτητα να εγκριθεί.
<P>
Πρόεδρε, όλοι μας γνωρίζουμε ότι η χαλυβουργία εκτός από τη σημαντική της προσφορά στην οικονομία των κρατών μελών διαδραματίζει επίσης σημαντικό ρόλο και όσον αφορά την απασχόληση, άμεσα και έμμεσα. Επ'αυτού του θέματος συχνά δημιουργείται μία παρεξήγηση. Οι επιχειρήσεις δεν δημιουργούν θέσεις απασχόλησης, αλλά έχουν μία μόνο επιλογή: στο πλαίσιο του εξοντωτικού διεθνούς ανταγωνισμού, να λειτουργούν όσο το δυνατόν πιο αποτελεσματικά, έχοντας επίγνωση του κόστους. Αναπόφευκτα σχεδόν, στη δυτική κοινωνία μας έλεγχος του κόστους σημαίνει λιγότερες θέσεις εργασίας. Από παλαιά οι χαλυβουργίες διαδραματίζουν σημαντικό ρόλο στις περιφέρειες στις οποίες αυτές βρίσκονται και γι'αυτό το λόγο λυπούμαι για το γεγονός ότι ένα πρόγραμμα όπως το πρόγραμμα Resider, το οποίο αποσκοπεί να βοηθήσει τις περιφέρειες να διαφοροποιηθούν, στερείται πόρων. Η χαλυβουργία εξακολουθεί να εξελίσσεται πλήρως, πλην όμως σε μικρότερες, αλλά πιο διασπαρμένες μονάδες. Η εξέλιξη αυτή μπορεί να σταματήσει μόνο εις βάρος της ανταγωνιστικότητας της βιομηχανίας. Αλλωστε, σε διεθνές επίπεδο, υφίσταται ένας εξοντωτικός ανταγωνισμός τιμών.
<P>
Υπάρχουν ορισμένα σημαντικά θέματα στο πλαίσιο μιας βιομηχανικής πολιτικής για τη χαλυβουργία, την οποία θα τη χρειαστούμε μετά τον τερματισμό της ΕΚΑΧ. Η παρούσα έκθεση, Πρόεδρε, είναι η πρώτη έκθεση η οποία κοιτάζει πέρα από τα σύνορα. Για πρώτη φορά επίσης αναφερόμαστε στην αυστηρή επίβλεψη της νέας ενίσχυσης μέσω του άρθρου 95. Κάθε ενίσχυση βάσει του άρθρου 95, στρεβλώνει, κατά τη γνώμη μου εξ ορισμού τον ανταγωνισμό. Την άποψη αυτή υποστηρίζουν και οι βιομηχανικοί κύκλοι. Ορισμένοι συνάδελφοι υπέβαλαν τροπολογίες για ένα διαφορετικό τρόπο διάθεσης. Ελπίζω ότι ο κ. Fayot θα προσπαθήσει να διατηρήσει αυτή την άποψη στην Ομάδα του. Εγώ θα το πράξω στη δική μου.
<P>
Δεύτερον, πρέπει παράλληλα, κατά τις αναθεωρήσεις του 1997, να δρομολογηθούν ταχύτερες και πιο διαφανείς διαδικασίες έρευνας προκειμένου να επιβάλλονται αποτελεσματικές κυρώσεις σε περίπτωση παραβίασης των ρυθμίσεων για τη χορήγηση ενίσχυσης.
<P>
Τρίτον, είναι ουσιώδους σημασίας να διατίθενται ταχύτερα οι ευρωπαϊκές εμπορικές στατιστικές. Κάθε δύο μήνες είναι διαθέσιμες πλήρεις αμερικανικές εμπορικές στατιστικές όσον αφορά τον όγκο και τη μέση τιμή εισαγωγής, ενώ τα ευρωπαϊκά στοιχεία διατίθενται μετά από οκτώ έως δώδεκα μήνες. Το γεγονός αυτό αποβαίνει εις βάρος της πολιτικής στον τομέα του ντάμπινγκ επειδή η υποβολή παραπόνων για πρακτικές ντάμπινγκ, σύμφωνα με το ΠΟΥ πρέπει να βασίζεται σε επίσημες εμπορικές στατιστικές. Το θέμα αυτό είναι ασφαλώς σημαντικότερο από την προώθηση των συγχωνεύσεων, η οποία, άλλωστε, είναι αντίθετη με τις σημερινές τάσεις.
<P>
Τέταρτον, οι βιομηχανικοί κύκλοι θεωρούν ότι η δημιουργία ενός ταμείου έρευνας στο πλαίσιο της αντιμετώπισης της ΕΚΑΧ κατά την περίοδο που θα ακολουθήσει μετά τον τερματισμό της, είναι ιδιαίτερα σημαντική για τη διάδοση των νέων τεχνολογιών.
<P>
Τέλος, αλλά όχι λιγότερο ουσιώδες, φρονώ ότι η Επιτροπή θα πρέπει να υποστηρίξει πλήρως την επίτευξη, μαζί με τους Αμερικανούς, μιας πολυμερούς συμφωνίας στον τομέα του χάλυβα, της MSA όπως αυτή ονομάζεται.

<SPEAKER ID=265 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, η έκθεση στην οποία αναφερόμαστε σήμερα αφορά μέτρα που αποσκοπούν στο να επαναφέρουν διαδικασίες αναδιάρθρωσης μετά την εκπνοή της Συνθήκης ΕΚΑΧ το 2002, με σκοπό να ενισχύσουν την ανταγωνιστικότητα της χαλυβουργίας, την κοινωνική πολιτική της, τις σχέσεις της με τις τρίτες χώρες, και την μονιμοποίηση ορισμένων μέτρων της συνθήκης που τείνουν να εξαφανιστούν. Ας υπενθυμίσουμε επίσης ότι το μέλλον της συνθήκης αυτής και των χρηματοδοτικών της δραστηριοτήτων θα έπρεπε να εξεταστούν υπό την Ιρλανδική Προεδρία, και ένα σχέδιο της Επιτροπής αναμένεται γύρω στο Σεπτέμβριο. Επίσης, μια συζήτηση γίνεται αυτή τη στιγμή πάνω στο σχέδιο που είναι ξανά κοινό για τις ενισχύσεις της περιόδου 1997-2001, με την προοπτική μιας απόφασης του Συμβουλίου Υπουργών Βιομηχανίας το Νοέμβριο.
<P>
Η αξιέπαινη έκθεση του κ. Caudron θα κερδίσει την αποδοχή του συνόλου της ομάδας μας. Λαμβάνει πράγματι υπόψη της την πρόσφατη εξέλιξη της ευρωπαϊκής χαλυβουργίας και του μέλλοντός της, όπως μπορούμε να τα φανταστούμε σήμερα. Η επέκταση της ορολογίας των χαλυβουργικών προϊόντων που παρουσιάστηκαν στην απόφαση, όπως η αμφισβήτηση της ταξινόμησης των μεταχειρισμένων σιδήρων ως αποβλήτων, όπως επίσης μια αναζήτηση μιας διμερούς συμφωνίας με τις Ηνωμένες Πολιτείες με τον σκοπό μιας πολυμερούς συμφωνίας προς τη σωστή κατεύθυνση.
<P>
Τέλος θα ήθελα να υπενθυμίσω ότι, όπως και στην απόφαση, μπορούμε να αποδεχτούμε θετικά την ιδέα της δημιουργίας μιας δομής που θα αποβλέπει στην απορρόφηση του αποθεματικού της ΕΚΑΧ. Είναι φανερό ότι το αποθεματικό αυτό, όπως και οι στόχοι του, θα έπρεπε να εξυπηρετούν τη χρηματοδότηση της χαλυβουργικής έρευνας των κοινοτικών θεσμών, με έναν σωστό έλεγχο, τη στιγμή που οι αναλήψεις στη χαλυβουργική βιομηχανία έχουν διακοπεί.

<SPEAKER ID=266 LANGUAGE="PT" NAME="Ribeiro">
Κύριε Πρόεδρε, αγαπητοί συνάδελφοι, η έκθεση αυτή σχετικά με την αναδιάρθρωση της χαλυβουργίας, με ορισμένες πολύ θετικές συνεισφορές του εισηγητή για την περιγραφή των χαρακτηριστικών του τομέα, αντικατοπτρίζει ωστόσο ένα συνολικό στρατηγικό προσανατολισμό που συναντά επιφυλάξεις και διαφωνίες από την πλευρά μας.
<P>
Δε δεχόμαστε, και καταγγέλλουμε, έναν κοινοτικό καταμερισμό εργασίας που, μέσω συγκεντρώσεων, επιφυλάσσει για ορισμένες χώρες του Βορρά παραγωγικούς τομείς οι οποίοι εξαρθρώνονται στις χώρες μας, στο Νότο ή στην περιφέρεια, με αντάλλαγμα πολύ πενιχρές αποζημιώσεις που είναι επίσης απατηλοί τρόποι για να προωθηθεί αυτή η εξάρθρωση.
<P>
Δε δεχόμαστε, και καταγγέλλουμε, την απλουστευτική προοπτική ότι οι κρατικές ενισχύσεις είναι η πηγή όλων των στρεβλώσεων του ανταγωνισμού, ο εχθρός που πρέπει να εξολοθρεύσουμε για να εγκατασταθεί η ανταγωνιστικότητα μέσω κρατικών ενισχύσεων προς άλλη κατεύθυνση, που θα προωθούν τις συγκεντρώσεις, ενώ οι επιδοτούμενες από δημόσιους πόρους επιχειρήσεις θα πρέπει να είναι «οι πρώτες που θα συμβάλλουν για τη διαρθρωτική προσαρμογή», μία έκφραση του ΔΝΤ που την ξέρουμε καλά από τα αποτελέσματά της στο λεγόμενο τρίτο κόσμο.
<P>
Δε δεχόμαστε επίσης, και καταγγέλλουμε, να έχει αυτή η στρατηγική μία εφαρμογή που τιμωρεί τα κράτη μέλη τα οποία συμμορφώνονται με τους κανόνες, όπως έκανε η Πορτογαλία, και να μη σταθμίζει τις αρχικές και επιδεινωθείσες αποκλίσεις μεταξύ εθνικών καταναλώσεων και παραγωγών. Εξάλλου, φρονούμε ότι η εθνική διάσταση δεν είναι δυνατό να εξαφανίζεται κατά την αναδιάρθρωση του τομέα, αλλά αντίθετα πρέπει να αξιολογείται όσο και η συνολική κοινοτική διάσταση.
<P>
Αυτό που εκφράζουμε ως πρόταση τροποποίησης δεν έχει καμία σχέση με οπισθοδρομικές επανεθνικοποιήσεις με τις οποίες επιπόλαια σπαταλούνται σοβαρές προσπάθειες, για να υπενθυμίσουμε ότι αυτή η διάσταση υπάρχει και έχει πραγματική σημασία για την οργάνωση της συλλογικής ζωής.
<P>
Οι κοινωνικές πτυχές της αναδιάρθρωσης πρέπει να υπογραμμισθούν, κυρίως όταν είναι γνωστή η καταστροφή μισού εκατομμυρίου θέσεων εργασίας, όταν έχουν καταστεί επισφαλείς οι θέσεις απασχόλησης που παραμένουν, όταν βλέπουμε να χάνεται η αναντικατάστατη «τεχνογνωσία» που συσσώρευε το εργατικό δυναμικό.
<P>
Η σωτηρία του τομέα δε βρίσκεται σε μία απελευθέρωση, σαν να ήταν καθολική πανάκεια, σε μία συγκέντρωση ταυτόχρονα γεωγραφική και υπερεθνική, που επωφελείται από την ελευθεριάζουσα κυκλοφορία των χρηματιστικών κεφαλαίων. Βρίσκεται σε μία ορθή διάσταση και συνάρθρωση του εθνικού και του κοινοτικού επιπέδου, σε μία εντελώς ιδιαίτερη προσοχή για τα κοινωνικά ζητήματα, στο πλαίσιο μίας οργάνωσης του παγκόσμιου εμπορίου που δεν θα είναι απλό - αλλά καθοριστικό - μέσο απελευθέρωσης χωρίς φραγμούς και συγκέντρωσης χωρίς περιορισμούς.

<SPEAKER ID=267 LANGUAGE="DE" NAME="Wolf">
Κύριε Πρόεδρε, αγαπητοί κυρίες και κύριοι συνάδελφοι, σαφώς μπορούμε κι εμείς να συμμετάσχουμε στα συγχαρητήρια. Η έκθεση του κ. Caudron θα πρέπει να υποστηριχθεί, αλλά αξίζει παράλληλα να τροποποιηθεί και να συμπληρωθεί, μια και η ΕΚΑΧ έχει, ως γνωστόν, δύο όψεις. Από τη μια είναι πρότυπο μιας ισχυρής βιομηχανικής πολιτικής, συμπεριλαμβανομένης και μιας ερευνητικής και κοινωνικής πολιτικής, η οποία κατάφερε, μέσω μιας ρυθμισμένης και συγκεκριμένης μακροπρόθεσμης πολιτικής, να επιφέρει, σε γενικές γραμμές, μια διαρθρωτική αλλαγή στον τομέα αυτό.
<P>
Από την άλλη, είναι το κεντρικό στοιχείο ενός μοντέλου βιομηχανίας, για το οποίο όλοι μας γνωρίζουμε πως εδώ και πολύ καιρό έχει γίνει προβληματικό. Είναι ένα έντονα μονοπωλιακό μοντέλο. Έχουμε να κάνουμε με καρτέλ και με μια αριστοκρατία εργατών που συνδέεται μ' αυτά. Υπάρχουν συγκεκριμένες αντιλήψεις για μια επιθετική εξωτερική πολιτική. Όλα αυτά δεν είναι ιδιαίτερα ευνοϊκά, κι αυτή την πολυτέλεια δεν θα μπορεί να την έχει σε μόνιμη βάση η Κοινότητα.
<P>
Το θέμα, λοιπόν, είναι να συνεχίσουμε την ΕΚΑΧ, στα θετικά της στοιχεία, αλλά ταυτόχρονα να γενικεύσουμε και να καταργήσουμε διάφορα προνόμια. Δεν είναι σωστό λ.χ., το αποθεματικό της ΕΚΑΧ να αντιμετωπίζεται ως ιδιωτικό ταμείο της βιομηχανίας Montan. Πρώτες ύλες και ενέργεια είναι γενικότερα πράγματα, και θα πρέπει να μιλήσει κανείς για τους σκοπούς για τους οποίους τα χρησιμοποιεί.

<SPEAKER ID=268 LANGUAGE="FR" NAME="Sainjon">
Κύριε Πρόεδρε, είναι γεγονός ότι η ευρωπαϊκή χαλυβουργική βιομηχανία βρίσκεται σε μια κατάσταση σχετικά ικανοποιητική, ας μην ξεχνάμε την τεράστια αιμορραγία, που αντιπροσώπευσε η κατάργηση περίπου 600.000 θέσεων εργασίας στον τομέα αυτό, κατά τη διάρκεια των τελευταίων χρόνων.
<P>
Σε είκοσι χρόνια, η χαλυβουργία έχασε τα δύο τρίτα των θέσεων εργασίας. Την εποχή των μεγάλων αναδιαρθρώσεων στη Γαλλία, ήμουν συνδικαλιστής και είμαι μάρτυρας των καταστροφών που προέκυψαν -αφανισμένες περιοχές, κατεστραμμένες οικογένειες - έζησα ωστόσο αγώνες με τεράστια θέληση να διασωθεί, παρ'όλα αυτά, ένα βιομηχανικό δυναμικό που καθιστούσε υπερήφανες πολλές γενεές εργατών της χαλυβουργίας.
<P>
Σήμερα η βιομηχανία αυτή εκσυγχρονίστηκε και, ας το πούμε καθαρά, τα κέρδη της παραγωγικότητας πραγματοποιήθηκαν σε μεγάλο βαθμό από την εισαγωγή νέων τεχνολογιών, νέων μεθόδων παραγωγής που οδήγησαν επίσης σε μαζικές απολύσεις των εργαζομένων. Εκεί όπου χρειαζόταν 5 ώρες το 1946 για να παραχθεί ένας τόνος χάλυβα, τώρα χρειάζονται μόνο 3.
<P>
Φυσικά η ανταγωνιστικότητα του ευρωπαϊκού μας χάλυβα, στηρίζεται σε μεγάλο βαθμό στις ικανότητές μας για έρευνα και τεχνολογικές καινοτομίες. Νέες γραμμές εισήχθηκαν κατ'αυτό τον τρόπο δίνοντας τη δυνατότητας μεγαλύτερης ευελιξίας, είτε πρόκειται για τη διαφοροποίηση των προμηθειών, είτε τον όγκο παραγωγής. Οι διασυνδέσεις ανάμεσα στους προμηθευτές των μεταλλουργικών προϊόντων και τους χρήστες ενισχύθηκαν, κοινές έρευνες πραγματοποιήθηκαν, όπως επίσης και ενώσεις στην προώθηση πωλήσεων. Διερωτώμαι μέχρι πού μπορεί να φτάσει η εξέλιξη αυτής της διαδικασίας, που ωστόσο είναι αναγκαία στη σύγχρονη βιομηχανία, χωρίς να προκαλέσει νέες μαζικές καταργήσεις θέσεων εργασίας, εάν την ίδια στιγμή δεν καθιερωθεί μια πολιτική μείωσης του χρόνου της ανθρώπινης εργασίας και νέων μεθόδων προσαρμογής της οργάνωσης της εργασίας; Στον τομέα της έρευνας, στη χαλυβουργία, θα χρειαστεί επίσης να δοθούν αγώνες.
<P>
Η εκπνοή της συνθήκης ΕΚΑΧ και οι δυσκολίες ενσωμάτωσης ερευνητικών προγραμμάτων του χάλυβα, στο πέμπτο πρόγραμμα πλαίσιο της έρευνας και ανάπτυξης θέτει ένα μεγάλο πρόβλημα. Πρέπει λοιπόν να εξετάσουμε τη δημιουργία μια δομής που να αποβλέπει στην απορρόφηση των αποθεματικών ΕΚΑΧ, σκοπός των οποίων είναι να ενθαρρύνουν τις τεχνολογικές καινοτομίες, αλλά και την ανάπτυξη μιας κοινωνικής πολιτικής, σε σύνδεση με την κατάρτιση και την οργάνωση της εργασίας. Γενικότερα, όπως το υπογραμμίζει ο κ. Caudron, τον οποίο συγχαίρω, η εκπνοή της συνθήκης ΕΚΑΧ δεν πρέπει να αντιστοιχεί με τη συστηματική εγκατάληψη μιας βιομηχανικής τομεακής πολιτικής. Ωστόσο αυτό κινδυνεύει να συμβεί.
<P>
Τέλος, το μέλλον της ευρωπαϊκής χαλυβουργίας είναι συνδεδεμένο επίσης με την ανάπτυξη άλλων τομέων της βιομηχανίας, όπως η οικοδομή, η αυτοκινητοβιομηχανία, κλπ. Οι τομείς αυτοί γνωρίζουν μεγάλες δυσκολίες, κυρίως λόγω των περιοριστικών πολιτικών που επιβάλλονται στο πλαίσιο των κριτηρίων σύγκλισης. Η πολιτική αυτή, φοβούμαι, μας οδηγεί κατευθείαν στη θυσία της κοινοτικής βιομηχανίας, αν δεν το προσέξουμε.
<P>
Θα ολοκληρώσω την παρέμβασή μου, κύριε Πρόεδρε, επιμένοντας επίσης στην απαραίτητη επαγρύπνηση απέναντι στις Ηνωμένες Πολιτείες όσον αφορά τις διαδικασίες αντιντάμπινγκ. Ωστόσο εμπιστεύομαι στο θέμα αυτό την Επιτροπή για να υπερασπιστεί τα συμφέροντα της κοινοτικής χαλυβουργικής βιομηχανίας.

<SPEAKER ID=269 LANGUAGE="FR" NAME="de  Rose">
Κύριε Πρόεδρε, αγαπητοί συνάδελφοι, η ενδιαφέρουσα έκθεση που παρουσίασε ο κ. Caudron έχει δύο άξονες. Εξετάζει από τη μία την αναδιάρθρωση της χαλυβουργικής βιομηχανίας και καθορίζει την πορεία που πρέπει να ακολουθήσει η εν λόγω χαλυβουργία, ώστε να κατοχυρώσει το μέλλον της. Μέλλον που, όπως το επισημαίνει ο εισηγητής, εγκαθίσταται ήδη σήμερα, και αύριο ακόμη περισσότερο, σε ένα πλαίσιο παγκοσμίου ανταγωνισμού. Ας υπενθυμίσουμε ότι μέχρι σήμερα, τα επαγγέλματα αυτά απασχολούν 320.000 άτομα στην Ένωση.
<P>
Επιδοκιμάζουμε πλήρως τις κατευθύνσεις που καθορίστηκαν στην έκθεση ώστε να δοθούν όλες οι δυνατότητες στη βιομηχανία αυτή. Για να επιτευχθεί αυτό θα πρέπει να απαιτήσουμε το σεβασμό από όλους, ακόμα και από τον ανταγωνισμό, των εξής κανόνων: Οι κρατικές ενισχύσεις, εάν υπάρχουν, δεν θα πρέπει να γίνουν χρηματοδοτήσεις που θα οξυγονώνουν επιφανειακά την επιβίωση παραγωγών μη ανταγωνιστικών. Οι ανέντιμες εμπορικές πρακτικές, όπως το ντάμπινγκ σε όλες του τις μορφές, είναι απαράδεκτες. Η Ένωση θα πρέπει να στραφεί εναντίον τους ακόμη και όταν προέρχονται από χώρες της Ανατολικής Ευρώπης. Αυτό ισχύει επίσης και για τα μονομερή προστατευτικά μέτρα που καθιερώνουν ορισμένα Κράτη εκτός Ένωσης εις βάρος των προϊόντων αυτών.
<P>
Η έρευνα είναι το πλέον απαραίτητο στοιχείο για το μέλλον της χαλυβουργικής βιομηχανίας. Θα πρέπει οπωσδήποτε να αναλάβουμε τη χρηματοδότησή της πέρα από την λήξη της προθεσμίας της συνθήκης ΕΚΑΧ, δηλαδή το 2002. Η βιομηχανία αυτή βασίζεται επίσης, ας μην το ξεχνάμε, στις καινοτομίες, εξού και η καθοριστική σημασία της έρευνας. Μόνο με τις προϋποθέσεις αυτές θα μπορέσουμε να σφυρηλατήσουμε την τρίτη χιλιετηρίδα.

<SPEAKER ID=270 LANGUAGE="DE" NAME="Schreiner">
Kύριε Πρόεδρε, σήμερα κιόλας λέχθηκε, κι εγώ το υπογραμμίζω επίσης, πως η χαλυβουργία είναι ένα σύμβολο του ευρωπαϊκού οικοδομήματος. Έχω τη γνώμη πως η Συνθήκη της ΕΚΑΧ θα πρέπει να υποστεί μια ρύθμιση διαδοχής, η οποία θα βάζει δύο βασικά επίκεντρα: το ένα στην τεχνολογία και το άλλο σε μια πραγματική κοινωνική πολιτική. Το πρόβλημα, πώς μπορεί να εξασφαλιστεί η ανταγωνιστικότητα της ευρωπαϊκής χαλυβουργίας μελλοντικά, δύσκολα μπορεί να λυθεί. Θα πρέπει να έχουμε υπόψη πως δεν αρκεί μονάχα η παραγωγή σιδήρου και χάλυβα, ως πρωτογενών προϊόντων, αλλά ότι και οι δευτερογενείς παραγωγές, όπως η συνολική κατασκευή εγκαταστάσεων και η περαιτέρω εξέλιξη αυτών των προϊόντων, δείχνουν τη δυνατότητα επιβίωσης όλης της χαλυβουργίας στην Ευρώπη.
<P>
Θα ήθελα να αναφέρω ένα παράδειγμα από την πατρίδα μου: Στην Voest Alpine καταργήθηκαν πάνω από 40.000 θέσεις εργασίας, ωστόσο, μετά την ιδιωτικοποίηση, η επιχείρηση αυτή σημειώνει μεγάλα κέρδη και προσφέρει ουσιαστικά την ασφάλεια ότι κανείς με μια συνδυασμένη...
<P>
(Ο Πρόεδρος διακόπτει τον ομιλητή)

<SPEAKER ID=271 LANGUAGE="FR" NAME="Desama">
Κύριε Πρόεδρε, θα ήθελα καταρχήν όπως τόσοι άλλοι να συγχαρώ τον κ. Caudron για την εξαιρετική έκθεσή του, και να εκφράσω μέσω αυτής, το άγχος, την αγωνία των περιοχών και των πληθυσμών που ζουν κυρίως από τη χαλυβουργία.
<P>
Το άγχος συνίσταται στο ότι βλέπουμε στον ορίζοντα του 2002 την εξαφάνιση της μοναδικής βιομηχανικής πολιτικής σε ισχύ στην Ευρωπαϊκή Ένωση, κατά την έναρξη μιας συνθήκης που ήταν το δίχως άλλο, ένα από τα πρότυπα της Ευρωπαϊκής Ένωσης και που έκτοτε δεν αντικαταστάθηκε. Ο κίνδυνος λοιπόν να εξαφανιστεί αυτή η βιομηχανική πολιτική στη μεγάλη εσωτερική αγορά, όπου ξέρουμε ότι επικρατεί οι νόμοι του ανταγωνισμού, με τις επιπτώσεις που γνωρίζουμε, σε διάφορους τομείς. Αγχος επίσης ενός μεγάλου ποσοστού εργατών απέναντι στις διακρίσεις που πλήττουν πολύ συχνά τις επιχειρήσεις με δημόσια κεφάλαια, και το παράδειγμα της Forges de Clabecq αυτή τη στιγμή στο Βέλγιο, που βρίσκεται υπό την ανάκριση της Επιτροπής, αποτελεί ένα αξιοσημείωτο παράδειγμα αυτών των διακρίσεων.
<P>
Θα προσθέσω ότι πάνω στο θέμα αυτό, η έκθεση του κ. Caudron δεν ξέφυγε τελείως από την πολύ φιλελεύθερη επιρροή της οικονομικής και νομισματικής πολιτικής, εφόσον αποδέχτηκε το σημαντικό και αποφασιστικό χαρακτήρα των κωδίκων των δημόσιων ενισχύσεων. Είναι γεγονός ότι συμφωνούμε με την άποψη αυτή, γιατί όμως να φανούμε πολύ πιο επιεικείς απέναντι στις νομισματικές παρεκκλίσεις και στην ανεκτικότητα του φορολογικού ντάμπινγκ;
<P>
Τέλος, βρισκόμαστε αντιμέτωποι μιας κατάστασης όπου παίζεται αύριο το μέλλον των τομέων που κατέχουν ακόμη μεγάλο ποσοστό θέσεων εργασίας και περιμένω με μεγάλη ανυπομονησία τις προτάσεις της Επιτροπής τους επόμενους μήνες. Μεγάλη ανυπομονησία στον βιομηχανικό τομέα, αλλά επίσης, το κατανοείτε φαντάζομαι, στον τομέα της έρευνας, γιατί και στην περίπτωση αυτή διάφορες πρωτοβουλίες και ιδέες συνυπάρχουν και όχι πάντα με ομοιογένεια.

<SPEAKER ID=272 LANGUAGE="ES" NAME="Imaz San Miguel">
Κύριε Πρόεδρε, ευχαριστούμε τον κ. Caudron για την έκθεσή του σχετικά με την ευρωπαϊκή χαλυβουργία. Πρόκειται για μια βιομηχανία που υπέστη σκληρή αναδιάρθρωση και όπου καταγράφτηκε η απώλεια μισού εκατομμυρίου θέσεων απασχόλησης στην Ευρώπη κατά τα τελευταία 20 χρόνια. Σε αυτήν τη διαδικασία αναδιάρθρωσης, το επίπεδο των κρατικών ενισχύσεων που χορηγήθηκαν υπήρξε άνισο, και αυτό θα πρέπει επίσης να ληφθεί υπόψη για το μέλλον. Για να αναφέρουμε ένα παράδειγμα, μερικά Κράτη μέλη κατήργησαν ως και το 30 % της παραγωγικής τους ικανότητας με αριθμούς ενίσχυσης συγκριτικά χαμηλότερους από τις ενισχύσεις που έλαβαν άλλα Κράτη, μεταξύ των οποίων υπάρχουν παραδόξως μερικά που διαμαρτύρονται έντονα εναντίον των κρατικών ενισχύσεων.
<P>
Η προσπάθεια αυτή είχε και έχει σημαντικό κοινωνικό κόστος. Οι τελευταίες αναδιαρθρώσεις οφείλουν να ολοκληρωθούν με τους καλύτερους κοινωνικούς όρους, χρησιμοποιώντας τους διαθέσιμους δημοσιονομικούς πόρους και τα αποθέματα ΕΚΑΧ για τη χρηματοδότηση των υποχρεώσεων Ε&Α αλλά και των κοινωνικών αναγκών, όπως οι πρόωρες συντάξεις και οι αποζημιώσεις λόγω απόλυσης. Ας μην απατώμεθα με τον ευφημισμό της χρηματοδότησης της κοινωνικής έρευνας, εφόσον αυτή δεν καταφέρνει να καλύψει περισσότερο από το 1 % της συνολικής έρευνας στον τομέα. Δεν είναι η κοινωνική έρευνα εκείνη που χρειάζεται χρηματοδότηση, αλλά οι κοινωνικές ενισχύσεις που συνδέονται με τις σημαντικές μειώσεις των παραγωγικών ικανοτήτων.
<P>
Τα καθεστώτα κρατικής ενίσχυσης πρέπει να είναι αυστηρά, αλλά το ίδιο αυστηρά όσο και για τους υπόλοιπους παραγωγικούς τομείς που ανταγωνίζονται τη χαλυβουργία. Κατ' αυτόν τον τρόπο, το κοινοτικό πλαίσιο για τις ενισχύσεις Ε&Α θα πρέπει επίσης να ισχύει και για το χάλυβα. Δε μπορούμε να τιμωρήσουμε αυτόν τον τομέα σε σχέση με τους υπόλοιπους.
<P>
Και μια τελευταία παρατήρηση, κύριε Πρόεδρε. Πρέπει να επιβλέπονται οι εισαγωγές με προέλευση όλες τις χώρες, αλλά ιδίως τις Ανατολικές χώρες, οι οποίες σε πολλές περιπτώσεις πραγματοποιούνται σε συνθήκες ντάμπινγκ, και βασικά οι εισαγωγές εκείνες που γίνονται μέσω χωρών που δεν υπάγονται σε ποσοστώσεις. Οι έλεγχοι πρέπει να είναι αυστηροί, διότι διαφορετικά ζημιώνεται η ευρωπαϊκή βιομηχανία, και, τολμώ να προσθέσω, η βιομηχανία ορισμένων Κρατών περισσότερο από ό, τι άλλων, για να μη μπορεί κανείς να σκεφτεί ότι μια κάποια ανεκτικότητα απέναντι στο ντάμπινγκ τρίτων χωρών έχει κάποια σχέση με πτυχές εσωτερικού ανταγωνισμού στην κοινοτική χαλυβουργία.

<SPEAKER ID=273 LANGUAGE="ES" NAME="Garcνa Arias">
Κύριε Πρόεδρε, θα ήθελα να ξεκινήσω συγχαίροντας τον εισηγητή, κ. Caudron, διότι εξεπόνησε μια έκθεση δεόντως πλήρη, η οποία περιλαμβάνει όλες τις επιστημονικές και κοινωνικές πτυχές της πολιτικής του ανταγωνισμού. Ωστόσο, πιστεύω ότι θα κατανοήσει ότι εκφράζω τρεις αντιρρήσεις στην εξαίρετη έκθεσή του. Τρεις αντιρρήσεις που θα επιθυμούσαμε να έχουν ξεπεραστεί τη στιγμή της ψηφοφορίας, αν και γνωρίζω ότι ο ίδιος έχει τη θέληση να αποδεχθεί ορισμένα από αυτά τα ερωτήματα. Χαίρομαι επίσης που παρευρίσκεται ο κ. Bangemann, διότι θα ήθελα να του υποβάλω μια ερώτηση.
<P>
Αυτές οι επίπονες διαδικασίες αναδιάρθρωσης έχουν ήδη ολοκληρωθεί σε όλα τα μήκη και τα πλάτη της Ευρωπαϊκής Ένωσης. Χάθηκαν εκατοντάδες χιλιάδες θέσεων εργασίας στο Βορρά, αλλά και στο Νότο. Στο Βορρά ξεκίνησαν νωρίτερα την αναδιάρθρωση, διότι νωρίτερα δημιούργησαν την Ευρωπαϊκή Κοινότητα και νωρίτερα επωφελήθηκαν από τη φιλοσοφία της ΕΚΑΧ. Οι καθυστερημένοι ξεκίνησαν την αναδιάρθρωσή τους τη δεκαετία του 70, και την ξεκίνησαν χωρίς τις ευρωπαϊκές ενισχύσεις που προβλέπονται στα πλαίσια της ΕΚΑΧ.
<P>
Κατά συνέπεια, προσωπικά δεν πιστεύω ότι υπάρχουν καθυστερημένοι. Πιστεύω ότι όλος ο κόσμος κάνει τη δουλειά του, και χρησιμοποίησε επίσης το επώδυνο «ψαλίδι», που συνεπάγεται περικοπές. Από το Ηνωμένο Βασίλειο ως τα γερμανικά lδnder , από πάνω ως κάτω. Και όλοι με κρατικές ενισχύσεις, όλοι. Και με τεράστιες κρατικές ενισχύσεις, όπως επεσήμανε και ο κ. Imaz. Κατά συνέπεια, ας μη διαρρηγνύουμε τα ιμάτιά μας, και ας μιλήσουμε για κρατικές ενισχύσεις.
<P>
Εξάλλου, η ΕΚΑΧ φτάνει στο τέλος της, με τα πλεονεκτήματα και τα μειονεκτήματά της, δεν καταλαβαίνουμε όμως γιατί πρόκειται να τιμωρηθεί ένας βιομηχανικός τομέας σε σχέση με τους υπόλοιπους. Συνεπώς, ο κώδικας ενισχύσεων θα έπρεπε να προσεγγίζει ήδη το γενικό καθεστώς των ανταγωνιστών.
<P>
Και τέλος, κύριε Πρόεδρε, ας μην ξεχνάμε ότι παντού μπορεί να συνεχιστούν οι αναδιαρθρώσεις και οι ανάγκες κοινωνικών μέτρων.

<SPEAKER ID=274 LANGUAGE="DA" NAME="Sindal">
Κύριε Πρόεδρε, όπως σε πολλές άλλες υποθέσεις που εξετάστηκαν εδώ στο Κοινοβούλιο, βρισκόμαστε σήμερα σε μια κατάσταση όπου μπορούμε μεν να επισημαίνουμε τα προβλήματα, διαφωνούμε όμως σε μεγάλο βαθμό ως προς τον τρόπο επίλυσής τους. Αναφέρθηκε επανειλημμένα ο τρόπος με τον οποίο η βιομηχανία σιδήρου και χάλυβα υπέστη σημαντικές μετατροπές. Η απόφαση του Συμβουλίου, του 1993, σχετικά με την αναδιάρθρωση, τη μετατροπή και την προσαρμογή της δυναμικότητας της βιομηχανίας αυτής υποστηρίζεται από πολλές πρωτοβουλίες της Επιτροπής. Βλέπουμε συχνά τα πράγματα ανάλογα με τα δικά μας συμφέροντα. Στην προηγούμενη παρέμβασή μου αναφέρθηκα στα διευρωπαϊκά δίκτυα. Θα ήθελα να επαναλάβω το ίδιο πράγμα. Πρέπει κάποια στιγμή να αρχίσουμε να βλέπουμε τα πράγματα από ευρωπαϊκή σκοπιά. Βρισκόμαστε σε μια κατάσταση όπου πρέπει να εκτιμήσουμε τη θέση μας σε σχέση με τον παγκόσμιο ανταγωνισμό και όχι μόνο με τον εσωτερικό ανταγωνισμό. Χρησιμοποιούμε συχνά περισσότερες δυνάμεις για να συζητήσουμε τον τρόπο με τον οποίο χρησιμοποιούμε τις κρατικές ενισχύσεις στην Ένωση, τον τρόπο με τον οποίο ίσως εξαπατώμε τους εαυτούς μας, αντί να χρησιμοποιούμε τις δυνάμεις μας για να βρούμε τρόπους για την εδραίωση της θέσης μας στην παγκόσμια αγορά, ώστε να είμαστε σε θέση να αντιμετωπίσουμε στο μέλλον τον ανταγωνισμό. Ειπώθηκαν πολύ καλά λόγια για το μέλλον. Αναφέρθηκαν πολλές καλές ιδέες για το μέλλον. Θα ήθελα να τονίσω ότι η έρευνα και η ανάπτυξη προϊόντων έχει, κατά τη γνώμη μου, καθοριστική σημασία. Γίνεται λόγος για προσαρμογή στην αγορά. Πρέπει όμως να συζητηθεί και το θέμα της επέκτασης της αγοράς. Πάντως, οι διεθνείς εμπορικές συμφωνίες έχουν καθοριστική σημασία για εμάς.
<P>
Θα ήθελα να θίξω ένα θέμα σχετικά με την θαυμάσια έκθεση του κ. Caudron. Πρόκειται για την κατάσταση μετά το 2002. Χρειάζεται αυστηρός εσωτερικός έλεγχος, ώστε να εφαρμόζεται μια κοινή πολιτική και να μην χρησιμοποιούμε τις δυνάμεις μας για να εξακριβώσουμε κατά πόσο ο ένας εξαπατά τον άλλο. Οι προτάσεις της επιτροπής είναι ικανοποιητικές, αλλά η Επιτροπή δεν πρέπει ίσως να...................
<P>
(Ο Πρόεδρος διακόπτει τον ομιλητή)

<SPEAKER ID=275 NAME=" Bangemann">
Κύριε Πρόεδρε, ο κ. Caudron έκανε μια πολύ ρεαλιστική περιγραφή της επικρατούσας κατάστασης. Έκανε επίσης μια σειρά προτάσεων που κινούνται προς τη σωστή κατεύθυνση, προκειμένου να αντιμετωπιστούν οι προκλήσεις των επόμενων ετών. Μπορούμε, Δόξα τω Θεώ, να συζητούμε σ' ένα κλίμα, όπου η θέση της χαλυβουργίας, γενικώς, έχει κάπως σταθεροποιηθεί. Είναι απόλυτα σωστό πως χάσαμε θέσεις εργασίας στη βιομηχανία αυτή, όπως επίσης και σ' άλλες βιομηχανίες υλών, σε βιομηχανίες δηλαδή που υπέστησαν όχι μόνο μια τεχνολογική αλλαγή, αλλά υπόκεινται και σ' έναν ολοένα και εντονότερο ανταγωνισμό.
<P>
Αυτό που πέτυχε η Επιτροπή, ωστόσο, από κοινού με τη χαλυβουργία, τα τελευταία χρόνια, είχε βεβαίως σαν αποτέλεσμα να έχουμε τώρα λογικές, κατά κάποιον τρόπο, τιμές, οι υπάρχουσες θέσεις εργασίας να εμφανίζουν κάποια ασφάλεια, αν και φυσικά η διαδικασία του εκσυγχρονισμού συνεχίζεται.
<P>
Κατορθώσαμε ένα πράγμα, κυρίως, που δεν επιτρέπεται να το υποτιμά κανείς: Η ιδιωτικοποίηση, ιδιαίτερα σε ορισμένα κράτη μέλη στα οποία η βιομηχανία αυτή ήταν σχεδόν εξ ολοκλήρου κρατική, είχε σαν αποτέλεσμα, κάθε επιχείρηση να κάνει τώρα δικές της σκέψεις και να καταβάλει ίδιες προσπάθειες, προκειμένου να μπορέσει να αντέξει στον ανταγωνισμό. Αυτό, σε τελευταία ανάλυση, είναι αποφασιστικής σημασίας, διότι ο ανταγωνισμός έχει αποκτήσει παγκόσμιο χαρακτήρα. Θα πρέπει επίσης να υπολογίζουμε εντονότερα τις χώρες της Κεντρικής και Ανατολικής Ευρώπης και τη χαλυβουργία τους, και γι' αυτό το θέμα είναι να μην ξαναγυρίσουμε πλέον στην κατάσταση όπου η έλλειψη της ανταγωνιστικότητας έπρεπε να αντισταθμιστεί με κρατικές επιδοτήσεις.
<P>
Στον κ. Desama θα πρέπει να πω πως οι δηλώσεις του, σήμερα το βράδυ, δεν βοηθούν ούτε την Clabecq ούτε τη χαλυβουργία γενικώς, και πως το πρόβλημα δεν μπορεί να λυθεί έτσι. Δεν αρχίσαμε εδώ καμιά δίκη τύπου Ιεράς Εξέτασης, αλλά θα πρέπει να το κάνουμε, μια και είμαστε υποχρεωμένοι από το νόμο. Θα πρέπει, χάριν των θέσεων εργασίας στη χαλυβουργία, να φροντίσουμε, ώστε να μην υπάρχουν στρεβλώσεις στον ανταγωνισμό, λόγω καταβολής παράνομων κρατικών ενισχύσεων. Πρόκειται για τις θέσεις εργασίας σ' ολόκληρη τη χαλυβουργία, και δεν μπορεί να 'ρχεται κάποιος εδώ και να ισχυρίζεται πως η Επιτροπή προβαίνει σε δίκη τύπου Ιεράς Εξέτασης. Αυτή είναι μια έκφραση που θα πρέπει πραγματικά να την αντικρούσω. Κάνουμε το χρέος μας, και αν δε με πιστεύετε, οι άνθρωποι της Clabecq εξουσιοδότησαν, ως γνωστόν, τον κ. Gandois να διαπιστώσει, σε μια πραγματογνωμοσύνη, τι θα μπορούσε να αποκαταστήσει την ανταγωνιστικότητα; υπάρχει μόνο μία και μοναδική δυνατότητα, και συγκεκριμένα οι επενδύσεις στον εκσυγχρονισμό.
<P>
Αν κάνει κανείς αυτές τις επενδύσεις στον εκσυγχρονισμό, τότε μπορεί να υπολογίζει πως και η Clabecq θα ξαναγίνει ανταγωνιστική. Αλλά το ερώτημα είναι φυσικά το εξής: Ποιος θα το κάνει αυτό, αν δεν είναι σίγουρος πως με τον τρόπο αυτό θα αποκτήσει μια βιώσιμη επιχείρηση; Αυτό είναι ένα ερώτημα αποφασιστικής σημασίας. Δεν μπορούμε απλώς να συνεχίζουμε όπως παλιά, όταν παρέχονταν ενισχύσεις και καταστρέφονταν βιώσιμες επιχειρήσεις, επειδή οι μη βιώσιμες έκαναν ανέντιμο ανταγωνισμό. Θα σας παρακαλούσα, κύριε Desama, να προσαρμόσετε τα λόγια σας κάπως περισσότερο στην πραγματικότητα.
<P>
Αυτό άλλωστε ισχύει και για τον ισχυρισμό ότι η Συνθήκη Montan αποτελεί τη μοναδική βιομηχανική πολιτική. Αυτό είναι τελείως λανθασμένο, και λυπάμαι που είμαι υποχρεωμένος να σας το πω εδώ. Αυτή η βιομηχανική πολιτική είναι απηρχαιωμένη εδώ και πολύ καιρό. Είναι μια παρεμβατική βιομηχανική πολιτική, που βασιζόταν σε ποσοστώσεις, σε ελέγχους τιμών, ελέγχους των εμπορικών ρευμάτων και άλλα παρόμοια, και στις προηγούμενες κρίσεις της χαλυβουργίας, όταν εφαρμόσαμε αυτήν την πολιτική, ποτέ δεν βρήκαμε λύση. Μόλις εφαρμόσαμε τη σύγχρονη βιομηχανική πολιτική, υπέρ της οποίας τάσσεται με επιτυχία εδώ και αρκετά χρόνια η Eπιτροπή, μπορέσαμε να πετύχουμε μια λογική λύση των προβλημάτων, και σήμερα μπορούμε να καταπιαστούμε με μεγαλύτερη ηρεμία με τα καινούρια προβλήματα.
<P>
Δεν μπορώ τώρα να κάνω περαιτέρω διεξοδικές δηλώσεις για τη μετάβαση της Συνθήκης της ΕΚΑΧ στους γενικούς κανόνες. Είναι απόλυτα σαφές πως δεν θα παρατείνουμε τη Συνθήκη. Ένα μέρος των μηχανισμών, εφόσον ανταποκρίνεται σ' αυτή τη μοντέρνα βιομηχανική πολιτική, θα το υιοθετήσουμε στη Συνθήκη. Θα πρέπει να βρούμε μια λύση στη χρησιμοποίηση του αποθεματικού, των χρημάτων δηλαδή τα οποία έχει συνεισφέρει η χαλυβουργία. Εδώ ανοίγει κάπως η όρεξη των κρατών μελών για να οικειοποιηθούν τα χρήματα αυτά. Παραβλέπουν όμως ότι πρόκειται για χρήματα που προήλθαν από τη χαλυβουργία. Γι' αυτό και θα 'πρεπε να βρούμε μια λύση, που να επιτρέπει έστω και μερική χρησιμοποίηση των χρημάτων αυτών για τους περαιτέρω σκοπούς της χαλυβουργίας, για παράδειγμα για τον εκσυγχρονισμό και για την περαιτέρω έρευνα. Αλλά τα κράτη μέλη έχουν άλλες αντιλήψεις. Ελπίζουμε, με την υποστήριξη του Κοινοβουλίου, να βρούμε μια λογική λύση. Αυτό ισχύει άλλωστε και για το πρόβλημα με τις ΗΠΑ. Φυσικά και είμαστε υπέρ μιας πολυμερούς συμφωνίας. Είναι το μοναδικό είδος λύσης τέτοιων εμπορικών προβλημάτων, κι εξακολουθούμε να ελπίζουμε ότι μπορούμε να το πετύχουμε αυτό, αφού καταλαγιάσει η έξαρση της προεκλογικής περιόδου στις ΗΠΑ.
<P>
Βρισκόμαστε σε μια νέα φάση της αναδιάρθρωσης. Bρισκόμαστε μάλλον σε φάση ομαλότητας; έχουμε δηλαδή να κάνουμε με μια βιομηχανία που είναι ανταγωνιστική, και που καθήκον της είναι να διατηρήσει αυτήν την ανταγωνιστικότητα. Συνεπώς δε χρειάζεται πλέον να τα ρυθμίσουμε όλα εκ βάθρων πάλι, αλλά θα πρέπει να δούμε να μην χαθεί αυτή η ανταγωνιστικότητα τα επόμενα χρόνια.

<SPEAKER ID=276 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=12>
Διευρωπαϊκά τηλεπικοινωνιακά δίκτυα
<SPEAKER ID=277 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση της Επιτροπής, Νομισματικής και Βιομηχανικής Πολιτικής (Α4-0222/96), σχετικά με την κοινή θέση που ενέκρινε το Συμβούλιο ενόψει της έκδοσης της απόφασης του Ευρωπαϊκού Κοινοβουλίου και του Συμβουλίου σχετικά με δέσμη κατευθυντήριων γραμμών για τα διευρωπαϊκά τηλεπικοινωνιακά δίκτυα (C4-0225/96-95/0124(COD)) (εισηγητής: ο κ. Hoppenstedt).

<SPEAKER ID=278 NAME="Hοppenstedt">
Kύριε Πρόεδρε, αξιότιμοι κυρίες και κύριοι συνάδελφοι, έχω την τύχη να μπορώ να μιλάω εδώ σ' αυτήν τη σύνοδο της ολομέλειας, όπως άλλωστε και κατά την τελευταία, λίγο πριν από τα μεσάνυχτα. Λυπάμαι ειδικά εκείνους που δεν μπορούν να παρευρίσκονται εδώ, που κάθονται πάνω στις σκληρές καρέκλες των μπυραριών και των κρασοπωλείων, και είναι υποχρεωμένοι να πίνουν κρύα μπύρα και κρύο κρασί. Εμείς εδώ περνάμε πολύ καλύτερα.
<P>
Αλλά, φυσικά, το θέμα δεν είναι αυτό; το θέμα είναι τα διευρωπαϊκά δίκτυα τηλεπικοινωνιών. Αντικείμενό μας είναι να καταθέσουμε τη θέση μας σε δεύτερη ανάγνωση και να κρίνουμε την κοινή θέση. Η Επιτροπή Οικονομικής, Νομισματικής και Βιομηχανικής Πολιτικής, ενέκρινε ομόφωνα τροπολογίες για την έκθεση αυτή. Για εκείνους που δεν είναι εξοικειωμένοι τόσο με το αντικείμενο, επιτρέψτε μου σήμερα να επαναλάβω ακόμη μια φορά, πως φυσικά και θα πρέπει, σε μια εσωτερική αγορά, σ' έναν χώρο χωρίς σύνορα, να εξασφαλίζεται η ελεύθερη κυκλοφορία των αγαθών, των προσώπων, των κεφαλαίων και των υπηρεσιών. Τα κοινοτικά μέτρα, που ήδη έχουν αποφασιστεί, και οι δράσεις που επίκεινται να εγκριθούν ακόμη, καθιστούν απαραίτητη μια εκτεταμένη ανταλλαγή πληροφοριών, μεταξύ προσώπων, φορέων της οικονομίας και διοικήσεων. Αυτό είναι αναγκαίο, κι επ' αυτού φυσικά δουλεύουμε.
<P>
Αυτή η ανταλλαγή πληροφοριών μπορεί να εξασφαλιστεί μόνο με τα διευρωπαϊκά δίκτυα τηλεπικοινωνιών. Το άρθρο 129Δ της Συνθήκης της Κοινότητας, καθορίζει τους προσανατολισμούς που καλύπτουν τους στόχους, τις προτεραιότητες και τις γενικές γραμμές των μελετωμένων δράσεων, στον τομέα των διευρωπαϊκών δικτύων.
<P>
Οι προσανατολισμοί αυτοί προβλέπουν έργα κοινού ενδιαφέροντος. Τα διευρωπαϊκά τηλεπικοινωνιακά δίκτυα καλύπτουν και τις τρεις κατηγορίες που συνιστούν τα δίκτυα αυτά, δηλαδή τις εφαρμογές, τις βασικές υπηρεσίες και τα βασικά δίκτυα.
<P>
Η κοινή θέση υποστηρίζει το σύνδεσμο των δικτύων στον τομέα της τηλεπικοινωνιακής υποδομής, την εδραίωση και την ανάπτυξη διαλειτουργικών υπηρεσιών κι εφαρμογών, καθώς και την πρόσβαση σ' αυτές, με στόχο να διευκολυνθεί η μετάβαση στην κοινωνία της πληροφόρησης, να βελτιωθεί η ανταγωνιστικότητα της βιομηχανίας και να ενισχυθεί η οικονομική και κοινωνική συνοχή της Κοινότητας.
<P>
Mέτρα για την υλοποίηση αυτών των στόχων, είναι η επιλογή έργων κοινού ενδιαφέροντος. Μια από τις προτεραιότητες στην τροπολογία μας είναι αυτή ακριβώς, να καθοριστεί δηλαδή μια σειρά, και να μην παρεκκλίνουμε, φυσικά, απ' αυτήν. Αλλες προτεραιότητες είναι οι εξής: Η διαφώτιση της κοινής γνώμης για τα πλεονεκτήματα της εφαρμογής των διευρωπαϊκών δικτύων, οι διευρωπαϊκές τηλεπικοινωνιακές υπηρεσίες, η προώθηση κοινών πρωτοβουλιών για το ξεκίνημα έργων στον τομέα των διευρωπαϊκών δικτύων, η υποστήριξη με πιστώσεις των εφαρμογών, ιδιαίτερα εκείνων με συλλογικό ενδιαφέρον, η προώθηση εταιρικών σχέσεων στον δημόσιο και τον ιδιωτικό τομέα, και η προώθηση της προσφοράς και της αξιοποίησης των υπηρεσιών και των εφαρμογών μικρομεσαίων επιχειρήσεων.
<P>
Η Επιτροπή Οικονομικής, Νομισματικής και Βιομηχανικής Πολιτικής, ξεχώρισε ιδιαίτερα τα άρθρα 3, 6 και 7 και κατέθεσε τροπολογίες επ' αυτών. Βασικό μέλημά μας είναι μια διευρωπαϊκή τηλεπικοινωνιακή υποδομή σε δίκτυα, που θα εξασφαλίζει ότι η κοινωνία της πληροφόρησης θα μπορεί να αναπτυχθεί. Προσέχουμε ωστόσο στις τροπολογίες μας, και στον κατάλογο των προτεραιοτήτων, να λαμβάνονται ιδιαίτερα υπόψη οι πολίτες και οι ανησυχίες τους, όσον αφορά λ.χ. τα κοινά σημεία σύνδεσης ή τα αδύνατα σημεία του συστήματος.
<P>
Θεωρώ σημαντικό να μην έχουμε στο μέλλον μόνο λεωφόρους πληροφοριών, αλλά και «πεζοδρόμια» πληροφοριών, καθώς επίσης και «ζώνες πληροφοριών για πεζούς». Ιδιαίτερη σημασία έχουν, επίσης, για μας, οι διασυνοριακές, διαπεριφερειακές πρωτοβουλίες, καθώς και η δικτύωση με τηλεπικοινωνιακά δίκτυα του χώρου της Μεσογείου, των κρατών της Κεντρικής και Ανατολικής Ευρώπης, της ΚΑΚ και της Λατινικής Αμερικής. Όλα αυτά είναι βασικά θέματα που τονίζονται ιδιαίτερα σ' αυτές τις τροπολογίες.
<P>
Θεωρώ ιδιαίτερα αναγκαίο να δεχθεί το Συμβούλιο τη θέση μας, τις αποφάσεις που πήραμε σε δεύτερη ανάγνωση, και να μην καθυστερήσει επί μακρόν, μια και έχουμε την άποψη πως, ειδικά στον τομέα της χαλυβουργίας, καθώς και στον τομέα των τεχνολογιών πληροφόρησης, λαγοκοιμάται ένα μεγάλο δυναμικό θέσεων εργασίας. Αυτές δεν είναι πρόσθετες, αλλά οπωσδήποτε νέες θέσεις εργασίας, και νομίζω πως θα πρέπει να κάνουμε το παν για να προωθήσουμε ειδικά αυτόν τον τομέα. Δεν μπορούμε να συντάσσουμε μόνον Λευκές Βίβλους και να εγκρίνουμε μεγάλα ψηφίσματα προς την κατεύθυνση της εξασφάλισης θέσεων εργασίας ή της δημιουργίας νέων, αλλά χρειαζόμαστε πράγματι και δομές, που να είναι από μόνες τους σε θέση να μεριμνούν, με επιτυχία, για θέσεις εργασίας.
<P>
Nομίζω πως θα πρέπει επιτέλους κάποτε να τελειώνουμε με τις δήθεν συζητήσεις. Θα πρέπει να πιάσουμε δουλειά, προκειμένου να πετύχουμε. Nομίζω πως η προσέγγιση αυτή που μας πρότεινε η Eπιτροπή, η κοινή θέση που έχουμε μπροστά μας, προσφέρει πέρα για πέρα καλές δυνατότητες. H κοινωνία της πληροφόρησης θα αναπτυχθεί από μόνη της. Aν δεν φροντίσουμε όμως να τηρηθεί αυτό που είπα προηγουμένως, τότε ο μικρός πολίτης θα μείνει προφανώς στα μισά του δρόμου. Nομίζω πως δεν θα πρέπει να γίνει κάτι τέτοιο. Γι' αυτό και επιθυμώ να εγκριθεί, εδώ στην ολομέλεια, η πρόταση της Eπιτροπής, Oικονομικής, Nομισματικής και Bιομηχανικής Πολιτικής. Eίμαι σίγουρος πως αυτό επίσης θα γίνει σχετικά ομόφωνα.

<SPEAKER ID=279 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, νομίζω ότι θα πρέπει πρώτον να υπενθυμίσουμε ότι η πρόταση που εξετάζεται, η οποία στηρίζεται στη νομοθετική βάση του Αρθρου ΧΙΙ της συνθήκης, ζητά από την Ένωση να σταματήσει κατευθύνσεις, στόχους, προτεραιότητες όπως επίσης και βασικές γραμμές ενεργειών που πρόκειται να πραγματοποιηθούν, ώστε να βοηθήσει στην εφαρμογή σχεδίων που αφορούν στα διευρωπαϊκά δίκτυα τηλεπικοινωνιών.
<P>
Τα σχέδια αυτά αποσκοπούν κυρίως στην καταγραφή των τομέων όπου θα υποβληθούν προτάσεις με σκοπό να παρουσιαστούν σχέδια, και μερικά απ'αυτά θα λάβουν τον τίτλο «κοινού ενδιαφέροντος» και θα μπορέσουν κατ'αυτό τον τρόπο να λάβουν μια οικονομική υποστήριξη εκ μέρους της Κοινότητας.
<P>
Το Φεβρουάριο της φετινής χρονιάς, η Συνέλευσή μας πήρε θέση με πρώτη ανάγνωση των τροπολογιών, εκ των οποίων ορισμένες ήταν μη αποδεκτές από το Συμβούλιο. Η έκθεση του κ. Hoppenstedt, την οποία συζητούμε σήμερα, επανέρχεται σε ένα μεγάλο αριθμό τροπολογιών που δεν θα γίνουν αποδεκτές από την ομάδα μας. Θα υπενθυμίσω συγκεκριμένα τα προβλήματα των επιτροπών, την κατανομή των ευθυνών μεταξύ του Κοινοβούλιου, του Συμβουλίου και της Επιτροπής, τον καθορισμό των σχεδίων που θα επιλεχτούν, τον ορισμό από κοινού του προγράμματος εργασίας με το Κοινοβούλιο, το θέμα της επιτροπής διαχείρισης που θα μετατραπεί σε μια απλή συμβουλευτική επιτροπή.
<P>
Όσον αφορά την επιλογή των σχεδίων, η αποδοχή των προτεινόμενων τροπολογιών από το Ευρωπαϊκό Κοινοβούλιο σημαίνει ότι οι αποφάσεις θα παρθούν τόσο από το Συμβούλιο όσο και από το Κοινοβούλιο. Εμείς δεν μπορούμε να το δεχτούμε αυτό.
<P>
Επίσης όσον αφορά τον ορισμό των σχεδίων, η δέσμευση του διεθνισμού επανέρχεται, η οποία, υπενθυμίζω ότι με κανένα τρόπο δεν επιβάλλεται από τη συνθήκη. Διαφωνούμε επίσης στο θέμα αυτό γιατί θεωρούμε ότι τα σχέδια που τιτλοφορούνται στην προκήρυξη «λεωφόροι της πληροφόρησης» δεν θα μπορούσαν να επιτύχουν ευρωπαϊκή ανάπτυξη.
<P>
Τέλος, στο σύνολο των παρατηρήσεων που ανέφερα προσθέτω την έλλειψη σεβασμού των κανόνων επικουρικότητας, των νέων διατάξεων περί προτεραιότητας επιλογών και προθεσμιών των σχεδίων. Επίσης προστέθηκαν νέες προτεραιότητες, μερικές εκ των οποίων δεν μας φαίνεται να δικαιολογούνται από καμία προγενέστερη απόφαση.
<P>
Η ομάδα μας θα πάρει θέση αύριο σχετικά με ένα μεγάλο μέρος τροπολογιών, για τις οποίες θα επιφυλαχθεί.

<SPEAKER ID=280 LANGUAGE="SV" NAME="Lindqvist">
Κύριε Πρόεδρε, ο όγκος των πληροφοριών στην κοινωνία αυξάνει ασύλληπτα. Το να έχει κανείς σωστές πληροφορίες, ή να γνωρίζει πώς να πάρει πληροφορίες είναι μιά σημαντική γνώση για τους περισσότερους που θα δραστηριοποιούνται στην μελλοντική αγορά εργασίας. Δύο καθήκοντα προβάλλουν ως κεντρικά για μιά θετική ανάπτυξη της κοινωνίας της πληροφορίας. Το πρώτο αφορά την δημοκρατία και το δικαίωμα όλων να τους δωθούν οι - και να επωφεληθούν από τις - δυνατότητες της κοινωνίας της πληροφορικής. Το δεύτερο αφορά την σωστή εκμετάλλευση της τεχνολογίας και τον συντονισμό δικτύων για την χρησιμοποίησης της δραστηριότητας, δηλ. να δοθεί προτεραιότητα στις ανάγκες των χρηστών, των καταναλωτών. Είναι αυτό το τελευταίο στο οποίο αυτή η έκθεση πρωτίστως αναφέρεται. Είναι ωστόσο σημαντικό εμείς ως εκπρόσωποι της κοινής γνώμης να συμπεριλαμβάνουμε πάντοτε τις πτυχές της δημοκρατίας, της δικαιοσύνης και των ισότιμων προϋποθέσεων ακόμη και όταν συζητάμε θέματα περισσότερο τεχνικά.
<P>
Ενας αποτελεσματικός συντονισμός των τηλεπικοινωνιακών δικτύων διευκολύνει την μετάβαση στην κοινωνία της πληροφορίας. Ο συντονισμός των δικτύων είναι σημαντικός επίσης για την υλοποίηση των διαφόρων κοινωτικών προγραμμάτων για την έρευνα και την τεχνολογική ανάπτυξη, προγράμματα πρός όφελος των μικρών και μικρομεσαίων επιχειρήσεων, όπου υπάγονται προγράμματα που αφορούν το περιεχόμενο της πληροφόρησης, π. χ. INFO 2000 και MEDIA II.
<P>
Ας μου επιτραπεί να αναφερθώ σε μερικές ακόμα πτυχές που είναι σημαντικές εν προκειμένω. Αυτοί που θα τα εφαρμόσουν θα πρέπει να χρησιμοποιούν τις τοπικές γλώσσες. Θα πρέπει επίσης να λαμβάνουν υπόψη τους τις ιδιαίτερες ανάγκες πληθυσμιακών ομάδων οι οποίες ίσως δεν θα εκμεταλλευτούν πρωτίστως τα συστήματα. Μπορεί να πρόκειται για γυναίκες, ανεκπαίδευτα άτομα ή άτομα σε αραιοκατοικημένες περιοχές και ανάπηρους. Πρέπει επομένως να υπάρξει φροντίδα ώστε αυτές οι ομάδες να έχουν την ίδια δυνατότητα πρόσβασης σε - και τις ίδιες δυνατότητες εκμετάλλευσης των οικονομικών και τεχνολογικών δικτύων και συστημάτων.
<P>
Είναι επίσης σημαντικό να εφαρμοστεί, κατά την τοποθέτηση πυλώνων κεραιών, τον σχεδιασμό τηλεφώνων και άλλου εξοπλισμού, η καλύτερη δυνατή οικολογική τεχνολογία ανακύκλωσης και επαναχρησιμοποίησης, καθώς και αποφυγής τραυματισμοών κατά την χρήση. Πρέπει επίσης να δωθεί προσοχή στις κοινωνικές συνέπειες και στην εφαρμογή καθώς και εκμετάλλευση της τεχνολογίας των τηλεπικοινωνιών και τηλεπικοινωνιακών δικτύων.
<P>
Μερικοί σημαντικοί τομείς εφαρμογής των τηλεπικοινωνιών του μέλλοντος είναι η εκπαίδευση, π.χ. εκπαίδευση εξ αποστάσεως, γενικά βελτιωμένες επικοινωνίες στις δημόσιες και ιδιωτικές δραστηριότητες, χρήση των λεγομένων έξυπνων κκαρτών σε διάφορες μορφές, ηλεκτρονικά μέσα πληρωμών, ηλεκτρονικό ταχυδρομείο και υπηρεσίες βίντεο. Λίγο πιό μακροπρόθεσμα μπορώ επίσης να δώ ότι ανοίγονται ανυπολόγιστες δυνατότητες χρησιμοποίησης των διευρωπαϊκών τηλεπικοινωνιακών δικτύων για γενικές και εμπορικές υπηρεσίες και απλουστεύσεις δραστηριοτήτων, π.χ. μεταφορές, παραγγελίες αγορών, προμήθειες, εκδόσεις τιμολογίων, ταχυδρομικές, τραπεζικές και ασφαλιστικές δραστηριότητες, πρός όφελος όλων μας.
<P>
Οι δυνατότητες βελτιωμένων τηλεπικοινωνιών με ήχο και εικόνα διευκολύνουν επίσης την αποκέντρωση μέσω της διάχυσης της εργασίας σε νέες περιοχές. Αν χρησιμοποιηθεί σωστά, κύριε Πρόεδρε, μπορεί να αποφέρει κοινωνικά οφέλη μέσω της μείωσης των περιβαλλοντικών ζημιών. Τέλος θέλω να εκφράσω ικανοποίηση για το ότι η επιτροπή ήταν ομόφωνη.

<SPEAKER ID=281 LANGUAGE="IT" NAME="Malerba">
Κύριε Πρόεδρε, κύριε επίτροπε, η δεύτερη ανάγνωση της κοινής θέσης, εκ μέρους της Επιτροπής Οικονομικής, Νομισματικής και Βιομηχανικής Πολιτικής, επαναθέτει το πρόβλημα της επιτροπολογίας, διεκδικώντας έναν πιο ισχυρό ρόλο και τη συμμετοχή στη λήψη αποφάσεων του Ευρωπαϊκού Κοινοβουλίου για την επιλογή των προγραμμάτων των διευρωπαϊκών τηλεπικοινωνιακών δικτύων.
<P>
Πώς θα μπορούσα να διαφωνώ, κατ' αρχήν, με τον εκδημοκρατισμό των ευρωπαϊκών θεσμικών οργάνων; Στο θέμα όμως των τηλεπικοινωνικών δικτύων επιτρέψτε μου να υπογραμμίσω την ανάγκη ταχέων και ευέλικτων διαδικασιών για τη λήψη αποφάσεων. λαμβάνονας ακριβώς υπόψη αυτή την ανάγκη θεωρώ ότι οι τροπολογίες αριθ. 8, 9, 10 και 11 είναι ακατάλληλες για τις υπάρχουσες συνθήκες, έστω κι αν εμπνέονται από μία σωστή αρχή. Έχουμε ενώπιόν μας μία ευκαιρία, αυτή της κοινωνίας της πληροφόρησης, που συνεχώς αναπτύσσεται. Θα ήθελα να σας παραθέσω τρία σημεία από την ομιλία του προέδρου της Federal Communication Commission , κ. Hundt, ομιλία που παρακολούθησα συμμετέχοντας στην κοινοβουλευτική αντιπροσωπεία Ευρωπαϊκή Ένωση/Ηνωμένες Πολιτείες. Τα τελευταία τρία έτη η FCC δεν έκανε τίποτε άλλο από το να απορρυθμίζει την αγορά υπηρεσιών telekom στις ΗΠΑ, επιτυγχάνοντας εκθετικές αυξήσεις ανάπτυξης. Η FCC υιοθέτησε μία αρκετά πρωτότυπη πολιτική δημοπρασιών των συχνοτήτων, κερδίζοντας χωρίς κανένα κόπο και χωρίς επιβάρυνση των φορολογουμένων το ποσό των 20 εκατ. δολαρίων. ένα εκατομμύριο, δηλαδή το 5 % των εισπράξεων, θα επενδυθεί σε ένα πρόγραμμα διασύνδεσης με την INTERNET όλων των σχολείων της μέσης εκπαίδευσης των Ηνωμένων Πολιτειών.
<P>
Αυτή η πραγματιστική προσέγγιση αρμόζει ιδιαίτερα σε έναν τομέα που βρίσκεται σε πλήρη ανάπτυξη, όπου οι τεχνολογικές κατακτήσεις είναι συνεχείς και οι επενδυτικοί κύκλοι είναι συχνά πολύ σύντομοι. Αν και το αμερικανικό παράδειγμα, σύμφωνα με ορισμένους, δεν αποτελεί αναγκαστικά ένα πρότυπο - εάν το ακολουθούσαμε θα έπρεπε να φροντίσουμε περισσότερο την υλοποίηση των υποδομών και λιγότερο τις εφαρμογές- θα έτεινα μάλλον να πιστέψω ότι η INTERNET και η επιτυχία της βασίζονται σε μεγάλο βαθμό στις επενδύσεις του Department of Defense (DOD) για το δίκτυο DARP. Όπως, συνειρμικά μου έρχεται η σκέψη ότι το Global Positionning System κυμματοδιακίνησης είναι παιδί του προγράμματος «Πόλεμος των άστρων» (SDI).
<P>
Παραμένει, θα έλεγα καταλήγοντας, μία νόμιμη αμφιβολία, ότι ενώ εμείς συζητούμε ενδολεχώς για την προστασία του γλωσσικού πλουραλισμού της Ευρώπης ή για τις διαδικασίες επιλογής των προτιμητέων εφαρμογών, χάνουμε πολύτιμο χρόνο τρέχοντας πίσω από τις σκοπιμότητες: εύχομαι συνεπώς την επίτευξη ταχείας σύγκλισης μεταξύ Κοινοβουλίου και Επιτροπής και, παράλληλα, την χωρίς καθυστέρηση υλοποίηση των μέτρων προώθησης των κοινωνιών της πληροφόρησης.

<SPEAKER ID=282 NAME="Bangemann">
Κύριε Πρόεδρε, ο κ. Hοppenstedt το ξέρει, όπως το ξέρουν και όλοι όσοι μιλούν εδώ. Kατά βάσιν πρόκειται για τις τροπολογίες που είχε καταθέσει το Kοινοβούλιο ήδη κατά την πρώτη ανάγνωση και τις οποίες απέρριψε το Συμβούλιο. Ξανακατατέθηκαν τώρα πάλι και αφορούν κυρίως το θέμα της συμμετοχής του Kοινοβουλίου. Aυτό είναι το κεντρικό σημείο της συζήτησής μας σήμερα. Kατανοώ τη θέση του Kοινοβουλίου. Aλλά από σήμερα κιόλας μπορώ να σας πω πως το Συμβούλιο δεν θα τις δεχθεί. Θα βρεθείτε συνεπώς ενώπιον του προβλήματος να αποφασίσετε, στη διαδικασία συνδιαλλαγής, κατά πόσον τουλάχιστον θα υποχωρήσετε από τη θέση σας ή θα σταματήσετε αυτό, το δικαίως χαρακτηρισθέν ως σημαντικό πρόγραμμα. Σ' αυτή, δυστυχώς, την κατάσταση βρίσκεται το Kοινοβούλιο. Θα σας βοηθήσουμε, όσο γίνεται περισσότερο, αλλά νομίζω πως δε θα μπορέσετε να περάσετε από το Συμβούλιο όλα όσα θα αποφασίσετε αύριο.

<SPEAKER ID=283 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=13>
Εξοπλισμοί υπό πίεση
<SPEAKER ID=284 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση της Επιτροπής Οικονομικής, Νομισματικής και Βιομηχανικής Πολιτικής (Α4-0217/96), σχετικά με την κοινή θέση που ενέκρινε το Συμβούλιο ενόψει της έκδοσης της οδηγίας του Ευρωπαϊκού Κοινοβουλίου και του Συμβουλίου για την προσέγγιση των νομοθεσιών των κρατών μελών σχετικά με τον εξοπλισμό υπό πίεση C4-02226/96-00/0462(COD)) (Εισηγητής: ο κ. Meier).

<SPEAKER ID=285 NAME="Meier">
Κύριε Πρόεδρε, κύριε Επίτροπε, αξιότιμοι κυρίες και κύριοι βουλευτές, για τους εξοπλισμούς υπό πίεση, εξακολουθούν ακόμη να υπάρχουν στα κράτη μέλη διαφορετικές διαδικασίες έγκρισης κυκλοφορίας στην αγορά και ελέγχου τους. Για παράδειγμα, οι φιάλες αερίου δεν μπορούν ακόμη να μεταφερθούν και να χρησιμοποιηθούν σ' ολόκληρη την Kοινότητα. H εσωτερική αγορά όμως, είναι ένας χώρος χωρίς εσωτερικά σύνορα, και το ελεύθερο εμπόριο δεν θα 'πρεπε να παρεμποδίζεται με διαφορές. H εναρμόνιση συνεπάγεται εξάλειψη των εμποδίων και η παρούσα οδηγία θα πρέπει να έχει αυτήν ως στόχο. Φυσικά και δεν είναι ακόμη απόλυτα πλήρης. Aναφέρεται σε συσκευές που εμφανίζουν πιέσεις πάνω από 0, 5 bar. Aπλά δοχεία πίεσης εμπίπτουν στο πεδίο της οδηγίας 87/404.
<P>
H μεταφορά επικίνδυνων εμπορευμάτων ρυθμίζεται σήμερα με διεθνείς συμβάσεις. Eξαιρούνται οι στρατιωτικές συσκευές, οι συσκευές που προορίζονται για χρήση σε πυρηνικές εγκαταστάσεις και αγωγούς πετρελαίου, καθώς και σε υπόγειες αποθήκες πετρελαίου ή φυσικού αερίου. Aυτό όμως δεν σημαίνει πως δεν αναγνωρίζονται οι κίνδυνοι εδώ. Aντίθετα μάλιστα, στους τομείς αυτούς θα πρέπει να υπάρχουν ιδιαίτερα επακριβείς διατάξεις και διαδικασίες ελέγχου. Στην έκθεση αυτή εξαιρέθηκαν, μόνον λόγω του ειδικού τους χαρακτήρα.
<P>
Συνεπώς, οι ισχύουσες νομοθετικές διατάξεις εξακολουθούν να μην καλύπτουν ορισμένους τομείς. Θα πρέπει ωστόσο να μπορεί να βελτιώνεται η εσωτερική αγορά, χωρίς να μειώνεται το επίπεδο των ισχυουσών διατάξεων ασφαλείας των κρατών μελών. Oι βασικές απαιτήσεις όσον αφορά την ασφάλεια, την προστασία της υγείας και την υγιεινή για τον άνθρωπο, καθώς και την ασφάλεια, θα πρέπει επίσης να λαμβάνονται επακριβώς υπόψη. Όπως και παλιά, ο τομέας των εξοπλισμών υπό πίεση, είναι πανευρωπαϊκά μια πολύ μεγάλη αγορά, που εξασφαλίζει θέσεις εργασίας, και με υψηλά στάνταρτ ασφαλείας μπορεί να αντιμετωπίσει με επιτυχία τον ανταγωνισμό στην παγκόσμια αγορά.
<P>
H παρούσα έκθεση ασχολείται με τα ακόλουθα σημεία, που βρίσκουν απήχηση και στις τροπολογίες. Θα πρέπει να ελέγχεται η αποτελεσματικότητα της οδηγίας αυτής και η πρακτική της εφαρμογή. Θα 'πρεπε επίσης να σκεφθούμε, μήπως θα ήταν αργότερα καλό να συμπεριλάβουμε και την οδηγία 87/404, που αναφέρεται στις απλές συσκευές υπό πίεση. Θα πρέπει επίσης να εξεταστεί και η ανάγκη μιας πανευρωπαϊκής ρύθμισης στην επικράτεια της Ένωσης, για τους τομείς που δεν εμπίπτουν στο πεδίο εφαρμογής της οδηγίας. H μετάκληση τεχνικών εμπειρογνωμόνων στη μόνιμη επιτροπή της Eπιτροπής, είναι επιθυμητή. Δίνεται προτεραιότητα στην ασφάλεια. Aυτό άλλωστε ήταν και μέλημα πολλών οργανισμών ελέγχου, και είναι μέλημα των καταναλωτών και των χρηστών, καθώς και των ασχολουμένων με τους εξοπλισμούς υπό πίεση. Θα πρέπει να εξασφαλίζεται η ασφάλεια, με τον έλεγχο από οριζόμενες υπηρεσίες, αναγνωρισμένες ανεξάρτητες αρχές ελέγχου και αρχές ελέγχου των κατασκευαστών. Γίνεται επίσης αναφορά και στην επισήμανση με την ένδειξη CE.
<P>
Για να τονιστεί η ασφάλεια - και κανείς ουσιαστικά δεν μπορεί να είναι κατά της ασφάλειας - προτείνω επίσης να εγκριθεί η τροπολογία 10. Στην ασφάλεια αποσκοπεί και η τροπολογία 12. Για καινούρια υλικά, στα οποία δεν μπορούν να εφαρμοστούν οι εναρμονισμένες διατάξεις, θα πρέπει επίσης να ισχύει ένα ισότιμο επίπεδο συνολικής ασφάλειας. Θα ήθελα να τονίσω ιδιαίτερα, ότι προτείνουμε τη συνεργασία μεταξύ των κρατών μελών και των αρμόδιων υπηρεσιών, επειδή τη θεωρούμε πολύ σημαντική.
<P>
Όσον αφορά την τελευταία τροπολογία που αναφέρεται στο διάγραμμα, θα πρέπει να σημειώσουμε πως επ' αυτής της τροποποίησης δεν επιτεύχθηκε καμιά συμβιβαστική λύση στην Eπιτροπή Oικονομικής, Nομισματικής και Bιομηχανικής Πολιτικής. Συνεπώς δεν θα 'πρεπε να εγκρίνουμε την τροποποίηση αυτή, για να επικυρώσουμε τον συμβιβασμό αυτό στην Oικονομική Eπιτροπή.
<P>
Λαμβάνοντας υπόψη τις παρατηρήσεις που έκανα στην αρχή, σχετικά με την αναγκαία περαιτέρω εξέλιξη και έγκριση εξοπλισμών υπό πίεση, μέχρις ότου και άλλες οδηγίες θεωρηθούν αναγκαίες, προτείνω να δώσουμε τη συγκατάθεσή μας στην έκθεση. Σας ευχαριστώ για την παρουσία σας τέτοια ώρα.

<SPEAKER ID=286 LANGUAGE="DE" NAME="Kοnrad">
Kύριε Πρόεδρε, αξιότιμοι κυρίες και κύριοι, με την οδηγία για τους εξοπλισμούς υπό πίεση, εγκρίνουμε μια οδηγία με την οποία θα εναρμονιστούν οι μέχρι τώρα ισχύουσες εθνικές διατάξεις για τους εξοπλισμούς υπό πίεση. Mονάχα το πεδίο εφαρμογής της οδηγίας αυτής - από τους πυροσβεστήρες, τα δοχεία πιέσεως, τις βαλβίδες, μέχρι και όλες τις χημικές εγκαταστάσεις - δείχνει το ευρύτατο φάσμα που θα πρέπει να καλυφθεί με την οδηγία αυτή. Γι' αυτό και η οικονομία ενδιαφέρεται για έναν εναρμονισμένο ευρωπαϊκό ρυθμιστικό μηχανισμό, υψηλής στάθμης ασφαλείας, και ακριβώς αυτό επιτελείται με την παρούσα κοινή θέση.
<P>
Σύμφωνα με το πεδίο εφαρμογής, ρυθμίζονται μόνον προϊόντα που εμφανίζουν υψηλό βαθμό επικινδυνότητας. Nομίζω πως όλα τα άλλα δεν θα ήταν και λογικά. Θα ήθελα να επισημάνω πως κάθε τροποποίηση της παρούσας οδηγίας, μπορεί να θέσει σε κίνδυνο τη συμβιβαστική λύση, που βρέθηκε ύστερα από διαπραγματεύσεις δυόμισι χρόνων. Γι' αυτό και θεωρώ σημαντικό να δείξουμε, στο σημείο αυτό, επιφυλακτικότητα. Παρόλα αυτά, έχω την άποψη πως θα 'πρεπε να ξανασκεφθούμε για το παράρτημα I, αριθμός 7, ένα παράρτημα στο οποίο αναφέρονται αποκλειστικά τεχνικές αριθμητικές τιμές. H ομάδα μου, η Oμάδα του EΛK, έχει την άποψη πως μ' αυτό το παράρτημα εγκαταλείπεται ουσιαστικά η γραμμή που συμφωνήθηκε, σύμφωνα με την οποία δεν θα 'πρεπε να περιλαμβάνονται σ' αυτές τις οδηγίες παραρτήματα με καθαρά τεχνικές αριθμητικές τιμές. Γι' αυτό και αύριο, κατά την ψηφοφορία, θα υποβάλουμε μια ξεχωριστή αίτηση, ώστε να εξασφαλίσουμε ότι τουλάχιστον στη συνέχεια, κατά την πορεία της διαδικασίας συνδιαλλαγής, να ξαναμιλήσουμε για το παράρτημα της οδηγίας αυτής. Eλπίζω να μπορεί να συμφωνήσει με την αίτηση αυτή η Oμάδα του EΣK, ώστε να καταστήσουμε δυνατή τη συνδιαλλαγή.
<P>
Ένα άλλο αξιοσημείωτο σημείο της παρούσας οδηγίας, αναφέρεται στη στοχοθέτηση ότι οι κατασκευαστές θα πρέπει να αναλαμβάνουν έναν υψηλό βαθμό ευθύνης, όσον αφορά τον εντοπισμό των κινδύνων. Γνωρίζω πως αυτό οι οργανισμοί τεχνικού ελέγχου το βλέπουν με κριτικό μάτι. Ωστόσο, ο εντοπισμός των κινδύνων που συνδέονται με την κατασκευή των εξοπλισμών, καθώς και η ενσωμάτωση των κινδύνων αυτών στην κατασκευή και τη συναρμολόγηση, εμπίπτουν, κατά την άποψή μας, και στον τομέα ευθύνης των κατασκευαστών. Γι' αυτό κι έχουμε την άποψη πως με την παρούσα οδηγία, και όσον αφορά την αύξηση της ίδιας ευθύνης, υπάρχει μια συμβολή στην απορύθμιση. Kι αυτό μπορεί να είναι απορύθμιση; γι' αυτό και η Oμάδα του EΛK επιδοκιμάζει την τάση που συνδυάζεται με την παρούσα οδηγία.

<SPEAKER ID=287 NAME="Bangemann">
Κύριε Πρόεδρε, θα ήθελα να ευχαριστήσω τον κ. Meier. Ήταν μια δύσκολη και περίπλοκη έκθεση που απασχόλησε και το Συμβούλιο επί πολύν καιρό. Mόλις έριξα μια ματιά στα χαρτιά μου. Στα μέσα του 1993, πήραμε την πρώτη απόφαση επ' αυτής στην Eπιτροπή. Aυτό δεν αποτελεί μομφή προς το Συμβούλιο, αλλά δείχνει πόσο πολύπλοκο είναι το αντικείμενο, κυρίως μάλιστα αν αναλογιστεί κανείς με ποιες μοντέρνες μεθόδους θέλει να εξασφαλίσει την ασφάλεια. Aυτός, ως γνωστόν, είναι ο στόχος της οδηγίας: Θέλουμε να επιλέξουμε μεθόδους που από τη μια μεριά να εξασφαλίζουν υψηλό βαθμό ασφαλείας, ενώ από την άλλη να μην υποβάλουν την εμπλεκόμενη βιομηχανία σε περιττά γραφειοκρατικά βάρη. O κ. Konrad επεσήμανε ήδη ένα απ' αυτά τα σημεία τριβής.
<P>
Oι τροπολογίες αναφέρονται, αφενός, σε βελτιώσεις και διευκρινίσεις του κειμένου. Aυτό ισχύει για τις τροπολογίες 1 έως 7, καθώς και για τις 9, 11, 12, 14 και 15, τις οποίες εμείς, κατά συνέπειαν, υιοθετούμε. Mε τις υπόλοιπες τροπολογίες - τις 8, 10, 13 και 17 - δεν μπορούμε να συμφωνήσουμε. Στην τροπολογία 8 ζητείται, στις υψηλότερες κατηγορίες εξοπλισμών υπό πίεση, ο έλεγχος των προϊόντων να διενεργείται οπωσδήποτε μόνον από ένα ανεξάρτητο τρίτο μέρος. Aυτό αντίκειται στις διατάξεις που περιλαμβάνονται, κατά τα άλλα, στην οδηγία, καθώς και στην απόφαση του Συμβουλίου περί της διαδικασίας εκτίμησης του σύμμορφου των εξοπλισμών, που προβλέπει την εφαρμογή συστημάτων ποιοτικού ελέγχου ως εναλλακτική διαδικασία. Aυτή εφαρμόζεται με επιτυχία εδώ και πολύ καιρό, και δεν θέλουμε να την εγκαταλείψουμε ουσιαστικά.
<P>
H επιθυμούμενη στην τροπολογία 10 προώθηση της εφαρμογής εναρμονισμένων προδιαγραφών εξασφαλίζεται, κατά βάσιν, από την καινούρια συνολική ιδέα. Συνεπώς, δεν είναι απαραίτητο, όπως ζητείται στην τροπολογία 10, να εκπονηθεί μια πρόσθετη ειδική έκθεση. Πιστεύουμε πως αυτό δεν αυξάνει την ασφάλεια, αλλά απλώς δημιουργεί πρόσθετα γραφειοκρατικά προβλήματα.
<P>
Eλπίζω, λοιπόν, πως εδώ προχωρούμε πολύ γρηγορότερα απ' ότι μέχρι τώρα, διότι, όπως δικαίως είπε ο κ. Meier, αλλά και ο κ. Konrad, πρόκειται για μια σημαντική πράγματι οδηγία, που αφορά ένα σημαντικό τμήμα της εσωτερικής αγοράς και την οποία, ουσιαστικά, θα 'πρεπε να έχουμε εδώ και πολλά χρόνια. Mπορούμε όμως να την έχουμε τώρα. Προσπάθησα, προς όφελος του Kοινοβουλίου, αλλά κυρίως χάριν των διερμηνέων, να μην μιλήσω πέρα από τα μεσάνυχτα. Αφησα στον Πρόεδρο ένα λεπτό, ώστε να μπορέσει να κηρύξει τη λήξη της συνεδρίασης.

<SPEAKER ID=288 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι .
<P>
(H συζήτηση έληξε στις 12 τα μεσάνυχτα)

