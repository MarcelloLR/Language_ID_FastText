<CHAPTER ID=1>
Επαvάληψη της συvσδoυ
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή 17 Μαρτίου 2000.

<CHAPTER ID=2>
Ανακοίνωση της Προέδρου
<SPEAKER ID=2 NAME="Πρόεδρος">
Αγαπητοί συνάδελφοι, την Τρίτη που μας πέρασε, έγινε, όπως γνωρίζετε, μία φοβερή καταστροφή στο Kitzsteinhorn, κοντά στο Salzbourg. Έντεκα άτομα σκοτώθηκαν σε μία χιονοστιβάδα. Ο απολογισμός δεν είναι ακόμη οριστικός. Θα μπορούσε να γίνει πιο βαρύς τις επόμενες ώρες. Θα ήθελα απλώς να σας πω ότι, σε αυτές τις δύσκολες στιγμές, η σκέψη μου, οι σκέψεις μας, είναι με τα θύματα αυτής της καταστροφής και με τις οικογένειες τους.

<SPEAKER ID=3 LANGUAGE="DE" NAME="Karas">
Κυρία Πρόεδρε, αναφέρομαι στα Πλήρη Πρακτικά της 16ης Μαρτίου, όπου μία παρέμβασή μου δεν έχει αποδοθεί ολόκληρη. Θέλω να διορθωθεί, γιατί έτσι αλλοιώνεται το νόημά της. Αναφέρει: Ως εκ τούτου μπορώ να πω εδώ ότι τόσο ο Felix Habsburg-Lothringen όσο και ο Karl Ludwig Habsburg-Lothringen διαθέτουν έγκυρα διαβατήρια χωρίς κανέναν περιορισμό. Και τώρα το λάθος: Στα πρακτικά αναφέρεται ότι "κανένας από τους δύο δεν υπέγραψε την δήλωση παραίτησης που απαιτεί η συνταγματική υπηρεσία, επειδή 'αποστασιοποιούνται' από τον οίκο των Αψβούργων" , ενώ το σωστό είναι 'ποτέ δεν θα αποστασιοποιηθούν' .

<SPEAKER ID=4 NAME="Morgantini">
Κυρία Πρόεδρε, θα ήθελα να ζητήσω από εσάς, την Πρόεδρό μας, αλλά και από το Συμβούλιο και την Επιτροπή, να παρέμβετε στις τουρκικές αρχές και στο τουρκικό κοινοβούλιο για μια σειρά θεμάτων που ήρθαν στην επιφάνεια τις τελευταίες ημέρες: πρώτον, την ύπαρξη καταλόγου βουλευτών και εκπροσώπων ορισμένων ΜΚΟ που κρίθηκαν ανεπιθύμητοι από την τουρκική κυβέρνηση· από την άλλη πλευρά, τη σύλληψη - τη στιγμή μάλιστα που βρισκόταν στην Τουρκία μια αντιπροσωπεία βουλευτών του Ευρωπαϊκού Κοινοβουλίου - του Akin Birdal, υπέρμαχου των ανθρωπίνων δικαιωμάτων, ο οποίος συνελήφθη εκ νέου, ενώ μάλιστα η κατάσταση της υγείας του είναι επισφαλής. Πέραν τούτου, έχει παρατηρηθεί μια σημαντική όξυνση της καταπίεσης που ασκείται εις βάρος των δημοσιογράφων, ζήτημα που καταγγέλθηκε και από άλλες δυνάμεις.
<P>
Πιστεύουμε ότι είναι πολύ σοβαρό το ότι η Τουρκία προέβη σε τέτοιες πράξεις ακόμη και εναντίον βουλευτών. Θα ήθελα να διερευνηθεί εάν υπάρχουν κατάλογοι που αφορούν άλλες ευρωπαϊκές χώρες εκτός της Ιταλίας.

<SPEAKER ID=5 NAME="Πρόεδρος">
Σας ευχαριστώ, κυρία Morgantini. Θα εξετάσουμε, βεβαίως, το όλο θέμα πολύ προσεκτικά.

<SPEAKER ID=6 LANGUAGE="ES" NAME="Barσn Crespo">
Κυρία Πρόεδρε, λαμβάνω τον λόγο σχετικά με τη δήλωση που μόλις έκανε η κ. Morgantini.
<P>
Τη Δευτέρα το βράδυ, ως πρόεδρος της αντιπροσωπείας των Σοσιαλιστών που επισκέφτηκε την Τουρκία, έχοντας μιλήσει με τον πρωθυπουργό, κ. Ecevit, έχοντας θίξει την κατάσταση του κ. Birdal και της κ. Zana, και έχοντας αναφέρει τις πεποιθήσεις μας - και επισημαίνω ότι είχαμε την ευκαιρία να λάβουμε την πρώτη έκθεση υπό συζήτηση στην τουρκική Κυβέρνηση, σχετικά με την προσαρμογή του τουρκικού συντάγματος και της τουρκικής νομοθεσίας σύμφωνα με τα κριτήρια της Κοπεγχάγης - είχαμε μια συνεδρίαση στην έδρα της Επιτροπής στην Αγκυρα με εκπροσώπους των ΜΚΟ, μεταξύ των οποίων ήταν και ο κ. Birdal, ο οποίος συμμετείχε πολύ ενεργά στη συνέλευση.
<P>
Χθες Τρίτη, το πρωί ο κ. Birdal φυλακίστηκε προκειμένου να εκτίσει την ποινή που του έχει επιβληθεί από τα τουρκικά δικαστήρια. Εμείς εκφράσαμε από την Τουρκία την έντονη αποδοκιμασία μας για το γεγονός ότι ένας υπέρμαχος των ανθρωπίνων δικαιωμάτων εδώ και πολλά χρόνια, όπως ο κ. Birdal - ο οποίος επιπλέον, έχει πληρώσει αυτόν τον αγώνα, ευτυχώς όχι με τη ζωή του αλλά με την υγεία του - μπαίνει στη φυλακή και επιπλέον εκφράσαμε την πεποίθησή μας - που πιστεύω ότι δεν εκφράζει μόνο την Ομάδα του Κόμματος των Ευρωπαίων Σοσιαλιστών, αλλά το σύνολο του Σώματος - ότι προκειμένου να πλησιάσει η Τουρκία σε έναν δρόμο που θα οδηγήσει σε μια καλή σχέση για την πλήρη ένταξη, είναι απαραίτητο - όπως δηλώνει και η τουρκική Κυβέρνηση αυτή τη στιγμή - να τροποποιηθεί το σύνταγμα, η νομοθεσία, καθώς και να εφαρμοστεί ένας νόμος αμνηστίας έτσι, ώστε πρόσωπα όπως η κ. Zana, που βρίσκονται στη φυλακή, ή όπως ο κ. Birdal, που μόλις φυλακίστηκε, να μην υποχρεώνονται να εκτίσουν ποινές για αδικήματα σχετικά με τις πεποιθήσεις τους, τα οποία, ευτυχώς, δεν υπάρχουν σε καμία από τις χώρες μας.

<SPEAKER ID=7 LANGUAGE="ES" NAME="Galeote Quecedo">
Κυρία Πρόεδρε, θα θυμάστε πολύ καλά ότι στην τελευταία σύνοδο Ολομελείας που διεξήχθη εδώ στις Βρυξέλλες, όλες οι πολιτικές ομάδες, χωρίς καμία εξαίρεση, καταδικάσαμε τη δολοφονία από τα χέρια του ΕΤΑ του βάσκου σοσιαλιστή βουλευτή Fernando Buesa. Από τότε, κυρία Πρόεδρε, δεκάδες βάσκοι και ισπανοί πολίτες υπέστησαν επιθέσεις, εκβιασμούς, απειλές καθαρά φασιστικού τύπου. Έχοντας αυτά υπόψη, σχεδόν κάθε μέρα γινόμαστε μάρτυρες γεγονότων που μας πηγαίνουν πίσω στις σκοτεινότερες σελίδες της ιστορίας της Ευρώπης.
<P>
Εγώ θα ήθελα, κυρία Πρόεδρε, το πρόσωπο ενός Ισπανού δημοσιογράφου, του Carlos Herrera, να αποτελέσει σύμβολο αυτών των θυμάτων, και να σας ζητήσω να του εκφράσετε την αλληλεγγύη μας, εξ ονόματος του Ευρωπαϊκού Κοινοβουλίου, να του δηλώσετε δηλαδή ότι έχει αυτήν την αλληλεγγύη που αποτελεί έκφραση της μη διαπραγματεύσιμης υπεράσπισης της ελευθερίας της έκφρασης που εμείς οι δημοκράτες πρέπει να προσφέρουμε.
<P>
(Χειροκροτήματα)

<SPEAKER ID=8 NAME="Πρόεδρος">
Σας ευχαριστώ, κύριε Galeote Quecedo. Όλοι μας θυμόμαστε, βέβαια, την πολύ συγκινητική συζήτηση που είχαμε εδώ για το θέμα αυτό. Μπορούμε να διαβεβαιώσουμε αυτόν το δημοσιογράφο για την ολοκληρωτική αλληλεγγύη που αισθάνεται το θεσμικό μας όργανο ενάντια σε αυτή την καθαρώς αναξιοπρεπή πράξη.

<SPEAKER ID=9 NAME="Berthu">
FR) Κυρία Πρόεδρε, θα ήθελα να ανακοινώσω στο Σώμα ένα περιστατικό που σημάδεψε μία κοινή συνεδρίαση της αντιπροσωπείας του Ευρωπαϊκού Κοινοβουλίου για τις σχέσεις με τον Καναδά και της ομόλογης καναδικής, η οποία μας επισκέφθηκε την περασμένη εβδομάδα. Ο κ. Sturdy, Πρόεδρος της αντιπροσωπείας μας, δεν μπορούσε να παρευρίσκεται εκείνη τη συγκεκριμένη στιγμή, κυρία Πρόεδρε, σας έστειλε επιστολή όμως σήμερα το πρωί για να επιβεβαιώσει αυτά που θα πω.
<P>
Συνέβη κάτι αρκετά περίεργο για μία τέτοιου είδους συνεδρίαση. Ο Πρόεδρος της καναδικής αντιπροσωπείας, ενώ δεν είχε κανένα λόγο, άρχισε να εξαπολύει ξαφνικά μία αρκετά βδελυρή επίθεση εναντίον μου, σε τέτοιο σημείο που τα μέλη της καναδικής αντιπροσωπείας πήραν το λόγο για να διαχωρίσουν τη θέση τους από τον Πρόεδρο. Όλοι έμειναν πράγματι κατάπληκτοι από αυτή τη στάση.
<P>
Λυπάμαι πάρα πολύ για αυτή τη συμπεριφορά, γιατί η επίσκεψη αυτή ήταν εξαιρετική και επιθυμούμε να διατηρήσουμε άριστες σχέσεις με τον Καναδά, μετά από χρόνια που, κυρίως για λόγους διαμάχης για την αλιεία, ήταν δύσκολα. Είναι απολύτως αναγκαίο να αποκαταστήσουμε αυτές τις καλές σχέσεις, και γι' αυτό λυπούμαστε πάρα πολύ για αυτό το περιστατικό. Θα επιθυμούσα, κύρια Πρόεδρε, να ζητήσετε εξηγήσεις από την καναδική κυβέρνηση για τη σημασία των όσων ελέχθησαν.

<SPEAKER ID=10 NAME="Πρόεδρος">
Σύμφωνοι, κύριε Berthu. Πρόκειται, πράγματι, για ένα άκρως ατυχές περιστατικό. Νομίζω άλλωστε, όπως είπατε προηγουμένως, ότι τα μέλη της καναδικής αντιπροσωπείας, ζήτησαν συγγνώμη και εξέφρασαν τη λύπη τους για αυτό το συμβάν.

<SPEAKER ID=11 NAME="Tajani">
Κυρία Πρόεδρε, στις 13 Απριλίου θα αρχίσει στο Ιράν η δίκη δεκατριών ιρανών πολιτών εβραϊκού θρησκεύματος. Υπάρχουν σοβαρές υπόνοιες, αφού κατηγορούνται για κατασκοπεία για λογαριασμό των Ηνωμένων Πολιτειών και του κράτους του Ισραήλ - χώρες που αρνήθηκαν ωστόσο ότι έχουν οποιαδήποτε σχέση με τα άτομα αυτά - ότι οι δεκατρείς πολίτες θα καταδικαστούν στην ποινή του θανάτου. Ξέρω ότι εσείς, Πρόεδρε, έχετε ήδη παρέμβει και ότι έχετε ζητήσει την παρουσία, στη δίκη, αντιπροσωπείας του Ευρωπαϊκού Κοινοβουλίου, κατόπιν αιτήσεως ορισμένων βουλευτών. Φαίνεται ότι η κυβέρνηση του Ιράν δεν έχει δώσει ακόμη καμία απάντηση, ούτε θετική ούτε αρνητική. Εγώ αισθάνομαι υποχρεωμένος να ζητήσω για άλλη μία φορά να παρέμβετε εσείς και η Επιτροπή για να διεξαχθεί αυτή η δίκη με απόλυτο σεβασμό προς τα ανθρώπινα δικαιώματα και για να μην καταδικαστούν σε θάνατο δεκατρία άτομα χωρίς να ξέρουν ούτε πώς ούτε γιατί, δεδομένου ότι και αυτό το Κοινοβούλιο έχει επανειλημμένως τοποθετηθεί εναντίον της θανατικής ποινής.
<P>
Σας ευχαριστώ για όλα όσα θα κάνετε και για όλα όσα θα κάνουν αυτό το Κοινοβούλιο και η Επιτροπή για την προστασία της ελευθερίας και του σεβασμού των δικαιωμάτων υπεράσπισης σε αυτή τη δίκη των δεκατριών Ιρανοεβραίων.

<SPEAKER ID=12 NAME="Πρόεδρος">
Κύριε Tajani, έχετε απόλυτο δίκιο. Έχω όντως παρέμβει αλλά δεν έλαβα απάντηση. Θα επιμείνω λοιπόν πάλι, μπορείτε να βασιστείτε σε μένα.

<SPEAKER ID=13 NAME="MacCormick">
 (Verts/ALE). (ΕΝ) Η αυριανή ημερήσια διάταξη περιλαμβάνει το θέμα της κλωνοποίησης των ανθρωπίνων όντων. Είναι σημαντικό να γνωρίζουν τα μέλη του Κοινοβουλίου, καθώς προετοιμάζονται για αυτή τη συζήτηση, ότι οι επιστήμονες που εργάζονται πίσω από την έρευνα, η οποία οδήγησε στην ευρεσιτεχνία, έχουν διαβεβαιώσει κατηγορηματικά ότι το σχέδιό τους δεν έχει καμία σχέση με την κλωνοποίηση, ούτε και είχε ποτέ τέτοια κατεύθυνση.
<P>
Το γεγονός αυτό δεν επηρεάζει κανένα από τα κεντρικά θέματα της συζήτησης για τη συμπεριφορά του Γραφείου Διπλωμάτων Ευρεσιτεχνίας, ωστόσο επειδή αφορά την υπόληψη ατόμων, θεωρώ δίκαιο και σωστό να το λάβουν υπόψη τους τα μέλη του Κοινοβουλίου.
<P>
Οφείλω, επίσης, να αναφέρω ότι έχω προσωπικό συμφέρον, καθώς είμαι καθηγητής του Πανεπιστημίου με άδεια άνευ αποδοχών που μου έχει χορηγήσει το ίδρυμα, το οποίο εμπλέκεται και αυτό στην υπόθεση.

<SPEAKER ID=14 LANGUAGE="NL" NAME="Vander Taelen">
Κυρία Πρόεδρε, θα ήθελα να απαντήσω εν συντομία στα όσα είπε πριν λίγο ο κ. Berthu σε σχέση με αυτό το λυπηρό επεισόδιο με την αντιπροσωπεία του Καναδά. Δυστυχώς απουσίαζα τη στιγμή που συνέβη το επεισόδιο γι' αυτό και δεν θα ήθελα να εκφέρω γνώμη επ' αυτού. Ωστόσο, δεν θα ήθελα σε καμία περίπτωση να δικαιολογήσω την απορριπτέα συμπεριφορά του προέδρου της καναδικής αντιπροσωπείας.
<P>
Ωστόσο, θα ήθελα να παρατηρήσω ότι οι παρόντες εκπρόσωποι της Ευρωπαϊκής Ένωσης, συμπεριλαμβανομένων της κυρίας Thyssen και εμένα του ίδιου, δεν συμφωνούσαν ιδιατέρως με την ομιλία που έκρινε σκόπιμο να εκφωνήσει ο κύριος Berthu εξ ονόματος του Ευρωπαϊκού Κοινοβουλίου. Στην ομιλία αυτή παρουσίασε μια ιδιαίτερα μονομερή εικόνα των απόψεων του Ευρωπαϊκού Κοινοβουλίου και θα ήθελα να διαμαρτυρηθώ έντονα γι' αυτό. Όταν μια ευρωπαϊκή αντιπροσωπεία συναντά μία αντιπροσωπεία άλλης χώρας πρέπει να τηρηθούν ορισμένα διπλωματικά προσχήματα. Θεωρώ συνεπώς ότι, η στιγμή που διάλεξε ο κύριος Berthu για να τονίσει την πλήρη αποτυχία του ευρώ έναντι μιας αντιπροσωπείας δυνητικά ιδιαίτερα σημαντικών εμπορικών εταίρων μας ήταν εντελώς ακατάλληλη.
<P>
Επιπλέον, ο κύριος Berthu θεώρησε απαραίτητο να ταχθεί σαφώς κατά της διεύρυνσης της Ευρωπαϊκής Ένωσης και σε μια δεδομένη στιγμή αναφέρθηκε ακόμη σε, και παραθέτω "αξίες που αφορούν τις χώρες που απαρτίζουν σήμερα την Ευρωπαϊκή Ένωση και άλλες χώρες οι οποίες επιθυμούν να προσχωρήσουν σε αυτήν" . Δεν επιτρέπεται να γίνονται παρόμοιες δηλώσεις σε συναντήσεις αυτού του είδους. Εάν λοιπόν ο πρόεδρος της καναδικής αντιπροσωπείας αντέδρασε με έναν τρόπο τον οποίο δεν εγκρίνω, πιστεύω ότι και ο κύριος Berthu θα πρέπει να προσέχει λίγο τι γλώσσα χρησιμοποιεί σε παρόμοιες συναντήσεις.

<SPEAKER ID=15 NAME="Πρόεδρος">
Αγαπητοί συνάδελφοι, θα ήθελα να μπορέσουμε να αρχίσουμε άμεσα με την ημερήσια διάταξη. Έχω την αίσθηση ότι όλες αυτές οι παρεμβάσεις δεν είναι πραγματικά προτάσεις επί της διαδικασίας. Ωστόσο, υπολείπονται δύο.

<SPEAKER ID=16 NAME="Gollnisch">
FR) Κυρία Πρόεδρε, θα είμαι πολύ σύντομος. Συμμεριζόμαστε την αποδοκιμασία του συναδέλφου μας Galeote Quecedo ως προς τις εκδηλώσεις πολιτικής βίας στη Χώρα των Βάσκων. Πέραν τούτου όμως, νομίζω ότι θα ήταν πολύ πιο τίμιο σε πνευματικό επίπεδο, και πιο δίκαιο όσον αφορά τα γεγονότα, να καταλογίσουμε αυτή τη βία στους πραγματικούς εμπνευστές της. Δεν είναι η θεωρία του Benito Mussolini εκείνη που εμπνέει τους δολοφόνους στη Χώρα των Βάσκων, είναι ο μαρξισμός. Είναι οι ιδέες της άκρας αριστεράς, οι οποίες αντιπροσωπεύονται σε αυτό το Σώμα. Εκτός και αν θεωρήσουμε κατά συνέπεια ότι χαίρουν·
<P>
(Η Πρόεδρος αφαιρεί τον λόγο από τον ομιλητή)

<SPEAKER ID=17 NAME="Πρόεδρος">
Ας δούμε αν η παρέμβαση του κ. Κατηφόρη είναι μία πραγματική πρόταση επί της διαδικασίας.

<SPEAKER ID=18 NAME="Κατηφόρης">
Κυρία Πρόεδρε, θα ήθελα να απλώς να συνεχίσω αυτά τα οποία είπε η κ. Morgantini σχετικά με τους καταλόγους που υπάρχουν στην Τουρκία. Φαίνεται ότι υπάρχει και ένας κατάλογος με έλληνες υπηκόους και βλέπω ότι το Υπουργείο Εξωτερικών της Τουρκίας εδήλωσε ότι κάθε χώρα μπορεί να κάνει τέτοιους καταλόγους. Φυσικά, φαντάζομαι θα εννοεί κάθε χώρα που δεν ανήκει στην Ευρωπαϊκή Ένωση·
<P>
(Η Πρόεδρος διακόπτει τον ομιλητή)

<SPEAKER ID=19 NAME="Πρόεδρος">
Κύριε Κατηφόρη, θα εξετάσουμε το όλο θέμα, σας ευχαριστώ.

<CHAPTER ID=3>
Καλωσσρισμα
<SPEAKER ID=20 NAME="Πρόεδρος">
Αγαπητοί συνάδελφοι, εξ ονόματος όλων μας, θα ήθελα να καλωσορίσω την Επιτροπή Ευρωπαϊκών Υποθέσεων του Σκωτικού Κοινοβουλίου υπό τον πρόεδρό του κ. Hugh Henry, που λαμβάνει θέση στο θεωρείο των επισήμων.
<P>
(Χειροκροτήματα)
<P>
Το Σκωτικό Κοινοβούλιο είναι ένα από τα νεώτερα θεσμικά όργανα της Ευρωπαϊκής Ένωσης αφού, όπως γνωρίζετε, εξελέγη το Μάιο 1999 και ανέλαβε τα καθήκοντά του τον Ιούλιο του ίδιου έτους. Θα ήθελα να χαιρετίσω ιδιαιτέρως την πρώην συνάδελφό μας, κυρία Ewing, η οποία είχε κηρύξει την έναρξη της πρώτης συνόδου αυτού του Κοινοβουλίου.
<P>
(Χειροκροτήματα)

<CHAPTER ID=4>
Ημερήσια διάταξη
<SPEAKER ID=21 NAME="Πρόεδρος">
Η ημερήσια διάταξη προβλέπει τον καθορισμό της διάταξης των εργασιών.
<P>
Τετάρτη Σας πληροφορώ ότι η ανακοίνωση της Επιτροπής σχετικά με τις αποφάσεις που ελήφθησαν στη σημερινή συνεδρίαση θα πραγματοποιηθεί από τον κ. Byrne και θα έχει ως θέμα τη γενική ασφάλεια των προϊόντων. Επιπλέον, το Συμβούλιο ζήτησε την προώθηση, στην ημερήσια διάταξη, της συζήτησης για τα αεροπλάνα με σιγαστήρα και την εγγραφή της αμέσως μετά την ανακοίνωση της Επιτροπής σχετικά με τη γενική ασφάλεια των προϊόντων.
<P>
Υπάρχουν αντιρρήσεις ως προς αυτό το αίτημα;
<P>
Όχι.
<P>
Συνεπώς αποφασίζεται ότι θα γίνει κατά αυτόν τον τρόπο.
<P>
(Ο κ. Gollnisch παρεμβαίνει για να δηλώσει την αντίρρησή του και να ζητήσει τη διεξαγωγή ψηφοφορίας)Κύριε Gollnisch, λαμβάνω υπόψη μου το αίτημά σας και, βεβαίως, θα προβούμε σε ψηφοφορία. Έχετε αυτό το δικαίωμα ως βουλευτής.
<P>
Θέτω συνεπώς σε ψηφοφορία το αίτημα σχετικά με την επίσπευση της συζήτησης για τα αεροπλάνα με σιγαστήρα.
<P>
(Το Σώμα συμφωνεί)Οι Ομάδες του Κόμματος των Ευρωπαίων Σοσιαλιστών και των Πρασίνων/Ευρωπαϊκή Ελεύθερη Συμμαχία ζητούν να αναβληθεί η συζήτηση για την προφορική ερώτηση προς την Επιτροπή σχετικά με τις νυκτερινές πτήσεις και την ηχορύπανση για την περίοδο συνόδου του Απριλίου, προκειμένου να έχουν λίγο περισσότερο χρόνο για να προετοιμάσουν αυτό το θέμα.
<P>
Υπάρχουν αντιρρήσεις;
<P>
(Ο κ. Gollnisch παρεμβαίνει για να ζητήσει τη διεξαγωγή ψηφοφορίας)
<P>
Θέτουμε σε ψηφοφορία το αίτημα της Ομάδας των Πρασίνων.
<P>
(Το Σώμα συμφωνεί)
<P>
ΠέμπτηΌσον αφορά τις δηλώσεις του Συμβουλίου και της Επιτροπής για το σύστημα Echelon, η Επιτροπή Ελευθεριών και Δικαιωμάτων των Πολιτών ζητεί να αναβληθεί η ψηφοφορία επί μίας κοινής πρότασης ψηφίσματος που προβλέπεται στο τέλος της συζήτησης, για την περίοδο συνόδου του Απριλίου στο Στρασβούργο, προκειμένου να έχουν τη δυνατότητα οι Ομάδες να εκτιμήσουν τις πληροφορίες που θα τους παρασχεθούν στη διάρκεια της συζήτησης. Δίνω το λόγο στον κ. Watson, πρόεδρο της εν λόγω Επιτροπής.

<SPEAKER ID=22 NAME="Watson">
, πρόεδρος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων. (EN) Θα ακούσουμε αύριο δηλώσεις από την Επιτροπή και την Προεδρία του Συμβουλίου σχετικά με την παρακολούθηση των τηλεπικοινωνιών. Είναι ένα ευαίσθητο θέμα. Είναι ένα θέμα για το οποίο οι αρμοδιότητες της Ένωσης είναι αυστηρά καθορισμένες και οι κυριότερες πολιτικές ομάδες δεν επιθυμούν να λάβουν θέση, έως ότου ακούσουν τις δηλώσεις του Συμβουλίου και της Επιτροπής.
<P>
Για το λόγο αυτό, ζητούμε να αναβληθεί η ψηφοφορία για την περίοδο συνόδου του Απριλίου και να ανοίξει εκ νέου η προθεσμία για την κατάθεση προτάσεων ψηφίσματος σύμφωνα με το άρθρο 37 του Κανονισμού μας, ώστε να επιτραπεί στην επιτροπή να υποβάλει ενδεχομένως μια πρόταση ψηφίσματος για το εν λόγω θέμα. Το ζήτημα βρίσκεται στην ημερήσια διάταξη της επόμενης συνεδρίασης της επιτροπής μας.

<SPEAKER ID=23 NAME="Gollnisch">
FR) Κυρία Πρόεδρε, θα ήθελα να εκφράσω την υποστήριξή μου στην πρόταση αυτή. Οφείλω να πω ότι μου φαίνεται πάρα πολύ λογική, εφόσον, εάν η συζήτηση διεξαχθεί προσεχώς, περιμένουμε ενημερωτικά στοιχεία που θα μας επιτρέψουν να αποφανθούμε με πιο συγκροτημένο τρόπο επί αυτού του πολύ σημαντικού ζητήματος.
<P>
Νομίζω άλλωστε ότι είναι λογικό, σε οποιαδήποτε περίπτωση, κυρία Πρόεδρε, να περιμένουμε πριν αποφανθούμε να είμαστε πλήρως ενημερωμένοι και κυρίως, για παράδειγμα, να περιμένουμε πριν αποφανθούμε σχετικά με κάποια παρατήρηση επί της εφαρμογής του Κανονισμού να εξαντλήσει ο ομιλητής τον χρόνο ομιλίας που του παρέχει ο Κανονισμός.

<SPEAKER ID=24 NAME="Πρόεδρος">
Υπάρχουν αντιρρήσεις ως προς το αίτημα που εξέφρασε ο κ. Watson, εξ ονόματος της επιτροπής του, να αναβληθεί η ψηφοφορία επί του ψηφίσματος για το σύστημα Echelon για τη σύνοδο του Απριλίου;
<P>
Όχι.
<P>
(Το Σώμα συμφωνεί)

<CHAPTER ID=5>
Γενική ασφάλεια των προϊόντων - Έλεγχοι ΣΕΒ
<SPEAKER ID=25 NAME="Πρόεδρος">
Η ημερήσια διάταξη προβλέπει τη συζήτηση της ανακοίνωσης της Επιτροπής σχετικά με τη γενική ασφάλεια των προϊόντων.

<SPEAKER ID=26 NAME="Byrne">
, Επιτροπή. (ΕΝ) Κυρία Πρόεδρε, σήμερα το πρωί στην Επιτροπή εξετάστηκαν δύο θέματα που εμπίπτουν στον τομέα της αρμοδιότητάς μου και έχω τη χαρά και την τιμή να μιλήσω σήμερα στο Κοινοβούλιο και για τα δυο αυτά ζητήματα.
<P>
Το πρώτο, όπως αναφέρατε, σχετίζεται με τις προτάσεις για την τροποποίηση της οδηγίας για τη γενική ασφάλεια των προϊόντων. Με χαρά είμαι σε θέση να σας παρουσιάσω το σχέδιο αναθεώρησης της οδηγίας για τη γενική ασφάλεια των προϊόντων, το οποίο ενέκρινε σήμερα η Επιτροπή. Η ιδέα πίσω από την οδηγία είναι στην πραγματικότητα πολύ απλή. Μόνο τα ασφαλή τρόφιμα και τα ασφαλή βιομηχανικά προϊόντα πρέπει να διατίθενται στην αγορά, και αυτό αφορά τόσο στα ευρωπαϊκά όσο και τα εισαγόμενα προϊόντα.
<P>
Οι δυο κεντρικοί στόχοι της οδηγίας για τη γενική ασφάλεια των προϊόντων είναι, πρώτον, η διασφάλιση ενός υψηλού και σταθερού επιπέδου προστασίας της υγείας και της ασφάλειας των καταναλωτών σε ολόκληρη την Ευρώπη και, δεύτερον, η διασφάλιση της κατάλληλης λειτουργίας της εσωτερικής αγοράς. Έχουμε αναλάβει μια εκτεταμένη επιχείρηση απογραφής της κατάστασης για την εφαρμογή της παρούσας οδηγίας. Η έκθεση για τα βασικά πορίσματα θα κυκλοφορήσει παράλληλα με το σχέδιο αναθεώρησης της οδηγίας.
<P>
Ενώ η γενική προσέγγιση της οδηγίας είναι ορθή, η εμπειρία έχει αποκαλύψει ορισμένες αδυναμίες, τις οποίες προσπαθούμε να διορθώσουμε. Αρχικά επιθυμούμε να ξεκαθαρίσουμε το πεδίο εφαρμογής της οδηγίας. Η οδηγία αυτή έχει στόχο να παρέχει σταθερές διαβεβαιώσεις στους καταναλωτές για την ασφάλεια των προϊόντων. Αποσκοπεί, επίσης, στην κάλυψη πιθανών κενών στην τομεακή νομοθεσία, επί παραδείγματι στην επιτήρηση της αγοράς ή τις διαδικασίες εκτάκτου ανάγκης, τις οποίες σπανίως προβλέπουν συγκεκριμένα νομοθετήματα. Ωστόσο, η παρούσα οδηγία δεν εφαρμόζεται όταν ένας συγκεκριμένος νομοθετικός τομέας καλύπτει τα ίδια υπό εξέταση θέματα.
<P>
Θέλουμε να διασφαλίσουμε ότι η οδηγία καλύπτει με τον καλύτερο δυνατό τρόπο τα προϊόντα που χρησιμοποιούν οι καταναλωτές. Αυτό αφορά, επίσης, προϊόντα που έχουν μεταφερθεί από τον επαγγελματικό χώρο στην προσωπική χρήση, όπως ο δείκτης λέιζερ, και κατά δεύτερο λόγο προϊόντα τα οποία χρησιμοποιούνται για την παροχή μιας υπηρεσίας. Δυο παραδείγματα τέτοιων προϊόντων θα μπορούσαν να είναι οι στεγνωτήρες στα κομμωτήρια ή ο εξοπλισμός ενός γυμναστηρίου. Επιθυμούμε ένα αποτελεσματικότερο σύστημα. Αυτό συνεπάγεται, επομένως, πρόσθετες υποχρεώσεις για τους παραγωγούς και τους διανομείς όσον αφορά την παροχή πληροφόρησης. Και αυτό είναι πιθανότατα και το πιο σημαντικό στοιχείο σε αυτή την τροποποιημένη σειρά διατάξεων.
<P>
Στην πραγματικότητα, η παρούσα κατάσταση απέχει παρασάγγας από το να είναι ιδανική. Προκαλεί πραγματικά κατάπληξη το γεγονός ότι οι αρχές κάποιου κράτους μέλους ενημερώθηκαν από τις Ηνωμένες Πολιτείες για την επικινδυνότητα ενός συγκεκριμένου προϊόντος, επειδή οι διατάξεις που ισχύουν στην Ευρωπαϊκή Ένωση δεν περιέχουν σχετικές προβλέψεις. Η κοινοποίηση αυτή είναι υποχρεωτική στις Ηνωμένες Πολιτείες, αλλά μέχρι τώρα όχι στην Ευρωπαϊκή Ένωση. Αυτή η συγκεκριμένη διάταξη αποσκοπεί στην αντιμετώπιση αυτής της κατάστασης.
<P>
Επιθυμώ, επίσης, ενίσχυση της επιτήρησης της αγοράς από τα κράτη μέλη. Όπως γνωρίζετε, κανένας νόμος δεν είναι καλός εάν δεν εφαρμόζεται κατάλληλα. Θα οφείλουν τώρα τα κράτη μέλη να ενισχύσουν το έργο των οργάνων επιτήρησης. Θα οφείλουν να θεσπίσουν κυρώσεις. Θα οφείλουν, επίσης, να αναπτύξουν δεσμούς με άλλα κράτη μέλη, κυρίως μέσω ενός δικτύου εκτελεστικών αρχών στα κράτη μέλη. Αυτό είναι επίσης εξαιρετικά σημαντικό από την πλευρά της βιομηχανίας, προκειμένου να διασφαλιστεί η διατήρηση ενός δίκαιου πεδίου δράσης μεταξύ των ανταγωνιστών, ειδικά σε ό,τι αφορά τα εισαγόμενα αγαθά.
<P>
Επιθυμούμε, επίσης, τη βελτίωση του συστήματος άμεσης προειδοποίησης, ενός συστήματος το οποίο εφαρμόζει η Επιτροπή για να παρακολουθεί την πληροφόρηση για τα επικίνδυνα προϊόντα και τα μέτρα που λαμβάνονται. Το πεδίο εφαρμογής του Rapex, όπως ονομάζεται, επεκτείνεται ώστε να καλύπτει και τα εθελοντικά μέτρα που λαμβάνει η βιομηχανία για την απόσυρση ενός προϊόντος. Η πρακτική λειτουργία του συστήματος θα βελτιωθεί. Διαβλέπουμε, πλέον, επίσης, την πιθανότητα να ανοίξουμε το σύστημα σε τρίτες χώρες, κυρίως στις υποψήφιες προς ένταξη χώρες. Σκοπεύουμε επίσης να θεσπίσουμε διατάξεις που θα απλοποιούν τις διαδικασίες για τη λήψη μέτρων εκτάκτου ανάγκης σε κοινοτικό επίπεδο, ώστε να είμαστε σε θέση να αναλαμβάνουμε άμεση δράση κατόπιν συμβουλής της κανονιστικής επιτροπής. Θα αναφέρω σε αυτό το σημείο ότι έχουμε πλέον θεσπίσει την απαγόρευση της εξαγωγής προϊόντων που αποσύρονται σε κοινοτικό επίπεδο.
<P>
Ένα άλλο σημείο στο οποίο θα ήθελα να επιστήσω την προσοχή σας είναι η μεγαλύτερη διαφάνεια. Συχνά, οι καταναλωτές δεν έχουν εμπιστοσύνη επειδή δεν γνωρίζουν τι συμβαίνει. Πιστεύουμε ότι, σύμφωνα με τη γενική πολιτική της Επιτροπής, οι πολίτες έχουν το δικαίωμα να γνωρίζουν τους πραγματικούς κινδύνους στους οποίους εκτίθενται και τα μέτρα που λαμβάνονται. Περιορισμούς στην αρχή αυτή θέτει, φυσικά, το επαγγελματικό απόρρητο, όπως ορίζεται στο Αρθρο 287 της Συνθήκης, εκτός από την περίπτωση, βεβαίως, που προέχουν λόγοι δημόσιας υγείας.
<P>
Ολοκληρώνοντας, θα ήθελα να επισημάνω ότι οι καταναλωτές πρέπει να είναι σίγουροι ότι υπάρχουν συνεπείς κανονισμοί για τα προϊόντα που υπάρχουν στην αγορά, ότι τα επικίνδυνα προϊόντα ελέγχονται καταλλήλως και ότι παρέχεται πληροφόρηση. Πιστεύω ότι το παρόν σχέδιο οδηγίας μπορεί να συμβάλλει αποτελεσματικά στην επίτευξη του κοινού στόχου μας, του στόχου της διασφάλισης ενός υψηλού επιπέδου υγείας και ασφάλειας του καταναλωτή, και αναμένω με ανυπομονησία διεξοδικότερες συζητήσεις στο μέλλον με τα μέλη του Κοινοβουλίου για αυτό το ζήτημα.

<SPEAKER ID=27 NAME="Whitehead">
. (EN) Θα ήθελα, εκ μέρους της Ομάδας μου, να διαβεβαιώσω τον Επίτροπο ότι οι εν λόγω προτάσεις είναι ευπρόσδεκτες και να του θέσω απλώς μια δυο ερωτήσεις σχετικά με αυτές: κατ' αρχάς, θα μπορούσε να μιλήσει λίγο περισσότερο για το πρόγραμμα διαβουλεύσεων με τις υποψήφιες προς ένταξη χώρες; Είναι επιτακτική η ανάγκη οι χώρες που επιθυμούν να ενταχθούν στην Ευρωπαϊκή Ένωση να γνωρίζουν απολύτως ξεκάθαρα τη μεταβαλλόμενη φύση του κοινοτικού κεκτημένου και τους κανονισμούς που θα πρέπει να ακολουθήσουν. Προβλέπεται τακτική διαδικασία διαλόγου στην οποία θα λάβουν μέρος;
<P>
Κατά δεύτερο λόγο, θα ήθελα να ρωτήσω για τη διαδικασία απόσυρσης από την αγορά επικίνδυνων προϊόντων, ή προϊόντων που θεωρούνται επικίνδυνα. Στην περίπτωση αυτή, ισχύει ότι θα είναι δυνατή η επίσπευση των διαδικασιών σύμφωνα με τη διαδικασία άμεσης αντίδρασης, προκειμένου να αποσύρεται κάτι από την αγορά μόλις κρίνεται επικίνδυνο;
<P>
Τέλος, θα ήθελα να τον ρωτήσω για τα προϊόντα εκείνα - για τα οποία πολλοί, συμπεριλαμβανομένου εμού του ιδίου, διατηρούν αλληλογραφία μαζί του - που θεωρούνται επικίνδυνα αλλά σε αυτό το στάδιο η Επιτροπή δεν τα κρίνει ως τέτοια. Μια περίπτωση που έχω στο μυαλό μου είναι τα εύφλεκτα έπιπλα. Θα διευρυνθεί ο τομέας ελέγχου έτσι, ώστε να εξετάζει προϊόντα αυτού του είδους;

<SPEAKER ID=28 NAME="Byrne">
, Επιτροπή. (ΕΝ) Σας ευχαριστώ κ. Whitehead για την υποστήριξή σας, την οποία χαιρετίζω θερμά. Επιτρέψατέ μου να πω σε σχέση με την ερώτησή σας για τις υποψήφιες χώρες ότι διεξάγεται συζήτηση για το θέμα αυτό. Η υπηρεσία μου και η υπηρεσία του κ. Verheugen, η οποία, φυσικά, είναι η υπεύθυνη υπηρεσία για τη διεύρυνση, εξετάζουν το ζήτημα, όχι μόνο σε ό,τι αφορά τη δημόσια υγεία, αλλά επίσης την προστασία των καταναλωτών. Θέματα όπως αυτή η συγκεκριμένη διάταξη θα βρεθούν στο επίκεντρο της προσοχής μας.
<P>
Σχετικά με το δεύτερο μέρος της ερώτησής σας, την άμεση απομάκρυνση των επικίνδυνων προϊόντων, θα ήθελα να σας διαβεβαιώσω ότι βάσει του συστήματος άμεσης προειδοποίησης, του συστήματος Rapex, η απομάκρυνση από την αγορά προϊόντων που έχουν κριθεί επικίνδυνα θα είναι ταχεία.
<P>
Τρίτον, γνωρίζω τις ανησυχίες σας σχετικά με τα εύφλεκτα έπιπλα και άλλα αντικείμενα, και δεν παύουμε να εξετάζουμε τα θέματα αυτά.

<SPEAKER ID=29 NAME="Auroi">
FR) Κύριε Επίτροπε, μόλις είπατε, και είναι πάρα πολύ σημαντικό, ότι πρέπει οι καταναλωτές να δείχνουν εμπιστοσύνη. Πρέπει να έχουν εμπιστοσύνη σε όλους τους τομείς και νομίζω ότι καθιερώθηκε μία ολόκληρη σειρά εργαλείων για τον σκοπό αυτό, ιδιαίτερα η Λευκή Βίβλος για την κατανάλωση και την ασφάλεια των τροφίμων.
<P>
Σήμερα, για να αποκτήσουν μεγαλύτερο νόημα όλες οι σκέψεις που διατυπώνονται σχετικά με την ασφάλεια των καταναλωτών και για να προσεγγίσει η Ευρώπη την κοινωνία των πολιτών, εκείνη που, ιδιαίτερα, μπόρεσε να εκφέρει τη γνώμη της στο Σηάτλ ή άλλου και εξέφρασε τις ανησυχίες της για την ποιότητα των τροφών και για την ασφάλεια των τροφίμων, η Επιτροπή δεν θα μπορούσε να αναλάβει την πρωτοβουλία να οργανώσει ένα φόρουμ που θα επέτρεπε μία εκτενή συζήτηση μεταξύ ιθυνόντων της Επιτροπής, εκπροσώπων των κυβερνήσεων, βουλευτών αφενός, βεβαίως, αλλά και εκπρόσωπων της κοινωνίας των πολιτών, μη κυβερνητικών οργανώσεων, οργανώσεων καταναλωτών, καθώς και επαγγελματιών, αφετέρου, κατά τρόπο ώστε οι συζητήσεις αυτές να φτάσουν μέσα από τις διάφορες βαθμίδες μέχρι τον ευρωπαίο πολίτη; Έτσι, θα σταματούσαν να μας προσάπτουν ότι είμαστε ένα κάπως κλειστό Σώμα, ένα Σώμα που δεν επιτρέπει αρκετά τη συμμετοχή του πολίτη σε όλες τις συζητήσεις. Θα ήσαστε υπέρ της διοργάνωσης ενός τέτοιου φόρουμ;

<SPEAKER ID=30 NAME="Byrne">
, Επιτροπή. (ΕΝ) Μπορώ να επιβεβαιώσω ότι υπάρχει ένας αριθμός προτάσεων που καταρτίζονται σχετικά με αυτό ακριβώς το ζήτημα που θίξατε. Επί παραδείγματι, η υπηρεσία μου ολοκληρώνει αυτή τη στιγμή το έγγραφο πλαίσιο για τη δημόσια υγεία, το οποίο περιλαμβάνει μια αναφορά στη δημιουργία ενός φόρουμ για τη δημόσια υγεία, όπου θα μπορούν να γίνονται συζητήσεις σχετικά με θέματα που άπτονται της δημόσιας υγείας και κατ' επέκταση σχετικά με τα ζητήματα των τροφίμων και των προβλημάτων του καταναλωτή στα οποία αναφερθήκατε.
<P>
Με απασχολεί η συμμετοχή της κοινωνίας των πολιτών στα ζητήματα που θίξατε, κυρίως σε ό,τι αφορά το εμπόριο. Παρακολούθησα τις συνομιλίες του ΠΟΕ στο Seattle προκειμένου να προαγάγω τις ιδέες στις οποίες αναφερθήκατε, δηλαδή τη συμμετοχή και την έκφραση της κοινωνίας των πολιτών, των ΜΚΟ και γενικά των καταναλωτών στις συνομιλίες σχετικά με το όλο θέμα του ΠΟΕ.
<P>
Επομένως, σας διαβεβαιώνω, κυρία. Auroi, ότι με απασχολούν αυτά τα ζητήματα. Πιστεύω ότι είναι σημαντικό να υπάρξει σύνδεση μεταξύ της εργασίας της Επιτροπής και της κοινωνίας των πολιτών και, φυσικά, αυτό είναι κάτι το οποίο έχει άμεση σχέση με τη Γενική Διεύθυνση της οποίας έχω την τιμή να είμαι επικεφαλής. Λαμβάνω σοβαρά αυτή την ευθύνη και θα συνεχίσουμε σε αυτή την κατεύθυνση.

<SPEAKER ID=31 LANGUAGE="DE" NAME="Rόbig">
Κυρία Πρόεδρε, έχετε εξετάσει και εκτιμήσει πόσο πολλές θέσεις εργασίας θα χαθούν στην Ευρώπη αν τεθεί τώρα σε ισχύ μία απαγόρευση εξαγωγής απαγορευμένων στην Κοινότητα προϊόντων; Έχει συμφωνηθεί αυτό με τις συνδικαλιστικές οργανώσεις και τις ενώσεις των εργοδοτών;

<SPEAKER ID=32 NAME="Byrne">
, Eπιτροπή. (ΕΝ) Οφείλω να τονίσω, Κυρία Πρόεδρος και αξιότιμα μέλη του Κοινοβουλίου, ότι είμαι υπεύθυνος για τον τομέα της δημόσιας υγείας και της προστασίας των καταναλωτών. Έχω δηλώσει επανειλημμένως, και σε αυτό το Κοινοβούλιο, ότι το πρωταρχικό μας ενδιαφέρον πρέπει να είναι η προστασία του κοινού. Στις περιπτώσεις όπου υπάρχει σύγκρουση μεταξύ της προστασίας των καταναλωτών, ειδικά της υγείας τους, και νομισματικών θεμάτων, η υγεία πρέπει να έχει φυσικά τα προβάδισμα. Αυτό δεν σημαίνει ότι οι παράγοντες που θίξατε πρέπει να αγνοηθούν. Δεν είναι δυνατόν να αγνοηθούν, ωστόσο σε κάθε περίπτωση σύγκρουσης όπου πρέπει να επιλεγεί ένα από τα δυο, η δημόσια υγεία πρέπει πάντοτε να προηγείται.

<SPEAKER ID=33 LANGUAGE="PT" NAME="Campos">
Κυρία Πρόεδρε, κύριε Επίτροπε, συγχαίρω την Επιτροπή για αυτήν της την πρωτοβουλία την οποία θεωρώ άκρως σημαντική. Θα ήθελα ωστόσο ο κύριος Επίτροπος να εξηγήσει πως είναι δυνατόν να ληφθεί μια τέτοια πρωτοβουλία, έχοντας από πίσω μια Κοινή Αγροτική Πολιτική πλήρως αντίθετη προς την υπεράσπιση της ασφάλειας και της ποιότητας των τροφίμων; Αν η Κοινή Αγροτική Πολιτική πληρώνει ουσιαστικά για την παραγωγή και βασίζεται μόνο στο ποσοτικό κριτήριο της παραγωγής, αν οι αγρότες λαμβάνουν κάποιο ποσό για τις ποσότητες που παράγουν, πως είναι δυνατόν να δεχτούμε μια τέτοια οδηγία χωρίς προηγουμένως να προσαρμόσουμε την αγροτική πολιτική σε μια πολιτική ποιότητας και ασφάλειας των τροφίμων; Ή πρόκειται απλά για έναν τρόπο να αντιμετωπίσουμε μια κοινή γνώμη, η οποία γίνεται ολοένα περισσότερο δύσπιστη ως προς την τροφική αλυσίδα, την οποία όμως δεν μπορούμε να αλλάξουμε με τη συγκεκριμένη αγροτική πολιτική; Γιατί δεν αρχίζουμε να προσαρμόζουμε την αγροτική πολιτική, ούτως ώστε να αποκτήσουμε την πλήρη εμπιστοσύνη των καταναλωτών;

<SPEAKER ID=34 NAME="Byrne">
, Επιτροπή. (ΕΝ) Επιτρέψατέ μου πω ότι οι διατάξεις που περιέχονται στο συγκεκριμένο νομοθετικό έγγραφο για τα τρόφιμα θα ισχύουν έως ότου τεθεί σε ισχύ η γενική νομοθεσία για τα τρόφιμα. Θα γνωρίζετε ότι τα σχέδιά μας, τα οποία καταγράφονται στο Λευκό Βιβλίο για την ασφάλεια των τροφίμων, περιέχουν μια διάταξη σχετικά με τη θέσπιση νομοθεσίας για ένα γενικό νόμο περί τροφίμων, ενώ και πλήθος άλλων νομικών διατάξεων περιέχεται στο Λευκό Βιβλίο, με στόχο την προστασία της ασφάλειας των τροφίμων και επομένως και των καταναλωτών.
<P>
Για τη θέσπιση αυτής της νομοθεσίας, φυσικά, θα χρειαστούν διεξοδικές διαβουλεύσεις με τους υπόλοιπους Επιτρόπους, και κυρίως τον Επίτροπο Fischler, ο οποίος είναι υπεύθυνος για την ΚΓΠ. Σας διαβεβαιώνω, κύριε Campos, ότι η επικοινωνία που λαμβάνει χώρα σε επίπεδο Επιτροπής για τα ζητήματα αυτά δίνει προτεραιότητα στην ασφάλεια των τροφίμων. Πιστεύω προσωπικά ότι δεν θα υπάρξει - ούτε και επιτρέπεται να υπάρξει - ουδεμία σύγκρουση μεταξύ των θεμάτων που αφορούν την ανάπτυξη της γεωργίας και των θεμάτων που αφορούν την ασφάλεια των τροφίμων.

<SPEAKER ID=35 NAME="Μαλλιώρη">
Κυρία Πρόεδρε, θα ήθελα και εγώ να εκφράσω την ικανοποίησή μου για τις σημερινές ανακοινώσεις της Επιτροπής. Θα ήθελα όμως να σταθώ στο σημείο της διαφάνειας, διότι θεωρώ και εγώ, κύριε Επίτροπε, όπως και εσείς, ότι η διαφάνεια έχει άμεση και κύρια σχέση με την εμπιστοσύνη των πολιτών σχετικά με την ασφάλεια των τροφίμων. Αναφέρατε όμως την έννοια του "απορρήτου" σχετικά με τη διαφάνεια και θα ήθελα να σας ρωτήσω πού αρχίζει και πού τελειώνει η έννοια αυτού του "απορρήτου" διότι θεωρώ ότι αυτό είναι και το λεπτότερο σημείο όσον αφορά το να ξανακερδίσουμε την εμπιστοσύνη των ευρωπαίων πολιτών.

<SPEAKER ID=36 NAME="Byrne">
, Eπιτροπή. (EN) Αυτή η συγκεκριμένη διάταξη αφορά τη μεγαλύτερη διαφάνεια, και, όπως σας ανέφερα κατά την παρουσίασή μου νωρίτερα, εμείς στην Επιτροπή πιστεύουμε ότι, σύμφωνα με τη γενική πολιτική, οι πολίτες έχουν το δικαίωμα να γνωρίζουν τους πραγματικούς κινδύνους στους οποίους εκτίθενται και τα μέτρα που μπορούν να ληφθούν για την προστασία τους.
<P>
Όπως ανέφερα, περιορισμό σε αυτή την αρχή θέτει το επαγγελματικό απόρρητο ή η εμπιστευτικότητα, όπως ορίζεται στο Αρθρο 287 της Συνθήκης, εκτός από τις περιπτώσεις που προέχει κάποιος κίνδυνος για τη δημόσια υγεία. Στις περιπτώσεις αυτές, οι διατάξεις που περιέχονται στο Αρθρο 287 πρέπει να τίθενται σε δεύτερη μοίρα. Σε αυτές τις περιπτώσεις, και η ίδια η Συνθήκη και η νομοθετική διάταξη που κατατίθεται εδώ απόψε αφορά ακριβώς την κατάσταση που αναφέρατε εσείς και παρέχει ικανή και πλήρη προστασία για τον καταναλωτή, καθώς και πλήρη διαφάνεια.
<P>
Επιτρέψατέ μου να αναφέρω ότι συμφωνώ πλήρως μαζί σας στο ότι η εμπιστοσύνη του καταναλωτή ενισχύεται καλύτερα με την παροχή πλήρους ενημέρωσης. Η διαφάνεια είναι εξαιρετικά σημαντική, όσον αφορά το εν λόγω ζήτημα, και οιαδήποτε ανησυχία των καταναλωτών ότι τους αποκρύπτονται πληροφορίες κάνει τεραστία ζημιά στην εμπιστοσύνη τους. Γνωρίζω πολύ καλά αυτό ζήτημα και για το λόγο αυτό, συμφωνώ πλήρως με την έννοια υπό την οποία θέσατε την ερώτησή σας.

<SPEAKER ID=37 LANGUAGE="DE" NAME="Keppelhoff-Wiechert">
Κυρία Πρόεδρε, κύριε Επίτροπε, μιλάμε για ασφάλεια των τροφίμων, για ασφάλεια των προϊόντων. Θέλω να διευρύνω ακόμη περισσότερο την πτυχή αυτή. Γνωρίζουμε ότι η παραγωγή κρέατος αρχίζει στον στάβλο. Συζητούμε αυτήν τη στιγμή για την πλήρη δήλωση προέλευσης των ζωοτροφών και βλέπουμε ότι η βιομηχανία παραγωγής ζωοτροφών αντιδρά προκαταβολικά, υποστηρίζοντας ότι αυτό το αίτημα είναι υπερβολικό. Το ερώτημά μου είναι: Πώς μπορούμε να προστατεύσουμε τους παραγωγούς αγρότες μας εφ' όσον εκείνοι δεν ξέρουν σε τελευταία ανάλυση με τι ταΐζουν τα ζώα τους και εν συνεχεία ορισμένες φορές καθίστανται υπεύθυνοι γι' αυτό;

<SPEAKER ID=38 NAME="Byrne">
, Επιτροπή. (ΕΝ) Ρωτάτε πώς μπορούμε να προστατεύσουμε τους αγρότες μας ως παραγωγούς με τον καλύτερο δυνατό τρόπο, τη στιγμή που δεν γνωρίζουν με τι εκτρέφουν τα ζώα τους.
<P>
Έχει συστηθεί ένα νομοθετικό σώμα που ασχολείται με τις ζωοτροφές, ενώ το εν λόγω ζήτημα εξετάζεται και στο Λευκό Βιβλίο. Υπάρχουν νομοθετικές προβλέψεις στο παράρτημα του εγγράφου, οι οποίες παρουσιάζουν τις προθέσεις της Επιτροπής σε σχέση με τις ζωοτροφές.

<SPEAKER ID=39 NAME="Van Lancker">
NL) Κυρία Πρόεδρε, θα ήθελα να ευχαριστήσω τον Επίτροπο γι' αυτή τη σημαντική οδηγία η οποία, όπως λεει και ο ίδιος, θα πρέπει να αποκαταστήσει την εμπιστοσύνη των καταναλωτών. Ο Επίτροπος θα έχει βέβαια επίγνωση του ότι η κοινή γνώμη στο Βέλγιο είναι έντονα διχασμένη και η εμπιστοσύνη των καταναλωτών έχει σημειώσει κατακόρυφη πτώση με αφορμή την κρίση της διοξίνης, καθώς και ότι την εποχή της κρίσης συστάθηκε εξεταστική επιτροπή του βελγικού κοινοβουλίου. Θα ήθελα να υποβάλω στον Επίτροπο μια πολύ συγκεκριμένη ερώτηση σχετικά με το σύστημα άμεσης προειδοποίησης. Στην εξεταστική επιτροπή αναφέρθηκε ότι η βελγική κυβέρνηση, οι αρμόδιες αρχές, καθυστέρησαν να θέσουν σε λειτουργία το σύστημα άμεσης προειδοποίησης. Η αντίδραση στην παρατήρηση αυτή ήταν ότι, ούτε οι διαδικασίες του εν λόγω συστήματος είναι σαφείς, ούτε και η στιγμή στην οποία θα πρέπει να σημάνει συναγερμός. Μπορεί ο Επίτροπος να με διαβεβαιώσει ότι το πρόβλημα αυτό θα αντιμετωπιστεί με τις νέες προτάσεις;

<SPEAKER ID=40 NAME="Byrne">
, Επιτροπή. (ΕΝ) Έχετε απόλυτο δίκιο σε όλα όσα είπατε για την παροχή πληροφόρησης από τις βελγικές αρχές σχετικά με το θέμα των διοξινών. Υπήρξε πραγματικά σημαντική καθυστέρηση τότε, γεγονός που απασχόλησε τους πάντες, όχι μόνο την Επιτροπή, αλλά προφανώς και το Κοινοβούλιο. Προβλημάτισε, δε, την Επιτροπή σε τέτοιο βαθμό, ώστε άσκησε διώξεις κατά του Βελγίου στο Δικαστήριο. Η υπόθεση δεν έχει τεθεί στο αρχείο, αν και τα υπόλοιπα σημεία του συγκεκριμένου προβλήματος που θίξατε έχουν επιλυθεί, εξαιτίας της καθυστέρησης στην αναφορά του συγκεκριμένου ζητήματος στις αρμόδιες αρχές και την Ευρωπαϊκή Ένωση.
<P>
Θα μπορούσα, ίσως, να συνεχίσω με το άλλο σημείο της παρουσίασής μου προς το Κοινοβούλιο σήμερα το απόγευμα, που αφορά την πρόταση για θέσπιση ελέγχων ΣΕΒ και έχω την χαρά να παρουσιάζω σήμερα το απόγευμα στο Κοινοβούλιο.
<P>
Έχω ανακοινώσει αρκετές φορές πως θεωρώ ότι τις νέες ταχείες μεταθανάτιες δοκιμασίες αποτελούν ένα από τα πιο σημαντικά εργαλεία στην προσπάθειά μας να ελέγξουμε την ΣΕΒ. Οι υπηρεσίες της Επιτροπής επεξεργάζονται μια πρόταση για τη θέσπιση αυτών των δοκιμασιών για την παρακολούθηση της ΣΕΒ σε ολόκληρη την Κοινότητα από τον περασμένο Σεπτέμβριο.
<P>
Στην παρούσα φάση, έχουμε τρεις διαφορετικές δοκιμασίες, οι οποίες αποδείχτηκε ότι δίνουν τέλεια αποτελέσματα όταν χρησιμοποιούνται για τον έλεγχο ζώων με κλινικά συμπτώματα της ασθένειας μετά το θάνατό τους. Οι δοκιμασίες προσφέρουν νέες δυνατότητες για τον έλεγχο μεγάλου αριθμού ζώων σε τακτική βάση. Ένα ενεργό πρόγραμμα παρακολούθησης που εφαρμόστηκε στην Ελβετία απέδειξε ότι η χρήση ταχειών μεταθανάτιων δοκιμασιών μπορεί να βελτιώσει σημαντικά την αποτελεσματικότητα της παρακολούθησης της ΣΕΒ, κυρίως εάν εφαρμόζονται σε ζώα που πεθαίνουν σε φάρμες ή στέλνονται για σφαγή αφού έχουν προσβληθεί από ΣΕΒ. Από το 1998, η Κοινότητα έχει θεσπίσει ένα πρόγραμμα ελέγχου της ΣΕΒ, που βασίζεται στην εξέταση των ζώων που παρουσιάζουν κλινικά συμπτώματα που υποδηλώνουν την ύπαρξη ΣΕΒ.
<P>
Η Επιτροπή προτείνει τώρα την αντικατάσταση αυτού του προγράμματος με ένα νέο πρόγραμμα, όπου κάθε κράτος μέλος θα εξετάζει στο έδαφός του ένα αντιπροσωπευτικό δείγμα βοοειδών που πέθαναν στις φάρμες και σφαγιάστηκαν αφού διαπιστώθηκε ότι είχαν προσβληθεί από ΣΕΒ. Σε σύγκριση με την ισχύουσα παρακολούθηση, το μέγεθος του δείγματος θα αυξηθεί 25 έως 100 φορές σε κάθε κράτος μέλος, ανάλογα με το μέγεθος του πληθυσμού βοοειδών. Πιστεύω ότι ο προτεινόμενος νέος τρόπος παρακολούθησης θα παρέχει σημαντικά καλύτερη πληροφόρηση για την εμφάνιση κρουσμάτων της ΣΕΒ στην Κοινότητα από αυτή που έχουμε σήμερα. Χαίρομαι, επίσης, που είμαι σε θέση να πω στο Κοινοβούλιο ότι τα αποτελέσματα των συγκεκριμένων δοκιμασιών θα βγαίνουν εντός 24 ωρών.
<P>
Προτείνουμε να εξετάζονται τουλάχιστον 65.000 ζώα τον χρόνο σε ολόκληρη την Κοινότητα και η έναρξη των δοκιμασιών θα λάβει χώρα τον Ιανουάριο του 2001. Η προτεινόμενη απόφαση δεν έχει αυτή καθαυτή επιπτώσεις στον κοινοτικό προϋπολογισμό, αλλά αυτό είναι ένα ζήτημα που θα εξεταστεί στην ειδική κτηνιατρική επιτροπή την ερχόμενη εβδομάδα.
<P>
Εισηγούμαι τις παρούσες προτάσεις στο Κοινοβούλιο, οι οποίες έχουν εγκριθεί από την Επιτροπή σήμερα το απόγευμα.

<SPEAKER ID=41 LANGUAGE="DE" NAME="Roth-Behrendt">
Κυρία Πρόεδρε, κύριε Επίτροπε, δεν θα σας εκπλήξει ότι δεν είμαι ικανοποιημένη. Έχω αρκετές ερωτήσεις. Από τον καιρό της σύστασης της επιτροπής ελέγχου για την ΣΕΒ, το Κοινοβούλιο απαιτεί να καθιερωθούν υποχρεωτικοί έλεγχοι για τη ΣΕΒ. Εδώ και αρκετόν καιρό σας υποβάλλω επανειλημμένα την ερώτηση: Δεν συμφωνείτε κι εσείς ότι δεν αρκεί και είναι πολύ καθυστερημένη η θέσπιση υποχρεωτικών ελέγχων από τον Ιανουάριο του 2001, εφ' όσον οι έλεγχοι ΣΕΒ έχουν αξιολογηθεί εδώ και έναν χρόνο; Δεν συμφωνείτε, κύριε Byrne, ότι δεν είναι αρκετός ο έλεγχος νεκρών και άρρωστων ζώων και ότι θα έχετε μια πραγματικά αντικειμενική εικόνα, ένα screening κατά κάποιον τρόπο, μόνο αν υποβάλλεται σε έλεγχο, ανάλογα με την κατάσταση κάθε κράτους μέλους ως προς την ΣΕΒ, ένα στα 5000 ή στα 6000 ή στα 10000 ζώα που πρόκειται να σφαγούν; Κύριε Byrne, αν η πρόταση αυτή της Επιτροπής είναι τόσο αδύναμη μόνο και μόνο επειδή τα κράτη μέλη δεν θέλησαν να συναινέσουν, είσαστε διατεθειμένος να πείτε εδώ ποια κράτη μέλη δεν συμφώνησαν με μια μεγαλύτερης εμβέλειας πρόταση;

<SPEAKER ID=42 NAME="Byrne">
, Επιτροπή. (ΕΝ) Η συγκεκριμένη πρόταση, όπως ανέφερα, θα τεθεί ενώπιον της Μόνιμης Κτηνιατρικής Επιτροπής (ΜΚΕ) εντός της ερχόμενης εβδομάδας ή λίγο αργότερα, και εάν λάβει τη σύμφωνη γνώμη της ΜΚΕ, θα ενταχθεί στο σύστημα πολύ γρηγορότερα από το αναμενόμενο. Σε περίπτωση που δεν υπάρξει ξεκάθαρη συμφωνία, τότε φυσικά πρέπει να τηρηθούν οι κατάλληλες προβλεπόμενες διαδικασίες, δηλαδή η παραπομπή στο Συμβούλιο Υπουργών Γεωργίας, κοκ.
<P>
Βεβαίως, για να γίνει αυτό, τα συστήματα πρέπει να τεθούν σε εφαρμογή στα κράτη μέλη, επομένως οι ημερομηνίες που έχω θέσει για το θέμα αυτό, είναι, θα μπορούσε να πει κανείς, μια συντηρητική εκτίμηση. Ενδεχομένως να μπορεί γίνει και εντός ενός μικρότερου χρονικού διαστήματος. Εξάλλου, κάποια κράτη μέλη έχουν ήδη ανακοινώσει την πρόθεσή τους να εφαρμόσουν τους δικούς του ελέγχους σε κρατικό επίπεδο, και υπάρχει μεγάλη πιθανότητα να έχουμε κράτη μέλη που θα εφαρμόσουν αυτά τα συστήματα σε πολύ συντομότερο χρονικό διάστημα.
<P>
Πρέπει πάντοτε, όμως, να γνωρίζουμε ότι, ένα σύστημα σαν κι αυτό θα απαιτήσει όχι μόνο τη θέσπιση νομοθετικών διατάξεων, αλλά και τη ρύθμιση των τεχνικών λεπτομερειών. Πρέπει να υπάρχουν διαθέσιμες δοκιμασίες, ώστε να διασφαλίζεται ότι τα συστήματα που θα τεθούν σε λειτουργία θα παρακολουθούνται και θα λειτουργούν κατάλληλα. Όλα αυτά πρέπει να εφαρμοστούν ώστε να διασφαλιστούν τα καλύτερα δυνατά αποτελέσματα για το έργο που έχει αναληφθεί και για τη δαπάνη που συνεπάγεται το έργο.
<P>
Επομένως, η καλύτερη δυνατή ημερομηνία που μπορώ να προβλέψω για την εφαρμογή όλων αυτών και η καλύτερη εκτίμηση που μπορώ να δώσω για την ημερομηνία έναρξης σε σχέση με όλους αυτούς τους παράγοντες είναι ο Ιανουάριος του 2001. Εντούτοις, εάν ένα κράτος μέλος είναι σε θέση να εφαρμόσει το σύστημα νωρίτερα, ας το κάνει, τόσο το καλύτερο.

<SPEAKER ID=43 NAME="Daul">
FR) Κύριε Πρόεδρε, κύριε Επίτροπε, έχετε ήδη απαντήσει μερικώς στην πρώτη ερώτηση σχετικά με τα δείγματα. Θα ήθελα να σας θέσω ένα δεύτερο ερώτημα. Είμαι πεπεισμένος ότι, ως προς τον καταναλωτή, οι παραγωγοί θα μας αντιμετώπιζαν πιο σοβαρά αν αποκλείαμε επίσης τα επικίνδυνα παραπροϊόντα και αν είχαμε την ίδια νομοθεσία σε όλη την Κοινότητα.
<P>
Το δεύτερο σημείο αφορά την εφαρμογή το 2001, κύριε Επίτροπε. Νομίζω ότι πρέπει να προσθέσουμε το εξής στοιχείο: να αποκλείεται η επείγουσα σφαγή των άρρωστων ζώων και μόνο τα ζώα που έχουν υποστεί κάποιο ατύχημα να μπορούν να σφαγούν επειγόντως. Ο έλεγχος τότε θα ήταν πολύ πιο σοβαρός τόσο στο επίπεδο της παραγωγής όσο και για τον καταναλωτή.

<SPEAKER ID=44 NAME="Byrne">
, Επιτροπή. (ΕΝ) Συμφωνώ απολύτως ότι υπάρχει μια ανησυχία σχετικά με τα παραπροϊόντα σφαγίων υψηλού κινδύνου και για το λόγο αυτό θα καταθέσω προτάσεις για την απομάκρυνση των υλικών ειδικού κινδύνου (SRM). Γνωρίζω ότι υπάρχει ήδη μια σχετική πρόταση, η οποία θα δρομολογηθεί με ταχείς ρυθμούς. Ελπίζω αυτό το ζήτημα να απασχολήσει το Συμβούλιο Γεωργίας κατά τον Ιούνιο, ώστε να εξετάσει τους προβληματισμούς που εγείρει το ζήτημα.

<SPEAKER ID=45 NAME="Lienemann">
FR) Κύριε Επίτροπε, είμαστε ιδιαίτερα ανήσυχοι γιατί έχουμε την αίσθηση ότι η απόφαση που ελήφθη δεν ανταποκρίνεται στην ανησυχία των καταναλωτών. Αφού οι δοκιμασίες δεν είναι συστηματικές, ή περιορίζονται στα υπό εκμετάλλευση άρρωστα ή νεκρά ζώα, δεν δίνουμε καθόλου την εντύπωση ότι υιοθετούμε μία σχεδόν συστηματική και συνεπώς αξιόπιστη στάση, ως προς την ποιότητα του κρέατος και την επιδημιολογική πολιτική που θα μπορούσε να εφαρμόζεται.
<P>
Πριν λίγο είπατε ότι η δημόσια υγεία έχει προτεραιότητα σε σχέση με τις σκέψεις για την απασχόληση και την οικονομία. Δεν πιστεύετε ότι σε αυτό το θέμα, το ζήτημα του κόστους των εμβολίων και το χρήμα έχει καταλήξει να προηγείται του συμφέροντος των καταναλωτών;

<SPEAKER ID=46 NAME="Byrne">
, Επιτροπή. (ΕΝ) Αυτή η συγκεκριμένη πρόταση αφορά, όπως είπατε, τα άρρωστα ζώα ή τα ζώα που έχουν οδηγηθεί σε σφαγή κατεπειγόντως, αλλά δεν αφορά αποκλειστικά αυτά. Ο λόγος για τον οποίο αφορά τα εν λόγω ζώα είναι ότι εκεί έχουμε τις μεγαλύτερες πιθανότητες να λάβουμε τις καλύτερες και ακριβέστερες πληροφορίες.
<P>
Ωστόσο, πρέπει να ληφθεί υπόψη και το γεγονός ότι υπάρχουν προτάσεις που αφορούν την απομάκρυνση των υλικών ειδικού κινδύνου (SRM), οι οποίες προσθέτουν ένα ακόμα δίχτυ ασφαλείας για τους καταναλωτές. Εξάλλου, γνωρίζετε ότι οι υπάρχουσες προτάσεις αφορούν τον έλεγχο των ζωοτροφών που περιέχουν κρέας και οστεάλευρο.
<P>
Επομένως, πρέπει να υπάρξει μια συνολική θεώρηση όλων αυτών των παραγόντων. Η πρόταση που καταθέτουμε απόψε ενώπιον σας δεν είναι η μοναδική λύση για την προστασία των καταναλωτών, όσον αφορά την κατανάλωση βοδινού κρέατος. Υπάρχει πολυεπίπεδη απάντηση, εμπλέκονται πολλοί παράγοντες, και σας επεσήμανα κάποιους από αυτούς σήμερα το απόγευμα. Θέλω να σας διαβεβαιώσω ότι μας απασχολεί η διασφάλιση της μέγιστης προστασίας των καταναλωτών σχετικά με την κατανάλωση όλων των τροφίμων, συμπεριλαμβανομένου και του βοδινού κρέατος.

<SPEAKER ID=47 LANGUAGE="DE" NAME="Schierhuber">
Κύριε Πρόεδρε, κύριε Επίτροπε, συμμερίζομαι όλες τις ανησυχίες που εξέφρασαν εδώ οι προηγούμενοι ομιλητές. Ως παραγωγό με ενδιαφέρει ιδιαίτερα να αποκατασταθεί επιτέλους η εμπιστοσύνη των καταναλωτών και στην παραγωγή βοοειδών και προβάτων καθώς και στα προϊόντα τους. Το ερώτημα που σας απευθύνω, κύριε Επίτροπε, είναι το εξής: Μέχρι στιγμής ευτυχώς η Αυστρία δεν είχε ούτε μία περίπτωση ΣΕΒ. Θα γίνονται οι συγκεκριμένοι έλεγχοι και στην Αυστρία;

<SPEAKER ID=48 NAME="Byrne">
, Eπιτροπή. (ΕΝ) Ναι, αυτές οι δοκιμασίες θα πραγματοποιούνται σε όλα τα κράτη μέλη, συμπεριλαμβανομένης και της Αυστρίας. Μόνο με τη πραγματοποίηση αυτών των δοκιμασιών σε όλα τα κράτη μέλη μπορούμε να έχουμε την ασφάλεια εκείνη που θεωρούμε απαραίτητη. Πολλοί από εσάς έχουν μιλήσει για την ανάγκη να θέσουμε ως πρώτη προτεραιότητα την προστασία των καταναλωτών, την ασφάλεια των τροφίμων και τη δημόσια υγεία, και υπό αυτές τις συνθήκες το πρόγραμμα που έχουμε καταρτίσει για αυτές τις δοκιμασίες βασίζεται στην ιδέα ότι προκειμένου να λάβουμε τις πιο χρήσιμες και ακριβείς πληροφορίες, πρέπει να διεξαχθούν δοκιμασίες σε ολόκληρη την Ευρωπαϊκή Ένωση.

<SPEAKER ID=49 NAME="Whitehead">
Απλώς και μόνο για να προκαλέσουμε τον προβληματισμό των κρατών μελών, μπορούμε να ρωτήσουμε σε τι συμπεράσματα έχει καταλήξει η Επιτροπή, αλλά και η ΜΚΕ, ως αποτέλεσμα των δοκιμασιών που πραγματοποιούνται στην Ελβετία σχετικά με τον αριθμό των ζώων, είτε ως απόλυτα νούμερα είτε ως αναλογία, που έχουν εισέλθει στην ανθρώπινη τροφική αλυσίδα;

<SPEAKER ID=50 NAME="Byrne">
(ΕΝ) Οφείλω να πω ότι δεν είμαι σε θέση να γνωρίζω την άποψη της ΜΚΕ, ωστόσο αυτό το συγκεκριμένο θέμα θα συζητηθεί στη ΜΚΕ την ερχόμενη εβδομάδα, και φυσικά οι εκπρόσωποί μου εκεί θα παρουσιάσουν όλα τα επιχειρήματα που σας παρουσίασα και εγώ απόψε. Εσείς, κύριε Whitehead, τα γνωρίζετε πολύ καλά αυτά τα θέματα. Περιμένω και ελπίζω ότι οι προτάσεις θα γίνουν δεκτές από την ΜΚΕ και δεν θα υπάρξει ανάγκη να παραπεμφθούν μετά στο Συμβούλιο Γεωργίας.
<P>
Ωστόσο, λυπάμαι που δεν είναι σε θέση να γνωρίζω την άποψη της ΜΚΕ. Ελπίζω ότι θα λάβουμε μια θετική απάντηση και πιστεύω ότι από τις επαφές που είχα με μερικά κράτη μέλη, υπάρχει πραγματικά ανησυχία για τα εν λόγω ζητήματα, κυρίως με αφορμή και την πολύ πρόσφατη ανακάλυψη μιας μεμονωμένης περίπτωσης στη Δανία. Το περιστατικό αυτό έχει προκαλέσει έντονο προβληματισμό.

<SPEAKER ID=51 NAME="Auroi">
FR) Μία μόνο ερώτηση για να συμπληρώσω τα λεγόμενα του κ. Daul και της κ. Lienemann: τι πρέπει να γίνει; Δεν θα ήταν συνετό να αποκλείσουμε και τα ζώα που οδηγούνται στα σφαγεία την τελευταία στιγμή, τα οποία συχνά είναι ύποπτα; Δεν θα έπρεπε να αποφασίσουμε να τα αποκλείσουμε από την τροφική αλυσίδα;

<SPEAKER ID=52 NAME="Byrne">
(ΕΝ) Από ό,τι γνωρίζω αυτά τα ζώα κανονικά αποσύρονται από την τροφική αλυσίδα.

<SPEAKER ID=53 NAME="Jackson">
) H ερώτησή μου προς τον κ. Byrne αφορά την πρόσφατη έκθεση της Υπηρεσίας Τροφίμων και Κτηνιατρικής Υπηρεσίας του Δουβλίνου για τα κρούσματα ΣΕΒ στη Γαλλία. Επρόκειτο για μια έκθεση η οποία αναφερόταν σε μια χρονική περίοδο εντός του 1999, αλλά έφτασε στο Ευρωπαϊκό Κοινοβούλιο και τα μέλη του Ευρωπαϊκού Κοινοβουλίου πριν από λίγο μόνο καιρό.
<P>
Τα πορίσματα της έκθεσης είναι άκρως ανησυχητικά. Φαίνεται πως ένας μεγάλος αριθμός γαλλικών διαμερισμάτων - περίπου 23 - δεν παρακολουθούσε την παρουσία κρουσμάτων ΣΕΒ στους πληθυσμούς των βοοειδών που βρίσκονταν στο έδαφός τους, παρά το γεγονός ότι επρόκειτο για διαμερίσματα στα οποία υπήρχε σημαντικός αριθμός γαλακτοπαραγωγικών βοοειδών. Οι συνθήκες και οι έλεγχοι στα σφαγεία ήταν τέτοιοι που μπορεί κάποιος να συμπεράνει από την έκθεση ότι είναι απολύτως πιθανό σήμερα, 29 Μαρτίου 2000, ζώα με ΣΕΒ να εισέρχονται ακόμα στην τροφική αλυσίδα στη Γαλλία. Αυτό το θέμα πρέπει να απασχολήσει ιδιαίτερα τον Επίτροπο.
<P>
Έθιξα το ζήτημα στον Γάλλο υπουργό Γεωργίας, κ. Glavany, όταν ήρθε στη Βρυξέλλες την περασμένη εβδομάδα. Αρνήθηκε αμέσως τα συμπεράσματα της έκθεσης της Υπηρεσίας Τροφίμων και Κτηνιατρικής και τα πορίσματα των επιθεωρητών. Θα ήθελα να γνωρίζω τι κάνει η Επιτροπή για το θέμα αυτό. Καταλαβαίνω ότι η ερώτηση μου πρέπει να τεθεί καλύτερα στον Επίτροπο για τη Γεωργία, αλλά ο κ. Byrne είναι υπεύθυνος για την ασφάλεια των τροφίμων, και προφανώς υπάρχει κίνδυνος για την ασφάλεια των τροφίμων στη Γαλλία, εάν δεχτούμε τα πορίσματα της Υπηρεσίας Τροφίμων και Κτηνιατρικής
<P>
Θα ήθελα επομένως να ρωτήσω τον κ. Byrne για τις ενέργειές του σχετικά με αυτή την έκθεση.

<SPEAKER ID=54 LANGUAGE="EN" NAME="Byrne">
. (EN) H συγκεκριμένη έκθεση υπήρξε το αποτέλεσμα μιας επιθεώρησης που πραγματοποιήθηκε πέρσι τον Ιούνιο. Αμέσως μετά την επιθεώρηση, η έκθεση έπρεπε να συνταχθεί και να εκτιμηθεί και έπειτα να συζητηθεί με τις γαλλικές αρχές. Αυτό έγινε το φθινόπωρο και έχω λάβει διαβεβαιώσεις ότι τα ζητήματα τα οποία ετέθησαν υπόψη των γαλλικών αρχών κατά τη διάρκεια αυτής της ενέργειας έχουν αντιμετωπιστεί ουσιαστικά στις απαντήσεις που έδωσαν οι γαλλικές αρχές.
<P>
Σε ό,τι αφορά τις εκθέσεις της Υπηρεσίας Τροφίμων και Κτηνιατρικής οφείλω να αναφέρω πως είχα συζητήσεις με την υπηρεσία αυτή σχετικά με τις εκθέσεις και αυτή τη στιγμή εξετάζουμε το πώς παράγονται οι εκθέσεις, πώς συντάσσονται και ποιες πληροφορίες περιέχουν. Πολύ πρόσφατα, το περασμένο Σαββατοκύριακο, βρέθηκα στο Δουβλίνο σε ένα σεμινάριο όπου συζήτησα αυτά τα θέματα με τους επικεφαλής κτηνιατρικούς αξιωματούχους της Ευρωπαϊκής Ένωσης και την Υπηρεσία Τροφίμων και Κτηνιατρικής.
<P>
Έχουμε κάνει έναν αριθμό προτάσεων και είμαι πεπεισμένος ότι, όταν οι προτάσεις αυτές εφαρμοστούν, θα έχουμε ικανοποιήσει τους σχετικούς προβληματισμούς των κρατών μελών και θα έχουμε, φυσικά, λάβει υπόψη και τις ανησυχίες των καταναλωτών.
<P>
Με έχουν διαβεβαιώσει ότι οι γαλλικές αρχές ανέλαβαν δράση. Θα ήθελα επίσης να επιστήσω την προσοχή σας στο γεγονός ότι πρόσφατα ο κ. Glavany, o γάλλος υπουργός γεωργίας, ανακοίνωσε την πρόθεσή του να πραγματοποιήσει περίπου 40.000 δοκιμασίες σαν αυτές για τις οποίες σας μίλησα σήμερα το απόγευμα εδώ, προκειμένου να εντοπίσει την παρουσία ΣΕΒ και τα επίπεδα μολυσματικότητας στη Γαλλία.

<CHAPTER ID=6>
Αεροπλάνα  "Hushkits
<SPEAKER ID=55 NAME="Πρόεδρος">
. Η ημερήσια διάταξη προβλέπει την κοινή συζήτηση επί δύο προφορικών ερωτήσεων προς την Επιτροπή.
<P>
Β5-0018/2000 του βουλευτού Χατζηδάκη, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με τα αεροπλάνα με σιγαστήρα (hushkitted)
<P>
B5-0020/2000 της βουλευτού Jackson, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την αναγκαιότητα καταστολής του θορύβου

<SPEAKER ID=56 LANGUAGE="EN" NAME="Jackson">
Κύριε Πρόεδρε, αναμένω με μεγάλο ενδιαφέρον την απάντηση της Επιτρόπου σε αυτή τη συζήτηση. Η πρώτη ερώτηση που θέλει να ρωτήσει κανείς είναι η εξής: είναι ακριβής η πρόβλεψη την οποία έκανε σήμερα το πρωί η εφημερίδα The Financial Times ότι η Επίτροπος πρόκειται να απαντήσει στις ερωτήσεις μας λέγοντας ότι μόνο ένα τμήμα του κανονισμού για το θόρυβο θα τεθεί σε εφαρμογή, συγκεκριμένα το τμήμα εκείνο που αφορά την Ευρωπαϊκή Ένωση, στις 4 Μαΐου; Πιστεύουμε ότι η Επίτροπος θα ανακοινώσει ότι το τμήμα που αναφέρεται σε τρίτες χώρες και θα έπρεπε να ισχύσει από το 2002, δεν θα εφαρμοστεί και μάλιστα θα ανασταλεί.
<P>
Η Επιτροπή Περιβάλλοντος είναι η επιτροπή εντός του Ευρωπαϊκού Κοινοβουλίου που ευθύνεται για τον αρχικό κανονισμό σχετικά με το θόρυβο των αεροπλάνων και παρακολουθούμε με κάποια αγωνία την απροθυμία των Ηνωμένων Πολιτειών να αποδεχτούν ότι η Ευρωπαϊκή Ένωση δεν υπερβαίνει τα δικαιώματά της με το να επιμένει στην εφαρμογή του κανονισμού εντός της προβλεπόμενης προθεσμίας.
<P>
Τελικά, όπως το βλέπουμε από τη δική μας οπτική γωνία, η διοίκηση των Ηνωμένων Πολιτειών συνεχίζει να υπεκφεύγει, ενώ και στο παρελθόν η στάση της δεν μας είχε δώσει επαρκείς εγγυήσεις, ότι επιθυμεί να προσέλθει σε σοβαρές συνομιλίες στο πλαίσιο του ICAO προκειμένου να επιλύσουμε τα προβλήματα μας. Η Επιτροπή Περιβάλλοντος επιμένει ότι, δεδομένης της γειτνίασης πολλών ευρωπαϊκών αεροδρομίων με πυκνοκατοικημένες περιοχές, έχουμε κάθε δικαίωμα να επιδιώκουμε χαμηλότερα επίπεδα θορύβου από τα αεροπλάνα που προσγειώνονται στην Ευρώπη, ανεξάρτητα από την προέλευσή τους και το ποιος τα διευθύνει.
<P>
Οι Ευρωπαίοι πρέπει οπωσδήποτε να μπορούν να νομοθετούν κατά το δοκούν, προκειμένου να προστατεύσουν τον πληθυσμό της Ευρώπης και να του παράσχουν τα υψηλότερα δυνατά πρότυπα προστασίας από το θόρυβο. Και για να το πούμε ωμά, πώς θα εξηγήσουμε την κατάσταση στο λαό της Ευρώπης εάν, μετά το 2002, εξακολουθεί να ακούει τα θορυβώδη παλαιά αεροπλάνα από τις τρίτες χώρες, αεροπλάνα που θα διαθέτουν μηχανισμούς μείωσης του θορύβου τους οποίους εμείς θεωρούμε ανεπαρκείς, να γεμίζουν τους ουρανούς μας με τους θορύβους τους;
<P>
Το θέμα είναι φυσικά πολύ δύσκολο να συζητηθεί λογικά σε μια προεκλογική χρονιά για τις Ηνωμένες Πολιτείες. Κατανοούμε ότι οι Αμερικανοί πολιτικοί δεν έχουν πολλά περιθώρια ελιγμών. Νομίζω, ωστόσο, ότι η Επίτροπος ίσως μας ανακοινώσει σε λίγο ότι βλέπει φως στην άκρη του τούνελ και ότι μπορούμε να βρούμε ένα δρόμο που θα ικανοποιήσει και τις δυο πλευρές και θα επιτρέπει τη συνέχιση λογικών συνομιλιών για την εξεύρεση μιας συνολικής λύσης.
<P>
Ο πρώτος συμβιβασμός που προτάθηκε πριν από λίγο καιρό φάνηκε σε πολλούς εδώ στο Κοινοβούλιο υπερβολικά επισφαλής. Ουσιαστικά, η Ευρωπαϊκή Ένωση θα ανέστειλε ολόκληρο τον κανονισμό, οπότε οι Ηνωμένες Πολιτείες θα ανέστειλαν την καταγγελία προς τον ICAO και οι διαπραγματεύσεις θα προχωρούσαν. Θα προχωρούσαν όμως; Η Ευρωπαϊκή Ένωση κινδύνευε, όπως μας φάνηκε, να μείνει με ένα απόλυτο τίποτα.
<P>
Αναμένουμε με ενδιαφέρον τις δηλώσεις της Επίτροπου, και πρέπει να υπογραμμίσω ότι είναι πολύ σημαντικό να πείσει την Επιτροπή Περιβάλλοντος και το Κοινοβούλιο, πόσο μάλλον αφού, εάν μας ζητήσει να αναστείλουμε την εφαρμογή οιουδήποτε μέρους του κανονισμού, τότε το ζήτημα θα πρέπει να περάσει από αυτό το Κοινοβούλιο με τη διαδικασία της συναπόφασης.

<SPEAKER ID=57 NAME="Blokland">
NL) Κύριε Πρόεδρε, ως εισηγητής εξ ονόματος της Επιτροπής Περιβάλλοντος υποχρεώθηκα τις τελευταίες εβδομάδες να εμβαθύνω σε μια έντονη διαμάχη μεταξύ Ηνωμένων Πολιτειών Αμερικής και Ευρωπαϊκής Ένωσης.
<P>
Ποια είναι η ουσία του προβλήματος; Το 1977 συμφωνήθηκε διεθνώς να αντικατασταθούν τα παλαιά και θορυβώδη αεροπλάνα με σύγχρονα και πιο αθόρυβα. Τα προβλήματα άρχισαν όταν οι Ηνωμένες Πολιτείες της Αμερικής αποφάσισαν μονομερώς να επισπεύσουν την απόσυρση θορυβωδών αεροσκαφών. Αυτή καθεαυτή η πράξη είναι έξοχη. Ωστόσο, για να περιορίσουν το υψηλό κόστος της πράξης τους, οι Ηνωμένες Πολιτείες εξόπλισαν παλαιά και θορυβώδη αεροπλάνα με δαπανηρά συστήματα περιορισμού των θορύβων, τα επονομαζόμενα "Hushkits" . Ωστόσο, η πράξη αυτή δεν αφορούσε τίποτα περισσότερο από ένα πολυδάπανο τέχνασμα, δεδομένου ότι από μελέτες που πραγματοποιήθηκαν σε αεροδρόμια προέκυψε ότι τα αεροπλάνα αυτά εξακολουθούν να προξενούν συγκριτικά πολύ θόρυβο. Αυτό συμβαίνει εκτός άλλων επειδή τα πρότυπα καθορίζονται με βάση αεροπλάνα που δεν φέρουν φορτίο. Επιπλέον, με τη διεθνή συμφωνία το 1997 δεν είχαμε ποτέ την πρόθεση να παρατείνουμε τεχνητά τη διάρκεια ζωής αεροσκαφών που έπρεπε να αποσυρθούν, ή να μεταφέρουμε αεροπλάνα από το κεφάλαιο 2 και στο κεφάλαιο 3.
<P>
Ο κανονισμός έχει ιδιαίτερη σημασία για την αντιμετώπιση του προβλήματος της ηχορύπανσης. Ωστόσο, προτιμούμε τη σύναψη αυστηρών και συγκεκριμένων συμφωνιών μεταξύ Ηνωμένων Πολιτειών Αμερικής και Ευρωπαϊκής Ένωσης για τη θέσπιση αυστηρότερων προτύπων θορύβου για τα αεροπλάνα. Για να το επιτύχουμε αυτό πρέπει να συνάψουμε μία συμφωνία με τις Ηνωμένες Πολιτείες και να δεσμευτούμε σε ένα συγκεκριμένο χρονοδιάγραμμα για την απόσυρση των πλέον θορυβωδών αεροσκαφών που περιλαμβάνονται στο κεφάλαιο 3, συμπεριλαμβανομένων και των αεροσκαφών στα οποία έχουν τοποθετηθεί "Hushkits" . Επιπλέον, οφείλουμε να συμφωνήσουμε στη θέσπιση διεθνών προτύπων για τα αεροπλάνα που θα συμπεριληφθούν στο νέο κεφάλαιο 4. Παράλληλα, πρέπει να προλάβουμε το ενδεχόμενο αεροπλάνα τα οποία έχουν αποσυρθεί στην Αμερική να πουληθούν σε άλλες χώρες απ' όπου θα μπορούν να πετούν σε ευρωπαϊκούς προορισμούς. Εάν αυτό δεν μπορεί να γίνει, θα πρέπει να θεσπίσουμε εμείς οι ίδιοι ευρωπαϊκά πρότυπα, ωστόσο είναι σαφές ότι η λύση αυτή έρχεται δεύτερη στις προτιμήσεις μας.
<P>
Παρεμπιπτόντως, ένα ουσιαστικό πρόβλημα το οποίο αφορά τη διένεξη μεταξύ Ηνωμένων Πολιτειών και Ευρωπαϊκής Ένωσης είναι προφανώς το ότι δεν υπάρχει πλέον βάση εμπιστοσύνης. Αυτό προκύπτει από τις υποψίες που επικρατούν και στις δύο πλευρές. Πρέπει να ξαναβρούμε την εμπιστοσύνη οι μεν στους δε αντί να συνεχίσουμε να υποθάλπουμε τη δυσπιστία.
<P>
Επ' αυτού θα ήθελα να ρωτήσω το Συμβούλιο και την Επιτροπή πώς προτίθενται να αντιμετωπίσουν το πρόβλημα. Το ψήφισμα της Επιτροπής Περιβάλλοντος, το οποίο έχει κατατεθεί στο Σώμα, έχει ως στόχο να διασαφηνίσει τη θέση του Ευρωπαϊκού Κοινοβουλίου. Πρέπει να βρεθεί μια λύση για το αδιέξοδο που έχει δημιουργηθεί. Φαίνεται ότι και οι δύο πλευρές έχουν την απαιτούμενη βούληση, απομένει λοιπόν να επιτευχθούν αποτελέσματα.

<SPEAKER ID=58 NAME="Χατζηδάκης">
Κύριε Πρόεδρε, όπως είναι προφανές, θέσαμε την ερώτηση αυτή γιατί ο κανονισμός 925/99 για την μείωση των θορύβων των αεροπλάνων θα πρέπει να τεθεί πολύ σύντομα σε ισχύ, ενώ εν τω μεταξύ εξακολουθούμε να έχουμε συζητήσεις μεταξύ της κ. De Palacio και της αμερικανικής πλευράς, η οποία αμερικανική πλευρά έχει ενοχληθεί με τον κανονισμό αυτόν, τον οποίο ενέκριναν το Συμβούλιο και το Κοινοβούλιο, και ζητάει την απόσυρσή του, την αναστολή του.
<P>
Ο κανονισμός αυτός, όπως είναι προφανές, ψηφίσθηκε για να προστατευθεί το περιβάλλον και οι πολίτες. Ταυτοχρόνως όμως, φαίνεται ότι από τον κανονισμό αυτόν θίγονται τα συμφέροντα της αμερικανικής βιομηχανίας. Δείχνοντας καλή πίστη, το Συμβούλιο και το Κοινοβούλιο ανέβαλαν τη θέση σε ισχύ του κανονισμού αυτού κατά ένα χρόνο. Οι Αμερικανοί, παρά την θετική στάση μας, έχουν δείξει από την δική τους πλευρά μια υπεροψία, ειδικά απέναντι στο Ευρωπαϊκό Κοινοβούλιο, ζητώντας, όπως είπα και πριν, απόσυρση του κανονισμού στην αρχή και εν συνεχεία, κάνοντας μια μικρή έκπτωση, εμίλησαν για επα αόριστο αναβολή.
<P>
Η κ. De Palacio, όπως ξέρουμε, εξουσιοδοτήθηκε από το Συμβούλιο των Υπουργών να διαπραγματευθεί με την αμερικανική πλευρά. Δεν έχω καμία αμφιβολία ότι οι συζητήσεις αυτές, εκτός από μακρές, υπήρξαν και δύσκολες. Και κάποια στιγμή φάνηκε ότι υπάρχει κάποια μικρή πρόοδος, η οποία βεβαίως ήταν μακριά από το να θεωρείται ικανοποιητική, αλλά ακόμη και αυτή η μικρή πρόοδος τελικά εξαφανίστηκε τις τελευταίες μέρες, καθώς η αμερικανική πλευρά κατέθεσε προσφυγή στον ICAO σύμφωνα με το άρθρο 84 της Συνθήκης του Σικάγο εναντίον της Ευρωπαϊκής Ένωσης για τον κανονισμό αυτόν, ο οποίος, όπως είπα, στοχεύει να προστατεύσει το περιβάλλον.
<P>
Από την δική μας πλευρά, θέλουμε να κάνουμε ξεκάθαρο το εξής: δεν θέλουμε να προκαλέσουμε ένταση με τους Αμερικανούς, δεν θέλουμε εμπορικό πόλεμο, δεν θέλουμε να έχουμε προβλήματα στις σχέσεις μας, τους θεωρούμε συμμάχους και φίλους, αλλά όπως θα έλεγαν και οι ίδιοι θα πρέπει να καταλάβουν ότι "it takes two to tango" ,
<P>
Η θέση μας λοιπόν είναι η ακόλουθη:
<P>
πρώτον, η στρατηγική μας πρέπει να στοχεύει σε μια παγκόσμια συμφωνία προς την κατεύθυνση πολύ αυστηρότερων προτύπων όσον αφορά τον θόρυβο των αεροπλάνων,
<P>
δεύτερον, εάν δεν υπάρξει συμφωνία, τότε προφανώς είναι αναγκαία η μονομερής δράση από την πλευρά της Ευρωπαϊκής Ένωσης,
<P>
τρίτον, θεωρούμε παντελώς απαράδεκτη τη θέση των Ηνωμένων Πολιτειών για απόσυρση ή και για επα αόριστο αναστολή της εφαρμογής του κανονισμού,
<P>
τέταρτον, καλωσορίζουμε την πρόοδο που έγινε στην επιτροπή Aviation Environment Protection προς την καθιέρωση της σταδιακής απαλλαγής από θορυβώδη αεροπλάνα που κυκλοφορούν σήμερα,
<P>
πέμπτον, είμαστε αντίθετοι σε περαιτέρω αναβολή ισχύος του κανονισμού για αεροπλάνα των κρατών μελών, και αυτό γιατί το θεωρούμε εσωτερική μας υπόθεση και δεν μπορούμε να θεωρήσουμε αρμόδιους τους Αμερικανούς για το τι θα κάνουμε σχετικά με τα δικά μας αεροπλάνα,
<P>
έκτον, είμαστε έτοιμοι να αναθεωρήσουμε τον κανονισμό 925/99 για τα αεροπλάνα τρίτων χωρών, εάν όμως εν τω μεταξύ υπάρξει συμφωνία για νέα πρότυπα στον ICAO.
<P>
Και η συμφωνία αυτή, εάν υπάρξει καλή πίστη, μπορεί να γίνει πραγματικότητα. Εν τω μεταξύ όμως δεν υπάρχει κανένας λόγος αναστολής για τα αεροπλάνα τρίτων χωρών, για τον πολύ απλό λόγο ότι ο κανονισμός για τα αεροπλάνα αυτά τίθεται σε ισχύ το 2002. Και με την έννοια αυτή, μου είναι ακατανόητη η επιμονή των Αμερικανών, οι οποίοι μιλούν συνεχώς για αναστολή του δικού μας κανονισμού. Και, βεβαίως, πιστεύουμε ότι οι Αμερικανοί πρέπει να αποσύρουν την προσφυγή την οποία έκαναν σύμφωνα με το άρθρο 84 της Σύμβασης του Σικάγο στον ICAO, γιατί αυτή η προσφυγή τινάζει το κλίμα συνεργασίας στον αέρα.
<P>
Και θέλω να τελειώσω, κύριε Πρόεδρε, με δύο επιμέρους παρατηρήσεις. Η πρώτη παρατήρηση είναι η εξής: πρέπει να γίνει σαφές ποιός διαπραγματεύεται από την αμερικανική πλευρά. Από την δική μας πλευρά ξέρουμε τον διαπραγματευτή, είναι η κ. De Palacio, και μέχρι τώρα υπήρξε πολύ καλή διαπραγματεύτρια. Από την άλλη πλευρά, δεν είναι σαφές. Το γεγονός αυτό συμβάλλει στο να μην έχουμε μια σταθερή θέση εκ μέρους των Αμερικανών και αυτό δυσκολεύει και την δική μας προσπάθεια. Η δεύτερη παρατήρηση είναι η εξής: οι Αμερικανοί πρέπει να καταλάβουν ότι το Ευρωπαϊκό Κοινοβούλιο δεν είναι το Σώμα το οποίο ήταν παλιότερα, σε προηγούμενες δεκαετίες. Είναι πλέον ένα ισχυρό όργανο. Πρέπει να καταλάβουν λοιπόν ότι, εκτός από το Συμβούλιο, θα πρέπει να συζητήσουν και με το Κοινοβούλιο και να λάβουν πολύ σοβαρά υπόψη τις θέσεις του Κοινοβουλίου, διότι χωρίς το Κοινοβούλιο δεν μπορεί να υπάρξει πρόοδος. Αν θέλουν λοιπόν να τους βοηθήσουμε, θα πρέπει πρώτα οι ίδιοι να μας βοηθήσουν, θα πρέπει πρώτα οι ίδιοι να συμβάλουν στην πρόοδο, δείχνοντας καλή θέληση. Με τις σκέψεις αυτές, θα ήθελα λοιπόν να ρωτήσω την κυρία Επίτροπο και το Συμβούλιο ποιές είναι οι δικές τους τοποθετήσεις.

<SPEAKER ID=59 LANGUAGE="ES" NAME="De Palacio">
Κύριε Πρόεδρε, κύριοι βουλευτές, ένα πράγμα είναι απόλυτα σαφές: στις 4 Μαΐου τίθεται σε ισχύ ο κανονισμός "Hushkits" στην Ευρωπαϊκή Ένωση. Αυτό είναι το μόνο που είναι σαφές. Από εκεί και πέρα, θα πρέπει να δούμε πώς θα συνεχίσουμε τις διαπραγματεύσεις με τις Ηνωμένες Πολιτείες.
<P>
Ο στόχος αυτού του κανονισμού είναι σαφέστατος: να επιτευχθεί η τήρηση των όσων έχουν ήδη συμφωνηθεί στο πλαίσιο του ICAO, δηλαδή, τα αεροπλάνα που προσγειώνονται στα αεροδρόμιά μας, πράγματι να συμμορφώνονται με τις προδιαγραφές του ICAO σχετικά με το θόρυβο. Αυτός ο κανονισμός δεν επιδιώκει κάτι περισσότερο, αλλά πιστεύω ότι θα πρέπει να είμαστε πιο φιλόδοξοι. Οι σημερινές προδιαγραφές, όπως μας υπενθύμισε ο κ. Blokland, χρονολογούνται από το 1978. Από τότε, η τεχνολογία της αεροναυπηγικής σε όλο τον κόσμο έχει κάνει μεγάλες προόδους. Σήμερα, το επίπεδο θορύβου βρίσκεται, σε κάποιες περιπτώσεις, σε αναλογία 1 προς 20, 1 προς 40 ή ακόμη 1 προς 50 μεταξύ των παλαιών αεροπλάνων και των σύγχρονων.
<P>
Γι' αυτό, επιχειρούμε να επιτύχουμε νέα επίπεδα θορύβου ως διεθνείς προδιαγραφές στο πλαίσιο του ICAO. Και σε αυτό το σημείο πρέπει να συνεργαστούμε με τους Αμερικανούς οι οποίοι, επιπλέον, είναι σύμμαχοι και φίλοι μας.
<P>
Το γεγονός ότι αυτός ο κανονισμός τίθεται σύντομα σε ισχύ δεν σημαίνει ότι δεν πρέπει να εξακολουθήσουμε να διαπραγματευόμαστε με τους Αμερικανούς με σκοπό τη βελτίωση της κατάστασης των προδιαγραφών για τον θόρυβο στο εσωτερικό του ICAO. Και τι μπορεί να αποτελέσει αντικείμενο διαπραγμάτευσης; Δύο πράγματα μπορούμε να διαπραγματευτούμε:
<P>
Πρώτον: θα αναζητήσουμε καλύτερες διεθνείς προδιαγραφές στο πλαίσιο του ICAO, θα συνεργαστούμε στο εσωτερικό του ICAO και θα αναζητήσουμε έναν κοινό στόχο, δηλαδή, την ακόμη μεγαλύτερη μείωση των θορύβων στα αεροδρόμια και, επομένως, καλύτερα επίπεδα θορύβου μέσω της εφαρμογής των πιο σύγχρονων τεχνολογιών με μια περίοδο σταδιακής κατάργησης των αεροπλάνων που είναι πιο θορυβώδη, με την εισαγωγή ενός κεφαλαίου 4.
<P>
Δεύτερον: να αναστείλουν οι Αμερικανοί την αίτησή τους στο πλαίσιο του ICAO βάσει του άρθρου 84 κι εμείς - αυτό είναι διαπραγματεύσιμο - να αναστείλουμε το τμήμα του κανονισμού που αναφέρεται στις εταιρείες τρίτων χωρών. σε καμία περίπτωση αυτό που αναφέρεται στις ευρωπαϊκές εταιρείες, δεδομένου ότι αυτό τίθεται σε ισχύ στις 4 του προσεχούς Μαΐου. Δηλαδή, όσον αφορά τις ευρωπαϊκές εταιρείες δεν υπάρχει τίποτε άλλο να πούμε, είναι διαπραγματεύσιμο μόνο ό,τι αναφέρεται στις εταιρείες τρίτων χωρών - έχουμε περιθώριο σχετικά, μέχρι το 2002 - και η διαπραγμάτευση αφορά την κατάργηση αυτού του τμήματος. Και προφανώς, όταν θα καταλήξουμε σε μια νέα συμφωνία στο πλαίσιο του ICAO, η κοινοτική νομοθεσία θα προσαρμοστεί στα νέα πρότυπα του ICAO τα οποία, οπωσδήποτε, θα είναι καλύτερα από εκείνα που περιλαμβάνει ο τρέχων κανονισμός.
<P>
Κύριοι βουλευτές, με ρώτησε ο κ. Χατζηδάκης με ποιον διαπραγμετευόμαστε και η κ. Jackson θυμήθηκε την συνέλευση που είχαν με τον Υπουργό Μεταφορών τον κ. Slater. Έχω διαπραγματευτεί με αρκετά πρόσωπα από την κυβέρνηση των Ηνωμένων Πολιτειών. Το μόνο πρόβλημα είναι ότι αυτό που λείπει - και ελπίζω κάποια στιγμή να το επιτύχουμε - δεν είναι μόνο οι διαπραγματεύσεις αλλά η επιβεβαίωση ότι οι προσυμφωνίες στις οποίες έχει καταλήξει ο εκάστοτε διαπραγματευτής υποστηρίζονται από την κυβέρνηση των Ηνωμένων Πολιτειών.
<P>
Εγώ, κύριοι βουλευτές, σας έχω ενημερώσει με συνέπεια και με απόλυτη διαφάνεια καθ' όλη τη διάρκεια αυτής της περιόδου. Δεν πρόκειται να επεκταθώ στο ποια ήταν τα διαφορετικά στάδια, εφόσον τα γνωρίζετε πολύ καλά. Το τελευταίο ήταν την περασμένη Δευτέρα, με τον κ. Slater. Και στη βάση που σας έχω εκθέσει, πιθανόν να υπάρξει μια συμφωνία. Θα συνεχίσουμε να εργαζόμαστε σε αυτό το θέμα. Ωστόσο, κυρία Jackson, αυτό το οποίο αναφέρουν οι Financial Times δεν είναι ακριβώς έτσι, ούτε καν κατά προσέγγιση. Μόνο αν υπήρχε συμφωνία σχετικά με τις άλλες πλευρές, θα ερχόμουν εδώ στο Κοινοβούλιο να ζητήσω τη υποστήριξή σας για μια αναβολή όσον αφορά τις εταιρείες των τρίτων χωρών, για μια αναστολή της εφαρμογής του κανονισμού σχετικά με το συγκεκριμένο θέμα.
<P>
Ελπίζω ότι, όλοι μαζί, θα επιτύχουμε αυτή τη συμφωνία.

<SPEAKER ID=60 LANGUAGE="PT" NAME="Coelho">
Κύριε Πρόεδρε, κυρίες και κύριοι βουλευτές, μόλις άκουσα την παρέμβαση της κυρίας Επιτρόπου και θα ήθελα να ενημερώσω το Ευρωπαϊκό Κοινοβούλιο πως εχθές συνεδρίασε το Συμβούλιο Υπουργών Μεταφορών και όπως είναι προφανές, σε αυτήν τη συνεδρίαση συζητήθηκε το εν λόγω θέμα, και εκφράστηκε η ομόφωνη υποστήριξη προς τον άψογο τρόπο με τον οποίο η κυρία Επίτροπος διεξήγαγε τις εργασίες της και τις διαπραγματεύσεις με τις Ηνωμένες Πολιτείες της Αμερικής.
<P>
Θα ήθελα λοιπόν να συμφωνήσω με την κυρία Επίτροπο σχετικά με τη στρατηγική της Επιτροπής για την ανάπτυξη αυτού του θέματος, και να πω στις κυρίες και τους κύριους βουλευτές πως, σύμφωνα με τη γνώμη της Προεδρίας του Συμβουλίου καθώς και της Επιτροπής, το εν λόγω θέμα συζητήθηκε στο πλαίσιο ενός ευρύτερου ζητήματος, ενός ζητήματος που πιστεύαμε πως θα συζητούσαμε σήμερα, εδώ σε αυτό το Κοινοβούλιο, και το οποίο είχε σχέση με έναν τομέα ουσιαστικής σημασίας για το μέλλον της Ευρώπης, ήτοι τις αερομεταφορές και το περιβάλλον και πώς να υπερνικήσουμε τις προκλήσεις της αειφόρου ανάπτυξης. Και εχθές στο Συμβούλιο είχαμε την ευκαιρία να ακούσουμε επίσης μια ανακοίνωση της Επιτροπής σχετικά με το εν λόγω ζήτημα, και κατά τη γνώμη μου είναι ουσιαστικής σημασίας να εξετάσουμε το θέμα των αεροσκαφών "hushkits" εντός μιας σφαιρικότερης στρατηγικής της οικοδόμησης μιας Ευρώπης διαφορετικής ως προς αυτό το ζήτημα.
<P>
Και εάν μου επιτρέπετε, κύριε Πρόεδρε, θα ήθελα να αναφέρω με συντομία τα συμπεράσματα στα οποία κατέληξε εχθές το Συμβούλιο σχετικά με αυτό το θέμα, στο οποίο εντάσσεται το θέμα των αεροσκαφών "hushkits" .
<P>
Καταρχάς η βραχυπρόθεσμη ανάπτυξη και εισαγωγή διεθνών κανόνων σχετικά με τον θόρυβο, απόφαση που θα ληφθεί στην Συνέλευση του ICAO το 2001, καθώς και η πρόβλεψη μεταβατικών διατάξεων για τη σταδιακή κατάργηση των θορυβωδών αεροσκαφών, γεγονός που πρέπει να ανταποκριθεί στις ανησυχίες των περιοχών που έχουν υψηλότερες περιβαλλοντολογικές απαιτήσεις και που αντιμετωπίζουν εντονότερα προβλήματα θορύβου.
<P>
Κατά δεύτερον η εισαγωγή οικονομικών κινήτρων για τη μείωση των περιβαλλοντικών επιπτώσεων των διαφόρων πτήσεων, λαμβάνοντας υπόψη την ανάγκη αποφυγής της στρέβλωσης του ανταγωνισμού, τον ιδιαίτερο χαρακτήρα των πτήσεων που αφορούν απόκεντρες περιοχές και τη συμβολή εθελοντικών συμφωνιών με τη βιομηχανία.
<P>
Κατά τρίτον, η μελλοντική ανάπτυξη, σύμφωνα με την αρχή της επικουρικότητας, προσανατολισμών για την αειφόρο ανάπτυξη των αεροδρομίων που πρέπει να αποτελέσουν αντικειμενική βάση για τα μέτρα που θα ληφθούν από τις αρμόδιες αρχές, λαμβάνοντας υπόψη τις ανάγκες των πληθυσμών που διαμένουν πλησίον των αεροδρομίων. Το Συμβούλιο αντιλαμβάνεται ότι τα μέτρα που θα ληφθούν θα πρέπει παράλληλα να εξασφαλίζουν τη διατήρηση ενός υψηλού βαθμού ασφάλειας, τον θεμιτό ανταγωνισμό, την αποτελεσματική λειτουργία του συστήματος μεταφορών και την ίση πρόσβαση στην υπηρεσία των μεταφορών, λαμβάνοντας υπόψη τις διαφορετικές καταστάσεις που υφίστανται στα διάφορα κράτη μέλη και τις περιφέρειες της Ευρωπαϊκής Ένωσης και ιδιαίτερα τις απαιτήσεις της οικονομικής και κοινωνικής συνοχής. Κατά τη γνώμη μας, στο πλαίσιο αυτών των αρχών πρέπει να τοποθετηθεί το ζήτημα των αεροσκαφών "hushkits" , ειδάλλως μπορεί να κάνουμε το σφάλμα να καταπολεμήσουμε απλά ένα πρόβλημα το οποίο σαφώς είναι σοβαρό και σχετικά με το οποίο θα πρέπει να επιδείξουμε αυστηρότητα. Και είμαστε αυστηροί, η Επιτροπή είναι αυστηρή και η κυρία Επίτροπος είπε εδώ σήμερα πως ο κανονισμός θα τεθεί σε ισχύ στις 4 Μαΐου. Ωστόσο, θα πρέπει επίσης να είμαστε ρεαλιστές και θα πρέπει να δημιουργήσουμε τις προϋποθέσεις προκειμένου να στεφτούν με επιτυχία οι διαπραγματεύσεις που διεξάγει η κυρία Επίτροπος. Από αυτήν την άποψη, το Συμβούλιο δημιούργησε εχθές ομόφωνα τις απαραίτητες προϋποθέσεις ευελιξίας προκειμένου οι εν λόγω διαπραγματεύσεις να οδηγήσουν σε μια συμφωνία. Η διαπραγμάτευση είναι η τέχνη του συμβιβασμού και όχι της επιβολής. Δεν είναι δυνατόν να υπάρχει επιβολή απόψεων από τις Ηνωμένες Πολιτείες, αλλά ούτε από την Ευρωπαϊκή Ένωση. Η Προεδρία είναι πεπεισμένη ότι θα έχουμε κάποια αποτελέσματα, και για ακόμη μια φορά θα ήθελα ενώπιον του Κοινοβουλίου να εκφράσω την πλήρη εμπιστοσύνη μας προς το έργο που διεξάγει η κυρία Επίτροπος. Είμαι βέβαιος ότι η λύση που θα βρεθεί θα χαίρει - και αυτό έχει θεμελιώδη σημασία - της υποστήριξης αυτού του Κοινοβουλίου, προκειμένου να μπορέσει να λυθεί μια για πάντα αυτό το πρόβλημα.

<SPEAKER ID=61 LANGUAGE="NL" NAME="Oomen-Ruijten">
Κύριε Πρόεδρε, ο κανονισμός για τον οποίο συζητάμε σήμερα εκδόθηκε στις 29 Απριλίου του περασμένου χρόνου. Τότε, το Κοινοβούλιο τον υπερψήφισε ομόφωνα. Στόχος του κανονισμού ήταν η θέσπιση κανόνων στην Ευρωπαϊκή Ένωση, προκειμένου τα πιστοποιημένα υπερηχητικά πολιτικά αεροπλάνα να πληρούν τα νέα περιβαλλοντικά πρότυπα.
<P>
Δεν θα ήθελα συνεπώς να κρύψω από το Σώμα το γεγονός ότι πέρυσι προβληματίστηκα ιδιαιτέρως με την αναβολή του Κανονισμού, την αναβολή της εφαρμογής των μέτρων που είχαν προταθεί από την Ευρωπαϊκή Ένωση, τα οποία παρεμπιπτόντως θεσπίστηκαν μετά από έκκληση της κυβέρνησης των Ηνωμένων Πολιτειών και υπό την απειλή επίσημης προσφυγής.
<P>
Οι διαπραγματεύσεις για τον κανονισμό αυτό, ο οποίος ήταν αποτέλεσμα του αιτήματος των αμερικανικών αρχών, διήρκεσαν μεγάλο διάστημα και ήταν δύσκολες. Επ' αυτού θα ήθελα να συγχαρώ την αρμόδια Επίτροπο, κυρία de Palacio. Η Επίτροπος εκπλήρωσε με άριστο τρόπο το καθήκον της και προσπάθησε επιμελώς να φέρει σε αίσιο πέρας την υπόθεση. Αυτό σημαίνει ότι δεν θα υπάρξει αποκλεισμός από πλευράς μας, αλλά θα υπάρξει μια απόλυτη και κοινή ετοιμότητα για τη θέσπιση κανόνων και εδώ θα πρέπει επίσης να σημειώσω ότι, όπως και να έχουν τα πράγματα, οι Ηνωμένες Πολιτείες έχουν δύο χρόνια περισσότερα στη διάθεσή τους απ' ότι εμείς για την απόσυρση.
<P>
Εγώ προσωπικά - και πολλοί βουλευτές του Ευρωπαϊκού Κοινοβουλίου θα συμφωνήσουν μαζί μου - δεν μπορώ να πω στους ανθρώπους που με εξέλεξαν ούτε στους υποστηρικτές μου ότι ξοδεύουμε στα κράτη μέλη δεκάδες εκατομμύρια φιορίνια για κατεδαφίσεις και μόνωση κτιρίων σε περιοχές όπου υπάρχουν αεροδρόμια, τη στιγμή που δεν γίνονται προσπάθειες για την αποτελεσματική καταπολέμηση του προβλήματος στην πηγή του. Θεωρώ απαράδεκτο να εξακολουθούν να εκτίθενται οι ευρωπαίοι πολίτες σε επίπεδα θορύβου τα οποία επιφέρουν βλάβες, όχι μόνο οικονομικές αλλά και στην υγεία. Γι' αυτό και η πολιτική ομάδα του Ευρωπαϊκού Λαϊκού Κόμματος θα συσπειρωθεί σύσσωμη πίσω από το ψήφισμά μας και συνεπώς πίσω από την πολιτική της κυρίας de Palacio. Καλώ παρεμπιπτόντως τις αρχές των Ηνωμένων Πολιτειών Αμερικής να ασχοληθούν για άλλη μια φορά με σοβαρότητα με τη δική μας ευρωπαϊκή νομοθεσία.
<P>
Φοβήθηκα λίγο όταν άκουσα τον Πρόεδρο του Συμβουλίου να λεει ότι χθες ορίστηκαν νέες προϋποθέσεις. Διερωτήθηκα βεβαίως τι εννοούσε. Πρέπει να διαλέξουμε ή το ένα ή το άλλο. Θα θέσουμε σε ισχύ τώρα τον κανονισμό. Δεν έχετε πλέον καμία άλλη δυνατότητα να επινοήσετε άλλα πράγματα. Αυτό είναι εντελώς αδύνατο γιατί ο κανονισμός εγκρίθηκε. Πέρυσι έγιναν λάθη· εάν το Ευρωπαϊκό Κοινοβούλιο είχε τότε προσφύγει στο δικαστήριο των Ευρωπαϊκών Κοινοτήτων θα είχε δικαιωθεί. Έχω την εντύπωση ότι γίνεται μια κάπως υποχωρητική κυκλωτική κίνηση η οποία στην προκείμενη περίπτωση είναι απαράδεκτη. Πρέπει να υποστηρίξουμε την Επίτροπό μας και πρέπει να σεβαστούμε τη νομοθεσία που εγκρίναμε εμείς οι ίδιοι.

<SPEAKER ID=62 LANGUAGE="DE" NAME="Roth-Behrendt">
Κύριε Πρόεδρε, ευχαρίστως θα άρχιζα την αγόρευσή μου με τον τίτλο ενός σαιξπηρικού έργου, "Πολύ κακό (πολλή φασαρία) για το τίποτα" , δυστυχώς όμως αυτό καθόλου δεν θα ταίριαζε με την κατάσταση. Γίνεται πολλή φασαρία για πολλά πράγματα. Όσο λίγο κι αν μου αρέσει να παρουσιάσω την κατάσταση στις σωστές τις διαστάσεις αποστασιοποιούμενη ενδεχομένως έτσι κάπως από τη θέση του Προέδρου του Συμβουλίου, πρέπει να πω ότι δεν συζητούμε εδώ για το περιβάλλον - πράγμα που γενικά το κάνω ευχαρίστως, όπως γνωρίζετε - αλλά για την υγεία! Όσα συζητούμε σήμερα δεν έχουν μεγάλη σχέση με νομοθεσία για τις μεταφορές ή για το περιβάλλον, αλλά αντίθετα θεσπίζουμε νομοθεσία με σκοπό την προστασία των ανθρώπων. Όλοι οι επιστήμονες σε ολόκληρον τον κόσμο, και στις ΗΠΑ, διαπίστωσαν τα τελευταία χρόνια ότι ο θόρυβος κάνει τους ανθρώπους να αρρωσταίνουν. Έτσι, ο θόρυβος δεν προξενεί βλάβες και επιβάρυνση μόνο στους ανθρώπους, αλλά βλάπτει και γενικότερα, συγκεκριμένα την εθνική οικονομία. Αυτό είναι κάτι που πολλοί από εμάς εδώ δεν θέλουν να ξεχνούν. Γι' αυτό θεσπίσαμε τη συγκεκριμένη νομοθεσία, αυτός είναι ο μοναδικός λόγος. Θέλουμε να το θυμόμαστε αυτό, ανεξάρτητα από το ότι, φυσικά, θέλουμε γενικά να ενσωματώνουμε πάντοτε την πολιτική των μεταφορών στους άλλους τομείς της πολιτικής, αλλά και αντίστροφα, θέλουμε να ενσωματώνουμε την περιβαλλοντική πολιτική στις μεταφορές.
<P>
Η νομοθεσία είναι σε ισχύ, το είπαν σήμερα όλοι εδώ, το επανέλαβε και το τόνισε καθαρά και η Επίτροπος και την ευχαριστώ γι' αυτό. Τις τελευταίες φορές που είχα την ευκαιρία να σας παρακολουθήσω, κυρία Palacio Vallelersundi, μου άρεσε πολύ ο εξαιρετικά σαφής, λογικός και αποφασιστικός τρόπος που το διατυπώσατε αυτό. Το επιδοκιμάζω ιδιαίτερα και σας συγχαίρω.
<P>
Επειδή η νομοθεσία είναι σε ισχύ, απόρησα με τι άραγε να ασχολήθηκε χθες το Συμβούλιο Υπουργών Μεταφορών. Γιατί ουσιαστικά δεν υπάρχει τίποτα για να ασχοληθεί, εκτός αν σκοπεύει να μας υποβάλει νέα νομοθεσία, πράγμα που όμως προφανώς δεν ισχύει. Η κυρία Palacio Vallelersundi είπε προηγουμένως ότι ίσως κάποια στιγμή χρειασθεί την υποστήριξη του Κοινοβουλίου για το δεύτερο μέρος του κανονισμού, δηλαδή για το μέρος που αφορά τρίτες χώρες και κατά συνέπεια και τις ΗΠΑ και τη Νότια Αμερική ή τις χώρες της Ανατολικής Ευρώπης, δηλαδή όλες τις χώρες εκτός της Ευρωπαϊκής Ένωσης. Πρόκειται για το μέρος του κανονισμού που θα τεθεί εν ισχύι τον Απρίλιο του 2002. Αν λοιπόν απευθυνθείτε σ' εμάς, κυρία Palacio Vallelersundi, ζητώντας την αναστολή ισχύος του τμήματος αυτού, νομίζω ότι χρειάζονται περισσότερα από όσα διαθέτετε αυτήν τη στιγμή, πράγμα που το ξέρετε και η ίδια. Όταν επιστρέψετε στις διαπραγματεύσεις, πρέπει να είναι σαφές το εξής - και ελπίζω και πιστεύω ότι υπάρχει σχετική συμφωνία στο Σώμα γι' αυτό: Πρέπει να είναι σαφές ότι μία δήλωση πρέπει να περιλαμβάνει σαφείς προδιαγραφές.
<P>
Πρέπει να είναι σαφές και να συμφωνούμε ως προς το εξής: Ποιος είναι ο στόχος μας, ποιο είναι το τέλος του δρόμου που βαδίζουμε. Δεν κάνω παζάρια για ένα εξάμηνο, θέλω όμως να έχω ξεκαθαρισμένους στόχους και πρέπει να έχουμε σαφές χρονοδιάγραμμα. Αν η ημερομηνία δεν ήταν - το λέω αυτό τώρα εντελώς off the record, όσο βέβαια είναι δυνατόν κάτι τέτοιο σε μια συζήτηση, κατά την οποία τηρούνται πρακτικά - αν δεν ήταν λοιπόν ο Απρίλιος του 2002 παρά ο Σεπτέμβριος του 2002 ή ακόμη και ο Ιανουάριος του 2003, εγώ θα ήμουν η τελευταία που θα το έκανε μεγάλο θέμα, όμως θέλω να έχω ένα σαφές και δεσμευτικό χρονοδιάγραμμα που θα πρέπει να το τηρήσουν όλοι οι εμπλεκόμενοι, των ΗΠΑ συμπεριλαμβανομένων. Όταν θα τα έχουμε όλα αυτά, θα ήθελα τον Σεπτέμβριο να περάσουν από τη γενική συνέλευση της διεθνούς οργάνωσης πολιτικής αεροπορίας ICAO.
<P>
Αν γίνει αυτό τον Σεπτέμβριο του επομένου έτους, θα έχουμε ακόμη αρκετόν καιρό για να αναστείλουμε την ισχύ του κανονισμού. Δεν είμαι διατεθειμένη να εξετάσω αναστολή χωρίς τις προϋποθέσεις που μόλις σας εξέθεσα. Βέβαια, είναι ενδεχόμενο να υποβάλετε ένα τέτοιο αίτημα, τότε όμως θα πρέπει να ακολουθηθεί η κανονική νομοθετική διαδικασία και θα πρέπει να έχετε την υποστήριξη του Κοινοβουλίου - αυτό πρέπει να το καταλάβουν και οι ΗΠΑ - και ίσως τότε να μπορέσουμε να τελειώσουμε και πάλι με ένα έργο του Σαίξπηρ, λέγοντας: όχι κακό (φασαρία) για τίποτα!

<SPEAKER ID=63 NAME="Sterckx">
NL) Κύριε Πρόεδρε, κύριε Πρόεδρε του Συμβουλίου, κυρία Επίτροπε, στην πραγματικότητα το θεωρώ κρίμα που είμαστε υποχρεωμένοι να δαπανήσουμε τόσο χρόνο και τόση ενέργεια για το θέμα αυτό επειδή, όπως είπε και ο κύριος Blokland, εξετάζουμε παλιούς κανονισμούς από τη δεκαετία του ' 70 αντί να κοιτάμε στο μέλλον. Θεωρώ ότι αυτό είναι πραγματικά κρίμα. Πρέπει να καθιερώσουμε το συντομότερο δυνατό το νέο πρότυπο, αυτό είναι σημαντικό για εμάς, και αυτό που πιστεύουμε ότι λείπει είναι η δέσμευση των Αμερικανών. Αυτό είναι σαφές.
<P>
Το γεγονός ότι δεν έχουμε τη δέσμευση των Αμερικανών μάς κάνει καχύποπτους. Πολλές φορές είπαμε ότι θα το κάνουν, μετά πολλές φορές είπαμε εμείς για άλλο ότι θα το κάνουν και δεν το έκαναν κλπ. Είναι σαφές ότι η καχυποψία μας οφείλεται στην απροθυμία των Αμερικανών να δεσμευτούν για κάτι που πρέπει να γίνει. Μόνο όταν θα συμφωνήσουν εγγράφως θα μπορέσουμε να βοηθήσουμε στην Ευρωπαϊκή Ένωση για να αποκαθηλωθεί η κατάσταση. Πιστεύω ότι δεν πρέπει να αντιστρέφουμε τα πράγματα.
<P>
Χθες είχα μια συζήτηση με τον κύριο Slater, τον αμερικανό υπουργό μεταφορών. Η εντύπωση που είχα στη συνεδρίαση αυτή ήταν ότι ο κύριος Slater πιστεύει, όπως και εμείς, ότι τα «Hushkits" αποτελούν στην ουσία ένα δευτερεύον θέμα και ότι υπάρχουν πολύ σημαντικότερα εμπόδια τα οποία πρέπει να άρουμε το συντομότερο δυνατό. Όμως, και ο ίδιος διακατέχεται από μεγάλη δυσπιστία. Πιστεύω λοιπόν ότι πρέπει να υπάρξει ένα σαφές μήνυμα πρώτα απ' όλα εκ μέρους τους. Πρέπει να μας πουν ότι θέλουν να βρεθεί μια λύση, όχι κάπου σε μια συνεδρίαση κεκλεισμένων των θυρών, αλλά εγγράφως και επισήμως. Δεν μπορεί να μας ζητούν να αναβάλουμε μονομερώς την εφαρμογή κανονισμών. Η δέσμευσή τους για το μέλλον εξαρτάται από την ενδεχόμενη αναβολή σε εμάς. Η προσφυγή τους στη Διεθνή Οργάνωση Πολιτικής Αεροπορίας αποτελεί στην ουσία άσκοπη απειλή. Πιστεύω ότι πρέπει να την αποσύρουν. Ο κύριος Χατζηδάκης μίλησε για απόσυρση, εσείς για αναβολή. Κατέθεσα τροπολογία για να διασαφηνιστεί ότι πρόκειται για απόσυρση. Πιστεύω ότι η διατύπωση πρέπει να είναι περισσότερο αιχμηρή από αυτήν που έχουμε στα χαρτιά. Αυτό όμως που θεωρώ άξιο θαυμασμού, κυρία Επίτροπε, είναι ότι σήμερα έχετε την ίδια τοποθέτηση με το Κοινοβούλιο και προφανώς το Συμβούλιο. Πιστεύω ότι η θέση μας σήμερα έναντι των Αμερικανών είναι πολύ ισχυρότερη και ότι πρέπει να κάνουμε ό,τι μπορούμε για να την διατηρήσουμε.

<SPEAKER ID=64 NAME="De Roo">
NL) Κύριε Πρόεδρε, συνάδελφοι, η αμερικανική επιχείρηση Pratt and Whitney εξακολουθεί να κατασκευάζει τα επονομαζόμενα «Hushkits" . Πρόκειται για σιγαστήρες που χρησιμοποιούνται σε παλαιά και βρώμικα αεροπλάνα τα οποία αγοράζονται κυρίως από τις αναπτυσσόμενες χώρες και τις χώρες της Ανατολικής Ευρώπης. Το Κοινοβούλιο και το Συμβούλιο αποφάσισε ότι μετά τις 4 Μαΐου δεν θα επιτρέπεται πλέον να προσγειώνονται στα ευρωπαϊκά αεροδρόμια προερχόμενα από την Αμερική περισσότερα από αυτά τα θορυβώδη αεροπλάνα απ' ότι προσγειώνονται μέχρι σήμερα. Προφανώς, αυτή η μία επιχείρηση διαθέτει μια τόσο ισχυρή ομάδα πίεσης, ώστε να έχει στα χέρια της την κυβέρνηση Κλίντον. Η αμερικανική κυβέρνηση απείλησε ότι, εάν η ΕΕ δεν ακυρώσει την απόφαση αυτή, δεν θα επιτρέπει πλέον στα Κονκόρντ να προσγειώνονται στις ΗΠΑ.
<P>
Οι δεκαπέντε Υπουργοί Μεταφορών και η Ευρωπαϊκή Επιτροπή, υπό την ηγεσία της Επιτρόπου de Palacio, ταράχθηκαν τόσο πολύ από την απειλή αυτή, ώστε ήταν έτοιμοι να προβούν σε υποχωρήσεις έναντι των Αμερικανών. Ευτυχώς που το Ευρωπαϊκό Κοινοβούλιο διαθέτει αρμοδιότητες συναπόφασης στον τομέα του περιβάλλοντος. Αυτός είναι ο λόγος για τον οποίο δεν έγιναν υποχωρήσεις.
<P>
Κυρίως λόγω της πίεσης που άσκησε το Κοινοβούλιο, η Ευρωπαϊκή Επιτροπή δεν έκανε αρκετές υποχωρήσεις στην αμερικανική κυβέρνηση. Γι' αυτό, η κυβέρνηση Κλίντον αποφάσισε την περασμένη εβδομάδα να καταγγείλει στην Ευρώπη στη Διεθνή Οργάνωση Πολιτικής Αεροπορίας. Αυτό αποτελεί σοβαρό λάθος. Σε τελευταία ανάλυση, οι Ηνωμένες Πολιτείες της Αμερικής θα μπορούσαν ακόμη και να εκδιώξουν την Ευρώπη από την οργάνωση αυτή. Αυτό όμως δεν χρειάζεται να το φοβόμαστε καθόλου, γιατί στην προκείμενη περίπτωση θα μπορούσαμε να θεσπίσουμε πολύ πιο εύκολα αυστηρά πρότυπα για το περιβάλλον. αΟμως, δεν έχει ειπωθεί ο τελευταίος λόγος. Αυτό δεν πρόκειται να γίνει. Μετά τις προεδρικές εκλογές στην Αμερική, η συζήτηση θα συνεχιστεί σε ηπιότερους τόνους.
<P>
Το συμπέρασμα που εξάγει η πολιτική μου ομάδα είναι ότι η ΕΕ πρέπει να χαράξει μια δική της πολιτική για τον θόρυβο και τη ρύπανση του περιβάλλοντος που προξενούν τα αεροπλάνα, τόσο τα παλιά όσο και τα νέα. Η στάση μας πρέπει να είναι αποτέλεσμα διαπραγματεύσεων με τους Αμερικανούς ιδιαιτέρως ενόψει των διαπραγματεύσεων που θα πραγματοποιηθούν τον Σεπτέμβριο του 2001 σε παγκόσμια κλίμακα.
<P>
Εφόσον λοιπόν επιτευχθεί ένας συμβιβασμός με τους Αμερικανούς θα μπορέσει να τακτοποιηθεί στα ίδια πλαίσια και το μικρό πρόβλημα των "Hushkits».

<SPEAKER ID=65 LANGUAGE="NL" NAME="Meijer">
Κύριε Πρόεδρε, στην Ευρώπη θέλουμε να απαλλαγούμε από το θόρυβο που υπάρχει γύρω από τα αεροδρόμια. Ένας από τους τρόπους για να το πετύχουμε αυτό είναι η αποπομπή των θορυβωδών αεροπλάνων. Ορθώς θεσπίσαμε σχετικούς κανόνες, κανόνες οι οποίοι είναι καλύτεροι από αυτούς που ισχύουν σε άλλες περιοχές του κόσμου και που σηματοδοτούν το τέλος της περιόδου των Toepolevs, των Κονκόρντ και των παλαιών θορυβωδών αεροπλάνων με σιγαστήρες.
<P>
Στην Αμερική, το κέρδος εξακολουθεί να έχει προτεραιότητα έναντι των ανθρώπων και του περιβάλλοντος διαβίωσής τους. Κέρδος μπορεί να επιτευχθεί εκτός άλλων με τη διατήρηση παλαιών, θορυβωδών αεροπλάνων ή με την πώληση μεταχειρισμένων αεροπλάνων στα μελλοντικά κράτη μέλη της Ευρωπαϊκής Ένωσης. Σήμερα είμαστε υποχρεωμένοι να διαπιστώσουμε ότι πριν από ένα χρόνο η Ευρώπη έδωσε λάθος μήνυμα στην Αμερική. Πιστεύαμε τότε ότι η αναβολή της εφαρμογής των μέτρων αυτών θα συνέβαλε στην ταχεία επίτευξη συμφωνίας για τον περιορισμό των θορύβων σε παγκόσμια κλίμακα. Οι Αμερικανοί πίστεψαν αντιθέτως ότι δεν παίρναμε τα πράγματα και τόσο στα σοβαρά και ότι θα θεωρούσαμε προσωρινά επαρκή τη θέσπιση λιγότερο αυστηρών προτύπων για τον θόρυβο.
<P>
Στο διάστημα που μεσολάβησε αντιληφθήκαμε ότι δεν υπάρχει περίπτωση ταχείας εύκολης συμφωνίας. Σε αυτό το έτος εκλογών δεν υπάρχουν πλέον περιθώρια να τρέφουμε αυταπάτες για μια ταχεία ανταπόκριση εκ μέρους των Αμερικανών. Εάν αυτό που θέλουμε είναι να αποφύγουμε οπωσδήποτε έναν εμπορικό πόλεμο, αυτό που κάνουμε είναι να τον προσελκύουμε.
<P>
Μπορούμε να διαλέξουμε να ενδώσουμε στις Ηνωμένες Πολιτείες ή να επιμείνουμε στις αυστηρές απαιτήσεις που είχαμε αποφασίσει προηγουμένως. Δεν είναι ντροπή να επιμένει η Ευρωπαϊκή Ένωση σε αυστηρότερα πρότυπα απ' ότι οι Ηνωμένες Πολιτείες της Αμερικής ή η ΔΟΠΑ σε παγκόσμια κλίμακα. Λυπούμαι που στα πλαίσια της συζήτησης αυτής ορισμένοι προξένησαν την εντύπωση ότι η επίτευξη συμφωνίας με την Αμερική είναι σημαντικότερη από την προστασία του περιβάλλοντος. Εύχομαι ότι η παρεξήγηση αυτή δεν θα μας εμποδίσει να επιτύχουμε ένα σαφές αποτέλεσμα στην αυριανή ψηφοφορία. Η Ευρώπη πρέπει να είναι διατεθειμένη να διαπραγματευθεί με την Αμερική για την από κοινού θέσπιση αυστηρών προτύπων για το περιβάλλον και μάλιστα βραχυπρόθεσμα, όχι όμως να συμφωνήσει σε καθυστερήσεις ή να ενδώσει σε κοντόφθαλμες αντιλήψεις.

<SPEAKER ID=66 NAME="Speroni">
Κύριε Πρόεδρε, κατά την άποψή μου η τοποθέτηση της Επιτρόπου, κ. De Palacio, που υποστηρίζει την ευρωπαϊκή θέση έναντι των Ηνωμένων Πολιτειών είναι απολύτως σωστή. Δεν είναι η πρώτη φορά που έχουμε διαφορετικές θέσεις, διαφορετικές νομοθεσίες και διαφορετικούς κανόνες από τις Ηνωμένες Πολιτείες: πάρτε για παράδειγμα τους γενετικώς τροποποιημένους οργανισμούς. Αν θέλουμε να διεκδικήσουμε την κυριαρχία μας, πρέπει να το κάνουμε σε όλους τους τομείς, συμπεριλαμβανομένου αυτού του συγκεκριμένου.
<P>
Κατά τη γνώμη μου, λοιπόν, το ζήτημα δεν είναι με ποιες συσκευές μείωσης του θορύβου θα εξοπλιστούν τα αεροπλάνα - υπάρχουν σήμερα τυποποιημένες διαδικασίες ελέγχου των επιπέδων θορύβου των αεροπλάνων· αυτό που μετράει είναι να μην ξεπερνούν τα αεροπλάνα τα όρια. Το αν το κάνουν με τροποποιημένους μετα-καυστήρες ή με άλλους σιγαστήρες, δεν έχει και τόσο μεγάλη σημασία κατά τη γνώμη μου: αυτό που έχει μεγάλη σημασία είναι να γίνονται σεβαστά τα όρια που έχουν τεθεί για την προστασία των πληθυσμών μας και να ελέγχεται η τήρησή τους από τις αρμόδιες αρχές.

<SPEAKER ID=67 NAME="Jarzembowski">
Κύριε Πρόεδρε, κυρία Αντιπρόεδρε, κύριε Πρόεδρε του Συμβουλίου, χαίρομαι που σήμερα είμαστε μαζί - μετά από όλες τις συζητήσεις των τελευταίων μηνών - και είμαστε σε θέση να διαπιστώσουμε πως και τα τρία θεσμικά όργανα - τα δύο νομοθετικά και η αρχή υποβολής προτάσεων, η Επιτροπή - είναι της γνώμης ότι, φυσικά, ο κανονισμός πρέπει να τεθεί εν ισχύι τον Μάϊο τρέχοντος έτους. Αλλωστε, δεν θα ήταν δυνατόν να γίνει διαφορετικά, αφού δεν υπάρχει νομοθετική διαδικασία τόσο γρήγορη ώστε να προλάβαινε κανείς να κάνει τροποποιήσεις μέσα στον Μάϊο. Εκείνο όμως που είναι αποφασιστικής σημασίας, είναι η άποψή μας ότι οι διατάξεις για την προστασία από τον θόρυβο είναι σωστές όσον αφορά τον δικό μας πληθυσμό, ότι πρέπει να προστατεύσουμε τους κατοίκους των περιχώρων των αεροδρομίων και ότι τουλάχιστον μέχρι τώρα δεν θίγονται τα συμφέροντα των Αμερικανών. Ίσως να θίγονται συμφέροντα μεμονωμένων αμερικανικών επιχειρήσεων, όμως ως γνωστόν ο κανονισμός θα αρχίσει να ισχύει για αεροπλάνα τρίτων χωρών μόλις το 2002. Γι' αυτό, πρέπει να προσέχουμε λίγο τα λόγια μας και να επιλέγουμε με πολύ μεγάλη προσοχή τις διατυπώσεις μας, κύριε Πρόεδρε του Συμβουλίου!
<P>
Αναρωτιέμαι αν θα έπρεπε να αναστείλουμε την ισχύ του κανονισμού για τα αεροπλάνα τρίτων χωρών. Μα ο κανονισμός αυτός δεν είναι εν ισχύι! Υπάρχει βέβαια ως νόμος, αλλά θα τεθεί εν ισχύι τον Μάϊο του 2002. Γιατί λοιπόν να προχωρήσουμε σε αναστολή; Κατά τη γνώμη μου, θα έπρεπε να αρχίσουμε μία νομοθετική διαδικασία, και μάλιστα στο τέλος του χρόνου. Όταν θα έχουν συμφωνηθεί παγκόσμιες προδιαγραφές στα όργανα του ICAO, μπορούμε να αρχίσουμε να περιλαμβάνουμε τις προδιαγραφές αυτές στον κανονισμό μας, στο μέτρο που αυτό θα αφορά τα αεροπλάνα τρίτων χωρών και το έτος 2002. Όταν εν συνεχεία, κατά την πορεία της νομοθετικής διαδικασίας που θα διαρκέσει μισό ή έναν χρόνο, πληροφορηθούμε ότι στην ολομέλεια του ICAO ψηφίστηκαν πραγματικά οι προδιαγραφές με τη συγκεκριμένη μορφή, μπορούμε να τελειώσουμε τη νομοθετική διαδικασία έγκαιρα, πριν από τον Μάϊο του 2002. Αυτό ήταν και το ερώτημα της συναδέλφου μου. Δεν πρέπει να αρχίσουμε τη νομοθετική διαδικασία με το σύνθημα "αναστολή" παρά με το σύνθημα "προσαρμογή στις νέες προδιαγραφές που συμφωνήθηκαν από κοινού" . Ως εκ τούτου πιστεύω ότι ο κύριος Slater πρέπει να πει μερικά πράγματα με το όνομά τους. Δεν πρέπει μόνο να λέει ότι θέλει να έρθει σε συμφωνία μαζί μας αλλά, όπως επανειλημμένα ζήτησε η Αντιπρόεδρος, πρέπει να πει και ποιες είναι οι ποιοτικές προδιαγραφές μείωσης του θορύβου, στις οποίες προτίθεται να συμφωνήσει. Σε αυτή τη βάση, κυρία Αντιπρόεδρε, θα έχετε και στο μέλλον την πλήρη υποστήριξή μας!
<P>
Σας θαυμάζουμε, γιατί το Συμβούλιο ως γνωστόν σας επιτέθηκε πολλές φορές ζητώντας σας να υποβάλετε αμέσως νομοθετική πρόταση υποχωρώντας στους Αμερικανούς. Δικαίως είπατε ότι οι Αμερικανοί είναι μεν φίλοι μας, αλλά δεν θα επιτρέψουμε να μας εκβιάσουν όταν πρόκειται για την προστασία του δικού μας περιβάλλοντος. Μην εγκαταλείψετε τη θέση αυτή, κυρία Αντιπρόεδρε! Αν οι Αμερικανοί μας προσεγγίσουν στο ζήτημα αυτό, δηλαδή ως προς τις προδιαγραφές για τον περιορισμό του θορύβου, ασφαλώς είμαστε κατ' αρχήν σε θέση να αρχίσουμε αμέσως τη νομοθετική διαδικασία. Εγώ όμως θα συνιστούσα να περιμένουμε τα πρώτα αποτελέσματα των εργασιών της ομάδας εργασίας του ICAO σχετικά με τις διατάξεις για την προστασία από τον θόρυβο. Ύστερα μπορούμε να εγκαινιάσουμε μια καλή νομοθετική διαδικασία προς το συμφέρον όλων των πολιτών, επειδή θέλουμε παγκόσμιες προδιαγραφές αυστηρότερες από τις σημερινές!

<SPEAKER ID=68 LANGUAGE="EN" NAME="Read">
Κύριε Πρόεδρε, η κυρία Roth-Behrendt έκανε αναφορά στον Σαίξπηρ κατά την ομιλία της και θα ήθελα και εγώ να δανειστώ δυο στίχους από το μονόλογο του Αμλετ: "γενναιότερο άραγε στο νου λογιέται να υπομένεις τα βέλη και τις πετριές μιας ανελέητης μοίρας, ή ν' αντιτάσσεις τα όπλα σου σ' ένα πέλαγο από βάσανα και, αψηφώντας τα, να δίνεις τέλος;" Ως επικεφαλής της αντιπροσωπείας για τις σχέσεις με τις ΗΠΑ σε αυτό το Κοινοβούλιο, γνωρίζω πάρα πολύ καλά τα πολλά βέλη και τις πετριές της ανελέητης μοίρας που χαρακτηρίζουν τις εμπορικές διαφορές μεταξύ της ΕΕ και των Ηνωμένων Πολιτειών της Αμερικής. Εντούτοις, είναι σημαντικό να θέσουμε κάθε εμπορική διαφορά στη διάσταση που της αρμόζει. Καθένας από εμάς θα ήθελε να χαιρετίσει τη μικρή ένδειξη προόδου που σημειώθηκε μετά τις συνομιλίες με τον υπουργό Slater και τον πρέσβη Morningstar. Και το λέω αυτό, εν πλήρει γνώσει των μαζικών πιέσεων που ασκούνται στο Κογκρέσο κατά τη διάρκεια μιας εκλογικής χρονιάς. Δεν θέλω να γίνω υπερβολικά επικριτική, γνωρίζουμε πολύ καλά ως βουλευτές τι σημαίνει εκλογικές πιέσεις, αλλά αξίζει να σημειωθεί ότι στις Ηνωμένες Πολιτείες οι πιέσεις δεν προέρχονται τόσο από τους πολίτες, τους ψηφοφόρους, όσο από τους μεγαλοεπιχειρηματίες που υποστηρίζουν και τα δυο κόμματα και τις προεκλογικές τους εκστρατείες, και το γεγονός αυτό έχει τεράστια σημασία.
<P>
Η Επίτροπος και άλλοι ομιλητές περιέγραψαν τη βάση για την πιθανή διεξαγωγή συνομιλιών. Δεν θα τα υπεισέλθω σε λεπτομέρειες, ωστόσο θα τονίσω πως δεν χρειάζεται να καταρτιστεί μόνο ένα χρονοδιάγραμμα για να καταλήξουμε σε αυστηρά πρότυπα καταστολής του θορύβου, χρειάζεται να καταλήξουμε και σε ένα χρονοδιάγραμμα για την εφαρμογή τους. Η κυρία Roth-Behrendt έθεσε ένα στόχο, ο οποίος με βρίσκει σύμφωνη.
<P>
Θέλω να αναφερθώ σύντομα και σε ένα άλλο σημείο, επειδή η διαφωνία αυτή φέρνει στην επιφάνεια την ανάγκη να γίνονται συντομότερα αμεσότερες συνομιλίες για το πλήθος των θεμάτων εκείνων για τα οποία υπάρχει διαφωνία. Η αντιπροσωπεία για τις σχέσεις με τις Ηνωμένες Πολιτείες σχεδιάζει, όπως πιθανώς θα γνωρίζετε, ένα διατλαντικό διάλογο νομοθετών με τη χρήση τεχνικών τηλεδιάσκεψης, ώστε να μπορέσουμε να συζητήσουμε και να κατανοήσουμε - γιατί προφανώς οι Αμερικανοί δεν έχουν καταλάβει - ποιες είναι οι εξουσίες του Κοινοβουλίου, ποιες οι θετικές αλλά και οι αρνητικές εξουσίες, καθώς και τη σημασία της επιλογής του κατάλληλου χρόνου για τις κοινές μας διαπραγματεύσεις. Έχουμε να διδαχθούμε πολλά και οι δυο πλευρές, αλλά ελπίζω πραγματικά ότι ακόμα και σε αυτό το τελευταίο στάδιο θα βρεθεί κάποιου είδους λύση.

<SPEAKER ID=69 LANGUAGE="EN" NAME="Lucas">
Κύριε πρόεδρε, υποστηρίζω θερμά τα ψηφίσματα που έχουν τεθεί στο τραπέζι ενώπιόν μας. Και τα υποστηρίζω όχι μόνο λόγω της βαρύτητας του ίδιου του θέματος των αεροπλάνων με σιγαστήρα - αν και κανείς δεν πρέπει να υποτιμά την τεράστια ενόχληση και τις υπαρκτές και σημαντικές επιπτώσεις του θορύβου στην υγεία - αλλά και επειδή καθιερώνουν την αρχή ότι η Ευρώπη μπορεί να θέτει τα δικά της περιφερειακά πρότυπα. Το θέμα των αεροπλάνων με σιγαστήρα θεωρείται επίσης από πολλούς ως η πρώτη υπόθεση που αφορά τον τρόπο που το νέο Κοινοβούλιο και η νέα Επιτροπή θα αντιμετωπίζουν στο μέλλον θέματα που σχετίζονται με την αεροπορία.
<P>
Είναι ξεκάθαρο ότι τα πρότυπα του ICAO πρέπει να θεωρούνται ως το κατώτατο όριο, όχι ως το ανώτατο. Είναι δυνατό και θεμιτό να προχωρήσουμε πέρα από αυτά. Πρόκειται για μια σοβαρή υπόθεση, επειδή αφορά τον τρόπο που χειριζόμαστε αυστηρές αποφάσεις για το πώς θα αρχίσουμε να κάνουμε μια βαθιά μη βιώσιμη βιομηχανία κάπως λιγότερο επιζήμια. Αφορά τον τρόπο που εφαρμόζουμε τη Συνθήκη του Αμστερνταμ σχετικά για την ενσωμάτωση των προβληματισμών μας σχετικά με τη βιωσιμότητα σε όλους του τομείς της πολιτικής μας, ακόμα και στους πιο δύσκολους από αυτούς.
<P>
Αναρωτιέμαι εάν μπορούμε να χρησιμοποιήσουμε αυτή τη διαμάχη και τις διαπραγματεύσεις με τις ΗΠΑ ώστε να εισέλθουμε σε μια ευρύτερη συζήτηση για μια ενεργό παγκόσμια περιβαλλοντική πολιτική σχετικά με τις αεροπορικές μεταφορές γενικότερα. Είναι η πηγή με τους ταχύτερους ρυθμούς αύξησης των εκπομπών αερίων που προκαλούν το φαινόμενο του θερμοκηπίου και γνωρίζουμε ότι είναι βαθιά μη βιώσιμη. Οφείλουμε να στραφούμε προς μια νέα αρχιτεκτονική για την πολιτική μας ώστε να αντιμετωπίσουμε όλα αυτά τα ζητήματα.

<SPEAKER ID=70 LANGUAGE="EN" NAME="Doyle">
Κύριε Πρόεδρε, έχω αμφιβολίες για τη θέσπιση του Κανονισμού 925 του 1999, στην οποία αναφέρεται το ψήφισμα που έχουμε ενώπιόν μας. Ψηφίστηκε από το προηγούμενο Κοινοβούλιο χωρίς καμία συζήτηση. Είναι αντίθετο στην αρχή της μη διάκρισης. Προσβάλλει τη θεμελιώδη απαίτηση για αιτιολόγηση, όπως προβλέπεται στο Αρθρο 253 της Συνθήκης, αφού δεν υπάρχει καμία εξήγηση στον κανονισμό για τη χρήση της σχέσης παράκαμψης του κινητήρα του αεροσκάφους ως κριτηρίου, όταν υπάρχουν ήδη παγκοσμίως εγκεκριμένα πρότυπα για τον θόρυβο και τις εκπομπές των μηχανών των αεροσκαφών. Είναι αντίθετο με την αρχή της αναλογικότητας, και, το πιο σημαντικό, είναι αντίθετο με τους κανονισμούς του ΠΟΕ, οι οποίοι απαιτούν τη χρήση προτύπων επιδόσεων και όχι προτύπων σχεδιασμού, όπως συμβαίνει με τον κανονισμό αυτό.
<P>
Ποιον εξυπηρετούσε αυτό το νομοθέτημα που ψηφίστηκε με ταχείες διαδικασίες, αδιαφορώντας για δοκιμασμένες και ελεγμένες διαδικασίες και για την πρακτική της χρήσης αντικειμενικών κριτηρίων επιδόσεων για τα περιβαλλοντικά πρότυπα; Το νομοθέτημα αυτό έρχεται ως συνέχεια της πρότασης που έκανε η Airbus σε μια συνάντηση που οργάνωσε η ίδια στην Τουλούζη στις 29 και 30 Σεπτεμβρίου και 1 Οκτωβρίου του 1997, δηλαδή πρόκειται ουσιαστικά για ένα εμπορικά υποστηριζόμενο νομοθέτημα. Στη συνάντηση αυτή τα παρόντα μέλη της Ευρωπαϊκής Συνδιάσκεψης Πολιτικής Αεροπορίας (ΕΣΠΑ) ενημερώθηκαν από τον νομικό τους σύμβουλο ότι δεν μπορούσαν να προχωρήσουν υπό τη Συμφωνία του ΙCAO όπως ζητούσε η Airbus και έτσι η Airbus έπεισε την Επιτροπή να νομοθετήσει εκείνη για όσα δεν μπορούσε να νομοθετήσει η ΕΣΠΑ.
<P>
Έχουμε τώρα μια νομοθεσία εξαιτίας της οποίας απειλεί να ξεσπάσει ένας νέος διατλαντικός εμπορικός πόλεμος - αλλά αυτό είναι άλλο ζήτημα - μία νομοθεσία που δεν σέβεται τις βέλτιστες περιβαλλοντικές πρακτικές με κριτήρια επιδόσεων και που - οποία έκπληξη - εξαιρεί τα αεροσκάφη που χρησιμοποιούν μοντέρνες μηχανές αμερικανικής κατασκευής, ενώ επιτρέπει τη συνέχιση της χρήσης της μηχανής της Rolls Royce, η οποία πολύ βολικά έχει σχέση παράκαμψης 3,1.
<P>
Ναι, κύριε Πρόεδρε, η ηχορύπανση πλήττει το 20% του πληθυσμού μας και το 0,01% οφείλεται στα αεροσκάφη. Στηρίζω απόλυτα τη θέσπιση των απαραίτητων προτύπων ώστε να προστατευτεί η υγεία και η ποιότητα ζωής των πολιτών. Τα αυστηρότερα δυνατά κριτήρια για τη μείωση του θορύβου και των εκπομπών από τις μηχανές των αεροσκαφών μπορούν να επιτευχθούν, ωστόσο, μόνο με τη χρήση κριτηρίων επιδόσεων και όχι κριτηρίων σχεδιασμού, τα οποία υποστηρίζονται από κάποιες εταιρείες και προωθούν με ταχείες διαδικασίες νομοθετήματα κατά του ανταγωνισμού.
<P>
Η βασισμένη σε κριτήρια σχεδιασμού περιβαλλοντική πολιτική, το καταθέτω ενώπιον σας συνάδελφοι, δεν έχει προηγούμενο, και πώς να είχε άλλωστε. Θα ήθελα να ζητήσω με όλο τον σεβασμό από την Επίτροπο να βεβαιωθεί, χάριν εντιμότητος, για τον τρόπο θέσπισης του εν λόγω κανονισμού, προκειμένου να διασφαλίσει τις επιπτώσεις της εφαρμογής του στη αεροπορική βιομηχανία παγκοσμίως. Δεν με ενδιαφέρει εάν είναι στην Αμερική, την Ευρώπη, την Κίνα ή τον Αρη - όταν λέμε παγκοσμίως δεν μπορούμε να κάνουμε διακρίσεις.
<P>
Πάνω από όλα, πρέπει να εξυπηρετεί όσο το δυνατόν καλύτερα τους σημαντικούς περιβαλλοντικούς στόχους που υποστηρίζει ότι επιτελεί. Υποστηρίζω πλήρως το στόχο του κανονισμού και πρέπει να καταλήξουμε σε ένα χρονοδιάγραμμα για την εφαρμογή των πρότυπων για το θόρυβο, ωστόσο πρέπει να είναι ένα χρονοδιάγραμμα βασισμένο σε αντικειμενικά κριτήρια επιδόσεων και όχι σε κριτήρια σχεδιασμού. Η ακεραιότητα αυτού του Κοινοβουλίου απαιτεί εμπεριστατωμένες απαντήσεις στα ερωτήματα που αμφισβητούν σοβαρά σημεία της νομοθεσίας, στα οποία βασίζεται η πρόταση ψηφίσματος που έχουμε ενώπιόν μας και επί της οποίας θα μας ζητηθεί να ψηφίσουμε αύριο.

<SPEAKER ID=71 NAME="Lienemann">
FR) Κύριε Πρόεδρε, αγαπητοί συνάδελφοι, νομίζω ότι η κ. Doyle δεν εξέτασε τη διαμόρφωση αυτής της πραγματικότητας, γιατί έχουμε συζητήσει πολλάκις για αυτή την υπόθεση στο Σώμα αυτό. Δεν μπορώ να φανταστώ, κυρία Doyle, ότι το Συμβούλιο, ομόφωνα, και το Σώμα αυτό, σχεδόν ομόφωνα, έλαβαν μία απόφαση με μόνο στόχο την υπεράσπιση της Airbus. Όχι, υπάρχουν χιλιάδες κάτοικοι που ζουν γύρω από τα αεροδρόμια και υφίστανται σημαντικά προβλήματα ηχορύπανσης. Είναι σαφές ότι ο κανονισμός τους προστατεύει όσο το δυνατόν καλύτερα, σύμφωνα με τη σημερινή κατάσταση των πραγμάτων και της διεθνούς νομοθεσίας.
<P>
Δεύτερον, κυρία Επίτροπε, κύριε Εκπρόσωπε του Συμβουλίου, το συμπέρασμα που συνάγω από την αναβολή κατά ένα έτος, είναι ότι δεν χρησίμευσε σε τίποτα, για τον απλούστατο λόγο ότι τα αμερικανικά συμφέροντα - και όταν μιλώ για αμερικανικά συμφέροντα, εννοώ τα συμφέροντα ενός τμήματος της αμερικανικής βιομηχανίας - είναι σαφώς συμφέροντα τα οποία δεν οδεύουν προς την κατεύθυνση μίας γενικής βελτίωσης των προτύπων, και ακόμη λιγότερο στην περίπτωση των αεροπλάνων "hushkits" . Δεν θα μετακινηθούν από τις θέσεις τους παρά μόνο υπό δύο όρους: πρώτον πίεση από την Ευρωπαϊκή Ένωση, δεύτερον: πίεση από την κοινή τους γνώμη γιατί, αλίμονο, οι Ηνωμένες Πολιτείες συμβαίνει να είναι μία μεγάλη επικράτεια και η ηχορύπανση γύρω από τα αεροδρόμια είναι λιγότερο σημαντική από ό,τι στα εδάφη πάνω από τα οποία πετούν αεροπλάνα στην Ευρώπη η οποία, λόγω της γεωγραφικής της μορφολογίας, πλήττεται σε μεγαλύτερο βαθμό από τέτοιου είδους περιορισμούς. Κατά συνέπεια, και η αμερικανική κοινή γνώμη θα κινητοποιηθεί μαζικά μόνο αν την ξεσηκώσουμε ως Ευρωπαίοι.
<P>
Λυπάμαι που αυτό το έτος αναβολής θεωρήθηκε από τους εταίρους μας ως δείγμα κάποιας αδυναμίας της θέσης μας.
<P>
Για αυτό το λόγο, παίρνω το θάρρος να σας πω, κυρία Επίτροπε, κύριε Εκπρόσωπε του Συμβουλίου, ότι επιθυμούμε να διεξαχθεί η διαπραγμάτευση με αυστηρότητα. Δεν υπάρχει κανένας λόγος να ανασταλεί η κανονιστική ρύθμιση. Μπορούμε, στην καλύτερη περίπτωση, να την αναθεωρήσουμε και αυτό μπορεί να γίνει μόνο στην περίπτωση που μία διεθνής συμφωνία επιτρέπει να βελτιωθεί η κατάσταση και να κάνουμε μία γενική συμφωνία-πλαίσιο. Γενικό πλαίσιο δεν σημαίνει να περιπλέξουμε την υπόθεση για να κουραστεί και να υποχωρήσει ο αντίπαλος, γιατί είχα κάποιες αμφιβολίες ακούγοντας το Συμβούλιο. Είμαστε όντως όλοι σύμφωνοι στην ιδέα ότι η συμφωνία-πλαίσιο αντιστοιχεί στα πρότυπα θορύβου και δεν στοχεύει στην κάλυψη ενός πολύ μεγάλου πεδίου, που θα αποσκοπούσε στο να προβούμε σε έναν ορισμένο αριθμό συμβιβασμών σε αυτόν τον τομέα του θορύβου, εις βάρος δεν ξέρω ποιας άλλης ρύπανσης, την οποία πιθανότατα αξίζει να προσέξουμε, που δεν θα μπορούσε όμως να αιτιολογήσει μία παραίτηση;

<SPEAKER ID=72 LANGUAGE="ES" NAME="Ortuondo Larrea">
Κύριε Πρόεδρε, κυρία Επίτροπε, όπως γνωρίζετε, ζω στο Μπιλμπάο, μια πόλη της Χώρας των Βάσκων, η οποία, όπως άλλες ευρωπαϊκές πόλεις, έχει υψηλή πυκνότητα πληθυσμού. Το αεροδρόμιό μας βρίσκεται πολύ κοντά στις κατοικίες και, ομοίως με το 20% των Ευρωπαίων πολιτών, υποφέρουμε από επίπεδα θορύβου των αεροπλάνων που οι ειδικοί σε θέματα υγείας θεωρούν απαράδεκτα. Η Ευρωπαϊκή Ένωση ενέκρινε στις 29 Απριλίου 1999, έναν κανονισμό του Συμβουλίου με σκοπό τον έλεγχο και τη μείωση του θορύβου που παράγουν οι κινητήρες των υποηχητικών αεροπλάνων, περιορίζοντας συν τω χρόνω τη χρησιμοποίηση σιγαστήρων - οι οποίοι δεν λύνουν το πρόβλημα απόλυτα - και ευνοώντας την ανανέωση των στόλων από τις εταιρείες με αεροσκάφη νέας γενιάς και λιγότερο ρυπογόνα.
<P>
Αυτό ικανοποίησε τις ισχυρές βορειοαμερικανικές επιχειρήσεις, όπως κατασκευαστές αεροσκαφών, αλλά τις βλάπτει γιατί είναι, παράλληλα, επενδυτές και ιδιοκτήτριες χιλιάδων αεροσκαφών που έχουν παραχωρήσει με λήζινγκ σε όλες τις χώρες του κόσμου, αεροσκάφη που, επειδή είναι ξεπερασμένα, θα έχουν δυσκολίες να λειτουργήσουν στην Ευρώπη. Επίσης, ο ευρωπαϊκός κανονισμός δεν άρεσε στους ίδιους τους Αμερικανούς κατασκευαστές σιγαστήρων για κινητήρες αεροπλάνων με το όνομα hushkits, και γι' αυτό οι Ηνωμένες Πολιτείες ανακοίνωσαν εμπορικά, οικονομικά κ.ά. μέτρα εναντίον της Ευρωπαϊκής Ένωσης αν δεν αναβάλουμε την έναρξη ισχύος του κανονισμού μας.
<P>
Κατανοώ ότι δεν πρέπει να είμαστε άκαμπτοι, ότι πρέπει να δώσουμε μια ευκαιρία στον διάλογο και στην κατανόηση, αλλά για να γίνει αυτό είναι απαραίτητο οι Ηνωμένες Πολιτείες να συμφωνήσουν να λάβουν ορισμένες θέσεις. Οι Ηνωμένες Πολιτείες πρέπει να δεσμευτούν ότι στην επόμενη συνέλευση του ΙCAO, θα καταστεί δυνατή η έγκριση μιας νέας και πιο περιοριστικής προδιαγραφής σχετικά με τον θόρυβο των αεροπλάνων, και επίσης να δεσμευτούν να αποσύρουν τις απαιτήσεις τους και τα εξαναγκαστικά τους μέτρα. Μόνο υπό αυτές τις προϋποθέσεις θα μπορούσαμε να αποδεχτούμε μια αναστολή του κανονισμού μας για τις τρίτες χώρες.

<SPEAKER ID=73 NAME="Blokland">
NL) Κύριε Πρόεδρε, μόλις πριν λίγο, η βρετανή εκπρόσωπος μίλησε χρησιμοποιώντας τον χρόνο ομιλίας του κυρίου Bowe. Θα ήθελα να της δώσω τα έγγραφα που έλαβα από την Επίτροπο de Palacio τα οποία αποδυναμώνουν τους ισχυρισμούς της, έτσι ώστε να μπορέσει να τα μελετήσει για άλλη μια φορά και να μη δυσφημεί εδώ το σύνολο των μελών του Κοινοβουλίου.

<SPEAKER ID=74 NAME="Πρόεδρος">
Νομίζω, κύριε Blokland, ότι θα μπορούσατε να το είχατε κάνει χωρίς να το ανακοινώσετε στο Κοινοβούλιο, αλλά δεν πειράζει.

<SPEAKER ID=75 NAME="Bowe">
. (EN) Κύριε Πρόεδρε, όπως και οι περισσότεροι από τους υπόλοιπους ομιλητές εδώ, δεν βλέπω κανένα απολύτως λόγο για κανενός είδους άμεση αναστολή, ή επείγουσα αναστολή, των κανονισμών για τα αεροπλάνα με σιγαστήρες. Υπάρχουν κανονισμοί, εμείς τους θέσαμε σε ισχύ. Βρισκόμουν στο Κοινοβούλιο στο Στρασβούργο κατά την πρώτη ανάγνωση. Όταν θεσπίσαμε αυτούς τους κανονισμούς σε πρώτο βαθμό, λίγοι από εμάς παρευρίσκονταν εκεί, πολύ λιγότεροι από όσους βρίσκονται εδώ σήμερα,
<P>
Είναι καλοί κανονισμοί. Θα αποδειχθούν χρήσιμοι και θα ωφελήσουν τους πολίτες της Ευρώπης. Αυτό δεν σημαίνει, ωστόσο, ότι δεν πρέπει να προχωρήσετε σε διαπραγματεύσεις. Είχα την τύχη να έχω την ευκαιρία να μιλήσω με τον υφυπουργό Slater χθες, μαζί με κάποιους άλλους συναδέλφους μου. Μοιάζουν λογικοί άνθρωποι, διατεθειμένοι να μιλήσουν λογικά μαζί σας για μια καλύτερη, μακροπρόθεσμη λύση. Γνωρίζουμε ότι υπάρχουν καλύτερες μακροπρόθεσμες λύσεις, αφού γνωρίζουμε ότι ο κανονισμός μας ισχύει μόνο στην Ευρώπη. Παρά το γεγονός ότι είναι πιθανό να επηρεάσουμε τρίτες χώρες στο όχι και τόσο μακρινό μέλλον, οι ενέργειές μας δεν έχουν λάβει παγκόσμιες διαστάσεις.
<P>
Ο στόχος σας, κυρία Pallacio, είναι να λάβουν παγκόσμιες διαστάσεις. Ο στόχος σας είναι να διασφαλίσετε πλήρως ότι οιαδήποτε συμφωνία συνάψετε με τους Αμερικάνους θα εξασφαλίζει νέους ελέγχους για τους θορύβους των αεροσκαφών σε ολόκληρο τον κόσμο εκτός ΙCAO μέσα σε μια σαφή κλίμακα χρόνου. Το ζήτημα δεν είναι να συμφωνήσουμε απλώς για τους ελέγχους και τα επίπεδα, αλλά και για ένα χρονοδιάγραμμα για την εφαρμογή τους που μας θα χαροποιεί και ικανοποιεί όλους όσοι μετέχουμε σε αυτό το Κοινοβούλιο. Αυτή την εντολή σάς δίνουμε εδώ σήμερα. Με αυτό επιθυμούμε να δούμε να επιστρέφετε κάποια στιγμή στο μέλλον.
<P>
Εν τω μεταξύ, όμως, να επιβάλετε και εφαρμόστε τους κανονισμούς όπως προσδοκούμε να επιβάλλονται και να εφαρμόζονται. Πείτε στους Αμερικανούς ότι, εάν επιθυμούν να συνομιλήσουμε σε μια ατμόσφαιρα εμπιστοσύνης και καλής θέλησης, το πρώτο πράγμα που πρέπει να κάνουν είναι να αναστείλουν την καταγγελία τους στον ICAO βάσει του άρθρου 84. Δεν χρειάζεται να την αποσύρουν, δεν χρειάζεται να την αφαιρέσουν, το μόνο που πρέπει να κάνουν είναι να βεβαιωθούν ότι δεν θα βρίσκεται στη ημερήσια διάταξη της επόμενης συνάντησης. Προτείνετέ τους το, κυρία Pallacio. Αρχίστε τις διαπραγματεύσεις και έπειτα επιστρέψετε με ένα λογικό συμβιβασμό.

<SPEAKER ID=76 LANGUAGE="NL" NAME="Staes">
Κύριε Πρόεδρε, είναι σαφές ότι όλοι έχουν δικαίωμα στην ησυχία. Πρόκειται για κάτι που έχει πολύ μεγάλη σημασία από την άποψη της δημόσιας υγείας. Αυτό άλλωστε επεσήμανε ορθώς και η συνάδελφος κυρία Roth-Behrendt. Το πρόβλημα της ηχορρύπανσης από τα αεροπλάνα είναι ένα πολύ σημαντικό πολιτικό θέμα και στη δική μου εκλογική περιφέρεια στη Φλάνδρα. Αντιμετωπίζουμε σοβαρά προβλήματα με τα εξαιρετικά θορυβώδη αεροπλάνα που καταφθάνουν στο αεροδρόμιο της Οστάνδης. Ο πληθυσμός της περιοχής μας προβληματίζεται ιδιαιτέρως και με τις θορυβώδεις νυκτερινές πτήσεις στο αεροδρόμιο του Zaventem.
<P>
Στα πλαίσια αυτά θα ήθελα να τονίσω τέσσερα σημεία. Κατά πρώτον, πρέπει να καταβληθούν προσπάθειες σε παγκόσμια κλίμακα για τη θέσπιση αυστηρότερων προτύπων θορύβου για τα αεροπλάνα. Κατά δεύτερον, πρέπει να προωθηθεί η σταδιακή απόσυρση των περισσότερο θορυβωδών αεροπλάνων. Κατά τρίτον, πρέπει να τεθεί αμέσως σε εφαρμογή ο κανονισμός 925/1999 που θεσπίσαμε εμείς για τα αεροπλάνα με συστήματα μείωσης του θορύβου. Αυτό καθεαυτό το γεγονός ότι οι αμερικανικές πιέσεις είχαν ως αποτέλεσμα να αναβληθεί η εφαρμογή του κανονισμού για ένα χρόνο είναι ντροπή. Καλά έκανε το Ευρωπαϊκό Κοινοβούλιο και έδειξε τα νύχια του. Χαίρομαι ιδιαιτέρως με την άποψη της κυρίας de Palacio καθώς και για το γεγονός ότι ο κανονισμός θα τεθεί σε ισχύ από την 4η Μαΐου. Αυτό είναι καλό. Κατά τέταρτον, υποστηρίζω την ανάλυση του συναδέλφου Sterckx στην οποία αναφέρεται στη δυσπιστία που επικρατεί μεταξύ Ηνωμένων Πολιτειών και Ευρωπαϊκής Ένωσης. Ο συνάδελφος De Roo επεσήμανε ορθώς την έντονη επιρροή που ασκεί η επιχείρηση Pratt and Whitney. Είναι σαφές ότι είναι πλέον η σειρά των Αμερικανών να δράσουν. Πρέπει να αποσύρουν την προσφυγή που κατέθεσαν σύμφωνα με το άρθρο 84 της ΔΟΠΑ. Υποστηρίζω το ψήφισμα για το οποίο θα κληθούμε αύριο να ψηφίσουμε και χαίρομαι ιδιαιτέρως για την εποικοδομητική στάση που έλαβε εν τω μεταξύ η κυρία Επίτροπος.

<SPEAKER ID=77 LANGUAGE="ES" NAME="De Palacio">
Κύριε Πρόεδρε, θα ήθελα καταρχάς, να ευχαριστήσω για τις παρεμβάσεις τους όλους τους βουλευτές και, ιδιαίτερα, τον υπουργό μεταφορών της Πορτογαλίας, τον Προεδρεύοντα του Συμβουλίου. Χθες, συζητήσαμε αυτό το θέμα και συνάντησα απόλυτη υποστήριξη από μέρους του Συμβουλίου, γεγονός για το οποίο επιθυμώ να εκφράσω δημόσια τις ευχαριστίες μου.
<P>
Κύριοι βουλευτές, πρέπει να είναι σαφές ότι η φιλοδοξία μας δεν είναι υποχρεωτικά να συμμορφωθούμε με τον Κανονισμό "Hushkits" , τον Κανονισμό σχετικά με τους σιγαστήρες. Ο Κανονισμός για τους σιγαστήρες δεν προβλέπει τίποτε άλλο, παρά μόνο να τεθούν σε ισχύ τα επίπεδα θορύβου του 1978, και βρισκόμαστε στο έτος 2000. Πρέπει να προχωρήσουμε πέρα από αυτό. Πρέπει να επιτύχουμε μια συμφωνία στο πλαίσιο του ICAO και απαραίτητος όρος για να το επιτύχουμε είναι να διαθέτουμε την υποστήριξη των Ηνωμένων Πολιτειών και τη συνεργασία τους. Πρέπει να συνεργαστούμε όχι μόνο με τις Ηνωμένες Πολιτείες, αλλά καί με τις ΗΠΑ, και κυρίως με τις ΗΠΑ.
<P>
Πρέπει να ξεπεράσουμε αυτή την αντιδραστική, δηλαδή σύμφωνη με την αρχή της δράσης- αντίδρασης, ενέργεια και να περάσουμε σε θέσεις φιλόδοξες, σε προτάσεις για το μέλλον. Και με αυτή την έννοια, πρέπει να μιλήσουμε για δύο πράγματα: στον εσωτερικό τομέα, σχετικά με την ανακοίνωση για τις εναέριες μεταφορές και το περιβάλλον στην οποία αναφέρθηκε ο Υπουργός κ. Coelho, την οποία συζητήσαμε χθες στο πλαίσιο του Συμβουλίου, και στην οποία εξετάζονται πολλά περισσότερα, εκτός από το τι είναι απλώς ο θόρυβος, όπως οι εκπομπές, και άλλα ζητήματα. Όσον αφορά τις Ηνωμένες Πολιτείες, πρέπει να προσπαθήσουμε να επιτύχουμε μια συνεργασία που να προχωρά πέρα από την ήδη υπάρχουσα στο πλαίσιο του ICAO.
<P>
Πρέπει να προσπαθήσουμε να επιτύχουμε μια κοινή διατλαντική ζώνη αεροπλοΐας που να αποτελεί μια περιφερειακή ζώνη στην οποία να έχουμε τη δυνατότητα καλύτερης ολοκλήρωσης των αγορών από τις δύο πλευρές του Ατλαντικού, γιατί πρόκειται για μια γεωγραφική ζώνη με παρόμοια επίπεδα ανάπτυξης και όπου καταγράφεται η μεγαλύτερη εναέρια κυκλοφορία σε ολόκληρο τον πλανήτη. Φυσικά, οι εντάσεις και οι αντιθέσεις γύρω από το θέμα «Hushkits" θέτουν εμπόδια σε αυτόν τον τρόπο δράσης. Γι' αυτό πρέπει να επιχειρήσουμε να επιτύχουμε μια συμφωνία που να επιτρέπει να ξεπεράσουμε την κατάσταση αντιπαράθεσης που επικρατεί αυτή τη στιγμή.
<P>
Θα ήθελα να καταστήσω απόλυτα σαφές ότι ο κανονισμός σχετικά με τους σιγαστήρες τίθεται σε ισχύ στις 4 Μαΐου για τις ευρωπαϊκές αεροπορικές εταιρείες. Δεν υπάρχει τίποτε παραπάνω να πούμε για το θέμα αυτό. Προτείναμε στους Αμερικανούς - αν θεωρούν ότι αυτός ο ορισμός της σχέσης παράκαμψης του κινητήρα (bypass ratio) ενέχει διάκριση, εμείς δεν το πιστεύουμε - ότι μπορούμε να βρούμε έναν άλλον ορισμό. Αλλά οι Ηνωμένες Πολιτείες δεν θέλησαν να υπεισέλθουν σε συζητήσεις τέτοιου είδους.
<P>
Αυτός ο κανονισμός τίθεται σε ισχύ για τις ευρωπαϊκές εταιρείες στις 4 Μαΐου. Ωστόσο, κύριοι βουλευτές, αν ήταν δυνατό να καταλήξουμε σε μια συμφωνία με τις Ηνωμένες Πολιτείες προκειμένου να ενεργήσουμε από κοινού, για να επιτύχουμε καλύτερα επίπεδα και μεγαλύτερες απαιτήσεις όσον αφορά την εκπομπή θορύβου των αεροσκαφών, εγώ είμαι διατεθειμένη μα κάνω μια πρόταση σε αυτό το Κοινοβούλιο και στο Συμβούλιο για την αναστολή της ισχύος του τρέχοντος κανονισμού όσον αφορά τις τρίτες χώρες.
<P>
Πιστεύω ότι, όπως είπε ο κ. Sterckx, πρέπει να ξεπεράσουμε την αμοιβαία έλλειψη εμπιστοσύνης, να ξεπεράσουμε τις αντιπαραθέσεις και πιστεύω ότι μια χειρονομία αυτού του τύπου, αν συνοδεύεται, από αμερικανικής πλευράς, όχι μόνο από αυτόν τον συμβιβασμό, αλλά και από την απόσυρση ή έστω και την αναστολή της καταγγελίας βάσει του άρθρου 84 στο πλαίσιο του ICAO, αξίζει τον κόπο αν κατορθώσουμε ως αντάλαγμα να προχωρήσουμε από κοινού, προκειμένου να επιτύχουμε καλύτερα διεθνή πρότυπα, τα οποία θα εφαρμοστούν και εδώ στην Ευρώπη, και τα οποία θα μας επιτρέψουν να προχωρήσουμε περισσότερο απ' ό,τι είναι δυνατόν με αυτόν τον κανονισμό για τους σιγαστήρες αυτή τη στιγμή.
<P>
Τίποτε άλλο, και σας ευχαριστώ κύριε Πρόεδρε. Θα ήθελα να επαναλάβω τις ευχαριστίες μου προς εσάς, κύριοι βουλευτές, για την υποστήριξή σας, καθώς και τις ευχαριστίες μου στον Προεδρεύοντα του Συμβουλίου Μεταφορών και στο σύνολο του Συμβουλίου Μεταφορών για την απάντηση που έλαβα χθες.

<SPEAKER ID=78 NAME="Πρόεδρος">
Έλαβα μια πρόταση ψηφίσματος από την Επιτροπή Περιβάλλοντος, Δημόσιας Υγείας και Πολιτικής των Καταναλωτών βάσει του άρθρου 42, παράγραφος 5, του Κανονισμού.
<P>
Η κοινή συζήτηση έληξε.
<P>
H ψηφοφορία θα διεξαχθεί αύριο.

<CHAPTER ID=7>
Μεσογειακή πολιτική
<SPEAKER ID=79 NAME="Πρόεδρος">
Η ημερήσια διάταξη προβλέπει την κοινή συζήτηση επί δώδεκα προφορικών ερωτήσεων για τη Μεσογειακή Πολιτική:
<P>
Β5-0015/2000 των βουλευτών Napoletano, Sakellariou, Obiols i Germΰ, Naοr, εξ ονόματος της Ομάδας του Κόμματος των Ευρωπαίων Σοσιαλιστών, προς το Συμβούλιο·
<P>
Β5-0016/2000 των βουλευτών Napoletano, Sakellariou, Obiols i Germΰ, Naοr, εξ ονόματος της Ομάδας του Κόμματος των Ευρωπαίων Σοσιαλιστών, προς την Επιτροπή·
<P>
Β5-0202/2000 του βουλευτού Rutelli, εξ ονόματος της Ομάδας του Ευρωπαϊκού Κομματος των Φιλελευθέρων Δημοκρατών και Μεταρρυθμιστών, προς το Συμβούλιο·
<P>
Β5-0203/2000 του βουλευτού Rutelli, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, προς την Επιτροπή·
<P>
Β5-0204/2000 της βουλευτού Morgantini, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών, προς το Συμβούλιο·
<P>
Β5-0205/2000 της βουλευτού Morgantini, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών, προς την Επιτροπή·
<P>
Β5-0210/2000 των βουλευτών Queirσ, Muscardini, εξ ονόματος της Ομάδας Ένωση για την Ευρώπη των Εθνών, προς το Συμβούλιο·
<P>
Β5-021/2000 των βουλευτών Queirσ, Muscardini, εξ ονόματος της Ομάδας Ένωση για την Ευρώπη των Εθνών, προς την Επιτροπή·
<P>
Β5-0212/2000 του βουλευτού Fiori, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, προς το Συμβούλιο·
<P>
Β5-0213/2000 του βουλευτού Fiori, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, προς την Επιτροπή·
<P>
Β5-0214/2000 του βουλευτού Bautista Ojeda, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, προς το Συμβούλιο·
<P>
Β5-0215/2000 του βουλευτού Bautista Ojeda, εξ ονόματος της Ομάδας των Πρασίνων / Ευρωπαϊκή Ελεύθερη Συμμαχία, προς την Επιτροπή.

<SPEAKER ID=80 NAME="Rutelli">
Κύριε Πρόεδρε, είναι μεγάλη η απογοήτευση και η διάψευση των προσδοκιών του Ευρωπαϊκού Κοινοβουλίου από τον απολογισμό της εφαρμογής των προγραμμάτων και των στόχων, όπως διατυπώνονται στη δήλωση της Βαρκελώνης, σχεδόν πέντε χρόνια μετά από εκείνη την ημερομηνία. Αυτή η διάψευση των προσδοκιών και αυτό το αίσθημα απογοήτευσης είναι ακόμη μεγαλύτερα αν λάβουμε υπόψη τις σημαντικές προόδους των ευρωπαϊκών πολιτικών σε άλλους τομείς, όπως λ.χ. στην Ανατολική, την Κεντρική Ευρώπη και τα Βαλκάνια, καθώς και στις σχέσεις με τη Λατινική Αμερική. Είναι φανερό σε όλους μας ότι η ευρωμεσογειακή εταιρική σχέση πρέπει να εξισορροπήσει την ευρωπαϊκή πολιτική προς τη Λεκάνη της Μεσογείου.
<P>
Θα ήθελα να υπογραμμίσω ορισμένα θεμελιώδη σημεία στα οποία περιμένουμε μια ακριβή απάντηση στη συζήτηση αυτή: τη ρήτρα, στην οποία βασίζονται οι συμφωνίες, που αφορά το σεβασμό των ανθρωπίνων δικαιωμάτων· τη δέσμευση για την ανάπτυξη μέσων επικύρωσης για τις συμφωνίες σύνδεσης που παραμένουν αδρανείς· την ανάπτυξη και την επίσπευση - με τον όρο ότι θα πληρούνται κατά την προσεχή Διάσκεψη του Καΐρου στις 3-4 Απριλίου 2000 οι πολιτικές προϋποθέσεις - νέων σχέσεων για μια διαδικασία συνεργασίας με τη Λιβύη. Θέλω επίσης να υπογραμμίσω, κύριε Πρόεδρε, την ανάγκη εκσυγχρονισμού των οικονομικών δομών· την ανάγκη να δοθεί ώθηση στους στόχους που θα επιτρέψουν να αυξηθεί η συμμετοχή της κοινωνίας των πολιτών με τη δημιουργία δικτύων μεταξύ των πόλεων, των λιμένων, των πανεπιστημίων, των επαγγελματικών ενώσεων, των επιχειρηματιών, των μη κυβερνητικών οργανώσεων· να χρησιμοποιηθούν τα προγράμματα INTERREG για να ενθαρρύνουν την αρμονική ανάπτυξη της οικονομίας και της περιοχής μέσω, μεταξύ άλλων, του εκσυγχρονισμού των οικονομικών δομών· να μπορέσει επιτέλους το πρόγραμμα MEDA, που είναι τόσο απογοητευτικό όσο και πραγματικά δαπανηρό, να καρποφορήσει.
<P>
Τέλος, κύριε Πρόεδρε, επιτρέψτε μου να πω ότι η μεσογειακή πολιτική της Ένωσης μπορεί να γίνει μία από τις κοινές στρατηγικές που προβλέπει το άρθρο 12 της Συνθήκης για την Ευρωπαϊκή Ένωση στο πλαίσιο της κοινής εξωτερικής πολιτικής και της πολιτικής ασφαλείας και ότι μπορεί επίσης να ενθαρρύνει τον κοινοβουλευτικό διάλογο μέσω συγκεκριμένης διάστασης κοινοβουλευτικού διαλόγου.

<SPEAKER ID=81 NAME="Napoletano">
Κύριε Πρόεδρε, η Ομάδα μας, μαζί με άλλες, ανέλαβε την πρωτοβουλία να διεξαγάγει μια συζήτηση για τη μεσογειακή πολιτική και δεν κρύβω ότι αυτή η πρωτοβουλία πηγάζει από μια διπλή ανησυχία.
<P>
Η πρώτη ανησυχία είναι γενικής φύσης. Θέλω να το πω πολύ καθαρά στους εκπροσώπους του Συμβουλίου και στους εκπροσώπους της Επιτροπής: ως Ομάδα - πιστεύω όμως ότι αυτό το αίσθημα το συμμερίζονται και άλλες Ομάδες - ανησυχούμε μήπως η μεσογειακή πολιτική, η οποία το 1995 βρέθηκε στο επίκεντρο ενός μεγάλου σχεδίου, εκείνου της Βαρκελώνης, δεν περιληφθεί σήμερα στις πολιτικές προτεραιότητες της Ένωσης. Αυτή είναι λοιπόν μια γενική πολιτική ανησυχία. Πιστεύουμε ότι, όπως και η διεύρυνση - ή ίσως περισσότερο από τη διεύρυνση, αφού πλέον η διεύρυνση ως στρατηγική έχει δρομολογηθεί - η μεσογειακή πολιτική έχει ανάγκη από προσεκτική εμβάθυνση και αναθέρμανση.
<P>
Η δεύτερη παρατήρηση αφορά ένα ζήτημα ουσίας. Κατά τη γνώμη μας, στη Βαρκελώνη είχαν προσδιοριστεί οι βάσεις αυτής της πολιτικής αλλά, στο μεταξύ, ορισμένες από αυτές "χάθηκαν" . Η εντύπωση που έχουμε - θα το δείτε στο ψήφισμα που θα ψηφίσει το Κοινοβούλιο - είναι ότι δόθηκε απόλυτη προτεραιότητα σε μια διαδικασία που θα οδηγήσει σε μια ζώνη ελεύθερων συναλλαγών, βάζοντας σε δεύτερο πλάνο άλλες πολιτικές οι οποίες, κατά τη γνώμη μας, πρέπει να συνοδεύουν το στόχο της δημιουργίας της ζώνης ελεύθερων συναλλαγών, τον οποίον και εμείς συμμεριζόμαστε και δεν αμφισβητούμε. Αυτό σημαίνει ότι πρέπει να επιβεβαιωθούν και ίσως μάλιστα να ενισχυθούν οι πυλώνες που αποτελούσαν τη βάση της Βαρκελώνης: μιλάμε για μια πολιτική στήριξης των επενδύσεων, της απασχόλησης, της αποκεντρωμένης συνεργασίας, της κοινής διαχείρισης των μεταναστευτικών ροών· μιλάμε ακόμη για τον πολιτισμό, τα σχολεία, τους νέους, τη δυνατότητα πραγματικής έναρξης σημαντικών και πειστικών ανταλλαγών με αυτές τις χώρες και τις κοινωνίες τους.
<P>
Υπογραμμίζουμε επίσης το γεγονός ότι οι συμφωνίες σύνδεσης - αν και σημαντικές και παρ' όλο που θα γίνουν αποτελεσματικότερες στο πλαίσιο των διαδικασιών επικύρωσής τους - δεν μπορούν να αποτελούν τη βάση μιας πολιτικής που πρέπει να έχει ως αποστολή της την πολυμέρεια. Και αυτό είναι ένα αδύνατο σημείο. Χαιρετίζουμε ωστόσο ως σημαντικό γεγονός την απόφαση του Ευρωπαϊκού Κοινοβουλίου, μέσω της απόφασης των Προέδρων των Ομάδων, να συγκαλέσει διακοινοβουλευτικό φόρουμ. Είμαστε σύμφωνοι να υποστηρίξουμε το πολιτικό φόρουμ. Εκφράζουμε την ικανοποίησή μας για το γεγονός ότι η γαλλική Προεδρία ανακοίνωσε στο πρόγραμμά της ότι θέλει να διεξαγάγει την ευρωμεσογειακή διάσκεψη στη Μασαλία· πιστεύουμε, ωστόσο, ότι η ευρωμεσογειακή διάσκεψη της Μασαλίας δεν μπορεί να είναι μια συνηθισμένη διάσκεψη. Το πολιτικό μήνυμα που όλοι μαζί πρέπει να στείλουμε και τα μέσα που θα πρέπει να το ακολουθήσουν πρέπει να στέκονται στο ύψος μιας αξιόπιστης αναθέρμανσης αυτής της πολιτικής.
<P>
Πιστεύω ότι ήμουν πειστική: όλα αυτά τα κάνουμε με μεγάλη πίστη και ενθουσιασμό.

<SPEAKER ID=82 NAME="Morgantini">
Κύριε Πρόεδρε, εμείς οι βουλευτές της Συνομοσπονδιακής Ομάδας της Ευρωπαϊκής Ενωτικής Αριστεράς βλέπουμε με πολύ μεγάλη ανησυχία την σχεδόν ημιθανή κατάσταση στην οποία έχει περιέλθει η εταιρική σχέση στη Μεσόγειο και δεν βρίσκουμε δικαιολογίες για την παθητικότητα της Επιτροπής και του Συμβουλίου για την επανέναρξη του διαλόγου. Και όμως σήμερα άρθηκαν δύο από τις θεμελιώδεις αιτίες που προκάλεσαν το αδιέξοδο των συνομιλιών: στις Βρυξέλλες ανέλαβε καθήκοντα μια νέα Επιτροπή που επιβεβαιώνει ως μία από τις προτεραιότητές της τη δημιουργία ενός ευρωμεσογειακού χώρου ειρήνης και σταθερότητας στη Μέση Ανατολή και ξανάρχισαν, αν και με εξαιρετική δυσκολία και με πολλές αντιφάσεις, οι ειρηνευτικές διαπραγματεύσεις μεταξύ του Ισραήλ, της Παλαιστίνης, της Συρίας και του Λιβάνου.
<P>
Είναι καιρός να στείλει η Ευρώπη ένα πολιτικό μήνυμα για να ξαναρχίσει ο διαλόγος με τις μεσογειακές τρίτες χώρες. Για το λόγο αυτόν, βλέπουμε πολύ ευνοϊκά την ιδέα της μελλοντικής γαλλικής Προεδρίας του Συμβουλίου να διοργανωθεί μια νέα ευρωμεσογειακή διάσκεψη. Ωστόσο, η ημερήσια διάταξη της διάσκεψης πρέπει να αντιμετωπίζει τα συγκεκριμένα προβλήματα και να μην είναι αόριστη όπως φαίνεται να είναι. Μας ανησυχεί όμως πολύ το ότι η Επιτροπή δεν φαίνεται να δείχνει κανένα σημάδι ενδιαφέροντος για την επανέναρξη των συνομιλιών. Και όμως μένουν πολλά να γίνουν για την επαναπροώθηση των τριών κεφαλαίων της συνεργασίας της Βαρκελώνης. Στον τομέα της πολιτικής συνεργασίας και της ασφάλειας πρέπει να αρχίσουν ευρείες εργασίες στα θέματα της προώθησης της προστασίας των ανθρωπίνων δικαιωμάτων στο κράτος δικαίου, σε ένα πλαίσιο αμοιβαίου σεβασμού: από τα ανθρώπινα δικαιώματα και το σεβασμό τους δεν μπορεί να εξαιρεθεί κανείς, ούτε καν η πολιτισμένη Ευρώπη.
<P>
Το Ευρωπαϊκό Κοινοβούλιο πρότεινε εδώ και καιρό τη δημιουργία ενός ευρωμεσογειακού δικαστηρίου ανθρωπίνων δικαιωμάτων, κατά το πρότυπο του Δικαστηρίου του Στρασβούργου, καθώς και τον καθορισμό των μηχανισμών αμοιβαίας διαβούλευσης για να προωθηθεί η δημιουργία αρχών ειρηνικής επίλυσης των διαφορών και καταπολέμησης του οργανωμένου εγκλήματος. Πιστεύουμε ότι ο πολιτικός διάλογος πρέπει να είναι δομημένος και να έχει τη μορφή περιοδικών διαβουλεύσεων. Για τον σκοπό αυτόν, προτείνουμε τη διεξαγωγή περιοδικών συνόδων κορυφής των αρχηγών Κρατών και κυβερνήσεων των μεσογειακών χωρών της Ευρωπαϊκής Ένωσης, ούτως ώστε να ενισχυθεί και ο ρόλος του ειδικού απεσταλμένου για τη Μέση Ανατολή και να μην αναλάβουν αποκλειστικά οι Ηνωμένες Πολιτείες τον πολιτικό ρόλο που εμείς επιθυμούμε να παίξουμε. Πάντα στον τομέα του πολιτικού διαλόγου, πιστεύουμε πως πρέπει να ξεπεραστούν οι τελευταίες δυσκολίες με τη Λιβύη, που πρέπει να αποτελέσει αναπόσπαστο μέρος της διαδικασίας της Βαρκελώνης, ιδίως μετά την άρση των κυρώσεων από τα Ηνωμένα Έθνη. Έχει επιλυθεί επίσης η διαφορά με τη Μεγάλη Βρετανία και τις Ηνωμένες Πολιτείες. Δεν υπάρχει σήμερα κανένας λόγος για να αποκλειστεί η Λιβύη από τον διάλογο και θα πρέπει συνεπώς να συμμετάσχει στην προσεχή ευρωμεσογειακή διάσκεψη.
<P>
Στον τομέα της οικονομικής και της χρηματοδοτικής συνεργασίας, η Επιτροπή έχει καθήκον να ξαναρχίσει διαπραγματεύσεις για την υπογραφή κοινωνικώς βιώσιμων εμπορικών συμφωνιών. Στο πλαίσιο αυτό, το καθήκον της είναι πραγματικά σημαντικό γιατί τα αμοιβαία συμφέροντα είναι πολύ μεγάλα. Συγχρόνως, θα ήθελα ωστόσο να υπογραμμίσω ότι η διμερής προσέγγιση, την οποία μέχρι τώρα ακολουθούσε η Επιτροπή, δεν είναι, κατά τη γνώμη μας, σε θέση να αντιμετωπίσει και να αντεπεξέλθει στις πολυάριθμες προκλήσεις της Μεσογείου. Είναι αναγκαίο να ενθαρρυνθεί, στο πλαίσιο της οικονομικής συνεργασίας, μια πολυμερής και πολυδιμερής προσέγγιση που να διευκολύνει και την προώθηση των συναλλαγών μεταξύ των μεσογειακών χωρών και μεταξύ των χωρών της Νότιας Μεσογείου: μια πολυμέρεια που πρέπει να εφαρμοστεί και στον τομέα της πολιτιστικής και της κοινωνικής συνεργασίας. Η προώθηση της κουλτούρας της διαφοράς, της ελεύθερης ύπαρξης, της πολλαπλότητας των ατόμων, της συνύπαρξης και του διαθρησκευτικού διαλόγου, στο πλαίσιο του σεβασμού των ανθρωπίνων δικαιωμάτων που είναι οικουμενικά, καθώς και η εδραίωση των δικαιωμάτων και των ελευθεριών των γυναικών προϋποθέτουν προγράμματα πολυμερούς συνεργασίας στα οποία πρέπει να συμμετέχουν περισσότερες χώρες. Στο πλαίσιο αυτό, είναι θεμελιώδες, όπως είναι εξάλλου καθήκον της Ένωσης, να υποστηριχθούν οι δημοκρατικές οργανώσεις της οργανωμένης κοινωνίας των πολιτών των μεσογειακών χωρών και ο κοινοβουλευτικός διάλογος κατά το πρότυπο του ευρωμεσογειακού φόρουμ.
<P>
Κύριε Πρόεδρε, κύριε Επίτροπε, κύριε Πρόεδρε του Συμβουλίου, η δημιουργία ενός ευρωμεσογειακού χώρου ειρήνης, οικονομικής δικαιοσύνης, ιθαγένειας και σταθερότητας αποτελεί κοινή απαίτηση των δύο πλευρών της Μεσογείου. Είναι μια μεγάλη πρόκληση, μια εξωτερική πολιτική που θα θέλαμε να δούμε να ακολουθούν τα κοινοτικά θεσμικά όργανα για να αποκτήσει η Ένωση ένα πολιτιστικό και πολιτικό σχέδιο που θα συμβάλει στην επίτευξη της συνύπαρξης και της ανάπτυξης μεταξύ διαφόρων εδαφικών και πολιτιστικών πραγματικοτήτων, για να μπορέσει η Μεσόγειος, πέρα από τους μύθους περί παρελθοντικών μεγαλείων, να γίνει πραγματικά μια θάλασσα ειρήνης και όχι συγκρούσεων ή κατάχρησης εξουσίας ή φτωχών μεταναστών που χάνουν τη ζωή τους ελπίζοντας να φτάσουν στην Ευρώπη.

<SPEAKER ID=83 NAME="Muscardini">
Κύριε Πρόεδρε, για την ανάπτυξη της Μεσογείου χρειάζονται καταρχάς πολιτικές στρατηγικές που δεν θα επιτρέπουν στη γραφειοκρατία να διευθύνει και να τα φρενάρει όλα. Η Ευρώπη είναι φορέας μεγάλων αξιών: ειρήνης, ελευθερίας και κοινωνικής προόδου, αξιών που πρέπει να προστατεύονται καθημερινά, ακριβώς γιατί είναι καρπός κατακτήσεων που κόστισαν πολλές θυσίες. Η οικονομική πρόοδος της Ευρώπης τίθεται όμως σήμερα υπό αμφισβήτηση από την εν εξελίξει διαδικασία παγκοσμιοποίησης που απειλεί την ήπειρό μας με σοβαρό κίνδυνο ύφεσης εξαιτίας των προκλήσεων που αντιπροσωπεύουν η Νοτιοανατολική Ασία - όπου το κόστος εργασίας είναι το ένα δέκατο του κόστους στις χώρες μας - οι Ηνωμένες Πολιτείες και η Ιαπωνία. Η απομόνωση σε μια ενιαία αγορά, η επιβολή φραγμών και προστατευτικών μηχανισμών είναι μια αμυντική τακτική που στο τέλος καταλήγει να είναι μια αποτυχημένη στρατηγική. Οι προκλήσεις της παγκοσμιοποίησης δεν μπορούν να αποφευχθούν. Πρέπει ωστόσο να καταλάβουμε πώς να τις αντιμετωπίσουμε, πώς να τις κατευθύνουμε.
<P>
Η Μεσόγειος παραμένει σήμερα η καθοριστικότερη δοκιμασία για την ικανότητα της Ευρώπης να δρά πέρα από τα όρια της ηπείρου της. Στο πλαίσιο αυτό, στόχος είναι να χαράξουμε μια μεσογειακή πολιτική σε μια Ένωση που χαρακτηρίζεται από υπερβολική ανισότητα προς το βορειοανατολικό τμήμα της και που φροντίζει όλο και λιγότερο για το Νότο της, τη Λεκάνη της Μεσογείου. Η μεσογειακή πολιτική διαρθρώνεται σε ένα πλήθος ποικιλόμορφων συμφερόντων και καταστάσεων λανθάνουσας έντασης και γι' αυτό πρέπει να περιλαμβάνει διάφορες πτυχές: την ανάπτυξη των πρωτοβουλιών που στοχεύουν στη διαφύλαξη της ειρήνης, τώρα που ξανάρχισε η ειρηνευτική διαδικασία στη Μέση Ανατολή, και εν προκειμένω θα θέλαμε επίσης να εκφράσουμε την ικανοποίησή μας για το ότι το ταξίδι του Πάπα εντάσσεται στο πλαίσιο μιας νέας σχέσης μεταξύ των διαφόρων θρησκειών, για να καταλάβουν η μία την άλλη και να αλληλοβοηθηθούν· τη δημιουργία σχεδίων εταιρικής σχέσης με τη συμμετοχή της Βόρειας και της Νότιας Ευρώπης, ακριβώς γιατί ο στόχος να γίνει η Μεσόγειος ένας χώρος διαλόγου, ανοχής και συνεργασίας, όπου θα διασφαλίζεται η ειρήνη και η σταθερότητα, δεν μπορεί να επιτευχθεί χωρίς ισχυρή πολιτική βούληση και χωρίς διαρκή και ισόρροπη κοινωνική και οικονομική ανάπτυξη. Δεν μπορούμε να παραβλέψουμε την ανάγκη διαφορετικής και αποτελεσματικότερης οικονομικής πολιτικής για τις αναπτυσσόμενες χώρες της λεκάνης της Μεσογείου. Πάρα πολλές είναι οι άσκοπες παρεμβάσεις, τη στιγμή που συνεχίζουν να μην υπάρχουν υδραγωγεία, σχολεία, μέσα για να μπορέσουν οι νέοι απολυτηριούχοι και πτυχιούχοι να ξεκινήσουν μια νέα ζωή.
<P>
Γι' αυτό, κύριε Πρόεδρε, πιστεύω πως έχουμε ακόμη πολλά να κάνουμε.

<SPEAKER ID=84 NAME="Fiori">
Κύριε Πρόεδρε, ζούμε μια θεμελιώδη στιγμή για τη ζωή της Ευρωπαϊκής Ένωσης: ετοιμαζόμαστε για μια διεύρυνση άνευ προηγουμένου και συγχρόνως προετοιμάζουμε μια μεταρρύθμιση των θεσμικών οργάνων που θα μας επιτρέψει να διαχειριστούμε όσο το δυνατόν καλύτερα μια πολιτική οντότητα αυτού του μεγέθους. Η δέσμευσή μας δεν μπορεί να υποτιμά την περιοχή της Μεσογείου: πρέπει να είναι ένας από τους προνομιούχους συνομιλητές των πολιτικών μας, ένα σημαντικό σύνορο στο οποίο πρέπει να εστιάσουμε την προσοχή μας. Η διαδικασία υλοποίησης μιας πραγματικής ευρωμεσογειακής εταιρικής σχέσης, όπως καθορίστηκε στη Βαρκελώνη το 1995, δεν έχει ακόμη ολοκληρωθεί, παρά τη σαφή βούληση των κυβερνήσεων της Ευρωπαϊκής Ένωσης να συμπεριλάβουν τη μεσογειακή πολιτική στις προτεραιότητές τους, βούληση που η Ομάδα μας συμμερίζεται απολύτως. Παρά τις προόδους που επιτεύχθηκαν σε διμερές και πολυμερές επίπεδο, ο Χάρτης Σταθερότητας και Ασφάλειας δεν έχει ακόμη ολοκληρωθεί. Η εταιρική σχέση πόρρω απέχει από την εκπλήρωση των καθορισμένων στόχων. Η ανάπτυξη των πολυμερών σχέσεων δεν προχώρησε με σταθερό ρυθμό και η πολιτιστική, κοινωνική και ανθρώπινη εταιρική σχέση είναι σίγουρα ανεπαρκής. Δεδομένου ότι η ολοκλήρωση της ειρηνευτικής διαδικασίας είναι ουσιώδης για να μπορέσει να αναπτυχθεί η ευρωμεσογειακή εταιρική σχέση με αρμονικότερο τρόπο, δεν εκτιμά η Επιτροπή ότι η Ένωση πρέπει να λάβει σθεναρά μέτρα για να ενθαρρύνει την ειρηνευτική διαδικασία στη Μέση Ανατολή;
<P>
Όσον αφορά την οικονομική και χρηματοδοτική εταιρική σχέση, μπορεί η Επιτροπή να επισημάνει ποιες δράσεις προτίθεται να προωθήσει στις ενδιαφερόμενες χώρες για να εκπληρώσει, πέρα από τη ζώνη ελεύθερων συναλλαγών έως το 2010, τους στόχους της μακροοικονομικής σταθεροποίησης, τη διαδικασία απελευθέρωσης και ιδιωτικοποίησης, τη νομοθετική απλούστευση και την ενίσχυση των κοινωνικών πολιτικών; Τι μέτρα προτίθεται να εγκρίνει η Επιτροπή για την αποτελεσματικότερη διαχείριση του προγράμματος MEDA; Ποιες δράσεις προτίθεται να αναλάβει για να συμβάλει στη μείωση των ανισοτήτων μεταξύ των επιπέδων ευημερίας, για να προωθήσει την υλοποίηση έργων υποδομής, καθώς και την αξιολόγηση και την αναθεώρηση των εμπορικών συμφωνιών; Ποιες συγκεκριμένες δράσεις προτίθεται να εγκρίνει η Επιτροπή για να θέσει σε εφαρμογή μια πραγματική πολιτιστική, κοινωνική και ανθρώπινη εταιρική σχέση;
<P>
Ας θέσουμε ξανά ως βάση τη Βαρκελώνη και ας ακολουθήσουμε ξανά την σφαιρική προσέγγιση, ενθαρρύνοντας εκείνες τις προτεραιότητες που μέχρι τώρα αμελούσαμε και υποστηρίζοντας τη διεξαγωγή φόρουμ των πολιτών, προκειμένου να ενθαρρυνθεί η ενεργός συμμετοχή των κοινωνιών. Ας επαναπροωθήσουμε με σαφή πολιτική βούληση τη μεσογειακή εταιρική σχέση, καθορίζοντας μια νέα γενιά προγραμμάτων για να αποφύγουμε τον κατακερματισμό και να διασφαλίσουμε, αντίθετα, τον καλύτερο συντονισμό και την αποτελεσματική χρήση των πόρων.
<P>
Η Ομάδα μας πιστεύει στη Μεσόγειο και θέλει να προσλάβει η Μεσόγειος για την Ευρωπαϊκή Ένωση τη στρατηγική, οικονομική και πολιτική σημασία που της απέδωσε η ιστορία.

<SPEAKER ID=85 NAME="Bautista Ojeda">
ES) Κύριε Πρόεδρε, η διεύρυνση είναι απαραίτητη και πραγματικά σημαντική για το μέλλον της Ευρωπαϊκής Ένωσης ως ο μοναδικός τρόπος να αποφευχθεί να μετατραπεί η Ευρώπη σε μια νήσο ευημερίας που περιβάλλεται από φτώχεια. Αλλά αν η διεύρυνση προς τα Ανατολικά είναι ένα αδιαμφισβήτητο θέμα, δεν είναι κατανοητό γιατί αυτή η διεύρυνση πραγματοποιείται αποκλειστικά σε μια και μόνη κατεύθυνση, ενώ απομακρυνόμαστε από τα παράλια της Μεσογείου, που είναι τόσο κοντινά μας, ξεχνώντας πόσο κοντά μας βρίσκονται οι χώρες του Μαγκρέμπ, ορισμένες από τις οποίες τυγχάνουν ειδικού καθεστώτος σύνδεσης με την Ευρωπαϊκή Ένωση, και ότι το μέλλον μας είναι συνδεδεμένο στενά με εκείνες. Χωρίς να είναι ανάγκη να υπενθυμίσουμε τα σημαντικά κοινά συμφέροντα που έχουμε με τις προαναφερθείσες χώρες, στη γεωργία και την αλιεία, ούτε τα σοβαρά κοινά προβλήματα μεταναστευτικού τύπου ανάμεσα στην Ανδαλουσία και το Μαρόκο, τα οποία προκαλούν πρόσθετες δυσκολίες.
<P>
Ευρωπαϊκές περιφέρειες όπως η Ανδαλουσία, πολύ κοντινές στις χώρες του Μαγκρέμπ, μοιράζονται με τις χώρες αυτές περισσότερα συμφέροντα και προβλήματα απ' ό,τι με άλλα κράτη μέλη της Ένωσης και πολύ περισσότερρα από αυτά που μοιράζονται με τα μελλοντικά υποψήφια προς ένταξη κράτη. Συγκεκριμένα, αυτή η κατάσταση αγάπης-μίσους μεταξύ ορισμένων κοινοτικών εδαφών και το Μαγκρέμπ δημιουργεί μη αναγκαίες εντάσεις, τόσο οικονομικές όσο και κοινωνικές, τις οποίες πρέπει να επιλύσουμε καταθέτοντας στο τραπέζι όλες τις διαπραγματευτικές μας ικανότητες και χρησιμοποιώντας όλους τους υφιστάμενους ή νεοδημιουργηθέντες μηχανισμούς για να ενισχυθεί και πάλι η ευρωμεσογειακή συνεργασία.
<P>
Με αυτή την έννοια, πιστεύουν το Συμβούλιο και η Επιτροπή ότι η δημιουργία ενός δια-εδαφικού οργάνου ή συμβουλίου των Στενών, με την παρουσία πολιτικών εκπροσώπων των μεθοριακών περιοχών και της ίδιας της Ευρωπαϊκής Ένωσης, θα ήταν χρήσιμη και θα επέτρεπε την αποκέντρωση της συνεργασίας;

<SPEAKER ID=86 NAME="Seixas da Costa">
Κύριε Πρόεδρε, κυρίες και κύριοι βουλευτές, κατ' αρχάς επιτρέψατέ μου να τονίσω ότι οι σχέσεις με τις μεσογειακές χώρες αποτελούν μια προτεραιότητα που έχει τεθεί ως τέτοια στο πρόγραμμα εργασιών της πορτογαλικής Προεδρίας για το τρέχον εξάμηνο. Γνωρίζουμε τους κύριους μηχανισμούς που έχουν θεσπισθεί από την Ευρωπαϊκή Ένωση όσον αφορά το εν λόγω θέμα, και για αυτόν τον λόγο δεν πρόκειται να τους αναφέρω. Θα ήθελα ωστόσο να πω πως σε ό,τι αφορά την ευρωμεσογειακή εταιρική σχέση, θα διεξαχθεί κατά τη διάρκεια της πορτογαλικής Προεδρίας μια άτυπη σύνοδος των υπουργών εξωτερικών των χωρών της ευρωμεσογειακής εταιρικής σχέσης στις 25 και 26 Μαΐου στόχος της οποίας είναι η θέσπιση ενός ειλικρινούς και ανοικτού διαλόγου σχετικά με τις λειτουργίες και τις προτεραιότητες αυτής της εταιρικής σχέσης, προβαίνοντας ιδιαίτερα σε έναν απολογισμό και σε μια κριτική ανάλυση σχετικά με τον τρόπο που κατανοούμε τη λειτουργία αυτής της εταιρικής σχέσης, και γνωρίζουμε ότι σε κάποιες χώρες από αμφότερες τις όχθες της Μεσογείου μπορεί να υπάρχουν διαφορετικές ερμηνείες, ούτως ώστε να μπορέσουμε να δώσουμε την απαραίτητη ώθηση προκειμένου να ενδυναμώσουμε τις δραστηριότητές στους τρεις άξονές τους, καθώς επίσης για να προετοιμάσουμε την επίσημη συνεδρίαση των υπουργών εξωτερικών Βαρκελώνη ΙV η οποία θα διεξαχθεί τον Νοέμβριο στη Μασσαλία στα πλαίσια της διαδικασίας της Βαρκελώνης. Είναι κατά τη γνώμη μας σημαντικό να προβούμε σε αυτήν την αξιολόγηση όχι μόνο για να κάνουμε συστηματικά αυτό που ήδη κάναμε στη Στουτγάρδη, αλλά επίσης για να κάνουμε μια ανάλυση των νέων προτεραιοτήτων σε κάποιους τομείς στους οποίους δεν είναι ιδιαίτερα ανεπτυγμένη η συνεργασία.
<P>
Όσον αφορά στη δημιουργία μιας ζώνης ελεύθερου εμπορίου, που αποτελεί έναν άλλον άξονα της διαδικασίας των μεσογειακών σχέσεων, αντιλαμβανόμαστε πως αυτή δεν θα πρέπει να αντιμετωπίζεται ως ένας αυτοσκοπός, αλλά ως ένα μέσο για τη βελτίωση των συνθηκών διαβίωσης των πολιτών και για την αύξηση των εσόδων τους, και ιδιαίτερα για να μετριαστούν οι ανισότητες που υφίστανται σήμερα σε σχέση με τους πολίτες της Ευρωπαϊκής Ένωσης. Η δημιουργία αυτής της ζώνης σίγουρα θα δώσει στις μεσογειακές χώρες τη δυνατότητα να συμμετάσχουν μέσω μιας διαδικασίας ελεύθερου εμπορίου σε έναν περισσότερο αλληλοεξαρτώμενο κόσμο και συνεπώς να μην παραμείνουν στο περιθώριο αυτής της γενικής ανάπτυξης που τείνει να δημιουργεί μεγαλύτερο πλούτο και ευημερία.
<P>
Τώρα σχετικά με το πρόγραμμα MEDA, που αποτελεί σημαντικό μέσο υπό αυτήν την έννοια, το ποσό του προγράμματος MEDA-ΙΙ για την περίοδο 2000-2006 δεν είναι ακόμη γνωστό, και η Επιτροπή ανακοίνωσε βραχυπρόθεσμες προτάσεις διανομής της θέσης IV του προϋπολογισμού για τις εξωτερικές σχέσεις στην οποία περιλαμβάνεται το πρόγραμμα MEDA. Το Συμβούλιο αναλύει την πρόταση που υπέβαλλε η Επιτροπή στο τέλος του περασμένου χρόνου για την απλούστευση και βελτίωση των ρυθμιστικών διαδικασιών του MEDA, αποκρινόμενο έτσι σε ένα αίτημα των μεσογειακών μας εταίρων. Στο παρελθόν έχουμε διαπιστώσει ότι τόσο εκ μέρους κάποιων εταίρων από το Νότο της Μεσογείου όσο και εκ μέρους κάποιων κρατών μελών, είτε επίσης εκ μέρους της ίδιας της Επιτροπής, που από αυτήν την άποψη προέβη σε μια συγκεκριμένη αξιολόγηση της αποτελεσματικότητας του συστήματος, μέρος αυτού του συστήματος χρειαζόταν βελτίωση. Πιστεύουμε πως τα προτεινόμενα μέσα μπορούν να επιτύχουν αυτήν τη βελτίωση.
<P>
Εξάλλου υπήρξε διαβούλευση με το Ευρωπαϊκό Κοινοβούλιο σχετικά με αυτήν την πρόταση, και το Συμβούλιο ελπίζει πως σύντομα το πρώτο θα γνωμοδοτήσει σχετικώς. Το πρόγραμμα MEDA χρηματοδοτεί επίσης δραστηριότητες στους τομείς της εκπαίδευσης και της επαγγελματικής κατάρτισης και στο παρόν πλαίσιο η παρεχόμενη χρηματοδότηση ανέρχεται σε περίπου 1 δις ευρώ ετησίως. Τα δάνεια της Ευρωπαϊκής Τράπεζας Επενδύσεων που εκπροσωπούν ποσό της ίδιας τάξης μεγέθους, διατίθενται κυρίως για τη χρηματοδότηση των περιβαλλοντικών υποδομών και έργων.
<P>
Θα ήθελα να πω πως στα πλαίσια της διαδικασίας της Βαρκελώνης, θα διεξαχθεί στις 31 Μαρτίου και την 1 Απριλίου μια συνεδρίαση ειδικών στους τομείς της απασχόλησης και της επαγγελματικής κατάρτισης με στόχο ακριβώς να εξεταστεί ο τρόπος με τον οποίο μπορούμε να βοηθήσουμε τις χώρες του Νότου της Μεσογείου να θεσπίσουν εθνικές πολιτικές σε θέματα απασχόλησης και επαγγελματικής κατάρτισης και να γίνει ανταλλαγή πληροφοριών και εμπειριών. Ο κεντρικός στόχος είναι σαφώς η συμβολή προς την αύξηση της ανταγωνιστικότητας, εφόσον αυτή όντως εξαρτάται σε μεγάλο βαθμό από το επίπεδο της κατάρτισης των ανθρωπίνων πόρων.
<P>
Όσον αφορά τον ρόλο του Ανώτατου Εκπροσώπου για την Κοινή Εξωτερική Πολιτική και την Πολιτική Ασφάλειας που αναφέρθηκε σε μια από τις ερωτήσεις που ετέθησαν στο Συμβούλιο, θα ήθελα να δηλώσω πως η Ευρωπαϊκή Ένωση δίνει πολύ μεγάλη σημασία στην προώθηση μιας συνεκτικής και σφαιρικής πολιτικής για τη Μεσόγειο. Από αυτήν την άποψη είμαστε διατεθειμένοι να διαδραματίσουμε ενεργητικό ρόλο όχι μόνο όσον αφορά τη διαδικασία της Βαρκελώνης, αλλά επίσης όσον αφορά την ίδια την ειρηνευτική διαδικασία στη Μέση Ανατολή. Ο Ανώτατος Εκπρόσωπος ασχολείται ιδιαίτερα με τέτοιου είδους ζητήματα και συμμετείχε στην τελευταία συνεδρίαση της Διοικητικής Υπουργικής Επιτροπής που διεξήχθη στη Μόσχα και που έδωσε μια νέα ώθηση στον πολυμερή άξονα της ειρηνευτικής διαδικασίας στη Μέση Ανατολή, στην οποία εμπλέκεται η Ευρωπαϊκή Ένωση.
<P>
Όπως γνωρίζετε άλλα συγκεκριμένα ζητήματα στα οποία η Ευρωπαϊκή Ένωση είναι διατεθειμένη να συνεχίσει να εργάζεται είναι η κατάρτιση μιας κοινής στρατηγικής σχετικά με τη Μεσόγειο, σύμφωνα με τα όσα αποφασίστηκαν στο Ευρωπαϊκό Συμβούλιο της Κολωνίας και επαναλήφθηκαν στον Ευρωπαϊκό Συμβούλιο του Ελσίνκι. Αυτήν τη στιγμή η πορτογαλική Προεδρία προετοιμάζει αυτήν την κοινή στρατηγική, και θα ήθελα να επιστήσω την προσοχή σας στο ότι έχει χαρακτηριστικά διαφορετικά από εκείνα των δύο προηγούμενων κοινών διμερών στρατηγικών, τόσο με τη Ρωσία όσο και με την Ουκρανία. Πρόκειται για μια περισσότερο οριζόντια κοινή στρατηγική, με πολυμερή χαρακτήρα και αφορά ένα σύνολο αξόνων που κατά τη γνώμη μας θα πρέπει να ξεπερνούν εκείνο που ήδη περιέχει η διαδικασία της Βαρκελώνης. Δηλαδή, αν αυτή η κοινή στρατηγική δεν περιέχει κάτι παραπάνω από τη διαδικασία της Βαρκελώνης δεν θα έχουμε καμία προστιθέμενη αξία σχετικά με μια συνεκτική πολιτική της Ευρωπαϊκής Ένωσης ενώπιον των εταίρων της του Νότου. Η ιδέα μας είναι να μπορέσουμε με αυτήν την κοινή στρατηγική να συμβάλλουμε σε μια νέα διάσταση και ιδιαίτερα να διαπιστώσουμε ποια είναι η εξέλιξη της ειρηνευτικής διαδικασίας στη Μέση Ανατολή και με ποιο τρόπο αυτή η - θετική ελπίζουμε - εξέλιξη μπορεί να αντανακλά στην ίδια τη στρατηγική σχέση στο εσωτερικό της Μεσογείου.
<P>
Η Ευρωπαϊκή Ένωση διεξάγει επίσης εργασίες σχετικά με ένα έγγραφο προοπτικών για το μέλλον της περιοχής ούτως ώστε να είναι προετοιμασμένη να διαδραματίσει πλήρως τον ρόλο της όταν θα επιτευχθεί η ειρήνη ως αποτέλεσμα της ειρηνευτικής διαδικασίας στη Μέση Ανατολή. Θα πρέπει επίσης να διεξαχθεί μια ανάλυση των ζητημάτων σχετικά με τα οποία η Ευρωπαϊκή Ένωση έχει λάβει ιδιαίτερα σαφή θέση στο πλαίσιο των θεμάτων ασφάλειας, πόσιμου ύδατος και των προσφύγων.
<P>
Όσον αφορά τον Ευρωμεσογειακό Χάρτη για την ειρήνη και τη σταθερότητα, που αποτελεί ένα ζήτημα που αξίζει την προσοχή του Κοινοβουλίου και που έχει τραβήξει την προσοχή του Συμβουλίου, έπειτα από την εντολή που δόθηκε από την Υπουργική Διάσκεψη της Στουτγάρδης τον Απρίλιο του 1999, υπήρξε προγραμματισμός των εργασιών σχετικά με το συγκεκριμένο θέμα, ενώ διεξήχθησαν σχετικές συνεδριάσεις τον Νοέμβριο, Δεκέμβριο και Μάρτιο. Μέχρι στιγμής οι συζητήσεις επικεντρωνόταν στις αρχές που θα πρέπει να συμπεριληφθούν στον συγκεκριμένο χάρτη, στα μέσα και τους μηχανισμούς του, καθώς επίσης και στις θεσμικού χαρακτήρα διατάξεις του. Εντός των ημερών προβλέπεται μια νέα συνεδρίαση η οποία θα διεξαχθεί εδώ στις Βρυξέλλες. Προχωρούν επίσης οι εργασίες όσον αφορά την κατάρτιση μιας έκθεσης σχετικά με την επιτευχθείσα πρόοδο, η οποία εκτός από αντικείμενο ανεπίσημης ανάλυσης θα πρέπει να αποτελέσει και αντικείμενο εξέτασης κατά τη σύνοδο των υπουργών εξωτερικών η οποία θα διεξαχθεί στη Λισσαβόνα κατά την πορτογαλική Προεδρία.
<P>
Και απαντώντας σε ένα άλλο ερώτημα, σε αυτήν τη φάση το Συμβούλιο δεν αντιμετωπίζει την πιθανότητα μιας πολυμερούς συνθήκης μεταξύ των τρίτων χωρών. Η Ευρωπαϊκή Ένωση θεωρεί πως είναι απαραίτητο να προωθηθεί πρώτον κάθε και οποιαδήποτε μορφή αυθόρμητης συνεργασίας Νότου-Νότου, η οποία είναι ακόμη πολύ περιορισμένη, καθώς επίσης να επιταχυνθούν οι εμπορικές συμφωνίες μεταξύ των μεσογειακών χωρών, πράγμα για το οποίο έχει ήδη παρασχεθεί τεχνική υποστήριξη. Και, κύριε Πρόεδρε, σχετικά με αυτό το θέμα επιτρέψτε μου να πω πως πολλά από τα παράπονα που εκφράζονται σχετικά με τον τρόπο με τον οποίο λειτουργεί η μεσογειακή διαδικασία αφορούν σχεδόν πάντα τον τρόπο με τον οποίον αντιμετωπίζεται η σχέση Βορρά-Νότου. Θα ήθελα να τονίσω σαφώς σε αυτό το σημείο πως, χωρίς να θέλω να διατυπώσω οποιαδήποτε επίκριση, εδώ υπάρχει επίσης μια σαφής διάσταση των όσων ορίστηκαν στη Βαρκελώνη: οι χώρες της νότιας ακτής της Μεσογείου έχουν πολλή δουλειά να κάνουν ως προς τη διαπεριφερειακή μεταξύ τους σχέση, κάτι που δεν έχει γίνει, κάτι που εξάλλου και οι ίδιες παραδέχονται, και χωρίς αυτήν τη συνεργασία εντός της περιφέρειας της Νότιας Μεσογείου δεν είναι δυνατόν να στεφθεί με επιτυχία η διαδικασία ευρωμεσογειακής συνεργασίας. Και είναι σημαντικό να περάσει αυτό το μήνυμα και στους εταίρους μας του Νότου, ειδάλλως η σχέση αυτή θα παραμείνει στο επίπεδο μιας σχέσης της Ευρωπαϊκής Ένωσης με κάθε μία από αυτές τις χώρες και ποτέ δεν θα μπορέσουμε να δημιουργήσουμε έναν κοινό χώρο. Και για αυτόν τον κοινό χώρο οι χώρες της νότιας ακτής της Μεσογείου πρέπει να καταλάβουν ότι πρέπει να κάνουν υποχωρήσεις και θα πρέπει να διατηρήσουν έναν εποικοδομητικό διάλογο όσον αφορά τη συνεργασία μεταξύ τους.
<P>
Θα ήθελα να πω πως στον τομέα της ευρωμεσογειακής συνεργασίας η γαλλική Προεδρία προτίθεται να συνεχίσει τις εργασίες που έχουν ήδη ξεκινήσει στην Χάγη από τον Μάρτιο του 1999 σχετικά με τη μετανάστευση και τις ανταλλαγές πληθυσμών, διοργανώνοντας μια νέα σύνοδο σε επίπεδο υψηλών αξιωματούχων κατά το δεύτερο εξάμηνο του τρέχοντος έτους. Πρόκειται για ένα άκρως λεπτό ζήτημα και παραδεχόμαστε τη σπουδαιότητα και τη σημασια της ερώτησης που τέθηκε στο Συμβούλιο, αλλά για την οποία χρειάζεται μια καλή προετοιμασία.
<P>
Σχετικά με το ζήτημα της προθεσμίας του 2010 και με το ερώτημα που μας τέθηκε σχετικά με τη δημιουργία μιας επιτροπής η οποία θα εξετάσει τις απαραίτητες ενέργειες, αυτήν τη στιγμή δεν διατιθέμεθα να δημιουργήσουμε κάποια επιτροπή, αλλά σίγουρα δεσμευόμαστε να συνεχίσουμε και να ολοκληρώσουμε το ταχύτερο δυνατόν τις διαπραγματεύσεις των συμφωνιών σύνδεσης μεταξύ Ευρωπαϊκής Ένωσης και μεσογειακών χωρών. Προκειμένου να επιτευχθεί κάτι τέτοιο είναι απαραίτητη η βούληση αμφότερων πλευρών. Η συμφωνία σύνδεσης με το Μαρόκο μόλις τέθηκε σε ισχύ την 1η Μαΐου, και η Προεδρία του Συμβουλίου είναι πεπεισμένη ότι η συμφωνία με το Ισραήλ θα μπορέσει επίσης να τεθεί σε ισχύ τον Ιούνιο δεδομένων των προόδων που έχουν επιτευχθεί ως προς την κύρωσή της από τη χώρα αυτή. Όπως είναι γνωστό, ακολουθούν οι διαπραγματεύσεις με την Αλγερία στα μέσα Απριλίου και θα έπρεπε επίσης να είχαν συνεχίσει οι διαπραγματεύσεις με τη Συρία στα τέλη Μαρτίου, αλλά αναβλήθηκαν κατόπιν του σχηματισμού νέας κυβέρνησης. Η πορτογαλική Προεδρία ελπίζει ότι κατά τη διάρκεια αυτού του εξαμήνου θα μπορέσει να επιτευχθεί σημαντική πρόοδος.
<P>
Αλλά, κύριε Πρόεδρε, όσον αφορά τις ευρωμεσογειακές συμφωνίες, είναι επίσης σημαντικό να λεχθεί ότι πρέπει να έχουμε μια προοπτική μη συστηματικής αύξησης των προσδοκιών που τίθενται σε αυτές τις ίδιες τις συμφωνίες. Οι ευρωμεσογειακές συμφωνίες δεν μπορούν να αποτελέσουν ένα είδος βάσης εκκίνησης, ούτως ώστε οι χώρες που συνάπτουν τις συμφωνίες να συνεχίζουν να λαμβάνουν σημαντικά και σωρευτικά οφέλη σε σχέση με αυτά που ελάμβαναν οι προηγούμενες, κάτι που θα δημιουργούσε κατά κάποιον τρόπο ένα συστηματικό παιχνίδι αντικατοπτρισμών σε αυτή τη διαδικασία. Είναι σημαντικό οι χώρες της νότιας ακτής της Μεσογείου να καταλάβουν ότι πρέπει να εξασφαλίσουμε μια ίση αντιμετώπιση και ότι δεν μπορούν καθυστερώντας την έναρξη των διαδικασιών να επιτύχουν πλεονεκτήματα όσον αφορά τις μεταγενέστερες συμφωνίες. Και ιδιαίτερα ότι δεν μπορεί να υπάρξει αναθεώρηση παλαιότερων συμφωνιών βάσει των πλεονεκτημάτων που έχουν αποκτηθεί μέσω μεταγενέστερων συμφωνιών. Δεν πρόκειται για μια σωρευτική διαδικασία, αλλά για μια διαδικασία ισορροπίας και ισότητας.
<P>
Η Ευρωπαϊκή Ένωση έχει καταβάλει μεγάλες προσπάθειες για να δείξει στις χώρες τις νότιας ακτής της Μεσογείου ότι η δημιουργία της ενιαίας αγοράς αποτελεί ένα θετικό βήμα. Και για αυτόν τον λόγο και σε σχέση με τα όσα είπα πριν από λίγο, έχουμε παρακινήσει αυτές τις χώρες ούτως ώστε να εναρμονίσουν το συντομότερο δυνατόν τη νομοθεσία τους με εκείνη της Ένωσης. Αυτό αποτελεί μέρος του περιφερειακού προγράμματος βιομηχανικής συνεργασίας που διεξάγεται στα πλαίσια της ευρωμεσογειακής εταιρικής σχέσης, και η πορτογαλική Προεδρία σε συνεργασία με την κυβέρνηση της Κύπρου αποφάσισε να διεξάγει στη Λευκωσία στις 21 και 23 Ιουνίου, μια συνάντηση σε επίπεδο υπουργών βιομηχανίας, κάτι που μας φαίνεται ύψιστης σημασίας. Θα είναι η τρίτη ευρωμεσογειακή σύνοδος σε επίπεδο υπουργών βιομηχανίας σχετικά με το συγκεκριμένο θέμα.
<P>
Σχετικά με την ειρηνευτική διαδικασία στη Μέση Ανατολή, το ερώτημα που έθεσε το Κοινοβούλιο οδηγεί σε ένα ζήτημα ουσίας. Η ορατότητα στην ειρηνευτική διαδικασία στη Μέση Ανατολή δεν αποτελεί αυτοσκοπό για την Ευρωπαϊκή Ένωση. Αντιλαμβανόμαστε πως το κεντρικό κριτήριο που βρίσκεται κάτω από τη δράση του Συμβουλίου των Υπουργών είναι η προσπάθεια να συμβάλλουμε με την παρουσία μας και με τη δράση μας στην επιτυχία της ειρηνευτικής διαδικασίας. Έχουμε υποστηρίξει ένθερμα αυτήν την ειρηνευτική διαδικασία, όχι μόνο μέσω σημαντικής οικονομικής ενίσχυσης - και θα ήθελα να διασαφηνίσω πως η εν λόγω οικονομική ενίσχυση στη συγκεκριμένη περιοχή ήταν μοναδική - αλλά επίσης μέσω των ίδιων των πολιτικών πρωτοβουλιών και της εποικοδομητικής υποστήριξής που οι τελευταίες προσφέρουν προς τις προσπάθειες των Ηνωμένων Πολιτειών και άλλων πρωταγωνιστών. Είναι καλό να λάβουμε υπόψη μας ότι η ορατότητα και η παρουσία της Ευρωπαϊκής Ένωσης στην ειρηνευτική διαδικασία στη Μέση Ανατολή θα είναι αυτή που θα ήθελαν οι εταίροι αυτής της ειρηνευτικής διαδικασίας, και όχι αυτή που θα μπορεί απαραίτητα να ανταποκρίνεται στα συμφέροντα ορατότητας που κάποιες χώρες ενδεχομένως να έχουν σχετικώς. Θα κάνουμε ό,τι μπορούμε ούτως ώστε να φανούμε χρήσιμοι στην ειρηνευτική διαδικασία, γιατί αυτό που μας ενδιαφέρει στην ειρηνευτική διαδικασία είναι η ειρήνη και όχι η ορατότητα στο πλαίσιο αυτής της ειρήνης. Από αυτήν την άποψη, θα ήθελα να τονίσω τις προσπάθειές μας ως προς την παλαιστινιακή πλευρά, υποστηρίζοντας την υλοποίηση των συμφωνιών που έχουν συνηφθεί και συμβάλλοντας στις συζητήσεις για το μόνιμο καθεστώς. Όσον αφορά τη Συρία, το Συμβούλιο συνεχίζει να καταβάλλει μεγάλες προσπάθειες, συγκεκριμένα μέσω ενός ειδικού απεσταλμένου, το έργο του οποίου θα ήθελα να τονίσω πως είναι άκρως θετικό, προκειμένου να βοηθήσει αμφοτέρες τις πλευρές να μπουν στο δρόμο ούτως ώστε να προβούν σε διμερείς διαπραγματεύσεις, κάτι που εξάλλου από ό,τι γνωρίζουμε συνέβη τον περασμένο Δεκέμβριο. Ελπίζουμε ότι η νέα εποχή που ζούν οι σχέσεις της Συρίας σε διεθνές επίπεδο να μπορέσει επίσης να επιφέρει κάποια πρόοδο προς αυτήν την κατεύθυνση, εφόσον γνωρίζουμε τον βαθμό στον οποίο όλοι οι άξονες αλληλεξαρτώνται στον χώρο της Μέσης Ανατολής.
<P>
Το Συμβούλιο, μαζί με τις Ηνωμένες Πολιτείες και τη Ρωσία, οι οποίοι συνυποστηρίζουν τον πολυμερή άξονα της διαδικασίας που ξεκίνησε το 1991 στη Μαδρίτη, έχει εργαστεί ούτως ώστε μετά από μια διακοπή τριών ετών, οι εν λόγω δραστηριότητες να μπορέσουν να ξεκινήσουν κανονικά εκ νέου. Αυτή η προσπάθεια οδήγησε στη σύνοδο των υπουργών της διοικητικής ομάδας που διεξήχθη την 1η Φεβρουαρίου, στην οποία δόθηκε το πράσινο φως στην πλειοψηφία των πολυμερών ομάδων ούτως ώστε να συνεχίσουν κανονικά τις δραστηριότητές τους την άνοιξη. Η Επιτροπή και το Συμβούλιο ως προεδρεύοντες της ομάδας εργασίας για την οικονομική και περιφερειακή ανάπτυξη, η οποία αποτελείται από 53 μέλη εντός και εκτός της περιοχής, θα συγκαλέσουν τη συνεδρίαση αυτής της ομάδας στις 8 και 11 Μαΐου. Από την άλλη, η Ευρωπαϊκή Ένωση θα αναλάβει την επόμενη συνεδρίαση της διοικητικής ομάδας τον Ιούλιο.
<P>
Όσον αφορά τη συνεδρίαση στις 24 Ιανουαρίου, το Συμβούλιο κάλεσε τον Ανώτατο Εκπρόσωπο, μαζί με τον ειδικό απεσταλμένο και την Επιτροπή, να εξετάσουν λεπτομερέστερα τα ζητήματα στα οποία η Ευρωπαϊκή Ένωση πρόκειται να διαδραματίσει ουσιαστικό ρόλο, όπως είναι τα ζητήματα που έχουν σχέση με την ασφάλεια, το πόσιμο νερό και τους πρόσφυγες. Του ζήτησε επίσης να υποβάλλει προς εξέταση ένα έγγραφο προβληματισμού σχετικά με τις μελλοντικές προοπτικές για την περιοχή ούτως ώστε η Ευρωπαϊκή Ένωση να είναι άρτια προετοιμασμένη να διαδραματίσει έναν σημαντικό ρόλο αφού επιτευχθεί η ειρήνη.
<P>
Η συνεργασία με την κοινωνία των πολιτών, που είναι το θέμα μιας άλλης ερώτησης, παραμένει ως ουσιαστικό στοιχείο για την ανάπτυξη του τρίτου κεφαλαίου της διαδικασίας της Βαρκελώνης. Έχει ήδη αναπτυχθεί μια σειρά από δραστηριότητες, όπως είναι για παράδειγμα η δημιουργία ενός φόρουμ για τη νεολαία, και ελπίζω πως στη συνεδρίαση της Λισαβόνας θα μπορέσουμε να εξετάσουμε σε ποια πεδία μπορούν να επικεντρωθούν αυτές οι δραστηριότητες της τρίτης αυτής διάστασης, ούτως ώστε να επιτρέψουν στην κοινωνία των πολιτών να διαδραματίζει έναν ολοένα σημαντικότερο ρόλο σχετικά με αυτό το θέμα. Όσον αφορά την οικονομική ενίσχυση των ΜΚΟ που ενεργοποιούνται σε αυτόν τον τομέα, όπως είναι σαφές αυτό αποτελεί αρμοδιότητα της Επιτροπής.
<P>
Σχετικά με την ένωση του αραβικού Μαγκρέμπ, το Συμβούλιο είναι πεπεισμένο για τη χρησιμότητα και την ανάγκη μιας συνεργασίας σε μια περιοχή 80 εκατομμυρίων κατοίκων που εξάλλου έχουν την ίδια γλώσσα και την ίδια θρησκεία. Και για αυτόν ακριβώς τον λόγο, όπως προείπα, ενθαρρύνεται συστηματικά η περιφερειακή συνεργασία στο Μαγκρέμπ μέσω του πολιτικού διάλογου που υπάρχει τόσο με την Αλγερία, όσο και με την Τυνησία και το Μαρόκο. Συνεπώς, ελπίζουμε στο μέλλον να υπάρξουν θετικές εξελίξεις, ανεξάρτητα από κάποιες συγκυριακές εξελίξεις - ελπίζουμε περιορισμένες χρονικά - που μπορεί να επηρέασαν αρνητικά τις σχέσεις μεταξύ των χωρών του αραβικού Μαγκρέμπ.
<P>
Όσον αφορά τις σχέσεις με τη Λιβύη, έγινε ένα σημαντικό βήμα με την άρση των κυρώσεων τον Σεπτέμβριο, εκτός του εμπάργκο για τα όπλα. Το Συμβούλιο δήλωσε την επιθυμία του να δει τη Λιβύη να συμμετέχει πλήρως στη διαδικασία της Βαρκελώνης και ελπίζει πως θα μπορέσει η τελευταία να συμφωνήσει πλήρως και χωρίς επιφυλάξεις με το κεκτημένο της Βαρκελώνης. Η τρόικα των πρεσβευτών εξάλλου μόλις πρόσφατα, στις 26 και 27 Μαρτίου, μετέβη στη Λιβύη, και σε αυτό το πλαίσιο ειπώθηκε σαφώς στη Λιβύη πως η αποδοχή εκ μέρους της του κεκτημένου της Βαρκελώνης σημαίνει ότι θα πρέπει να διαπραγματευτεί μια συμφωνία σύνδεσης με την Ευρωπαϊκή Ένωση προκειμένου να μπορέσει να αποτελέσει μέρος της ευρωμεσογειακής ζώνης ελευθέρων συναλλαγών που προβλέπεται για το 2010. Το ζήτημα της διαπραγμάτευσης μιας τέτοιας συμφωνίας με τη Λιβύη αυτή τη στιγμή δεν περιλαμβάνεται στην ημερήσια διάταξη, αλλά το Συμβούλιο θα το συζητήσει όταν θα έρθει η κατάλληλη στιγμή.
<P>
Οι ιδιωτικές επενδύσεις είναι ένα θέμα που τέθηκε σε ένα άλλο ερώτημα. Το Συμβούλιο γνωρίζει τις προκλήσεις που παρουσιάζουν οι ιδιωτικές επενδύσεις, οι οποίες είναι πολύ σημαντικές για την ανάπτυξη. Κατόπιν πρότασης της πορτογαλικής πλευράς που παρουσιάστηκε στο μεσογειακό φόρουμ και στην οποία δόθηκε συνέχεια αργότερα στο πλαίσιο της διαδικασίας της Βαρκελώνης, διεξήχθη στη Λισαβόνα στις 28 Φεβρουαρίου και 11 Μαρτίου μια διάσκεψη σχετικά με τις επενδύσεις σε ολόκληρη την περιοχή της Μεσογείου, στην οποία υπήρξε σημαντική συμμετοχή του ιδιωτικού τομέα. Οι συμμετέχοντες επεσήμαναν το χαμηλό και ανεπαρκές επίπεδο της ροής των επενδύσεων στην περιοχή της Μεσογείου σε σχέση με τις δυνατότητές της και σε σύγκριση με άλλες περιοχές του κόσμου. Επεσήμαναν επίσης τους διάφορους παράγοντες που ευνοούν τις επενδύσεις που θα πρέπει να συγκεντρωθούν και να ενισχυθούν, και συγκεκριμένα την ανάγκη για μια επαρκή διάσταση των αγορών που θα πρέπει να παγιωθεί μέσω της δημιουργίας μιας σταδιακής ευρωμεσογειακής ζώνης ελευθέρου εμπορίου.
<P>
Τότε η Επιτροπή είχε ανακοινώσει τη δημιουργία ενός ευρωμεσογειακού δικτύου συνεργασίας μεταξύ φορέων προώθησης των επενδύσεων που θα έπρεπε να καταστήσει δυνατή την ενημέρωσή τους και τη θεσμική ενίσχυση χάρη σε ένα πρόγραμμα κατάρτισης και τεχνογνωσίας. Επιπλέον, ξεκίνησε μια μελέτη σχετικά με τα εμπόδια που παρουσιάζονται στις άμεσες ξένες επενδύσεις που πιστεύουμε ότι θα μας δώσει αξιόπιστα στοιχεία στο τέλος του χρόνου.
<P>
Όσον αφορά το θέμα της Δυτικής Σαχάρας, που αναφέρθηκε σε μια από τις ερωτήσεις, το Συμβούλιο υποστήριξε τις προσπάθειες του Γενικού Γραμματέα των Ηνωμένων Εθνών και του ειδικού εκπροσώπου του για την περιοχή, πρέσβη Eagleton, και του ειδικού απεσταλμένου, κυρίου Bacon. Το Συμβούλιο έλαβε γνώση της έκθεσης που υπέβαλε ο κύριος Bacon στις 17 Φεβρουαρίου, σύμφωνα με την οποία το προβλεπόμενο χρονοδιάγραμμα έχει πάψει να ισχύει, και σε αυτή τη φάση δεν μπορεί ακόμη να καθοριστεί με βεβαιότητα μια νέα ημερομηνία για τη διεξαγωγή του δημοψηφίσματος. Γνωρίζουμε πως η νέα αυτή κατάσταση μπορεί να έχει αρνητικές επιπτώσεις σε όλη αυτή τη διαδικασία. Ωστόσο, το Συμβούλιο οφείλει να εκφράσει την ικανοποίησή του για τις προθέσεις του Ανώτατου Εκπροσώπου που ζήτησε από τον ειδικό του απεσταλμένο να διερευνήσει τους τρόπους και τα μέσα για την επίτευξη μιας αποδεκτής και αειφόρου λύσης σε αυτήν τη σύγκρουση. Το Συμβούλιο δηλώνει πως είναι διατεθειμένο να συμβάλλει στη δημιουργία ενός κλίματος εμπιστοσύνης μεταξύ όλων των εμπλεκόμενων πλευρών ούτως ώστε να βρεθεί μια λύση για το ζήτημα της Δυτικής Σαχάρας που θα βασίζεται στα ανθρώπινα δικαιώματα και στον σεβασμό των δημοκρατικών αρχών.
<P>
Τελειώνω, κύριε Πρόεδρε. Καλούμαι να απαντήσω σε έναν μεγάλο αριθμό ερωτήσεων και φυσικά αν δεν αναπτύξω δεόντως τις διάφορες ερωτήσεις, κάποιοι από τις κυρίες και τους κύριους βουλευτές μπορεί να πιστέψουν ότι η Προεδρία του Συμβουλίου δεν δίνει τη δέουσα σημασία στις ερωτήσεις τους.
<P>
Θέλω να πω πως αναλύουμε λεπτομερώς κάποια από τα διάφορα στοιχεία της τρέχουσας ευρωμεσογειακής πολιτικής, παρ' ότι κατά τη γνώμη μου αυτό το θέμα αξίζει περισσότερη ανάπτυξη. Παρ' ότι μπορεί να υπάρχει ένα αίσθημα απογοήτευσης σε σχέση με τις προσδοκίες που είχε δημιουργήσει η έναρξη της διαδικασίας της Βαρκελώνης τον Νοέμβριο του 1995 - και ίσως να είμαι εγώ ένας από τους λίγους εδώ που ήταν παρόντες κατά την έναρξη της εν λόγω διαδικασίας, στην υπογραφή της σχετικής συμφωνίας - η ευθύνη εντοπίζεται κυρίως στις πολιτικές συγκυρίες που επικρατούσαν στη Μέση Ανατολή, οι οποίες τον Νοέμβριο του 1995 ήταν ευνοϊκές, αλλά που από εκείνη τη στιγμή άλλαξαν δραματικά προς το κακό με το πάγωμα της ειρηνευτικής διαδικασίας. Ωστόσο, δεν θα πρέπει να ξεχνάμε ότι παρά τις δυσκολίες, η διαδικασία της Βαρκελώνης μπορεί να συνεχιστεί, και πιστεύω ότι είναι σημαντικό να τονιστεί ότι πρόκειται για τη μοναδική διαδικασία στα πλαίσια της οποίας συγκεντρώνονται στο ίδιο τραπέζι όλες οι αραβικές χώρες της Μεσογείου, το Ισραήλ και η Ευρωπαϊκή Ένωση, κάτι που κατά τη γνώμη μου αποτελεί σημαντική πρόοδο. Με την ανάληψη καθηκόντων από τη νέα κυβέρνηση του Ισραήλ, με τη νέα πολιτική της ιδίας για την εκ νέου εκκίνηση της ειρηνευτικής διαδικασίας, πιστεύουμε για ακόμη μια φορά πως θα έχουμε λόγους για να ελπίζουμε πως θα υπάρξουν θετικές εξελίξεις στην ειρηνευτική διαδικασία στη Μέση Ανατολή.

<SPEAKER ID=87 NAME="Nielson">
, Επιτροπή. (ΕΝ) Κύριε Πρόεδρε, εξ ονόματος του συναδέλφου μου Chris Patten, έχω να κάνω τα ακόλουθα σχόλια. Η Επιτροπή συμφωνεί για την ανάγκη επανενεργοποίησης της διαδικασίας της Βαρκελώνης και σύντομα θα καταθέσει ιδέες που θα μας επιτρέψουν να προωθήσουμε την διαδικασία φέτος, ειδικά υπό το φως της Ευρωμεσογειακής Συνόδου Κορυφής, η οποία κατά πάσα πιθανότητα θα πραγματοποιηθεί στα μέσα Νοεμβρίου. Το κείμενο του Χάρτη για την Ειρήνη και τη Σταθερότητα πρέπει να συμφωνηθεί κατά τη Σύνοδο στα μέσα του Νοεμβρίου. Πρέπει να είναι όσο το δυνατόν περισσότερο εποικοδομητικό και φιλόδοξο, Θα ήθελα να δω να πραγματοποιούνται τακτικές συζητήσεις για την ασφάλεια και τη σταθερότητα, ανοιχτές σε όσους εταίρους επιθυμούν να συμμετάσχουν σε αυτές. Επιπροσθέτως, επιθυμούμε να αναπτύξουμε τη συνεργασία για τα ναρκωτικά, την τρομοκρατία, τη μετανάστευση, τη χρηστή διακυβέρνηση και την αποφυγή των συγκρούσεων τουλάχιστον με τις χώρες του Μαγκρέμπ.
<P>
Επιθυμώ, επίσης, να δω την παρουσία μιας ενισχυμένης διάστασης για τα ανθρώπινα δικαιώματα. στη συνεργασία. Θα έπρεπε να έχουμε έναν ειλικρινή και ανοιχτό διάλογο για τις πολιτικές που χρειάζονται οι κυβερνήσεις των εταίρων προκειμένου να βελτιώσουν την κατάσταση σε αυτό τον τομέα. Θα χρησιμοποιήσουμε το MEDA και το συγκεκριμένο πρόγραμμα MEDA-δημοκρατία για να υποστηρίξουμε τις θετικές δράσεις, κυρίως των ΜΚΟ, για να προωθήσουμε τον σεβασμό των ανθρωπίνων δικαιωμάτων και των δημοκρατικών ελευθεριών στην περιοχή. Ο οικονομικός στόχος της συνεργασίας είναι αφενός η δημιουργία μιας περιοχής κοινής ευημερίας μέσω της σταδιακής θέσπισης του ελεύθερου εμπορίου που θα συνοδεύεται από μια ουσιαστική χρηματοδοτική υποστήριξη της ΕΕ για την οικονομική μετάβαση, αφετέρου η παροχή βοήθειας στους εταίρους για να αντιμετωπίσουν τις κοινωνικές και οικονομικές προκλήσεις που συνεπάγεται το ελεύθερο εμπόριο.
<P>
Προγράμματα χρηματοδοτούμενα από το MEDA εφαρμόζονται ήδη για τη στήριξη του βιομηχανικού εκσυγχρονισμού, της διαρθρωτικής προσαρμογής, της ανάπτυξης του ιδιωτικού τομέα, της κατάρτισης και της προώθησης των μικρομεσαίων επιχειρήσεων. Όλα τα προγράμματα περιέχουν προϋποθέσεις που διασφαλίζουν ότι λαμβάνονται υπόψη οι κοινωνικές τους επιπτώσεις. Προτίθεμαι να διασφαλίσω ότι θα δοθεί ακόμα μεγαλύτερη προσοχή στις προτεραιότητες της χρηματοοικονομικής μας συνεργασίας στο μέλλον, κυρίως εστιάζοντας τις προσπάθειές μας στους μηχανισμούς τομεακής προσαρμογής που μας επιτρέψουν να επικεντρωθούμε στους κυριότερους στόχους της εταιρικής σχέσης και θα βελτιώσουν τους ρυθμούς εκταμίευσης του MEDA.
<P>
Η εφαρμογή του MEDA έχει δεχθεί κριτική, άλλοτε δικαιολογημένη, άλλοτε όχι. Πρόκειται για ένα καινούριο πρόγραμμα με συγκεκριμένους στόχους, που συνδέονται με την εφαρμογή ελεύθερου εμπορίου με τους εταίρους. Συχνά οι τελικοί δικαιούχοι δεν είναι οι κυβερνήσεις των εταίρων χωρών. Αυτό από μόνο του έχει περιπλέξει περισσότερο την εφαρμογή.
<P>
Η Επιτροπή έχει καταθέσει μια πρόταση για την τροποποίηση του κανονισμού του MEDA προκειμένου να εξασφαλίσει μια περισσότερο στρατηγική προσέγγιση στον προγραμματισμό, καλύτερο συντονισμό με τους υπόλοιπους χορηγούς, συμπεριλαμβανομένων και των κρατών μελών, και πιο αποδοτική οργάνωση των διαδικασιών. Η πρόταση συζητείται ακόμα στο Συμβούλιο και φοβούμαι, ότι το Συμβούλιο όχι μόνο δεν θα υποστηρίξει τους στόχους, αλλά θα κινηθεί προς την κατεύθυνση της αύξησης της δυσκολίας της διαδικασίας. Ελπίζω πως το Κοινοβούλιο θα υποστηρίξει τις προσπάθειές μας. Εγώ, από τη δική μου πλευρά, θα εξασφαλίσω και τη μεταρρύθμιση των εσωτερικών διαδικασιών της Επιτροπής, ούτως ώστε να επιταχυνθεί η παροχή της βοήθειας.
<P>
Οι επενδύσεις είναι ένα μείζον ζήτημα, το οποίο εξετάστηκε στη σημαντική διάσκεψη που πραγματοποιήθηκε στη Λισαβόνα στις 29 Φεβρουαρίου και 1 Μαρτίου. Η διάσκεψη εκείνη έδειξε ότι το κλειδί για να γίνουν οι περιοχές πιο ελκυστικές στους επενδυτές είναι να αποκτήσουν οι εταίροι οικονομίες ανθηρές, ανοικτές, ανταγωνιστικές, σε ένα ασφαλές και προβλέψιμο νομικό και διοικητικό περιβάλλον. Θα χρησιμοποιήσουμε το MEDA για την υποστήριξη των προσπαθειών των εταίρων σε αυτό το ζήτημα.
<P>
Η περιφερειακή συνεργασία για τη διασφάλιση μιας ενιαίας αγοράς στην περιοχή είναι επίσης ζωτικής σημασίας. Οι υπο-περιφερειακές ζώνες ελεύθερου εμπορίου πρέπει να υποστηριχθούν ως ένα βήμα προς την επίτευξη του συνολικού στόχου. Επιθυμώ να ενθαρρύνω την εναρμόνιση των μέτρων για μια ενιαία αγορά μεταξύ όλων των εταίρων - ένα πρόγραμμα δράσης πρέπει να συμφωνηθεί αργότερα φέτος - και να προσφέρω διαγώνια σώρευση για τους κανόνες καταγωγής σε όλους εκείνους τους εταίρους που θα συμφωνήσουν να διεξάγουν ελεύθερο εμπόριο μεταξύ τους.
<P>
Η περιφερειακή υποδομή είναι ζωτικής σημασίας για την οικονομική ανάπτυξη. Το MEDA υποστηρίζει, μεταξύ άλλων, τη σύνδεση μεταξύ των υποδομών στον τομέα της ενέργειας, των μεταφορών και της νέας τεχνολογίας. Οι επενδύσεις σε αυτούς τους τομείς υποστηρίζονται κατ' αρχάς από δάνεια από την Ευρωπαϊκή Τράπεζα Επενδύσεων, καθώς και από άλλους χορηγούς. Θα συνεχίσω να εγγυώμαι ότι χρησιμοποιείται το κατάλληλο μίγμα χρηματοδότησης για να διασφαλιστεί ότι οι δημόσιοι και οι ιδιωτικοί φορείς παίζουν τον ρόλο που τους αρμόζει.
<P>
Σε ό,τι αφορά τη γεωργία, πρέπει να υπάρξει αναλυτική εξέταση όλων των ζητημάτων που σχετίζονται με αυτόν τον τομέα, προκειμένου να δούμε τι μπορούμε να κάνουμε για να βελτιώσουμε την πρόσβαση στην αγορά, με στόχο το ελεύθερο εμπόριο. Επιπλέον, εξετάζουμε την εφαρμογή ενός προγράμματος περιφερειακής συνεργασίας, το οποίο θα επικεντρώνεται στην επεξεργασία και τη διατήρηση, τα πρότυπα ποιότητας και την υγεία των ζώων.
<P>
Η υποστήριξη της κοινωνίας των πολιτών αποτελεί κλειδί για την ανάπτυξη της ανθρώπινης διάστασης της εταιρικής σχέσης. Θα διασφαλίσω ότι η κοινωνία των πολιτών λαμβάνει υποστήριξη, ωστόσο, όσον αφορά στα παλαιά προγράμματα αποκεντρωμένης συνεργασίας, δεν θα επαναλάβω τα λάθη του παρελθόντος σχετικά με την χρηματοοικονομική διαχείριση και διοίκηση. Οι ΜΚΟ μπορούν να επωφεληθούν από διάφορα προγράμματα. Το πρόγραμμα SMART για το περιβάλλον, το Πρόγραμμα Πολιτιστικής Κληρονομιάς, το Πρόγραμμα Euromed για τους Νέους και το ΜΕDA για τη δημοκρατία, παραδείγματος χάρη. Θα εξετάσω τι άλλο μπορούμε να κάνουμε σεβόμενοι παράλληλα την ανάγκη ορθής δημοσιονομικής διαχείρισης.

<SPEAKER ID=88 NAME="Galeote Quecedo">
 - (ES) Κύριε Πρόεδρε, σε αυτό το σημείο είναι προφανές ότι αυτή η πρωτοβουλία του Κοινοβουλίου προέρχεται από τη γενικευμένη αίσθηση προβληματισμού που κυριαρχεί σε αυτό το Σώμα σχετικά με τη βραδύτητα, και ακόμη την παράλυση σε ορισμένους τομείς, όσον αφορά την εξέλιξη των συμφωνιών που υπογράφησαν στο πλαίσιο της Διάσκεψης της Βαρκελώνης, πριν από τέσσερα χρόνια ήδη. Για τον έναν ή τον άλλο λόγο, οι συμφωνίες αυτές δεν καθίσταται δυνατό να αναπτυχθούν.
<P>
Βέβαια, θα μπορούσαμε να πούμε ότι είμαστε ικανοποιημένοι, και θα είχαμε κάνει ένα σημαντικό βήμα στη σωστή κατεύθυνση αν αυτή η συζήτηση χρησίμευε για να ωθήσουμε την Επιτροπή να ενεργοποιηθεί εντονότερα για την επανενεργοποίηση της συμφωνίας της ευρωμεσογειακής σύνδεσης. Από την ανάγνωση της κοινής πρότασης ψηφίσματος του Κοινοβουλίου, που κατά πάσα πιθανότητα θα εγκρίνουμε αύριο, είναι βέβαιο ότι μπορούμε να εξαγάγουμε συγκεκριμένες προτάσεις ως αφετηρία.
<P>
Είμαι βέβαιος ότι όλοι συμμεριζόμαστε τη στρατηγική σημασία, κρίσιμη για την Ευρωπαϊκή Ένωση, της μεσογειακής προβολής της. Από πολιτικής πλευράς, εφόσον η γειτονία μας απαιτεί να δημιουργήσουμε μια σχέση που προχωρά πέρα από τη σύσταση μιας απλής ζώνης ελεύθερων συναλλαγών. Από οικονομικής πλευράς, γιατί μου φαίνεται αδιαμφισβήτητο ότι δημιουργούνται ευκαιρίες για αμοιβαίο όφελος τις οποίες δεν εκμεταλλευόμαστε επαρκώς. Επίσης, από κοινωνικής πλευράς, εφόσον προβλήματα τέτοιας σημασίας όπως οι ανισότητες που υπάρχουν στην κατανομή του πλούτου, ή οι έντονες μεταναστευτικές πιέσεις, επιζητούν συντονισμένες και διαρθρωτικού χαρακτήρα λύσεις και, προφανώς, πρέπει επίσης να αναφέρουμε τον τομέα της ασφάλειας.
<P>
Από αυτή την άποψη, το αίτημα του Κοινοβουλίου - το οποίο όσο κι αν επαναλαμβάνεται δεν μειώνεται η ορθότητά του - για μια πιο αποφασιστική συνεισφορά της Ευρωπαϊκής Ένωσης στην ειρηνευτική διαδικασία στη Μέση Ανατολή, κυρίως μετά το ρητό αίτημα των αντιμαχόμενων πλευρών κατά τη διάρκεια της πρόσφατης επίσκεψης της Προέδρου του Ευρωπαϊκού Κοινοβουλίου στην περιοχή.
<P>
Είμαστε πεπεισμένοι ότι, για να έχει επιτυχία, μια κοινή εξωτερική πολιτική και πολιτική ασφάλειας της Ευρωπαϊκής Ένωσης πρέπει να στηρίζεται στην έννοια της ισορροπίας προκειμένου να ανταποκρίνεται στις ευαισθησίες κάθε κράτους μέλους και, τελικά, των ευρωπαίων πολιτών.

<SPEAKER ID=89 LANGUAGE="ES" NAME="Obiols i Germΰ">
. (ES) Κύριε Πρόεδρε, κύριοι βουλευτές, τον Νοέμβριο θα συμπληρωθούν πέντε χρόνια από την υπογραφή της Διακήρυξης της Βαρκελώνης. Έφτασε λοιπόν, η στιγμή να προβούμε σε έναν απολογισμό της ευρωμεσογειακής πολιτικής, απολογισμό των αποτελεσμάτων που αποκομίστηκαν καθώς και των σχετικών καθυστερήσεων και ελλείψεων. Με αυτή την έννοια, αυτή η συζήτηση και οι προτάσεις ψηφίσματος που παρουσίασαν οι Ομάδες σε αυτό το Κοινοβούλιο, αποτελούν μια πολύ επίκαιρη πρωτοβουλία.
<P>
Σε αυτόν τον απολογισμό σίγουρα υπάρχουν θετικές πλευρές. Από τη μια πλευρά - και δεν είναι λίγο- η διαδικασία συνεχίστηκε, παρά τις αρνητικές περιστάσεις τις οποίες γνώρισε η ειρηνευτική διαδικασία στη Μέση Ανατολή. Οι σύνοδοι κορυφής και οι συναντήσεις συνεχίστηκαν με την παρουσία όλων των εμπλεκόμενων χωρών, συμπεριλαμβανομένης της Συρίας, του Λιβάνου και του Ισραήλ. Κατά δεύτερο λόγο, πραγματοποιήθηκαν επίσης - αν και σε αργό ρυθμό - η υπογραφή, η επικύρωση και η θέση σε ισχύ μιας σειράς συμφωνιών σύνδεσης. Τρίτον, αναπτύχθηκε σταδιακά μια διαρκής καθημερινή διακυβερνητική συνεργασία και εφαρμόστηκαν τα σχέδια των διαφορετικών οικονομικών ενισχύσεων του προγράμματος MEDA.
<P>
Αυτά τα αποτελέσματα όμως, δεν μπορούν να μας κάνουν να αγνοήσουμε τις καθυστερήσεις και τις ελλείψεις που, εν μέρει, διέψευσαν τις ελπίδες και τις προσδοκίες που γεννήθηκαν από την πρώτη Ευρωμεσογειακή Διάσκεψη τον Νοέμβριο 1995. Πρώτον, δεν υπήρξε αποφασιστική πολιτική ώθηση όταν αυτή ήταν απολύτως απαραίτητη. Θα μπορούσαμε ακόμη να πούμε σήμερα, ότι από πολιτικής απόψεως η μεσογειακή πολιτική θα έπρεπε να είναι η πρώτη προτεραιότητα της εξωτερικής στρατηγικής της Ευρωπαϊκής Ένωσης. Η διεύρυνση προς τα Ανατολικά, με στρατηγικούς και ιστορικούς όρους, οδηγεί σε ένα σενάριο που δεν έχει άλλες αβεβαιότητες εκτός από αυτές που σχετίζονται με το χρονοδιάγραμμα, τον ρυθμό, το κόστος και τα μέσα. Ακόμη και με υπόθεση νέων τοπικών αντιπαραθέσεων, είναι πολύ δύσκολο να φανταστεί κανείς διαφορετικό σενάριο από την κορύφωση της διαδικασίας διεύρυνσης. Αντίθετα, δεν υπάρχει καμία βεβαιότητα για το μέλλον στη Μεσόγειο. Από την πολιτική της Ευρωπαϊκής Ένωσης εξαρτάται σε μεγάλο βαθμό το αν η περιοχή αυτή θα καταλήξει να είναι μια sun belt, μία ζώνη ηλιοφάνειας, με την αποκατάσταση της οικονομικής και κοινωνικής ισορροπίας σε ένα πλαίσιο ασφάλειας, ανάπτυξης και ειρήνης, ή σε μια slum belt, μία ζώνη παραγκουπόλεων, όπου ο κανόνας θα είναι η αυξανόμενη έλλειψη ισορροπίας μεταξύ Βορρά και Νότου, η καλπάζουσα φτώχεια στον Νότο και η προοδευτική εμφάνιση - ή ακόμα και ο πολλαπλασιασμός - κάθε είδους κατάστασης εκτάκτου ανάγκης: βία, αστάθεια, τρομοκρατία και μη συγκρατούμενες μεταναστευτικές πιέσεις.
<P>
Κατά δεύτερο λόγο, πιστεύω ότι, ως συνέπεια αυτής της έλλειψης πολιτικής κατεύθυνσης, η οικονομική και δημοσιονομική διάσταση γνώρισε εμπόδια και καθυστερήσεις. Πρέπει να επισημάνουμε, ως προς αυτό, τις δυσκολίες έναρξης των προγραμμάτων MEDA, τη συγκεντρωτική αντιμετώπιση, την ανομοιογένεια των κριτηρίων ενίσχυσης, την απουσία κοινής σκέψης σχετικά με την πιθανότητα μια κοινής μεσογειακής γεωργικής πολιτικής και, τρίτον - και ως συνέπεια των παραπάνω - το πολύ χαμηλό επίπεδο των άμεσων επενδύσεων στο Νότο: μόνο το 2% του συνόλου των άμεσων επενδύσεων της Ευρωπαϊκής Ένωσης στο εξωτερικό. Και αυτό αποτελεί παράδειγμα αυτού που θα μπορούσαμε να ονομάσουμε "τυφλή στρατηγική" του συστήματος Ευρώπη στο σύνολό του.
<P>
Συμπέρασμα: ένα νέο στάδιο είναι απαραίτητο, με την πορτογαλική και τη γαλλική Προεδρία, είναι απαραίτητη μια νέα αρχή, a brand new start, της ευρωμεσογειακής πολιτικής, η οποία να δώσει ώθηση σε έναν θετικό κύκλο στην τους στόχους που σωστά χάραξε η Ευρωμεσογειακή Διάσκεψη της Βαρκελώνης τον Νοέμβριο του 1995.

<SPEAKER ID=90 NAME="Πρόεδρος">
Ευχαριστώ κ. Obiols. Το επιπλέον λεπτό σάς το παραχώρησα για την ιδιότητά σας ως Προέδρου της αντιπροσωπείας του Μαγκρέμπ.

<SPEAKER ID=91 LANGUAGE="ES" NAME="Gasςliba i Bφhm">
Κύριε Πρόεδρε, κύριοι βουλευτές, το Συμβούλιο και η Επιτροπή θα έπρεπε να λάβουν υπόψη τους σοβαρά την σχεδόν ομόφωνη θέση αυτού του Κοινοβουλίου υπέρ της επανέναρξης της πολιτικής τής Ένωσης για τη Μεσόγειο, όπως θεσπίστηκε στην Ευρωμεσογειακή Διάσκεψη της Βαρκελώνης το 1995 υπό την ισπανική Προεδρία και τα χαρακτηριστικά της οποίας έχουν ήδη αναφερθεί εδώ. Από την άλλη πλευρά, γνωρίζουμε ότι διάφορα εμπόδια, κυρίως πολιτικά, δεν επέτρεψαν τη σωστή της εφαρμογή.
<P>
Εγώ θα ήθελα απλώς να υπενθυμίσω στους συναδέλφους, κ. βουλευτές ότι, σε λίγα χρόνια ο πληθυσμός της νότιας ακτής της Μεσογείου θα είναι μεγαλύτερος από εκείνον της βόρειας, αλλά ότι ουσιαστικά, όλος ο πλούτος θα βρίσκεται στον Βορρά της Μεσογείου και όχι στον Νότο. Αν η Ευρωπαϊκή Ένωση δεν δράσει γρήγορα προκειμένου να επαναφέρει την ισορροπία σε αυτή την κατάσταση, τόσο όσον αφορά τη δημογραφική άποψη όσο και την κοινωνική, οικονομική και πολιτική της πλευρά, θα κληροδοτήσουμε μια εκρηκτική κατάσταση στις επόμενες γενιές.
<P>
Επομένως, αποτελεί πολιτική προτεραιότητα να ασκήσουμε μια πολιτική ηγετική θέση, που θα συνοδεύεται, φυσικά, από μια οικονομική συνεργασία για να βελτιώσουμε τις προσδοκίες αυτών των πληθυσμών και να επιτύχουμε να κυριαρχεί η ευημερία και η σταθερότητα στο σύνολο της Μεσογείου, γιατί από αυτό εξαρτάται και η ευημερία και η σταθερότητα της Ευρωπαϊκής Ένωσης.

<SPEAKER ID=92 NAME="Cohn-Bendit">
FR) Κύριε Πρόεδρε, κυρίες και κύριοι, υπογράψαμε στη Βαρκελώνη, με μεγάλη επισημότητα, το Χάρτη για τη Μεσόγειο και θέσαμε στο επίκεντρο αυτού του Χάρτη το κράτος δικαίου και τα ανθρώπινα δικαιώματα. Είμαι πολύ χαρούμενος που, στο κοινό ψήφισμα, επαναλάβαμε την ιδέα που είχαμε διατυπώσει, να ζητήσουμε από την Επιτροπή και το Συμβούλιο να δημοσιεύουν κάθε χρόνο έναν απολογισμό της κατάστασης των δικαιωμάτων του ανθρώπου και του κράτους δικαίου στις χώρες της Μεσογείου.
<P>
Πράγματι, νομίζω ότι δεν αρκεί να χρησιμοποιούμε τα ανθρώπινα δικαιώματα και το κράτος δικαίου ως επιχείρημα πριν πάμε στην εκκλησία την Κυριακή και να το ξεχνάμε βγαίνοντας - όπως ξεχνάμε πολλά πράγματα - αλλά πιστεύω ότι πρέπει να αναγάγουμε αυτή την πολιτική σε σημαντικό στοιχείο των διμερών σχέσεων. Για αυτό το λόγο, πρέπει να πούμε στις χώρες που δεν σέβονται τα δικαιώματα του ανθρώπου ότι οι διμερείς σχέσεις μπορούν να πισωγυρίσουν και στις χώρες όπου σημειώνεται πράγματι εξέλιξη, όπως στο Μαρόκο, ή σε άλλες χώρες, ότι οι διμερείς σχέσεις μπορούν να προχωρήσουν.
<P>
Αναφέρομαι, για παράδειγμα, στην Τυνησία, μία από τις πρώτες χώρες με τις οποίες υπογράψαμε συμφωνία εταιρικής σχέσης. Η κατάσταση του κράτους δικαίου και των ανθρωπίνων δικαιωμάτων είναι σκανδαλώδης. Υπάρχουν άνθρωποι, σήμερα, που βρίσκονται στη φυλακή για λόγω των φρονημάτων τους. Η κυβέρνηση της Τυνησίας λέει ότι υποστηρίζει το άνοιγμα των οικονομικών σχέσεων, ποιος όμως έχει δικαίωμα να κατέχει διαβατήριο για να βγαίνει από την Τυνησία; Ποιος έχει το δικαίωμα να ταξιδεύει, να χρησιμοποιεί συνεπώς το μεσογειακό χώρο; Όχι πάντως οι αντιφρονούντες. Υπάρχουν αυτή τη στιγμή δύο άτομα που κάνουν απεργία πείνας στην Τυνησία γιατί θέλουν διαβατήριο για να μπορέσουν να ταξιδέψουν, εκ των οποίων μία εκδότρια, η σύζυγος του κ. Ksila ο οποίος είχε προταθεί για το βραβείο Ζαχάρωφ.
<P>
Εάν εκθέτω αυτές τις ιδέες, είναι επειδή πιστεύω ότι δεν πρέπει να σταματήσουμε να θέτουμε τα μεσογειακά κράτη έναντι των ευθυνών τους, όσον αφορά το κράτος δικαίου και τα δικαιώματα του ανθρώπου. Δεν αρκεί ένας καλός οικονομικός απολογισμός. Δεν αρκούν τα καλά αποτελέσματα στη γεωργία ή σε άλλους τομείς. Ο σεβασμός των δικαιωμάτων του ανθρώπου πρέπει να έχει προέχουσα θέση στην πολιτική μας και δεν συμβαίνει κάτι τέτοιο προς το παρόν. Δεν συμβαίνει και σε αυτό το θέμα πρέπει να επιφέρουμε αλλαγές, τόσο το Κοινοβούλιο, όσο η Επιτροπή ή το Συμβούλιο.

<SPEAKER ID=93 NAME="Boudjenah">
FR) Κύριε Πρόεδρε, η ευρωμεσογειακή εταιρική σχέση που ξεκίνησε το 1995 παρουσιάζει προβλήματα λειτουργίας, το έχουμε πει. Η ανάκαμψη της που εξηγγέλθη με τη μελλοντική γαλλική Προεδρία της Ευρωπαϊκής Ένωσης είναι καλός οιωνός, όσο και οι προκλήσεις στις οποίες πρέπει να ανταποκριθούν οι χώρες αυτής της περιοχής είναι μεγάλες και επείγουσες. Για να ανταποκριθούμε αποτελεσματικά σε αυτές, έχει καθοριστική σημασία να ληφθούν πραγματικά υπόψη τα συμφέροντα των λαών της κοινής μας θάλασσας, όπως και η ενεργή συμμετοχή τους στην εταιρική σχέση. Το λέω ευθύς εξαρχής, έφθασε η στιγμή να δώσουμε έναν νέο προσανατολισμό στην ευρωμεσογειακή πολιτική.
<P>
Καταρχάς, ο στόχος μίας τέτοιας πολιτικής πρέπει να είναι η καταπολέμηση των κραυγαλέων ανισοτήτων μεταξύ των βορείων και νοτίων ακτών της Μεσογείου, που κρατούν τους πληθυσμούς του Νότου σε μία εκρηκτική οικονομική και κοινωνική κατάσταση. Φτώχια, υψηλό ποσοστό αναλφαβητισμού, μαζική ανεργία που πλήττει κυρίως τους νέους, πολύ μεγάλες ανισότητες, αυξημένη τεχνολογική απόκλιση με τις δυτικές χώρες. Οι ανάγκες σε υποδομές είναι σημαντικές, χωρίς να ξεχνάμε τις προκλήσεις όσον αφορά το περιβάλλον.
<P>
Η διεύρυνση του χάσματος αυτού δεν μπορεί παρά να ευνοεί όλο και περισσότερο τον πιο βίαιο εθνικισμό και θρησκευτικό φανατισμό, τους πολέμους. Όμως, το βάρος του εξωτερικού χρέους, η πτώση των τιμών των πρώτων υλών, τα σχέδια διαρθρωτικής ρύθμισης, έχουν ήδη αναγκάσει αυτές τις χώρες να ακολουθήσουν καταστροφικές πολιτικές λιτότητας και έχουν εκμηδενίσει την ικανότητά τους για ανάπτυξη. Η προοπτική μίας ζώνης ελευθέρων συναλλαγών, σαν ένα είδος περιφερειακού ΠΣΕ, ενδέχεται να οξύνει επικίνδυνα αυτές τις σχέσεις κυριαρχίας. Έτσι, σύμφωνα με μελέτες, τα δύο τρίτα της βιομηχανίας της Τυνησίας δεν θα επιβιώσουν στο άνοιγμα των συνόρων.
<P>
Η επιβράδυνση της διαδικασίας οφείλεται άλλωστε τόσο στην αναχαίτιση της ειρηνευτικής διαδικασίας στη Μέση Ανατολή, όσο και στις πολυάριθμες ανησυχίες που εκφράζονται ολοένα και πιο ανοιχτά· όπως, για παράδειγμα, η πρώτη ευρωμεσογειακή συνδικαλιστική διάσκεψη που διεξήχθη πέρυσι, κατά την οποία υπογραμμίστηκε η απουσία κοινωνικής διάστασης. Ωστόσο, υπάρχουν καλές πιθανότητες για τη δημιουργία νέων καταστάσεων. Πολίτες, μη κυβερνητικές οργανώσεις, σωματεία, δημιουργούν δεσμούς μεταξύ τους καθημερινώς για τη δημιουργία αλληλεγγύης μεταξύ των πληθυσμών, για την υλοποίηση διαφόρων τοπικών σχεδίων συνεργασίας. Η ευρωμεσογειακή διαδικασία μάς καλεί συνεπώς να αφιερώσουμε τις προσπάθειές μας σε έναν κοινό σκοπό, πράγμα που θα είναι ωφέλιμο για όλους, για να προχωρήσουμε σε μία ζώνη ευημερίας στην οποία θα συμμετέχουν όλοι, πράγμα που αποτελεί τον στόχο που υπεδείχθη στη Βαρκελώνη.
<P>
Πρέπει να εξετάσουμε πολλές διεξόδους για να βγούμε από τις ελεύθερες συναλλαγές που έχουν αναχθεί σε δόγμα και οι οποίες αμφισβητήθηκαν στο Σηάτλ. Είναι όντως καιρός να ακυρώσουμε το χρέος των χωρών του Νότου, να μεταφέρουμε τις τεχνολογίες, να καθιερώσουμε συνεργασίες στους τομείς της κατάρτισης μεταξύ δημοσίων υπηρεσιών.
<P>
Τέλος, θα ήθελα να πω ότι εκτός από την ειρήνη στη Μέση Ανατολή, για την οποία η Ευρωπαϊκή Ένωση θα πρέπει να συνεχίσει να εργάζεται, επιθυμώ επίσης διακαώς να διαδραματίσει η Ευρώπη έναν πολύ πιο ενεργό ρόλο, ούτως ώστε το δημοψήφισμα για την αυτοδιάθεση στη Δυτική Σαχάρα, που δέχεται σοβαρές απειλές, να διεξαχθεί στις συνθήκες που έχουν οριστεί υπό την αιγίδα του ΟΗΕ. Από αυτό εξαρτάται η αξιοπιστία μιας ευρωπαϊκής εξωτερικής πολιτικής.

<SPEAKER ID=94 NAME="Coϋteaux">
FR) Κύριε Πρόεδρε, ενώ το Κοινοβούλιο αυτό χρονοτριβεί με τις λεπτομέρειες, είμαστε υποχρεωμένοι να πραγματευτούμε στα γρήγορα ένα από τα θέματα που απασχολούν ουσιαστικά την Ευρώπη: τη Μεσόγειο.
<P>
Μέσα από τον συμπληρωματικό χαρακτήρα που υπάρχει πράγματι ανάμεσα στα συμφέροντα των δύο ηπείρων, της ευρωπαϊκής και της αφρικανικής, αυτού το αχανούς ευρωαφρικανικού συνόλου, του οποίου η Μεσόγειος είναι αναγκαστικά ο άξονας, η μεσογειακή πολιτική μας περιβάλλεται από σπουδαιότητα, από βαρύτητα θα έλεγα, η οποία αντανακλάται πολύ λίγο, δυστυχώς, στα προγράμματα που εφαρμόζονται ως σήμερα από τα ευρωπαϊκά θεσμικά όργανα και στο γεγονός ότι, όπως συμβαίνει με το MEDA, τα τρία τέταρτα των προγραμμάτων που έχουν εγκριθεί δεν έχουν εφαρμοστεί ακόμη.
<P>
Όλα υποδεικνύουν πράγματι ότι δεν έχουμε, ως προς το θέμα αυτό, συνειδητοποιήσει καθόλου τι διακυβεύεται. Διακυβεύονται πάρα πολλά. Το είπαμε, ας το επαναλάβουμε. Σε περίπτωση που καταφέρουμε να δημιουργήσουμε ένα ενοποιημένο και αδελφικό σύνολο ανάμεσα στο βόρειο και νότιο τμήμα αυτής της θάλασσας που περικλείεται από γη, τότε θα παραμείνουμε στο κέντρο των ισορροπιών του κόσμου, αντί να περιοριστούμε στην περιφέρεια των παγκοσμίων ισορροπιών, προς όφελος, αυτό είναι αυτονόητο, άλλων γεωστρατηγικών συνόλων που είναι: πρώτον ο Ατλαντικός, ο Ινδικός ωκεανός, ή κυρίως ο Ειρηνικός, παράκτιες περιοχές στις οποίες είμαστε ολοένα και περισσότερο κομπάρσοι.
<P>
Εδώ, δεν υπάρχει σωτηρία, πέρα από τη βουλησιαρχία που προϋποθέτει - το λέω ξεκάθαρα - να θεωρήσουμε δευτερεύουσα την ατλαντική αλληλεγγύη ή τις σχέσεις με την ασιατική ήπειρο, για να επικεντρωθούμε σε προνομιακές σχέσεις - "προνομιακές" με την ακριβή έννοια του όρου - με τον αραβικό κόσμο. Στο πλαίσιο αυτό για παράδειγμα, θα έπρεπε να δεχθούμε στην Ένωση, με την ιδιότητα των κρατών μελών που χαίρουν όλων των προνομίων, χώρες όπως το Μαρόκο, την Τυνησία ή την Αλγερία.
<P>
Δίχως αυτή τη βουλησιαρχία, δεν θα είχαμε καμία πιθανότητα να ελέγξουμε τις ισορροπίες, ή μάλλον τις αυξανόμενες ανισορροπίες του κόσμου, κανέναν έλεγχο των οικονομικών ροών - αναφέρομαι ιδιαίτερα στις πρώτες ύλες, αλλά και στα γεωργικά προϊόντα - κανέναν έλεγχο των δημογραφικών ροών, οι ισορροπίες των οποίων ανατρέπονται ταχύτητα και εις βάρος μας, όλοι το γνωρίζουμε, αλλά και κανένα έλεγχο των πολιτιστικών ροών, γιατί σίγουρα δεν έχουμε καλύτερους συμμάχους από τους άραβες και αφρικανούς εταίρους μας για να αντισταθούμε σε αυτό που αποκαλούμε βιαστικά παγκοσμιοποίηση και που νομίζω ότι είναι σε πολύ μεγάλο βαθμό αμερικανοποίηση του κόσμου.
<P>
Το αν τα κράτη μας θα παραμείνουν στον επόμενο αιώνα μεγάλες δυνάμεις θα εξαρτηθεί από το αν θα έχουν αντιμετωπίσει ή όχι τη δοκιμασία της μεσογειακής εταιρικής σχέσης.
<P>
Δεν χρειάζεται να αναφέρω την απαισιοδοξία μας ως προς αυτό. Καταρχάς, γιατί αυτή η ουσιαστική διάσταση φυτοζωεί στο λήθαργο και στις ανεκπλήρωτες προθέσεις που αρκούνται στους λόγους, όπως μαρτυρά η άτονη - τόσο άτονη - διαδικασία της Βαρκελώνης, ένα άθλιο άλλοθι της βαθύτερης αδιαφορίας μας.
<P>
Απαισιοδοξία επίσης γιατί ο εταίρος που έχουμε στον Ατλαντικό, οι Ηνωμένες Πολιτείες της Αμερικής, έχει καταλάβει απολύτως ότι δεν υπάρχει καλύτερο μέσο για να υποβάλει την Ευρώπη στην αυτοκρατορία του από το να κόψει τους γόνιμους δεσμούς που μπορεί να διατηρεί με τους γείτονές της στη Μεσόγειο και ο οποίος μηχανεύεται τα πάντα για να ορθώσει και από τη μία και από την άλλη πλευρά αυτής της λεκάνης ένα σκοτεινό, αλλά αποτελεσματικό τείχος. Επεισόδια όπως ο πόλεμος του Κόλπου, ο καταλογισμός ευθυνών στη Λιβύη, ακόμη και στη Συρία, χώρες που τα έθνη έθεσαν στο εδώλιο, που η Ουάσινγκτον μας επέβαλε επιδέξια, είναι μόνο κάποια από τα πιο πρόσφατα παραδείγματα.
<P>
Απαισιοδοξία τέλος γιατί η Ευρώπη παραμένει πολύ διαιρεμένη ως προς αυτό το σημείο, πάρα πολλά κράτη, ιδιαίτερα τα κράτη της Βόρειας Ευρώπης, προτιμούν την ατλαντική σχέση από τον ευρωαραβική ή ευρωαφρικανική, όπως μαρτυρά η σταδιακή εγκατάλειψη της αποκαλούμενης πολιτικής του Λομέ και η αδυναμία της μεσογειακής πολιτικής.
<P>
Τελικά, σε αυτό το θέμα όπως και σε άλλα, υπάρχουν μόνο τα έθνη, στην πρώτη γραμμή των οποίων είναι η Γαλλία, που παραμένει η πρώτη παράκτια δύναμη της Μεσογείου, για να προσπαθήσει να ανταποκριθεί, με την αραβική της πολιτική και την πολιτική της για τις γαλλόφωνες χώρες, σε αυτή την τεράστια πρόκληση. Θα το κάνει μάλλον μόνη της, θα το κάνει όμως προς όφελος όλης της Ευρώπης.

<SPEAKER ID=95 NAME="Belder">
NL) Κύριε Πρόεδρε, η μεσογειακή πολιτική της Ευρωπαϊκής Ένωσης προξενεί ερωτηματικά, όπως προκύπτει και από αυτή τη συζήτηση. Κι εγώ έχω ορισμένα ερωτήματα όσον αφορά το πρόγραμμα MEDA και μάλιστα όχι μόνο προς την Επιτροπή, αλλά και προς εκείνους που κατέθεσαν τις ερωτήσεις αυτές. Για παράδειγμα, προβληματίζομαι με τα συμπεράσματα πάνω στα οποία στηρίζουν τις ερωτήσεις τους. Αναφέρονται σε πρόοδο στις ειρηνευτικές προσπάθειες στη Μέση Ανατολή, επιστροφή της ειρήνης στα Βαλκάνια και βελτίωση της κατάσταση στις χώρες του Μαγκρέμπ. Εύχομαι μαζί με αυτούς να επέλθουν πραγματικά διαρθρωτικές βελτιώσεις στις εν λόγω περιοχές. Ωστόσο, πιστεύω ότι δεν είναι ακόμα καιρός να τροποποιηθεί ριζικά η μεσογειακή πολιτική με βάση αυτές τις, ενδεχομένως προσωρινές, εξελίξεις. Παράλληλα, με προβληματίζει η άποψη ότι η μεσογειακή πολιτική έχει αποτύχει παταγωδώς. Στα τέσσερα χρόνια που υφίσταται η εταιρική σχέση έχουν σημειωθεί όντως επιτυχίες, κυρίως κατά τη σύναψη των διαφόρων συμφωνιών σύνδεσης.
<P>
Λέγοντας αυτά δεν εννοώ ότι το Ευρωπαϊκό Κοινοβούλιο πρέπει να προσυπογράψει χωρίς να ασκήσει καμία κριτική την σημερινή μεσογειακή πολιτική της Ευρωπαϊκής Ένωσης. Κατά το μεγαλύτερο μέρος της, η πολιτική αυτή μπορεί να βελτιωθεί. Πρόκειται κατά κύριο λόγο για αλλαγή νοοτροπίας. Εάν ο όρος που χρησιμοποιούμε για να χαρακτηρίσουμε τις σχέσεις μας με τις μεσογειακές χώρες είναι ο όρος εταιρική σχέση, αναλαμβάνουμε την υποχρέωση να πάρουμε στα σοβαρά τους εταίρους μας. Αυτό βεβαίως θα μας οδηγήσει σε κάπως μετριοπαθή σκεπτικά όσον αφορά το ρόλο της Ευρώπης σε διάφορες ειρηνευτικές προσπάθειες και τον σεβασμό των ανθρωπίνων δικαιωμάτων στις χώρες εταίρους μας. Επίσης, θα οδηγήσει σε μια ισορροπημένη μεσογειακή πολιτική της Ευρωπαϊκής Ένωσης. Ο όρος εταιρική σχέση υπονοεί ότι θα πρέπει να υλοποιηθούν οι απόψεις που έχουν σχετικά με την πολιτική και την οικονομική συνεργασία όχι μόνο οι ευρωπαϊκές χώρες αλλά και οι μεσογειακές.
<P>
Ωστόσο, το θέμα δεν αφορά μόνο την ισχύουσα νοοτροπία. Πρέπει να ασχοληθούμε και με τη διαχείριση και την εκτέλεση του προγράμματος MEDA. Τα τελευταία χρόνια παρατηρήθηκαν σοβαρές ελλείψεις. Πέρυσι, η Επιτροπή υπέβαλε προτάσεις τροποποίησης. Στα πλαίσια αυτά πρέπει στη συνέχεια να ασχοληθούμε με το μέλλον της μεσογειακής πολιτικής. Η προσπάθεια αυτή δεν πρέπει να στηρίζεται σε περιστασιακές εξελίξεις αλλά σε μια μακρόπνοη θεώρηση. Οι βασικές έννοιες στα πλαίσια αυτά πρέπει να είναι ειλικρίνεια, ισορροπία και ισοτιμία.

<SPEAKER ID=96 NAME="Kronberger">
Κύριε Πρόεδρε, καταρχήν πρέπει να επικροτηθεί το γεγονός ότι ο μεσογειακός χώρος θεωρείται και πάλι περισσότερο ως εταίρος της Ευρωπαϊκής Ένωσης. Θεωρώ αποφασιστικής σημασίας τη συμπερίληψη της Λιβύης. Ειδικά εδώ, μετά την λήξη του εμπάργκο υπάρχουν πολλά που πρέπει να αναπληρωθούν στον τομέα της επικοινωνίας. Είχα την ευκαιρία να επισκεφθώ τη χώρα αυτή πριν από έναν μήνα και διαπίστωσα ότι υπάρχει εκεί, ειδικά ανάμεσα στους νέους, μια πολύ ανοιχτή διάθεση και μεγάλο ενδιαφέρον για την Ευρώπη. Σε συνομιλίες με τον πρύτανη του πανεπιστημίου και με φοιτητές εκφράσθηκε το παράπονο ότι το πολύχρονο εμπάργκο άφησε σε πολλούς νέους ανθρώπους ένα είδος τραυματικής εμπειρίας αδυναμίας και μια αίσθηση απόστασης από τον Βορρά. Θεωρώ ότι τώρα απαιτείται από όλους μας να κάνουμε τα πάντα για να αποδείξουμε στους ανθρώπους όλων των μεσογειακών χωρών πως τους αναγνωρίζουμε ως ισότιμους και ισάξιους εταίρους και να τους προσφέρουμε βοήθεια τόσο για να δημιουργήσουμε μαζί με αυτούς εμπιστοσύνη όσο και για να λύσουμε τα κοινωνικά και οικονομικά τους προβλήματα. Ασφαλώς αυτό θα είναι επωφελές και για τις δύο πλευρές.

<SPEAKER ID=97 NAME="Cocilovo">
Κύριε Πρόεδρε, πιστεύω ότι ήδη φάνηκε από τη συζήτηση που διεξήχθη εδώ ότι υπάρχει σημαντική σύγκλιση όλων των θέσεων γύρω από την επίγνωση της σημασίας που έχει η ανάπτυξη της ευρωμεσογειακής εταιρικής σχέσης της διαδικασίας της Βαρκελώνης για τον καθορισμό των χαρακτηριστικών και της στρατηγικής μιας Ευρώπης που βρίσκεται στην αρχή της τρίτης χιλιετίας, σε μια προοπτική ειρηνικής συμβίωσης μεταξύ των λαών σε κλίμα σταθερότητας και ασφάλειας, ενός σχεδίου και ενός οράματος κοινωνικής και οικονομικής ανάπτυξης που να βασίζεται συγχρόνως στον αυστηρότερο σεβασμό των θεμελιωδών ανθρωπίνων, αστικών και πολιτικών δικαιωμάτων. Όλα αυτά αποτελούν και δίνουν και μια κατεύθυνση στην ανάπτυξη της ευρωμεσογειακής εταιρικής σχέσης.
<P>
Εγώ είμαι πεπεισμένος, όπως και άλλοι συνάδελφοι που μίλησαν πριν από μένα, ότι οι καθυστερήσεις που σημειώθηκαν ίσως να μην οφείλονται μόνο σε πτυχές τεχνικής φύσης, αλλά τελικά και στην απαίτηση - που εγώ δεν συμμερίζομαι - να περιοριστεί αυτή η διαδικασία αποκλειστικά στη δημιουργία μιας ζώνης, αν και σημαντικής, ελεύθερων συναλλαγών. Η ανάπτυξη της ευρωμεσογειακής εταιρικής σχέσης δεν μπορεί να είναι μόνο αυτό· πρέπει να αξιοποιεί, δεν υπάρχει καμία αμφιβολία, και μια υποδομή που θα είναι συνδεδεμένη με την αξία των κοινωνιών των πολιτών, συνδεδεμένη με τις ανταλλαγές πολιτιστικής, κοινωνικής, τουριστικής και αθλητικής φύσης, συνδεδεμένη με την αξιοποίηση αυτών των συμβολών που δεν αφορούν άμεσα τη δημιουργία μιας ζώνης ελεύθερων συναλλαγών, αλλά που επιτρέπουν να συμπληρωθούν τα αποτελέσματά της.
<P>
Όπως λένε στα μέρη μου - αλλά όχι μόνο στα μέρη μου - τίποτα δεν γίνεται με τα ψέματα. Εγώ πιστεύω συνεπώς ότι πρέπει επίσης να διατεθούν, με την ενεργό δέσμευση της Επιτροπής και του Συμβουλίου και με την ανοικτή υποστήριξη του Κοινοβουλίου, οι αναγκαίοι πόροι, για τη στήριξη της ευρωμεσογειακής εταιρικής σχέσης, που μπορούν να είναι ανάλογοι κατά κάποιο τρόπο με τους πόρους που ήδη διοχετεύονται σήμερα στη διεύρυνση προς την Ανατολική Ευρώπη. Στο πλαίσιο αυτό, το Ευρωπαϊκό Συμβούλιο των Καννών είχε ήδη τοποθετηθεί και αυτό πρέπει να το υπενθυμίσουμε. Πρέπει να ενθαρρύνουμε την ανάπτυξη ενός κλίματος ευνοϊκού προς τις ιδιωτικές επενδύσεις: μια στήριξη της τεχνικής βοήθειας που να διασφαλίζει και σε αυτές τις τρίτες χώρες το ίδιο είδος στήριξης και βοήθειας που χορηγείται στις ΧΚΑΕ· τη δυνατότητα ενός προγράμματος διαπεριφερειακής και διακρατικής συνεργασίας που θα πρέπει να είναι συμπληρωματικό και επικουρικό, στη σχέση μεταξύ MEDA και INTERREG, όπως γίνεται μεταξύ των παράκτιων χωρών· τέλος, τη δυνατότητα μιας νέας γενιάς προγραμμάτων για να ξεπεραστούν ο σημερινός κατακερματισμός και η αναποτελεσματικότητα του πλήθους κοινοτικών προγραμμάτων για τη Νότια Μεσόγειο τα οποία ήδη σήμερα - αν κάνουμε μια γρήγορη ανάλυση, θα το διαπιστώσουμε - απασχολούν περισσότερες από δεκαεπτά Διευθύνσεις της Επιτροπής και αναρίθμητων μικροσχεδίων που κατά πάσα πιθανότητα δεν χρησιμεύουν καθόλου στο σκοπό αυτόν.
<P>
Διατύπωσα συγκεκριμένες προτάσεις και γιατί συμφωνώ με τις παρεμβάσεις άλλων συναδέλφων όσον αφορά τα θέματα περισσότερο στρατηγικής και πολιτικής φύσης.

<SPEAKER ID=98 LANGUAGE="ES" NAME="Terrσn i Cusν">
Κύριε Πρόεδρε, πιστεύω ότι αυτή η συζήτηση είναι επίκαιρη στο τέλος της περιόδου των πέντε ετών για τα οποία προγραμματίστηκε το MEDA, αλλά πιστεύω επίσης ότι θα έχουμε χρόνο για να συζητήσουμε αυτόν τον νέο κανονισμό, ο οποίος αυτή τη στιγμή βρίσκεται στο στάδιο της συζήτησης σε αυτό το Σώμα. Θέλω να πω ότι συμμερίζομαι απόλυτα την ανησυχία της Επιτροπής και ότι μου φαίνεται θετική η πρότασή της για απλοποίηση των διαδικασιών. Ελπίζω να επιτύχει την στήριξη του Κοινοβουλίου σχετικά με το θέμα αυτό.
<P>
Θα αναφερθώ στα μερικά δευτερόλεπτα που διαθέτω μόνο σε δύο απόψεις που πιστεύω ότι πρέπει να προσεγγίσουμε επειγόντως σε σχέση με τα προγράμματα MEDA. Πρώτον, η αποκεντρωμένη συνεργασία και οι δραστηριότητες που έχουν δημιουργηθεί από τη διαδικασία της Βαρκελώνης ανάμεσα στους πιο ενεργούς κοινωνικούς παράγοντες των μη κοινοτικών μεσογειακών χωρών και την Ευρωπαϊκή Ένωση, σχέδια που εκτός από την ίδια αξία τους, χρησιμεύουν για την ανάπτυξη αυτών των κοινωνικών τομέων σε αυτές τις χώρες. Μου φαίνεται απαραίτητο, δεδομένου ότι επιθυμούμε μια περιοχή ελεύθερων συναλλαγών και ευημερίας, καθώς και να δώσουμε αποφασιστική ώθηση στον εκδημοκρατισμό αυτού του χώρου στον νότο της Μεσογείου, να στηρίξουμε αυτούς τους άνδρες και αυτές τις γυναίκες που προσπαθούν να εργαστούν σε αυτό το πλαίσιο. Πρέπει να σταματήσουμε την κακή πίστη που τώρα έχει η Ευρωπαϊκή Ένωση απέναντί τους και πρέπει να επιτύχουμε, για μια ακόμη φορά, οι προσδοκίες και οι φιλοδοξίες τους να στηριχτούν από την Ένωση. Πιστεύω ότι, επιπλέον, η Επιτροπή πρέπει να έχει επαρκείς ανθρώπινους και υλικούς πόρους για να το πετύχει.
<P>
Το δεύτερο θέμα που με απασχολεί είναι η συμπερίληψη της μετανάστευσης στον κανονισμό. Με απασχολεί πώς προσεγγίζεται αυτό το θέμα στο πλαίσιο της Μεσογείου. Πρέπει να δημιουργούμε όχι μόνο συμφωνίες σε σχέση με τις ρήτρες επανεισδοχής, όχι μόνο να προορίζουμε πόρους για τον έλεγχο των συνόρων αλλά και να δημιουργούμε τις δυνατότητες, με φαντασία και με νέες προτάσεις συνδιαχείρισης με αυτές τις χώρες, προκειμένου να τοποθετήσουμε το ζήτημα της μετανάστευσης στο πλαίσιο της νομιμότητας και προκειμένου να μην νιώθουν μόνο ότι τους κλείνουμε τα σύνορα, αλλά και ότι στο πλαίσιο αυτού του χώρου ελεύθερων συναλλαγών, τα πρόσωπα θα μπορούν επίσης να κυκλοφορούν ελεύθερα.

<SPEAKER ID=99 LANGUAGE="ES" NAME="Sαnchez Garcνa">
Κύριε Πρόεδρε, κύριε Επίτροπε, κύριε Προεδρεύοντα του Συμβουλίου, σήμερα φαίνεται ότι πρέπει να τεθούν στο τραπέζι μια σειρά ευρωμεσογειακών σκέψεων, από τη στιγμή που λαμβάνουν χώρα μια σειρά γεγονότα πολιτιστικού, κοινωνικού, θρησκευτικού και πολιτικού χαρακτήρα που δεν μπορούν να περάσουν απαρατήρητα από εκείνους, που, από την πλεονεκτική ευρωπαϊκή θέση, επιθυμούμε το καλύτερο για τις κοινωνίες και τις χώρες που βρέχονται από τη Μεσόγειο και που επιπλέον, σε διάφορες ιστορικές περιόδους είχαν κοινά βιώματα με ορισμένους ευρωπαϊκούς λαούς.
<P>
Επίσης, αυτή η συζήτηση είναι επίκαιρη, δεδομένου ότι η Αντιπροσωπεία αυτού του Σώματος για τις Σχέσεις με τις Χώρες του Μαγκρέμπ επισκέφτηκε την προηγούμενη εβδομάδα, το Μαρόκο και την Τυνησία, με ένα πιεσμένο πρόγραμμα εργασίας.
<P>
Είναι βέβαιο, ότι η κατάσταση είναι διαφορετική από εκείνη που επικρατούσε πριν από μερικά χρόνια, δεδομένου ότι παρατηρούνται ορισμένες βελτιώσεις σε συγκεκριμένους τομείς όπως στα ανθρώπινα δικαιώματα και - όπως συμβαίνει στον οικονομικό τομέα - παρά διάφορες δυσλειτουργίες. Σε γενικές γραμμές, εκτιμάται μια κοινή επιθυμία για σύνδεση με τους γείτονες του Βορρά, που αποτελούν την Ευρωπαϊκή Ένωση, δεδομένου ότι βλέπουν σε μας τη σανίδα σωτηρίας για την επίλυση των προβλημάτων της καθημερινής τους ζωής. Για τον λόγο αυτόν, πρέπει όλοι, από τα διαφορετικά ευρωπαϊκά θεσμικά όργανα, το Κοινοβούλιο, την Επιτροπή και το Συμβούλιο, να κάνουμε μια προσπάθεια έτσι ώστε αυτοί οι λαοί της περιοχής της Μεσογείου να κατορθώσουν να βελτιώσουν την κατάστασή τους. Αλλά γι' αυτό χρειάζεται από την πλευρά μας, η εφαρμογή μιας πολιτικής αποφασιστικής και θαρραλέας, που να επιτρέπει την επιτυχή αντιμετώπιση των ευρωμεσογειακών στοιχημάτων που έχουν τεθεί σε αυτόν τον τόσο διεθνοποιημένο κόσμο. Η Μεσόγειος και οι λαοί της μας χρειάζονται. Δεν μπορούμε να τους παραβλέψουμε.

<SPEAKER ID=100 NAME="Piιtrasanta">
 . (FR) Κύριε Πρόεδρε, το βασικό οικονομικό εργαλείο για την εφαρμογή της μεσογειακής μας πολιτικής, που προέρχεται από τη διαδικασία της Βαρκελώνης, είναι αδιαμφισβήτητα το πρόγραμμα MEDA, για το οποίο είμαι εισηγητής των δραστηριοτήτων και αυτή τη στιγμή, μαζί με το συνάδελφό μας, κ. Valdivielso de Cuι, προβαίνουμε σε τροποποίηση του κανονισμού του. Ζητώ την προσοχή των συναδέλφων μας για αυτές τις εκθέσεις που συζητούνται στην επιτροπή και που θα υποβληθούν στο Σώμα μας τον Ιούνιο.
<P>
Θα ήθελα να υπογραμμίσω εδώ δύο σημαντικά σημεία: πρώτον, το MEDA είναι ένα καλό πρόγραμμα, ένα νέο πρόγραμμα, η εφαρμογή του οποίου παρουσιάζει μέχρι τώρα λειτουργικά προβλήματα. Σε ένα κονδύλι της τάξης των 3.500 εκατομμυρίων ευρώ για τα τέσσερα τελευταία χρόνια, έχει καταβληθεί σήμερα λιγότερο από το 30%: καθυστερήσεις πληρωμών, παρατηρήσεις του Ελεγκτικού Συνεδρίου για την εξέταση των φακέλων, πολύ μεγάλες προθεσμίες. Πρέπει συνεπώς να τροποποιήσουμε τον κανονισμό, να αυξήσουμε το προσωπικό της Επιτροπής. Θα έχουμε προτάσεις να υποβάλουμε στο Κοινοβούλιο προς αυτή την κατεύθυνση για μία καλύτερη εξέταση των φακέλλων. Έπειτα, το 90% των πιστώσεων διατίθενται για τη διμερή συνεργασία, μόνο όμως το 10% για την περιφερειακή συνεργασία, που μας ενδιαφέρει πάρα πολύ. Πρέπει συνεπώς να αυξήσουμε τις πιστώσεις αυτές, να ενισχύσουμε την αποκεντρωμένη συνεργασία και να χρησιμοποιήσουμε τη συμμετοχή της κοινωνίας των πολιτών.
<P>
Δεύτερον, το πρόγραμμα αυτό δεν αποτελείται μόνο από μία οικονομική πτυχή η οποία έχει ως στόχο τις ελεύθερες συναλλαγές. Υπάρχει επίσης ο ορισμός ενός κοινού χώρου ειρήνης και σταθερότητας και η φροντίδα για προσέγγιση των λαών μέσω μίας κοινωνικής και πολιτιστικής εταιρικής σχέσης. Στοχεύει, τέλος, στην ισοβάθμηση των τρίτων χωρών όσον αφορά το σεβασμό των δικαιωμάτων του ανθρώπου, και προς αυτή την κατεύθυνση, η κατάσταση πολλών κρατών δεν παρουσιάζει βελτίωση. Ζητάμε συνεπώς από το Συμβούλιο και την Επιτροπή τη δημοσίευση μίας ετήσιας, ή διετούς, έκθεσης για τα δικαιώματα του ανθρώπου στις χώρες που συμμετέχουν στη διαδικασία της Βαρκελώνης, η οποία θα αποτελούσε τη βάση για την εφαρμογή των επιχειρήσεων συνεργασίας της Ευρωπαϊκής Ένωσης με τις τρίτες χώρες. Η Τυνησία μόνο, για την οποία μίλησε ο Daniel Cohn-Bendit πριν λίγο, έλαβε το 10% των πιστώσεων του MEDA και έχει καταβληθεί σχεδόν ολόκληρο το ποσό. Πρέπει να το λάβουμε υπόψη μας, ούτως ώστε ακριβώς η Ευρωπαϊκή Ένωση να είναι αυτή που κατευθύνει τα σχέδια και όχι μόνο αυτά να αποφασίζονται σύμφωνα·
<P>
(Ο Πρόεδρος αφαιρεί τον λόγο από τον ομιλητή)

<SPEAKER ID=101 NAME="Αλαβάνος">
Κύριε Πρόεδρε, θέλω να πω ότι η συζήτηση είναι σημαντική, αλλά εγώ νοιώθω μια κόπωση και μια αμηχανία, ειδικά από τις απαντήσεις που έδωσε ο προεδρεύων, ο οποίος είναι σαφές ότι έχει καλές προθέσεις.
<P>
Και νομίζω ότι από την όλη ανησυχία που υπάρχει απα όλες τις πλευρές, μπορούμε να κάνουμε μερικές διαπιστώσεις. Μέσα στο ένα λεπτό, να πω ότι από την μεσογειακή πολιτική της Ευρωπαϊκής Ένωσης λείπει η στρατηγική, λείπει το χρονοδιάγραμμα και το στοχοδιάγραμμα, σε αντιπαράθεση, αν θέλετε, με την πολιτική της Ευρωπαϊκής Ένωσης προς την Ανατολική Ευρώπη. Αν προσπαθήσει κάποιος να συνοψίσει σε 5 σειρές την απάντηση του κ. Υπουργού, δεν μπορεί να τη συνοψίσει. Δεν μπορεί διότι απάντησε σε όλα τα θέματα, αλλά έλειπε η απάντηση στα ζητήματα κλειδιά.
<P>
Δεύτερον, κατά τη γνώμη μου, λείπει η γενναιότητα. Η Ευρωπαϊκή Ένωση έχει κολλήσει στις ελεύθερες συναλλαγές, ενώ έχουμε αρνητικά οικονομικά και κοινωνικά αποτελέσματα για αυτές τις περιοχές από ζώνες ελευθέρων συναλλαγών, ενώ θα μπορούσε να πάρει άμεσα, συγκεκριμένα και αποτελεσματικά μέτρα σε ζητήματα όπως είναι το χρέος, όπως είναι η μεταφορά τεχνολογίας, όπου βλέπουμε ένα δισταγμό και μια αναποτελεσματικότητα.
<P>
Το τρίτο σημείο είναι ότι, κατά τη γνώμη μου, η Ευρωπαϊκή Ένωση δεν έχει αυτονομία. Το βλέπουμε και στη Μέση Ανατολή απέναντι στις ΗΠΑ, το βλέπουμε και γενικότερα.

<SPEAKER ID=102 NAME="Tajani">
Κύριε Πρόεδρε, κύριε Επίτροπε, πιστεύω ότι δεν θα μπορέσει να υπάρξει ανάπτυξη της ευρωμεσογειακής πολιτικής αν δεν προωθηθεί η ειρηνευτική διαδικασία στη Μέση Ανατολή και πιστεύω ότι αυτό το θέμα αποτελεί σημαντικό μέρος του ψηφίσματος που συζητούμε στην Ολομέλεια αυτή. Πρέπει όμως να διερωτηθούμε ποιο ρόλο μπορεί και πρέπει να παίξει η Ευρωπαϊκή Ένωση για να ενθαρρύνει την ειρηνευτική διαδικασία. Είναι φανερό ότι η Ευρωπαϊκή Ένωση δεν θα πρέπει να πάρει το μέρος της μίας από τις δύο αντιμέτωπες πλευρές· πιστεύω πως θα πρέπει, αντίθετα, να παίξει σημαντικό ρόλο οικονομικής ανάπτυξης αυτών των εδαφών, στοχεύοντας κυρίως στην οικονομική ανάπτυξη των πληθυσμών που κατοικούν γύρω από το κράτος του Ισραήλ, γιατί η πολιτική ένταση, πέρα από τη θρησκευτική, σίγουρα οξύνεται από τις μεγάλες κοινωνικές ανισότητες: αρκεί να συγκρίνουμε το κατά κεφαλήν εισόδημα των ισραηλινών πολιτών με το κατά κεφαλήν εισόδημα των πολιτών, των κατοίκων των γειτονικών χωρών και των εδαφών που συνορεύουν με το κράτος του Ισραήλ. Η οικονομική ανάπτυξη αυτών των πληθυσμών σίγουρα θα μετρίαζε κατά πολύ την πολιτική και κοινωνική ένταση που οδήγησε σε ιστορικές συγκρούσεις.
<P>
Η μείωση της έντασης είναι θεμελιώδες καθήκον της Ευρωπαϊκής Ένωσης. Υποστηρίζω συνεπώς όλες τις παραγράφους αυτής της έκθεσης που υπογραμμίζουν την ανάγκη οικονομικών δράσεων υπέρ της ανάπτυξης προγραμμάτων, της ανάπτυξης ιδιωτικών επενδύσεων, της όλο και μεγαλύτερης αύξησης της παρουσίας των ιδιωτών της Ευρωπαϊκής Ένωσης στα εδάφη που συνορεύουν με το Ισραήλ: όλα αυτά θα οδηγήσουν αναμφίβολα στην αύξηση της οικονομικής ευημερίας που θα μετριάσει σημαντικά την κοινωνική ένταση. Αν το καταφέρουμε, αν η Ευρωπαϊκή Ένωση καταφέρει να το κάνει αυτό, θα έχει σίγουρα συμβάλει σημαντικά στην επίτευξη της ειρήνης στη Μέση Ανατολή.

<SPEAKER ID=103 NAME="Caudron">
FR) Κύριε Πρόεδρε, κύριε Επίτροπε, αγαπητοί συνάδελφοι, η επιθυμία που εκφράζει η Ευρωπαϊκή Ένωση να αποκτήσει μια φιλόδοξη μεσογειακή πολιτική δεν είναι καινούργια, τουλάχιστον στο επίπεδο των εξαγγελιών και των δηλώσεων προθέσεων, και οι αποψινές συζητήσεις αποτελούν την απόδειξη. Από τη Λισαβόνα το 1992 στις Κάνες το 1995, και κυρίως στη Βαρκελώνη την ίδια χρονιά, υπήρξε συνεχώς η απαίτηση για την υλοποίηση μιας σταθερής ευρωμεσογειακής εταιρικής σχέσης. Συνεπώς, η Ευρωπαϊκή Ένωση και δώδεκα μεσογειακές χώρες ενέκριναν με ικανοποίηση το 1995 την περίφημη διακήρυξη της Βαρκελώνης.
<P>
Οι φιλοδοξίες αυτής της διακήρυξης από άποψη οικονομική και δημοσιονομική, άπο πολιτική άποψη και άποψη ασφάλειας, από κοινωνική, πολιτιστική και ανθρώπινη άποψη ήταν ιδιαίτερα μεγάλες. Όμως, όπως είπαν και άλλοι πριν από εμένα, οι απογοητεύσεις των εταίρων μας, από τότε, είναι ακόμα μεγαλύτερες: υπάρχουν πολύ λίγες συμφωνίες σύνδεσης και ουσιαστικά καμία συμφωνία δεν έχει ακόμα υλοποιηθεί πραγματικά, και ενώ προβλέπεται ένας σημαντικός όγκος ευρωπαϊκών πιστώσεων, πολύ λίγες έχουν ήδη αναληφθεί και ακόμα λιγότερες καταβληθεί, κάτι που όλοι οι εταίροι μας επαναλαμβάνουν ξανά και ξανά.
<P>
Πρόχειρα, εξάλλου ο καθένας μπορεί να παρατηρήσει και να καταγγείλει τεχνικές και πολιτικές δυσκολίες, ασθενείς άμεσες επενδύσεις καθώς και μια τεράστια υπερχρέωση των εταίρων μας. Τα αποτελέσματα όλων αυτών είναι καταστροφικά: απογοήτευση των εταίρων μας, ανεπαρκής οικονομική ανάπτυξη, αχαλίνωτη μετανάστευση προς την Ευρώπη, γενικευμένη σχεδόν άνοδος του άκρατου θρησκευτικού φανατισμού.
<P>
Πρέπει λοιπόν, όπως είπαν όλοι απόψε, να αναθερμάνουμε τη διαδικασία της Βαρκελώνης, να την απλοποιήσουμε διοικητικά, να δεχτούμε ένα περαιτέρω άνοιγμα των ευρωπαϊκών μας αγορών, να ελαφρύνουμε τα χρέη, με αντάλλαγμα τις προσπάθειες που είναι απαραίτητες από την πλευρά των εταίρων μας σε θέματα ανθρωπίνων δικαιωμάτων, και όλα αυτά στο πλαίσιο μια σφαιρικής μεσογειακής αντίληψης που θα πρέπει να διασφαλίζει την ισορροπία και την ειρήνη μεταξύ όλων των περιοχών που συνθέτουν το ευρωμεσογειακό σύνολο.
<P>

<P>
Δεν έχουμε άλλωστε άλλη εναλλακτική λύση, και θέλω να ευχαριστήσω απόψε τον Προεδρεύοντα του Συμβουλίου για όλες τις σημαντικές και σωστές πληροφορίες που μας έδωσε. Αυτός είναι ο λόγος για τον οποίο στηρίζω, ως σοσιαλιστής, το κυριότερο μέρος των προτάσεων που περιέχονται στο κοινό μας ψήφισμα.

<SPEAKER ID=104 LANGUAGE="FR" NAME="Martin, Hugues">
Κύριοι Πρόεδροι, κύριε Επίτροπε, θα ήθελα, επ' ευκαιρία αυτής της συζήτησης, να τονίσω τη σημασία και την επίδραση που είχε η επίσκεψη του Πάπα στους Αγιους Τόπους. Όποια και αν είναι τα πιστεύω μας και οι θρησκευτικές μας πεποιθήσεις, πρέπει να αναγνωρίσουμε ότι το μήνυμα του Ιωάννη-Παύλου του 2ου συμβάλλει τα μέγιστα στην πρόοδο της ειρήνης στην περιοχή. Βαδίζοντας σε ένα έδαφος σπαρμένο με παγίδες, σε ένα χώρο όπου η κάθε λέξη και η κάθε κίνηση μετράται βάσει του συμβολικού της νοήματος, ο Ύπατος Ποντίφικας κατάφερε, τόσο στην Ιορδανία όσο και στο Ισραήλ και στα παλαιστινιακά εδάφη, να προσεγγίσει με το σωστό τρόπο τα επίμονα προβλήματα που υπάρχουν μεταξύ των κοινοτήτων.
<P>
Ο Αγιος Πατέρας μάς έδειξε ότι η θρησκευτική διάσταση των συγκρούσεων δεν μπορεί να αγνοηθεί και ότι ο διαθρησκευτικός όπως και ο πολιτικός διάλογος αποτελούν παράγοντες σταθερότητας. Αυτό το ταξίδι απέδειξε με εξαιρετικό τρόπο ότι η συνεννόηση είναι δυνατή μεταξύ όλων των πλευρών. Έκρινα, επ' ευκαιρία αυτής της συζήτησης, ότι οφείλαμε να χαιρετίσουμε την ενέργεια αυτού του σπουδαίου ειρηνιστή, αυτού του ακούραστου προσκυνητή.
<P>
Θα ήθελα επίσης να θέσω δύο ερωτήματα στο Συμβούλιο και στην Επιτροπή. Το πρώτο αφορά την περιφερειακή συνεργασία μεταξύ των χωρών της νότιας ακτής της Μεσογείου, και το δεύτερο, τον ρόλο του Ευρωπαϊκού Κοινοβουλίου μας στη διαδικασία της Βαρκελώνης.
<P>
Όσον αφορά καταρχάς την περιφερειακή συνεργασία - και η Προεδρία απάντησε εν μέρει πριν από λίγο - η Ένωση στηρίζει τη μεσογειακή πολιτική της στη διαδικασία της Βαρκελώνης. Αυτή η προσέγγιση επιθυμεί να είναι σφαιρική και περιφερειακή και θεωρεί τη Λεκάνη της Μεσογείου ως μια περιφερειακή οντότητα. Είναι λογικό να σκεφτούμε ότι μια συνεργασία μεταξύ των κρατών αυτής της λεκάνης θα έπρεπε να είναι πολύ πιο ισχυρή.
<P>
Το δεύτερο ερώτημα αφορά το ρόλο του Ευρωπαϊκού Κοινοβουλίου, και πρέπει να παρατηρήσουμε ότι σήμερα είναι εξαιρετικά περιορισμένος. Όμως, όπως τόνισα, η μεσογειακή πολιτική της Ένωσης επιθυμεί να είναι σφαιρική. Το Ευρωπαϊκό Κοινοβούλιο στην πραγματικότητα δεν καλείται να συμμετάσχει παρά σε περιπτώσεις διμερών συμφωνιών. Θα έπρεπε λοιπόν είτε να προσεγγίσουμε το Ευρωπαϊκό Κοινοβούλιο με το Φόρουμ, κατά το πρότυπο της Συνέλευσης Ίσης Εκπροσώπησης ΕΕ-ΑΚΕ, είτε να οργανώσουμε μια πιο ενεργή και τακτική συμμετοχή του Ευρωπαϊκού Κοινοβουλίου στις υπουργικές συνόδους.

<SPEAKER ID=105 LANGUAGE="ES" NAME="Miguιlez Ramos">
Κύριε Πρόεδρε, η μεσογειακή πολιτική της Ένωσης πρέπει να πάρει όχι μόνο μορφή αλλά και ουσία. Πρέπει να γεμίσει με περιεχόμενο όχι να αδειάσει. Είναι απαραίτητο, κύριοι βουλευτές, να συσφίξουμε τους πολιτικούς, οικονομικούς και κοινωνικούς δεσμούς και να συνεχίσουμε να κάνουμε βήματα προς τα εμπρός. Έχουμε μια Συμφωνία σύνδεσης με το Μαρόκο, που τέθηκε σε ισχύ από τις 2 Μαρτίου, η οποία μετατρέπει αυτή τη χώρα σε προνομιακό εταίρο μας. Αλλά δεν νοείται στενή συνεργασία με το Μαρόκο χωρίς τη θεώρηση μιας δραστηριότητας - της αλιείας - από την οποία εξαρτάται η οικονομία πολλών ευρωπαϊκών περιφερειών.
<P>
Θα ήθελα να αναφερθώ στη συμφωνία για την αλιεία μεταξύ της Ευρωπαϊκής Κοινότητας και του Μαρόκου που έληξε στις 30 του περασμένου Νοεμβρίου. Τέσσερις μήνες αργότερα, λοιπόν, βρισκόμαστε στο κενό. Δεν έχουμε ακόμη την ημερομηνία έναρξης των διαπραγματεύσεων. Η μη ανανέωση της εν λόγω συμφωνίας συνεπάγεται μια οπισθοχώρηση στην μεσογειακή μας πολιτική, γιατί αν δεν θέλουμε αυτή η πολιτική να περιορίζεται μόνο στη ρητορική, είναι απαραίτητο να προχωρήσουμε στις συγκεκριμένες περιπτώσεις.
<P>
Η μεσογειακή πολιτική παίρνει το όνομά της από τη θάλασσα στην οποία εδώ και αιώνες, ψαρεύουν μαζί οι ευρωπαίοι ψαράδες και οι ψαράδες της Βορείου Αφρικής. Ας ανταποκριθεί η Επιτροπή στα καθήκοντά της και ας κατορθώσει να ξεκινήσει μια για πάντα τις διαπραγματεύσεις.

<SPEAKER ID=106 LANGUAGE="ES" NAME="Hernαndez Mollar">
Κύριε Πρόεδρε, αν με αυτή τη συζήτηση κατορθώσουμε να εξισορροπήσουμε την προσοχή του Συμβουλίου και της Επιτροπής σχετικά με τη σημασία της νότιας όχθης της Μεσογείου για την ευρωπαϊκή πολιτική, θα έχουμε επιτύχει, εν μέρει τον στόχο μας.
<P>
Όπως ειπώθηκε εδώ, μια αντιπροσωπεία αυτού του Σώματος μόλις ολοκλήρωσε την επίσκεψή της στο Μαρόκο και την Τυνησία. Τα ανθρώπινα δικαιώματα, η δυτική Σαχάρα, η αλιεία, η γεωργία, οι επενδύσεις, το MEDA, η μετανάστευση αποτέλεσαν αντικείμενο της προσοχής των βουλευτών, των αρχών και των εκπροσώπων της κοινωνίας. Το αποτέλεσμα ήταν ότι μας ζητήθηκε μεγαλύτερη πολιτική ανάμιξη της Ευρωπαϊκής Ένωσης στη Μεσόγειο. Υπάρχει ένας φόβος απέναντι στη διεύρυνση και υπάρχει η αίσθηση ότι η ζυγαριά κλίνει περισσότερο προς το βορά και προς τα ανατολικά από ό,τι στο νότο. Καλό θα ήταν να απαντούσαν σε αυτό το ερώτημα οι εκπρόσωποι της Επιτροπής του Συμβουλίου που είναι παρόντες.
<P>
Από την άλλη πλευρά, πρέπει να ενισχυθούν οι επενδύσεις στην περιοχή, και με σεβασμό στην ιδιοσυγκρασία του πληθυσμού, πρέπει να συνεργαστούμε με αυτές τις χώρες προκειμένου να προχωρήσουν στις δημοκρατικές τους διαδικασίες και όσον αφορά τα ανθρώπινα δικαιώματα, αποδεχόμενοι το ρυθμό τους αλλά και δίνοντάς τους να καταλάβουν ότι η Ευρωπαϊκή Ένωση δεν επιθυμεί μόνο να επενδύσει στην οικονομική ανάπτυξη, αλλά να επενδύσει στην ειρήνη και τη σταθερότητα βασιζόμενη στο σεβασμό των θεμελειωδών δικαιωμάτων των ατόμων και στη δημοκρατική άσκηση των ελευθεριών τους.
<P>
Δεν είναι εύκολο, αλλά μόνο ο διάλογος και όχι η αντιπαράθεση μπορεί να το κατορθώσει. Οι δράσεις της Ευρωπαϊκής Ένωσης είναι ακόμη πολύ διάσπαρτες και περίπλοκες σε αυτόν τον τομέα. Η Διάσκεψη της Βαρκελώνης αντοαποκρίνεται περισσότερο σε μια πολιτική βούληση παρά σε μια πραγματική στρατηγική με σκοπό τη δημιουργία ενός ευρωμεσογειακού χώρου, όπου το οικονομικό θα ήταν ένα σημαντικό μέρος, αλλά ένα μέρος μόνο, ενός μόνιμου διαλόγου και μιας πολιτικής συνεργασίας στον κοινωνικό τομέα, στον πολιτιστικό ακόμη και σε αυτόν της υπεράσπισης των κοινών συμφερόντων για τη διασφάλιση της ειρήνης και της σταθερότητας που όλοι επιθυμούμε για αυτή την περιοχή.
<P>

<SPEAKER ID=107 LANGUAGE="ES" NAME="Bautista Ojeda">
Κύριε Πρόεδρε, δεν θέλησα να παρέμβω προηγουμένως, για να μην διακόψω τη συζήτηση. Απλώς, ήθελα να σας μεταφέρω την απόλυτη διαφωνία μου με τον προηγούμενο Πρόεδρο όσον αφορά τον χρόνο ομιλίας, δηλαδή το ότι δεν τήρησε τον χρόνο που είχε δοθεί στις Ομάδες και που είχε φυσικά, κατανεμηθεί στους βουλευτές. Ο προηγούμενος Πρόεδρος έκανε μια σαφή διάκριση υπέρ άλλων βουλευτών στους οποίους επέτρεψε να εκφραστούν για περισσότερο χρόνο από αυτόν που τους αντιστοιχούσε.
<P>
Από τη στιγμή που καθόμαστε εδώ, όλοι οι βουλευτές είμαστε ίσοι και όλοι πρέπει να σεβόμαστε τους κανόνες. Με αυτή την έννοια, παρ' όλο που ο ομιλών βουλευτής δεν εκπροσωπεί κάποια πολυεθνική ψήφων, ζητά να τηρηθεί ο χρόνος που του παραχώρησε η Ομάδα του.

<SPEAKER ID=108 NAME="Πρόεδρος">
Κύριε Bautista Ojeda, οι παρατηρήσεις σας θα καταγραφούν στα συνοπτικά πρακτικά και θα διαβιβαστούν στο Προεδρείο.

<SPEAKER ID=109 NAME="Costa, Raffaele">
Κύριε Πρόεδρε, κύριοι συνάδελφοι, διάβασα με μεγάλο ενδιαφέρον τα έγγραφα που εξετάζονται σήμερα από το Κοινοβούλιο και διαπίστωσα ότι το αίτημα που απευθύνει το Κοινοβούλιο είναι ένα αίτημα που αφορά πολλούς τομείς, ίσως μάλιστα υπερβολικά πολλούς: ζητεί, πολύ ορθά, ειρήνη - το θέμα ήδη εξετάστηκε πριν από λίγο - ζητεί υγεία, ζητεί ευημερία, ζητεί αποτελεσματικές δημόσιες υπηρεσίες, ζητεί κοινωνική πρόοδο. Εγώ πιστεύω όμως ότι, όταν ζητάμε τα πάντα - όπως πρέπει άλλωστε να τα ζητάμε, τουλάχιστον προληπτικά - συχνά τα αποτελέσματα είναι πενιχρά. Κατά τη γνώμη μου, θα ήταν σκόπιμο να επιλέξουμε τις προοπτικές μέσω των οποίων, τόσο σε διμερές επίπεδο όσο και μέσω της παρέμβασης της Ένωσης, θα μπορέσουν να αναληφθούν δράσεις στις μεσογειακές χώρες.
<P>
Υπάρχουν ορισμένοι τομείς οι οποίοι, αν στοχοθετηθούν επαρκώς, σίγουρα θα έχουν ικανοποιητικά αποτελέσματα: καταρχάς, να καταστεί αποτελεσματική η λειτουργία των τοπικών διοικήσεων μέσω των ιδιωτικοποιήσεων, που ήδη άρχισαν σε ορισμένες χώρες, μέσω των μεταφορών τεχνολογίας· εν συνεχεία, να βελτιωθεί η υγεία, ζήτημα που εξετάσαμε και πρόσφατα προετοιμάζοντας το προσωπικό: προετοιμάζοντας το τεχνικό προσωπικό στις χώρες αυτές και το ειδικευμένο ιατρικό προσωπικό και μέσω των ευρωπαϊκών χωρών· τέλος, να ενισχυθεί η δυνατότητα, που αποτελεί ήδη πραγματικότητα στο πρόγραμμα MEDA, εντατικότερων ανταλλαγών προγραμμάτων, πράγμα που δεν έχει γίνει. Πρέπει να πω ότι, όσον αφορά αυτό το πρόγραμμα - με το οποίο χρειάστηκε να ασχοληθώ για διάφορους λόγους στα πλαίσια της επιτροπής μου - απογοητεύτηκα από τις δυσκολίες που αντιμετώπισα στο να συγκεντρώσω τις πληροφορίες και από τις δυσκολίες να συγκρίνω τις πληροφορίες με αυτές που είχε στη διάθεσή του το Κοινοβούλιο.
<P>
Αυτή η Επιτροπή έχει ακόμη καιρό: ανέλαβε καθήκοντα μόλις πριν από μερικούς μήνες· έχει συνεπώς τη δυνατότητα και να δώσει ώθηση στις εργασίες και να ενημερώσει πιο αναλυτικά το Κοινοβούλιο ·
<P>
(Ο Πρόεδρος διακόπτει τον ομιλητή)

<SPEAKER ID=110 NAME="Χατζηδάκης">
Κύριε Πρόεδρε, αυτόματα πάει το μυαλό μου στην συζήτηση που είχαμε εδώ πριν από πέντε περίπου χρόνια, όταν εξαγγέλθηκε πομπωδώς από την τότε Επιτροπή η καινούργια μεσογειακή πολιτική της Ευρωπαϊκής Ένωσης.
<P>
Σήμερα, όλοι συμφωνούμε ότι αυτά τα οποία εξαγγέλθηκαν τότε δεν έχουν πραγματοποιηθεί, στην πλειονότητά τους τουλάχιστον. Και νομίζω ότι εκείνο που εξηγεί γιατί έχουμε αυτά τα φτωχά αποτελέσματα είναι ένας συνδυασμός έλλειψης πολιτικής βούλησης από τη μια και έλλειψης χρημάτων από την άλλη. Νομίζω ότι θα πρέπει να δώσουμε μεγαλύτερη έμφαση στην μεσογειακή πολιτική, στηριζόμενοι στο δίπτυχο δημοκρατία και ανάπτυξη. Δημοκρατία στις χώρες της Νότιας και Ανατολικής Μεσογείου γιατί αυτό θα βοηθήσει την κατανόηση μεταξύ μας και ανάπτυξη διότι η ανάπτυξη θα μειώσει, εκτός όλων των άλλων, και τον όγκο του μεταναστευτικού κύματος που έχουμε και θα έχουμε τα επόμενα χρόνια.
<P>
Το Συμβούλιο και η Επιτροπή, λοιπόν, θα πρέπει να καταβάλουν κάθε δυνατή προσπάθεια, έτσι ώστε να προωθήσουν εκ νέου την ευρωμεσογειακή εταιρική σχέση που συμφωνήθηκε στα πλαίσια της διάσκεψης της Βαρκελώνης. Σημαντικό είναι επίσης να δοθεί νέα ώθηση στα προγράμματα MEDA, αλλά και παράλληλα να ενισχυθούν προγράμματα όπως το MEDA-Δημοκρατία, το EUROMED-Audiovisual, αλλά και περιφερειακά προγράμματα κατάρτισης δημοσιογράφων. Αποτελεί επίσης παλαιά πρόταση του Κοινοβουλίου να εφαρμοστεί ένα πρόγραμμα διαπεριφερειακής και διακρατικής συνεργασίας που θα στοχεύει, μέσω του αποτελεσματικού χρηματοδοτικού και οργανωτικού συντονισμού των προγραμμάτων INTERREG και MEDA, στην αποτελεσματική οικονομική και κοινωνική ολοκλήρωση των συμμετεχόντων κρατών και περιφερειών στις δύο πλευρές της Μεσογείου.
<P>
Θα ήθελα επίσης να σταθώ σε ένα άλλο θέμα, το οποίο μπορεί να μην σας φανεί σημαντικό, για μένα όμως προσωπικά είναι. Νομίζω ότι σπουδαίο και καταλυτικό ρόλο στην επιτυχή έκβαση της ευρωμεσογειακής συνεργασίας πρέπει να παίξουν τα νησιά της Μεσογείου, όπως είναι η Μάλτα, η Κύπρος, η Κρήτη, ως οι μεσοχώροι ανάμεσα στις δύο πλευρές της Μεσογείου. Έχοντας τα νησιά αυτά παραδοσιακούς δεσμούς και με την μια πλευρά της Μεσογείου και με την άλλη, μπορούν να αποτελέσουν τα κέντρα της συνεργασίας αυτής και νομίζω ότι προς τα εκεί θα πρέπει να κατευθύνουμε και πολλά προγράμματα μέσα στα πλαίσια του MEDA.

<SPEAKER ID=111 NAME="Πρόεδρος">
Έλαβα έξι προτάσεις ψηφίσματος, σύμφωνα με το άρθρο 42, παράγραφος 5, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο το πρωί στις 11.00.
<P>
Δράττομαι της ευκαιρίας για να σας πω ότι ο κ. υπουργός ζήτησε επίσημα συγνώμη επειδή δεν μπορούσε να παραμείνει μαζί μας για τη συνέχεια της συζήτησης.

<CHAPTER ID=8>
Ομάδα Υψηλού Επιπέδου  "Ασυλο και Μετανάστευση
<SPEAKER ID=113 LANGUAGE="ES" NAME="Hernαndez Mollar">
Κύριε Πρόεδρε, καταρχάς θα ήθελα να εκφράσω τις ευχαριστίες μου στις πολιτικές Ομάδες αυτού του Σώματος που υποστήριξαν την έκθεση της Επιτροπής Ελευθεριών και Δικαιωμάτων των Πολιτών, και οι οποίες την εμπλούτισαν με τη συμμετοχή τους στις έντονες συζητήσεις που είχαμε. Επιλέον, θα ήθελα να επισημάνω και τη θετική στάση και στάση συνεργασίας που διαπίστωσα όσον αφορά την Επιτροπή, στην οποία θα ήθελα να εκφράσω, κύριε Επίτροπε, τις προσωπικές μου ευχαριστίες.
<P>
Τα σχέδια δράσης σχετικά με τις χώρες που επιλέχθηκαν από την ομάδα υψηλού επιπέδου για το άσυλο και τη μετανάστευση ανταποκρίνονται - και πιστεύω ότι αυτό είναι σημαντικό - στην πρώτη εξωτερική δράση της Ευρωπαϊκής Ένωσης σε θέματα ασύλου και μετανάστευσης και που αποτελούν, όπως σωστά είπε ο Επίτροπος κ. Vitorino στο Στρασβούργο, στόχους προτεραιότητας των κρατών μελών, και ελπίζω ότι θα συνεχίσουν να είναι.
<P>
Η έκθεσή μου, κύριε Πρόεδρε, από τη μια πλευρά, συγκεντρώνει την κριτική αντιμετώπιση εκ μέρους όλων των πολιτικών Ομάδων σχετικά με τυπικές και ουσιαστικές πλευρές της υποβολής και της εκπόνησης των σχεδίων. Δεν μπορέσαμε να εξετάσουμε μεμονωμένα το καθένα από αυτά και ήμασταν υποχρεωμένοι να περιοριστούμε σε θεωρήσεις πολύ γενικού χαρακτήρα. Βάσει αυτών, θα προβούμε σε ορισμένες προτάσεις σχετικά με αυτά τα σχέδια δράσης, καθώς και με τα μελλοντικά, οι οποίες ευελπιστώ ότι θα ληφθούν σοβαρά υπόψη από την Επιτροπή και το Συμβούλιο.
<P>
Κύριε Προεδρεύων του Συμβουλίου, κύριε Επίτροπε, μόνο και μόνο η δρομολόγηση αυτών των σχεδίων δράσης είναι ήδη ένα θετικό γεγονός. Είναι επίσης θετικός ο συνδυασμός δράσεων στο πλαίσιο της εξωτερικής πολιτικής και της πολιτικής για την αναπτυξιακή συνεργασία και στο πλαίσιο της προώθησης μέτρων για τη ρύθμιση της μεταναστευτικής ροής. Αλλά από ό,τι κατάλαβα, ο τρόπος με τον οποίο το Συμβούλιο παρουσίασε τα εν λόγω σχέδια στο Κοινοβούλιο δεν ήταν θετικός, και το θεσμικό μας όργανο ήταν αμέτοχο στη διαδικασία επιλογής και κατάρτισής τους.
<P>
Η βασική ανησυχία μας συνίσταται στην αποτελεσματικότητα που μπορεί να έχουν οι προβλεπόμενες δράσεις σε χώρες όπως το Αφγανιστάν, η Σομαλία, το Ιράκ, όπου στην πολιτική αστάθεια προστίθενται οι μόνιμες παραβιάσεις των στοιχειωδέστερων ανθρωπίνων δικαιωμάτων. Ξεχωριστή είναι η περίπτωση του Μαρόκου, ακόμη και της Αλβανίας ή της Σρι Λάνκα, οι οποίες παρουσιάζουν περισσότερες δυνατότητες συνεργασίας σε πολλούς τομείς, και ακόμη, υπάρχουν προνομιακές καταστάσεις όπως στην περίπτωση του Μαρόκου, με το οποίο μόλις τέθηκε σε εφαρμογή μια συμφωνία σύνδεσης.
<P>
Στην αδυναμία τήρησης των προβλεπόμενων προθεσμιών για την πλειονότητα των δράσεων, προστίθεται η έλλειψη χρηματοδότησης από τον προϋπολογισμό για κάποια από τα προβλεπόμενα μέτρα, δεδομένου ότι περισσότερα από το 50% από αυτά δεν έχουν χρηματοδοτικούς πόρους. Γι' αυτό ακριβώς μια από τις προτάσεις μας είναι να δημιουργηθεί για το 2001 ένα κονδύλιο του προϋπολογισμού που να καλύπτει αυτές τις ανάγκες.
<P>
Επίσης, θα ήθελα να επιστήσω την προσοχή σας στην έλλειψη ισορροπίας ανάμεσα στα μέτρα για τον έλεγχο της μεταναστευτικής ροής και σε εκείνα που ενισχύουν μια πραγματική συνεργασία για την ανάπτυξη των χωρών που έχουν επιλεγεί, συμπεριλαμβανομένων των μέτρων ολοκλήρωσης. Δεν μπορούμε να χαρακτηρίζουμε ως εγκληματική τη μετανάστευση, είτε για πολιτικούς, είτε για οικονομικούς λόγους. Κατά συνέπεια, καταλαβαίνετε ότι είναι επείγον να εφαρμοστούν οι διατάξεις της Συνθήκης του Αμστερνταμ και της συνόδου κορυφής του Τάμπερε σχετικά με την "κοινοτικοποίηση" των πολιτικών ασύλου και της δίκαιης και ανθρωπιστικής αντιμετώπισης των προσφύγων και των μεταναστών. Πρέπει να δοθεί έμφαση στις ανθρωπιστικές συνθήκες των κέντρων φιλοξενίας, καθώς και στην εκμετάλλευση της πείρας ορισμένων χωρών ανάλογα με τη γεωγραφική εγγύτητα.
<P>
Όσον αφορά την οικονομική μετανάστευση, στη συνεργασία με τις χώρες προέλευσης, πρέπει να προστεθεί η κανονικοποίηση της αγοράς εργασίας στα ίδια τα κράτη μέλη, η κοινωνική ένταξη των μεταναστών και η δράση κατά των μαφιόζων που κάνουν λαθρεμπόριο με τα ανθρώπινα όντα. Παρ' όλο που αυτά είναι απαραίτητα, δεν επιλύεται το πρόβλημα μόνον με τις συμφωνίες επανεισόδου και τον συνοριακό έλεγχο. Χρειάζονται τέτοια μέτρα που να ενισχύουν τα σχέδια, εκτός από τα προηγούμενα.
<P>
Επίσης, θεωρώ απαραίτητη τη δημιουργία ενός παρατηρητηρίου της μετανάστευσης, γιατί αυτό θα καταστήσει δυνατό, εκτός από τον συντονισμό των στατιστικών στοιχείων, την πραγματοποίηση κοινωνιολογικών μελετών σχετικά με το φαινόμενο της μετανάστευσης, στοιχεία που συμβάλλουν κατά τη λήψη αποφάσεων.
<P>
Όσον αφορά τον σεβασμό των ανθρωπίνων δικαιωμάτων, θα ήταν σημαντική μια μεγαλύτερη συνεργασία για τον εκσυγχρονισμό των διοικητικών δομών ορισμένων από τις χώρες που έχουν επιλεγεί, τη συνεργασία στην εκπαίδευση των αστυνομικών δυνάμεων και ειδικότερα, το άνοιγμα στησυνεργασία με τις ΜΚΟ που διαδραματίζουν έναν κοινωνικό ρόλο σε αυτόν τον τομέα.
<P>
Τέλος, κύριε Πρόεδρε, ελπίζω ότι όσον αφορά αυτά και τα επόμενα σχέδια, να διορθωθούν οι ελλείψεις που εκτίθενται σε αυτό το ψήφισμα, η συνεργασία να είναι πιο στενή, ειδικότερα από μέρους της ομάδας υψηλού επιπέδου και του Συμβουλίου με το Κοινοβούλιο, και φυσικά, να δοθούν στην Επιτροπή τα απαραίτητα μέσα για τη εκτέλεσή τους. Από την επιτυχία αυτών των σχεδίων εξαρτάται η επιτυχία ή η αποτυχία της ίδιας της Ευρωπαϊκής Ένωσης στην πρώτη εξωτερική της δράση σε έναν τόσο ευαίσθητο τομέα για την ευρωπαϊκή κοινωνία, σήμερα, όπως είναι αυτός της μετανάστευσης και του ασύλου.

<SPEAKER ID=114 LANGUAGE="PT" NAME="Coelho">
Κύριε Πρόεδρε, κύριε Επίτροπε, αγαπητοί συνάδελφοι, κατ' αρχάς θα ήθελα να συγχαρώ τον συνάδελφό μας κύριο Hernαndez Mollar για την έξοχη εργασία που πραγματοποιήθηκε και για την εξαιρετική έκθεση που μας παρουσίασε. Τόνισε, και ορθώς το έπραξε, ότι η μετανάστευση και το άσυλο, ενώ πρόκειται για ζητήματα τα οποία είναι στενά συνδεδεμένα μεταξύ τους, ωστόσο παρουσιάζουν διαφορές όσον αφορά το χαρακτήρα τους και τις απαντήσεις που πρέπει να δώσει η Ευρωπαϊκή Ένωση, παρότι υπάρχει η πεποίθηση και η παραδοχή ότι και στις δύο περιπτώσεις θα υπήρχαν πλεονεκτήματα αν αυτές αντιμετωπίζονταν σφαιρικά και ανάμεσα στους διάφορους πυλώνες.
<P>
Γνωρίζουμε ότι ολοένα και περισσότεροι άνθρωποι αναζητούν καλύτερες ευκαιρίες ή προστασία μέσω της αποδημίας προκειμένου να διαφύγουν από κάποιον πόλεμο, από την καταπίεση, την φτώχια, την ανεργία ή τις παραβιάσεις των ανθρωπίνων δικαιωμάτων. Γνωρίζουμε πως υπάρχει αύξηση των περιπτώσεων λαθρομετανάστευσης, οι οποίες στην πλειοψηφία τους οφείλονται σε παράνομα δίκτυα που συχνά δημιουργούν καταστάσεις κραυγαλέας εκμετάλλευσης ή παραβίασης των ανθρωπίνων δικαιωμάτων. Σαφώς υποστηρίζουμε μια σφαιρική αντιμετώπιση στην οποία θα πρέπει να ληφθούν υπόψη η υποστήριξη προς τον εκδημοκρατισμό και την προώθηση του κράτους δικαίου, την πρόληψη συγκρούσεων και την συμφιλίωση, τον σεβασμό των ανθρωπίνων δικαιωμάτων και της παραπέρα καταπολέμησης της φτώχειας εντός των χωρών και των περιφερειών προέλευσης και διέλευσης, για τη βελτίωση των συνθηκών διαβίωσης και για περισσότερες ευκαιρίες απασχόλησης.
<P>
Για όλους αυτούς τους λόγους, και πέρα από τις κριτικές που μόλις έκανε ο συνάδελφος κύριος Hernαndez Mollar ενώπιον του Σώματος, και συγκεκριμένα σχετικά με την άποψη περί της δράσης του Κοινοβουλίου και της αποφασιστικότητας αυτής της δράσης σε κάποιες από αυτές τις χώρες, οι προσπάθειες του Κοινοβουλίου πρέπει να είναι σοβαρές και συνεκτικές. Δεν μπορούμε να ισχυριζόμαστε ότι έχουμε καλές προθέσεις και να μην τις συγκεκριμενοποιούμε λόγω έλλειψης οικονομικών μέσων. Θα πρέπει να διεξαχθούν εκστρατείες ενημέρωσης σε στενή συνεργασία με τις χώρες προέλευσης και διέλευσης σχετικά με τις πραγματικές πιθανότητες νόμιμης μετανάστευσης, προσπαθώντας κατ' αυτόν τον τρόπο να μειώσουμε ή να χτυπήσουμε το πρόβλημα στη ρίζα του.
<P>
Είναι αναγκαία η ενίσχυση της καταπολέμησης της λαθρομετανάστευσης, της εξασφάλισης της προστασίας των δικαιωμάτων των θυμάτων των παράνομων δικτύων, η εντατικοποίηση των προσπαθειών πρόληψης κάθε μορφής παράνομης διακίνησης ανθρώπων, δίνοντας ιδιαίτερη προσοχή στις γυναίκες και τα παιδιά, και ο εντοπισμός και η εξάρθρωση των παρανόμων δικτύων που εμπλέκονται σε αυτές τις δραστηριότητες.
<P>
Εντός της Ευρωπαϊκής Ένωσης πρέπει να προχωρήσουμε σε μια εκ βαθέων αξιολόγηση της κατάστασης στα διάφορα κράτη μέλη και σε μια προσέγγιση των εθνικών νομοθεσιών σχετικά με τις συνθήκες άδειας εισόδου και παροχής άδειας παραμονής, λαμβάνοντας υπόψη τις οικονομικές και δημογραφικές επιπτώσεις που αυτό θα έχει στην Ένωση, τις δυνατότητες κάθε κράτους μέλους για την υποδοχή μεταναστών και τους ιστορικούς και πολιτισμικούς δεσμούς που το εκάστοτε κράτος μέλος έχει με το κράτος προέλευσης των μεταναστών. Εν κατακλείδι, συμφωνούμε με μια κοινή ευρωπαϊκή πολιτική σχετικά με το άσυλο και τη μετανάστευση βασιζόμενη σε τέσσερις πυλώνες: μια εταιρική σχέση με τις χώρες προέλευσης των μεταναστών, ένα κοινό ευρωπαϊκό καθεστώς ασυλίας, μια ίση αντιμετώπιση για τους προερχόμενους από τρίτες χώρες και μια αποτελεσματικότερη διαχείριση των μεταναστευτικών κυμάτων.

<SPEAKER ID=115 NAME="Terrσn i Cusν">
Κύριε Πρόεδρε, θέλω κατ' αρχάς να εκφράσω, εξ ονόματος της Ομάδας μου, την έκπληξη που μας προκαλεί αυτή η πρόταση του Συμβουλίου σε μια χρονική στιγμή που στον χώρο της Ένωσης εργαζόμαστε αναφορικά με - κάτι τέτοιο δείχνουν άλλωστε οι πρωτοβουλίες που ανέλαβε και αναλαμβάνει η Επιτροπή - την κοινοτικοποίηση αυτού που έχουμε ονομάσει "τρίτο πυλώνα" και την ανάπτυξη μιας πολιτικής για τη μετανάστευση και την υποδοχή πολιτών που προέρχονται από τρίτες χώρες. Η έκπληξη γεννάται από το γεγονός ότι δεν καταλαβαίνουμε πολύ καλά από πού έρχεται και για ποιο λόγο διατηρείται αυτή η ομάδα υψηλού επιπέδου, για ποιο λόγο το Συμβούλιο κάνει μια πρόταση αυτής της μορφής και η πρόταση περιλαμβάνεται στο Τάμπερε, τι θα πράξει η Επιτροπή σε αυτά τα σχέδια δράσης και ποια είναι η συνάφεια μεταξύ αυτής της πρότασης και του έργου που αναπτύσσει η ομάδα υψηλού επιπέδου του Συμβουλίου και οι λοιπές προτάσεις της Επιτροπής για προς ανάπτυξη πολιτικές στην Ένωση. Πιστεύω πως αυτό είναι αρκετά σημαντικό και θα ήθελα να λάβω μια απάντηση από το Συμβούλιο.
<P>
Δεύτερο, θέλω να εκφράσω αντιφατικά αισθήματα αναφορικά με τα σχέδια δράσης. Από τη μια, φαίνεται λογικό αυτό που λένε· φαίνεται λογικό να θεσπιστούν διμερείς πολιτικές μεταξύ της Ευρωπαϊκής Ένωσης και κάποιων από τις χώρες όπου το πρόβλημα εξόδου μεταναστών και προσφύγων είναι πολύ μεγάλο· φαίνεται χρήσιμο. Αυτή είναι για παράδειγμα η περίπτωση του Μαρόκου, με το οποίο πιστεύω ότι πρέπει να συνάψουμε μια σοβαρή και σημαντική διμερή σχέση προκειμένου να διατηρήσουμε εντός του πλαισίου νομιμότητας τη μετανάστευση που προέρχεται από αυτή την χώρα. Ίδια περίπτωση μπορεί να είναι και εκείνη των βαλκανικών χωρών, όπου υπάρχουν ξεκάθαροι συνομιλητές.
<P>
Από την άλλη όμως, υπάρχουν χώρες σε αυτή τη λίστα οι κυβερνήσεις των οποίων δεν αξίζουν καν να φέρουν αυτό το όνομα, και χώρες με τις οποίες πιστεύω ότι δεν μπορούμε καν να συνομιλούμε, όπως είναι η περίπτωση του Αφγανιστάν. Θα ήθελα να μου πει το Συμβούλιο εάν θα πάει στο Αφγανιστάν να τους πει: "Καλησπέρα. Ερχόμαστε να σας πούμε να σέβεστε τα ανθρώπινα δικαιώματα διότι μας στέλνετε υπερβολικά πολλούς πρόσφυγες." Μου φαίνεται ή πολύ αφελές, ή μάλλον απίθανο.
<P>
Πέραν αυτού, νομίζω ότι η προσέγγιση σε αυτό το θέμα με τις συγκεκριμένες χώρες είναι δύσκολη και επικίνδυνη. Πιστεύω πως, για λόγους αρχής, υπάρχουν άνθρωποι με τους οποίους δεν πρέπει καν να συνομιλούμε. Συνεπώς, και επειδή μια διαπυλωνική προσέγγιση - δηλαδή, μεταξύ τρίτου και πρώτου πυλώνα - δεν μπορεί να γίνει μέσω της πιο σύντομης οδού, πιστεύω πως το Συμβούλιο θα έπρεπε να διαβουλευτεί εκ νέου το Κοινοβούλιο αναφορικά με όλα και με καθένα χωριστά από τα σχέδια δράσης που θα θεσπιστούν, σύμφωνα με τα όσα ορίζει ο πρώτος πυλώνας.
<P>
Επεσήμανα δύο προβλήματα: ποιος θα αναλάβει την ευθύνη αυτών των σχεδίων δράσης; Και με ποιους;
<P>
Υπάρχει ένα τρίτο πρόβλημα: πώς θα τα χρηματοδοτήσουμε; Δεν υπάρχει για τον σκοπό αυτό χρηματοδότηση που να προβλέπεται από τον προϋπολογισμό και τα μέτρα που προβλέπουν κάποιο βαθμό χρηματοδότησης μιλούν για άντληση χρημάτων π.χ. από προγράμματα συνεργασίας όπως το MEDA. Νομίζω πως η ιδέα της από κοινού ανάπτυξης και η ιδέα της συνεργασίας με αυτές τις χώρες προκειμένου να αντιμετωπιστεί η μετανάστευση στη ρίζα της είναι δύσκολα συμβατή με την ιδέα αφαίρεσης, προκειμένου για τον έλεγχο των εξωτερικών συνόρων, πόρων συνεργασίας για την ανάπτυξη. Πιστεύω ότι αυτό χρήζει μελέτης.
<P>
Τέλος, η ανάπτυξη των σχεδίων δράσης είναι στον πίνακα επιδόσεων. Αυτό είναι θετικό, θέλω όμως να υπενθυμίσω ότι υπάρχει ένα εξελιγμένο σχέδιο δράσης, αυτό για το Ιράκ, για το οποίο κανείς δεν μας έχει ενημερώσει ποτέ.

<SPEAKER ID=116 LANGUAGE="EN" NAME="Watson">
Κύριε Πρόεδρε, θα ήθελα να ξεκινήσω συγχαίροντας τον κύριο Hernαndez Molar για το εξαιρετικό έργο που επιτέλεσε με την παρούσα έκθεση και το πνεύμα συνεργασίας που επέδειξε προκειμένου να επιτευχθεί ομοφωνία μεταξύ όλων των ομάδων σε σχέση με τις συστάσεις του. Θα ήθελα επίσης να αποτίνω φόρο τιμής στο έργο που επιτέλεσε η Επιτροπή στον συγκεκριμένο τομέα.
<P>
Αντιμετωπίζουμε πολλές προκλήσεις σε έναν κόσμο όπου η ανάγκη για αποδημία και μετανάστευση προς την Ευρώπη παραμένει μεγάλη. Είναι πασίδηλο πως υπάρχουν πιεστικοί παράγοντες εκπατρισμού στις χώρες καταγωγής ενώ παράλληλα οι δικές μας χώρες λειτουργούν ως πόλοι έλξης. Είναι σημαντικό να προσεγγίσουμε τη συγκεκριμένη συζήτηση καθορίζοντας με μεγάλη σαφήνεια τη διάκριση μεταξύ ασύλου και λαθρομετανάστευσης. Είναι σημαντικό να διατηρήσουμε τη δέσμευση που θεσπίστηκε με τη Σύμβαση της Γενεύης, όπως επίσης και μια ανθρωπιστική προσέγγιση.
<P>
Εάν επρόκειτο να στείλω ένα μόνο μήνυμα στις κυβερνήσεις των κρατών μελών είναι πως πάρα πολύ συχνά ενδίδουν στον πειρασμό να επιζητούν εύκολους πηχυαίους τίτλους εφημερίδων, υιοθετώντας λαϊκιστικές προσεγγίσεις στα αποκαλούμενα προβλήματα των αιτούντων άσυλο και των λαθρομεταναστών. Πολύ σπάνια λαμβάνουν υπόψη τους τις αρχές που έχουν προσυπογράψει ή καταβάλλουν προσπάθειες να καταπιαστούν με το πρόβλημα σοβαρά.
<P>
Η εν λόγω έκθεση περιλαμβάνει μια σειρά προτάσεων για δράση, οι οποίες κατά τη γνώμη μου είναι ευπρόσδεκτες. Συγκεκριμένα ασχολείται με τη μετανάστευση και την έλλειψη τρεχόντων στοιχείων. Ασχολείται με τα προβλήματα των σχεδίων δράσης που έχουν εκπονηθεί, τα οποία αδυνατούν να πετύχουν τη χρυσή τομή μεταξύ ασφάλειας και μετανάστευσης. Ασχολείται με την αστυνόμευση της λαθρομετανάστευσης και καλεί να επικεντρωθούμε στην καταπολέμηση της διακίνησης μεταναστών και την καταπολέμηση της παράνομης εργασίας. Με τέτοια πράγματα θα έπρεπε να ασχολούνται τα κράτη μέλη.
<P>
Και φυσικά αυτό που είναι σημαντικότερο η ανάλυση των προϋπολογισμών και του γεγονότος ότι για λιγότερα από τα μισά προτεινόμενα μέτρα προβλέπονται ποσά από τον προϋπολογισμό, οπότε εάν θέλουμε να είμαστε σοβαροί σε αυτό το θέμα θα χρειαστεί να προσεγγίσουμε το Συμβούλιο προκειμένου να παρασχεθεί νομική βάση για τους προτεινόμενους προϋπολογισμούς.
<P>
Συμπερασματικά λοιπόν, κύριε Πρόεδρε, και εξ ονόματος της Ομάδας των Φιλελευθέρων, χαιρετίζω αυτή την έκθεση την οποία πρόκειται να ψηφίσουμε αύριο.

<SPEAKER ID=117 LANGUAGE="DE" NAME="Ceyhun">
Κύριε Πρόεδρε, τα σχέδια δράσης της Ομάδας Υψηλού Επιπέδου "Ασυλο και Μετανάστευση" δυστυχώς δεν ανταποκρίνονται σχεδόν καθόλου στον σκοπό τους. Η προσεκτική ανάγνωση των σχεδίων δράσης καθιστά φανερό ότι τα μέτρα καταπολέμησης της παράνομης μετανάστευσης καταλαμβάνουν το μεγαλύτερο μέρος τους. Όμως δεν πρέπει να είναι αυτό το μόνο ζητούμενο. Τα σχέδια δράσης δεν πραγματεύονται ούτε μέτρα αναπτυξιακής πολιτικής ούτε μέτρα εξωτερικής πολιτικής, που θα αντιμετώπιζαν τα αίτια της μετανάστευσης και της εγκατάλειψης των περιοχών αυτών. Μολονότι η ίδια η ομάδα εργασίας διαπίστωσε ότι οι παραβιάσεις των ανθρωπίνων δικαιωμάτων συνιστούν έναν βασικό λόγο φυγής, αυτό δεν λαμβάνεται επαρκώς υπόψη στα σχέδια δράσης.
<P>
Ας εξετάσουμε την κατάσταση στο Ιράκ. Ασφαλώς, αυτόν τον καιρό δεν είναι εύκολο να υποβάλει κανείς κατάλληλες προτάσεις που θα είχαν κάποια δυνατότητα υλοποίησης με την πολιτική κατάσταση που επικρατεί εκεί σήμερα. Παρόμοια ισχύουν για το Αφγανιστάν. Εκεί ήδη δεν ξέρει κανείς με ποιόν θα έπρεπε τελικά να αρχίσει συνομιλίες. Ποιον να πιέσει κανείς να σέβεται τα ανθρώπινα δικαιώματα; Επίσης, πρέπει να ασκηθεί κριτική στη σύσταση και τον τρόπο εργασίας της Ομάδας Υψηλού Επιπέδου. Δεν έγινε διαβούλευση με το Ευρωπαϊκό Κοινοβούλιο ούτε για την χρησιμοποίηση της ομάδας ούτε κατά την επιλογή των περιοχών όπου υπάρχει κρίση. Αυτή η προσέγγιση είναι απαράδεκτη.
<P>
Η παρούσα έκθεση του συναδέλφου Hernαndez Mollar αντιμετωπίζει με πολύ κριτικό πνεύμα την εργασία της Ομάδας Υψηλού Επιπέδου και καθιστά τώρα δυνατή την δημιουργία μιας νέας αφετηρίας για την αξιολόγηση της εργασίας της. Για τον λόγο αυτόν, η Ομάδα μου υποστηρίζει τον εισηγητή.

<SPEAKER ID=118 NAME="Speroni">
Κύριε Πρόεδρε, από τις δύο πτυχές αυτού του θέματος θα ήθελα να μιλήσω κυρίως για το πρόβλημα της μετανάστευσης, περισσότερο από εκείνο του ασύλου, και δεν αναφέρομαι συγκεκριμένα στις χώρες αυτές αλλά στην προβληματική αυτή γενικά.
<P>
Καταρχάς, αντίθετα με ό,τι ίσως πιστεύουν πολλοί, δεν υπάρχει απολύτως κανένα δικαίωμα μετανάστευσης: δεν κατοχυρώνεται από καμία συμφωνία, από καμία διεθνή σύμβαση, συνεπώς είναι απολύτως θεμιτό να θέτουμε κανόνες, όρια στη μετανάστευση. Από την άλλη πλευρά, ακόμη και οι Ευρωπαίοι, όταν στον καιρό τους μετανάστευαν λ.χ. στις Ηνωμένες Πολιτείες ή στη Νότια Αμερική, το έκαναν βάσει ποσόστωσης, κατόπιν αδείας. Εγώ είμαι ανιψιός μετανάστη και, ακριβώς γι' αυτό, ξέρω ότι τότε υπήρχαν κανόνες· επίσης, εγώ, που για ένα μικρό διάστημα ήμουν μετανάστης σε μια αφρικανική χώρα, χρειάστηκε να πάρω θεωρήσεις και να περάσω από ελέγχους· αλλά και πρόσφατα, για να μεταβούμε σε μια συνεδρίαση της Συνέλευσης ΑΚΕ-Ευρωπαϊκού Κοινοβουλίου, χρειάστηκε να πάρουμε θεώρηση, χρειάστηκε να κάνουμε εμβόλια.
<P>
Αυτοί οι κανόνες είναι συνεπώς θεμελιώδεις και σίγουρα δεν μπορούμε να κατηγορούμε ούτε για ξενοφοβία ούτε για ρατσισμό όποιον θέλει να υπάρχουν και να γίνονται σεβαστοί αυτοί οι κανόνες. Οι κανόνες πρέπει να λαμβάνουν υπόψη τη συμβατότητα της υποδοχής και, ως εκ τούτου, τον αριθμό που μπορεί να δεχτεί η Ευρωπαϊκή Ένωση, αποφεύγοντας την ύπαρξη συνόρων με αφύλαχτα σημεία και αποφεύγοντας, μέσω των συνεχών νομιμοποιήσεων, να δημιουργούν την αυταπάτη ή ακόμη και τη βεβαιότητα ότι αυτό που μετράει είναι η είσοδος στην Ευρωπαϊκή Ένωση, ίσως σε ορισμένα κράτη όπως η Ιταλία, σίγουρα πολύ πιο ανεκτικά σε σχέση με άλλα: αν καταφέρουν να μπουν, αρκεί να μείνουν ήσυχοι, ίσως όχι και τόσο πολύ, να κάνουν και κανένα εγκληματάκι, αφού αργά ή γρήγορα θα έρθει και η στιγμή της νομιμοποίησης. Και αυτό είναι απολύτως απαράδεκτο!

<SPEAKER ID=119 LANGUAGE="EN" NAME="Hannan">
Κύριε Πρόεδρε, ελπίζω ότι τα αξιότιμα μέλη του Κοινοβουλίου θα με συγχωρέσουν εάν αποστασιοποιηθώ λιγάκι και θέσω την ακόλουθη θεμελιώδη ερώτηση: γιατί χρειάζεται η Ευρωπαϊκή Ένωση κοινή πολιτική ασύλου; Κανείς δεν θα αρνηθεί φυσικά ότι πρόκειται για έναν τομέα όπου οι χώρες έχουν πολλά να αποκομίσουν μέσω μιας αμοιβαίας συνεργασίας, αλλά φυσικά δεν υπάρχει τίποτα το καινούργιο όσον αφορά τη συνεργασία μεταξύ των πατρίδων μας στον τομέα του ασύλου. Πολύ πριν από την υπογραφή της Συνθήκης της Ρώμης, τα κράτη μέλη της Ένωσης αλληλοδεσμεύονται από έναν πολυσύνθετο ιστό συμφωνιών που καλύπτουν το δικαίωμα του ασύλου, τη μεταχείριση των προσφύγων, την αρχή της μη επαναπροώθησης και άλλα πολλά.
<P>
Δεν πρέπει να διαπράξουμε το σφάλμα, όπως τόσο συχνά συμβαίνει σε αυτή την Αίθουσα, να πιστέψουμε πως η μόνη εναλλακτική πραγματικότητα μιας κοινοτικής δράσης είναι η πλήρης αναρχία όπου κανένα κράτος δεν συμβουλεύεται τα υπόλοιπα. Αντιθέτως, η εναλλακτική πραγματικότητα μιας δράσης κοινοτικού επιπέδου είναι η διαπραγμάτευση διμερών και πολυμερών συμφωνιών μεταξύ ανεξάρτητων κρατών. Τέτοιες συμφωνίες παρέχουν δύο ισχυρά προτερήματα έναντι της κοινοτικής δράσης, κατά την προσωπική μου γνώμη. Κατ' αρχάς είναι επιτυχώς δοκιμασμένα, μπορούμε να βασιστούμε πάνω τους και έχουν επίσης καθιερωθεί. Δεύτερον, μπορούν φυσικά να εφαρμοστούν και σε κράτη εκτός Ευρωπαϊκής Ένωσης.
<P>
Στη δική μου εκλογική περιφέρεια της Νοτιοανατολικής Αγγλίας, η τοπική αστυνομία και οι μεταναστευτικές αρχές από καιρό έχουν έξοχες σχέσεις συνεργασίας με τις αντίστοιχες αρχές της Γαλλίας και του Βελγίου. Για την ακρίβεια, μπορεί κανείς να ισχυριστεί πως αν μη τι άλλο πριν από μια δεκαετία συνεργαζόμασταν πιο στενά με άλλα κράτη μέλη παρά σήμερα αφότου τέθηκε σε ισχύ η Σύμβαση του Δουβλίνου και οι παρελκόμενες συμφωνίες της.
<P>
Πώς είναι δυνατόν, θα μου πείτε. Ο Αριστοτέλης ήταν ο πρώτος που κατέστησε προφανή την αρχή σύμφωνα με την οποία όσα δεν ανήκουν σε κανέναν κανένας δεν τα φροντίζει. Το κήρυγμά του σαφώς ισχύει τόσο για τα έθνη όσο και για τα μεμονωμένα άτομα. Για να το πούμε με απλά λόγια, ένας φύλακας των συνόρων που βλέπει έναν ταξιδιώτη να οδεύει προς μια κατεύθυνση έξω από τα δικά του σύνορα θα έχει ελάχιστα κίνητρα να τον κρατήσει και με αυτόν τον τρόπο να προκαλέσει μια αίτηση ασύλου εκ μέρους του εντός της δικής του δικαιοδοσίας.
<P>
Σύμφωνα με τον Ύπατο Αρμοστή των Ηνωμένων Εθνών για τους Πρόσφυγες, 93.000 άτομα έκαναν αίτηση για άσυλο στο Ηνωμένο Βασίλειο τη χρονιά που μας πέρασε. Αυτό καθιστά τη Βρετανία τον πιο κοινό προορισμό μεταξύ των αιτούντων άσυλο στην Ευρώπη, θέση που κατέχουμε από κοινού με τη Γερμανία. Αυτό όμως που είναι ακόμη πιο εκπληκτικό είναι ότι ο αριθμός αυτός έχει αυξηθεί κατά περίπου 49% από τα μέσα της δεκαετίας του ' 90 ενώ στην Ευρωπαϊκή Ένωση εν συνόλω έχει παραμείνει σχετικά σταθερός. Λέω 'εκπληκτικό' επειδή ο τεράστιος αριθμός αιτούντων στην περιφέρειά μου έχει περάσει από πολλές ασφαλείς χώρες προτού καταφτάσει εκεί.
<P>
Μα φυσικά η γνήσια προτεραιότητα ενός πρόσφυγα είναι να φύγει από τη συγκεκριμένη χώρα του όχι να πάει σε κάποια συγκεκριμένη. Εκτός εξαιρετικών περιπτώσεων, δεν είναι παράλογο να διαταθούμε ότι κάποιος που προσπαθεί να δραπετεύσει από καταπιεστικά καθεστώτα θα υπέβαλε αίτηση για άσυλο μόλις έφτανε σε ένα ασφαλές κράτος.
<P>
Είμαι περήφανος για τον ρόλο της Βρετανίας διαμέσω των αιώνων ως ασφαλούς καταφυγίου για όσους δραπετεύουν από την αδικία και τη μισαλλοδοξία και ξέρω πως άπαξ άπαντες οι βουλευτές στην Αίθουσα αισθάνονται παρόμοια υπερηφάνεια για το αξιέπαινο ρόλο που έχουν παίξει οι χώρες τους. Ο ρόλος αυτός εξαρτάται από την ικανότητά μας να διακρίνουμε μεταξύ οικονομικών μεταναστών και γνήσιων προσφύγων, εξαρτάται κρίσιμα από τη δική μας αποφασιστικότητα να διασφαλίσουμε τα σύνορά μας από τους ψευδείς αιτούντες. Ως συνεργαζόμενα κράτη έχουμε τη δυνατότητα να το πράξουμε, ως ενιαίος χώρος όμως τα στοιχεία δείχνουν πως δεν μπορούμε.

<SPEAKER ID=120 LANGUAGE="FR" NAME="Boumediene-Thiery">
Κύριε Πρόεδρε, αγαπητοί συνάδελφοι, αυτή η έκθεση σημειώνει τις πολυάριθμες ανεπάρκειες και αντιφάσεις που περιέχουν τα προγράμματα δράσης. Καταρχήν, μπορούμε να θέσουμε το ζήτημα της εταιρικής σχέσης, και κυρίως της θέσης που δίδεται στους ΜΚΟ. Η γνώμη τους δεν ζητήθηκε ή δεν λήφθηκε υπόψη. Ένα άλλο λάθος είναι ότι χειριζόμαστε με τον ίδιο τρόπο τα ζητήματα που σχετίζονται με το άσυλο και εκείνα που αφορούν τη μετανάστευση. Είναι αλήθεια ότι δεν μπορούμε να αντιμετωπίσουμε τις αιτίες των μεταναστευτικών ρευμάτων χωρίς να κάνουμε λόγο για ανθρώπινα δικαιώματα. Θα μιλήσω και για το άσυλο.
<P>
Η Ευρώπη υπογράφει με ορισμένες χώρες συμφωνίες που περιλαμβάνουν ρήτρες επανυποδοχής οι οποίες επιτρέπουν την απέλαση ενός υπηκόου τρίτης χώρας χωρίς να λαμβάνεται υπόψη η πολιτική, οικονομική και κοινωνική κατάσταση του υπηκόου ή της χώρας. Αυτή η ρήτρα παραβιάζει το διεθνές δίκαιο. Αμφισβητεί την αρχή της μη-απέλασης, χωρίς να ενδιαφέρεται για το αν η χώρα είναι ή όχι ασφαλής. Πώς μπορούμε να πιστέψουμε ότι τα πρόσωπα που απελαύνονται σε ορισμένες χώρες θα γίνουν δεκτά χωρίς κίνδυνο, τη στιγμή που στις χώρες αυτές τα ανθρώπινα δικαιώματα, και ιδιαίτερα αυτά των γυναικών, παραβιάζονται κάθε μέρα; Πώς είναι δυνατό να εξαρτηθεί η βοήθεια στην ανάπτυξη από την υπογραφή αυτών των συμφωνιών;
<P>
Η Ευρώπη πρέπει να πάψει να κλείνει τα μάτια. Η καλύτερη λύση για να μειώσουμε τα μεταναστευτικά ρεύματα, συνίσταται στο να βοηθήσουμε την ανάπτυξη αυτών των χωρών και την ευημερία αυτών των πληθυσμών. Είναι το να παραγράψουμε το χρέος των αναπτυσσόμενων χωρών. Αυτή η παραγραφή του χρέους θα επέτρεπε την ανάπτυξη των εκπαιδευτικών, κοινωνικών, ιατρικών υποδομών, προς άμεσο όφελος του πληθυσμού.
<P>
Εξάλλου, είναι προτιμότερο να βελτιώσουμε τις δομές υποδοχής για τους πρόσφυγες και τους αιτούντες άσυλο, οι οποίοι αντιμετωπίζονται σήμερα ως εγκληματίες που θέλουν να καταχραστούν τη διαδικασία. Πρέπει να εξασφαλιστεί η προστασία τους, και ιδιαίτερα η δυνατότητα πρόσβασής τους στην περίθαλψη, στα κοινωνικά δικαιώματα και στη μόρφωση των παιδιών.
<P>
Εν κατακλείδι, μήπως επείγει περισσότερο η εναρμόνιση των πολιτικών μας που αφορούν το άσυλο και τη μετανάστευση και η οικοδόμηση μιας πραγματικά κοινοτικής πολιτικής στο θέμα αυτό;

<SPEAKER ID=121 LANGUAGE="EN" NAME="Evans, Robert">
Κύριε Πρόεδρε, η καθεμία από τις χώρες που αναφέρονται στην παρούσα έκθεση διαφέρει, όπως επίσης διαφέρει το καθένα από τα σχέδια. Θα μιλήσω μόνο για τη Σρι Λάνκα, μια χώρα που έχω επισκεφθεί, μια χώρα της οποίας οι πολίτες αναζητούν καταφύγιο στο Λονδίνο και σε άλλα μέρη της Ευρωπαϊκής Ένωσης.
<P>
Πρόκειται για μια χώρα, κύριε Πρόεδρε, όπου μαίνεται ένας εμφύλιος πόλεμος εδώ και 18 χρόνια - 18 χρόνια κατά τα οποία η αναλογία των αμυντικών δαπανών της κυβέρνησης της Σρι Λάνκα αυξάνει σταθερά. Αυτά τα χρήματα δαπανώνται για τη διεξαγωγή ενός πολέμου τον οποίο δεν μπορεί να κερδίσει η κυβέρνηση της Σρι Λάνκα, ενός πολέμου που ούτε και οι Ταμίλ μπορούν να κερδίσουν. Η μόνη λύση πρέπει να είναι η επίτευξη ενός συμβιβασμού για ειρήνευση. Πιθανώς η Ευρωπαϊκή Ένωση, χάρη στους ιστορικούς δεσμούς της, να μπορέσει να δράσει ως μεσολαβητής.
<P>
Η συνάδερφός μου, κυρία Ana Terrσn, είπε ότι τούτη η έκθεση είναι αφελής. Προσωπικά θεωρώ πως η έκθεση αποφεύγει το πραγματικό ζήτημα και αποτελεί υπεκφυγή ώστε να μη συζητήσουμε όπως θα έπρεπε για τη Σρι Λάνκα και τις υπόλοιπες χώρες. Η έκθεση λέει ότι δεν υπάρχει τέλος στις εθνοτικές συρράξεις στη Σρι Λάνκα. Μιλά για παραβιάσεις των ανθρώπινων δικαιωμάτων, για περιπτώσεις που οι ενισχύσεις δεν έφτασαν στις πιο απελπισμένες περιοχές και για οικονομική εξαθλίωση. Αυτές είναι οι επιπτώσεις του πολέμου και λέει πως πρέπει να συνεργαστούμε στενότερα με την κυβέρνηση της Σρι Λάνκα.
<P>
Ωστόσο οι κυβερνώντες είναι αυτοί που ελέγχουν τις πληροφορίες που φτάνουν ως εμάς, αυτοί είναι που ελέγχουν τι είδους ειδήσεις μαθαίνουμε, και για αυτό πρέπει να επιδείξουμε μεγάλη προσοχή. Γνωρίζουμε όλοι μας τις πασίγνωστες περιπτώσεις δράσης των Ταμίλ κατά των κυβερνητικών δυνάμεων. Έχουμε όμως ακούσει λιγότερα για τα νοσοκομεία και τα σχολεία που έχουν καταστραφεί ή για τα βασανιστήρια για τα οποία ευθύνεται ο στρατός της κυβέρνησης της Σρι Λάνκα.
<P>
Ως εκ τούτου, όταν, κύριε Πρόεδρε, η έκθεση λέει ότι πρέπει να αναζητήσουμε τρόπους προκειμένου να βρεθεί πολιτική λύση στις συγκρούσεις συμφωνώ. Τίποτα άλλο δεν έχει σημασία. Τίποτα άλλο δεν θα λύσει τα προβλήματα ούτε θα μειώσει τις παραβιάσεις των ανθρώπινων δικαιωμάτων. Τίποτα άλλο εκτός από διακοπή των συρράξεων θα βάλει τέλος στη δυστυχία των Ταμίλ στη Σρι Λάνκα και τίποτα άλλο δεν θα βάλει τέλος στους αριθμούς ανθρώπων που αναζητούν καταφύγιο στην Ευρωπαϊκή Ένωση. Τίποτα άλλο δεν θα εμποδίσει τους ανθρώπους να ψάχνουν τρόπο εξόδου από τη χώρα τους. Ένα σχέδιο υψηλής δράσης, κύριε Πρόεδρε, που δεν αναγνωρίζει αυτές τις θεμελιώδεις αναφορές αξίζει - κατά τη γνώμη μου - λιγότερο κι από το χαρτί πάνω στο οποίο είναι γραμμένο.

<SPEAKER ID=122 NAME="Cappato">
Κύριε Πρόεδρε, τα συγχαρητήριά μου στον εισηγητή, όχι όμως και σε αυτή την Ευρωπαϊκή Ένωση γιατί, όταν αντιμετωπίζει το πρόβλημα των δημοσίων ελευθεριών, το κάνει εξετάζοντας μόνο την κατασταλτική όψη των προβλημάτων και καμία άλλη. Είμαι λοιπόν, ως επί το πλείστον, ικανοποιημένος που συμπεριλήφθη στην έκθεση η αναφορά στη σημαντική μελέτη των Ηνωμένων Εθνών, που μόλις δημοσιεύτηκε, για τη μετανάστευση υποκατάστασης, γιατί αυτή η μελέτη παρουσιάζει στοιχεία που δεν μπορούν να μην μας ανησυχούν και που καταδεικνύουν την αμείλικτη διαδικασία γήρανσης και δημογραφικής παρακμής που βρίσκεται σε εξέλιξη: στην Ευρώπη ο πληθυσμός θα μειωθεί κατά 12% σε 50 χρόνια, σε περίπτωση που οι μεταναστευτικές ροές παραμείνουν οι ίδιες με τις σημερινές. Συνέπεια της μείωσης του επιπέδου γονιμότητας και θνησιμότητας είναι η μείωση κατά το ήμισυ της αναλογίας εργαζομένων/συνταξιούχων: από τέσσερις εργαζομένους ανά συνταξιούχο σε λιγότερους από δύο το 2050 στην Ευρωπαϊκή Ένωση, γεγονός που θα έχει ως αποτέλεσμα την εξαφάνιση των συνταξιοδοτικών και κοινωνικών δαπανών λόγω της κατακόρυφης πτώσης των φορολογικών εσόδων.
<P>
Οι εκτιμήσεις αυτές δεν μπορούν να μην λαμβάνονται υπόψη σε μια σοβαρή μεταναστευτική πολιτική, γιατί ενόψει αυτής της δημογραφικής και σύντομα οικονομικής εκατόμβης χρειάζεται να προταθούν φιλελεύθερες, αντιαπαγορευτικές μεταναστευτικές πολιτικές που θα δίνουν προσοχή στις οικονομικές ανάγκες και στη ζήτηση της αγοράς εργασίας, σε αντίθεση με την απαγορευτική και προστατευτική, εθνικιστική, εθνοτική, απάνθρωπη πολιτική που εφαρμόζεται σήμερα στην Ευρώπη, που το μοναδικό της αποτέλεσμα μέχρι τώρα ήταν η εγκληματοποίηση των απαραίτητων στην αγορά εργασίας μεταναστών και η παράδοση των παράνομων μεταναστών στα χέρια της εγκληματικότητας, αρχίζοντας από την οργάνωση της εισόδου τους στο ευρωπαϊκό έδαφος έως τη συμμετοχή τους στην αδήλωτη εργασία και στις παράνομες δραστηριότητες.
<P>
Εν κατακλείδι, κύριε Πρόεδρε, ενώ οι Ηνωμένες Πολιτείες διαπραγματεύονται με τα ινδικά πανεπιστήμια για να έχουν τους καλύτερους πτυχιούχους στις νέες τεχνολογίες, η Ευρώπη προτιμά αντίθετα να διαπραγματεύεται με το καθεστώς των Ταλιμπάν για να δει πώς θα βοηθήσει μερικές γυναίκες που διώκονται από αυτό το είδος καθεστώτος.

<SPEAKER ID=123 NAME="Costa, Raffaele">
Κύριε Πρόεδρε, κύριοι συνάδελφοι, θα ήθελα να πω ευθύς εξαρχής ότι δεν συμφωνώ με τα συμπεράσματα του αξιότιμου συναδέλφου που μίλησε πριν από μένα και που είναι από τη χώρα μου. Θέλω όμως, όπως και αυτός, να συγχαρώ τον εισηγητή καθώς και την επιτροπή για την εις βάθος μελέτη.
<P>
Τι προκύπτει από την έκθεση αυτή; Ουσιαστικά ότι το Συμβούλιο και το Κοινοβούλιο έχουν σημαντική διαφορά απόψεων. Πρόκειται για μια θέση που θα μπορούσαμε μάλιστα να χαρακτηρίσουμε ιστορική, την οποία διαπιστώνουμε όμως σήμερα επισήμως, μέσω ενός εγγράφου: από τη μία πλευρά το Συμβούλιο που ακολουθεί μια συγκεκριμένη γραμμή μέσω των μεμονωμένων κρατών που αποτελούν αυτό το θεσμικό όργανο και που κάνει υποδείξεις οι οποίες είναι το αποτέλεσμα κρατικών επιλογών· από την άλλη, η Κοινότητα, και ιδίως το Κοινοβούλιο, που θα ήθελε μια διαφορετική επιλογή, πιο εναρμονισμένη, πιο ενωμένη, πιο ομοιογενή. Κατά τη γνώμη μου, αυτός ο διαχωρισμός είναι σημαντικός: το Κοινοβούλιο έχει μεγαλύτερο ποσοστό ιδεαλισμού, ελπίδας, ουτοπίας· τα εθνικά κράτη έχουν μεγαλύτερα απτά προβλήματα, πρέπει να απαντήσουν και στους πολίτες, που δεν πείθονται εύκολα από τις ελπίδες, από τις αυταπάτες, αλλά από μια δύσκολη πραγματικότητα που είναι αυτή που οδήγησε σε πολλές περιπτώσεις - στη χώρα μου όπως και σε πολλές άλλες ευρωπαϊκές χώρες - σε ένα φαινόμενο που δύσκολα μπορεί να γίνει ανεκτό: μια άναρχη μετανάστευση.
<P>
Πιστεύω λοιπόν πως είναι σημαντικό, λαμβάνοντας υπόψη τόσο το πρόβλημα της ασφάλειας όσο και το πρόβλημα της μετανάστευσης - φαινόμενο που πηγάζει από φτωχές χώρες που χρειάζονται να λύσουν πολλά προβλήματα, όπου άτομα, πρόσωπα, πλήθη προσώπων, οικογενειών χρειάζονται να βρουν όχι μόνο μια διέξοδο αλλά και μια διαφορετική πραγματικότητα και μια ασφάλεια - η κοινοτική πολιτική να είναι μια πολιτική σύνθεσης.

<SPEAKER ID=124 LANGUAGE="PT" NAME="Marinho">
Κύριε Πρόεδρε, όπως όλοι γνωρίζουμε τα εν εξελίξει σχέδια δράσης της ομάδας υψηλού επιπέδου του Συμβουλίου αποτελούν ένα αβέβαιο μέσο για την κοινή αντιμετώπιση ενός προβλήματος που για κάποιους αφορά μόνο την ασφάλεια, για άλλους μόνο την ένταξη, και τις περισσότερες φορές είναι αδύνατον να καθορίσουμε που ξεκινά και που τελειώνει η διαχωριστική γραμμή μεταξύ του δικαιώματος ασυλίας και του δικαιώματος για οικονομική επιβίωση. Και λεω πως αποτελούν αβέβαιο μέσο γιατί κατά τη γνώμη μου οι αναλύσεις, στις οποίες βασίζονται τα σχέδια δράσεις, δεν παρουσιάζουν νέα χρήσιμα στοιχεία τα οποία να δικαιολογούν αποτελεσματικά μέτρα πολιτικής, ενώ τις περισσότερες φορές πρόκειται για γενικές προτάσεις κλασσικής εξωτερικής πολιτικής ή αναπτυξιακής βοήθειας, οι οποίες θα είχαν αποτέλεσμα μόνο στις νόμιμες και σταθερές αρχές των χωρών στόχο, κάτι που δυστυχώς δεν ισχύει στην πλειοψηφία των περιπτώσεων.
<P>
Για αυτόν τον λόγο στα σχέδια δράσεις, και σχετικά με τα προτεινόμενα μέτρα, υπάρχει η τάση να δίδεται μεγαλύτερη έμφαση στη διαχείριση των λαθρομεταναστών παρά στην ένταξη των πολιτών, στην καταστολή και τον έλεγχο μιας ευρωπαϊκής πολιτικής ασυλίας και ενός πραγματικού συστήματος προσωρινής προστασίας αυτών που χτυπάνε την πόρτα μας για οποιοδήποτε λόγο, και που πάντα βρίσκονται σε πραγματική ανάγκη.
<P>
Τα σχέδια δράσης που έγιναν δεκτά στο Τάμπερε και όπου δόθηκε εντολή να συνεχιστούν, παρά την ανικανότητά τους να αντιμετωπίσουν την πολυπλοκότητα του προβλήματος μπορούν εν τω μεταξύ να βελτιωθούν όσο η Ευρωπαϊκή Ένωση δεν διαθέτει τη δική της πολιτική ασυλίας και μετανάστευσης. Αυτό όμως που δεν μπορούν να επιτύχουν είναι η ισορροπία μεταξύ της σχετικής αχρηστίας και της επιδείνωσης της κατάστασης ως προς τα ανθρώπινα δικαιώματα, ακόμη όταν κάτω από τη μάσκα της αίτησης ασύλου, οι μετανάστες δεν μπορούν να θεωρηθούν πιθανοί εγκληματίες, και θα ήταν ακόμη καλύτερο αντί να θεωρούνται "περιπτώσεις αστυνομικού δελτίου" να αντιμετωπίζονταν κανονικά ως περιπτώσεις καθολικού αποκλεισμού.
<P>
Η εν λόγω έκθεση, κυρίες και κύριοι βουλευτές, είναι εξαιρετική, και αγγίζει όλες τις πληγές αυτού του δράματος, αλλά θα ήταν καλό να αναλύαμε εδώ προτάσεις της Επιτροπής παρά εκθέσεις των εμπειρογνωμόνων των κυβερνήσεων. Δεν παύουμε λοιπόν να ελπίζουμε ότι σύντομα θα συζητηθούν εδώ αυτά τα ζητήματα μαζί με τον Επίτροπο, κύριο Antσnio Vitorino. Αυτό θα αποτελέσει το σημάδι ότι η Ευρώπη προχωρεί σε κοινές πολιτικές που θεμελιώνονται στην ισορροπία μεταξύ ασφάλειας και ένταξης και ότι έχει επιλέξει να θέσει τέρμα στην ανασφάλεια και την αβεβαιότητα.

<SPEAKER ID=125 NAME="Vitorino">
Κύριε Πρόεδρε, η Επιτροπή θα ήθελε να ευχαριστήσει το Κοινοβούλιο για την ευκαιρία διεξαγωγής αυτής της συζήτησης και θα ήθελα προσωπικά να συγχαρώ θερμά τον εισηγητή, κύριο Hernαndez Mollar, για την εξαιρετική έκθεσή του και την εξαιρετική του πρόταση ψηφίσματος.
<P>
Εκτιμώ το γεγονός ότι το Κοινοβούλιο είναι σε θέση να υποστηρίξει την προτεινόμενη ολοκληρωμένη και διαπυλωνική προσέγγιση η οποία, κι εδώ χρησιμοποιώ αυτολεξεί τη διατύπωση της έκθεσης 'μπορεί να αποφέρει θετικά αποτελέσματα' . Κατανοώ ότι το Κοινοβούλιο παίρνει μια επιφυλακτική στάση απέναντι στα εν λόγω σχέδια δράσης και να πω ότι και η Επιτροπή θα ήθελε να ακολουθήσει την ίδια γραμμή. Από τη μία πλευρά, η Επιτροπή χαίρεται που βλέπει ότι εν γένει η προσέγγιση του Συμβουλίου, όσον αφορά την ανάπτυξη αυτών των σχεδίων δράσης σε μεγάλο βαθμό, συνταυτίζεται με την προσέγγιση που πρεσβεύει η Επιτροπή στην ανακοίνωσή της για τη μετανάστευση το 1994, η οποία έχαιρε μεγάλης αποδοχής στο Κοινοβούλιο. Από την άλλη πλευρά, πρέπει να έχουμε υπόψη μας ότι προς το παρόν τα συγκεκριμένα σχέδια υπάρχουν μόνο επί χάρτου.
<P>
Η εφαρμογή των σχεδίων θα απαιτήσει, όπως ήδη τονίστηκε από πολλά μέλη του Σώματος, συνδυασμό πολύ διαφορετικών πολιτικών: πολιτική συνεργασία, ανθρώπινα δικαιώματα, εφαρμογή του νόμου και της δημοκρατίας, εμπορικές, κοινωνικές πολιτικές και αναπτυξιακές πολιτικές, οικονομική αρωγή, πρέπει όλα να συνδυαστούν παράλληλα με μέτρα που θα στοχεύουν στην καλύτερη διαχείριση του μεταναστευτικού κύματος που προέρχεται από αυτές τις χώρες και περιοχές. Προφανώς δεν είναι εύκολο εγχείρημα.
<P>
Παρακαλώ επιτρέψτε μου να επισημάνω και να προσυπογράψω μια σειρά σημαντικών στοιχείων του σχεδίου πρότασης. Η συνεργασία με τις τρίτες χώρες θα είναι πάντα κομβικό στοιχείο για την ευόδωση της πολιτικής μας με στόχο την προώθηση της από κοινού ανάπτυξης. Κατά συνέπεια, στηρίζω την άποψή σας ότι θα χρειαστεί να ξεκινήσουμε πολιτικό διάλογο για την εφαρμογή του σχεδίου δράσης σε μια συμφωνημένη βάση που θα είναι προς όφελος τόσο των κρατών μελών της Ένωσης όσο και τρίτων κρατών. Πρέπει να αναγνωρίσουμε ότι ο εν λόγω πολιτικός διάλογος θα πρέπει να λάβει υπόψη του την πολύ διαφορετική πολιτική κατάσταση που βασιλεύει σε καθεμία από τις πέντε χώρες. Ως εκ τούτου, θα ήθελα να δώσω έμφαση στον σημαντικό ρόλο που θα κληθούν να παίξουν οι μη κυβερνητικές οργανώσεις κατά την υλοποίηση των σχεδίων δράσης.
<P>
Έχουμε όλοι μας βαθιά επίγνωση ότι τα προβλήματα μετακίνησης πληθυσμών δεν θα λυθούν από τη μια μέρα στην άλλη. Πρέπει να έχουμε συνεχώς υπόψη μας αυτόν τον σοβαρότατο περιορισμό όταν τον ερχόμενο Δεκέμβριο, το Ευρωπαϊκό Συμβούλιο λάβει την πρώτη αξιολόγηση των σχεδίων δράσης. Θα ήθελα πραγματικά να συμφωνήσω με την παρατήρησή σας ότι η Ευρωπαϊκή Ένωση θα έπρεπε να υιοθετήσει μια μακρόπνοη διαρθρωτική πολιτική για την αντιμετώπιση των αιτιών της μετακίνησης πληθυσμών και συνεπώς συμφωνώ ότι οι προθεσμίες που καθορίζονται στα σχέδια δράσης είναι μάλλον υπερβολικά αισιόδοξες.
<P>
Μολαταύτα, τα σχέδια δράσης μπορούν να ιδωθούν ως ένα πρώτο βήμα στη δημιουργία εξωτερικής πολιτικής της Ευρωπαϊκής Ένωσης σε θέματα μετακίνησης πληθυσμών και γι' αυτό πρέπει να τους δώσουμε μια ευκαιρία. Συμφωνώ επίσης με την άποψή σας ότι η υποδοχή στην περιοχή δεν απαλλάσσει τα κράτη μέλη των υποχρεώσεων που έχουν αναλάβει στο πλαίσιο της Σύμβασης της Γενεύης ως χώρες υποδοχής για τους αιτούντες άσυλο.
<P>
Κατά την εφαρμογή των σχεδίων δράσης, είναι άκρως σημαντικό να διατηρήσουμε την ισορροπία μεταξύ των διάφορων μέτρων, ούτως ώστε να μην επικεντρωθούν οι προσπάθειες αποκλειστικά σε βραχυπρόθεσμες δράσεις άμυνας. Η Επιτροπή υπογραμμίζει ότι θα παίξει ενεργό ρόλο στη διατήρηση της εν λόγω ισορροπίας. Η εφαρμογή θα απαιτήσει στενή συνεργασία μεταξύ του Συμβουλίου και των αρμόδιων σωμάτων του, της Επιτροπής και των κρατών μελών σύμφωνα με τις ευθύνες που τους αντιστοιχούν βάσει της συνθήκης.
<P>
Ο σημαντικός ρόλος που θα κληθούν να παίξουν τα κράτη μέλη ας σημειωθεί πως αναγνωρίστηκε από το Συμβούλιο Δικαιοσύνης και Εσωτερικών Υποθέσεων την περασμένη Δευτέρα, 27 Μαρτίου. Η προεδρία έχει καλέσει τα κράτη μέλη να μετατρέψουν τις πολιτικές δεσμεύσεις τους σε πραγματικές δράσεις, παράκληση που έχει τη στήριξη και της Επιτροπής.
<P>
Η Επιτροπή είναι φυσικά έτοιμη να παίξει τον ενεργό ρόλο που πρέπει να παίξει, ειδικά σε τομείς όπως η ανάπτυξη και η οικονομική βοήθεια, τα ανθρώπινα δικαιώματα, η σωστή διοίκηση και η εδραίωση των θεσμών. Προκειμένου να παίξει παρόμοιο ρόλο και σε άλλα μέτρα, η Επιτροπή αυτόν τον καιρό στερείται οικονομικούς πόρους. Κατά συνέπεια καλωσορίζω ιδιαίτερα τη σύστασή σας για τη δυνατότητα πρόβλεψης επιπρόσθετων πόρων που θα καλύψουν τη συνεργασία με τρίτες χώρες στους τομείς της δικαιοσύνης και των εσωτερικών υποθέσεων με ειδική μνεία στη μετανάστευση.
<P>
Οι εν λόγω γραμμές του προϋπολογισμού θα έπρεπε πρωτίστως να στοχεύσουν όχι μόνο στην παροχή ανθρωπιστικής βοήθειας, συμπεριλαμβανόμενης και της βελτίωσης των βασικών συνθηκών διαβίωσης, όπως ήδη κάνουμε χρησιμοποιώντας τους πόρους του ECHO, αλλά επίσης και σε διαφορετικές πρωτοβουλίες που αποσκοπούν στην οικονομική ανάπτυξη, τη βελτίωση του σεβασμού των ανθρώπινων δικαιωμάτων, τη βελτίωση της ανεξαρτησίας της δικαιοσύνης, τη βελτίωση των ίσων ευκαιριών για άντρες και γυναίκες, καθώς επίσης και στην παροχή στήριξης προς τις τρίτες χώρες ώστε να δημιουργήσουν νομικούς και πρακτικούς μηχανισμούς που θα ασχολούνται με τους αιτούντες άσυλο και τους πρόσφυγες.
<P>
Κύριε Πρόεδρε, κλείνοντας σημειώνω την άποψή σας ότι τα σχέδια δράσης δίνουν πολύ μικρή σημασία στις εσωτερικές πολιτικές. Εντούτοις, κατά τη δική μου αντίληψη πρωτεύων στόχος του σχεδίου δράσης είναι να συνεισφέρει στην ανάπτυξη μιας εξωτερικής πολιτικής της Ένωσης όσον αφορά τη μετακίνηση πληθυσμών. Επιτρέψτε μου πάντως να σας διαβεβαιώσω ότι η Επιτροπή αναλαμβάνει τις δικές της ευθύνες στην ανάπτυξη μιας κοινής εσωτερικής κοινοτικής πολιτικής ως προς την πολιτική μετανάστευσης και ασύλου όπως προβλέπεται από τα συμπεράσματα του Τάμπερε.
<P>
Μια λεπτομερής ανάλυση των προθέσεών μας παρουσιάζεται ήδη στον πίνακα αποτελεσμάτων που ενέκρινε το Συμβούλιο Δικαιοσύνης και Εσωτερικών Υποθέσεων τον Μάιο που μας πέρασε και ο οποίος ανακοινώθηκε στο Κοινοβούλιο νωρίτερα. Εφέτος το φθινόπωρο θα μας δοθεί μια νέα ευκαιρία να συζητήσουμε για τις προτεραιότητες μιας περιεκτικής κοινοτικής πολιτικής για τη μετανάστευση όταν η Επιτροπή παρουσιάσει στο Συμβούλιο και στο Κοινοβούλιο την επιθεώρηση της ανακοίνωσης του 1994 προκειμένου να λάβουμε υπόψη μας τη νέα δυναμική, τις νέες κοινωνικές, πολιτικές και οικονομικές πραγματικότητες του κόσμου στον οποίο ζούμε όσον αφορά την πολιτική για τη μετανάστευση.

<SPEAKER ID=126 NAME="Πρόεδρος">
Σας ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=9>
Κατευθυντήριες γραμμές του προϋπολογισμού του 2001
<SPEAKER ID=127 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων εκθέσεων, οι οποίες αφορούν τις κατευθυντήριες γραμμές του προϋπολογισμού του 2001.
<P>
A5-0070/2000, της κυρίας Haug, εξ ονόματος της Επιτροπής Προϋπολογισμών, σχετικά με τον προϋπολογισμό του 2001 - Τμήμα III·
<P>
A5-0068/2000, της κυρίας Ferber, εξ ονόματος της Επιτροπής Προϋπολογισμών, για τον προϋπολογισμό του 2001: υπόλοιπα τμήματα.

<SPEAKER ID=128 NAME="Haug">
Κύριε Πρόεδρε, κυρίες και κύριοι, αγαπητοί συνάδελφοι, ο προϋπολογισμός του έτους 2001 μάς θέτει αντιμέτωπους με μεγάλες προκλήσεις. Αυτός ο πρώτος προϋπολογισμός της νέας χιλιετίας σκοπεύει στην ενίσχυση της κοινωνικής και πολιτιστικής διάστασης της Ευρώπης και στην αντιμετώπιση των υποχρεώσεων που προκύπτουν για την Ευρωπαϊκή Ένωση απέναντι στους πολίτες της και απέναντι στη διεθνή κοινότητα. Τι σημαίνει αυτό συγκεκριμένα και τι περιμένουμε από την Επιτροπή κατά την κατάρτιση του σχεδίου προϋπολογισμού, αγαπητή κυρία Επίτροπε;
<P>
Φυσικά, θεωρούμε δεδομένο ότι οι νέες ή οι ενισχυμένες πολιτικές που καθιερώθηκαν από τη Συνθήκη του Αμστερνταμ θα ληφθούν ανάλογα υπόψη στον προϋπολογισμό. Ακόμη κι αν συνειδητά δεν συμπεριλάβαμε στην Επιτροπή Προϋπολογισμών αναλυτικά στοιχεία και αναφορές για καθέναν από αυτούς τους τομείς της πολιτικής, αυτό δεν σημαίνει ότι θεωρούμε πως έχουν μικρότερη προτεραιότητα, αλλά απλά συνιστά μία απαραίτητη μείωση της συνολικής έκτασης του κειμένου. Επομένως, περιμένουμε ότι αυτά θα ληφθούν δεόντως υπόψη. Πέραν τούτου, η υλοποίηση της αρχής των ίσων ευκαιριών, της ισότητας και της συμβατότητας με το περιβάλλον παραμένουν για μάς προτεραιότητες που θέλουμε να ξέρουμε πως θα είναι θεμελιωμένες και στον προϋπολογισμό.
<P>
Κεντρική προτεραιότητα του προϋπολογισμού 2001 πρέπει να είναι, όπως ήταν έως σήμερα, να εξακολουθήσουμε να δραστηριοποιούμαστε για την καταπολέμηση της ανεργίας. Επαναλαμβάνω για άλλη μια φορά με έμφαση ότι αυτό δεν σημαίνει τη χρηματοδότηση μεγάλων προγραμμάτων για την απασχόληση σε ευρωπαϊκό επίπεδο - κανείς δεν θέλει κάτι τέτοιο! Αυτό όμως που θέλουμε είναι μία στρατηγική ώθηση που θα καταστήσει σύντομα ικανές τις ΜΜΕ να επωφεληθούν από τις δομές των νέων τεχνολογιών της πληροφορίας και της επικοινωνίας και να συμμετάσχουν στην κοινωνία της πληροφορίας. Μία τέτοια στρατηγική πρωτοβουλία διασφαλίζει την ανταγωνιστικότητα και δυνατότητα ανάπτυξης σε διεθνές επίπεδο και ενισχύει έτσι τις επιχειρήσεις, στις οποίες εξακολουθούν να υπάρχουν οι περισσότερες θέσεις εργασίας και να δημιουργούνται οι περισσότερες νέες θέσεις εργασίας στην Ευρωπαϊκή Ένωση. Χαίρομαι που στο σημείο αυτό είμαστε επίσης σύμφωνοι με το Συμβούλιο και είμαι βέβαιη ότι θα μπορέσουμε πραγματικά στον επόμενο προϋπολογισμό να υλοποιήσουμε από κοινού και με συνέπεια μέρος των υποχρεώσεων και των στόχων που διατυπώθηκαν στη Λισαβόνα.
<P>
Παράλληλα με την κύρια αυτή πρωτοβουλία του προϋπολογισμού 2001, όμως, δεν θα πρέπει να ξεχνάμε λόγω της ποιότητας της οικονομικής και πολιτικής ολοκλήρωσης που έχουμε στο μεταξύ επιτύχει την πολιτιστική μας ταυτότητα ως Ευρωπαίων. Αυτό σε καμία περίπτωση δεν ισοδυναμεί με συγκέντρωση και ενοποίηση, παρά αντίθετα σημαίνει την ενίσχυση της πολιτιστικής πολυμορφίας. Με την υποστήριξη της περιφερειακής πολιτιστικής βιομηχανίας διασφαλίζουμε την οικονομική βάση και τη δυνατότητα ανάπτυξης της πολυμορφίας αυτής.
<P>
Ακόμη, με τον επόμενο προϋπολογισμό θέλουμε να ανταποκριθούμε στις προκλήσεις μιας αποτελεσματικής διοίκησης και να διασφαλίσουμε την απαραίτητη διαφάνεια ως προς τα οικονομικά της Κοινότητας. Υποστηρίζουμε τις προσπάθειες της Επιτροπής για την καθιέρωση ενός προϋπολογισμού βάσει δραστηριοτήτων (activity based budgeting, ΑΒΒ), καθώς και για έναν σαφή και εύληπτο για το κοινό καταμερισμό των διοικητικών δαπανών και των δαπανών για το προσωπικό για τους επιμέρους τομείς του προϋπολογισμού. Πρέπει παράλληλα να επιδιωχθεί η βελτίωση της πολιτικής καθοδήγησης του προϋπολογισμού και η βελτίωση της υλοποίησης των πολιτικών προτεραιοτήτων. Αυτό είναι ιδιαίτερα σημαντικό για το Κοινοβούλιο. Τους συγκεκριμένους στόχους θα τους παρακολουθήσουμε εν συνεχεία προσεκτικά στο πλαίσιο της μεταρρυθμιστικής διαδικασίας, πρέπει δε να είναι σαφές ότι δεν θα ανεχθούμε εδώ απόπειρες περιορισμού του κοινοβουλευτικού ελέγχου και της καθοδήγησης του προϋπολογισμού.
<P>
Ωστόσο, η μεγαλύτερη πρόκληση που αντιμετωπίζουμε είναι εκείνη που αφορά τις δεσμεύσεις μας για την ανοικοδόμηση και τη διασφάλιση της ειρήνης και της σταθερότητας στην περιοχή των Βαλκανίων. Τονίζω ξεκάθαρα ότι δεν υπάρχει εδώ καμία διαφωνία ως προς τους στόχους, καθώς και την ανάγκη να διατεθούν τα απαραίτητα κονδύλια. Το Ευρωπαϊκό Κοινοβούλιο συμφωνεί επίσης για τις δεσμεύσεις αυτές. Γνωρίζουμε ότι το ίδιο ισχύει και για το Συμβούλιο. Ήδη σήμερα, στη διάσκεψη δωρητών, ο Πορτογάλος Υπουργός Εξωτερικών δήλωσε ως Προεδρεύων του Συμβουλίου ότι το Συμβούλιο θέλει να διασφαλίσει μακροπρόθεσμα τη σταθερότητα στα Βαλκάνια και ότι αυτό απαιτεί πολυετείς προσπάθειες. Αυτό σημαίνει συνεπώς ότι το Συμβούλιο αναγνωρίζει αυτές τις απαιτήσεις, αυτές τις δεσμεύσεις. Ωστόσο περιμένουμε επίσης από το Συμβούλιο να αντιμετωπίσει τις νέες αυτές προκλήσεις και να ενεργήσει ανάλογα. Αυτό που δεν μπορούμε να δεχθούμε είναι να αποκτήσουμε μεγαλύτερη ικανότητα δράσης στο σημαντικό αυτό πεδίο της εξωτερικής πολιτικής και ταυτόχρονα να χάσουμε εξ αιτίας υπερβολικών περικοπών την ικανότητα δράσης μας σε άλλους τομείς της εξωτερικής πολιτικής.
<P>
Επιτρέψτε μου να το διασαφηνίσω αυτό έτσι, ώστε να μην επιδέχεται παρερμηνείας. Η διοργανική συμφωνία και ο προϋπολογισμός 2001 είναι βέβαια δύο διαφορετικά πράγματα, πρέπει όμως και τα δύο να λειτουργούν, γιατί διαφορετικά δεν θα μπορούμε να προχωρήσουμε. Τονίζω ότι δεν αμφισβητούμε κατ' αρχήν τη διοργανική συμφωνία, αλλά την υποστηρίζουμε. Όμως ζητούμε να γίνει σε έναν συγκεκριμένο τομέα, δηλαδή στις πρόσθετες επιβαρύνσεις που απορρέουν από τη βοήθεια προς τα Βαλκάνια και από ορισμένες άλλες δράσεις στον τομέα της εξωτερικής πολιτικής, έλεγχος που θα ανταποκρίνεται πραγματικά στις υφιστάμενες απαιτήσεις. Το αίτημα αυτό είναι σαφές ότι το απευθύνουμε στην Επιτροπή, και η Επιτροπή θα υποβάλει μια ανάλογη πρόταση, ωστόσο το μήνυμα αυτό απευθύνεται επίσης προς το Συμβούλιο, κυρίως προς το Συμβούλιο. Διότι έχω την εντύπωση ότι όταν στον κύκλο των Υπουργών Οικονομικών ακούγεται η έκφραση "αναθεώρηση της διοργανικής συμφωνίας" , στον νου τους έρχεται αμέσως η σπατάλη χρημάτων και τα βλέπουν όλα μαύρα. Μία αναθεώρηση όμως δεν αποτελεί καταστροφή, αλλά είναι μια εντελώς φυσιολογική διαδικασία που σε καμία περίπτωση δεν θέτει υπό αμφισβήτηση το πνεύμα της διοργανικής συμφωνίας.
<P>
Η σχετική δραματοποίηση δεν βοηθάει και το μόνο που κάνει είναι να δημιουργεί άχρηστα μέτωπα. Όμως αυτό που χρειάζεται για τη χρηματοδότηση των δράσεων που αναφέρθηκαν είναι η ευελιξία. Χωρίς αυτήν δεν γίνεται. Συνεπώς απευθύνω έκκληση στο Συμβούλιο: σταματήστε να ρίχνετε λάδι στη φωτιά! Μην εμμένετε κατά τη μεταρρύθμιση σε μια στάση μπλοκαρίσματος! Δεχθείτε τα μηνύματά μας και εργασθείτε μαζί με εμάς για να βρεθεί μία εποικοδομητική λύση που θα μπορέσει να ξεπεράσει τις υπερβολικές θέσεις και των δύο πλευρών!
<P>
Τις τελευταίες ημέρες στη Σύνοδο Κορυφής της Λισσαβόνας τέθηκαν σημαντικά κέντρα βάρους για την ανάπτυξη και τη βιωσιμότητα της Ευρώπης, τα οποία αξίζει να υποστηριχθούν. Σκοπεύουμε να τα υποστηρίξουμε με τον προσεχή προϋπολογισμό και να επικεντρώσουμε τις προσπάθειές μας στους ανάλογους τομείς. Παράλληλα αναγνωρίζουμε ως Κοινοβούλιο ότι είναι αναγκαία μία λιτή και αποτελεσματική δημοσιονομική διαχείριση. Οι στοχοθεσίες που ανέφερα και για τις οποίες σε πολλές περιπτώσεις έχουμε κοινό ενδιαφέρον εμείς, το Συμβούλιο και η Επιτροπή, μπορούν να πραγματοποιηθούν μόνον εάν διαμορφώσουμε τη διαδικασία προϋπολογισμού μέσα σε ένα κλίμα συντροφικότητας και εμπιστοσύνης. Για να γίνει αυτό, πρέπει να αποφευχθεί οπωσδήποτε η κλιμάκωση της αντιπαράθεσης για τη χρηματοδότηση των εξωτερικών δράσεων. Ας επωφεληθούμε λοιπόν στις επόμενες εβδομάδες από τις επικείμενες συζητήσεις και συνομιλίες για τη μελλοντική πρόταση της Επιτροπής σχετικά με το πολυετές πρόγραμμα, προκειμένου να βρούμε μία βιώσιμη λύση που θα διασφαλίζει την ικανότητα δράσης μας στον τομέα της εξωτερικής πολιτικής και δεν θα μπλοκάρει τις εσωτερικές μας προτεραιότητες!

<SPEAKER ID=129 NAME="Ferber">
Κύριε Πρόεδρε, αγαπητοί συνάδελφοι, αξιότιμη κυρία Επίτροπε, σε σύγκριση με όσα είχε να παρουσιάσει η συνάδελφος Haug, ο προϋπολογισμός των άλλων θεσμικών οργάνων αποτελείται από ψίχουλα - έτσι θα έλεγε ίσως ένας τραπεζικός. Πρόκειται για μικρούς προϋπολογισμούς που δεν έχουν τόση σημασία, ούτε από την άποψη της πολιτικής κατεύθυνσης, αλλά δεν είναι βέβαια λιγότερο σημαντικοί, διότι με αυτούς τα υπόλοιπα θεσμικά όργανα μπορούν να προσδώσουν διαφάνεια στην εργασία τους και έτσι - όπως πιστεύω - να αποδείξουν την αξία τους και στους πολίτες.
<P>
Ποιές είναι οι προκλήσεις του επόμενου χρόνου, τις οποίες πρέπει να λάβουμε υπόψη στους μικρούς προϋπολογισμούς; Πρώτον, που ισχύει για όλους τους προϋπολογισμούς, η λιτή δημοσιονομική διαχείριση. Όταν βλέπει κανείς ότι στον προϋπολογισμό για το Ευρωπαϊκό Κοινοβούλιο και μόνο η αύξηση συγκριτικά με το 2000 είναι της τάξεως του 0,07%, διαπιστώνει ότι ασφαλώς υπάρχει η λιτότητα αυτή και θεωρώ ότι το αποτέλεσμα αυτό είναι ευπρόσωπο. Εφ' όσον ο γενικός προϋπολογισμός είναι 965 εκατ. ευρώ, θεωρώ ότι δεν παίρνουμε πολλά από όσα μας είναι διαθέσιμα.
<P>
Ποιες είναι οι προκλήσεις του προϋπολογισμού βάσει δραστηριοτήτων; Φυσικά, αυτήν την ερώτηση πρέπει να την θέσουμε και σε σχέση με τα άλλα θεσμικά όργανα, στο μέτρο που αυτό έχει νόημα. Θα μπορούσε να θέσει κανείς εδώ το ερώτημα ποιο είναι το ύψος των δαπανών σε σχέση με τους παρευρισκομένους βουλευτές. Δεν είναι αυτές οι ερωτήσεις που θεωρούμε ότι πρέπει να τεθούν, αντίθετα, το ζητούμενο είναι και εδώ η διαφάνεια ως προς τις δαπάνες των γραμμών του προϋπολογισμού, προκειμένου να είναι όλα εύκολα κατανοητά. Πρέπει φυσικά να προβούμε σε μεσοπρόθεσμο σχεδιασμό του προσωπικού, επειδή αντιμετωπίζουμε τη μεγάλη πρόκληση της διεύρυνσης της Ευρωπαϊκής Ένωσης. Η διεύρυνση φέρνει αντιμέτωπους ειδικά εμάς στο Κοινοβούλιο και στα άλλα θεσμικά όργανα με μεγάλες προκλήσεις στον τομέα της μεταφραστικής υπηρεσίας.
<P>
Τα τελευταία χρόνια προετοιμαζόμασταν γι' αυτό και πρέπει να αρχίσουμε ήδη από το 2110 να δεχόμαστε τις προκλήσεις και να δημιουργήσουμε το ανάλογο προσωπικό. Από αυτό προκύπτει και ένας άλλος συλλογισμός που πρέπει να εξετάσουμε. Πώς μπορούμε να συνεργαστούμε με άλλα θεσμικά όργανα στον τομέα της πρόσληψης προσωπικού, της εύρεσης προσωπικού; Τα επόμενα χρόνια θα έχουμε ως γνωστόν τα ίδια καθήκοντα που θα πρέπει να καλυφθούν στους επιμέρους τομείς και έτσι ασφαλώς είναι εύλογο να σκεφθούμε να οργανώσουμε από κοινού τις παρόμοιες ενέργειες και να τις συγκεντρώσουμε ανάλογα.
<P>
Πρέπει να μην ξεχνάμε ότι με την έναρξη ισχύος της Συνθήκης του Αμστερνταμ εμφανίστηκαν νέες προκλήσεις και στον τομέα της νομοθετικής εργασίας. Το πρόγραμμα εργασίας της Επιτροπής που προβλέπει 108 διαδικασίες συναπόφασης είναι μια πρόκληση που δεν υπήρχε με την ίδια μορφή στο παρελθόν. Ακόμη και στα έτη με τον μεγαλύτερο φόρτο εργασίας, στην αρχή της δεκαετίας του 90, όταν το ζητούμενο ήταν η εφαρμογή του προγράμματος για την εσωτερική αγορά, δεν είχαμε παρά το ένα τρίτο ή τον μισό φόρτο εργασίας από εκείνον που προτείνει τώρα η Επιτροπή. Έτσι, τώρα πρέπει να διαμορφώσουμε την εργασία μας έτσι ώστε να είναι πιο αποτελεσματική και επίσης να διαθέσουμε τους πόρους που χρειάζονται για να εκτελέσουμε όπως πρέπει τις εργασίες μας. Εδώ ανήκει και η επιστημονική συνεργασία, θέλω να το πω και αυτό ξεκάθαρα. Έχουμε μπροστά μας μια Επιτροπή που διαθέτει μία κοινή υπηρεσία έρευνας. Έχουμε 15 κράτη μέλη που διαθέτουν τους δικούς τους εθνικούς πόρους και στο σημείο αυτό πρέπει φυσικά το Κοινοβούλιο ως ισότιμος νομοθέτης να εκμεταλλευθεί τις ευκαιρίες που του δίδονται.
<P>
Προτείνω, και στο σημείο αυτό συντάχθηκε μαζί μου η Επιτροπή Προϋπολογισμών, να θεσπίσουμε μια βελτίωση στον τομέα της εργασίας ενημέρωσης της δημοσιότητας, ώστε να έχουμε ένα κέντρο ενημέρωσης όπου οι πολίτες που το επιθυμούν θα μπορούν να ενημερώνονται για τις εργασίες του Κοινοβουλίου χωρίς να είναι αναγκασμένοι να συμμετέχουν σε μια επίσημη ομάδα επισκεπτών. Προτείνουμε να υπάρξουν μεν σε ορισμένους τομείς νέες θέσεις εργασίας, αλλά μόνον όπου αυτό είναι απολύτως απαραίτητο. Αυτό θα πρέπει να το εξετάσουμε πολύ εντατικά στις επόμενες εβδομάδες και στους επόμενους μήνες, επειδή υπάρχουν κάποια περιθώρια. Ακολουθήσαμε μία πολύ λογική πολιτική στο θέμα των δαπανών των κτιριακών εγκαταστάσεων του Ευρωπαϊκού Κοινοβουλίου, όμως δεν έχει νόημα να καταστρέψουμε ήδη μέσα στο 2001 τα περιθώρια αυτά που μόλις αποκτήσαμε.
<P>
Για τα άλλα θεσμικά όργανα θα κάνω λίγες μόνο παρατηρήσεις. Πιστεύω ότι πρέπει να προσπαθήσουμε από τώρα να συνεργαστούμε στενότερα με την Οικονομική και Κοινωνική Επιτροπή και την Επιτροπή των Περιφερειών στο ζήτημα της υπηρεσίας διερμηνείας. Υπάρχουν εδώ δυνατότητες συνεργασίας. Θα πρέπει να παρακολουθήσουμε με μεγάλη προσοχή το Ευρωπαϊκό Δικαστήριο. Ελπίζω ότι θα μπορέσουν να δημιουργηθούν εδώ στο πλαίσιο της αναθεώρησης της Συνθήκης νέοι κανόνες για το Ευρωπαϊκό Δικαστήριο, οι οποίοι θα καταστήσουν δυνατή μια πιο αποτελεσματική εργασία και παράλληλα μια βιώσιμη χρηματοδότηση του προγραμματισμού του προσωπικού. Θέλω να επαινέσω ιδιαίτερα το Ελεγκτικό Συνέδριο που όχι μόνο μας υποβάλλει σε αυστηρό έλεγχο, αλλά τηρεί και το ίδιο απαρέγκλιτα τις υποσχέσεις του και θεωρώ ότι πρέπει επίσης να προσέξουμε να γίνεται λιτή χρήση πόρων και ως προς τον Διαμεσολαβητή, ιδιαίτερα όσον αφορά τις νέες θέσεις προσωπικού.
<P>
Θέλω να ευχαριστήσω όλους εκείνους που συνεργάσθηκαν, ιδιαίτερα τη διοίκησή μας για τη σωστή και πολύ θετική συνεργασία της, όλους τους συναδέλφους που κατέστησαν δυνατόν να μπορέσουμε παρά την πίεση χρόνου να παρουσιάσουμε πολύ γρήγορα ένα ικανοποιητικό αποτέλεσμα στην Ολομέλεια.

<SPEAKER ID=130 NAME="Bowe">
 των Καταναλωτών. (ΕΝ) Κύριε Πρόεδρε, καλωσορίζω τούτη τη διαδικασία εφέτος, διότι είναι η πρώτη φορά που ξεκινάμε τόσο νωρίς και αυτό ελπίζω να μας επιτρέψει να ασχοληθούμε με το θέμα με μεγαλύτερη προσοχή και λεπτομέρεια καθώς εξελίσσεται η διαδικασία. Κατά συνέπεια, θεωρώ τη σημερινή μέρα αρχή και όχι τέλος. Εισαγωγικά θα έλεγα πως η Επιτροπή Περιβάλλοντος θα ήθελε να επαναλάβει τις απαιτήσεις που έθεσε πέρυσι όσον αφορά τον προϋπολογισμό. Παραμένει η αδήριτη και σαφέστατη ανάγκη να καταβάλλουμε συνεχείς προσπάθειες ώστε ο προϋπολογισμός να γίνει πιο πράσινος σε όλους τους τομείς και τις πολιτικές, γι' αυτό και θέλω να δω περισσότερη δουλειά εφέτος.
<P>
Επίσης δαπανούμε πολλά χρήματα στις εξωτερικές μας πολιτικές, ειδικά μέσω των προγραμμάτων PHARE και TACIS, σε τρόπους ανάπτυξης του σημαντικού ρόλου του περιβάλλοντος και της βιώσιμης ανάπτυξης στις περιοχές που γειτνιάζουν με τα σύνορά μας. Θέλω να δω περισσότερη δουλειά από την Επιτροπή για το πώς χρησιμοποιούνται αυτά τα χρήματα σωστά και συνετά και ποια είναι τα θετικά αποτελέσματα.
<P>
Θέλω επίσης να ασχοληθούμε περισσότερο με το τι κάνουν οι φορείς και να αναπτύξουμε μια πιο διαφοροποιημένη προσέγγιση προς αυτούς, βάσει του ιδιαίτερου ρόλου και δραστηριοτήτων του καθενός, πράγμα που δεν έχουμε κάνει στο παρελθόν. Ειδικότερα, θέλουμε να ασχοληθούμε με τα προβλήματα που προκύπτουν από τη Συνθήκη του Αμστερνταμ και με το γεγονός ότι οι πλήρεις δημοσιονομικές επιπτώσεις της Συνθήκης του Αμστερνταμ μόλις εφέτος έχουν αρχίσει να διαφαίνονται, πράγμα που πρέπει επίσης να λάβουμε υπόψη μας.
<P>
Η Επιτροπή Περιβάλλοντος θέλει επίσης να επαναλάβει τη στήριξή της για τη συνεχιζόμενη χρηματοπιστωτική βοήθεια για συμμετοχή ΜΚΟ σε μεγάλο τμήμα των εργασιών της τεχνικής επιτροπής του Κοινοβουλίου και της Επιτροπής. Κλείνοντας, κύριε Πρόεδρε, θα έλεγα ότι συνεχίζουμε να αντιτιθέμεθα στις ενισχύσεις προς τους καπνοπαραγωγούς, τις οποίες συνεχίζει να εκταμιεύει η Επιτροπή. Όσο πιο γρήγορα κάνουμε κάτι γι' αυτό τόσο το καλύτερο. Αυτή είναι η γνώμη τούτου του Κοινοβουλίου.

<SPEAKER ID=131 NAME="Van den Berg">
Κύριε Πρόεδρε, θα ήθελα κατ' αρχάς να ευχαριστήσω την Επιτροπή Προϋπολογισμών για την καλή συνεργασία που είχαμε. Συμπεριλήφθηκαν μερικά σημεία. Πρόκειται για μια ριζική αλλαγή που θέλουμε να επέλθει στον προϋπολογισμό του 2001. Πρώτα απ' όλα, στηρίζοντας τις διάφορες κατηγορίες και δαπάνες στις σύγχρονες κατηγορίες DAC 1 και DAC 2. Η γλώσσα αυτή είναι ακατανόητη για ορισμένους, στην πράξη όμως σημαίνει ότι μπορούμε πλέον να δούμε σε ποιες κατηγορίες διατίθενται τα κονδύλια για την καταπολέμηση της φτώχειας και αργότερα να έχουμε στη διάθεσή μας εκθέσεις που στηρίζονται σε αυτή την ορολογία. Σήμερα δεν μπορούμε να γνωρίζουμε πόσα χρήματα διατίθενται για την καταπολέμηση της φτώχειας στην βασική εκπαίδευση. Στο μέλλον τα πράγματα θα πρέπει να αλλάξουν.
<P>
Στα πλαίσια της κατηγορίας αυτής θέλουμε να διατεθούν περισσότερα κονδύλια για τη βασική εκπαίδευση και την βασική υγειονομική προστασία και μάλιστα στις χώρες με τα χαμηλότερα εισοδήματα. Όχι με την αύξηση του συνόλου, αλλά με διάφορες μετατοπίσεις έτσι ώστε να υπάρξει πραγματικά μία επικέντρωση στη φτώχεια.
<P>
Κατά τρίτον, θα θέλαμε να συμπεριλάβει το Κοινοβούλιο τις δαπάνες του ΕΤΑ που δεν συμπεριλαμβάνονται σ' αυτόν, όχι επειδή μπορούμε να ασκήσουμε κάποια επιρροή, αν και θα το θέλαμε βεβαίως πολύ, αλλά για να μπορούμε τουλάχιστον να δούμε πως διατίθεται το συνολικό ποσό των δαπανών για την καταπολέμηση της φτώχειας, γιατί δεν θα ήταν σκόπιμο να καταρτιστεί και πάλι ετήσια έκθεση για τις δαπάνες αυτές.
<P>
Τέλος, με τη μέθοδο που εφαρμόζουμε γίνεται σαφές ότι αυτό που θέλουμε είναι να συνδυάσουμε τις διάφορες θέσεις του προϋπολογισμού κάτω από διάφορες γραμμές, έτσι ώστε να προκύψει μια πιο συνεκτική εικόνα στον προϋπολογισμό και να μην υπάρχουν δεκάδες θέσεις με αποτέλεσμα να μη μπορεί κανείς να κατανοήσει τον προϋπολογισμό. Θέλουμε διαφάνεια. Ευτυχώς, συμφωνούμε απόλυτα με την Επιτροπή Προϋπολογισμών όσον αφορά το σημείο αυτό. Το θέμα δεν είναι τόσο τα λεφτά αλλά η διάθεσή τους με έναν καλύτερο και περισσότερο υπεύθυνο τρόπο.

<SPEAKER ID=132 NAME="Avilιs Perea">
Κύριε Πρόεδρε, η Επιτροπή για τα Δικαιώματα της Γυναίκας και τις Ίσες Ευκαιρίες ζητεί από την Επιτροπή Προϋπολογισμών να συμπεριλάβει στην πρόταση ψηφίσματος που εγκρίνει, τα ακόλουθα συμπεράσματα:
<P>
Υπογραμμίζει τη σημασία κατάλληλης κατάρτισης των γυναικών, πέρα από τα παραδοσιακά σχήματα, ενθαρρύνοντας τη συνεχή κατάρτιση, την εξειδίκευση και την ενσωμάτωση των γυναικών στο φαινόμενο των νέων τεχνολογιών, κατά τρόπο που να αναλογεί στην κοινωνία ένας υψηλό ποσοστό γυναικών με υψηλή κατάρτιση των οποίων η συμμετοχή σε όλα τα επίπεδα - επιχειρηματικό, πολιτικό και κοινωνικό - να οφείλεται σε ποιοτικά και ποσοτικά κριτήρια, ζητεί δε, λαμβάνοντας υπόψη ότι η κοινωνία της πληροφορίας έχει για τη γυναίκα τεράστιο δυναμικό, όχι μόνο σε σχέση με την κατάρτιση ή την πρόσβαση στις γνώσεις, αλλά και λόγω της δυνατότητας εμφάνισης νέων θέσεων απασχόλησης ή νέων μορφών εργασίας που διευκολύνουν τη συνύπαρξη με την οικογενειακή ζωή, να προστεθεί μια νέα γραμμή προτεραιότητας στην πρωτοβουλία eEuropa.
<P>
Επισημαίνει την ανάγκη να χορηγηθούν οι αναγκαίες πιστώσεις και να προστεθούν τα δέοντα σχόλια στον προϋπολογισμό, προκειμένου για την αυστηρή εφαρμογή της αρχής του mainstreaming, που διασφαλίζει την ισότητα ευκαιριών μεταξύ ανδρών και γυναικών σε ό,τι αφορά τον προγραμματισμό, την εκτέλεση και αξιολόγηση όλων των σχεδίων και προγραμμάτων της Ευρωπαϊκής Ένωσης.
<P>
Αιτείται στην Επιτροπή να στηρίξει το πέμπτο πρόγραμμα δράσης για την ισότητα ευκαιριών που έχει σχεδιαστεί με στόχο να καλύψει τις ελλείψεις του προηγούμενου και ζητεί η αρχή της ισότητας ευκαιριών μεταξύ ανδρών και γυναικών να διέπει όλες τις πολιτικές της Κοινότητας.
<P>
Αιτείται τη δημιουργία ενός προγράμματος για την απασχόληση που να απευθύνεται ειδικά στις γυναίκες και κατά συνέπεια ζητεί τη δημιουργία μιας γραμμής στον προϋπολογισμό για τη χρηματοδότησή της με τελικό στόχο την επίτευξη αποτελεσματικής εδραίωσης της ισότητας μεταξύ ανδρών και γυναικών στον εργασιακό χώρο, όχι μόνο μέσω μέτρων που να προστατεύουν την εν λόγω ισότητα, αλλά επίσης μέσω ειδικών μορφών που επιτρέπουν στις γυναίκες πλήρη ενσωμάτωση στην αγορά εργασίας χωρίς αυτό να αποβαίνει σε βάρος άλλων πτυχών της ζωής τους.
<P>
Υπογραμμίζει τη σημασία που, προκειμένου να επιτευχθούν οι στόχοι της Ευρωπαϊκής Ένωσης σε ό,τι αφορά την ισότητα ευκαιριών μεταξύ ανδρών και γυναικών, έχει η συνεργασία εκείνων των μη κυβερνητικών οργανώσεων και συνδέσμων που με τις δραστηριότητές τους συμπληρώνουν τα κοινοτικά προγράμματα δράσης.

<SPEAKER ID=133 LANGUAGE="PT" NAME="Costa Neves">
Κύριε Πρόεδρε, αγαπητοί συνάδελφοι, οι κατευθυντήριες γραμμές για τη διαδικασία του προϋπολογισμού του 2001 που αναφέρονται στην έκθεση Haug αποτελούν την αφετηρία μιας συζήτησης η οποία προβλέπεται να είναι έντονη και καυτή καθ' όλη τη διάρκεια του τρέχοντος έτους σχετικά με τον προϋπολογισμό της Ευρωπαϊκής Ένωσης για το 2001. Τονίζω ότι η διαθεσιμότητα της εισηγήτριας, την οποία και συγχαίρω, επέτρεψε τη διεύρυνση της συμφωνίας.
<P>
Εξετάζοντας τις τέσσερις πρώτες παραγράφους της πρότασης ψηφίσματος, στις οποίες τίθενται οι πολιτικές προτεραιότητες του Ευρωπαϊκού Κοινοβουλίου, και έπειτα εκείνες τις παραγράφους που περιέχουν την ουσία της σχετικής θέσης, επισημαίνω τις εξής πτυχές: προωθείται η επαρκής χρηματοδότηση των νέων πολιτικών που έχουν εισαχθεί από τη Συνθήκη του Αμστερνταμ, καθώς και εκείνων των πολιτικών που η εν λόγω συνθήκη ενίσχυσε στους τομείς των εσωτερικών και εξωτερικών δράσεων. Έχουμε λοιπόν έτσι ένα σαφές πολιτικό σημάδι. Τα όσα λέγονται στη Συνθήκη είναι για να εφαρμοστούν και όχι μια απλή δήλωση προθέσεων, κάτι που θα αποτελούσε σοβαρή ένδειξη μιας απαράδεκτης πολιτικής υποκρισίας. Τα όσα λέγονται στη Συνθήκη πρέπει να τηρηθούν.
<P>
Εξετάζεται το ζήτημα της απασχόλησης μέσα από το πρίσμα της προοπτικής δημιουργίας θέσεων εργασίας, που με τη σειρά της έχει σχέση με τις μικρομεσαίες επιχειρήσεις, καθώς επίσης και με τη χρήση των νέων τεχνολογιών. Αυτή είναι η προοπτική που μας ενδιαφέρει. Το ουσιαστικό είναι να δημιουργήσουμε νέες θέσεις εργασίας και αυτό εξαρτάται από την πρωτοβουλία και τη δημιουργικότητα των επιχειρηματιών. Ας επενδύσουμε λοιπόν σε ένα κλίμα πρωτοβουλιών.
<P>
Επιβεβαιώνεται εκ νέου η ανάγκη μιας αειφόρου και πολυετούς συνεισφοράς προς την οικονομική ενίσχυση για το Κοσσυφοπέδιο και προς τη σταθεροποίηση των Βαλκανίων στο πλαίσιο μιας αναθεώρησης των δημοσιονομικών προοπτικών. Εκφράζεται η άρνηση αυτή η χρηματοδότηση να γίνει εις βάρος των ήδη υπαρχουσών δεσμεύσεων, είτε αυτές έχουν αναληφθεί στα πλαίσια άλλων εξωτερικών δράσεων είτε μέσω περικοπών στην Κοινή Αγροτική Πολιτική ή σε άλλες πολιτικές. Για τις νέες ανάγκες που προκύπτουν πρέπει να υπάρχει νέα χρηματοδότηση, και όπως πάντα η απαραίτητη προϋπόθεση θα πρέπει να είναι ο ορθολογικός καθορισμός των αναγκών, η αυστηρή χρήση των πόρων, και όσον αφορά το Κοσσυφοπέδιο, αυτή η ανησυχία φαίνεται να είναι ιδιαίτερα δικαιολογημένη.
<P>
Τονίζεται έντονα η μεταρρύθμιση του διοικητικού συστήματος της Ευρωπαϊκής Ένωσης, και απαιτείται αποτελεσματικότητα, υπευθυνότητα και διαφάνεια. Με αυτήν τη συζήτηση ξεκινάει η διαδικασία. Στο τέλος του τρέχοντος έτους, κατά την τελική αξιολόγηση της πρότασης προϋπολογισμού για το 2001, αυτή θα πρέπει να περιέχει την ουσιαστική θέση αυτού του Κοινοβουλίου. Αν δεν συμβεί αυτό, τότε η δημοκρατική νομιμότητα που αυτό το Κοινοβούλιο προσδίδει στις ενέργειες της Ευρωπαϊκής Ένωσης, ιδιαίτερα όσον αφορά τον προϋπολογισμό, θα αποτελεί τεράστια απάτη την οποία οι πολίτες θα μπορέσουν να αντιληφθούν και δεν θα μπορέσουν να μας συγχωρήσουν.

<SPEAKER ID=134 LANGUAGE="EN" NAME="Gill">
Κύριε Πρόεδρε, θα ήθελα κατ' αρχάς να συγχαρώ τον κ. Ferber για τις εξαίρετες κατευθυντήριες γραμμές. Χαιρετίζω τον σαφή προσανατολισμό της έκθεσης προς τον σχεδιασμό για τη διεύρυνση. Η επιδίωξη της αποδοτικότητας είναι ζωτικής σημασίας στα πλαίσια της διεύρυνσης. Είναι σημαντικό, έστω και σε αυτό το προκαταρκτικό στάδιο, να έχουμε μια σαφή στρατηγική για τον τρόπο με τον οποίο θα ανταποκριθούν τα θεσμικά όργανα στην ένταξη νέων κρατών μελών. Πρέπει να είμαστε ευφάνταστοι για τον τρόπο με τον οποίο θα αντιμετωπίσουμε τα ζητήματα της επάνδρωσης και των στεγαστικών απαιτήσεων. Τα θεσμικά όργανα δεν μπορούν να ανταποκριθούν στη διεύρυνση μόνο με την προσθήκη μίας παραπάνω θέσης ή ενός γραφείου εδώ κι εκεί. Δεν θέλουμε να προσεγγίσουμε τη διεύρυνση σαν να επρόκειτο για μια κατασκευή Lego.
<P>
Αυτό που χρειαζόμαστε είναι μια σημαντική επανεξέταση της διαχείρισης των δραστηριοτήτων, κάτι που απαιτεί τη διερεύνηση εναλλακτικών μεθόδων εκ μέρους όλων των θεσμικών οργάνων, καθώς και την ολόψυχη αποδοχή νέων τεχνολογιών των πληροφοριών. Αυτό είναι ιδιαίτερα σημαντικό για τη γλωσσική υποστήριξη. Συμμερίζομαι πλήρως την ιδέα που σκιαγράφησε ο κ. Ferber σχετικά με τη συγκρότηση μιας διοργανικής υπηρεσίας προσλήψεων, διότι πιστεύω ότι θα βοηθήσει στη μείωση του κόστους και του ανταγωνισμού μεταξύ των θεσμικών οργάνων για την προσέλκυση νέου προσωπικού. Όλοι εδώ πρέπει να παραδεχθούμε πως υπάρχουν μεγάλοι περιορισμοί όσον αφορά στους διαθέσιμους πόρους ως αποτέλεσμα της διεύρυνσης, καθώς και συνέπειες για τις δημοσιονομικές προοπτικές αναφορικά με τις δαπάνες της κατηγορίας 5.
<P>
Εντούτοις, αυτές οι κατευθυντήριες γραμμές δεν αφορούν μόνο τη διεύρυνση, αλλά και τον προσανατολισμό της πολιτικής όλων των θεσμικών οργάνων για το επόμενο έτος. Συνεπώς, ο μεγαλύτερος δημοκρατικός έλεγχος και η διαφάνεια πρέπει να αποτελούν την πρώτη προτεραιότητα, καθώς ο Ευρωπαίος πολίτης δεν κάνει διακρίσεις μεταξύ των διαφορετικών θεσμικών οργάνων. Όλα τα άλλα θεσμικά όργανα πρέπει να προχωρήσουν σε μια εκ βάθρων αναθεώρηση με βάση κριτήρια παρόμοια με εκείνα που προτάθηκαν από το μεταρρυθμιστικό πρόγραμμα της Επιτροπής, διότι αυτό που επιθυμεί ο Ευρωπαίος φορολογούμενος είναι η διαβεβαίωση ότι τα λεφτά του πιάνουν τόπο, κι αυτό δεν περιλαμβάνει μόνο τα θεσμικά όργανα, αλλά και τις πολιτικές ομάδες, τους βουλευτές και τους υπαλλήλους. Κάθε αλλαγή πρέπει να δικαιολογείται με σαφήνεια και να είναι διαφανής.
<P>
Κάθε θεσμικό όργανο πρέπει να πραγματοποιεί βελτιώσεις και να διασφαλίζει την αποτελεσματικότητα, κάτι που θεωρώ ότι μπορεί να επιτευχθεί μόνο μέσω εργαλείων όπως η κατάρτιση προϋπολογισμού βάσει των δραστηριοτήτων και η διεξοδική έρευνα των εφαρμοζόμενων πολιτικών, συστημάτων και διαδικασιών. Μια από τις μεγαλύτερες ανεπάρκειές μας είναι ο τόπος εγκατάστασης των ευρωπαϊκών θεσμικών οργάνων, και, αν θέλουμε να δίνουμε μια σοβαρή εντύπωση, πρέπει να επικεντρώσουμε το έργο μας σε μία έδρα. Καταλαβαίνω ότι έχουμε υποχρεώσεις λόγω των συνθηκών σε δύο διαφορετικές τοποθεσίες, αλλά πρέπει να εξασφαλίσουμε ότι αυτές δεν θα διευρυνθούν. Πολλοί από σας γνωρίζετε τον δισταγμό του Ηνωμένου Βασιλείου να διευρύνει το πεδίο εφαρμογής της ειδικής πλειοψηφίας, αλλά γι' αυτό το ζήτημα το ΗΒ θα έβλεπε με θετικό μάτι τη διεξαγωγή ψηφοφορίας με ειδική πλειοψηφία.
<P>
Εν κατακλείδι, προτεραιότητα για την Ομάδα μας αποτελεί αυτές οι κατευθυντήριες γραμμές να είναι η δημοσιονομική σύνεση, η αύξηση της αποδοτικότητας, ο πιο αποτελεσματικός έλεγχος του προϋπολογισμού, η καλύτερη αξιοποίηση των πόρων και οι γενικές βελτιώσεις στις υπηρεσίες και τη διαχείριση. Καλώ, λοιπόν, όλα τα άλλα θεσμικά όργανα να υιοθετήσουν και να εφαρμόσουν αυτές τις βελτιώσεις με σθένος.

<SPEAKER ID=135 LANGUAGE="FI" NAME="Virrankoski">
Αξιότιμε κύριε Πρόεδρε, αξιότιμη κυρία Επίτροπε, οι εισηγητές για τον προϋπολογισμό της ΕΕ του επόμενου έτους, η κυρία Haug και ο κ. Farber, εκπόνησαν την πρώτη τους έκθεση. Εύχομαι καλή επιτυχία και στους δύο στο απαιτητικό έργο που έχουν αναλάβει. Κατάρτιση του προϋπολογισμού σημαίνει χρήση των χρημάτων που προέρχονται από τους φορολογουμένους. Για το λόγο αυτό, η προσπάθεια είναι επίπονη και απαιτεί αυστηρή δημοσιονομική πειθαρχία. Υπάρχουν πολλοί καλοί χρηματοδοτικοί στόχοι, λίγοι όμως είναι απαραίτητοι. Με τους δημόσιους πόρους μπορούν να χρηματοδοτηθούν μόνο οι απαραίτητοι στόχοι.
<P>
Εκτός από την αυστηρή δημοσιονομική πειθαρχία θα θέλαμε να επισημάνουμε τα ακόλουθα θέματα: η Ομάδα μας παρέχει την πλήρη υποστήριξή της στη μεταρρυθμιστική δέσμη μέτρων του Επιτρόπου Kinnock. Η κατάρτιση και η διαχείριση του προϋπολογισμού βάσει δραστηριοτήτων αποτελούν τους ακρογωνιαίους λίθους της μεταρρύθμισης αυτής. Τονίζουν την προσωπική ευθύνη, μειώνουν τη γραφειοκρατία και ενισχύουν την απασχόληση. Όμως, η μεταρρύθμιση προϋποθέτει καλή συνεργασία με το προσωπικό. Για το λόγο αυτό, θα πρέπει να προετοιμαστούμε προσεκτικά για τις προσεχείς διαβουλεύσεις σχετικά με τη μεταρρύθμιση του Κανονισμού Υπηρεσιακής Κατάστασης των Υπαλλήλων. Η ισχύουσα διάρθρωση των υπηρεσιών θα πρέπει να καταστεί περισσότερο ευέλικτη και σαφής, προκειμένου να διευκολυνθεί μεταξύ άλλων η εκ νέου χορήγηση πόρων. Για το μεταρρυθμιστικό έργο ενδέχεται επίσης να απαιτηθούν προτάσεις συμπληρωματικού προϋπολογισμού τις οποίες καλούμε την Επιτροπή να προετοιμάσει.
<P>
Στην έκθεση Haug επισημαίνεται η σημασία του πολιτισμού στη δημιουργία θέσεων απασχόλησης. Ο τομέας του πολιτισμού αυτός καθεαυτός ανήκει στη δικαιοδοσία των κρατών μελών. Ωστόσο, ο πολιτισμός ως επαγγελματική δραστηριότητα αποτελεί έναν δυναμικά αναπτυσσόμενο τομέα. Γι' αυτό υποστηρίζουμε την έκθεση στο βαθμό που τονίζει την ανάπτυξη του συγκεκριμένου τομέα επαγγελματικής δραστηριότητας στο πλαίσιο των διαρθρωτικών δράσεων. Στη μελλοντική εξέταση του προϋπολογισμού επιθυμούμε να επιστήσουμε την προσοχή στην επάρκεια των κονδυλίων για την έρευνα και την επιστήμη, καθώς και στη χρηματοδότηση που, βάσει του άρθρου 13 της ιδρυτικής Συνθήκης, αφορά την καταπολέμηση κάθε είδους διάκρισης. Η Ομάδα μας θεωρεί επίσης ότι η Κατηγορία 1 των δημοσιονομικών προοπτικών - οι γεωργικές δαπάνες - δεν χρησιμοποιείται ως πρωταρχική πηγή χρηματοδότησης των αναγκών που εμφανίζονται στο πλαίσιο της εξωτερικής πολιτικής.
<P>
Όσον αφορά την έκθεση Ferber θα θέλαμε να παρατηρήσουμε ότι προς το παρόν δεν επιθυμούμε να λάβουμε θέση σχετικά με λεπτομέρειες, όπως τη δημιουργία νέων υπηρεσιακών θέσεων. Αντιθέτως, θεωρούμε απαραίτητο να πραγματοποιηθεί ταχύτατα, στη βάση προηγουμένων συμφωνιών, η μεταρρύθμιση που αφορά το καθεστώς των βουλευτών.

<SPEAKER ID=136 NAME="Buitenweg">
NL) Κύριε Πρόεδρε, τη στιγμή που εμείς συνεδριάζουμε εδώ, σε κάποιο άλλο σημείο των Βρυξελλών πραγματοποιείται μια διάσκεψη για την ανασυγκρότηση των Βαλκανίων. Η εισηγήτρια κ. Haug, την οποία θα ήθελα και εγώ να ευχαριστήσω για την ευχάριστη συνεργασία που είχαμε, υποστηρίζει ότι η Επιτροπή δεν πρέπει να αναλάβει οικονομικές δεσμεύσεις ή να δημιουργήσει προσδοκίες χωρίς προηγούμενη διαβούλευση με την αρμόδια για τον προϋπολογισμό αρχή. Την άποψη αυτή την υποστηρίζω. Είναι καλό να διεξάγονται διαβουλεύσεις και είναι σημαντικό να γνωρίζουμε από πού φυσάει ο άνεμος. Ωστόσο, αυτό δεν πρέπει να οδηγήσει στην υπονόμευση του δικαιώματος πρωτοβουλίας της Ευρωπαϊκής Επιτροπής. Η Επιτροπή οφείλει να υπηρετεί τα ευρωπαϊκά συμφέροντα, ιδιαιτέρως τη στιγμή που, όπως διαπιστώσαμε στις διαπραγματεύσεις για τον προϋπολογισμό του 2000, σε πολλές περιπτώσεις η μία πλευρά της αρμόδιας για τον προϋπολογισμό αρχής σκέφτεται κυρίως τα εθνικά θησαυροφυλάκια.
<P>
Το θέμα του ιδίου συμφέροντος με φέρνει στην ουσία στην παράγραφο 22. Γνωρίζω ότι η εισηγήτρια κ. Haug δεν πρόκειται να στεναχωρηθεί ιδιαιτέρως εάν διαγράψουμε την παράγραφο αυτή από το κείμενο. Το ίδιο ισχύει και για την πολιτική μου Ομάδα, όχι όμως και για το Συμβούλιο. Υποθέτω τουλάχιστον ότι το Συμβούλιο επικροτεί το γεγονός ότι συμπεριλαμβάνουμε στο κείμενο μία παράγραφο σύμφωνα με την οποία οι ειδικές δημοσιονομικές ανάγκες πρέπει να κατανέμονται εξίσου σε όλες τις κατηγορίες του προϋπολογισμού. Όντως, αυτό οδηγεί σε περικοπές στα προγράμματα των κατηγοριών 2 και 3 που είναι υπερπλήρεις, τη στιγμή που το μεγαλύτερο μέρος των χρημάτων που περισσεύουν στην κατηγορία 1 μπορεί στο τέλος του χρόνου να επιστραφεί στα εθνικά ταμεία εκτός άλλων με αλλαγές των ισοτιμιών ή με την αναμενόμενη τροποποίηση του κανονισμού για την ζάχαρη. Ελπίζω ότι μπορούμε να αποποιηθούμε την υποχρέωση αυτή και να συμφωνήσουμε με τους συναδέλφους μας να αναμείνουμε πρώτα τις προτάσεις της Επιτροπής.
<P>
Ολοκληρώνοντας θα ήθελα να πω κάτι για την τροπολογία που καταθέσαμε επί της έκθεσης του συναδέλφου Ferber. Τα θεσμικά όργανα καλούνται να μην κάνουν πλέον διακρίσεις με βάση το είδος των μακρόχρονων σχέσεων υπαλλήλων. Ορισμένοι συνάδελφοι θεώρησαν ότι η παρατήρηση αυτή είναι ιδιαίτερα λεπτομερής για να συμπεριληφθεί στους προσανατολισμούς. Θα ήθελα να επισημάνω ότι στο κείμενο αυτό ασχολούμεθα με την υποχρέωση διατροφής των υπαλλήλων και τα επιδόματα για κάθε παιδί που συντηρούν. Σε κάποιο μεταγενέστερο στάδιο του τρέχοντος έτους θα εγκριθεί κατά πάσα πιθανότητα οδηγία όπου θα απαγορεύονται οι διακρίσεις στην αγορά εργασίας με βάση τον σεξουαλικό προσανατολισμό. Ελπίζω ότι θα αδράξετε την ευκαιρία αυτή για να πρωτοστατήσετε στον αγώνα για την ίση μεταχείριση.

<SPEAKER ID=137 LANGUAGE="FR" NAME="Wurtz">
Κύριε Πρόεδρε, κυρία Επίτροπε, πρέπει να πω ότι δεν αισθάνομαι και πολύ άνετα με αυτήν την έκθεση, και κυρίως μετά τις τροπολογίες της Επιτροπής Προϋπολογισμών. Δεν αμφισβητούμε κατά συνέπεια την κυρία Haug. Ξεχωριστά, ένας αριθμός από τα εδάφιά της είναι αποδεκτά και ορισμένα, μάλιστα, εξαιρετικά και η ομάδα μου φυσικά και θα τα ψηφίσει. Αλλά συνολικά, χωρίς να μιλήσω για τη μια ή την άλλη παράγραφο την οποία ειλικρινά θεωρούμε απαράδεκτη, πιστεύω ότι λείπει από αυτήν την έκθεση η σαφής πολιτική βούληση, αυτή η ισχυρή φιλοδοξία, αυτές οι αποφασιστικές επιλογές, που το Κοινοβούλιο θα έπρεπε, κατά τη γνώμη μας, να εκφράσει ξεκινώντας από αυτό ακόμα το στάδιο της δημοσιονομικής μάχης, γιατί αυτή η μάχη προδιαγράφεται, και φέτος επίσης, πολύ δύσκολη.
<P>
Η καθεμιά και ο καθένας από εμάς θυμάται το σκληρό αγώνα που χρειάστηκε να διεξάγουμε τον περασμένο χρόνο με το Συμβούλιο γιατί ήθελε να εξισορροπήσει τη χρηματοδότηση της ανοικοδόμησης του Κοσσυφοπεδίου αντλώντας, συγκεκριμένα, από τις πιστώσεις για τη συνεργασία με το Νότο. Η πλειοψηφία του Κοινοβουλίου είχε τελικά δεχτεί να ψηφίσει τον προϋπολογισμό, έπειτα από μια περιορισμένη παραχώρηση του Συμβουλίου, αλλά κυρίως μια δέσμευση από την πλευρά του, να δεχτεί, κατά το έτος 2000, μια αναθεώρηση των δημοσιονομικών προοπτικών εάν αποδεικνυόταν ότι η εξέλιξη της κατάστασης στα Βαλκάνια συνεπάγεται μια χρηματοδοτική προσπάθεια αισθητά ανώτερη από αυτήν που είχε προγραμματιστεί.
<P>
Αυτή είναι προφανώς η κατάσταση σήμερα. Όμως, ούτε η Επιτροπή ούτε το Συμβούλιο φαίνονται αποφασισμένοι να σεβαστούν το πνεύμα αυτής της δέσμευσης, να χρηματοδοτήσουν, με άλλα λόγια, τις νέες μας προτεραιότητες χωρίς να θέσουν σε κίνδυνο τις παραδοσιακές προτεραιότητές μας. Έτσι, παρότι η έκθεση υπενθυμίζει πραγματικά αυτήν τη θέση στις αιτιολογικές της σκέψεις, και κυρίως στις αιτιολογικές σκέψεις Α, Β, Δ, συστήνει αντίθετα, στο εδάφιο 22 που ήδη ανέφερα, κατά λέξη: "δεν θεωρεί σκόπιμο να χρησιμοποιείται η κατηγορία 1 των δημοσιονομικών προοπτικών ως πρωταρχική χρηματοδοτική πηγή για τις δημοσιονομικές ανάγκες στον τομέα της εξωτερικής πολιτικής· είναι της άποψης ότι οι οικονομικές συνέπειες ειδικών δημοσιονομικών αναγκών πρέπει να κατανέμονται εξίσου σε όλες τις κατηγορίες του προϋπολογισμού" . Για μια ακόμα φορά, επιδιώκουμε να δώσουμε στον ένα στερώντας από τον άλλο, βάσει αυτού του τόσο ιερού συμφώνου δημοσιονομικής σταθερότητας.
<P>
Προσωπικά, εξακολουθώ να πιστεύω ότι πρέπει αντίθετα να θέσουμε με σαφήνεια το εξής ερώτημα: θέλουμε ναι ή όχι να παίξουμε έναν ενεργό ρόλο στην ήπειρο και στον κόσμο; Εάν ναι, πρέπει με λογική, αλλά και αποφασιστικότητα, να αποκτήσουμε χρηματοδοτικά μέσα. Ο ίδιος συλλογισμός ισχύει επίσης και για άλλες προτεραιότητες, που έχουν εξαγγελθεί αλλά δεν έχουν αναληφθεί, όπως η κοινωνική δέσμευση και αυτή που αφορά την απασχόληση ή τη συνεργασία με το Νότο.
<P>
Εύχομαι, πέρα από αυτήν τη ψήφο, ότι θα είμαστε πολλοί αυτοί που θα αναλάβουμε εγκαίρως την πρωτοβουλία, στο πνεύμα αυτό, και ότι αυτή τη φορά, θα αντέξουμε μέχρι το τέλος.

<SPEAKER ID=138 NAME="Turchi">
Κύριε Πρόεδρε, θα ήθελα καταρχάς να συγχαρώ την κ. Haug και τον κ. Ferber για τις εκθέσεις τους που ήταν αναμφίβολα διεξοδικές και πολύ ακριβείς όσον αφορά όλες τις προγραμματικές θέσεις. Συγχρόνως, θα ήθελα να υπογραμμίσω πρώτα από όλα το σημαντικό ρόλο που μπορούν να παίξουν οι μικρομεσαίες επιχειρήσεις στην ανάκαμψη της απασχόλησης στην Ευρωπαϊκή Ένωση οι οποίες, σε τελευταία ανάλυση, αποτελούν τον πραγματικό πυρήνα του εγχειρήματός μας στην Ευρώπη· επίσης, η αναφορά στην πολιτιστική οικονομία και στις νέες τεχνολογίες: η ίδια αναφορά πρέπει να γίνει και σε σχέση με την έκθεση που θα γίνει στη Λισαβόνα και, στους τομείς αυτούς, κατά τη γνώμη μου, θα μπορέσουμε να επαναπροωθήσουμε σοβαρά την απασχόληση. Θα ήθελα να προσθέσω ότι συχνά γίνεται λόγος για new economy, αν όμως στη συνέχεια εμείς, τελικά, από αυτή τη new economy δεν συγκεντρώνουμε αυτό που μπορεί πραγματικά να είναι ο κεντρικός πυρήνας - στην προκειμένη περίπτωση, ο πολιτισμός, η νέα τεχνολογία - τότε σίγουρα δεν θα καταφέρουμε να δώσουμε απαντήσεις.
<P>
Εκτός από αυτό, θα ήθελα να υπογραμμίσω την επανεγγραφή, όσον αφορά τις προγραμματικές θέσεις, της θέσης για τις φυσικές καταστροφές που συμβαίνουν στο εσωτερικό των εθνών μας. Για ποιο λόγο; Γιατί μπορούμε με τον τρόπο αυτόν να βοηθήσουμε τις υποψήφιες χώρες στις οποίες μπορούν να συμβούν τέτοιες καταστροφές, όπως για παράδειγμα σεισμοί, διαφορετικά ο κόσμος δεν θα καταλάβει γιατί παρεμβαίνουμε σε χώρες όπως το Κοσσυφοπέδιο και δεν μπορούμε να παρέμβουμε στα ίδια μας τα έθνη. Γι' αυτό, είναι σημαντικό, κατά τη γνώμη μου, να επανεγγραφεί αυτό το θέμα στον προϋπολογισμό.
<P>
Στα παραπάνω όμως θα προσθέσω ένα σχόλιο που εκφράζει την αντίθεσή μου στις περικοπές της γεωργίας. Κάτι τέτοιο δεν μπορεί, κατά τη γνώμη μου, να γίνεται πάντα θεωρητικά, δηλαδή από άποψη λογικής. Είναι λογικό το ότι πρέπει να χρηματοδοτήσουμε την αποστολή στο Κοσσυφοπέδιο, ως θεμελιώδη πολιτικό στόχο, για να ξεχαστεί εκείνο το δράμα και να δείξουμε παράλληλα ότι υπάρχει ένας πολιτικός στόχος, δεν μπορούμε όμως να το κάνουμε μειώνοντας συνεχώς τις δαπάνες για τη γεωργία. Υπογραμμίζω επίσης το γεγονός ότι το Συμβούλιο και η Επιτροπή μας διαβιβάζουν συνεχώς τις προγραμματικές θέσεις ακριβώς επειδή δεν μπορούμε να έχουμε τον ίδιο προϋπολογισμό που είχαμε πέρυσι και που, μόνο χάρη στην υπομονή και την επιμονή του ΠροέδρουWynn, καταφέραμε να φτάσουμε στο τέλος του: αυτό δεν μπορεί να επαναλαμβάνεται. Τέλος, υπογραμμίζω την ανάγκη αναδιαμόρφωσης του προϋπολογισμού, διαγράφοντας για παράδειγμα τα ΓΤΒ: έτσι θα βρούμε, ίσως, νέους πόρους.

<SPEAKER ID=139 NAME="Van Dam">
NL) Κύριε Πρόεδρε, ο προϋπολογισμός είναι το κατεξοχήν μέσο πολιτικών επιλογών. Κατά την εξέταση των προσανατολισμών για το 2001 προκύπτει το ερώτημα ποιες προτεραιότητες θέτουμε για την ευρωπαϊκή πολιτική τα προσεχή χρόνια. Η εισηγήτρια, κυρία Haug, αναφέρει τέσσερις προτεραιότητες, ορισμένες από τις οποίες είναι αμφιλεγόμενες. Ακόμη πιο σοβαρό είναι το γεγονός ότι δεν αναφέρεται σχεδόν καθόλου στην βασική προτεραιότητα των προσεχών χρόνων που δεν είναι άλλη από τη διεύρυνση. Μήπως θέλει να μας φορέσει παρωπίδες; Περισσότερη Ευρώπη, περισσότερα κοινωνικά και πολιτιστικά προγράμματα, περισσότερη δουλειά ..όλα αυτά μας είναι γνωστά από την παλιά αντίληψη της εύπλαστης κοινωνίας. Ωστόσο, η διεύρυνση των καθηκόντων δεν ωφελεί ούτε τα σημερινά αλλά ούτε και τα υποψήφια κράτη μέλη. Η ιδέα ότι τα καθήκοντα της Ευρωπαϊκής Ένωσης πρέπει να επανεξεταστούν βρίσκει ολοένα και περισσότερο αντίκτυπο, όπως άλλωστε επεσήμανε και ο Επίτροπος Kinnock.
<P>
Είναι καλό που η συνάδελφος Haug θέλει μια έκθεση για τα εν λόγω καθήκοντα, φαίνεται όμως ότι έχει προεξοφλήσει ήδη το αποτέλεσμα. Όπως προκύπτει από την παράγραφο 4, επιθυμεί να διατηρήσει όλα τα σημερινά προγράμματα! Εάν αυτό είναι το σημείο αναφοράς και επιπλέον προτείνει να αναληφθούν και νέα καθήκοντα, η συζήτηση σχετικά με τα βασικά καθήκοντα είναι καταδικασμένη να αποτύχει. Ας προσπαθήσουμε να πραγματοποιήσουμε μια ανοικτή συζήτηση για τα βασικά καθήκοντα και ας είμαστε διατεθειμένη να μάθουμε από τα σφάλματα του παρελθόντος.
<P>
Πέρσι, το Κοινοβούλιο αμφισβήτησε πρόωρα τα ανώτατα όρια χρηματοδότησης, χρησιμοποιώντας το θέμα της χρηματοδότησης του Κοσσυφοπεδίου και της συνολικής περιοχής των Βαλκανίων για να τα αναθεωρήσει. Καλά κάνει το Συμβούλιο που δεν έχει φτάσει ακόμη στο σημείο αυτό. Τι αξίζουν τα χρηματοδοτικά πλαίσια του προγράμματος Ατζέντα 2000 εάν δεν τα σεβόμαστε μετά από ένα χρόνο; Η δήλωση του Προέδρου της Επιτροπής Prodi ότι τα προσεχή χρόνια πρέπει να διατεθούν περισσότερα από 5 δις ευρώ για τα Βαλκάνια ήταν τουλάχιστον αφελής. Δημιούργησε προσδοκίες χωρίς να πραγματοποιήσει διαβουλεύσεις με την αρμόδια για τον προϋπολογισμό αρχή και ούτε δήλωσε που πρέπει να βρεθούν τα χρήματα αυτά. Ωστόσο, κάθε πολιτικός οφείλει να γνωρίζει ότι οι νέες δαπάνες πρέπει να μπορούν να καλυφθούν. Το πρόβλημα αυτό επισημαίνεται με δύο τροπολογίες, μία από τις οποίες κατατέθηκε από εμένα προσωπικά.
<P>
Αναμένουμε τον πολυετή προϋπολογισμό της Επιτροπής τον άλλο μήνα. Φαίνεται ότι η Επιτροπή αναζητεί ήδη μια πρώτη κάλυψη, ένα ποσό 300 εκατομμυρίων, στο γεωργικό προϋπολογισμό. Με την παράγραφο 22 αντιτίθεμαι στη μονομερή χρηματοδότηση σε βάρος της γεωργίας. Με την Ατζέντα 2000 τερματίστηκε η προηγουμένως αδρή χρηματοδότηση της κατηγορίας 1. Κατά τη γνώμη μου, υπάρχουν περισσότερα περιθώρια σε άλλες κατηγορίες, όπως για παράδειγμα στα Διαρθρωτικά Ταμεία. Ακόμα και η ίδια εισηγήτρια το είπε ότι η πάρα πολύ μεγάλη τεχνητή λίμνη εξακολουθεί στην περίπτωση των Διαρθρωτικών Ταμείων να είναι το ανώτατο όριο, ο προορισμός. Η εισηγήτρια θέλει να αποστραγγίσει αυτήν την τεχνητή λίμνη με μία κίνηση του χρόνου! Αυτό είναι άσχημο, δεδομένου ότι η βεβιασμένη διάθεση των πόρων ευνοεί την απάτη και υπονομεύει την αποτελεσματικότητα.
<P>
Τέλος, έρχομαι στο αίτημα του εισηγητή κ. Ferber για την υποβολή προτάσεως εκ μέρους της Επιτροπής για τη θέσπιση καθεστώτος για τα πολιτικά κόμματα. Εκτός από το γεγονός ότι τα ευρωπαϊκά κόμματα διευρύνουν το χάσμα που υπάρχει μεταξύ του πολίτη και της ευρωπαϊκής πολιτικής, η υπόθεση αυτή αφορά τα ίδια τα κόμματα.

<SPEAKER ID=140 NAME="Jφns">
Κύριε Πρόεδρε, αγαπητοί συνάδελφοι, η Επιτροπή Απασχόλησης και Κοινωνικών Υποθέσεων υποστηρίζει την πρωτοβουλία της γενικής εισηγήτριας να δοθεί και εφέτος προτεραιότητα στην πολιτική για την απασχόληση και να παρασχεθεί κυρίως στις μικρές και μεσαίες επιχειρήσεις υποστήριξη στους τομείς της τεχνολογίας της πληροφορίας και της επικοινωνίας. Πρέπει όμως ασφαλώς να δοθεί προσοχή και στις κοινωνικές πτυχές. Γι' αυτό, η επιτροπή μας ζητά μια ξεχωριστή πρωτοβουλία που θα διασφαλίσει πρώτα απ' όλα την ισότιμη συμμετοχή όλων στις νέες τεχνολογίες. Γιατί ασφαλώς δεν είναι σωστό το ότι μέχρι σήμερα μόνο περίπου 30% των γυναικών έχουν πρόσβαση στο Internet και η πρόσβαση στο Internet ατόμων με υψηλό εισόδημα είναι τριπλάσια από την πρόσβαση ατόμων με χαμηλό εισόδημα.
<P>
Ένα ακόμη σημείο είναι για μας σημαντικό στον συγκεκριμένο προϋπολογισμό. Αφορά τον κοινωνικό διάλογο. Ζητάμε να βρεθεί μια βιώσιμη δυνατότητα χρηματοδότησης για τον κοινωνικό διάλογο και για τις ΜΚΟ που συμμετέχουν σε αυτόν, προκειμένου να υποστηριχθεί ο σημαντικός ρόλος τους ως φωνής των μειονεκτούντων.

<SPEAKER ID=141 NAME="Langenhagen">
Κύριε Πρόεδρε, κυρία Επίτροπε, κατά τη συζήτηση για τον προϋπολογισμό, το ζήτημα της απασχόλησης παίζει φυσικά αποφασιστικό ρόλο και στην Επιτροπή Αλιείας. Η υγιής ανάπτυξη και η χαμηλή ανεργία είναι επιθυμία όλων μας! Η Ευρώπη πρέπει να δημιουργήσει το σχετικό πλαίσιο, για τον λόγο αυτόν δημιούργησε άλλωστε τη Συνθήκη του Αμστερνταμ. Ωστόσο η ουσιαστική ευθύνη για την απασχόληση ανήκει - δεν το τονίζω για πρώτη φορά - στα κράτη μέλη. Μία πράσινη κάρτα - σαν αυτήν που προβλέπεται στη Γερμανία - δεν αρκεί για να λύσει το πρόβλημα. Η πράξη στις χώρες μας είναι που αποκαλύπτει αν ένα κράτος μέλος είναι καινοτόμο ή κρύβεται με ύφος αθωότητας πίσω από τις πλάτες της ΕΕ. Κάτι τέτοιο είναι φτηνή λύση και δεν είναι σωστό.
<P>
Στον χρόνο που έρχεται, πρέπει να διεκπεραιωθούν πλήθος διεθνών αλιευτικών συμφωνιών και συμβάσεων, που είναι όλες σημαντικές για τον προϋπολογισμό. Διότι αν θέλουμε να παραμείνουν τα προϊόντα μας στην παγκόσμια αγορά, χρειαζόμαστε τις πρώτες ύλες και την εισαγωγή, κι αυτό έχει το τίμημά του. Όμως, αγαπητή κυρία Επίτροπε, εμείς στην Επιτροπή Αλιείας δεν μπορούμε ακόμη να βάλουμε τις φωνές, επειδή εξακολουθείτε να μην μας δίνετε τις αναλύσεις κόστους-ωφελείας για τις αλιευτικές συμφωνίες μας που εδώ και τόσον καιρό μας έχετε υποσχεθεί. Πώς μπορούμε έτσι να αντικρούσουμε την πίεση της Επιτροπής Προϋπολογισμών για λιτότητα;
<P>
Από το 2002 θα υπάρχει στην ΕΕ μία νέα πολιτική για την αλιεία, ένα μεγάλο και γοητευτικό εγχείρημα παγκοσμίων διαστάσεων. Εμείς κάνουμε ήδη τα αναγκαία βήματα για την προετοιμασία του. Γι' αυτό, χρειαζόμαστε και για τον τομέα της αλιείας ισχυρές κατευθυντήριες γραμμές όπως αυτές που προβλέπονται από τη γενική εισηγήτρια. Αργότερα θα χρειαστούμε και τα ανάλογα χρήματα.

<SPEAKER ID=142 NAME="Πρόεδρος">
Ευχαριστώ πολύ, κυρία Langenhagen. Σας συγχαίρω διότι μπορέσατε να τοποθετηθείτε σε χρόνο λιγότερο του προβλεπόμενου. Αυτό δεν είθισται να δημιουργεί προηγούμενο.

<SPEAKER ID=143 NAME="Walter">
Κύριε Πρόεδρε, κύριε Επίτροπε, αξιότιμοι συνάδελφοι, αρχικά εκφράζω τα θερμά μου συγχαρητήρια στον κ. Ferber και στην κ. Haug για την εργασία τους. Ασφαλώς, τον πρώτο χρόνο που φέρει καρπούς η πλήρης διαδικασία του προϋπολογισμού, όλοι τον προσεγγίζουν ακόμη με τεράστιο ζήλο. Ο καθένας θέλει να περιληφθούν τα δικά του ζητήματα και αυτό φαίνεται από τις εξαιρετικά θερμές και ζωηρές συζητήσεις των τελευταίων εβδομάδων.
<P>
Ο προϋπολογισμός της Ένωσης με τα 90 δισεκατ. ευρώ του εμπερικλείει πάρα πολλές ελπίδες, ελπίδες ανθρώπων που περιμένουν υποστήριξη. Πρόκειται από τη μια για τους αγρότες της Ευρωπαϊκής Ένωσης που φυσικά θέλουν την ανάλογη αμοιβή για την παραγωγή υγιεινών προϊόντων, την οποία άλλωστε αξίζουν. Αυτό ισχύει για τις περιοχές της Ευρώπης που μειονεκτούν ως προς την ανάπτυξη, οι οποίες επενδύουν πολλά στην αλληλεγγύη της Ευρωπαϊκής Ένωσης, και συγκεκριμένα ελπίζουν σε βοήθεια για να αναπτυχθούν προς την κατεύθυνση ενός ισόρροπου συστήματος συνοχής εντός της Ευρωπαϊκής Ένωσης σε ό,τι αφορά τις συνθήκες ζωής και εργασίας.
<P>
Υπάρχουν οι ελπίδες των ανέργων που περιμένουν την υποστήριξή μας για να επιστρέψουν στην εργασία, οι ελπίδες των νέων, οι ελπίδες παντού σε ολόκληρο τον κόσμο, όπου θα μπορούσαμε να προσφέρουμε βοήθεια ως η πλούσια ευρωπαϊκή ήπειρος που πραγματικά είμαστε. Κι ακόμη οι ελπίδες μέσα στην ίδια την Ευρώπη, εκεί όπου έχουμε ένα καρκίνωμα με το όνομα "πόλεμος" , όπου κάποιοι άνθρωποι είναι αναγκασμένοι να ζουν και να κατοικούν υπό τις χειρότερες συνθήκες. Οι άνθρωποι αυτοί χρειάζονται μια προοπτική, χρειάζονται ελπίδα.
<P>
Όταν όμως το επόμενο διάστημα θα κατανεμηθούν τα χρήματα αυτά, δεν πρέπει να υπάρξουν περίεργες κατανομές δαπανών όπως αυτές που διαγράφονται σήμερα. Διαφαίνεται ότι από τη μία υπάρχουν άνθρωποι που παντού δίνουν υποσχέσεις και αυξάνουν τα κονδύλια τους. Αντίθετα με όσα επανειλημμένα λέγονται εδώ, ο γεωργικός τομέας δεν θα έχει τον επόμενο χρόνο μείωση, αλλά αύξηση σχεδόν 5% ή και παραπάνω. Δεν πρέπει να δημιουργούμε υπερβολικούς φόβους στους αγρότες της Ένωσης! Δεν είναι λοιπόν δυνατόν από τη μία κάποιοι άνθρωποι - και εννοώ εδώ το Συμβούλιο - να δίνουν υποσχέσεις, να παραχωρούν και να αυξάνουν κονδύλια κι ύστερα να έρχονται σ' εμάς στο Κοινοβούλιο και να μας λένε "πρέπει να φροντίσετε να παραμείνουν χαμηλές οι γενικές δαπάνες, επομένως εφαρμόστε λιτότητα σε όλους τους άλλους τομείς και πείτε σε όλους τους υπόλοιπους που ελπίζουν ότι δεν θα πάρουν τίποτα" ! Δεν είναι δυνατόν να γίνει τέτοια κατανομή!
<P>
Επίσης, δεν γίνεται να παρουσιάζεται η διεθνής κοινότητα στις διασκέψεις δωρητών και να υπόσχεται κονδύλια και να λέει σε όλους εκείνους που ζουν στο Κοσσυφοπέδιο και στα Βαλκάνια: "Θα σας υποστηρίξουμε, θα σας δώσουμε χρήματα για ό,τι χρειάζεστε. Στο μέλλον, στην περιοχή σας θα ακούγονται οι αλυσίδες των εκσκαφέων κι όχι των τανκς. Πρέπει να σας δοθεί η δυνατότητα ανοικοδόμησης και θέλουμε να σας βοηθήσουμε." Δεν γίνεται να δίνουν εκεί τόσο πολλές υποσχέσεις κι ύστερα να έρχονται εδώ και να μας λένε να διαγράψουμε τώρα τα κονδύλια που προορίζονται για εκείνους που έχουν τη μεγαλύτερη ανάγκη, επειδή τα χρειάζονται για όλα αυτά. Αυτό δεν μπορεί να γίνει!
<P>
Απλώσαμε το χέρι, η κυρία Haug το έκανε. Είπε ότι είμαστε διατεθειμένοι να έχουμε μια πολύ ανοιχτή συνεργασία με το Συμβούλιο και την Επιτροπή. Θέλουμε να τους δείξουμε ότι δεν είναι ανάγκη να καταντήσει όπως πέρυσι ολόκληρη η διαδικασία του προϋπολογισμού ένα αξιοθρήνητο θέαμα, μία αντιπαράθεση όπου όλοι βάλλουν εναντίον όλων. Μπορούμε να συνεργαστούμε. Θα έπρεπε να το γνωρίζετε. Δεχθείτε το χέρι που σας απλώνουμε! Στο σημείο αυτό λέω όμως ξεκάθαρα και το εξής: Αν δείξετε ότι δεν είσαστε πρόθυμοι να συνεργασθείτε μαζί μας και αφήσετε τη διαδικασία του προϋπολογισμού να εξελιχθεί σε αντιπαράθεση, θα δείτε ότι το Κοινοβούλιο μπορεί να αμυνθεί και έχει δύναμη! Θα χρησιμοποιήσουμε πραγματικά τις δυνάμεις μας προς όφελος των ανθρώπων που ελπίζουν σ' εμάς και ασφαλώς δεν θα τους απογοητεύσουμε! Δεχθείτε το χέρι που σας απλώνουμε και μην επαναλάβετε τις περυσινές μικροπρέπειες, γιατί αυτό μας βλάπτει όλους στην Ευρώπη και βλάπτει τους ανθρώπους που ελπίζουν σ' εμάς!

<SPEAKER ID=144 NAME="Mulder">
NL) Κύριε Πρόεδρε, θα ήθελα και εγώ να αρχίσω ευχόμενος καλή επιτυχία στην κυρία Haug αλλά και στην κυρία Επίτροπο με τον πρώτο προϋπολογισμό της για τα πολλά στάδια που θα επακολουθήσουν πριν μπορέσουμε να τον υπογράψουμε τον Δεκέμβριο.
<P>
Συμφωνώ απολύτως με τα όσα αναφέρει η κυρία Haug στην εισαγωγή της, όπου τάσσεται υπέρ ενός συγκρατημένου προϋπολογισμού. Συμμερίζομαι την άποψη αυτή και πιστεύω ότι το οφείλουμε στους ψηφοφόρους για πολλούς και διάφορους λόγους. Και αυτό το χρόνο η συζήτηση θα επικεντρωθεί γύρω από το τι πρέπει να κάνουμε στα Βαλκάνια και ιδιαίτερα στο Κοσσυφοπέδιο. Η άποψη μου είναι σχεδόν η ίδια με πέρσι. Είμαι διατεθειμένος να κάνω κάτι, πρώτα όμως πρέπει να γνωρίζω επ' ακριβώς πόσο θα στοιχίσει. Αναφέρθηκε τυχαία ένα ποσό 5,5 δισεκατομμυρίων για το οποίο δεν είδα να προβάλλονται επαρκή επιχειρήματα.
<P>
Συμφωνώ επίσης και με πολλούς άλλους ομιλητές ότι δεν επιτρέπεται να χρησιμοποιείται μία κατηγορία του προϋπολογισμού για να καλυφθούν όλες οι δαπάνες. Αυτό πρέπει να γίνει με τη χρήση των θέσεων του προϋπολογισμού όπου περισσεύουν πραγματικά χρήματα, όπου θα μπορούσε και μια φορά να συμπεριλαμβάνεται και η γεωργία.
<P>
Εν ολίγοις, η τροποποίηση των δημοσιονομικών προοπτικών δεν αποτελεί αυτοσκοπό αλλά, κατά τη γνώμη μου, επιτρέπεται μόνο όταν υπάρχει εξαιρετική ανάγκη. Ένα τελευταίο σημείο που θα ήθελα να προβάλω δεν αφορά ιδιαίτερα το προσεχές έτος αλλά τα προσεχή έτη. Στο συνολικό γεωργικό προϋπολογισμό θα συμπεριληφθεί ένα πολύ μικρό κονδύλιο για τις μολυσματικές ασθένειες των ζώων. Πιστεύω ότι εάν επαναληφθεί στην Ευρώπη μια κρίση όπως αυτή με την πανώλη των χοίρων και την ΒSE δεν θα μπορέσουμε σε καμία περίπτωση να καταβάλουμε τις απαιτούμενες δαπάνες. Για το λόγο αυτό πιστεύω ότι η Επιτροπή πρέπει να μεριμνήσει το συντομότερο δυνατό για να θεσπιστεί ένα σύστημα ασφάλισης για παρόμοιες μολυσματικές ασθένειες των ζώων.

<SPEAKER ID=145 LANGUAGE="DE" NAME="Fiebiger">
Κύριε Πρόεδρε, η εξασφάλιση του μέλλοντος ήταν πάντοτε ένα δύσκολο ζήτημα, είτε αφορά τη Λευκή Βίβλο είτε την απορρύθμιση, την εταιρική σχέση ή τη διαρθρωτική προσαρμογή. Η δημοσιονομική κατάσταση είναι πάντοτε ο αποφασιστικός παράγων για τη μελλοντική εξέλιξη. Στην κυρίως έκθεση, τα μεγάλα ζητήματα έχουν τεθεί ορθά. Αυτό που λείπει από την έκθεση είναι η διαμόρφωση του περιεχομένου. Η καταπολέμηση της ανεργίας μέσω της οικονομικής μεγέθυνσης είναι η μεγαλύτερη πρόκληση για την Ευρώπη. Η διάσκεψη της Λισσαβόνας προσέφερε οριοθετήσεις μέχρι το 2010. Επομένως, μπορούμε να περιμένουμε ότι οι μελλοντικές διακυβερνητικές διασκέψεις θα θεμελιώσουν τον τρόπο υλοποίησής τους.
<P>
Οι αγρότες και οι συνεταιρισμοί τους περιμένουν από την Ευρωπαϊκή Επιτροπή να απαλλάξει τη γεωργική οικονομία από τη γραφειοκρατία και να ψηφίσει κατευθυντήριες γραμμές για τη δημοσιονομική πολιτική που να προσανατολίζονται στη δυνατότητα υπολογισμού, την αξιοπιστία και σε προοδευτικές δομές. Με τις αποφάσεις του Βερολίνου καθορίστηκε η γεωργική πολιτική μέχρι το 2006. Υπήρξε για τη θέση αυτή μεγάλη διαμάχη μεταξύ των πολιτικών και της τάξης των επαγγελματιών. Αν χρειαστεί πρόωρη αναθεώρηση επειδή η κοινωνική ανάλυση θα ορίσει διαφορετικά κριτήρια, αυτή θα γίνει μόνο με σύγκριση αριθμών και δεδομένων και θα πρέπει να διατηρηθεί ό,τι υπήρξε επιτυχές - αξιοπιστία και όχι κατακερματισμός της Ατζέντας 2000, που θα την κάνει μια σχεδόν αγνώριστη πια φόρμουλα επιβίωσης.
<P>
Δεν πρόλαβε καλά καλά να ψηφιστεί ο προϋπολογισμός 2000 και η κυρία Schreyer ζήτησε αναθεώρησή του και πρόβλεψη των προτεραιοτήτων και ταυτόχρονα την πρόσβαση σε αρνητικές δαπάνες. Αν δεν επιστρέψουν τα συγκεκριμένα κονδύλια στον γεωργικό προϋπολογισμό, η Ατζέντα 2000 κινδυνεύει, εφ' όσον μάλιστα πρέπει να αναμένονται περαιτέρω τεχνικές αντιφάσεις. Αυτή είναι μία πολιτική του περίπου, καθαρά θεμελιωμένη στην παρατήρηση. Φυσικά πρέπει να γίνει ανοικοδόμηση στα Βαλκάνια, συνολικά όμως, ως κοινωνική αλληλεγγύη. Τότε - το πιστεύω ακράδαντα - θα συμβάλουν και οι γεωργοί και οι συνεταιρισμοί τους.

<SPEAKER ID=146 LANGUAGE="FR" NAME="Souchet">
Κύριε Πρόεδρε, η γενική οικονομία του ψηφίσματος σχετικά με τις κατευθύνσεις της διαδικασίας του προϋπολογισμού για το έτος 2001 δεν μπορεί να λάβει, με τη μορφή αυτή, τη συγκατάθεσή μας. Διαμαρτυρόμαστε πράγματι για την πραγματική εκτροπή πιστώσεων που μας προτείνεται: την ακατάλληλη χρήση πόρων που προορίζονται για τις γεωργικές δαπάνες της κατηγορίας 1 των δημοσιονομικών προοπτικών ως πηγή χρηματοδότησης που καλείται να καλύψει τις ανάγκες σε πιστώσεις του τομέα της εξωτερικής πολιτικής. Θεωρούμε απολύτως άδικο να θέλουμε να χρηματοδοτήσουμε την ανοικοδόμηση του Κοσσυφοπεδίου στις πλάτες των ευρωπαίων αγροτών και το να προσπαθούμε να πείσουμε ότι δεν υπάρχει καμία άλλη δημοσιονομική λύση εκτός από τη συγκεκριμένη, αποτελεί μια εντελώς σκανδαλώδη κοροϊδία.
<P>
Πρέπει, αντίθετα, να διατηρήσουμε τη γεωργική δαπάνη, τις υποχρεωτικές δαπάνες και να μετριάσουμε τις δαπάνες στις άλλες κατηγορίες, εκεί όπου υπάρχουν αδιαμφισβήτητα περιθώρια. Χρειάζεται συνεπώς να απορρίψουμε κάθε ετήσια χρηματοδότηση των 5,5 δισεκατομμυρίων ευρώ που προορίζονται για τα Βαλκάνια, ποσό το οποίο δε γνωρίζουμε πάνω σε ποια βάση υπολόγισε η Ευρωπαϊκή Επιτροπή, με μια αύξηση του ανώτατου ορίου των εξωτερικών δαπανών και μια μείωση των ανώτατων ορίων των γεωργικών κατηγοριών, προφασιζόμενη ότι οι πιστώσεις δε θα αφαιρούνταν από τη γεωργία αλλά ότι θα έπρεπε να δημιουργηθούν περιθώρια για το 2001 και 2002.
<P>
Όμως, όπως όλοι γνωρίζουμε, το 2003 θα διεξαχθεί η ενδιάμεση αναθεώρηση που προβλέπεται από τη Σύνοδο του Βερολίνου. Κανείς δεν αμφιβάλει ότι αυτό το γεγονός, στην περίπτωση που η αμφίβολη πρακτική που προτείνει η Επιτροπή, και την οποία καταγγέλλει έντονα η ομάδα μου, εγκριθεί από το Κοινοβούλιό μας, θα θεωρείται τότε από πολλούς ως κεκτημένο. Αποτελεί συνεπώς ένα εξαιρετικά επικίνδυνο προηγούμενο για τους αγρότες μας. Αυτό είναι εξάλλου το μήνυμα που εξέφρασε σαφώς το Ευρωπαϊκό Συμβούλιο στη Λισαβόνα το οποίο αρνήθηκε ξεκάθαρα να συμπεριλάβει στα συμπεράσματά του τη βούληση της Επιτροπής να μειώσει την ικανότητα του γεωργικού προϋπολογισμού κατά 300 εκατομμύρια ευρώ το 2001, και άλλα τόσα το 2002.
<P>
Ανεξάρτητα από την ουσία, δε δεχόμαστε την αμφισβήτηση των αποφάσεων της Συνόδου του Βερολίνου που εκφράζει αυτήν τη μόνιμη απαίτηση για αναθεώρηση των χρηματοδοτικών προοπτικών και των διαφόρων κατηγοριών. Δεν την αποδεχόμαστε από τη στιγμή εξάλλου που, πρώτον, ο ποσοτικός υπολογισμός του φιλόδοξου προγράμματος της Ευρωπαϊκής Επιτροπής για τα Βαλκάνια δεν έγινε ούτε με αυστηρότητα ούτε με ακρίβεια, δεύτερον, οι υπάρχουσες πιστώσεις της Ένωσης που προορίζονται για το Κοσσυφοπέδιο δεν μπορούν να δαπανηθούν εξ ολοκλήρου, και οι υπόλοιπες δωρήτριες χώρες, τέλος, δε σέβονται τις χρηματοδοτικές τους δεσμεύσεις.
<P>
Το επαναλαμβάνω λοιπόν, κύριε Πρόεδρε, κανένας λόγος δε δικαιολογεί το αίτημα για αναθεώρηση των χρηματοδοτικών προοπτικών που μας προτάθηκε και για το λόγο αυτόν το απορρίπτουμε.

<SPEAKER ID=147 NAME="Vidal-Quadras Roca">
Κύριε Πρόεδρε, κυρίες και κύριοι συνάδελφοι, κατ' αρχάς θα ήθελα να εκφράσω τη συμφωνία μας σε ό,τι αφορά τις πολιτικές προτεραιότητες που έθεσε η κ. Haug. Εντούτοις, θα επιθυμούσαμε μια ρητή υποστήριξη σε τομείς τόσο σχετικούς όπως η επιστημονική έρευνα, καθώς και η τεχνολογική ανάπτυξη και καινοτομία. Η παράλειψή τους σε οποιοδήποτε γενικό σχέδιο προϋπολογισμού της Ένωσης θα ήταν σαν να βγαίναμε στο δρόμο χωρίς ομπρέλα μια βροχερή μέρα. Χωρίς μια συνεχή και εντατική προσπάθεια σε αυτούς τους τομείς δεν υπάρχει ανταγωνισμός, και χωρίς ανταγωνισμό δεν υπάρχει δημιουργία θέσεων απασχόλησης. Συνεπώς, καταθέσαμε μια τροπολογία σε αυτό το πνεύμα.
<P>
Μια άλλη τροποποίηση που προτείναμε, βάσει των όσων συμφωνήθηκαν στο Ευρωπαϊκό Συμβούλιο της Λισαβόνας, αναφέρεται στο γεγονός ότι η απασχόληση είναι μια από τις μεγάλες πολιτικές προτεραιότητες της Ένωσης για τα επόμενα έτη και ένας τέτοιος στόχος συναρτάται αναμφίβολα, όπως ορθά επεσήμανε η κ. Haug, από πολιτικές που ευνοούν τις μικρομεσαίες επιχειρήσεις. Δεν μπορούμε όμως να αρκεστούμε στο να διευκολύνουμε την πρόσβασή τους στις νέες τεχνολογίες της επικοινωνίας και της πληροφορίας. Το δίκτυο είναι ένα μέσο, δεν είναι μια μαγική ράβδος. Χωρίς ένα αποφασιστικό πρόγραμμα βασικών διαρθρωτικών μεταρρυθμίσεων, που να βελτιώνουν την ικανότητα ανταγωνισμού του επιχειρηματικού μας ιστού, η ψηφιακή εποχή θα είναι για την Ευρώπη μια περίοδος απογοήτευσης. Εξ ου και η τροπολογία μας προκειμένου να υπενθυμίσουμε αυτό το τόσο προφανές αλλά ταυτόχρονα τόσο επίφοβο γεγονός.
<P>
Τέλος, αναφορικά με εκείνο που η κ. Haug ορίζει ως "πολιτιστική οικονομία" , προειδοποιήσαμε να το αναφέρει ανάμεσα στις πολιτικές προτεραιότητες, χωρίς να επανεμφανιστεί στο υπόλοιπο της έκθεσής της. Με στόχο να θεραπεύσουμε αυτή τη μεθοδολογική ασυνέπεια, προτείναμε μια τροπολογία που αναπτύσσει αυτή την πλούσια σε περιεχόμενο έννοια. Σε κάθε περίπτωση, η εισηγήτρια έθεσε κατά τη γνώμη μας ορθά τις βάσεις για τον προσανατολισμό του τμήματος ΙΙΙ του προϋπολογισμού της Ένωσης για το οικονομικό έτος 2001 και ευαρεστούμαστε να της εκφράσουμε τα ειλικρινή μας συγχαρητήρια για το έργο της.

<SPEAKER ID=148 NAME="Wynn">
. (ΕΝ) Κύριε Πρόεδρε, θέλω να επικεντρωθώ κυρίως στην αναθεώρηση και να πω απλώς σ' αυτούς που προβαίνουν σε καταδικαστικά σχόλια για την Επιτροπή όσον αφορά την πρόταση της λήψης χρημάτων από το 1Α: "Ας περιμένουμε να δούμε τι θα προτείνει το προσχέδιο του προϋπολογισμού" και ας μην απορρίπτουμε τα πάντα τώρα. Ο Ralf Water έκανε το ορθότατο σχόλιο ότι οι γεωργικές δαπάνες στην πραγματικότητα θα αυξηθούν και ότι, αν τα χρήματα ληφθούν από το 1Α, αυτό θα γίνει από τα πλεονάσματα, ας περιμένουμε, όμως, μέχρι να έρθει το προσχέδιο του προϋπολογισμού.
<P>
Εργαζόμαστε βάσει υποθέσεων τη στιγμή που παρουσιάζουμε αυτήν την έκθεση της κ. Haug. Αναφέρομαι απλώς στην έκθεση της κ. Haug και όχι του κ. Ferber. Συγχαίρω και τους δύο, αλλά στην έκθεση της κ. Haug κάνουμε κάποιες υποθέσεις για την αναθεώρηση, για την αναδιάθεση της κατηγορίας 4 και για τις ανάγκες του Κοσσυφοπεδίου. Εντούτοις, πρέπει να υπενθυμίσω στο Συμβούλιο - κι έχουμε εδώ τουλάχιστον ένα άτομο πρόθυμο να καταγράψει τα πάντα, αν δεν υπάρχει κανείς άλλος στη βραδινή βάρδια, ώστε να περάσει το μήνυμα στο Συμβούλιο - ότι πραγματικά, αν η Επιτροπή κάνει την πρόταση που αναμένουμε, τότε έχουν το καθήκον, λόγω της διοργανικής συμφωνίας, να συζητήσουν με το Κοινοβούλιο ποια πρέπει να είναι η αναθεώρηση αυτή πριν από την πρώτη ανάγνωση.
<P>
Έχω τη διαίσθηση ότι δεν θα υπάρξει συμφωνία με το Συμβούλιο για την αναθεώρηση των δημοσιονομικών προοπτικών. Αν, λοιπόν, αυτό τελικά συμβεί, πρέπει τώρα να περάσει ξεκάθαρα το μήνυμα ότι πρόκειται να έχουμε και φέτος την ίδια ανώμαλη πορεία με τον προϋπολογισμό όπως και πέρυσι, κι ότι δεν θα κερδίσετε. Θα είμαστε προετοιμασμένοι να κάνουμε ό,τι καλύτερο για τα Βαλκάνια και το Κοσσυφοπέδιο, αλλά ταυτόχρονα θα είμαστε ρεαλιστές για τις άλλες πολιτικές που το Κοινοβούλιο θεωρεί σημαντικές.
<P>
Το πρόβλημα με το Συμβούλιο είναι ότι τα πάντα περιστρέφονται γύρω απ' ό,τι αποφασίστηκε στο Βερολίνο. Συνέχεια μας λένε ότι το Βερολίνο είναι γερά θεμελιωμένο. Λοιπόν, χρησιμοποιώντας τα λόγια του Hugh McMahon, ο οποίος ήταν συνάδελφός μου μέχρι και την προηγούμενη κοινοβουλευτική περίοδο, και ο οποίος είπε κάποτε σε μια συζήτηση για τη ναυπηγική, "Δεν θέλουμε να είναι άκαμπτο, θέλουμε να έχει περιθώρια ελιγμού ·." , υποθέτω ότι αυτό που θέλουμε εδώ και τώρα είναι να δώσουμε στη Συμφωνία του Βερολίνου ένα περιθώριο ελιγμού, έτσι ώστε να είστε τουλάχιστον αρκετά ευέλικτοι για να συμφωνήσετε μαζί μας ότι τα πράγματα πρέπει να αλλάξουν.
<P>
Σημειώνω, κύριε Πρόεδρε, όπως κι εχθές στην Επιτροπή Προϋπολογισμών, ότι μέσα σε δώδεκα χρόνια, έχουν γίνει 38 αναθεωρήσεις της δημοσιονομικής προοπτικής, οι οποίες συνεπάγονταν ποσό άνω των 7000 δισεκατομμυρίων ευρώ. Το Κοσσυφοπέδιο αποτελεί μία από τις περιπτώσεις όπου η δημοσιονομική προοπτική δεν είναι αρκετά ευέλικτη και όπου χρειάζονται αλλαγές· το μήνυμα αυτό πρέπει να μεταδοθεί, διαφορετικά θα υπάρξουν προβλήματα.

<SPEAKER ID=149 LANGUAGE="FR" NAME="Cauquil">
Κύριε Πρόεδρε, χρειάζεται κάποιο θράσος για να δηλώσει κανείς ότι η απασχόληση είναι, όπως αναφέρεται, μια μόνιμη προτεραιότητα των ευρωπαϊκών οργάνων όταν η Ευρωπαϊκή Ένωση απαριθμεί 18 εκατομμύρια ανέργους και αυτήν ακριβώς τη στιγμή πολλές μεγάλες ευρωπαϊκές επιχειρήσεις μεταξύ των πλουσιοτέρων εξαγγέλλουν ξαφνικές καταργήσεις θέσεων εργασίας, χωρίς τα εν λόγω όργανα να κινούν ούτε το μικρό τους δαχτυλάκι για να τις εμποδίσουν.
<P>
Υπάρχει η δυνατότητα να τεθεί άμεσα τέλος στην ανεργία. Αυτό όμως θα απαιτούσε μια βουλησιαρχική πολιτική που δε θα δίσταζε να αντλήσει από τα κέρδη των χρηματοοικονομικών και βιομηχανικών ομάδων και από την προσωπική περιουσία των μεγαλομετόχων. Έπειτα, πώς να χαρακτηρίσουμε, εάν μη τι άλλο υποκριτική, την απαίτηση των θεσμικών οργάνων να θέλουν, όπως αναφέρεται κατά λέξη, να ξεριζώσουν από παντού τη φτώχεια όταν επιτρέπουν στους βιομηχανικούς ομίλους να επιδεινώνουν τη φτώχεια ακόμα και εδώ στις πλουσιότερες χώρες της Ευρώπης και χρησιμεύουν ως πολιτικά μέσα των ίδιων αυτών ομίλων για να ενισχύσουν την εγκληματική λεηλασία στην οποία επιδίδονται στις φτωχές χώρες.
<P>
Αντιλαμβανόμαστε πλήρως ότι θα ήταν μάταιο να ζητήσουμε από τα ευρωπαϊκά όργανα κάτι που δεν μπορούν να δώσουν, αφού και αυτά, όπως και τα εθνικά κράτη, δημιουργήθηκαν για να στηρίζουν τα κέρδη και να εκπροσωπούν τα συμφέροντα των πλουσίων. Για τους λόγους αυτούς, οι βουλευτές της Εργατικής Πάλης θα ψηφίσουν κατά της έκθεσης Haug.

<SPEAKER ID=150 NAME="Garriga Polledo">
Κύριε Πρόεδρε, συγχαίρω αμφότερους τους εισηγητές για τις εκθέσεις τους, που πέτυχαν έναν υψηλό βαθμό συναίνεσης. Η έκθεση Ferber συνιστά μια πολύ θαρραλέα παράθεση των υφιστάμενων και μελλοντικών αναγκών του Κοινοβουλίου. Ενός Ευρωπαϊκού Κοινοβουλίου που ενδιαφέρεται για τις νέες τεχνολογίες της πληροφορίας, ενός Ευρωπαϊκού Κοινοβουλίου που έχει επίγνωση ότι η οργάνωσή του πρέπει κατά προτεραιότητα να περιστρέφεται γύρω από τα νέα καθήκοντα που ορίζει η Συνθήκη του Αμστερνταμ για τους ευρωβουλευτές. Πρόκειται για μια έκθεση που προτείνει αλλαγές, οι αλλαγές συναντούν πάντα αντίσταση στα θεσμικά όργανα και αυτός είναι ένας λόγος παραπάνω προκειμένου να συγχαρούμε την εισηγήτρια για την θέλησή της να προωθήσει αυτή την έκθεση με την υποστήριξη του Ευρωπαϊκού Λαϊκού Κόμματος και ελπίζουμε και των υπόλοιπων πολιτικών ομάδων του Κοινοβουλίου.
<P>
Από την άλλη, εκτενή μέρη στην έκθεση της εισηγήτριας κ. Haug είναι προϊόν συμβιβασμού, και ελπίζουμε να γίνουν σεβαστά στην ψηφοφορία, και να ενισχυθεί η δέσμευση του Κοινοβουλίου σε ό,τι αφορά την απασχόληση, τον πολιτισμό, τις νέες πολιτικές του Αμστερνταμ, και πράγμα εξίσου σημαντικό, τις υποχρεώσεις και τα δικαιώματα στον δημοσιονομικό τομέα. Το Ευρωπαϊκό Κοινοβούλιο ψήφισε κατά πλειοψηφία τις δημοσιονομικές προοπτικές που αντανακλούσαν τις πολιτικές ισορροπίες της Συνόδου του Βερολίνου τη στιγμή μάλιστα που είχαμε οι πάντες επίγνωση της ανεπάρκειάς του έναντι απρόσμενων εξωτερικών περιστάσεων. Το Ευρωπαϊκό Κοινοβούλιο ψήφισε τον περασμένο Δεκέμβριο τη διατήρηση των δημοσιονομικών προοπτικών και της διοργανικής συμφωνίας παρόλο που τότε το Συμβούλιο προκάλεσε εντάσεις στη διαπραγμάτευση σε ανεπίτρεπτο βαθμό.
<P>
Σήμερα το Συμβούλιο, το Κοινοβούλιο και η Επιτροπή δεσμεύονται γραπτώς. Πρόκειται για πολύ σοβαρή δέσμευση. Εάν πρέπει να χρηματοδοτηθούν νέες πολιτικές, πρέπει να βρεθούν νέοι πόροι. Εάν το Συμβούλιο επιδιώκει να χρηματοδοτήσει τα Βαλκάνια εις βάρος των υφιστάμενων εξωτερικών ή γεωργικών πολιτικών, όχι μόνο θα δείξει ότι δεν διαθέτει πολιτικό όραμα, αλλά και ότι δεν τηρεί το λόγο για γραπτές δεσμεύσεις.

<SPEAKER ID=151 NAME="Rόbig">
Κύριε Πρόεδρε, αξιότιμοι κυρίες και κύριοι, αξιότιμη Επίτροπε Schreyer, κατά την ακρόαση της Επιτροπής ο κύριος Liikanen είχε πει ότι μέχρι το 2002 θα μας λείπουν περίπου 1,2 εκατομμύρια θέσεις εργασίας στον τομέα του ηλεκτρονικού εμπορίου. Αποτελεί επομένως πραγματική πρόκληση να προσφέρουμε εκεί τις ανάλογες ποσότητες και ποιότητες.
<P>
Κυρία Επίτροπε Schreyer, θέλω να σας ρωτήσω αν μπορείτε βασικά να μας πείτε ποιές γραμμές του προϋπολογισμού δημιουργούν, διατηρούν ή καταστρέφουν επειχειρήσεις και/ή θέσεις εργασίας. Υπάρχει κάποια αξιολόγηση βάσει της οποίας να μπορούμε να πούμε με ποιά γραμμή του προϋπολογισμού ενισχύουμε τη δημιουργία θέσεων εργασίας; Υπάρχει κάποια επιστημονική εργασία ή κάποια τεκμηρίωση της ΓΔ IV που να έχει ασχοληθεί με αυτό; Μπορούμε να διαπιστώσουμε όταν έχουμε μία διαδικασία προϋπολογισμού αν επιτυγχάνεται η κύρια προτεραιότητα που είχαμε θέσει σε ευρωπαϊκό επίπεδο; Πού δημιουργούνται νέες θέσεις εργασίας και πού τις καταστρέφουμε;
<P>
Ρώτησα σήμερα στην Ώρα των Ερωτήσεων την Επιτροπή πόσες θέσεις εργασίας χάνονται όταν σταματά στην Ευρώπη η παραγωγή προϊόντων που δεν μπορούν να εξαχθούν επειδή έχουν απαγορευθεί στην Ευρώπη. Ο Επίτροπος Byrne πολύ σωστά είπε ότι για εκείνον προτεραιότητα έχει η υγεία του πληθυσμού. Σήμερα το πρωί συζητήσαμε για την προστασία του περιβάλλοντος. Ειπώθηκε ότι έχει προτεραιότητα. Νομίζω ότι θα πρέπει να καταλήξουμε σε μία αντικειμενική διαδικασία που θα διασφαλίζει νέες θέσεις εργασίας. Για τον σκοπό αυτόν χρειαζόμαστε πρωτίστως και μία σωστή εκπροσώπηση των οργανώσεων των εργοδοτών, ιδίως των μικρών επιχειρήσεων του ενός έως δέκα ατόμων. Πιστεύω ότι ο συγκεκριμένος τομέας θα πρέπει μελλοντικά να υποστηριχθεί πολύ περισσότερο και σε ευρωπαϊκό επίπεδο, επειδή εκεί δημιουργούνται θέσεις εργασίας, από κει έρχονται νέα προϊόντα και εκεί διαμορφώνεται το μέλλον.
<P>
Θεωρώ ότι αυτό αποτελεί επίσης μία ευκαιρία για την ευρωπαϊκή διεύρυνση. Πρέπει να προσπαθήσουμε να δεσμεύσουμε εδώ κυρίως και τις μικρές επιχειρήσεις. Πρόκειται για μια σημαντική λειτουργία και εδώ είναι απαραίτητος ο κοινωνικός διάλογος. Θα χαιρόμουν αν μπορούσαμε να εγκαινιάσουμε και σε αυτόν τον τομέα νέες πρωτοβουλίες.

<SPEAKER ID=152 LANGUAGE="EN" NAME="McCartin">
Κύριε Πρόεδρε, θέλω να ευχαριστήσω τους εισηγητές για το έργο τους και να πω ότι πέτυχαν μια αποδεκτή συναίνεση και συνέταξαν καλές εκθέσεις. Θέλω να ευχηθώ καλή επιτυχία στη νέα Επίτροπο για τον πρώτο της προϋπολογισμό και να πω ότι ειλικρινά ελπίζω πως μπορούμε να έχουμε μια ομαλή και αποτελεσματική διαδικασία, κατά την οποία θα καταβάλλουμε όλοι κάθε προσπάθεια για την κατάρτιση ενός λογικού προϋπολογισμού με τον πλέον αποτελεσματικό τρόπο.
<P>
Αν πρόκειται να υπάρξουν προβλήματα - και μερικές φορές υπάρχουν προβλήματα - θα σχετίζονται με το όλο θέμα της πρότασης για κάλυψη του ελλείμματος στην κατηγορία 4 με χρήματα από τον γεωργικό τομέα του προϋπολογισμού. Αυτή η πρόταση είναι περισσότερο πιθανό να δημιουργήσει ψυχολογικά παρά πραγματικά προβλήματα σε αγροτικές περιοχές σ' όλη την Ευρωπαϊκή Ένωση. Πρέπει να διαβεβαιώσουμε τους ευρωπαίους αγρότες και να τους πούμε ότι υπάρχουν κανόνες, ότι οι κανόνες αυτοί τους εξασφαλίζουν παροχές και ότι δεν υπάρχει περίπτωση, ό,τι κι αν συμβεί, να αθετηθούν οι υποχρεώσεις αυτές από την Ευρωπαϊκή Ένωση.
<P>
Εντούτοις, έχουμε μια πτώση στα έσοδα. Είχαμε μια δήλωση από την Επιτροπή για την περίοδο 2000-2006, κι εκεί τέθηκαν κάποια όρια, εντός των οποίων θα προβλέπονταν γεωργικές δαπάνες. Τώρα ακούμε νέες προτάσεις, σύμφωνα με τις οποίες, αν γίνει διεύρυνση, θα έχουμε εντελώς νέες προτάσεις για εντελώς νέες πολιτικές προς τα νέα κράτη μέλη, χωρίς να γίνεται καμία πρόβλεψη για τον τρόπο με τον οποίο αυτές θα χρηματοδοτηθούν. Χρειαζόμαστε λίγη περισσότερη σαφήνεια, ενώ δημιουργείται και ένταση ανάμεσα στα θεσμικά όργανα πάνω σ' αυτό το ζήτημα των Βαλκανίων. Όσο γρηγορότερα, επομένως, μας προτείνει η Επιτροπή σαφή αριθμητικά στοιχεία για τις ετήσιες δαπάνες, τόσο το καλύτερο.
<P>
Στην πραγματικότητα, δεν πιστεύω ότι είναι απαραίτητο να πάρουμε χρήματα από τη γεωργία για να χρηματοδοτήσουμε ένα αξιοπρεπές πρόγραμμα μέσα στα πλαίσια του ποσού που έχει οριστεί - 5,5 δισεκατομμύρια ευρώ - εξετάζοντας ποιες είναι οι υποχρεώσεις της Ένωσης, τι θα συνεισφέρουν τα κράτη μέλη και τι είναι πιθανόν να ζητηθεί λόγω της κατάστασης στη Σερβία. Συνεπώς, γιατί να πυροδοτήσουμε μια διαμάχη για 300 εκατομμύρια ευρώ περίπου, τα οποία τελικά δεν νομίζω ότι θα αναγκαστούμε να πάρουμε από τον γεωργικό τομέα;

<SPEAKER ID=153 NAME="Schreyer">
Κύριε Πρόεδρε, αξιότιμοι κυρίες και κύριοι βουλευτές, στόχος αυτής της πολύ πρόωρης συζήτησης για τον προϋπολογισμό του 2001 είναι να αποτυπώσει στον προϋπολογισμό της Ευρωπαϊκής Ένωσης τις προτεραιότητες της ευρωπαϊκής πολιτικής. Είναι ο πρώτος προϋπολογισμός, για τον οποίο εκπονεί προσχέδιο η νέα Επιτροπή, και ο πρώτος προϋπολογισμός που επεξεργάζομαι από την αρχή ως νέα Επίτροπος. Θεωρώ εξαιρετικά ωφέλιμο ότι είναι ήδη από τώρα δυνατός ένας κοινός τρόπος δράσης Ευρωπαϊκού Κοινοβουλίου και Επιτροπής, μία συνεννόηση για τις προτεραιότητες του προϋπολογισμού 2001 που απαιτούν δημοσιονομική διασφάλιση.
<P>
Τώρα λοιπόν το ζητούμενο δεν είναι ακόμη οι συγκεκριμένοι αριθμοί, οι εισροές, αλλά στην πραγματικότητα συζητούμε για τις εκροές. Τι θέλουμε, ποιούς στόχους θέλουμε να επιτύχουμε ή να στηρίξουμε με τον προϋπολογισμό; Κατά τη γνώμη μου, είναι καλό που η συζήτηση για ένα οικονομικό έτος αρχίζει με τη θέσπιση τέτοιων προτεραιοτήτων. Διαπιστώνω σχετικά με τις προτεραιότητες που τίθενται για το επόμενο οικονομικό έτος ότι οι εκθέσεις, οι δικές σας προτεραιότητες και οι προτεραιότητες της Επιτροπής παρουσιάζουν συμφωνία σε πολλά σημεία. Πιστεύω ότι αυτό αποτελεί μία καλή προϋπόθεση για να καταλήξουμε σε ένα καλό αποτέλεσμα στη διαδικασία του προϋπολογισμού.
<P>
Φυσικά, θέλω να ευχαριστήσω ιδιαίτερα εξ ονόματος της Επιτροπής την εισηγήτρια και τον εισηγητή. Θα αναφερθώ πρώτα στην έκθεση του κ. Ferber και θα τον ευχαριστήσω ιδιαίτερα για την υποστήριξη που εκφράζει στην έκθεσή του για την προσπάθεια της Επιτροπής να περάσει προοδευτικά στην καθιέρωση της κατάρτισης του προϋπολογισμού βάσει δραστηριοτήτων. Η έκθεση περιέχει επίσης την πρόταση να ακολουθήσουν προοδευτικά και τα άλλα θεσμικά όργανα αυτήν την προσέγγιση. Το κυριότερο είναι ότι στην έκθεση εκφράζεται επίσης υποστήριξη στη διοικητική μεταρρύθμιση της Επιτροπής, για την οποία θέλω να εκφράσω τις ευχαριστίες μου. Η Επιτροπή φυσικά χαίρεται όταν καλούνται και τα άλλα θεσμικά όργανα να εξετάσουν από την πλευρά τους ποιά μεταρρυθμιστικά μέτρα για τη διοίκηση θα ήταν ενδεδειγμένα και είναι βατά.
<P>
Κύριε Ferber, στην έκθεσή σας επισημάνατε και άλλα προβλήματα που πρέπει να λυθούν. Θα αναφερθώ καθαρά και στο ζήτημα της χρηματοδότησης των κομμάτων. Θεωρώ ότι είναι ένα θέμα που είναι ανάγκη να λυθεί γρήγορα με κοινά βήματα.
<P>
Σχετικά με την έκθεση της κυρίας Haug. Κυρία Haug, θέλω πραγματικά να σας συγχαρώ για την έκθεσή σας, καθώς και για το ότι επιτύχατε να επικεντρωθείτε σε προτεραιότητες, διότι εύκολα μπορώ να φανταστώ ότι πολλοί θα σας μετέφεραν πάρα πολλές επιθυμίες - σαν σημείωμα δώρων για τα Χριστούγεννα - όλα εκείνα τα θέματα που τους ενδιέφεραν, για να τα συμπεριλάβετε στην έκθεση. Εσείς αντίθετα επικεντρωθήκατε σε πραγματικές προτεραιότητες και πιστεύω ότι αυτό είναι πολύ σημαντικό για τη συνεννόηση.
<P>
Υπογραμμίσατε ιδιαίτερα τα θέματα εξωτερικής πολιτικής. Γι' αυτά θέλω να μιλήσω κι εγώ τώρα. Όμως τονίσατε επίσης πόσο σημαντικό είναι να τεθούν προτεραιότητες και κέντρα βάρους στον τομέα της έρευνας - πράγμα που συμμερίζεται η Επιτροπή - καθώς και ότι είναι αναγκαίο να υποστηριχθεί και μέσω των δημοσιονομικών προσεγγίσεων η ανάπτυξη μιας βιώσιμης οικονομίας. Στο σημείο αυτό θα αναφερθώ κι εγώ - το συζητήσατε ήδη - στα αποτελέσματα της Συνόδου Κορυφής της Λισσαβόνας. Θεωρώ ότι η Σύνοδος Κορυφής της Λισσαβόνας υπήρξε γενικά μια επιτυχία της Ευρωπαϊκής Ένωσης, επειδή υπήρξε συναίνεση για το ότι τώρα είναι επίσης αναγκαία η γρήγορη προώθηση του τομέα των τεχνολογιών της πληροφορίας και της επικοινωνίας και της εφαρμογής τους. Θα πρέπει να είναι κοινό μας μέλημα να εξετάσουμε σε ποιό μέτρο μπορεί να ληφθεί υπόψη αυτό το μέλημα, αυτή η προτεραιότητα, στον προϋπολογισμό.
<P>
Σε συνάρτηση με αυτά, κυρία Haug, επιτρέψτε μου να επικροτήσω και μία δήλωση που κάνατε προ ολίγου στην αγόρευσή σας, ότι δηλαδή το ζητούμενο δεν είναι να αντιμετωπίσουμε ανταγωνιστικά τα προγράμματα απασχόλησης των κρατών μελών, αλλά να εξετάζουμε σε κάθε πρωτοβουλία ποιό είναι το ιδιαίτερο καθήκον της Ευρώπης και τι μπορούμε να ενισχύσουμε ειδικά από την πλευρά της Ευρώπης. Στο σημείο αυτό θα αναφερθώ στην ερώτησή σας σχετικά με το πόση επίδραση έχει ο ευρωπαϊκός προϋπολογισμός στην απασχόληση. Φυσικά, το σημαντικότερο μέσο για την ενίσχυση της απασχόλησης είναι το πρόγραμμα των διαρθρωτικών ταμείων. Αλλωστε καθορίσαμε και πάλι ως οριζόντιο στόχο για τη νέα περίοδο ενίσχυσης από τα διαρθρωτικά ταμεία ότι πρέπει και κατά τις εκ των προτέρων αξιολογήσεις να καταγράφονται τα αναμενόμενα και οι υπολογισμοί για την επίδραση αυτών των ειδικών προγραμμάτων στην κατάσταση της αγοράς εργασίας. Επίσης, χαίρομαι πολύ που και ο συνάδελφός μου Barnier λέει ότι η Επιτροπή δεν θα αρκεστεί σε κάποιες νεφελώδεις δηλώσεις και ότι θέλει συγκεκριμένους υπολογισμούς, ώστε όλα να είναι ελέγξιμα εκ των υστέρων.
<P>
Ως προς τις προτεραιότητες που τέθηκαν από την Επιτροπή μπορώ να αναφέρω ότι η Επιτροπή, στη συνεδρίασή της 23ης Φεβρουαρίου, συζήτησε για τις προτεραιότητες και κατέληξε στο συμπέρασμα ότι στο σχέδιο προϋπολογισμού για το 2001 πρέπει να δοθεί ιδιαίτερη σημασία στην ενίσχυση της ενασχόλησης με την εξωτερική πολιτική της Ένωσης, καθώς και στον σημαντικό στόχο της προώθησης της ανάπτυξης της υπαίθρου και της μετάβασης σε μια κοινωνία της πληροφορίας.
<P>
Επιτρέψτε μου να αναφερθώ τώρα στο ζήτημα των δαπανών που απαιτούνται για το σύμφωνο σταθερότητας στα Δυτικά Βαλκάνια, που άλλωστε έπαιξε μεγάλο ρόλο στη σημερινή συζήτηση. Ξεκινώντας από τον υπολογισμό ότι μέχρι το 2006 θα απαιτηθούν οικονομικοί πόροι της τάξεως των 5,5 δις ευρώ, η Επιτροπή έβγαλε τα συμπεράσματά της και για τις προτεραιότητες του προϋπολογισμού του 2001. Ως προς αυτό, επισημάνθηκε από πολλές πλευρές ότι ζητείται από την Επιτροπή - ως γνωστόν, αυτό ζητήσατε κι εσείς από το Συμβούλιο και την Επιτροπή στην απόφασή σας της 16ης Δεκεμβρίου - να υποβάλει τον Απρίλιο συγκεκριμένες εκτιμήσεις για τους απαιτούμενους πόρους και ταυτόχρονα να ανακοινώσει επίσης κατά πόσον είναι αναγκαία μία αναθεώρηση των δημοσιονομικών προοπτικών.
<P>
Κατά τη συζήτηση για τις προτεραιότητες του προϋπολογισμού του 2001, η Επιτροπή κατέληξε στο συμπέρασμα ότι οι απαραίτητοι πόροι δεν μπορούν να εξασφαλιστούν μόνο με ανακατανομή στον τομέα των εξωτερικών πολιτικών. Φυσικά, ερευνήσαμε επίσης πού μπορεί να γίνουν ανακατανομές στον συγκεκριμένο τομέα. Το καθήκον αυτό ανέλαβε ο συνάδελφός μου Chris Patten μαζί με τον κ. Nielsen. Παρ' όλ' αυτά όμως καταλήξαμε στο συμπέρασμα ότι χρειάζονται περισσότεροι πόροι που πρέπει να διασφαλιστούν αργότερα με περαιτέρω μέτρα, στα οποία θα αναφερθώ αμέσως.
<P>
Θέλω να αναφέρω από τώρα στη σημείο αυτό ότι δικαιολογημένα εξετάζεται πώς προέκυψε ο αριθμός ή ο υπολογισμός του ποσού των 5,5 δις ευρώ για το διάστημα έως το 2006. Σχετικά με αυτό θέλω να υπογραμμίσω ότι στο διάστημα 1991 - 1999 δόθηκαν στις περιφέρειες 4,5 δις ευρώ από τον προϋπολογισμό της Ευρωπαϊκής Ένωσης. Τα 5,5 δις ευρώ για τα οποία μιλάμε σήμερα αποτελούν βέβαια μια σημαντική αύξηση, όμως η αύξηση αυτή δεν είναι εντελώς εξωφρενική, παρά βρίσκεται σε αναλογία με την μέχρι τώρα οικονομική βοήθεια. Πιστεύω ότι όλοι συμφωνούμε πως η οικονομική ενίσχυση και βοήθεια προς τις περιφέρειες πρέπει να αποτελέσει έναν ενισχυμένο στόχο συγκριτικά με την τελευταία δεκαετία.
<P>
Τώρα θα αναφερθώ στη χρηματοδοτική πρόταση και ειδικά στο σημείο της ανακατανομής πόρων στον τομέα της γεωργικής πολιτικής. Αυτό με ενδιαφέρει ιδιαίτερα επειδή ίσως γεννηθούν εδώ κατά τη συζήτηση ορισμένες ανησυχίες που είναι κατά τη γνώμη μου πραγματικά αδικαιολόγητες. Κύριε Walter, στην αγόρευσή σας επισημάνατε ότι το ζήτημα δεν είναι η περικοπή των δαπανών του 2001 για την γεωργική πολιτική συγκριτικά με το έτος 2000 αλλά το ερώτημα ποιά αύξηση είναι απαραίτητη. Σύμφωνα με τη δημοσιονομική προοπτική, καθαρά θεωρητικά θα ήταν δυνατή με βάση τους αριθμούς μία αύξηση 3,1 δις ευρώ στον τομέα των γεωργικών δαπανών συγκριτικά με τον προϋπολογισμό του 2000. Η Επιτροπή προτείνει μια περαιτέρω αύξηση ύψους 2,8 δις ευρώ στον τομέα των γεωργικών δαπανών. Σας παρακαλώ λοιπόν να το λάβετε υπόψη και να μην υποστηρίζετε ότι γίνεται στον τομέα της πολιτικής της γεωργικής αγοράς κάτι που θα θέσει σε κίνδυνο το σύνολο των δαπανών. Επαναλαμβάνω και πάλι καθαρά και το λέει και η Επιτροπή: οι άμεσες εισοδηματικές ενισχύσεις των αγροτών δεν θίγονται καθόλου από την απόφαση, αντίθετα προβλέπεται συνολικά για τον τομέα των γεωργικών δαπανών αύξηση της τάξεως πάνω από 7%, για τον τομέα της ενίσχυσης της ανάπτυξης της υπαίθρου προβλέπεται μάλιστα αύξηση 9,5%, πράγμα αληθινά υπερβολικό! Ελπίζω ότι θα το δεχθεί αυτό και η αρμοδία επί του προϋπολογισμού αρχή, διότι πιστεύω ότι το πρόγραμμα αυτό για την ενίσχυση της ανάπτυξης της υπαίθρου προσφέρει πάρα πολλές δυνατότητες για να προωθηθούν πραγματικά νέες προσεγγίσεις στην πολιτική για τη γεωργία.
<P>
Επιτρέψτε μου να πω σύντομα δυο λόγια για το ζήτημα της αύξησης του συνολικού ύψους του προϋπολογισμού. Μέχρι τώρα είχαμε δύο φορές την ευκαιρία να το συζητήσουμε στην Επιτροπή Προϋπολογισμών και ασφαλώς θα πρέπει να συζητήσουμε πολύ εντατικά και με το Συμβούλιο για το ποσοστό αύξησης των δαπανών που είναι απαραίτητο. Επισημαίνω εδώ ότι είναι ασφαλώς απαραίτητη μια μεγάλη αύξηση από την πλευρά των δαπανών προκειμένου να είναι δυνατόν να πληρωθούν τελικά οι παλαιές υποχρεώσεις που αναλήφθηκαν στο παρελθόν και που φυσικά πρέπει να πληρωθούν.
<P>
Θα παρατηρήσω ακόμη για το ζήτημα της δημοσιονομικής προοπτικής ότι η Επιτροπή προτείνει, ανταποκρινόμενη και στο αίτημα και την έκκληση του Ευρωπαϊκού Κοινοβουλίου, να συμπεριληφθούν μελλοντικά οι δαπάνες ενίσχυσης για την Κύπρο και τη Μάλτα στις δαπάνες για τη διεύρυνση, δηλαδή στην κατηγορία 7. Θεωρώ ότι αυτό το μέτρο θα εξυπηρετούσε πολύ το θέμα της διαφάνειας του προϋπολογισμού και ελπίζω ότι το Συμβούλιο δεν θα παραμείνει στην αρχική αρνητική του θέση ως προς αυτό.
<P>
Θα επανέλθω και πάλι στη διαδικασία του προϋπολογισμού 2000. Η διαδικασία προϋπολογισμού του τελευταίου έτους ήταν - θα το πω διπλωματικά - εξαιρετικά ενδιαφέρουσα. Είχα πολλές ευκαιρίες να γνωρίσω κι εσάς από πολύ κοντά και διαπίστωσα ότι η Επιτροπή Προϋπολογισμών είναι μια πολύ δυνατή επιτροπή με μεγάλη αντοχή. Θεωρώ δεδομένο ότι η Επιτροπή Προϋπολογισμών του Ευρωπαϊκού Κοινοβουλίου είναι αποφασισμένη να λάβει και για τον προϋπολογισμό του 2001 μια πολύ σταθερή θέση, επίσης όμως ότι ακριβώς και εξ αιτίας αυτής της αποφασιστικής θέσης της θα είναι διατεθειμένη να διεξαγάγει διαπραγματεύσεις. Παρ' όλ' αυτά εύχομαι σε όλους μας να μην δοκιμασθεί υποχρεωτικά και πάλι η αντοχή μας στη διαδικασία προϋπολογισμού του 2001, αλλά να μπορέσει να διεξαχθεί με μεγαλύτερη σύμπνοια. Ωστόσο είμαι επίσης πεπεισμένη ότι, αν προκύψουν και πάλι συγκρούσεις, η Επιτροπή Προϋπολογισμών θα επιδείξει την ίδια αντοχή. Σας διαβεβαιώνω ότι η Επιτροπή θα είναι και πάλι με υπομονή στη διάθεσή σας προκειμένου να επιτύχουμε ένα καλό αποτέλεσμα.
<P>
(Χειροκροτήματα)

<SPEAKER ID=154 NAME="Πρόεδρος">
Ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=10>
Καταπολέμηση του παιδεραστικού σεξουαλικού τουρισμού
<SPEAKER ID=155 NAME="Πρόεδρος">
 - Η ημερήσια διάταξη προβλέπει τη συζήτηση της έκθεσης (Α5-0052/2000) της κυρίας Κlamt, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την ανακοίνωση της Επιτροπής στο Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών που αφορά την εφαρμογή μέτρων για την καταπολέμηση του παιδεραστικού σεξουαλικού τουρισμού (COM(1999)262 - C5-0096/1999 - 1999/2097(COS)).

<SPEAKER ID=156 LANGUAGE="DE" NAME="Klamt">
Κύριε Πρόεδρε, η ασέλγεια σε βάρος παιδιών στο πλαίσιο του σεξουαλικού τουρισμού δεν αποτελεί εθνικό ή ευρωπαϊκό πρόβλημα. Πρόκειται για παγκόσμιο πρόβλημα, του οποίου τόσο η έκταση όσο και η εκρηκτικότητα αυξάνεται συνεχώς τα τελευταία χρόνια. Το προκείμενο σχέδιο ψηφίσματος λαμβάνει υπόψη το δεδομένο αυτό και του προσδίδει διαστάσεις μεγαλύτερες από τις τοπικές, εθνικές ή και ευρωπαϊκές. Η ανησυχητική αύξηση περιπτώσεων σεξουαλικής εκμετάλλευσης παιδιών δείχνει ότι η Ευρωπαϊκή Ένωση και τα κράτη μέλη πρέπει να χρησιμοποιήσουν όλα τα μέσα που διαθέτουν για να προστατεύσουν τα πιο αδύναμα μέλη της κοινωνίας μας, δηλαδή τα παιδιά. Ως εκ τούτου η πρόταση ψηφίσματος περιέχει δύο κεντρικά αιτήματα:
<P>
Πρώτον, στην περίπτωση του παιδεραστικού σεξουαλικού τουρισμού θα πρέπει να αρκεί η μονόπλευρη ισχύς της αρχής του αξιόποινου, δηλαδή ακόμα και εάν στη χώρα τέλεσης δεν ισχύει ως κολάσιμη η σεξουαλική εκμετάλλευση θα πρέπει παρ' όλ' αυτά να είναι δυνατόν να διώκονται οι δράστες στον τόπο προέλευσής τους. Δεύτερον, θα πρέπει να ληφθεί υπόψη η αρχή της εξωεδαφικής αρμοδιότητας. Χρειαζόμαστε σε ολόκληρη την ευρωπαϊκή επικράτεια εναρμονισμένες εθνικές νομοθεσίες που θα καθιστούν τον παιδεραστικό σεξουαλικό τουρισμό κολάσιμο για τους πολίτες της Ευρωπαϊκής Ένωσης, ανεξάρτητα από τον τόπο τέλεσης της πράξης. Η Ευρώπη πρέπει να αναλάβει τις ευθύνες της για τους πολίτες της ακόμα και πέρα από τα ευρωπαϊκά σύνορα.
<P>
Τα αιτήματα αυτά μπορούν να συνοψισθούν ως εξής: Τα παιδιά δεν είναι λιγότερο άξια προστασίας επειδήη πατρίδα τους δεν τους παρέχεται η απαραίτητη προστασία. Επίσης δεν θα πρέπει να εθελοτυφλούμε σε σχέση με αυτά που συμβαίνουν στην ίδια την Ευρωπαϊκή Ένωση. Ο καθένας μας γνωρίζει περιπτώσεις σεξουαλικής κακοποίησης παιδιών στην πατρίδα του. Το Συμβούλιο και η Επιτροπή επιβεβαίωσαν μεν την αρχή της εξωεδαφικής αρμοδιότητας, ωστόσο οι προτάσεις αυτές καθιστούν δυνατό να ισχύσει σε εξαιρετικές περιπτώσεις η προϋπόθεση του αξιόποινου και στα δύο κράτη. Δηλαδή σε εξαιρετικές περιπτώσεις υπάρχει ακόμα η δυνατότητα να μην επιβληθεί ποινή σε τουρίστες παιδεραστές εάν στη χώρα τέλεσης η παιδεραστία δεν αποτελεί αξιόποινη πράξη. Το Ευρωπαϊκό Κοινοβούλιο απορρίπτει κατηγορηματικά τη δυνατότητα τέτοιου είδους παρεκκλίσεων.
<P>
Τα κράτη μέλη πρέπει να λάβουν δραστικά μέτρα ενάντια σε οτιδήποτε ευνοεί ή καθιστά ακίνδυνο τον παιδεραστικό σεξουαλικό τουρισμό. Προκειμένου να διασφαλισθεί κατ' αρχήν η προστασία των παιδιών θα πρέπει να συμπεριληφθεί στις ευρωπαϊκές Συνθήκες ο σεβασμός των δικαιωμάτων των παιδιών. Τα μέτρα που έχουν ήδη ληφθεί θα πρέπει να επανεξεταστούν ως προς την αποδοτικότητα και την επάρκειά τους και θα πρέπει επίσης να διατίθενται και μελλοντικά κοινοτικοί πόροι για την καταπολέμηση του παιδεραστικού σεξουαλικού τουρισμού. Οφείλουμε επίσης να τονίσουμε ρητά τον ρόλο των ΜΚΟ. Η Επιτροπή καλείται να πραγματοποιήσει καταγραφή των εθνικών νομοθεσιών στον τομέα αυτό και εάν υπάρχει ανάγκη να υποβάλει αντίστοιχες προτάσεις για αξιόποινες πράξεις. Σε όλα εκείνα τα σημεία, το οποία μελλοντικά πρόκειται να ληφθούν υπόψη και να ρυθμιστούν στην ευρωπαϊκή επικράτεια όσον αφορά τον τομέα αυτό, θα πρέπει να δίδεται στον ίδιο βαθμό προσοχή τόσο στις ενταξιακές διαπραγματεύσεις όσο και στις σχέσεις με τρίτες χώρες και ιδίως κατά τον προσδιορισμό της χρήσης των πόρων στο πλαίσιο της αναπτυξιακής συνεργασίας.
<P>
Οι ελευθερίες και τα δικαιώματα των πολιτών περιέχουν τη διασφάλιση της σωματικής και ψυχικής ακεραιότητας. Αυτό δεν ισχύει μόνο για τα δικά μας τα παιδιά αλλά για όλα τα παιδιά. Αποτελεί καθήκον μας να υλοποιήσουμε την αρχή αυτή με όλα τα μέσα που διαθέτουμε. Το σημείο αυτό έτυχε της συναίνεσης όλων των συμμετεχόντων.
<P>
Το παρόν ψήφισμα αποτελεί, κατά την άποψή μου, υπόδειγμα για την εποικοδομητική και καρποφόρα συνεργασία πέρα από τα όρια των πολιτικών ομάδων. Θέλω εν προκειμένω να ευχαριστήσω όλους τους συναδέλφους, ιδίως τους συμμετέχοντες από τις άλλες επιτροπές και των οποίων τις γνωμοδοτήσεις έχω επεξεργασθεί και εντάξει στην έκθεσή μου. Τούτο εξηγεί και το γεγονός ότι η Ομάδα μου απέρριψε αρκετές τροπολογίες, καθότι αυτές περιέχονται ήδη στο κείμενο της έκθεσης με εν μέρει τροποποιημένη διατύπωση. Είμαι πεπεισμένη ότι εν προκειμένω δρομολογούμε ένα καλό και λογικό ψήφισμα για την προστασία των παιδιών.

<SPEAKER ID=157 LANGUAGE="DE" NAME="Mόller, Emilia Franziska">
Κύριε Πρόεδρε, κυρίες και κύριοι, αρχικά θέλω να ευχαριστήσω την κ. Klamt για αυτή την εκτεταμένη και εμπεριστατωμένη έκθεση και χαίρομαι που η γνωμοδότηση της Επιτροπής για τα Δικαιώματα της Γυναίκας εντάχθηκε στην έκθεση. Ο παιδεραστικός σεξουαλικός τουρισμός δεν εκτυλίσσεται μόνο στην Ευρώπη αλλά και σε ολόκληρη την υφήλιο. Η σεξουαλική εκμετάλλευση παιδιών αποτελεί τραγική, συγκλονιστική πραγματικότητα και σε αρκετά μέρη του κόσμου το πρόβλημα αυτό έχει επιδεινωθεί και οξυνθεί τα τελευταία χρόνια.
<P>
Ως εκ τούτου οι σκέψεις στις οποίες προβαίνει το Κοινοβούλιο για την καταπολέμηση αυτού του κακού θα πρέπει να ξεπερνούν τα σύνορα της Ευρωπαϊκής Ένωσης. Εκτός από τις δυνατότητες που προσφέρονται σε χώρες της Απω Ανατολής, μια ειδική αγορά υπάρχει και στα σύνορα μεταξύ Γερμανίας και Τσεχίας. Κατά συνέπεια θα πρέπει το εν λόγω πρόβλημα να συζητηθεί συγκεκριμένα στις ενταξιακές διαπραγματεύσεις. Είναι πολύ σημαντικό να διευκρινισθεί το νομικό καθεστώς και στον τομέα αυτό να καταργηθεί η αρχή ότι η παιδεραστία θα πρέπει να ισχύει και στα δύο κράτη ως αξιόποινη πράξη. Για την ποινική δίωξη των δραστών θα πρέπει να είναι δεσμευτικοί οι νόμοι της χώρας από την οποία προέρχονται. Οι δράστες δεν πρέπει να θεωρούν ότι δεν κινδυνεύουν και ότι κινούνται σε χώρο που δεν ισχύουν κανόνες δικαίου. Θα πρέπει να υπάρχει η δυνατότητα ποινικής δίωξης ενός δράστη ακόμα και αν στην χώρα της τέλεσης η παιδεραστία δεν αποτελεί αξιόποινη πράξη. Το πρόβλημα είναι αδύνατον να λυθεί με τη λήψη μέτρων σε εθνικό επίπεδο. Απαιτείται μια αντιμετώπιση στην οποία θα συμμετέχουν από κοινού η Ευρωπαϊκή Ένωση και τα κράτη μέλη σε συνεργασία με τις ενεχόμενες τρίτες χώρες.
<P>
Το παιδί, ως φορέας των δικών του απαραβίαστων δικαιωμάτων, δικαιούται να τύχει της ιδιαίτερης προστασίας μας ανεξάρτητα από το κράτος στο οποίο ζει. Η προστασία αυτή θα πρέπει να διασφαλίζεται τόσο από υλική όσο και από μη υλική άποψη. Θα πρέπει να διατεθούν επαρκείς οικονομικοί πόροι για τον αποτελεσματικό αγώνα κατά αυτού του κακού ιδίως ως προς τα θύματα. Η προστασία των παιδιών θα πρέπει να διασφαλίζεται με τη θέσπιση αναγκαίων νομοθετικών μέτρων και την εναρμόνιση της νομοθεσίας σε όλα τα κράτη μέλη της Ευρωπαϊκής Ένωσης. Τέλος, η προστασία του παιδιού, ως έχοντος τη δική του προσωπικότητα καθώς και το δικαίωμα στη σωματική και ψυχική του ακεραιότητα, θα πρέπει επίσης να συμπεριληφθεί στον Ευρωπαϊκό Χάρτη Θεμελιωδών Δικαιωμάτων.

<SPEAKER ID=158 LANGUAGE="SV" NAME="Sacrιdeus">
Κύριε Πρόεδρε, θέλω να συγχαρώ την εισηγήτρια, κ. Klamt, για την καλή και επιτυχημένη εργασία της.
<P>
Οι σουηδοί ταξιδιωτικοί πράκτορες είναι οι πρώτοι στον κόσμο που δραστηριοποιούνται ενεργά ενάντια στο σεξουαλικό εμπόριο με παιδιά, το οποίο αποτελεί τη μάστιγα πολλών από τους λεγόμενους τουριστικούς παράδεισους. Όλα τα μεγάλα τουριστικά πρακτορεία στη Σουηδία έχουν ήδη υποσχεθεί ότι θα τηρήσουν έναν ειδικό κώδικα συμπεριφοράς. Αφού αποδείξουν ότι πληρούν τις προϋποθέσεις του κώδικα θα λάβουν έγκριση, πιστοποίηση.
<P>
Ήδη στις αρχές του Απριλίου του τρέχοντος έτους θα ξεκινήσει μια εκστρατεία πληροφόρησης ώστε να συνειδητοποιήσουν οι επιβάτες τι συμβαίνει. Θα προβληθούν διαφημιστικά σποτ στην τηλεόραση και τον κινηματογράφο, θα αναρτηθούν αφίσες στα αεροδρόμια καθώς και μεγάλες αγγελίες. Ο εμπνευστής του κώδικα συμπεριφοράς είναι το σουηδικό παράρτημα της ECPAT, μιας οργάνωσης η οποία εργάζεται ενάντια στη σεξουαλική εκμετάλλευση των παιδιών. Οι προϋποθέσεις που τίθενται στις ταξιδιωτικές εταιρείες είναι, μεταξύ άλλων, να εκπαιδεύσουν το προσωπικό τους, τόσο στην έδρα τους όσο και στις τουριστικές περιοχές που είναι ο προορισμός των ταξιδιών, καθώς επίσης και να ενημερώνουν τους επιβάτες. Επίσης, θα πρέπει να φροντίζουν π.χ. να έχουν γνώση του έργου της καταπολέμησης του σεξουαλικού εμπορίου με παιδιά και να συμβάλλουν σε αυτήν, οι ιδιοκτήτες των ξενοδοχείων καθώς και οι υπάλληλοί τους. Το ζητούμενο είναι να αγγίξουμε τις συνειδήσεις του κόσμου.
<P>
Επιτρέψτε μου να ολοκληρώσω την παρέμβασή μου μιλώντας για το πιο μεγάλο δώρο, ό,τι πολυτιμότερο έχουμε - τα παιδιά. Είναι ανυπεράσπιστα, αθώα και χρειάζονται ασφάλεια. Πρέπει, για τα παιδιά μας, να ξυπνήσουμε τις συνειδήσεις των ανθρώπων. Θέλω, επίσης, να αναφερθώ στη σεξουαλικότητα. Η κοινωνία των ενηλίκων δεν μπορεί να αγνοεί τις ελλείψεις σε ό,τι αφορά τη διαμόρφωση κοινής γνώμης, τόσο όσον αφορά την ομορφιά της σεξουαλικότητας, αλλά και την υπευθυνότητα που αυτή απαιτεί. Είναι η εκδήλωση αγάπης και τρυφερότητας, το δώρο της ζωής, η συνέχιση της ζωής και η αφοσίωση. Πρέπει να ξυπνήσουμε τις συνειδήσεις των ανθρώπων σε ό,τι αφορά τη σεξουαλικότητά μας.

<SPEAKER ID=159 LANGUAGE="FR" NAME="Roure">
Κύριε Πρόεδρε, πρώτα απ' όλα θέλω φυσικά να συγχαρώ την κυρία Klamt για την έκθεσή της. Όχι μόνο είναι εξαιρετική, αλλά αποδεικνύεται και πολύ χρήσιμη, διότι όλοι μας πιστεύουμε και δηλώνουμε ότι τα παιδιά είναι το μέλλον του κόσμου. Αποτελούν τη μια από τις πιο ευάλωτες κατηγορίες του πληθυσμού του πλανήτη μας. Εξάλλου, η Σύμβαση των Ηνωμένων Εθνών της 20ης Νοεμβρίου 1989 τους αναγνωρίζει συγκεκριμένα δικαιώματα και όλες μας οι ενέργειες πρέπει να εμπνέονται από την αναγνώριση αυτών των δικαιωμάτων.
<P>
Πρέπει να αντιμετωπίσουμε μια τρομερή μάστιγα, τη σεξουαλική εκμετάλλευση των παιδιών. Υπάρχουν πελάτες, λέξη που βάζω μέσα σε παρένθεση γιατί προκαλεί φρίκη, που αγοράζουν παιδιά με σκοπό την ικανοποίηση των σεξουαλικών τους φαντασιώσεων. Αυτοί οι πελάτες, που φτάνουν από την Ευρώπη, τις Ηνωμένες Πολιτείες, την Ιαπωνία, αποτελούν το σκληρό πυρήνα όλων εκείνων που εκμεταλλεύονται τα παιδιά. Αυτή η φρίκη παρατηρείται κυρίως στις τρίτες χώρες που υποφέρουν από την εξαθλίωση. Οι αιτίες είναι κυρίως η φτώχεια και οι κοινωνικές ανισότητες, η κατάρρευση της οικογενειακής και κοινωνικής προστασίας, η διάκριση κατά των κοριτσιών και η άγνοια. Όλες αυτές οι αιτίες αποτελούν το χωνευτήρι των ζωών που καταστράφηκαν από την απληστία των μεν και την παρέκκλιση των δε.
<P>
Μπορούμε να θυμίσουμε μια παλιά ιαπωνική παροιμία που λέει: "ο ταξιδιώτης δεν ξέρει τι σημαίνει ντροπή" . Αυτά που ορισμένοι δε θα έκαναν στη χώρα τους, τα κάνουν με ασύστολο τρόπο σε μια άλλη χώρα. Είναι η ανωνυμία, η ατιμωρησία, σε συνδυασμό με μια περιφρόνηση που μπορεί να χαρακτηριστεί ρατσιστική, που κάνουν ορισμένους να αντιμετωπίζουν το παιδί σαν ένα αντικείμενο που χρησιμοποιούμε, λερώνουμε και πετάμε. Το μεγαλύτερο μέρος των παιδιών που εκπορνεύονται εντάσσονται στο σύνολο της αγοράς της πορνείας που οργανώνεται από μαφιόζους μαστροπούς. Είναι πολύ δύσκολο να εντοπίσουμε αυτά τα παιδιά και να τα βγάλουμε από αυτήν την κατάσταση εκπόρνευσης. Το Ίντερνετ χρησιμοποιείται, δυστυχώς, από ορισμένα άτομα που παρέχουν λεπτομέρειες σχετικά με τα αίσχη τους και τις διευθύνσεις ώστε να προμηθευτούν παιδιά.
<P>
Δεν μπορούμε να παραμένουμε αδιάφοροι μπροστά σε αυτή τη μάστιγα, που αποτελεί μια τρομακτική προσβολή των δικαιωμάτων των παιδιών και των δικαιωμάτων του ανθρώπου, και πρέπει να προστατεύσουμε αυτά τα παιδιά επιτιθέμενοι αφ' ενός στις πηγές του κακού και διώκοντας τους παιδεραστές. Για να αντιμετωπίσουμε το κακό, πρέπει καταρχήν να αντιμετωπίσουμε τη δυστυχία και την άγνοια. Πρέπει να τιμωρήσουμε ποινικά τα άτομα που εκμεταλλεύονται σεξουαλικά τα παιδιά. Η Ευρωπαϊκή Συνθήκη για την άσκηση των δικαιωμάτων του παιδιού, στο πρώτο κεφάλαιό της, μας αναφέρει ότι με τη λέξη "παιδί" πρέπει να εννοούμε κάθε άτομο που δεν έχει συμπληρώσει το 18ο έτος της ηλικίας του. Προτείνω να συγκρατήσουμε αυτήν την ηλικία. Πράγματι, κάθε ανήλικο άτομο πρέπει οπωσδήποτε να προστατεύεται. Είναι ένα καθήκον που έχουμε απέναντι σε αυτήν τη γενιά που είναι το μέλλον μας, αυτή τη γενιά που περιμένει από εμάς προστασία και σεβασμό.

<SPEAKER ID=160 LANGUAGE="EN" NAME="Ludford">
Η παρούσα έκθεση και η ανακοίνωση της Επιτροπής στην οποία αναφέρεται, επιτυγχάνουν δύο μεγάλες συνεισφορές στην πρόοδο της προσπάθειας μείωσης της σεξουαλικής εκμετάλλευσης παιδιών μέσω του αποκαλούμενου σεξουαλικού τουρισμού.
<P>
Η πρώτη έγκειται στη συμβολή στην οικοδόμηση μιας διεθνούς κοινότητας ανθρωπίνων δικαιωμάτων: αναγνωρίζεται όλο και περισσότερο, με κάθε δυνατό τρόπο, ότι η Ευρώπη πρέπει να προωθήσει διεθνή πρότυπα για τον σεβασμό των ανθρωπίνων δικαιωμάτων, όπως για παράδειγμα στα διεθνή ποινικά δικαστήρια για την πρώην Γιουγκοσλαβία και τη Ρουάντα, τη συμφωνία για το καταστατικό του διεθνούς ποινικού δικαστηρίου, την υπόθεση Pinochet, την παρέμβαση στο Κοσσυφοπέδιο για την παύση της εθνοκάθαρσης - όλα αυτά σημειώνουν συνεχή πρόοδο.
<P>
Ο ισχυρισμός ότι δεν θα επιτρέψουμε στους πολίτες μας να εκμεταλλεύονται σεξουαλικά παιδιά στο εξωτερικό είναι σύμφωνος με το παραπάνω πλαίσιο, και το σημείο της έκθεσης της κ. Klamt, στο οποίο αναφέρεται το πόσο πρέπει να επιμείνουμε ότι η ύπαρξη διπλών προτύπων είναι απαράδεκτη, είναι πολύ σωστά διατυπωμένο και ιδιαίτερα καίριο. Είναι απαράδεκτο να συμπεριφέρονται οι πολίτες μας διαφορετικά στο εξωτερικό απ' ό,τι στη χώρα τους.
<P>
Δεύτερον, η έκθεση αυτή συνεισφέρει στην αστυνομική και δικαστική συνεργασία στην Ευρωπαϊκή Ένωση. Αυτό αποτελεί ισχυρό παράδειγμα για το γεγονός ότι οι ευρωσκεπτικιστές που αντιστέκονται στη συνεργασία στον τομέα αυτό κάνουν λάθος. Μόνο μέσω της κοινής γενικής δράσης θα μπορέσουμε να αντιμετωπίσουμε το ζήτημα αυτό, κι ακόμα περισσότερο μέσω της συμφωνίας για εφαρμογή της ποινικής νομοθεσίας εκτός της εθνικής επικράτειας.
<P>
Η προσέγγιση και η αμοιβαία αναγνώριση των εθνικών ποινικών διατάξεων, που δεν είναι το ίδιο με την εναρμόνιση, θα έχουν εξαιρετικά μεγάλη χρησιμότητα, όπως και η συνεργασία των αστυνομικών δυνάμεων και της Europol, με τη συνεχή επιμονή, όπως κάνει και το Κοινοβούλιο, στην επαρκή κοινοβουλευτική και δικαστική διερεύνηση. Συνεπώς, συγχαίρω την κυρία Klamt για την πολύ χρήσιμη έκθεσή της, η οποία ελπίζω ότι θα αποτελέσει τη βάση για περαιτέρω εξέλιξη στο μέλλον.

<SPEAKER ID=161 LANGUAGE="FR" NAME="Ainardi">
Κύριε Πρόεδρε, μπροστά στην ανησυχητική αύξηση του σεξουαλικού τουρισμού, και γενικότερα της σεξουαλικής εκμετάλλευσης των παιδιών στην Ευρώπη και στον κόσμο, η κυρία Klamt έχει απόλυτο δίκιο στην έκθεσή της να προτείνει μέτρα που στέκονται στο ύψος του σοβαρού προβλήματος το οποίο αντιμετωπίζουμε.
<P>
Υποστηρίζω ιδιαίτερα την ενσωμάτωση των δικαιωμάτων του παιδιού στη Χάρτα των Θεμελιωδών Δικαιωμάτων, τη δημιουργία δωρεάν τηλεφωνικών γραμμών προορισμένων για τα παιδιά. Υπάρχει επείγουσα ανάγκη να εφαρμοστεί μια συνεκτική πολιτική προστασίας των παιδιών. Αυτός είναι ο λόγος που στηρίζω την τροπολογία αριθ. 4 η οποία ζητά τη δημιουργία ενός ευρωπαϊκού κέντρου για τα παιδιά που έχουν εξαφανιστεί και έχουν πέσει θύματα σεξουαλικών κακοποιήσεων ώστε να συντονίσει τη δραστηριότητα των οργανώσεων που έχουν συσταθεί στα κράτη μέλη. Η Επιτροπή πρέπει να δεσμευτεί ώστε να τεθεί, πραγματικά, σε εφαρμογή αυτή η ευρωπαϊκή τράπεζα δεδομένων.
<P>
Θέλω να υπενθυμίσω ότι έχουν ήδη εγκριθεί ψηφίσματα από το Κοινοβούλιό μας σχετικά με το θέμα αυτό. Πρέπει να διαπιστώσουμε ότι οι προτάσεις που έγιναν εφαρμόστηκαν μόνο εν μέρει. Χρειάζονται πολύ πιο αποτελεσματικές διατάξεις. Τέλος, εφιστώ την προσοχή όσον αφορά την τάση που έχει αρχίσει ήδη να παρατηρείται. Δεν πρόκειται μόνο για ανθρώπους που με σκοπό το σεξουαλικό τουρισμό μετακινούνται προς τις τρίτες χώρες, αλλά και για παιδιά που μεταφέρονται τώρα σα δέματα, εδώ στην Ευρώπη. Λαμβάνοντας υπόψη, συνεπώς, τον υπερεθνικό χαρακτήρα του προβλήματος, πιστεύω ότι θα έπρεπε να απαιτήσουμε τη στήριξη από την πλευρά της Εuropol των εθνικών και των διεθνικών ερευνών καθώς και την ετήσια σύνταξη μιας αναφοράς σχετικά με το έργο της.

<SPEAKER ID=162 LANGUAGE="FR" NAME="Dupuis">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα και εγώ επίσης να συγχαρώ θερμά την κυρία Klamt. Πιστεύω ότι εκπόνησε μια έκθεση που προτείνει συγκεκριμένες λύσεις. Ήταν κάτι που πολλοί από εμάς εύχονταν και την ευχαριστώ γι' αυτό. Πιστεύω επίσης ότι αποφεύγει τους σκοπέλους μιας κάποιας σεξοφοβίας που δεν απουσιάζει από ορισμένες εκδηλώσεις.
<P>
Το πρόβλημα είναι πολύ σοβαρό. Αυτή η έκθεση είναι μια καλή έκθεση, αλλά δε θα ήθελα, όπως φοβάμαι, να τη σαμποτάρει ένα μέρος της Συνέλευσης, ή έστω και να την περικόψει, αύριο. Είναι καλό πράγματι να συζητήσουμε για το πρόβλημα στον τρίτο κόσμο, αλλά πιστεύω, όπως ελέχθη πρωτύτερα, ότι μεγάλα προβλήματα τίθενται και στο εσωτερικό της Ευρωπαϊκής Ένωσης, και μόλις έμαθα ότι η Σοσιαλιστική Ομάδα ζήτησε μια ξεχωριστή ψηφοφορία σχετικά με σημαντικά τμήματα αυτής της έκθεσης. Μια ξεχωριστή ψηφοφορία συνεπάγεται την κατάργηση ορισμένων τμημάτων του κειμένου. Η Σοσιαλιστική Ομάδα ζητά συγκεκριμένα την κατάργηση του τμήματος που αναφέρεται στη συγκρότηση μιας εξεταστικής επιτροπής. Και αυτό το θεωρώ εξαιρετικά σοβαρό.
<P>
Γνωρίζουμε, και έχουμε μιλήσει ήδη σχετικά με αυτό, τη σοβαρότητα της κατάστασης σε ορισμένες χώρες στο εσωτερικό της Ένωσης, και συγκεκριμένα στο Βέλγιο. Τη στιγμή που σας μιλώ, ένας πνεύμονας οξυγόνου διαμορφώνεται επιτέλους στην κρατική τηλεόραση του Βελγίου, την RTBF, με μια πολύ καλή έρευνα - την οποία δεν μπόρεσα δυστυχώς να παρακολουθήσω ολόκληρη - σχετικά με την περίφημη υπόθεση Dutroux. Μαθαίνουμε ότι οι ανώτατες αρχές αυτής της χώρας έκαναν τα πάντα για να θαφτεί αυτή η έρευνα προχωρώντας σε αποκεφαλισμούς, σε μεταθέσεις αστυνομικών και δικαστών, σε μια δυσφήμηση, και όχι μόνο, των θυμάτων που έδωσαν τη μαρτυρία τους. Πρόκειται για εξαιρετικά σοβαρά γεγονότα, που εμπλέκουν προσωπικότητες πρώτου μεγέθους, αλλά όλα αυτά εξακολουθούν να αποκρύπτονται πλήρως και να μην απασχολούν τη δικαιοσύνη.
<P>
Πιστεύω ότι μπορούμε, και πρέπει, να κοιτάξουμε τι συμβαίνει στον τρίτο κόσμο, μπορούμε και πρέπει, και ευχαριστώ σχετικά και πάλι την κυρία Klamt, να προτείνουμε λύσεις. Συμφωνώ με την κυρία Ludford ότι πρέπει να εξετάσουμε το ζήτημα από την πλευρά των θεσμικών οργάνων και του διεθνούς δικαστηρίου, και να εξετάσουμε από τώρα κιόλας τη διεύρυνση των αρμοδιοτήτων των διεθνών δικαστηρίων, χωρίς όμως να ξεφεύγουμε από την πραγματικότητα. Πράγματα εξαιρετικά σοβαρά συμβαίνουν και στο εσωτερικό της Ένωσης.
<P>
Επείγει βάσει των άρθρων 6 και 7, "σοβαρές και συνεχείς παραβιάσεις του κράτους δικαίου, των ανθρωπίνων δικαιωμάτων, των θεμελιωδών δικαιωμάτων" , η Ένωση, και κατά συνέπεια το Κοινοβούλιό μας, που έχει ευθύνες σχετικά με το σημείο αυτό, να ασχοληθούν επιτέλους, αφού ένα ενδιαφερόμενο κράτος μέλος δεν μπορεί να το κάνει, με το σοβαρό αυτό ζήτημα που αφορά την εξαφάνιση εκατοντάδων και χιλιάδων παιδιών, και το οποίο εξακολουθεί να αφορά, όπως γνωρίζετε, αφού θα έχετε δει τις αφίσες στους σταθμούς και στις στάσεις των λεωφορείων, την εξαφάνιση τουλάχιστον 150 παιδιών στο Βέλγιο, που όχι μόνο βιάστηκαν αλλά και σκοτώθηκαν, θυσιασμένα στο όνομα των ηδονών για τις οποίες θα μπορούσαμε να συζητάμε για πολλή ώρα.

<SPEAKER ID=163 NAME="Blokland">
NL) Κύριε Πρόεδρε, στην έκθεση της η κυρία Klamt αναφέρει ότι οι παιδεραστές τουρίστες τρέφουν την αυταπάτη ότι η κακοποίηση των παιδιών σε μια χώρα που βρίσκεται πολύ μακριά από την Ευρώπη είναι λιγότερο αποδιοπομπαία επειδή εκεί επικρατεί μια άλλη κουλτούρα και δεν ισχύουν οι ηθικές αντιλήψεις που ισχύουν εδώ.
<P>
Πιστεύω ότι οι παιδεραστές τουρίστες τρέφουν αυτή την αυταπάτη επειδή αναζητούν μια αιτιολογία για την απαράδεκτη συμπεριφορά τους. Δεν είναι δυνατόν να αλλάζει κανείς ξαφνικά ηθική όταν βρίσκεται σε μια άλλη χώρα. Πρέπει να διερωτηθούμε πως γίνεται αυτό. Εξακολουθούν να υπάρχουν στις ισοπεδωμένες δυτικοευρωπαϊκές κοινωνίες οι αξίες και τα πρότυπα που στηρίζονται στη χριστιανική και την ανθρωπιστική παράδοση;
<P>
Υποστηρίζω τις δράσεις της Επιτροπής που αποσκοπούν στην ηθική ευαισθητοποίηση. Αυτό όμως δεν αρκεί. Πρόκειται για σοβαρά εγκλήματα οι δράστες των οποίων πρέπει να καταδικαστούν. Καλώ συνεπώς το Συμβούλιο να εφαρμόσει στο ακέραιο την αρχή της υπερεδαφικότητας.
<P>
Η απαίτηση της διπλής δίωξης, που εξακολουθεί να ισχύει σε ορισμένα κράτη μέλη, ορίζει ότι ένα συγκεκριμένο παράπτωμα διώκεται εάν συμβαίνει το ίδιο και στην τρίτη χώρα. Η ειρωνία είναι ότι ο κανόνας αυτός ταιριάζει απόλυτα στην αυταπάτη του σεξοτουρίστα ότι σε μια άλλη κουλτούρα δεν ισχύουν οι ηθικές αντιλήψεις που ισχύουν εδώ. Συνεπώς, η απαίτηση αυτή πρέπει να καταργηθεί αμέσως.
<P>
Δεν υποστηρίζω το αίτημα για τη δημιουργία μιας νομικής βάσης για την άσκηση μιας ευρωπαϊκής πολιτικής για τα παιδιά. Η συζήτηση αυτή δεν έχει θέση σε μία έκθεση η οποία αφορά την παγκοσμίου εμβέλειας προβληματική του παιδεραστικού τουρισμού.

<SPEAKER ID=164 NAME="Καραμάνου">
Κύριε Πρόεδρε, το υπό συζήτηση θέμα που πραγματεύεται η πράγματι εξαιρετική έκθεση της κ. Klamt συγκαταλέγεται ανάμεσα στα πιο καυτά και συνεχώς διογκούμενα σύγχρονα προβλήματα, των οποίων η λύση καθίσταται επείγουσα αναγκαιότητα. Ασφαλώς, οι πρωτοβουλίες της Επιτροπής, ιδιαίτερα οι δράσεις ευαισθητοποίησης, δεν θα πρέπει να υποτιμηθούν, αλλά δυστυχώς αποδεικνύονται ανεπαρκείς, αφού η σεξουαλική εκμετάλλευση των παιδιών και ο παιδεραστικός τουρισμός προσλαμβάνει όλο και μεγαλύτερες διαστάσεις, όχι μόνο στις "παραδοσιακές" υπανάπτυκτες χώρες, αλλά και μέσα στην ίδια την Ευρωπαϊκή Ένωση.
<P>
Χρειαζόμαστε, λοιπόν, επειγόντως μια ολοκληρωμένη και συνεκτική κοινοτική πολιτική για τα παιδιά και είναι πράγματι λυπηρό - το είπαν και άλλοι συνάδελφοι - που η Συνθήκη του Αμστερνταμ δεν παρέχει την αναγκαία νομική βάση. Ωστόσο, η πρόβλεψη για την δημιουργία ενός κοινού χώρου ελευθερίας, ασφάλειας και δικαιοσύνης στο άμεσο μέλλον, που προϋποθέτει τη δικαστική και αστυνομική συνεργασία για την καταπολέμηση του διεθνούς οργανωμένου εγκλήματος, ενισχύει τις ελπίδες μας για αποτελεσματικότερη αντιμετώπιση των κυκλωμάτων τόσο της προσφοράς όσο και της ζήτησης παιδεραστικών σεξουαλικών υπηρεσιών. Για αυτό προέχει να συμπεριληφθούν τα δικαιώματα των παιδιών, όπως ακριβώς αυτά διατυπώνονται στη Σύμβαση του ΟΗΕ της 20ής Νοεμβρίου 1989, στον υπό διαμόρφωση Χάρτη των Θεμελιωδών Δικαιωμάτων της Ευρωπαϊκής Ένωσης.
<P>
Χρειάζόμαστε ακόμη νομοθεσία με εξωεδαφική ισχύ, ώστε να τιμωρούνται οι αξιόποινες πράξεις που διαπράττονται στην αλλοδαπή, αυστηρές διατάξεις για την δίωξη των ταξιδιωτικών πρακτόρων και των μεταφορικών επιχειρήσεων που προάγουν την αθλιότητα του παιδεραστικού σεξουαλικού τουρισμού. Χρειαζόμαστε περισσότερους πόρους για την εφαρμογή συγκεκριμένων σχεδίων, χρειαζόμαστε τη στενότερη συνεργασία μεταξύ της Επιτροπής και της τουριστικής βιομηχανίας για τον καθορισμό κωδίκων δεοντολογίας. Πρέπει να δούμε και το καλό παράδειγμα της Σουηδίας.
<P>
Τέλος, χρειάζεται να δράσουμε και προς την κατεύθυνση της προστασίας και της υποστήριξης των παιδιών θυμάτων της σεξουαλικής εκμετάλλευσης, καθώς και των νεαρών προσφύγων και μεταναστών, που συνιστούν μια ιδιαίτερα ευάλωτη ομάδα. Συνοψίζοντας, νομίζω ότι χρειαζόμαστε ένα κοινό μέτωπο και μια κοινή στρατηγική σε τρία επίπεδα. Πρώτον, στο επίπεδο της ενημέρωσης, δεύτερον, στο επίπεδο της καταστολής και, τρίτον, στην κατεύθυνση της προστασίας και αποκατάστασης των θυμάτων.

<SPEAKER ID=165 LANGUAGE="FR" NAME="Liikanen">
Κύριε Πρόεδρε, τον Νοέμβριο του 1996, η Ευρωπαϊκή Επιτροπή ενέκρινε την πρώτη ανακοίνωση σχετικά με τον αγώνα κατά του παιδεραστικού σεξουαλικού τουρισμού. Ένα χρόνο αργότερα, το Νοέμβριο του 1997, ένα ψήφισμα του Ευρωπαϊκού Κοινοβουλίου και μια δήλωση του Συμβουλίου Υπουργών Τουρισμού αποδείκνυαν την ευρεία θεσμική συναίνεση σχετικά με τις βασικές κατευθύνσεις της ανακοίνωσης της Επιτροπής.
<P>
Αυτή η στήριξη συγκεκριμενοποιήθηκε από τότε με τη δημιουργία ενός νέου κονδυλίου στον προϋπολογισμό, οι πόροι του οποίου θα προορίζονταν για τις εκστρατείες ευαισθητοποίησης στην Ευρωπαϊκή Ένωση κατά της ανάπτυξης του παιδεραστικού σεξουαλικού τουρισμού. Από τη στιγμή εκείνη εκφράζεται με τις αποφάσεις του Συμβουλίου της 21ης Δεκεμβρίου 1999 που φανερώνουν μια νέα σταθερή πολιτική δέσμευση σχετικά με ένα σημαντικό κοινωνικό πρόβλημα, για τη λύση του οποίου είμαστε υπεύθυνοι. Εάν, όπως μπορούμε να ελπίζουμε, το Ευρωπαϊκό Κοινοβούλιο επαναδιατυπώσει τη στήριξή του σε αυτήν την προσπάθεια, το σύνολο των φορέων που μάχονται κατά της μάστιγας αυτής θα εντείνει την αποφασιστικότητά του. Την ίδια στιγμή, νέες εξελίξεις προς την κατεύθυνση αυτή θα αποτελέσουν περαιτέρω στοιχεία για επιπλέον λύσεις στις ανησυχίες που εκφράστηκαν από τους ευρωπαίους πολίτες σχετικά με την ανάπτυξη αυτής της μάστιγας.
<P>
Η έκθεση της κυρίας Klamt αποτελεί συνέχεια της ανακοίνωσης της Επιτροπής του Μαΐου του 1999 που παρουσιάζει τις δράσεις που πραγματοποιήθηκαν την περίοδο 1997-1998 και διευκρινίζει τι επιπλέον πρέπει να γίνει, στα πλαίσια της εξαγγελίας και / ή της υλοποίησης νέων δράσεων.
<P>
Θα έχετε διαπιστώσει ότι η κοινοτική δράση σχετικά με τον αγώνα κατά του παιδεραστικού σεξουαλικού τουρισμού συνεχίζεται με έναν έντονο ρυθμό, στο πλαίσιο της στρατηγικής που είχε συμφωνηθεί αρχικά, στοχεύοντας αφενός στον περιορισμό της ζήτησης, σε συνεργασία, κυρίως, με την τουριστική βιομηχανία και τους ενδιαφερόμενους ΜΚΟ, και αφετέρου στην καταπολέμηση των πηγών της προσφοράς στις χώρες προορισμού των τουριστών με κάθε κατάλληλο μέσο, συμπεριλαμβανομένων και των πολιτικών της Κοινότητας σε θέματα εξωτερικών σχέσεων και συνεργασίας στην ανάπτυξη.
<P>
Η σημασία αυτής της δεύτερης πτυχής υπενθυμίστηκε εξάλλου από την Επιτροπή από το 1998 επ' ευκαιρία του καθορισμού της στρατηγικής στήριξης στην ανάπτυξη ενός αειφόρου τουρισμού στις αναπτυσσόμενες χώρες, που προβλέπει την ενίσχυση της αντιμετώπισης του συγκεκριμένου προβλήματος του παιδεραστικού σεξουαλικού τουρισμού στο πλαίσιο ενός διαρθρωμένου πολιτικού διαλόγου με τις χώρες που πλήττονται περισσότερο και κυρίως σε περιφερειακό επίπεδο.
<P>
Η εξάπλωση του παιδεραστικού σεξουαλικού τουρισμού αποτελεί κατάφωρη παραβίαση της ίδιας της ιδέας της ανθρώπινης κοινότητας που συσπειρώνεται γύρω από αξίες όπως ο σεβασμός και η αξιοπρέπεια, από κοινά αγαθά και μια κοινή μνήμη. Μπορούμε να σκεφτούμε εξάλλου ότι, αντί να τροφοδοτούμε τη συζήτηση σχετικά με την αυτορρύθμιση ή τη ρύθμιση, η αποτελεσματικότητα προτάσσει να επικεντρώσουμε την προσοχή μας στη μελέτη και την εκμετάλλευση των συνεργιών ανάμεσα σε αυτούς τους δύο τρόπους παρέμβασης που στην προκειμένη περίπτωση είναι κατά μεγάλο μέρος συμπληρωματικοί. Πόσο μάλλον που, παράλληλα με τις εξελίξεις που πραγματοποιήθηκαν στο θέμα της πραγματικής αυτορρύθμισης, με την πρόβλεψη δηλαδή μηχανισμών ελέγχου των ανειλημμένων δεσμεύσεων, η ανάπτυξη της αστυνομικής και δικαστικής συνεργασίας στην Ευρώπη έχει θετικά αποτελέσματα για την καταστολή του παιδεραστικού σεξουαλικού τουρισμού.
<P>
Η κοινή δράση του Συμβουλίου της 24ης Φεβρουαρίου 1997 σχετικά με τον αγώνα κατά της εμπορίας ανθρώπων και της σεξουαλικής εκμετάλλευσης των παιδιών, που προβλέπει ότι κάθε κράτος μέλος δεσμεύεται να επανεξετάσει την εθνική του νομοθεσία σχετικά με τα μέτρα που αφορούν τα είδη εκούσιων συμπεριφορών, αποτελεί παράδειγμα στο θέμα αυτό. Πράγματι, το γεγονός ότι η ύπαρξη ενός διπλού αξιόποινου παραμένει, κατ' εξαίρεση, πιθανή, δεν πρέπει να καλύπτει την ουσιαστική συμβολή αυτής της κοινής δράσης, της επιβεβαίωσης δηλαδή της αρχής μιας εξωεδαφικής αρμοδιότητας που μπορεί να εφαρμοστεί σε ένας από τους υπηκόους του κράτους ή σε ένα άτομο που διαμένει συνήθως στην επικράτειά του.
<P>
Κατανοούμε καλύτερα, από κει και πέρα, το μεγάλο ενδιαφέρον που προκαλούν οι νομοθετικές μεταρρυθμίσεις επί του θέματος, καθώς και η συγκεκριμένη έκφρασή τους, στην εφαρμογή των νόμων στην καθημερινή ζωή. Σε αυτό οφείλεται και η σημασία που δίδει το Ευρωπαϊκό Κοινοβούλιο στην αξιολόγηση του σεβασμού που δείχνουν τα κράτη μέλη στις υποχρεώσεις που τους αναλογούν βάσει αυτής της κοινής δράσης, αξιολόγηση η οποία θα μπορούσε να αποτελέσει την ευκαιρία για την παροχή μιας ιδιαίτερης προσοχής στην καταστολή του παιδεραστικού σεξουαλικού τουρισμού και στην πραγματοποίηση μιας πρώτης καταγραφής της κατάστασης.
<P>
Από επιχειρησιακής άποψης, η εφαρμογή του συνόλου των προβλεπόμενων δράσεων προχώρησε με έντονο ρυθμό. Ο αγώνας κατά του παιδεραστικού σεξουαλικού τουρισμού είναι η ευκαιρία για την Επιτροπή να κινητοποιήσει τις διάφορες υπηρεσίες της στα πλαίσια της ενίσχυσης του εσωτερικού συντονισμού. Είναι επίσης η ευκαιρία για την Επιτροπή να εντείνει τη συνεργασία της με τις εθνικές διοικήσεις, τα επαγγελματικά σωματεία και τους ενδιαφερόμενους μη κυβερνητικούς οργανισμούς. Αλλες πρωτοβουλίες της Επιτροπής, με την προοπτική μιας αυξανόμενης εμπλοκής της τουριστικής βιομηχανίας, κατέληξαν επίσης σε συγκεκριμένα αποτελέσματα όσον αφορά κυρίως την επεξεργασία και την ενίσχυση κωδίκων δεοντολογίας και άλλων αυτορρυθμιστικών μηχανισμών της τουριστικής βιομηχανίας.
<P>
Όπως θα έχετε καταλάβει, η στήριξή σας δεν μπορεί παρά να μας ενθαρρύνει να συνεχίσουμε με αποφασιστικότητα το δρόμο που έχουμε χαράξει.

<SPEAKER ID=166 NAME="Πρόεδρος">
Ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=11>
Αστική ευθύνη λόγω ελαττωματικών προϊόντων
<SPEAKER ID=167 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0061/2000) του κυρίου MacCormick, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πράσινη Βίβλο της Επιτροπής με τίτλο "Η αστική ευθύνη λόγω ελαττωματικών προϊόντων" (COM(1999)396 - C5-0184/1999 - 1999/2158(COS)).

<SPEAKER ID=168 NAME="MacCormick">
. (ΕΝ) Είναι τιμή και ευχαρίστησή μου που μου δίδεται η ευκαιρία να παρουσιάσω αυτήν την έκθεση σήμερα στο Κοινοβούλιο. Αναφέρεται στο πολύ σημαντικό ζήτημα της ευθύνης για τα προϊόντα, για το οποίο η Ευρωπαϊκή Κοινότητα θέσπισε σχετική νομοθεσία για πρώτη φορά ήδη το 1985 με τη μορφή οδηγίας. Η μεταφορά της οδηγίας αυτής από τα κράτη μέλη έγινε με έναν κάπως χαλαρό τρόπο, ενώ σε κάποιες περιπτώσεις θα μπορούσαμε να πούμε ακόμα και με συγκλονιστική βραδύτητα. Συνεπώς, μόνο σχετικά πρόσφατα αποκτήθηκε, στην Ένωση, εμπειρία του τρόπου λειτουργίας του καθεστώτος ευθύνης για τα προϊόντα, το οποίο σε καμία περίπτωση δεν είναι απολύτως ομοιόμορφο στις διάφορες χώρες, καθώς υπάρχουν περιοχές όπου εντελώς διαφορετικές απόψεις μπορεί να θεωρηθούν συμβατές με την οδηγία.
<P>
Η νομοθεσία αυτή αντικαθιστά, κατά κάποιον τρόπο, την απονεμητική δικαιοσύνη με τη διορθωτική δικαιοσύνη στο τόσο σημαντικό ζήτημα της νομοθεσίας για την αστική ευθύνη. Η βασική ιδέα είναι ότι, αν ένα ελαττωματικό προϊόν πωληθεί και η χρησιμοποίησή του προξενήσει βλάβη με οποιοδήποτε τρόπο στον καταναλωτή, ο καταναλωτής πρέπει να δικαιούται αποζημίωση, χωρίς απόδειξη σφάλματος από την πλευρά του παραγωγού, αλλά μόνο με την απόδειξη ότι το ελαττωματικό προϊόν προξένησε τη βλάβη. Πρόκειται για μια πολύ καλή ιδέα. Βοηθά στην ευρεία εξάπλωση του κινδύνου προξένησης βλάβης και στην εξασφάλιση αποζημίωσης. Φυσικά, δεν εξασφαλίζει από μόνη της την ασφάλεια των προϊόντων. Αυτό επιτυγχάνεται καλύτερα με το ρυθμιστικό καθεστώς των διαφόρων βιομηχανιών, και σήμερα διαθέτουμε ένα καλό ρυθμιστικό καθεστώς στις περισσότερες βιομηχανίες μας στην Ευρωπαϊκή Ένωση.
<P>
Επιπλέον, δεν πρέπει να σκεφτούμε ότι πρόκειται για τη μόνη βάση την οποία όσοι έχουν υποστεί βλάβη μπορούν να επικαλεστούν. Έχουμε άλλα συστήματα απονεμητικής δικαιοσύνης σε αυτήν την πλευρά του Ατλαντικού, τα οποία δεν έχουν αντίστοιχα στις ΗΠΑ, για παράδειγμα, όπου ισχύει μια κάπως σκληρότερη νομοθεσία για την ευθύνη για τα προϊόντα από ό,τι εδώ. Εκεί, εντούτοις, πραγματοποιείται ένα είδος δικαστικής λαχειοφόρου αγοράς, όπως αποκαλείται από τους ακαδημαϊκούς, καθώς πολλοί παθόντες δεν παίρνουν τίποτα, ενώ κάποιοι άλλοι παίρνουν υπέρογκες αποζημιώσεις. Γενικά, και δικαίως, θεωρείται ότι οι δικηγόροι των εναγόντων ωφελούνται περισσότερο. Πρέπει να εμμείνουμε στη δική μας άποψη περί της κοινωνικής ασφάλισης ως της κύριας βάσης βοηθείας, αλλά να έχουμε ταυτοχρόνως και αυτό το καθεστώς ευθύνης για τα προϊόντα.
<P>
Η Πράσινη Βίβλος έθεσε το ερώτημα αν το σύστημα αυτό πρέπει να επεκταθεί και αν πρέπει να γίνουν κάποιες αλλαγές. Αυτό αποτελεί την απόκριση στις περσινές συζητήσεις στο Κοινοβούλιο, που οδήγησαν στην τροποποίηση της οδηγίας έτσι ώστε να συμπεριληφθούν και τα πρωτογενή γεωργικά προϊόντα.
<P>
Μου φαίνεται ότι η Πράσινη Βίβλος, αν και σωστά ξεκίνησε τη συζήτηση, δεν θα την ολοκληρώσει. Έδωσε μια χρήσιμη περίληψη του τρόπου με τον οποίο εξελίχθηκε και εφαρμόστηκε η νομοθεσία, έπειτα έθεσε μια σειρά ερωτημάτων των ενδιαφερόμενων ομάδων και απαίτησε απαντήσεις μέχρι το τέλος του περασμένου Νοεμβρίου. Αυτός ήταν ένας καλός τρόπος για να φανεί αν υπάρχουν επικίνδυνα και επείγοντα ζητήματα που απαιτούν άμεση δράση. Είναι, όμως, ένας κακός τρόπος για την πραγματοποίηση διεξοδικής και επιστημονικής μελέτης της επίδρασης ενός νομοθετικού σώματος στην κοινωνία των πολιτών και στη ζωή μέσα στην Ένωσή μας.
<P>
Χρειαζόμαστε περισσότερη και βαθύτερη μελέτη γι' αυτόν τον σκοπό. Στο μεταξύ, μπορούμε να υιοθετήσουμε αυτήν την άποψη, και η έκθεσή μου προτείνει να το κάνουμε: αν τα παρουσιαζόμενα στοιχεία δεν δείχνουν ισχυρή ανάγκη βασισμένη σε γεγονότα για έγκαιρη αλλαγή, πρέπει να προβληματιστούμε περισσότερο και να εξετάσουμε βαθύτερα το ζήτημα, και πρέπει να διεξαγάγουμε μια συζήτηση ευρύτερη από εκείνη που πυροδότησε η ίδια η Πράσινη Βίβλος. Υπάρχει πολλή και εξαιρετικά ενδιαφέρουσα διεξοδική εργασία επιστημονικού χαρακτήρα, και θα μπορούσε να υπάρξει περισσότερη, αν θεωρείτο ότι κάτι τέτοιο είναι υπό εξέταση.
<P>
Γνωρίζω ότι αυτή η προσέγγιση έχει απογοητεύσει κάποιους συναδέλφους, ειδικά εκείνους που έθεσαν τη συζήτηση πέρυσι, και έχει σημειωθεί ότι, αν αφήναμε το θέμα αυτό σ' αυτό το σημείο, το Κοινοβούλιο απλώς θα απομακρυνόταν από σημαντικά ζητήματα. Ούτε εγώ θα ήθελα να το αφήσουμε εκεί. Πρότεινα, επομένως, κάποιες συμβιβαστικές τροπολογίες, που δείχνουν ότι πρέπει να υπάρξει περαιτέρω, εις βάθος διάλογος για αυτό το ζήτημα με επίκεντρο τα σημεία που τέθηκαν, χωρίς να προδικάζεται ποια είναι η σωστή απάντηση. Δεν νομίζω ότι κάτι τέτοιο πρέπει να προδικάζεται. Δεν θα ήθελα να είμαι συνυπεύθυνος για την εφαρμογή στην Ευρώπη αξιώσεων που απορρέουν από παράνομη προξένηση βλάβης οι οποίες καταδυναστεύουν τους Αμερικανούς.
<P>
Προτείνω, συνεπώς, να ωθήσουμε την Επιτροπή προς έναν βαθύτερο διάλογο με μεγαλύτερη διάρκεια να μην επισπεύσουμε τη δράση αλλά να εξετάσουμε τα πράγματα με σύνεση. Έχουμε μια καλή νομοθεσία, και το γνωμικό "αν κάτι δεν είναι σπασμένο, μην το φτιάξεις· αλλά να μην νιώθεις και ικανοποιημένος γι' αυτό" ταιριάζει στην περίπτωση αυτή.

<SPEAKER ID=169 LANGUAGE="DE" NAME="Wuermeling">
Κύριε Πρόεδρε, αξιότιμοι κυρίες και κύριοι, χθες η απόφαση ενός αμερικανικού δικαστηρίου επεδίκασε στην Leslie Whiteley, θύμα της νικοτίνης, οικονομική αποζημίωση ύψους, ούτε λίγο ούτε πολύ, 44 εκατ. δολαρίων. Πριν από μια εβδομάδα, το Ευρωπαϊκό Συμβούλιο στη Λισσαβόνα υποστήριξε την ιδέα μιας Ευρώπης των καινοτομιών. Ενόψει των δύο αυτών γεγονότων θέτουμε το εξής ερώτημα: Πρέπει άραγε να ρυθμίσουμε εκ νέου την ευρωπαϊκή νομοθεσία περί αστικής ευθύνης; Θέλουμε να κυριαρχήσουν αμερικανικές συνθήκες στη δική μας εν λόγω νομοθεσία; Πώς θα διαμορφώσουμε τη νομοθεσία περί αστικής ευθύνης κατά τρόπο ώστε να προωθούνται οι καινοτομίες και να μην παρεμποδίζονται;
<P>
Χαιρετίζουμε το γεγονός ότι η Επιτροπή υπέβαλε καταρχάς μια Πράσινη Βίβλο για το ζήτημα αυτό, επειδή θεωρούμε εύλογο να αξιολογήσουμε πρώτα τις εμπειρίες μας με την ήδη υπάρχουσα οδηγία πριν να θεσμοθετήσουμε νέες δεσμεύσεις. Ως Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών υποστηρίζουμε προς όφελος της νομικής ασφάλειας τον σαφή διαχωρισμό μεταξύ αποζημίωσης και κυρώσεων, πράγμα που παρεμποδίζεται στην αμερικανική νομοθεσία. Προς το συμφέρον των μεσαίων επιχειρήσεων θέλουμε να αποτρέψουμε μη υπολογίσιμους κινδύνους ευθύνης. Επίσης δεν επιθυμούμε την καταβολή υπερβολικής αποζημίωσης σε λίγα θύματα που έχουν υποστεί ζημίες, πράγμα που θα αποβεί εις βάρος όλων των καταναλωτών οι οποίοι θα υποχρεούνται φυσικά στο τέλος να φέρουν το βάρος τέτοιων ρυθμίσεων αστικής ευθύνης, πληρώνοντας υψηλότερες τιμές για τα προϊόντα. Θέλουμε μια νομοθεσία περί αστικής ευθύνης που θα προωθεί τις καινοτομίες και δεν θα περιέχει μη υπολογίσιμους κινδύνους ευθύνης για όσους θέλουν να διαθέσουν νέα προϊόντα στην αγορά.
<P>
Κατά την αποτίμηση των ενδελεχών γνωμοδοτήσεων σχετικά με την Πράσινη βίβλο επιθυμούμε να διατηρήσει η Επιτροπή την ελευθερία να εκτιμήσει την αναγκαιότητα αναθεώρησης της οδηγίας περί αστικής ευθύνης λόγω ελαττωματικών προϊόντων. Επιθυμούμε να εκτιμήσετε χωρίς προκαταλήψεις τις απόψεις που σας υποβάλλονται.
<P>
Θεωρούμε ότι η παρούσα νομοθεσία περί αστικής ευθύνης καθιστά εκ πρώτης όψεως δυνατή μια δίκαιη εξισορρόπηση μεταξύ των συμφερόντων των καταναλωτών και των συμφερόντων των κατασκευαστών των προϊόντων. Οι επιχειρήσεις πρέπει να αναλαμβάνουν την ευθύνη για ζημίες των καταναλωτών χωρίς δική τους υπαιτιότητα. Από την άλλη πλευρά όμως προβλέπεται μια δεκαετής περίοδος αστικής ευθύνης και ως ανώτατο όριο αστικής ευθύνης το ποσό των 75 εκατ. ευρώ. Ως εκ τούτου θεωρούμε ότι μόνο αν αποδειχθεί με σαφήνεια η ανάγκη για αναθεώρηση της οδηγίας θα πρέπει να προχωρήσουμε στην αναθεώρηση αυτή. Εδώ χρειάζεται μεγάλη προσοχή και σύνεση. Εκατομμύρια περιπτώσεων εμπίπτουν καθημερινά στην οδηγία. Ευχόμαστε στην Επιτροπή καλή επιτυχία στην αποτίμηση των συμπερασμάτων της Πράσινης Βίβλου.

<SPEAKER ID=170 LANGUAGE="DE" NAME="Gebhardt">
Κύριε Πρόεδρε, αγαπητοί συνάδελφοι, ο συνάδελφος MacCormick επεξεργάστηκε εις βάθος την Πράσινη Βίβλο για την αστική ευθύνη λόγω ελαττωματικών προϊόντων. Αξίζει να τον ευχαριστήσουμε τόσο για την εργασία του όσο και για το συναδελφικό πνεύμα που επέδειξε κατά τη συνεργασία μας. Εξ ονόματος της Ομάδας μου θέλω να κάνω μόνο μερικές παρατηρήσεις σχετικά με τις απαραίτητες τροπολογίες για τις οποίες έχουμε ήδη συμφωνήσει σε μεγάλο βαθμό με την Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών κατά τη διάρκεια της προετοιμασίας. Ουσιαστικά θέλουμε να αναθέσουμε στο θεσμικό σας όργανο, κύριε Επίτροπε Bolkestein, να εξετάσει μερικά ζητήματα. Αφενός πρόκειται για το βάρος της απόδειξης, που σύμφωνα με το άρθρο 4 το φέρει αποκλειστικά ο ζημιωθείς. Η Επιτροπή θα πρέπει, κατά την άποψη της Ομάδας μου, να εξετάσει κατά πόσο θα είναι δυνατόν να συνεκτιμώνται και εκ πρώτης όψεως αποδείξεις ή και αποδείξεις με τεκμήρια σε όλα τα στάδια της αποδεικτικής διαδικασίας. Τούτο είναι ιδιαίτερα σημαντικό επειδή ο κόσμος της παραγωγής γίνεται όλο και πιο περίπλοκος και είναι όλο και πιο δύσκολο για μεμονωμένα άτομα που έχουν υποστεί ζημίες να προσκομίσουν αποδεικτικά στοιχεία στον τομέα αυτό.
<P>
Πρόκειται επίσης και για παρεκκλίσεις όσον αφορά τη γενικότερη ευθύνη των κατασκευαστών, προ πάντων για τους επονομαζόμενους κινδύνους ανάπτυξης. Είναι απαραίτητο να εξετασθεί κατά πόσο είναι σκόπιμες αυτές οι παρεκκλίσεις και κατά πόσο συμβάλλουν στην εξισορρόπηση των συμφερόντων των καταναλωτών και των κατασκευαστών. Τούτο ισχύει ιδίως στις περιπτώσεις τροφίμων και φαρμάκων. Είναι αδιανόητο να επιβαρύνεται μόνο ο καταναλωτής με τους κινδύνους που ενέχει η τεχνική πρόοδος. Αμφισβητήσιμη θεωρώ επίσης την ισχύ της οδηγίας μόνο σε περιπτώσεις ιδιωτικής χρήσης και κατανάλωσης. Η Επιτροπή πρέπει να εξετάσει κατά πόσο θα πρέπει να επεκταθεί η οδηγία και σε αγαθά επαγγελματικής χρήσης. Ουσιαστικά, η υλική ζημία που υφίσταται ο επιχειρηματίας δεν διαφέρει από εκείνη ενός ιδιώτη. Όσο μικρότερη είναι η επιχείρηση τόσο περισσότερο την βαρύνει αυτή η άνιση αντιμετώπιση. Η προσέγγιση των νομοθεσιών σε κοινοτικό επίπεδο θα ανταποκρινόταν στον σκοπό της οδηγίας για την αστική ευθύνη επί ελαττωματικών προϊόντων και μάλιστα δεδομένου ότι μέσω της αύξησης της ευελιξίας στον κόσμο της εργασίας περιορίζεται όλο και περισσότερο ο σαφής διαχωρισμός μεταξύ ιδιωτικού και εργασιακού χώρου.
<P>
Θα πρέπει να γίνουν επίσης σκέψεις και για τα χρονικά όρια ευθύνης. Στην περίπτωση της ΣΕΒ αποδείχθηκε ότι ενδεχομένως να μην είναι αρκετή η πάγια δεκαετής περίοδος αστικής ευθύνης. Θα μπορούσαν να γίνουν σκέψεις σχετικά με έναν κάποιο προσανατολισμό ανάλογα με το εκάστοτε είδος των προϊόντων. Σημαντικά δεν είναι μόνο αυτά τα επιμέρους σημεία. Θα έπρεπε να εκμεταλλευτούμε με σοβαρότητα όλες τις δυνατότητες για μια περαιτέρω εναρμόνιση της αστικής ευθύνης για προϊόντα με την έννοια μιας ευρύτερης προστασίας των καταναλωτών στην Ευρωπαϊκή Ένωση. Αν συμπληρώσουμε κατά αυτόν τον τρόπο την έκθεση MacCormick, τότε το Ευρωπαϊκό Κοινοβούλιο θα έχει κάνει καλή δουλειά προς όφελος των καταναλωτών. Εξάλλου αυτό είναι και ο λόγος που μας έχουν εκλέξει.

<SPEAKER ID=171 LANGUAGE="EN" NAME="Wallis">
Κύριε Πρόεδρε, θα ήθελα να χαιρετίσω μια πολύ καλά σχεδιασμένη έκθεση, η οποία μας προσκαλεί όλους να σταματήσουμε και να σκεφτούμε πριν να προχωρήσουμε στη θέσπιση νέας νομοθεσίας στον τομέα αυτό - ξεφεύγοντας από την τάση που έχει το Σώμα να θεσπίζει, ή να ωθείται να θεσπίσει, βιαστικά σύνθετη νομοθεσία.
<P>
Θα ήθελα να εστιάσω τις παρατηρήσεις μου ειδικά στα ζητήματα που έθεσε αυτή η έκθεση σχετικά με την περαιτέρω εναρμόνιση του ιδιωτικού δικαίου. Μέσα στον ενθουσιασμό μας, μερικές φορές ξεχνάμε πόσο ευαίσθητο θέμα είναι η εναρμόνιση του ιδιωτικού δικαίου αγγίζει τις εθνικές νομικές παραδόσεις των κρατών μελών μας, νομικές παραδόσεις γεννημένες από τη διαφορετική ιστορία και πολιτισμό των μεμονωμένων εθνών και δικαστικών συστημάτων. Ο καθηγητής MacCormick πρέπει να το γνωρίζει καλά αυτό στη Σκωτία, η οποία έχει τη δική της νομική κληρονομιά.
<P>
Με κανέναν τρόπο δεν αντιτίθεμαι στην περαιτέρω εναρμόνιση, μπορεί να φανεί χρήσιμη για την καλή λειτουργία της εσωτερικής αγοράς, η επιβολή, όμως, νομοθετικής εναρμόνισης πρέπει να εξεταστεί προσεκτικά και με διαφάνεια, διαφορετικά, μπορεί να ανακαλύψουμε ότι έχουμε παραμελήσει τους πολίτες μας σ' αυτό το σχέδιο.
<P>
Η εσωτερική αγορά αποτελεί κατά παράδοση τον τομέα όπου παρατηρείται τάση προς εναρμόνιση· σήμερα μπορούμε να προσθέσουμε τις φιλοδοξίες του Tampere για μια ενιαία ευρωπαϊκή δικαιοσύνη.
<P>
Η εναρμόνιση, όμως, πρέπει να σέβεται την επικουρικότητα - δεν χρειάζεται να βιαστούμε να επιτύχουμε ομοιομορφία του αστικού δικαίου στον τομέα της ευθύνης για τα προϊόντα. Πρέπει να έχουμε επίγνωση του ότι η ομοιομορφία μπορεί να καταπνίξει την καινοτομία και να αποτρέψει την προσαρμογή σε τοπικές ή εθνικές περιστάσεις και προβλήματα. Πρόκειται για γεγονός αυταπόδεικτο ότι το ευρωπαϊκό δίκαιο έχει κατορθώσει να επωφεληθεί από την ικανότητα να αντλεί από το πλούσιο συγκριτικό υλικό των ποικίλων νομικών παραδόσεων των διαφορετικών κρατών μελών μας. Θα ήταν επικίνδυνο να καταπνίξουμε αυτήν την ικανότητα με την ομοιομορφία.
<P>
Θέλω να αναφέρω ότι οι φιλοδοξίες του Tampere βρίσκουν καλύτερο έδαφος στον τομέα του δημόσιου δικαίου του επικείμενου Χάρτη των Θεμελιωδών Δικαιωμάτων, απ' ό,τι στην περαιτέρω επιβολή νομοθεσίας για την εναρμόνιση των παραδόσεων του ιδιωτικού μας δικαίου. Η έρευνα φαίνεται να δείχνει ότι οι παραδόσεις μας τείνουν αργά προς μια σύγκλιση. Ας είμαστε προετοιμασμένοι να βοηθήσουμε και να καθοδηγήσουμε αυτήν τη σύγκλιση, και να σεβαστούμε τις προϋποθέσεις της περαιτέρω εναρμόνισης, οι οποίες είναι ουσιώδεις στις προτάσεις του καθηγητή MacCormick.

<SPEAKER ID=172 LANGUAGE="EN" NAME="Harbour">
Κύριε Πρόεδρε, θα ήθελα να ακολουθήσω τους συναδέλφους μου στο θερμό χαιρετισμό της πολύ ρεαλιστικής έκθεσης του καθηγητή MacCormick. Εξετάζοντας το όλο ζήτημα της αστικής ευθύνης για τα προϊόντα, πρέπει να πούμε ότι η ισχύουσα οδηγία φαίνεται να έχει λειτουργήσει σωστά. Δεν υπάρχουν πολλές αποδείξεις ότι επί του παρόντος οι καταναλωτές ζημιώνονται σοβαρά. Θα υποστήριζα πολύ έντονα ότι έχουμε πετύχει μια πολύ δίκαιη και λογική ισορροπία των συμφερόντων.
<P>
Θέλω να τονίσω την παρατήρηση του συναδέλφου μου κ. Wuermeling, ότι πρέπει να προσέξουμε ιδιαίτερα τους αναπτυξιακούς κινδύνους στην κατάσταση στην οποία βρισκόμαστε τώρα. Ήταν ένα κρίσιμο ζήτημα στη Σύνοδο Κορυφής της Λισσαβόνας, και η καινοτομία των νέων προϊόντων αποτελεί μία από τις κύριες ανταγωνιστικές πτυχές των ευρωπαϊκών επιχειρηματικών δραστηριοτήτων. Αν οι κανονισμοί μας για την ευθύνη για τα προϊόντα καταπνίξουν την ανταγωνιστικότητα και την καινοτομία, πιστεύω ότι θα βρεθούν σε σοβαρά μειονεκτική θέση και οι καταναλωτές. Οι καταναλωτές θα χάσουν, αν διακοπεί η δημιουργία ανταγωνιστικών και καινοτόμων προϊόντων. Συνεπώς, ας επαναλάβω τα λόγια του κ. MacCormick: υπάρχει ανάγκη για πολύ περισσότερες αποδείξεις βασισμένες σε σαφή γεγονότα προτού προβούμε σε αλλαγές αυτής της νομοθεσίας.

<SPEAKER ID=173 NAME="Berenguer Fuster">
Κύριε Πρόεδρε, φοβούμαι ότι οι απόψεις μου δεν θα είναι σύμφωνες με αυτές του κ. Harbour ή του κ. Wuermeling, δεδομένου ότι, λαμβάνοντας υπόψη ότι η οδηγία για την αστική ευθύνη του έτους 1985 σήμανε ένα γεγονός σταθμό στην προστασία των καταναλωτών και πέραν αυτού ένα κεφάλαιο όπου το έργο της Επιτροπής υπήρξε πολύ σημαντικό και σε χαρακτηριστικά προοδευτική κατεύθυνση, πιστεύω ότι παράλληλα πέρασαν πια πολλά χρόνια από την έγκρισή του το 1985. Είναι συνεπώς άξιο επισήμανσης και επαίνου κατά τη γνώμη μου το γεγονός ότι η Επιτροπή έθεσε θέμα αναθεώρησής της. Αυτή η Πράσινη Βίβλος είναι ένα πρώτο βήμα ενόψει της αναθεώρησης. Πρέπει να λάβουμε υπόψη ότι το 1985 δεν θεσπίστηκαν κάποιες αρχές που σήμερα πλέον θεωρούνται βασικές και ότι σε εκείνη τη φάση δεν κατέστη δυνατό να συμπεριληφθούν στο κείμενο της οδηγίας, διότι η οδηγία δεν είχε ωριμάσει όσο χρειαζόταν.
<P>
Μεταξύ αυτών των αρχών και κατ' αρχάς πρέπει να επισημάνω την ανάγκη να αναλάβει ο κατασκευαστής, τουλάχιστον σε ό,τι αφορά συγκεκριμένες πτυχές, τους κινδύνους της ανάπτυξης. Ανήκω σε μια χώρα, την Ισπανία, όπου βάσει της νομοθεσίας για την κατανάλωση, ο κατασκευαστής πρέπει να αναλαμβάνει την ευθύνη για τους κινδύνους της ανάπτυξης. Δεν προκλήθηκε πτώχευση ούτε των ασφαλιστικών εταιρειών, ούτε πτώχευση κατασκευαστών, ούτε προβλήθηκαν εξαιτίας του εμπόδια στην τεχνική πρόοδο. Φτάνει πια να είναι ο καταναλωτής ο μόνος που πληρώνει για τους κινδύνους της προόδου.
<P>
Η δεύτερη αρχή συνίσταται στην απαλλαγή εκείνου που υπέστη ζημία από το βάρος ευθύνης της απόδειξης. Μιλάμε για μια αντικειμενική ευθύνη και κατά συνέπεια πρέπει το θύμα να απαλλαγεί στο μέγιστο δυνατό βαθμό από το βάρος της απόδειξης.
<P>
Η τρίτη αρχή είναι αυτή της ποσοτικοποίησης των αποζημιώσεων. Στην οδηγία προβλέπεται αυτή η δυνατότητα, πρέπει όμως να λάβουμε υπόψη ότι τα δικαστήρια συνηθίζουν να χαρακτηρίζουν αυτή την ποσοτικοποίηση των αποζημιώσεων ως ανάμειξη της νομοθετικής εξουσίας στις λειτουργίες τους και συνεπώς πρέπει να υπάρξει αναθεώρηση και για αυτό το ακραίο γεγονός.

<SPEAKER ID=174 NAME="Bolkestein">
Κύριε Πρόεδρε, σας ευχαριστώ πολύ που μου δίνετε το λόγο και επιτρέψτε μου να αρχίσω ευχαριστώντας θερμά τον εισηγητή, κύριο MacCormick, για την έκθεση που κατάρτισε και το έργο που επιτέλεσε. Θα ήθελα επίσης να ευχαριστήσω και τα υπόλοιπα μέλη της συνέλευσης για τις παρατηρήσεις που έκαναν και τις ερωτήσεις που υπέβαλαν.
<P>
Κύριε Πρόεδρε, κύριε εισηγητή, το θέμα της ευθύνης των προϊόντων συζητήθηκε πριν από δύο περίπου χρόνια στο Ευρωπαϊκό Κοινοβούλιο. Η Επιτροπή έκανε τότε την πρόταση να εφαρμοστεί η αρχή της ευθύνης για ελαττωματικά προϊόντα η οποία προβλέπεται στην οδηγία 85/374 και στην περίπτωση των γεωργικών πρώτων υλών και προϊόντων κυνηγίου. Ίσως να θυμάστε ότι, κατά τη συζήτηση που πραγματοποιήθηκε το Νοέμβριο του 1998, η Επιτροπή δήλωσε ότι η έκθεση σχετικά με την επίδραση της οδηγίας ήταν ο καλύτερος τρόπος για να αναθεωρηθεί η οδηγία το 1985. Στο τέλος του χρόνου η έκθεση αυτή θα κατατεθεί στο Κοινοβούλιο και το Συμβούλιο. Επιπλέον, η Επιτροπή δηλώνει ότι έχει την πρόθεση να καταρτίσει Πράσινη Βίβλο με την οποία θα ξεκινήσει μια πλατιά συζήτηση με όλες τις πλευρές και αυτή η Πράσινη Βίβλος είναι το αντικείμενο της συζήτησης που πραγματοποιούμε σε αυτή τη συνεδρίαση.
<P>
Πέρσι στις 29 Ιουλίου, η Επιτροπή ενέκρινε τη σημερινή Πράσινη Βίβλο για την ευθύνη για ελαττωματικά προϊόντα. Σκοπός της Πράσινης Βίβλου ήταν να συγκεντρωθούν πληροφορίες από όλες τις ενδιαφερόμενες πλευρές, και κυρίως τις επιχειρήσεις, τους καταναλωτές, τις ασφαλιστικές επιχειρήσεις και κρατικούς φορείς, γύρω από δύο ερωτήματα.
<P>
Το πρώτο ερώτημα είναι πως επέδρασε στην πράξη η οδηγία του 1985 για την ευθύνη των προϊόντων. Το δεύτερο ερώτημα είναι σε ποιο βαθμό πρέπει να τροποποιηθεί η οδηγία αυτή. Όπως είπα ήδη, το έγγραφο προοριζόταν να δώσει μία ώθηση για να εξεταστεί το θέμα και να συζητηθεί. Σε ένα σημαντικό τμήμα της Πράσινης Βίβλου απευθύνεται έκκληση σε όλους τους ενδιαφερόμενους να στηρίξουν με επιχειρήματα την άποψή τους σχετικά με την ανάγκη αναθεώρησης της οδηγίας. Στο τμήμα αυτό θίγεται ένα ευρύ φάσμα θεμάτων. Σ' αυτά συμπεριλαμβάνονται και τα σημεία τα οποία πρόβαλε πριν από δυο χρόνια το Ευρωπαϊκό Κοινοβούλιο, που είναι συγκεκριμένα το βάρος της απόδειξης, το ρίσκο της ανάπτυξης, η χορήγηση αποζημίωσης σε περίπτωση ζημίας όσον αφορά τα πνευματικά δικαιώματα, το όριο απαλλαγής, η περίοδος παραγραφής και τα μέγιστα ποσά, αλλά και θέματα όπως η ανάγκη για περισσότερη διαφάνεια, η ευθύνη του προμηθευτή και οι δυνατότητες προσφυγής εναντίον τρίτων.
<P>
Όλα αυτά είναι θέματα που, τουλάχιστον εν μέρει, αναφέρονται και από την κυρία Gebhardt. Η κυρία Gebhardt αναφέρθηκε επίσης στο βάρος της απόδειξης, το ρίσκο της ανάπτυξης στην περαιτέρω εναρμόνιση στον τομέα αυτό και τη βιομηχανική χρήση. Πρόκειται για δύο σειρές θεμάτων που αλληλεπικαλύπτονται. Είναι οπωσδήποτε σαφές ότι όλα αυτά τα θέματα πρέπει να εξεταστούν σε έκθεση που θα καταρτίσει η Επιτροπή κατά τα τέλη του τρέχοντος έτους.
<P>
Οι συστάσεις που περιλαμβάνονται στην Πράσινη Βίβλο για την ενδεχόμενη τροποποίηση της οδηγίας πρέπει να χρησιμεύσουν ως κατευθυντήριο νήμα για τη διεξαγωγή μιας ανοιχτής συζήτησης. Και ο κύριος MacCormick αναφέρθηκε στην αποψινή του παρέμβαση στην ανάγκη να εμβαθύνει η Επιτροπή περισσότερο στο θέμα. Εξ ονόματος της Επιτροπής υπόσχομαι ότι αυτό θα γίνει, αλλά πρέπει βεβαίως να γίνει μαζί με το Κοινοβούλιο, μαζί με τους άλλους ενδιαφερόμενους, γιατί η Επιτροπή εξαρτάται βεβαίως από τις απόψεις της κοινωνίας και του Κοινοβουλίου.
<P>
Συνεπώς, η Επιτροπή δεν θα ήθελε να προτρέξει των πρωτοβουλιών που ενδέχεται να αναλάβει στο μέλλον. Ταυτόχρονα, καλεί τις ενδιαφερόμενες πλευρές να στηρίξουν την αντίδρασή τους σε γεγονότα. Αυτό είναι και ένα από τα σημεία που τόνισε ο κύριος Harbour, ο οποίος δήλωσε ότι μόνο επιτακτικοί λόγοι που σχετίζονται με πραγματικά γεγονότα μπορούν να προβληθούν ως επιχείρημα για την τροποποίηση της οδηγίας. Η Επιτροπή συμφωνεί απόλυτα με τον κύριο Harbour. Βεβαίως, είμαστε πάντα διατεθειμένοι να επανεξετάσουμε την άποψή μας, εφόσον προβληθούν επιχειρήματα τα οποία στηρίζονται σε γεγονότα, αλλά μόνο σε αυτή την περίπτωση. Αυτός είναι και ο λόγος για τον οποίο η Επιτροπή απευθύνει εκ νέου έκκληση στα μέλη της συνέλευσης να μην περιοριστούν σε θέματα αρχής.
<P>
Η κοινοβουλευτική επιτροπή που είναι αρμόδια για το θέμα αυτό συμμερίζεται την άποψη που εξέφρασε μόλις πριν λίγο ο κ. Harbour. Ταυτόχρονα όμως πιστεύει ότι κάθε τροποποίηση της οδηγίας του 1985 πρέπει να στηρίζεται σε αναμφισβήτητα γεγονότα. Πριν προχωρήσει σε μεταρρυθμίσεις, ο κοινοτικός νομοθέτης πρέπει να αξιολογήσει τον αντίκτυπο της υφιστάμενης νομοθεσίας με ένα ιδιαίτερα εμπεριστατωμένο τρόπο. Κατά την αξιολόγηση αυτή πρέπει, εκτός άλλων, να τεθούν ορισμένα ερωτήματα τα οποία διατυπώνονται στην Πράσινη Βίβλο. Για το λόγο αυτό, σε ορισμένες περιπτώσεις υπάρχουν ορισμένοι που διαφωνούν με τις προσπάθειες που γίνονται προκειμένου να ωθηθεί η Επιτροπή να αναλάβει δράση. Την άποψη αυτή συμμερίζεται και η Επιτροπή. Είναι αυτονόητο ότι όλα τα θέματα που αναφέρονται στην έκθεση και στην Πράσινη Βίβλο θα αναλυθούν εμπεριστατωμένα. Μέχρι στιγμής έχουμε λάβει περί τις 100 αντιδράσεις από εθνικές και ευρωπαϊκές οργανώσεις καταναλωτών, τον κόσμο των επιχειρήσεων, δημόσιους οργανισμούς των κρατών μελών και άλλων ευρωπαϊκών χωρών, καθώς και από ιδρύματα ειδικευμένα σε θέματα που αφορούν την ευθύνη των προϊόντων. Από αυτό προκύπτει το ιδιαίτερο ενδιαφέρον που παρουσιάζει το θέμα και πόσο καλά κάνει το Κοινοβούλιο που το μελετά μέσω της έκθεσης που κατατέθηκε.
<P>
Η ανάλυση της επίδρασης της οδηγίας η οποία θα γίνει με βάση τις αντιδράσεις αυτές θα συμπεριληφθεί στην έκθεση. Επί του παρόντος, η Επιτροπή δεν θα λάβει θέση στη συζήτηση για το κατά πόσο θα είναι σκόπιμο να τροποποιηθεί η οδηγία του 1985. Αντιθέτως, θα στηρίξει την άποψή της στην ίδια την ανάλυση που θα γίνει. Εάν αποδειχθεί ότι είναι πραγματικά απαραίτητο να αναθεωρηθεί η οδηγία, οι υπηρεσίες της Επιτροπής θα καταρτίσουν βεβαίως σχέδιο πρότασης.
<P>
Ελπίζω λοιπόν ότι το Ευρωπαϊκό Κοινοβούλιο θα συμφωνήσει με την στάση αυτή και ότι θα εγκρίνει ως έχει το σχέδιο πρότασης ψηφίσματος που καταρτίστηκε από την αρμόδια κοινοβουλευτική επιτροπή.

<SPEAKER ID=175 NAME="Πρόεδρος">
Ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=12>
Ηλεκτρική ενέργεια
<SPEAKER ID=176 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0078/2000) του κυρίου Τurmes, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ηλεκτρική ενέργεια που παράγεται από ανανεώσιμες πηγές και την εσωτερική αγορά ηλεκτρικής ενέργειας (SEC(1999)0470 - C5-0342/1999 - 2000/2002(COS)).

<SPEAKER ID=177 LANGUAGE="FR" NAME="Turmes">
Κύριε Πρόεδρε, τι σκοπό έχει μια οδηγία σχετικά με τις ανανεώσιμες πηγές ενέργειας ή μια έκθεση πρωτοβουλίας του Κοινοβουλίου; Πιστεύω ότι πρέπει να τοποθετήσουμε αυτήν την έκθεση, καθώς και την εκκολαπτόμενη οδηγία, στο πλαίσιο της ενεργειακής πολιτικής της Ευρωπαϊκής Ένωσης με τους ακόλουθους τρεις στόχους: το ανταγωνιστικό κόστος, την ασφάλεια του ενεργειακού εφοδιασμού και την προστασία του περιβάλλοντος.
<P>
Από την 29η Φεβρουαρίου αυτού του έτους, έχουμε μια κοινή αγορά ηλεκτρικής ενέργειας, στην οποία όμως δυστυχώς παρατηρούνται στρεβλώσεις του ανταγωνισμού που εξακολουθούν να είναι σημαντικές και οι οποίες δυστυχώς γίνονται εις βάρος τόσο της συνδυασμένης παραγωγής των ανανεώσιμων πηγών ενέργειας και της εξοικονόμησης ενέργειας, όσο και των μελλοντικών μορφών ενέργειας. Οι λόγοι είναι οι τιμές της ενέργειας που δεν αντικατοπτρίζουν το εξωτερικό της κόστος, με σημαντικές επιδοτήσεις, που παραμένουν τόσο στον τομέα της πυρηνικής ενέργειας όσο και στον τομέα της ενέργειας που παράγεται από ορυκτά καύσιμα.
<P>
Η οδηγία που μελετάται αυτή τη στιγμή θα πρέπει, κατά τη γνώμη μου, να ακολουθήσει δύο στόχους. Πρώτον, θα χρειαστεί μια αναγκαία διόρθωση αυτής της ατελούς αγοράς, ώστε να προστατεύσουμε τις ανανεώσιμες πηγές ενέργειας που είναι ιδιαίτερα ευαίσθητες, και δεύτερον να θέσουμε τα θεμέλια των ανανεώσιμων πηγών ενέργειας ώστε να προχωρήσουν προς την κατεύθυνση που πρέπει να ακολουθήσουν από τώρα έως το 2030, το 2040, να καταστούν δηλαδή ικανές να αναλάβουν το μεγαλύτερο μέρος του ενεργειακού συνόλου της Ευρωπαϊκής Κοινότητας.
<P>
Έχουμε πολλούς λόγους για τους οποίους πρέπει να βαδίσουμε προς αυτήν την κατεύθυνση. Πρώτον, την προστασία του περιβάλλοντος, αλλά και τη δημιουργία θέσεων εργασίας. Γνωρίζουμε, από μελέτες, και από αριθμούς που έχουμε παρουσιάσει, ότι οι ανανεώσιμες πηγές ενέργειας δημιουργούν πολύ περισσότερες θέσεις εργασίας από τις κλασικές μορφές ενέργειας. Γνωρίζουμε ότι πρέπει να προετοιμάσουμε την Ευρώπη για μια παγκόσμια αγορά ανανεώσιμων μορφών ενέργειας και έχουμε επίσης γεωστρατηγικά συμφέροντα για να μειώσουμε την εξάρτησή μας από περιοχές που βρίσκονται συχνά σε κρίση.
<P>
Ποιοι πρέπει να είναι οι ακρογωνιαίοι λίθοι αυτής της μελλοντικής οδηγίας; Θα πρέπει καταρχήν να βασίζεται τόσο στα άρθρα της Συνθήκης, που αναφέρονται στην εσωτερική αγορά, όσο και στα άρθρα που σχετίζονται με το περιβάλλον. Θα χρειαστούν φιλόδοξοι και σαφώς καθορισμένοι στόχοι σε ευρωπαϊκό επίπεδο στα πλαίσια των ορίων που καθορίζονται στο Λευκό Βιβλίο της Επιτροπής: 12% για την πρωτογενή ενέργεια και 23% για την παραγωγή ηλεκτρικής ενέργειας. Αφού καθορίσουμε αυτούς τους στόχους σε ευρωπαϊκό επίπεδο, θα χρειαστεί μια διαπραγμάτευση τύπου burden sharing, κατανομής βαρών, μεταξύ της Επιτροπής και των κρατών μελών με σκοπό την επίτευξη μιας αμοιβαίας συμφωνίας σχετικά με τους ειδικούς εθνικούς στόχους οι οποίοι εάν συνδυαστούν θα αποτελέσουν, με λίγα λόγια, τον ευρωπαϊκό στόχο.
<P>
Στο θέμα των μέσων που πρέπει να υλοποιηθούν, η έκθεσή μου συστήνει την επικουρικότητα. Πιστεύω ότι είναι πολύ νωρίς για να κρίνουμε τα διάφορα μέσα που μπορούμε να κατηγοριοποιήσουμε. Από τη μια πλευρά, έχουμε τα συστήματα εγγυημένων τιμών, που βοήθησαν στην προώθηση της βιομηχανίας της ανανεώσιμης ενέργειας στην Ευρώπη. Από την άλλη πλευρά, έχουμε τα συστήματα εμπορίου που γεννιούνται στις Κάτω Χώρες, στη Δανία, όπου θα παραμείνουν πολλά διοικητικά και τεχνικά προβλήματα που πρέπει να επιλυθούν.
<P>
Προτείνουμε λοιπόν να κάνει η Επιτροπή μια αξιολόγηση των διαφόρων μέσων το 2005 και έως αυτήν την ημερομηνία να υπάρξει επικουρικότητα, καθώς επίσης και μια συγκράτηση της Επιτροπής, όσον αφορά τη ρύθμιση των επιδοτήσεων προς τις ανανεώσιμες πηγές ενέργειας. Πιστεύω ότι δεν πρέπει να καταργήσουμε τις επιδοτήσεις προς τις ανανεώσιμες πηγές ενέργειας όταν υπάρχουν πολύ πιο σημαντικές επιδοτήσεις προς τους τομείς της πυρηνικής ενέργειας και του άνθρακα.
<P>
Ένα τελευταίο σημείο που θέλω να τονίσω είναι ότι θα χρειαστεί ένα σύστημα σήμανσης και ενημέρωσης για όλες τις μορφές ηλεκτρικής ενέργειας. Σε μια εσωτερική αγορά, θα πρέπει ο καταναλωτής να είναι ενημερωμένος και θα πρέπει κάθε μορφή ηλεκτρικής ενέργειας να παρέχει αυτήν την ενημέρωση και όχι μόνο η «πράσινη» ηλεκτρική ενέργεια.
<P>
Ευχαριστώ εκ των προτέρων όλους τους συναδέλφους που βοήθησαν, σε μια ομαδική εργασία, να συντάξω αυτήν την έκθεση και ανυπομονώ να ακούσω τα σχόλιά τους.

<SPEAKER ID=178 LANGUAGE="DE" NAME="Kronberger">
 - (DE) Κύριε Πρόεδρε, θέλω να συγχαρώ τον εισηγητή. Πρόκειται για μια εξαιρετική εργασία. Στον τομέα της ενέργειας από ανανεώσιμες πηγές έχουμε κατά βάση εξαιρετικά βασικά έγγραφα, όπως η αναφερθείσα Λευκή Βίβλος που περιέχει μια περίφημη επιχειρηματολογία. Γενικά όλοι είναι υπέρ των ανανεώσιμων πηγών ενέργειας. Όλοι υποστηρίζουν ότι τις χρειαζόμαστε, και ότι αποτελούν συστατικό στοιχείο του 21ου αιώνα, συγκεκριμένα της σκέψης του 21ου αιώνα. Ο καθένας θέλει όμως να διαμορφώσει τα πράγματα λίγο διαφορετικά από τους άλλους και πολύ συχνά το αποτέλεσμα είναι να μην έχουμε μιαν ενιαία γραμμή για την επίτευξη αυτών των στόχων.
<P>
Το δεύτερο σημείο που μας απασχολεί είναι το πρόβλημα της πόλωσης. Από τη μία πλευρά έχουμε τους υποστηρικτές των ανανεώσιμων πηγών ενέργειας, δηλαδή ανθρώπους με οικολογικό προσανατολισμό, με προσανατολισμό προς το μέλλον. Από την άλλη πλευρά έχουμε εκείνους που μας εφοδιάζουν με πετρέλαιο, τους εμπόρους και τους παραγωγούς, οι οποίοι επιθυμούν ακριβώς το αντίθετο. Εδώ καλλιεργείται μια εχθρότητα. Θεωρώ ότι πρέπει να ξεπεράσουμε την εχθρότητα αυτή και να αναγνωρίσουμε ότι οι ανανεώσιμες πηγές ενέργειας έχουν ένα και μοναδικό εχθρό, την άγνοια σχετικά με τις φανταστικές δυνατότητες που μας προσφέρονται.
<P>
Πρώτον, τα περιβαλλοντικά πλεονεκτήματα και δεύτερον τα πλεονεκτήματα ως προς τις θέσεις εργασίας. Θεωρώ ότι οτιδήποτε επενδύεται στον τομέα αυτό δεν αποτελεί ούτε επιδότηση ούτε ενίσχυση, αλλά είναι μια εύλογη επένδυση από την άποψη εθνικής οικονομίας, και αυτό πρέπει να το καταλάβουμε. Τέταρτο, θα έπρεπε να μας είναι σαφές ότι τον τελευταίο καιρό οι πηγές ορυκτών καυσίμων οδήγησαν σε διακυμάνσεις των τιμών μεταξύ 10 και 30 δολαρίων ανά βαρέλι. Πέμπτο, υπάρχουν όλο και περισσότερες μελέτες που επισημαίνουν ότι τα πραγματικά αποθέματα ορυκτών καυσίμων είναι σημαντικά μικρότερα από ότι γνωρίζουμε σήμερα. Έκτο, ερχόμαστε παγκοσμίως σε αντιπαραθέσεις για τα υπόλοιπα αποθέματα της υφηλίου, και μπορούμε να τις δούμε αρχίζοντας από την Τσετσενία και φτάνοντας μέχρι τον Περσικό Κόλπο και την Αφρική.
<P>
Αν τώρα αναγνωρίσουμε ότι οι ανανεώσιμες πηγές ενέργειας, μεταξύ άλλων, μας φέρνουν και την ειρήνη, τότε θα κάνουμε αύριο ένα μεγάλο βήμα, εάν εγκρίνουμε την έκθεση αυτή.

<SPEAKER ID=179 LANGUAGE="DE" NAME="Mombaur">
Κύριε Πρόεδρε, κυρία Αντιπρόεδρε, κυρίες και κύριοι, αγαπητοί συνάδελφοι, από το 1996 το Κοινοβούλιο είναι σε γενικές γραμμές σύμφωνο στο ζήτημα αυτό. Θέλω μάλιστα να υπενθυμίσω ότι ήταν το Κοινοβούλιο εκείνο που ώθησε την προηγούμενη Επιτροπή προς την κατεύθυνση αυτής της πολιτικής. Η αρχή δεν έγινε με τη Λευκή Βίβλο αλλά με την πρωτοβουλία του Κοινοβουλίου και επιτρέψτε μου να το υπενθυμίσω αυτό ως ο εισηγητής της εν λόγω πρωτοβουλίας.
<P>
Χρειαζόμαστε ένα σαφώς υψηλότερο ποσοστό χρήσης πρωτογενούς ενέργειας. Έχουμε ήδη προχωρήσει πολύ όχι όμως αρκετά. Το χρειαζόμαστε για λόγους που επιβάλλουν οι κλιματικές συνθήκες αλλά και η βιομηχανική πολιτική, διότι εν προκειμένω αποβλέπουμε στην κατάκτηση της παγκόσμιας αγοράς. Ως εκ τούτου επιτρέψτε μου να ευχαριστήσω εξ ονόματος της επιτροπής τον εισηγητή και να επισημάνω ότι το 80% των τροπολογιών που έχουν υποβληθεί είναι κατά συνέπεια αδιαμφισβήτητες. Και μια ενδιάμεση παρατήρηση: Όποιος είναι ακόμα παρών σήμερα το βράδυ, δεν πρέπει να έχει ανανεώσιμη, αλλά ανεξάντλητη ενέργεια. Έτσι η εκπροσώπησή μας αντιστοιχεί πλήρως στη θεματική που συζητούμε.
<P>
Δυστυχώς είμαι αναγκασμένος να επισημάνω ότι στην έκθεση υπάρχουν και μερικά σημεία που είτε είναι λάθος, είτε αντίκεινται στη Συνθήκη, είτε είναι αδύνατον να τα υποστηρίξει κανείς από πολιτική άποψη. Λάθος είναι για παράδειγμα να θεωρεί κανείς θαυματουργά τα συστήματα τροφοδοτήσεως. Είναι φυσικά σωστό ότι έχουν προχωρήσει πολύ τα κράτη όπου υπάρχει το σύστημα τροφοδοτήσεως όμως αυτό δεν οφείλεται στο σύστημα τροφοδοτήσεως αλλά στη χρηματοδότηση που καταβάλλεται εκεί. Δεν πρέπει να συγχέει κανείς τις αιτίες. Ως εκ τούτου συμφωνούμε με την Επιτροπή ότι τα κράτη θα πρέπει πρώτα να πειραματιστούν. Είναι πολύ νωρίς για να θεωρεί κανείς θαυματουργό ένα σύστημα και να καταδικάζει κάποιο άλλο.
<P>
Δεύτερο, η έκθεση έρχεται σε μερικά σημεία σε αντίθεση προς τη Συνθήκη. Πρόκειται ιδίως για τα σημεία σχετικά με την πολιτική ενισχύσεων. Είναι σωστό ότι σήμερα, και πιθανότατα για αρκετό καιρό ακόμα, η ενέργεια από ανανεώσιμες πηγές χρειάζεται ως αρχική ώθηση λειτουργικές ενισχύσεις. Τούτο είναι απόλυτα σωστό και αντιστοιχεί στη Συνθήκη. Όμως δεν είναι ασφαλώς σωστό να χορηγείται στην ενέργεια από ανανεώσιμες πηγές η ίδια βοήθεια όπως σε όλες τις άλλες μορφές ενέργειας, δεδομένου ότι η συμμετοχή της στη σύνθεση της καταναλούμενης ενέργειας έχει μεγάλη διαφορά και δεν είναι σωστό να αφαιρεί κανείς μακροπρόθεσμα ενισχύσεις από τον ένα και να τις δίνει στον άλλο.
<P>
Η τρίτη μου παρατήρηση αφορά επίσης ένα σημείο όπου η απόφαση δεν συμβαδίζει με την Συνθήκη. Στο πλαίσιο της Ευρωπαϊκής Ένωσης δεν είναι δυνατόν να εξαγγέλλουμε καταναγκαστικά υποχρεώσεις όσον αφορά τα κράτη μέλη. Η Ευρωπαϊκή Ένωση δεν διαθέτει τέτοια νομική βάση ούτε νομιμοποίηση, και κατά συνέπεια δεν μπορεί να επιβάλει κυρώσεις. Στη Σύνοδο Κορυφής της Λισσαβόνας, το Συμβούλιο απέρριψε εξάλλου ομόφωνα αυτήν την τακτική για τον τομέα των αγορών εργασίας. Επομένως είναι σωστό το συγκεκριμένο ζήτημα να θεωρηθεί υπόθεση της οικονομικής πολιτικής που αφορά το κοινοτικό συμφέρον και για τον λόγο αυτό πρέπει να θεσπισθούν διαπραγματεύσεις για την κατανομή του βάρους.
<P>
Δεν μπορώ να συμφωνήσω, ιδίως όταν γίνεται λόγος για τη μάστιγα του προσφέροντος φθηνότερα. Μια τέτοια δήλωση ισοδυναμεί με περιφρόνηση προς τους καταναλωτές και προς την ισορροπία μεταξύ προσφοράς και ζήτησης. Εκτός αυτού, όπως καταλαβαίνετε, δεν μας ενθουσιάζει η ιδέα μιας νέας γραφειοκρατίας ακόμα και αν στολίζεται με τον μανδύα μιας υπηρεσίας της ΕΕ. Κυρία Αντιπρόεδρε, επιτρέψτε μου να κάνω τρεις συστάσεις στην Επιτροπή.
<P>
Πρώτον, στην οδηγία σας, το σχέδιο της οποίας περιμένουμε, καλό θα ήταν να προωθήσετε τη χρήση όλων των ειδών ενέργειας από ανανεώσιμες πηγές και να προτείνετε κατά δύναμη ένα ενιαίο πλαίσιο ενίσχυσης.
<P>
Δεύτερον, όσον αφορά τις οικονομικές ενισχύσεις θα έπρεπε να γίνουν διαφοροποιήσεις μεταξύ όλων των ειδών ενέργειας και εκείνων των ειδών που χρειάζονται τη συγκεκριμένη οικονομική ενίσχυση. Θα πρέπει να είναι δυνατή μια τέτοια διαφοροποίηση.
<P>
Τρίτον, και το θεωρώ πολύ σημαντικό για το συμφέρον των επενδυτών: στην περίπτωση που πάρει κάποτε τη θέση των συστημάτων που δοκιμάζονται σήμερα στην Ευρώπη, είτε στα κράτη, είτε στην Ένωση, κάποιο καινούργιο σύστημα, τότε δεν θα πρέπει να θιγούν εκείνοι που επενδύουν σήμερα. Θα πρέπει να έχουν μακροπρόθεσμη προστασία. Τούτο θα πρέπει να αποτελέσει σαφές μήνυμα τόσο προς την Αρχή Ανταγωνισμού όσο και προς το αρμόδιο τμήμα της Επιτροπής για την ενέργεια, ένα μήνυμα που επιθυμούμε να ακουσθεί στις αγορές.

<SPEAKER ID=180 LANGUAGE="DE" NAME="Linkohr">
Κύριε Πρόεδρε, θα ήθελα και εγώ να ευχαριστήσω τον κ. Turmes εξ ονόματος της Ομάδας μου για την εξαιρετική και ενδελεχή εργασία που επένδυσε στην εκπόνηση αυτής της έκθεσης. Δεν μας λείπουν οι εκθέσεις. Είχαμε την έκθεση Mombaur, την έκθεση Rothe, η πρώην συνάδελφός μας κ. Bloch von Blottnitz είχε εκπονήσει και αυτή μιαν έκθεση καθώς και η κ. Ahern και, αν θυμάμαι καλά, είχα και εγώ ο ίδιος εκπονήσει κάποια έκθεση. Εκθέσεις λοιπόν υπάρχουν αρκετές και έχουν μεταφραστεί σε όλες τις δυνατές γλώσσες.
<P>
Το ζητούμενο όμως είναι να αναλάβουμε πρωτοβουλίες και να υλοποιήσουμε αυτά που είχαμε αποφασίσει. Είχαμε αποφασίσει ότι το ποσοστό της ενέργειας από ανανεώσιμες πηγές θα πρέπει από το 6% να φθάσει στο 12%. Αν έχω συγκρατήσει καλά τους αριθμούς σήμερα δεν έχουμε φθάσει ούτε καν το 6% και βρισκόμαστε ακόμα στο 5,4%. Πάντως αυτοί είναι οι αριθμοί της Επιτροπής. Πώς τα καταφέραμε έτσι; Το 95% της ενέργειας από ανανεώσιμες πηγές στην Ευρωπαϊκή Ένωση συνιστούν η βιομάζα και η υδροηλεκτρική ενέργεια. Μόνο το 5% είναι αιολική ενέργεια ή ηλιακή ή φωτοβολταϊκή ενέργεια Μόνο το 5%! Τούτο σημαίνει, εάν θέλω να διπλασιάσω τον αριθμό αυτό και στην υδροηλεκτρική ενέργεια αντιμετωπίσω φυσικά όρια, αφού δεν μπορεί να κατασκευάσει κανείς απεριόριστα πολλές μεγάλες μονάδες παραγωγής ηλεκτρικής ενέργειας - ακόμα και η εκμετάλλευση των Αλπεων έχει και αυτή τα όριά της - τότε θα πρέπει να σκεφτώ κάτι καινούργιο, για παράδειγμα μια σύνδεση με τη γεωργική πολιτική.
<P>
Κυρία Επίτροπε, θέλω εν προκειμένω να σας παρακαλέσω να δημιουργήσετε μια σύνδεση με τη γεωργική πολιτική, να συνάψετε μια συμμαχία. Με την ένταξη, π.χ., στην Ευρώπη κρατών όπως η Πολωνία θα δημιουργηθούν νέα περιθώρια, επειδή τα κράτη αυτά έχουν μεγάλες γεωργικές εκτάσεις και στη γεωργία απασχολείται ένα υψηλό ποσοστό του πληθυσμού τους το οποίο στα επόμενα 10 με 20 χρόνια θα μπει στην ανεργία, εφόσον θα προχωρήσουν σε εντατικές καλλιέργειες. Πρέπει βέβαια να θέσει κανείς εν προκειμένω και το ερώτημα της χρηματοδότησης. Αλλά εδώ έχουμε τουλάχιστον τεχνικά περιθώρια.
<P>
Όσον αφορά τις ανανεώσιμες πηγές ενέργειας και τη χρηματοδότησή τους σε εθνικό επίπεδο, θέλω να προσθέσω σύντομα δυο λόγια. Προκειμένου να έχουμε πράγματι μιαν ευρωπαϊκή αγορά, θεωρώ ότι, τουλάχιστον μεσοπρόθεσμα, θα πρέπει να γίνουν συμβατά μεταξύ τους τα δύο συστήματα όσο και να διαφέρουν το ένα από το άλλο. Δεύτερον, οι ενισχύσεις θα πρέπει επίσης να μειώνονται προοδευτικά. Ίσως όχι ριζικά, μια και έτσι δεν θα είχαμε κανένα αποτέλεσμα, αλλά πρέπει να εμφανίζουν μια φθίνουσα τάση, ώστε να μπορέσουν να χρησιμοποιηθούν οι καλύτερες τεχνολογίες, μια και υπάρχει συνεχής τεχνολογική πρόοδος και στην περίπτωση της ενέργειας από ανανεώσιμες πηγές.
<P>
Δεν συμμερίζομαι την άποψη του κ. Mombaur και μπορώ εύκολα να φανταστώ ότι θα πρέπει να κάνουμε μερικές σκέψεις σχετικά με την επιβολή κυρώσεων, ειδάλλως το όλο ζήτημα. δεν θα έχει νόημα. Δεσμευθήκαμε για παράδειγμα στο πλαίσιο των αποφάσεων του Κιότο να τηρήσουμε μερικές ποσοστώσεις. Δεν είναι δυνατόν να επιβληθούν σε κάποιον κυρώσεις, επειδή δεν τηρεί τις ποσοστώσεις. Αν είχαμε καθιερώσει με αυτόν τον τρόπο το ευρώ, αν δεν υπήρχαν δηλαδή κυρώσεις στην περίπτωση που κάποιος δεν τηρεί τους σχετικούς όρους, τότε το ευρώ θα είχε αποτύχει. Στο ζήτημα της ενέργειας από ανανεώσιμες πηγές ή αντίστοιχα στην πολιτική για τη μείωση των εκπομπών διοξειδίου του άνθρακα δεν θα μπορέσουμε να συνεχίσουμε μακροπρόθεσμα δίχως την επιβολή κυρώσεων. Είναι ανεπίτρεπτο να αναλαμβάνει κανείς υποχρεώσεις και κατόπιν να μην τις τηρεί. Επαναλαμβάνω συνεχώς ότι χωρίς την επιβολή κυρώσεων δεν θα μπορέσει να λειτουργήσει αυτή η κοινή ενεργειακή πολιτική μια και σε τελευταία ανάλυση περί αυτού πρόκειται. Είναι ίσως δυσάρεστο, αλλά δεν θα λειτουργήσει διαφορετικά.

<SPEAKER ID=181 LANGUAGE="EN" NAME="Clegg">
Κύριε Πρόεδρε, θα ήθελα να επαναλάβω τις ευχαριστίες μου προς τον εισηγητή για τον εξαιρετικά συνεργάσιμο τρόπο με τον οποίο προσέγγισε αυτήν τη σημαντική έκθεση, και χαίρομαι που συμμετέχω στην οικεία αυτή συγκέντρωση φανατικών των ανανεώσιμων μορφών ενέργειας τόσο αργά το βράδυ.
<P>
Τρία σημεία - πρώτον, το όλο ζήτημα της διασφάλισης ισότιμης μεταχείρισης. Μας φαίνεται ουσιώδες το ότι, αν πρόκειται να δώσουμε στις ανανεώσιμες μορφές ενέργειας τις δυνατότητες και την ανάπτυξη που δικαιούνται, είναι σωστό να επιδιώξουμε και να θέσουμε ως στόχο την διασφάλιση ισότιμης μεταχείρισης. Αυτό απαιτεί, πάνω και πέρα από οτιδήποτε άλλο, μια πτωτική πίεση στα απαράδεκτα υψηλά και αμφιβόλου νομιμότητας επίπεδα επιδοτήσεων, τα οποία εξακολουθούν να προσανατολίζονται προς τις ενεργειακές πηγές ορυκτών καυσίμων στην Ευρωπαϊκή Ένωση, κυρίως, χωρίς βέβαια αυτό να δικαιολογείται, στη βιομηχανία άνθρακα σε ορισμένα μεγάλα κράτη μέλη. Όσο συνεχίζονται αυτές οι επιδοτήσεις για τα ορυκτά καύσιμα, οι οποίες στρεβλώνουν την αγορά, δεν μπορούμε να μιλάμε ρεαλιστικά για ένα δίκαιο ή ισότιμο παιχνίδι στην Ευρωπαϊκή Ένωση. Σ' αυτό το πλαίσιο, συμμεριζόμαστε την άποψη του εισηγητή, ότι δηλαδή απαιτούνται κάποιες ειδικές διατάξεις για τις επιδοτήσεις, όσο αυτές συνεχίζουν να στρεβλώνουν την αγορά αλλού.
<P>
Αναφορικά με τους στόχους, συμφωνώ ιδιαίτερα με τον κ. Linkohr. Δεν μπορούμε να μιλάμε σοβαρά γι' αυτό, χωρίς να προσπαθούμε να προσθέσουμε στηρίγματα κάποιας μορφής, ηθικά, οικονομικά ή άλλα, στην έννοια των στόχων. Δεν χαρήκαμε πολύ με τις πρώιμες εκδοχές του εισηγητή, διότι είχαμε την αίσθηση ότι οι στόχοι βρίσκονταν εκεί με στόχο απλώς τη βραχυπρόθεσμη μάλλον διαχείριση της αγοράς των ανανεώσιμων ενεργειακών πηγών. Αυτό δεν είναι ούτε βιώσιμο ούτε επιθυμητό, αλλά μας φαίνεται ότι ένα κράμα των πιέσεων προς τους στόχους, σε συνδυασμό με τον ανταγωνισμό ανάμεσα σε αποτελεσματικές βιομηχανίες ανανεώσιμων μορφών ενέργειας, είναι η μακροπρόθεσμη προσέγγιση που θα πρέπει να υιοθετήσουμε.
<P>
Τέλος, θέλω να κάνω μια έκκληση εκ μέρους της Ομάδας μου: ας μην εγκαθιδρύσουμε άλλη μια υπηρεσία. Η παράγραφος 22 της παρούσας έκθεσης απαιτεί την ίδρυση μιας ευρωπαϊκής υπηρεσίας διαρκούς ενέργειας. Το Κοινοβούλιο και τα ευρωπαϊκά θεσμικά όργανα έχουν προκαλέσει έναν καταιγισμό νέων υπηρεσιών σ' όλη την Ευρωπαϊκή Ένωση. Αυτό δεν μας βοηθά απαραίτητα να ακολουθήσουμε τις πολιτικές που θέλουμε - στην πραγματικότητα, μπορεί να προκαλέσει την περιθωριοποίηση της πολιτικής στο σύνολό της.

<SPEAKER ID=182 LANGUAGE="EN" NAME="Ahern">
Κύριε Πρόεδρε, θα ήθελα να συγχαρώ τον εισηγητή για τη σκληρή δουλειά του και κυρίως για τον εξαίρετο καθορισμό των ανανεώσιμων. Αυτή η οδηγία πρέπει να προσανατολιστεί αποκλειστικά στη στήριξη των νέων ανανεώσιμων τεχνολογιών που δεν είναι ακόμα εμπορικά βιώσιμες.
<P>
Η οδηγία, όπως ήδη ανέφεραν κάποιοι από τους ομιλητές, χρειάζεται δεσμευτικούς στόχους, έτσι ώστε τα κράτη μέλη και ολόκληρη η Ευρωπαϊκή Ένωση να επιτύχουν μια σημαντική αύξηση στο μερίδιο των ανανεώσιμων μορφών ενέργειας στο σύνολο της αγοράς ενέργειας. Σημειώνω ότι η Επιτροπή προτείνει μια αναθεώρηση για το 2005, αλλά θα σας ωθούσα να ζητήσετε και από τα κράτη μέλη να πραγματοποιούν ετήσιες εκθέσεις για την επίτευξη των στόχων της Λευκής Βίβλου.
<P>
Θα ήθελα, επίσης, να μην καθορίσει η οδηγία ανώτατο όριο ή περιορισμό στους μηχανισμούς άμεσης στήριξης που επιλέγουν τα μεμονωμένα κράτη μέλη. Πρέπει, επίσης, να ενθαρρύνει τη δίκαιη και χωρίς διακρίσεις πρόσβαση στο δίκτυο, ως το πιο σημαντικό σημείο. Η οδηγία πρέπει, επιπλέον, να περικλείει μηχανισμούς που θα αποτρέπουν, όπως ήδη ακούσαμε, τα κράτη μέλη από τη χορήγηση επιδοτήσεων, οι οποίες στρεβλώνουν την αγορά, για τις παραδοσιακές μορφές ενέργειας, ιδίως τα ορυκτά καύσιμα και την πυρηνική ενέργεια. Υπάρχουν, εδώ και πολύ καιρό, πολλές συγκεκαλυμμένες επιδοτήσεις προς τον πυρηνικό τομέα για τις οποίες απαιτείται επειγόντως αναθεώρηση, αν όχι ολοκληρωτική κατάργηση. Οι προσπάθειες να θεωρηθεί η υποστήριξη προς τις ανανεώσιμες μορφές ενέργειας ως στρέβλωση της αγοράς, στα πλαίσια των τεράστιων επιδοτήσεων προς την πυρηνική ενέργεια και τα ορυκτά καύσιμα που υπάρχουν στην Ευρωπαϊκή Ένωση, είναι εντελώς αβάσιμες. Ελπίζω ότι ο Επίτροπος θα πάρει πραγματικά το ζήτημα στα σοβαρά.
<P>
Η οδηγία πρέπει να προτείνει ρητώς ένα σύστημα υποστήριξης και προνόμια για τις μικρομεσαίες επιχειρήσεις όσον αφορά στην αποκεντρωμένη παραγωγή και διανομή των ανανεώσιμων μορφών ενέργειας. Πρέπει να περικλείει κίνητρα που θα επιτρέπουν στα κράτη μέλη να παρέχουν με σαφήνεια προνόμια για τις περιφέρειες, κυρίως τις αγροτικές, αναφορικά με την "πράσινη" παραγωγή εντάσεως εργασίας. Το πιο σημαντικό είναι να προτείνει η οδηγία μηχανισμούς για την εσωτερικοποίηση του εξωτερικού κόστους της παραδοσιακής ενεργειακής παραγωγής.
<P>
Τέλος, θα τόνιζα ότι είναι σημαντικό να συμπεριλάβουν κάποιες επιχειρήσεις των κρατών μελών τις ανανεώσιμες μορφές ενέργειας στις εναλλακτικές λύσεις τους για τον τομέα της ηλεκτρικής ενέργειας σε ποσοστό τουλάχιστον αντίστοιχο με την συνολική δέσμευση της Ευρωπαϊκής Ένωσης, που περιλαμβάνεται στη Λευκή Βίβλο για τις ανανεώσιμες μορφές ενέργειας, όπως εγκρίθηκε από το Συμβούλιο και το Κοινοβούλιο. Θα ήθελα να αναφερθώ ιδιαίτερα στο απογοητευτικό ποσοστό αποδοχής στο Ηνωμένο Βασίλειο, την Ιρλανδία και τη Γαλλία. Εδώ μπορούμε να δούμε καθαρά από τις εμπειρικές μελέτες ότι η πρόσβαση στο δίκτυο είναι μακράν ο καλύτερος τρόπος επίτευξης υψηλών ποσοστών ανανεώσιμων μορφών ενέργειας, απ' ό, τι οι άλλες μέθοδοι που έχουν χρησιμοποιηθεί σ' αυτές τις χώρες.

<SPEAKER ID=183 LANGUAGE="EN" NAME="Gallagher">
Κύριε Πρόεδρε, πιστεύω ότι όλοι μας συμφωνούμε ότι η ανάπτυξη των ανανεώσιμων πηγών ενέργειας είναι ο μόνος δρόμος. Αν είμαστε σοβαροί γι' αυτό το θέμα, πρέπει να είμαστε έτοιμοι να διαθέσουμε ποσά για την έρευνα και την ανάπτυξη σ' αυτόν τον τομέα, τόσο σε εθνικό όσο και σε ευρωπαϊκό επίπεδο.
<P>
Το Κοινοβούλιο πρόσφατα ψήφισε υπέρ της διατήρησης και της αύξησης της χρηματοδότησης για το πρόγραμμα SAVE. Στη δική μου πατρίδα, την Ιρλανδία, ένα συνολικό ποσό 125 εκατομμυρίων ευρώ διατέθηκε για την ανάπτυξη ενός φιλικού προς το περιβάλλον τομέα διαρκούς ενέργειας. Χαίρομαι που ο εισηγητής αναγνωρίζει τους δεσμούς ανάμεσα στο ζήτημα των ανανεώσιμων πηγών ενέργειας και στους ευρύτερους προβληματισμούς πολιτικής.
<P>
Η δημιουργία μιας εσωτερικής αγοράς ηλεκτρικής ενέργειας θα πρέπει να παρέχει στους καταναλωτές ηλεκτρικής ενέργειας πραγματικές επιλογές. Η εισαγωγή ενός στοιχείου ανταγωνισμού σε κάθε βιομηχανία πρέπει να οδηγεί σε πιο ευνοϊκές για τον καταναλωτή τιμές.
<P>
Ενώ είναι επιθυμητή η διασφάλιση ισότιμης μεταχείρισης, μπορεί να είναι επίσης αναγκαίο να χορηγούνται επιδοτήσεις για ορισμένα είδη ενέργειας για την προώθηση άλλων στόχων. Σαφώς η ανάπτυξη των ανανεώσιμων μορφών ενέργειας συνδέεται τόσο με περιβαλλοντικούς στόχους, όσο και με ζητήματα απασχόλησης, περιφερειακής ανάπτυξης, και με την προώθηση τοπικών πρωτοβουλιών. Θα ήθελα να δω την ανάπτυξη μικρών τοπικών πρωτοβουλιών, που θα ενδυναμώσουν την ανάπτυξη της υπαίθρου με την παροχή 20 έως 30 θέσεων εργασίας περίπου για κάθε σχέδιο. Τέτοια σχέδια δεν πρέπει να είναι μόνο ανοιχτά στον επιχειρηματικό τομέα, αλλά και οι τοπικές ομάδες, όπως μικροί τοπικοί συνεταιρισμοί, πρέπει να ενθαρρυνθούν για την ίδρυση τέτοιων τοπικών επιχειρήσεων.
<P>
Η έκθεση αυτή δηλώνει ότι τα σχέδια για τις ανανεώσιμες μορφές ενέργειας δεν πρέπει να θεωρούνται σαφής και άμεση επιδότηση βάσει των κανονισμών για τις κρατικές ενισχύσεις. Σημασία έχει να επιτραπεί στα κράτη μέλη να συνεχίσουν να επιδοτούν τις ανανεώσιμες μορφές ενέργειας, οι οποίες δεν είναι ακόμα οικονομικά βιώσιμες. Πέρα από τα ολοφάνερα περιβαλλοντικά και άλλα οφέλη, αυτό μπορεί στην πραγματικότητα να δικαιολογηθεί για λόγους ανταγωνισμού. Είναι σαφές ότι υπάρχουν σοβαρές στρεβλώσεις της ενεργειακής αγοράς, με πολλές κρυφές επιδοτήσεις προς την ενέργεια που βασίζεται στον άνθρακα και το πετρέλαιο. Θα ήταν σχεδόν αδύνατο να προσδιορίσουμε ποσοτικά αυτές τις επιδοτήσεις οι οποίες έχουν ενσωματωθεί στη βιομηχανία έπειτα από δεκαετίες κατασκευής γεννητριών.
<P>
Αντιμετωπίζουμε ακόμα μια σημαντική πρόκληση για την τήρηση των δεσμεύσεών μας αναφορικά με τον περιορισμό των εκπομπών αερίων που συντελούν στο φαινόμενο του θερμοκηπίου στον τομέα της ενέργειας με βάση το Πρωτόκολλο του Κιότο, και παράλληλα για την προώθηση της ανάπτυξης μέσα στις οικονομίες μας. Πιστεύω ότι, ενώ κάθε κράτος μέλος πρέπει να εργάζεται για την επίτευξη του στόχου του 12% ως προς τις ανανεώσιμες μορφές ενέργειας, η επιβολή ενός ενιαίου δεσμευτικού στόχου δεν θα βοηθούσε λόγω των μεγάλων διαφορών στη δομή της ενεργειακής αγοράς ανάμεσα στα κράτη μέλη.
<P>
Όλα όσα είπα μέχρι τώρα αναφέρονται στη θετική πλευρά· ωστόσο, από την αρνητική πλευρά η έκθεση συγκεκριμένα απαιτεί την εξαίρεση της τύρφης. Τα εργοστάσια παραγωγής ενέργειας από τύρφη λειτουργούν πολύ καλά στη χώρα μου, και συνεισφέρουν σημαντικά στα ενεργειακά αποθέματα της Ιρλανδίας. Επιπρόσθετα, η έκθεση ζητεί επίμονα την επιβολή ενεργειακού φόρου στην Ευρώπη. Αντιτίθεμαι πλήρως σε αυτήν την προσέγγιση, και απορρίπτω αυτόν τον φόρο. Συνεπώς, λυπάμαι που λέω ότι η τελική μου ψήφος για το σχέδιο αυτό θα επηρεαστεί σε σημαντικό βαθμό.

<SPEAKER ID=184 NAME="Vidal-Quadras Roca">
Κύριε Πρόεδρε, η ανάγκη προώθησης της ανάπτυξης των ανανεώσιμων πηγών ενέργειας είναι ένα ουσιαστικό θέμα κάθε φορά που τίθενται ζητήματα όπως η συμφωνία του Πρωτοκόλλου του Κυότο και η εκπλήρωση των υποχρεώσεών μας για μείωση των εκπομπών ρύπων που συντελούν στο φαινόμενο του θερμοκηπίου ή όταν μιλάμε για αειφορία της ενεργειακής πολιτικής. Παράλληλα όλοι έχουμε στο νου μας το γεγονός ότι η υποστήριξη των ανανεώσιμων πηγών ενέργειας είναι ένα από τα πλέον σημαντικά καθήκοντα προκειμένου να επιτευχθούν ουσιαστικά αποτελέσματα, ιδιαίτερα σε ό,τι αφορά τον έλεγχο των εκπομπών διοξειδίου του άνθρακα, όπως και για να επιτευχθεί ο στόχος που έχει προταθεί στη Λευκή Βίβλο για να φθάσουμε σε ένα 12% ανανεώσιμων πηγών ενέργειας έως το έτος 2001. Τώρα λοιπόν, έχοντας επίγνωση αυτής της αναγκαιότητας, υπάρχει μια σειρά από σχετικά γεγονότα που πρέπει να μελετήσουμε.
<P>
Κατ' αρχάς, πρέπει να πούμε ότι οι ανανεώσιμες πηγές ενέργειες παρουσιάζουν για την ώρα το μειονέκτημα της μικρότερης οικονομικής τους αποτελεσματικότητας, συνεπώς σε πρώτη φάση χρειάζονται μηχανισμοί υποστήριξης που να τις καθιστούν βιώσιμες από επιχειρηματικής άποψης.
<P>
Δεύτερον, οποιοσδήποτε μηχανισμός υποστήριξης και να θεσπιστεί πρέπει να διέπεται από πραγματισμό και συνάφεια, πρωτίστως όμως πρέπει να συνοδεύεται από σταθερό και κατάλληλο νομικό πλαίσιο προκειμένου να επιτευχθεί ο επιδιωκόμενος στόχος. Οποιαδήποτε δράση ανάπτυξης νέων επενδυτικών σχεδίων σε αυτές τις τεχνολογίες θα απαιτήσει προκειμένου για την έναρξή τους να διαθέτουμε νομική βάση που να καθιστά διαφανείς τους κανόνες στους οποίους θα πρέπει να εδράζεται.
<P>
Τρίτο, είναι χαρακτηριστικό γνώρισμα των ανανεώσιμων πηγών ενέργειας η διαφορετική κατάσταση εκκίνησης των διαφόρων κρατών μελών, πράγμα που υπαγορεύει η όποια λύση να προσαρμόζεται σε αυτή τη διαφορά.
<P>
Τέταρτο, δεν πρέπει να περιορίσουμε υπερβολικά την έννοια της ανανεώσιμης πηγής ενέργειας, παρόλο που όντως φαίνεται λογικό να προβλέπονται κάποιοι περιορισμοί σε δράσεις υποστήριξης για τις εγκαταστάσεις, οι διαστάσεις και οι αποδόσεις των οποίων το απαιτούν.
<P>
Για να ολοκληρώσω, θεωρώ ότι η έκθεση του συναδέλφου μας, του κ. Turmes, που η Ολομέλεια του Κοινοβουλίου προτίθεται να ψηφίσει, λαμβάνει υπόψη σε ικανοποιητικό βαθμό τις βασικές μου ανησυχίες. Το περιεχόμενό της προσφέρει την αναγκαία ισορροπία που μας επιτρέπει να την αξιολογήσουμε θετικά, η τελική μας θέση όμως θα εξαρτηθεί από το αποτέλεσμα σε συγκεκριμένα καίρια σημεία.
<P>
Δεν θα θέλαμε να ολοκληρώσουμε χωρίς να συγχαρούμε τον εισηγητή για την ικανότητά του στο διάλογο και για το επίπονο και πλήρες έργο του.

<SPEAKER ID=185 LANGUAGE="EN" NAME="Adam">
Κύριε Πρόεδρε, έχω συμφέρον, αν και όχι οικονομικό, σ' αυτό το ζήτημα, καθώς είμαι πρόεδρος της Βόρειας Ενεργειακής Πρωτοβουλίας, μιας εταιρείας που λειτουργεί στη βορειοανατολική Αγγλία, στους κόλπους της οποίας περικλείεται μια υπηρεσία ανανεώσιμων μορφών ενέργειας με σκοπό την προώθηση της ανάπτυξης των ανανεώσιμων μορφών ενέργειας.
<P>
Το Ηνωμένο Βασίλειο έχει μια χαμηλή αναλογία ηλεκτρικής ενέργειας από ανανεώσιμες πηγές, από τις χαμηλότερες πιστεύω. Παρ' όλα αυτά, οι έρευνες στη δική μου περιφέρεια καταδεικνύουν σημαντικό δυναμικό για σχέδια ανανεώσιμων μορφών ενέργειας: αιολική, συμπεριλαμβανόμενου του απόγειου ανέμου, υδροηλεκτρική ενέργεια μικρής κλίμακας, αέριο χώρου ταφής, αποτέφρωση απορριμμάτων, βιολογικά καύσιμα και φωτοβολταϊκή ενέργεια. Είναι σημαντικό να υπάρχουν κοινοτικοί και εθνικοί στόχοι, αλλά είναι εξίσου σημαντικό να υπάρχει μια ευρωπαϊκή οδηγία που θα υποστηρίζει τις προσπάθειες σε τοπικό και περιφερειακό επίπεδο, όπου στην πραγματικότητα λαμβάνονται πολλές από τις αποφάσεις.
<P>
Σε γενικές γραμμές, είναι αναγκαίο οι αρχιτέκτονες και οι δυνητικοί πελάτες να γνωρίσουν καλύτερα τις διαθέσιμες τεχνολογίες. Κάθε οδηγία πρέπει να περιλαμβάνει στήριξη για σχέδια επίδειξης. Συχνά, δεν είναι δυνατός ο προγραμματισμός για μεγαλύτερα σχέδια, μερικές φορές λόγω της αντίθεσης της κοινής γνώμης. Ένας προσανατολισμός του προγραμματισμού, που ευνοεί περισσότερο τις αλλαγές, και που, κατά προτίμηση, συνδέεται με τους περιφερειακούς στόχους για ανανεώσιμη ενέργεια, καθώς και μελέτες σκοπιμότητας, θα αποτελούσαν χρήσιμες προσθήκες στην οδηγία.
<P>
Η πρόσβαση στο δίκτυο με δίκαιες τιμές έχει ζωτική σημασία. Ο αποτρεπτικός παράγοντας του υψηλού κεφαλαιουχικού κόστους της σύνδεσης στο δίκτυο από απόμακρα σημεία ανανεώσιμων πηγών, καθώς και η πρόληψη ποινών σε θέματα μεταφοράς, αποτελούν άλλα ζητήματα που θα πρέπει να αντιμετωπίσει η οδηγία. Ελπίζω ότι η Επιτροπή θα σημειώσει αυτές τις παρατηρήσεις. Θα επιμείνω στην υποστήριξη της τροπολογίας, ώστε να ενισχυθεί η προώθηση των ανανεώσιμων μορφών ενέργειας στα απομακρυσμένα νησιά της Κοινότητας. Είμαι βέβαιος ότι αυτό αποτέλεσε μια παράλειψη κατά τη σύνταξη του κειμένου. Πρέπει να πω ότι τα μέλη του βρετανικού Εργατικού Κόμματος θα ψηφίσουν κατά της εξαίρεσης της αποτέφρωσης των απορριμμάτων από τον ορισμό των ανανεώσιμων μορφών ενέργειας, υπό την έννοια ότι αυτή αναφέρεται σε υλικά μη ανακυκλώσιμα.

<SPEAKER ID=186 LANGUAGE="FI" NAME="Matikainen-Kallstrφm">
 (PPE-DE). (FI) Αξιότιμε κύριε Πρόεδρε, ο κυριότερος στόχος της εσωτερικής αγοράς ηλεκτρικής ενέργειας πρέπει να είναι οι ισότιμοι κανόνες παιχνιδιού. Ο στόχος αυτός φαίνεται σαφώς στο προπαρασκευαστικό έγγραφο της Επιτροπής. Ωστόσο, η έκθεση του συναδέλφου Turmes δεν αντικατοπτρίζει σε όλα τα σημεία της τον ίδιο τρόπο σκέψης. Όντως η έκθεση περιέχει πολλές καλές ιδέες. Ο στόχος που εξήγγειλε η Επιτροπή για την προώθηση των ανανεώσιμων πηγών ενέργειας αξίζει ασφαλώς την υποστήριξή μας. Πρέπει να επενδύσουμε πραγματικά στην έρευνα των ενεργειακών πηγών. Θα πρέπει όμως να θυμόμαστε ότι η ελεύθερη αγορά ηλεκτρικής ενέργειας θα πρέπει στο μέλλον να βασιστεί σε έναν αποδοτικό ελεύθερο ανταγωνισμό και όχι στην προώθηση των ανανεώσιμων πηγών ενέργειας εις βάρος των υπολοίπων. Όλες οι μορφές ηλεκτρικής ενέργειας πρέπει να έχουν ελεύθερη πρόσβαση στην αγορά. Η εναρμόνιση της φορολογίας και των συστημάτων στήριξης είναι διαφορετικό θέμα. Οι παραγωγοί ηλεκτρικής ενέργειας θα πρέπει να έχουν τη δυνατότητα να καθορίζουν το επίπεδο των τιμών της εμπορεύσιμης ενέργειας όπως επιθυμούν. Εάν η Ένωση αρχίσει να προκαλεί σύγχυση στις αναδυόμενες αγορές ηλεκτρικής ενέργειας με διατάξεις περί τροφοδότησης της ηλεκτρικής ενέργειας, με εγγυήσεις κατώτατης τιμής ή με πρότυπα ποσοστώσεων, τότε μπορούμε κάλλιστα να αποχαιρετήσουμε την ελεύθερη αγορά. Οι ανανεώσιμες πηγές ενέργειας μπορούν να καταστούν περισσότερο ανταγωνιστικές, εάν αυξήσουμε ταυτόχρονα τις δυνατότητες επιλογής των καταναλωτών. Με αυτό το πνεύμα, η πιστοποίηση της ηλεκτρικής ενέργειας είναι μια ιδέα που αξίζει να υποστηριχθεί. Ακόμη κι αν θέλουμε να πληρώσουμε φερ' ειπείν την ηλεκτρική ενέργεια που παράγεται από την αιολική ενέργεια ακριβότερα σε σχέση με εκείνη που παράγεται από άλλες μορφές, θα πρέπει να έχουμε αυτή τη δυνατότητα.
<P>
Μάταια ασχολείται η έκθεση με τον ορισμό της ανανεώσιμης ενέργειας ανάγοντας την τύρφη σε ειδικό θέμα. Η τυρφοποίηση δεν μπορεί να οριστεί με ένα και μοναδικό γνώμονα, όπως το βιοαέριο για παράδειγμα, γι' αυτό και θα πρέπει στο εξής να ανήκει σε ιδιαίτερη ενεργειακή κατηγορία, προκειμένου η φορολόγησή της να μπορεί να καθοριστεί σε λογικά επίπεδα.

<SPEAKER ID=187 NAME="Valvidielso de Cu">
ι (PPE-DE). (ES) Κύριε Πρόεδρε, θα επιθυμούσα κατ' αρχάς να συγχαρώ τον εισηγητή για το γεγονός ότι ήταν ανοικτός στον διάλογο σε ό,τι αφορά την έκθεση και τις τροπολογίες. Πιστεύω ότι όλα τα θέματα που σχετίζονται με τις ανανεώσιμες πηγές ενέργειας πρέπει να τα θεωρούμε ως κάτι πολύ σημαντικό, λαμβάνοντας υπόψη ότι θέλουμε να κληροδοτήσουμε έναν πλανήτη που να είναι κατοικήσιμος για τις επόμενες γενιές.
<P>
Καταλήγει να είναι περίεργο το να προχωρούμε σχεδόν αυτοκτονώντας σταδιακά χωρίς να ηχεί ο συναγερμός για τη μόλυνση της υδρογείου, αλλά τι είναι άραγε εκείνο το οποίο μπορούμε να κάνουμε; Πιστεύω πως κατ' αρχάς μπορούμε να ψάξουμε για όλες τις ανανεώσιμες πηγές ενέργειας, να τις εκμεταλλευθούμε, να τις αναπτύξουμε, να τις προωθήσουμε και να εφαρμόσουμε τα κατάλληλα κίνητρα προκειμένου να καταστούν βιώσιμες, δημιουργώντας στο ίδιο πνεύμα απαγορευτικό πλαίσιο για τις ρυπογόνες πηγές ενέργειας.
<P>
Καταλαβαίνω ότι όλα αυτά είναι εύκολα να λέγονται και δύσκολα να γίνονται, αλλά εάν δεν ενεργήσουμε άμεσα, σε λίγες γενιές θα τα έχουμε υποθηκεύσει όλα. Κατά τη γνώμη μου θα έπρεπε να αρχίσουμε κάνοντας το διαχωρισμό ανάμεσα σε ανταμοιβές και επιχορηγήσεις. Ως γνωστόν, το μεγαλύτερο μέρος των παραδοσιακών πηγών ενέργειας, πλην των υδραυλικών, των αιολικών κλπ. προκαλούν σειρά ζημιών στο περιβάλλον, που σε πολλές περιπτώσεις είναι πολύ σοβαρές, όπως το διοξείδιο του άνθρακα, η όξινη βροχή, οι πετρελαιοκηλίδες, κλπ. Αυτές οι ζημίες συνήθως αποκαθίστανται από τις δημόσιες αρχές, χάρη σε προγράμματα αποκατάστασης και προστασίας του περιβάλλοντος. Στην περίπτωση των ανανεώσιμων πηγών ενέργειας που δεν προκαλούν κάποια ζημία στο περιβάλλον τους, πιστεύω πως θα ήταν λογικό να ανταμειφθούν τουλάχιστον στον βαθμό που δεν υπάρξει φόρος στις εκπομπές ρυπογόνων μορίων όπως το διοξείδιο του άνθρακα και άλλα.
<P>
Συνεπώς, ενώ οι δημόσιες αρχές συνεχίζουν να αναλαμβάνουν την αποκατάσταση ζημιών που προκαλούν θερμοηλεκτρικοί και πυρηνικοί σταθμοί, θα επιχορηγούμε στην προκειμένη περίπτωση αυτές τις πηγές ενέργειας εις βάρος των ανανεώσιμων.
<P>
Τέλος, θα ήθελα να αναφερθώ στη δημιουργία ενός κατάλληλου νομικού πλαισίου για αυτού του είδους τις πηγές ενέργειας που να προωθεί την ταχεία ανάπτυξή τους, λαμβάνοντας υπόψη ότι μακροπρόθεσμα το τμήμα που αντιστοιχεί στις ανανεώσιμες πρέπει να έχει πρωταρχική θέση.

<SPEAKER ID=188 LANGUAGE="DE" NAME="Rόbig">
Κύριε Πρόεδρε, αξιότιμη κυρία Επίτροπε Palacio Vallelersundi, αξιότιμοι κυρίες και κύριοι, συνοψίζοντας τη σημερινή συζήτηση, θέλω να επισημάνω ότι πρόκειται ουσιαστικά για τρεις αρχές. Πρώτον, την αειφορία των ανανεώσιμων πηγών ενέργειας. Δεύτερον την ασφάλεια του εφοδιασμού που προέχει ειδικά στην Ευρώπη ενόψει της πολιτικής αστάθειας στα κράτη από τα οποία προέρχεται σήμερα η βασική τροφοδότηση της Ευρώπης με ενέργεια. Τρίτον, φυσικά η οικονομική αποδοτικότητα, επειδή η ενέργεια αποτελεί ουσιαστικό συστατικό στοιχείο της διεθνούς μας ανταγωνιστικότητας και κατά συνέπεια θα πρέπει πάντα να προσέχουμε ώστε ο εφοδιασμός μας με ενέργεια να είναι οικονομικά επωφελής.
<P>
Πατρίδα μου είναι η Ανω Αυστρία η οποία σήμερα κατέχει το ρεκόρ στην εξοικονόμηση ενέργειας και στην εισαγωγή καινοτομιών στον τομέα αυτό. Είμαστε μια χώρα όπου η ενέργεια από ανανεώσιμες πηγές έχει απόλυτη προτεραιότητα. Στην Ανω Αυστρία υπάρχει μια υπηρεσία αειφόρων μορφών ενέργειας που λειτουργεί άριστα. Εδώ ισχύει η αρχή της επικουρικότητας. Νομίζω μάλιστα ότι η εν λόγω υπηρεσία ήταν και ο διοργανωτής της έκθεσης για την εξοικονόμηση ενέργειας που έγινε πριν από λίγες ημέρες και με αυτόν τον τρόπο καλύφθηκαν οι ανάγκες για μόρφωση και ενημέρωση ευρύτατων στρωμάτων του πληθυσμού. Θεωρώ επίσης ότι η έρευνα και η ανάπτυξη στον τομέα αυτό έχουν ανάγκη από μεγαλύτερη προώθηση. Θα πρέπει τέλος να προσπαθήσουμε, αφενός να εφαρμόσουμε στην Ευρώπη το πρότυπο του best practice, της καλύτερη δυνατής διαχείρισης, να ψάξουμε δηλαδή για πρότυπα - στο Wels, στην έκθεση για την εξοικονόμηση ενέργειας, παρουσιάσαμε έναν περιεκτικότατο κατάλογο με τέτοιου είδους πρότυπα - και αφετέρου, μέσω αξιολογήσεων βάσει κριτηρίων, να δείξουμε σε ποια σημεία έχει την πρωτοπορία η Ευρώπη, αλλά και ποιες είναι οι πρόοδοι σε παγκόσμιο επίπεδο. Πιστεύω ότι αυτό το σύστημα διαχείρισης θα έχει ιδιαίτερη σημασία για το μέλλον της Ευρώπης όσον αφορά τον εφοδιασμό της με ενέργεια.

<SPEAKER ID=189 NAME="De Palacio">
Κύριε Πρόεδρε, θέλω κατ' αρχάς να συγχαρώ τον κ. Turmes για την έκθεση που ετοίμασε, δεδομένου ότι θα αποβεί πολύ χρήσιμη για τις εργασίες της Επιτροπής. Θέλω να υπενθυμίσω ότι η Επιτροπή ενέκρινε τον Απρίλιο του περασμένου χρόνου ένα έγγραφο εργασίας σχετικά με την ηλεκτρική ενέργεια από ανανεώσιμες πηγές, του οποίου ο κύριος στόχος θα συνίστατο στην παρουσίαση μιας πλήρους έποψης των προγραμμάτων υποστήριξης των διαφόρων κρατών μελών σε θέματα ανανεώσιμών πηγών ενέργειας, καθώς και στην επισήμανση μερικών συμπερασμάτων και δυνατών εναλλακτικών λύσεων για την έγκριση κοινοτικών μέτρων σε αυτό το πεδίο.
<P>
Σε εκείνη την περίπτωση, η Επιτροπή επεσήμανε στο έγγραφο εργασίας της ότι δεν είχε καταλήξει σε οριστικό συμπέρασμα και ότι θα εγκρινόταν μια τελική απόφαση για όλα τα θέματα που είχαν τεθεί υπό το φως των αντιδράσεων που θα ήγειρε το ίδιο το κείμενο. Υπ' αυτή την έννοια, η συμβολή του Κοινοβουλίου συνιστά ένα σημαντικότατο στοιχείο σε αυτή τη διαδικασία. Το Κοινοβούλιο ανέκαθεν υποστήριζε με πεποίθηση ενεργητικές πολιτικές, προσανατολισμένες στην προώθηση των ανανεώσιμων πηγών ενέργειας. Και δράττομαι της ευκαιρίας προκειμένου να επαναλάβω τις ευχαριστίες μου προς τον κ. Turmes για το έργο που επιτελέστηκε. Και όχι μόνο αυτό. Όπως επεσήμανε ο κ. Linkhor, πρέπει να πούμε ότι το Κοινοβούλιο είναι εκείνο το οποίο παρασύρει εν μέρει την Επιτροπή να φέρει σε πέρας πιο συγκεκριμένες δράσεις στο πεδίο των ανανεώσιμων πηγών ενέργειας και ότι το Κοινοβούλιο ανέκαθεν δρούσε σε αυτό το πεδίο ως πρωτοπόρος και κινητήριος δύναμη.
<P>
Όλοι συμφωνούμε ότι οι ανανεώσιμες πηγές ενέργειας πρέπει να παίξουν καίριο ρόλο όταν έλθει η στιγμή να διασφαλίσουν την ενεργειακή παροχή, καθώς και προκειμένου να συμβάλουν στη μικρότερη εξάρτηση από τις εισαγωγές και να εκπληρώσουν τις γραπτές δεσμεύσεις στο Κυότο. Πέραν αυτών όμως μπορούν να χρησιμεύσουν για να βοηθηθεί η τεχνολογική ανάπτυξη της Ευρωπαϊκής Ένωσης και για να επιτραπεί εξαγωγή καθαρών τεχνολογιών σε άλλες περιοχές του πλανήτη.
<P>
Θέλω να επισημάνω ότι η έκθεση του κ. Turmes συμφωνεί πλήρως με αυτές τις απόψεις. Η Επιτροπή παρέχει την υποστήριξή της στην παραγωγή αιολικής, ηλιακής, ενέργειας, ενεργειακής εκμετάλλευσης της βιομάζας, μικρών υδροηλεκτρικών σταθμών, γεωθερμικής ενέργειας, δηλαδή όλων των ανανεώσιμων πηγών ενέργειας, με εξαίρεση τους μεγάλους υδραυλικούς σταθμούς που κατανοούμε ότι δεν αρμόζει να υποστηριχθούν διότι έχουν αρκετές δυνατότητες και επιπλέον παρουσιάζουν μερικές εξαιρετικά αρνητικές πτυχές από περιβαλλοντικής άποψης, δεδομένου ότι η οικοδόμηση ενός φράγματος σημαίνει πάντα το πλημμύρισμα μιας κοιλάδας.
<P>
Οφείλω όμως να πω στον κ. Turmes ότι παρά ταύτα δεν μπορούμε να θεωρήσουμε την τύρφη ως ανανεώσιμη πηγή ενέργειας.
<P>
Το πρόγραμμα ALTENER επιτρέπει την πραγματοποίηση ενός λαμπρού έργου και το Κοινοβούλιο ανέκαθεν ήταν σύμμαχος και συνεργάτης των προσπαθειών της Επιτροπής, μάλιστα - επιμένω - κινητήριος δύναμη για να καταστούν περισσότερο φιλόδοξες οι προτάσεις της Επιτροπής.
<P>
Αντιμετωπίζουμε μια σημαντική πρόκληση: τον καθορισμό των πλέον ενδεδειγμένων μηχανισμών προκειμένου να στηρίξουμε την ανάπτυξη της πράσινης ηλεκτρικής ενέργειας, μέσα σε μια εσωτερική αγορά, μια ενιαία ανοιχτή αγορά ηλεκτρικής ενέργειας, όπως αυτή που επιδιώκουμε να πραγματώσουμε στον χώρο της Ευρωπαϊκής Ένωσης.
<P>
Θέλω να σας διαβεβαιώσω ότι όλα τα ζητήματα που επισημάνθηκαν εδώ θα ληφθούν ιδιαίτερα υπόψη στην οδηγία που θα συζητηθεί τις προσεχείς μέρες.
<P>
Υπεισερχόμενος σε συγκεκριμένα ζητήματα, θέλω να πω ότι πρακτικά όλα τα σημεία που επισημάνθηκαν στην έκθεση του κ. Turmes χρήζουν της υποστήριξής μας και συμφωνούν πλήρως με την ανάλυσή μας. Παρά το γεγονός ότι υπάρχουν μερικές πτυχές που είναι περισσότερο συζητήσιμες, χρήζουν επίσης, μολονότι απορρίπτονται σε μερικές περιπτώσεις λόγω του ότι δεν έχουν εφικτό χαρακτήρα ή διότι θέτουν μεγαλύτερα προβλήματα σε σχέση με τις λύσεις που προτείνουν, μιας σε βάθος ανάλυσης. Θέλω να επιμείνω στο γεγονός ότι η έκθεση δίνει έμφαση στη σημασία του στόχου του διπλασιασμού, από 6% σε 12%, της συμμετοχής των ανανεώσιμων πηγών ενέργειας στη συνολική εσωτερική κατανάλωση ενέργειας.
<P>
Ευελπιστούμε να θέσουμε στην πρόταση οδηγίας μερικούς στόχους επιλεγμένους από χώρες, ξεχωριστά για κάθε χώρα της Ευρωπαϊκής Ένωσης. Όχι υποχρεωτικούς στόχους, αλλά όντως στόχους που τουλάχιστον από πολιτικής άποψης να επιδρούν στα αποτελέσματα και πιστεύω πως αυτό είναι ένα πολύ σημαντικό βήμα.
<P>
Συμφωνώ με τον κ. Turmes στην ανάγκη προστασίας των διαφόρων εθνικών συστημάτων που θα ισχύουν τη στιγμή που θα εγκριθεί αυτή η οδηγία. Αυτό θα πράξουμε, πράγμα που δεν σημαίνει ότι μέσα σε πέντε χρόνια δεν θα πρέπει να ολοκληρωθεί μια αναθεώρηση των διαφόρων συστημάτων και να επιλέξουμε εκείνα που αποδεδειγμένα θα είναι πιο αποτελεσματικά και που θα έχουν αναπτύξει περισσότερο τις ανανεώσιμες πηγές ενέργειας στις αντίστοιχες χώρες.
<P>
Σε κάθε περίπτωση, όπως γνωρίζετε, στις 2 Δεκεμβρίου του 1999 στο Συμβούλιο Ενέργειας υπέβαλα ένα ερωτηματολόγιο στα κράτη μέλη προκειμένου να διαπιστώσω τις απόψεις, την κατάσταση του θέματος και να μπορέσω να υποβάλω μια οδηγία που να μπορέσει να πετύχει την αναγκαία συναίνεση ώστε σύντομα να τελειώσουμε με τα διαδικαστικά, τόσο σε σχέση με το Κοινοβούλιο, όσο και σε σχέση με το Συμβούλιο. Το αποτέλεσμα του εν λόγω ερωτηματολογίου το οποίο ανέλυσαν οι υπηρεσίες και οδήγησε σε ένα έγγραφο άριστης κατ' εμέ ποιότητας, ευελπιστώ ότι θα μας επιτρέψει να μπορέσουμε να ολοκληρώσουμε με σχετικά ταχείς ρυθμούς τις διατυπώσεις με το Κοινοβούλιο και το Συμβούλιο. Η πρόταση - να το αποσαφηνίσουμε - επιδιώκει καθαρά και ξάστερα να ενθαρρύνει την παραγωγή ηλεκτρικής ενέργειας με βάση ανανεώσιμες πηγές ενέργειας στον χώρο της Ένωσης.
<P>
Θέλω να επισημάνω ότι σημείωσα προσεχτικά αυτά που είπε ο κ. Linkohr για τη γεωργική πολιτική και τη δυνατότητα ενθάρρυνσης της μη διατροφικής παραγωγής (non food). Ως πρώην υπουργός Γεωργίας είμαι ευαίσθητη σε αυτά τα ζητήματα και είναι από εκείνα που επίσης, κατά κάποιο τρόπο, μελετώνται στην πρόταση.
<P>
Θα ήθελα επίσης να σημειώσω ότι εκείνο που επιδιώκουμε με όλα αυτά είναι να έχουμε πιο εξασφαλισμένο, πιο σίγουρο και πιο φιλικό προς το περιβάλλον ενεργειακό απόθεμα στον χώρο της Ένωσης.
<P>
Για να ολοκληρώσω κύριε Πρόεδρε, σε άλλες παρεμβάσεις γίνεται λόγος για απόσβεση. Το ανέφεραν πριν λίγο τόσο ο κ. Vidal-Quadras όσο και ο κ. Valdivielso. Οι ανανεώσιμες πηγές ενέργειας στις μέρες μας δεν ανταγωνίζονται τις παραδοσιακές πηγές ενέργειας, πρωτίστως στο βαθμό που οι παραδοσιακές πηγές ενέργειας ενέχουν κάποιο εξωτερικό κόστος που βέβαια δεν συνεκτιμάται στην τιμή.
<P>
Πρέπει να παράσχουμε ολοκληρωμένη υποστήριξη στις ανανεώσιμες πηγές ενέργειας. Πιστεύω ότι, στις μέρες μας, δεν μπορεί να επιβληθεί φόρος στις άλλες πηγές ενέργειας - αυτή είναι η θέση μου, παρόλο που γνωρίζω ότι υπάρχουν διαφορετικές θέσεις - για λόγους ανταγωνισμούς και μεγέθυνσης. Μπορεί όμως να παρασχεθεί υποστήριξη στις ανανεώσιμες πηγές ενέργειας ακριβώς λόγω της ξεκάθαρης συνιστώσας τους σε ό,τι αφορά τον σεβασμό του περιβάλλοντος και τη μείωση των ρύπων. Υπό αυτή την έννοια, πρέπει να εγγυηθούμε σε εκείνους που επιλέγουν τις ανανεώσιμες πηγές ενέργειας ότι θα έχουν ικανοποιητική απόδοση σε σχέση με τις πραγματοποιούμενες επενδύσεις. Και προφανώς, πρέπει να δημιουργήσουμε ένα σταθερό πλαίσιο που να επιτρέπει να πραγματοποιούμε επενδύσεις που απαιτούν μια απαραίτητη περίοδο ετών προκειμένου να αποσβεσθούν. Αυτό είναι ένα από τα θέματα που συζητείται στην Επιτροπή και που δημιούργησε περισσότερες δυσκολίες σε μερικές περιπτώσεις, μαζί με κάποια άλλα στοιχεία, τελικά όμως όλος ο κόσμος συμμερίζεται εντός της Επιτροπής αυτή την ανάγκη ενθάρρυνσης της πράσινης ενέργειας.
<P>
Κύριε Πρόεδρε, θέλω να εκφράσω τις ευχαριστίες μου στον εισηγητή και σε όλους τους ομιλητές και να τους διαβεβαιώσω ότι αυτή η πτυχή σταθερότητας που επιτρέπει τη λήψη μεσοπρόθεσμων επενδυτικών αποφάσεων θα συμπεριληφθεί επίσης στην πρόταση οδηγίας που πιστεύω να μπορέσω να σας υποβάλω σύντομα.

<SPEAKER ID=190 NAME="Πρόεδρος">
Σας ευχαριστώ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.
<P>
(Η συνεδρίαση λήγει στις 23.10)

