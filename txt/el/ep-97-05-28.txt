<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου, που είχε διακοπεί στις 16 Μαΐου 1997.

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά της προηγούμενης συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="ES" NAME="Marset Campos">
Κύριε Πρόεδρε, λυπάμαι που οφείλω και πάλι να διαμαρτυρηθώ ενώπιον της Ολομέλειας -εφόσον χρειάστηκε επίσης να το πράξω και την προηγούμενη φορά στο Στρασβούργο- για την πυρπόληση ενός φορτηγού από τη Μούρθια γεμάτου με τσίχλες για τη Ρωσία, χθες στο Μονπελιέ.
<P>
Αυτό που συμβαίνει είναι πολύ σοβαρό, και σας ευχαριστώ για την παρέμβασή σας προκειμένου να αποκατασταθεί η ελευθερία της κυκλοφορίας εμπορευμάτων.

<SPEAKER ID=4 NAME="Πρόεδρος">
Ευχαριστώ, κύριε Marset, σημειώνουμε τη διαμαρτυρία σας και προφανώς θα τη διαβιβάσουμε αμέσως.

<SPEAKER ID=5 LANGUAGE="EN" NAME="Macartney">
Kύριε Πρόεδρε, το πρώτο σημείο στη διάταξη των εργασιών είναι μια ανακοίνωση της Επιτροπής σχετικά με επείγοντα πολιτικά θέματα μεγάλης σημασίας. Θα ήθελα να θέσω ένα θέμα το οποίο αποκλείσθηκε από την ημερήσια διάταξη, δηλ. το πρόβλημα του ντάμπινγκ νορβηγικού σολωμού και της επιδότησης του σολωμού. Η ενοχή των νορβηγών έχει αποδειχθεί και η ποινή θα πρέπει να κοινοποιηθεί μέχρι το τέλος της εβδομάδας. Θα ήθελα να μας πει ο Επίτροπος τι συμβαίνει. Δεν έχουμε πληροφορηθεί τίποτα. Προφανώς ορισμένες κοινοβουλευτικές επιτροπές έχουν τη δυνατότητα να εντάσσουν ορισμένα θέματα στην ημερήσια διάταξη κάτω από αυτή την επικεφαλίδα, γεγονός το οποίο σημαίνει ότι τα απλά Μέλη δεν μπορούν να εντάξουν άλλα.

<SPEAKER ID=6 NAME="Πρόεδρος">
Κύριε Macartney, γνωρίζετε πολύ καλά ποια είναι τα μέσα που προβλέπει ο Κανονισμός για την ανακίνηση αυτών των ζητημάτων.

<SPEAKER ID=7 LANGUAGE="EN" NAME="Andrews">
Κύριε Πρόεδρε, θα θυμάστε ότι από τα Χριστούγεννα το Σώμα είχε δείξει ιδιαίτερο ενδιαφέρον στην υπόθεση της Ροϊζίν Μακαλίσκεϋ η οποία κρατείτο στη φυλακή Χόλογουαιϋ της Αγγλίας. Η κ. Μακαλίσκεϋ έχει τώρα γεννήσει και ευρίσκεται με το παιδί της εκτός φυλακής με προσωρινή άδεια. Σε συνέχεια της προσωπικής επίσκεψης που έκανε η κ. d'Ancona, θα σας παρακαλούσα να παρέμβετε στο νέο βρετανό Υπουργό Εσωτερικών για να επιτευχθεί η επί εγγυήσει απελευθέρωσή της και η επιστροφή στο σπίτι της με το παιδί της, ως ένδειξη της συμπάθειας που υποσχέθηκαν ο Τόνυ Μπλαιρ και οι Σοσιαλιστές για τη συγκεκριμένη περίπτωση κατά τη διάρκεια της προεκλογικής εκστρατείας.

<SPEAKER ID=8 NAME="Πρόεδρος">
Κύριε Andrews, δεν είναι η στιγμή και ο τρόπος να εκφράσετε τις απόψεις σας σχετικά με αυτό. Επαναλαμβάνω ότι τώρα το ζήτημα είναι αν υπάρχουν παρατηρήσεις επί των συνοπτικών πρακτικών της προηγούμενης συνεδρίασης.

<SPEAKER ID=9 LANGUAGE="EN" NAME="Killilea">
Κύριε Πρόεδρε, επί διαδικαστικού. Σε συνέχεια του θέματος που έθεσε ο κ. Macartney για τον νορβηγικό σολωμό και λαμβάνοντας υπόψη τις σοβαρές επιπτώσεις σε ολόκληρη την Ευρωπαϊκή Ένωση, μπορείτε να μου εξηγήσετε ως Μέλος με ποιόν τρόπο μπορούμε άραγε να θέσουμε το θέμα στο Σώμα και να σημάνουμε συναγερμό; Ποιό άρθρο του Κανονισμού μπορούμε να χρησιμοποιήσουμε; Πώς γίνεται;

<SPEAKER ID=10 NAME="Πρόεδρος">
Κύριε Killilea, είστε παλαιός βουλευτής και γνωρίζετε τις διάφορες κανονιστικές διαδικασίες για την ανακίνηση αυτών των ζητημάτων, βεβαίως όμως δεν πρόκειται για ένα ζήτημα επί της διαδικασίας αυτήν τη στιγμή.
<P>
Επομένως, δεν είμαι εγώ που θα σας πω ποια οδό πρέπει να χρησιμοποιήσετε. Εσείς τις γνωρίζετε επαρκώς.
<P>
(Τα συνοπτικά πρακτικά εγκρίνονται)

<CHAPTER ID=3>
Ημερήσια διάταξη
<SPEAKER ID=11 NAME="Πρόεδρος">
Το Συμβούλιο μας ανακοίνωσε ότι, λόγω άλλων υποχρεώσεων, θα μπορέσει να παραστεί σήμερα μόνο μετά τις 5 μ.μ.
<P>
Υπό τοιαύτας συνθήκας, είμαι υποχρεωμένος να σας προτείνω να ξεκινήσουμε στις 4 μ.μ. με τη συζήτηση των δύο εκθέσεων της Επιτροπής Οικονομικής, Νομισματικής και Βιομηχανικής Πολιτικής, του κυρίου Χριστοδούλου και της κυρίας Randzio-Plath. Στις 5 μ.μ. θα διακοπεί η κοινή συζήτηση με σκοπό να προχωρήσουμε στη συζήτηση σχετικά με τη Σύνοδο του Ευρωπαϊκού Συμβουλίου της 23ης Μαΐου, και η συζήτηση για τα οικονομικά ζητήματα θα επαναληφθεί μετά την ολοκλήρωση της συζήτησης για τη Σύνοδο του Ευρωπαϊκού Συμβουλίου, δηλαδή μεταξύ 6 και 6.30 μ.μ.
<P>
Ερωτώ το Σώμα αν έχει αντίρρηση για την τροποποίηση της ημερήσιας διάταξης που μόλις πρότεινα.
<P>
(Το Σώμα εκφράζει τη σύμφωνη γνώμη του)

<SPEAKER ID=12 NAME="Πρόεδρος">
Η Ομάδα Ένωση για την Ευρώπη και η Ομάδα του Ευρωπαϊκού Λαϊκού Κόμματος ζήτησαν, σύμφωνα με το άρθρο 131 του Κανονισμού, την αναβολή για τη σύνοδο του Ιουνίου ΙΙ της έκθεσης του κ. Tomlinson, εξ ονόματος της Επιτροπής Προϋπολογισμών, σχετικά με την κατάσταση προβλέψεων εσόδων και δαπανών του Κοινοβουλίου και την κατάσταση προβλέψεων εσόδων και δαπανών του Διαμεσολαβητή για το οικονομικό έτος 1998. Αν και οι Ομάδες αυτές θα μπορούσαν να είχαν παρουσιάσει την αίτησή τους στην αρχή της συζήτησης, θεώρησα πιο σωστό να την εξετάσουμε τώρα που οι παρόντες στο ημικύκλιο είναι περισσότεροι.
<P>
Επομένως, δίνω το λόγο στην κ. Oomen-Ruijten προκειμένου να αιτιολογήσει την αίτηση.

<SPEAKER ID=13 LANGUAGE="NL" NAME="Oomen-Ruijten">
Πρόεδρε, θα ήθελα να υποβάλω μία πρόταση με βάση το άρθρο 96 του Εσωτερικού Κανονισμού και να σας καλέσω να διαγράψετε την έκθεση Tomlinson από τη σημερινή ημερήσια διάταξη και να τη μεταθέσετε στην ημερήσια διάταξη της δεύτερης περιόδου συνόδου του Ιουνίου. Ο λόγος που υποβάλλουμε αυτή την πρόταση, και όπως αντιλαμβάνομαι την ίδια πρόταση υπέβαλε και ο κ. Pasty, είναι ότι στην έκθεση εξετάζεται μία σειρά από ιδιαίτερα λεπτά θέματα, σχετικά με τα οποία διεξήχθη ψηφοφορία στην Επιτροπή Προϋπολογισμών. Γνωρίζουμε δε ότι στις περιπτώσεις αυτές το Κοινοβούλιο δίνει πάντοτε την έγκρισή του, αλλά με μία πάρα πολύ μικρή πλειοψηφία. Όσον αφορά αυτά τα λεπτά θέματα, οι πολιτικές παρατάξεις μας δεν αισθάνονται ιδιαίτερα ικανοποιημένες με το αποτέλεσμα της ψηφοφορίας στην Επιτροπή Προϋπολογισμών.
<P>
Αναφέρω μερικά παραδείγματα. Το σύστημα χρηματοδότησης των πολιτικών κομμάτων. Πίστευα ότι οι πρόεδροι των πολιτικών παρατάξεων είχαν συνάψει ορισμένες συμφωνίες οι οποίες, δυστυχώς, δεν περιλαμβάνονται στην έκθεση Tomlinson. Για το λόγο αυτό θα θέλαμε να δοθεί στους προέδρους των πολιτικών ομάδων αλλά και στις ίδιες τις πολιτικές ομάδες η δυνατότητα να συζητήσουν διεξοδικά το θέμα.
<P>
Στη συνέχεια υπάρχει και η πρόταση για τις συνεδριάσεις του Στρασβούργου. Δεν χρειάζεται να προσποιούμεθα, πιστεύω ότι και αυτή η πρόταση είναι ιδιαίτερα επίμαχη.
<P>
Ένα τρίτο σημείο το οποίο πρέπει να εξετάσουμε αφορά την επιστολή που απηύθυνε σε όλους εμάς η Επιτροπή Προσωπικού, στην οποία αναφέρεται ότι οι προτάσεις που υπέβαλε η Επιτροπή Προϋπολογισμών σχετικά με τους δευτερογενείς όρους απασχόλησης έχουν πάρα πολύ σημαντικές επιπτώσεις για το προσωπικό. Το λιγότερο που μπορώ να πω είναι ότι πρέπει να έχουμε τη δυνατότητα να συζητήσουμε το θέμα στις πολιτικές παρατάξεις.
<P>
Επιπλέον, διαπιστώνω ότι το Προεδρείο του Κοινοβουλίου δεν εψήφισε σήμερα, για λόγους που μου είναι άγνωστοι. Προφανώς, δεν υπήρχε η δυνατότητα. Διαπιστώνω επίσης την ανεπάρκεια του συντονισμού με την ηγεσία και τις πολιτικές παρατάξεις μας όσον αφορά το σύνολο των προτάσεων. Το γεγονός αυτό, σε συνδυασμό με την απουσία πολλών γάλλων και ιρλανδών συναδέλφων, αποτελεί για μας λόγο να σας καλέσουμε να αναβάλετε την εξέταση της έκθεσης αυτής έως τη δεύτερη περίοδο συνόδου του Ιουνίου.

<SPEAKER ID=14 LANGUAGE="FR" NAME="Fabre-Aubrespy">
Κύριε Πρόεδρε, θα ήθελα, εξ ονόματος της ομάδας μου, της ομάδας Ευρώπη των Εθνών, να στηρίξω το αίτημα που υπέβαλαν από κοινού οι ομάδες PPE και UPE.
<P>
Στους λόγους που προέβαλε η κ. Oomen-Ruijten θα προσέθετα και τον ακόλουθο: τα κείμενα που αφορούν τον προϋπολογισμό συζητούνται κανονικά κατά τις περιόδους συνόδου στο Στρασβούργο. Ο στόχος που επιδιώκεται μέσω των εκθέσεων δημοσιονομικού προσανατολισμού και προσωρινής κατάστασης είναι να συζητούνται στις Βρυξέλλες.
<P>
Πιστεύω ότι στα επιχειρήματα που προβλήθηκαν πρέπει να προστεθεί το γεγονός ότι, δεδομένου ότι η διακυβερνητική διάσκεψη πρέπει να αποφανθεί σχετικά με το θέμα της έδρας, πρέπει να μην προεξοφλούμε την απόφαση και να συνεχίσουμε να συζητούμε τα δημοσιονομικά θέματα στο Στρασβούργο.
<P>
Για τους λόγους αυτούς η ομάδα Ευρώπη των Εθνών στηρίζει το αίτημα ανάκλησης της έκθεσης του κ. Tomlinson από την ημερήσια διάταξη.

<SPEAKER ID=15 LANGUAGE="EN" NAME="Wynn">
Κύριε Πρόεδρε, όπως ορθά θα υποθέσατε, θα μιλήσω κατά της προτάσεως της κ. Oomen-Ruijten. Οι λόγοι τους οποίους παρέθεσε δεν είναι αληθείς. Το θέμα αυτό βρίσκεται στην ημερήσια διάταξη εδώ και αρκετό καιρό. Εγκρίθηκε από την Επιτροπή Προϋπολογισμών με ουσιαστική πλειοψηφία. Εκεί δεν υπήρξαν προβλήματα. Ανακαλύψαμε ένα πρόβλημα στις 12.30 μ.μ. σήμερα. Αυτός δεν είναι τρόπος για τη διεξαγωγή των εργασιών του Σώματος.
<P>
(Χειροκροτήματα από την Ομάδα του ΕΣΚ) Όσον αφορά τα προβλήματα, τα ευαίσθητα θέματα στα οποία αναφέρεται η κ. OomenRuijten θα υπάρχουν ακόμη τον Ιούνιο. Προτείνω να παραμείνει στην ημερήσια διάταξη. Εάν η έκθεση συμπεριλαμβάνει σημεία στα οποία διαφωνεί, η ομάδα της μπορεί να τα καταψηφίσει στην ψηφοφορία οπότε το θέμα θα έχει λυθεί.
<P>
(Χειροκροτήματα από την Ομάδα του ΕΣΚ)
<SPEAKER ID=16 NAME="Πρόεδρος">
Υποβάλλω σε ψηφοφορία την αίτηση αναβολής της έκθεσης Tomlinson.
<P>
(Το Σώμα εγκρίνει την αίτηση)

<CHAPTER ID=4>
Επείγοντα πολιτικά θέματα
<SPEAKER ID=17 NAME="Πρόεδρος">
Η ημερήσια διάταξη προβλέπει ανακοίνωση της Επιτροπής επί πολιτικών και σημαντικών θεμάτων.
<P>
Πληροφορώ τους αξιότιμους κυρίους βουλευτές ότι πρόκειται για δύο θέματα: πρώτον, την κατάσταση στη Λαϊκή δημοκρατία του Κογκό και δεύτερον, τις σχέσεις Τουρκίας-Ιράκ.
<P>
Κατάσταση στη Λαϊκή Δημοκρατία του Κογκό
<SPEAKER ID=18 NAME="Pinheiro">
Με την αλλαγή εξουσίας στην Κινσάσα, έχει έρθει πλέον η στιγμή να επιστρέψουμε στην ευρύτερη εικόνα της περιοχής των Μεγάλων Λιμνών και της Κεντρώας Αφρικής δεδομένου ότι καμμία από τις πολλαπλές κρίσεις στην περιοχή αυτή δεν έχει επιλυθεί οριστικά. Υπάρχει μια συνεχής αλληλεξάρτηση της πολιτικής αστάθειας η οποία προκαλείται από μετακινήσεις πληθυσμών, διασυνοριακές συμμαχίες και εθνικές διαστρωματώσεις που υπερβαίνουν τα εθνικά σύνορα. Στη νέα Λαϊκή Δημοκρατία του Κονγκό και στα εννέα γειτονικά της κράτη υπάρχει ακόμη ένα επίφοβο δυναμικό περαιτέρω βίαιης διαμάχης και ανθρωπιστικών καταστροφών.
<P>
Το γεγονός ότι η συμμαχία απορροφήθηκε μέσα σ' ένα πολιτικό κενό έδωσε την ευκαιρία στους στασιαστές να ξεκινήσουν μια εκπληκτική στρατιωτική εκστρατεία και άφησε τη συμμαχία με ένα αριθμό ανεκπαίδευτων και απειθάρχητων κληρωτών καθώς και με ολίγα, ελάχιστα ελεγχόμενα, αποσπάσματα το καθένα με τα δικά του εθνικά χαρακτηριστικά, είτε «Μπανυαμουλένζ» είτε ιστορικά ανεξάρτητης προέλευσης ως οι απόγονοι των αποκαλούμενων κατανγκέζων χωροφυλάκων.
<P>
Η έντονη αντίθεση μεταξύ των ανθρωπιστικών δεσμεύσεων του Καμπίλα αφενός και ο συνεχιζόμενος διωγμός των προσφύγων από τη Ρουάντα σε συνδιασμό με τη συστηματική παρενόχληση των εργαζομένων στη διεθνή αρωγή αφετέρου, έδειξαν μια σαφή έλλειψη συνοχής ή μια έλλειψη επικοινωνίας εντός της συμμαχίας, κυρίως μεταξύ της κορυφαίας πολιτικής ηγεσίας και των τοπικών στρατιωτικών αρχηγών. Κατά την παρούσα κρίσιμη φάση της πολιτικής αναδιοργάνωσης στη Λαϊκή Δημοκρατία του Κονγκό η απουσία κάποιου ελέγχου επάνω στις ένοπλες δυνάμεις μπορεί να έχει ως αποτέλεσμα πολύ σοβαρές δυσχέρειες.
<P>
Πλέον τούτων, η επέκταση των συγκρούσεων του Ζαΐρ στις γειτονικές χώρες θα μπορούσε να έχει μακροχρόνιες επιπτώσεις, κυρίως στο Κονγκό-Μπραζαβίλ και στην Κεντροαφρικανική Δημοκρατία, όπου η άφιξη των πρώην στρατιωτών της Ρουάντα δημιουργεί τον κίνδυνο διατάραξης μιας λεπτής πολιτικής και στρατιωτικής ισορροπίας. Στο Κονγκό-Μπραζαβίλ, οι επερχόμενες προεδρικές εκλογές θα μπορούσαν επίσης να εκτεθούν σε κίνδυνο εάν οι «ένοπλοι πρόσφυγες» από τη Ρουάντα και το πρώην Ζαΐρ προκαλέσουν μια εκστρατεία βιαιοτήτων μεταξύ των κυρίων υποψηφίων. Στην Αγκόλα, μια πιθανή επιστροφή των «μισθοφόρων» του MPLA ή της UNITA μπορεί να εκθέσει σε σοβαρό κίνδυνο τη διαδικασία ειρήνευσης η οποία έχει ήδη εγκαταληφθεί μία φορά λόγω της έκρηξης των βιαιοτήτων αμέσως μετά τις εκλογές του 1992.
<P>
Όσον αφορά το Σουδάν, η διάλυση των οπισθοχωρημένων βάσεων του κινήματος κατά του MUSEVENI στο ανατολικό τμήμα του πρώην Ζαΐρ έχει παράσχει στο στρατό της Ουγκάντα και στους συμμάχους του από το Νότιο Σουδάν ένα στρατηγικό πλεονέκτημα το οποίο πιθανώς θα οδηγήσει σε εντατικοποίηση των συγκρούσεων και σε αύξηση της πίεσης επί του καθεστώτος του Χαρτούμ. Έτσι, η σύγκρουση αυτή η οποία υποβόσκει επί δεκαετίες πιθανώς να εισέλθει σε μια αποφασιστική φάση και να προκαλέσει αναπάντεχες γεωπολιτικές μεταβολές.
<P>
Στη Ρουάντα, οι διεισδύσεις δια των συνόρων ή υπό την κάλυψη του επαναπατρισμού των προσφύγων έχουν οδηγήσει σε γενική ανασφάλεια. Σε ορισμένες περιφέρειες κοντά στα σύνορα με το Κονγκό σημειώνονται καθημερινές συγκρούσεις μεταξύ κυβερνητικών στρατευμάτων και βαριά εξοπλισμένων ομάδων στασιαστών. Εάν η κατάσταση εκτραχυνθεί περισσότερο, θα μπορούσε να πλησιάσει τη μορφή ενός υποβόσκοντος εθνοτικού πολέμου όπως στην περίπτωση του Μπουρούντι. Ένα νέο και ανησυχητικό στοιχείο είναι η φημολογούμενη συμμαχία μεταξύ της πολιτοφυλακής των Μπαμπέμπε και της ένοπλης αντιπολίτευσης του Μπουρούντι, της CNDD, στο Νότιο Κίβου. Το γεγονός αυτό αντιστοιχεί με το διακηρυγμένο ιδεολογικό στόχο των υπευθύνων για τη γενοκτονία στη Ρουάντα και των ομοίων τους στο Μπουρούντι, δηλ. την εκτόξευση μιας τοπικής στρατιωτικής εκστρατείας κατοίκων «Μπαντού» των Μεγάλων Λιμνών κατά των υποτιθέμενων «χαμιτικών» εισβολέων. Έχοντας υπόψη την κρίσιμη δημογραφική πίεση στην περιοχή, ο συνδιασμός αυτής της γενοκτονικής ιδεολογίας με την αυξανόμενη στρατιωτικοποίηση της κοινωνίας δημιουργεί ένα εκρηκτικό πολιτικό μίγμα.
<P>
Στη νέα Λαϊκή Δημοκρατία του Κονγκό, ο Λωράν Καμπίλα ανήγγειλε τον σχηματισμό μιας νέας κυβερνήσεως μέσα σε προεδρικό πλαίσιο. Είχαμε ελπίσει σε μια κυβέρνηση ευρείας βάσεως η οποία να συμπεριλαμβάνει όλες τις κύριες πολιτικές δυνάμεις, με την εξαίρεση ίσως των οπαδών του Μομπούτου. Το γεγονός ότι ένας από τους κύριους αντιπάλους του Μομπούτου, ο Ετιέν Τσισεκέντι, παρά τα σοβαρά υπέρ του επιχειρήματα, έμεινε έξω διαψεύδει την παραπάνω αναγγελία. Το γεγονός ότι ο κ. Καμπίλα υποσχέθηκε την εκπόνηση ενός νέου συντάγματος και την προκήρυξη εκλογών εντός δύο ετών είναι απολύτως κατανοητό, έχοντας υπόψη ότι η οργάνωσή του είναι πολύ χαλαρή και ότι χρειάζεται χρόνο για τη σταθεροποίηση της χώρας, την οργάνωσή της, τη δημιουργία κυβερνήσεως και τελικά τη διεξαγωγή ελεύθερων και έντιμων εκλογών. Είναι καλύτερα να περιμένει κανείς και να έχει τελικά μια καλή εκλογική διαδικασία παρά να βιαστεί και να καταλήξει σε μια άδικη και διεφθαρμένη εκλογική διαδικασία.
<P>
Επιτρέψτε μου να κλείσω λέγοντας ότι διατηρούμε σοβαρότατες ανησυχίες για την ανθρωπιστική κατάσταση στην περιοχή, κυρίως διότι η έλλειψη επικοινωνιών μεταξύ της ηγεσίας της συμμαχίας και των επί τόπου στρατιωτικών ηγετών έχει οδηγήσει σε σφαγές αμάχων προσφύγων. Αυτό είναι απόλυτα απαράδεκτο και η Ευρωπαϊκή Ένωση το έχει κάνει πάρα πολύ σαφές όχι μόνο στα διαβήματά της αλλά και σε μια πρόσφατη συνάντηση μεταξύ των απεσταλμένων μας και του Υπουργού Εξωτερικών των Λωράν Καμπίλα.

<SPEAKER ID=19 NAME="Πρόεδρος">
Ευχαριστώ πολύ, κύριε Pinheiro.
<P>
Το λόγο έχει ο κύριος Robles Piquer.

<SPEAKER ID=20 LANGUAGE="ES" NAME="Robles Piquer">
Κύριε Πρόεδρε, θα ήθελα να ρωτήσω τον κύριο Επίτροπο αν η εξήγηση αυτή που μας έδωσε, η τόσο λογική και ισόρροπη, έχει διαβιβαστεί και στο Συμβούλιο. Διότι πιστεύω ότι είναι σκανδαλώδες το Συμβούλιο να είναι σήμερα απόν, και πιστεύω ότι αυτό το σκάνδαλο απλώς αντανακλά το σκάνδαλο της ευρωπαϊκής απουσίας στην εξέλιξη του δράματος της Κεντρικής Αφρικής.
<P>
Και θα ήθελα να γνωρίζω αν διαβιβάστηκαν με την απαραίτητη πεποίθηση και δύναμη αυτά τα ίδια επιχειρήματα και αυτή η περιγραφή μιας πραγματικά δραματικής κατάστασης ούτως ώστε, από πλευράς του Συμβουλίου ως αρμοδίου για αυτό οργάνου, να ληφθούν σε εύθετο χρόνο τα κατάλληλα μέτρα. Διότι φαίνεται ότι υπήρξε ένα σαφές ευρωπαϊκό κενό, και για μια ακόμα φορά το κενό αυτό αναπληρώθηκε από τη βορειοαμερικανική πρωτοβουλία.

<SPEAKER ID=21 LANGUAGE="PT" NAME="Pinheiro">
Θα ήθελα να αναφέρω την ανακοίνωση που έγινε στις 22 Μαίου από την Προεδρία εξ ονόματος της Ευρωπαϊκής 'Ενωσης και στην οποία περιλαμβάνονται πολλά από τα στοιχεία αυτά. Θα ήθελα επίσης να υπογραμμίσω ότι μία ευρωπαϊκή «τρόικα» συναντήθηκε χθες με τον Υπουργό Εξωτερικών της νέας Δημοκρατίας του Κονγκό και ότι το μήνυμα ήταν ακριβώς αυτό που μόλις σας μετέφερα.
<P>
Θα προσθέσω επίσης, για την ενημέρωση του Σώματος, ότι σήμερα το απόγευμα είχα ήδη την ευκαιρία να συζητήσω με τον Πρόεδρο Julius Nyerere την κατάσταση στις Μεγάλες Λίμνες, και ότι επίσης η Επιτροπή είχε σήμερα μία συνάντηση δύο ωρών με τον Πρόεδρο Nyerere για να ακούσουμε τις φρόνιμες και έμπειρες συμβουλές του ως ανθρώπου που είναι γνώστης της περιοχής.

<SPEAKER ID=22 LANGUAGE="EN" NAME="Andrews">
Ποιά μέτρα έχει πάρει η Επιτροπή για να παγώσει τα περιουσιακά στοιχεία του κ. Μομπούτου που υπάρχουν στα κράτη μέλη; Θα ξεκινήσει άραγε η Επιτροπή δικαστικές ενέργειες σ' αυτά τα κράτη μέλη για να προσπαθήσει να ανακτήσει τα περιουσιακά στοιχεία που εκλάπησαν από τη χώρα έτσι ώστε να μπορέσουν να χρησιμοποιηθούν στην ανοικοδόμηση της νέας Λαϊκής Δημοκρατίας του Κονγκό; Θα ήθελα επίσης να ζητήσω από την Επιτροπή να σημειώσει το γεγονός ότι οι ευρωπαϊκοί λαοί θα υποδέχονταν τον κ. Μομπούτου όπως θα υποδέχονταν το μεγαλύτερο εγκληματία. Σε καμμιά περίπτωση δεν θα πρέπει να του χορηγηθεί άσυλο στην Ευρωπαϊκή Ένωση.

<SPEAKER ID=23 LANGUAGE="EN" NAME="Pinheiro">
Φοβούμαι ότι η Επιτροπή δεν έχει την εξουσία να κάνει αυτά που λέτε. Προσωπικά, συμφωνώ απολύτως με τα αισθήματά σας.

<SPEAKER ID=24 LANGUAGE="EN" NAME="Kinnock, Glenys">
Θα ήθελα να υποβάλω δύο ερωτήσεις στον Επίτροπο. Δεν ενθαρρύνεται άραγε από τον άξονα που έχουν σχηματίσει διάφορες αφρικανικές κυβερνήσεις, με ηγέτη μέχρι στιγμής την Ουγκάντα, οι οποίες συμμερίζονται παραπλήσιες πολιτικές, οικονομικές και στρατιωτικές απόψεις για την περιοχή των Μεγάλων Λιμνών και τα προβλήματα που περιέγραψε; Με ποιόν τρόπο πιστεύει η Επιτροπή ότι θα μπορούσε να συνεργαστεί καλύτερα με τον άξονα;
<P>
Δεύτερον, γνωρίζει άραγε ο Επίτροπος ότι ο Πρόεδρος Μαντέλα προέτρεψε τη Δύση να μην εξορκίσει τον κ. Καμπίλα στην Κινσάσα και ότι μας τόνισε ότι θα αποτελούσε αυτοκτονία να προτείνουμε π.χ. το σχηματισμό πολιτικών κομμάτων αυτή τη στιγμή στο Ζαΐρ; Σκοπεύει ο Επίτροπος να ακολουθήσει τη συμβουλή του Προέδρου Μαντέλα και συμφωνεί άραγε ότι δεν είναι σοφό για μας στη Δύση να δίνουμε αυτή τη στιγμή πολλές συμβουλές στον κ. Καμπίλα την ώρα που προσπαθεί να αποκαταστήσει το νόμο και την τάξη στη χώρα;

<SPEAKER ID=25 LANGUAGE="EN" NAME="Pinheiro">
Θα πρέπει να συνειδητοποιήσουμε ότι στο τέως Ζαΐρ υπήρχαν περισσότερα από 100 κόμματα γεγονός το οποίο δεν βοήθησε τη δημοκρατία. Επομένως, τείνω να συμφωνήσω με τον Πρόεδρο Μαντέλα και τον Πρόεδρο Νυερέρε όταν δηλώνουν ότι η πρώτη προτεραιότητα είναι ο νόμος και η τάξη. Αλλά, έχοντας πει αυτά, θα πρέπει να βεβαιωθούμε ότι δεν αφήσαμε ένα δικτάτορα για να υιοθετήσουμε ένα απολυταρχικό καθεστώς.
<P>
(Χειροκροτήματα) Συνεπώς, είναι πολύ σημαντικό να θεσπιστεί ένα σαφές και δεσμευτικό χρονοδιάγραμμα για ελεύθερες και έντιμες εκλογές το δυνατόν συντομότερα. Πιστεύουμε ότι τα δύο χρόνια αποτελούν το ανώτατο δυνατό όριο και είμαστε προετοιμασμένοι να συνεργαστούμε με τις αρχές για να διασφαλίσουμε ότι σε εύθετο χρόνο θα έχουν καλυφθεί όλες οι προϋποθέσεις για ελεύθερες και έντιμες εκλογές.

<SPEAKER ID=26 LANGUAGE="IT" NAME="Fassa">
Κύριε επίτροπε, ο Laurent Kabila, κατόρθωσε να εγκαθιδρύσει μία νέα εξουσία στη Λαϊκή Δημοκρατία του Κογκό χάρη και στην αποφασιστική υποστήριξη των Ηνωμένων Πολιτειών. Η Επιτροπή έχει αναλάβει πρωτοβουλίες για να συντονίσει τη δράση της με εκείνη των Ηνωμένων Πολιτειών, ή για να την αμφισβητήσει εάν αποκαλυφθεί ότι αποτελεί εμπόδιο σε εκείνη την πραγματική και όχι ονομαστική διαδικασία εκδημοκρατισμού του Κογκό που όλοι θα θέλαμε και που όπως ο ίδιος παραδεχθήκατε -αν κατάλαβα καλά- κινδυνεύει να μην πραγματοποιηθεί;

<SPEAKER ID=27 LANGUAGE="EN" NAME="Pinheiro">
Ο ρόλος τον οποίο έπαιξαν οι Ηνωμένες Πολιτείες σε όλες τις φάσεις της καταστάσεως μέχρις ότου ο Καμπίλα πήρε την εξουσία δεν έχει εκτιμηθεί πλήρως. Η προσωπική μου άποψη είναι ότι οι εταίροι μας από την άλλη μεριά του Ατλαντικού άφησαν τον καλικάντζαρο να βγει από το μπουκάλι και κατόπιν προσπάθησαν κατά κάποιο τρόπο να τον περιορίσουν αλλά δεν τα κατάφεραν. Αυτή δεν ήταν μια κατακτητική εκστρατεία. Όπως είπα και στη δήλωσή μου, ο Λωράν Καμπίλα απορροφήθηκε από το κενό εξουσίας που είχε δημιουργηθεί στο πρώην Ζαΐρ.
<P>
Αφού είπα αυτά, βρίσκομαι σε επαφή με τις Ηνωμένες Πολιτείες σχετικά με το πως βλέπουν την κατάσταση και με ποιον τρόπο μπορούμε να συνεργαστούμε καλύτερα για να έχουμε νόμο, τάξη και μια δημοκρατική χώρα. Η Ευρωπαϊκή Ένωση έχει ήδη εκφράσει την άποψή της και τη θέλησή της να βοηθήσει στην ανοικοδόμηση και την αποκατάσταση της νέας Λαϊκής Δημοκρατίας του Κονγκό. Ας μην υπάρξουν όμως παρεξηγήσεις. Υπάρχουν ορισμένες προϋποθέσεις που πρέπει να τηρηθούν. Δεν είμαι έτοιμος να υπογράψω λευκή επιταγή.

<SPEAKER ID=28 LANGUAGE="NL" NAME="Aelvoet">
Κύριε Επίτροπε, μόλις πριν από μερικές ημέρες η συνάδελφός σας, κ. Bonino, δήλωσε ότι οι ανθρωπιστικές οργανώσεις εξακολουθούν να μην έχουν πρόσβαση σε ορισμένες περιοχές του Kivu όπου υπάρχουν προβλήματα. Έχει σημειωθεί μέχρι σήμερα πρόοδος στο σημείο αυτό;
<P>
Κατά δεύτερον, επισημάνατε την αναγκαιότητα της αποκατάστασης της έννομης τάξης και έχετε απόλυτο δίκιο. Ωστόσο, στην περίπτωση αυτή πρέπει να λάβουμε υπόψη ότι, σε περίπτωση που υπάρχουν προβλήματα, και υπάρχουν προβλήματα για παράδειγμα στο Kivu όπου ο συνασπισμός για την προστασία των ανθρωπίνων δικαιωμάτων ανέλαβε κάποιες πρωτοβουλίες λόγω ορισμένων καταστάσεων που είχαν προκύψει, πρέπει να υπάρχει δυνατότητα δράσης σε περίπτωση που δεν γίνονται σεβαστά τα ανθρώπινα δικαιώματα. Ποια μέτρα εξετάζει η Επιτροπή στον τομέα αυτό;

<SPEAKER ID=29 LANGUAGE="EN" NAME="Pinheiro">
Ο μόνος λόγος για τον οποίο δεν αναφέρθηκα λεπτομερώς στην ανθρωπιστική κατάσταση είναι επειδή είχα ήδη υπερβεί κατά τρία λεπτά το διαθέσιμο χρόνο μου. Η Emma Bonino όμως είχε απόλυτο δίκιο όταν ανέφερε ότι η ανθρωπιστική κατάσταση είναι απελπιστική. Δεν τη δραματοποιούμε. Ο αριθμός των προσφύγων και των εκτοπισμένων στην Τανζανία, το Νότιο Ζαΐρ και σε γειτονικές χώρες είναι πάνω από 600.000. Μιλούμε για ένα αριθμό ίσο με τον πληθυσμό των Βρυξελλών, για μια τραγική κατάσταση. Απογοητευθήκαμε πάρα πολύ όταν οι τοπικοί στρατιωτικοί κανονισμοί δεν επέτρεψαν στο Κέντρο των Ηνωμένων Εθνών για τα Ανθρώπινα Δικαιώματα και σε άλλες υπηρεσίες να αποστείλουν μια αποστολή διαπιστώσεως των γεγονότων για τις ανθρωπιστικές ανάγκες καθόσο οι προϋποθέσεις που επεβλήθησαν ήταν τέτοιες που δεν μπορούσαν να γίνουν αποδεκτές.
<P>
Από τις επαφές που είχαμε με τον ειδικό απεσταλμένο μας ο οποίος συναντήθηκε χθες με τον Υπουργό Εξωτερικών της Λαϊκής Δημοκρατίας του Κονγκό, φαίνεται ότι οι δυσκολίες έχουν ξεπεραστεί και ελπίζουμε ότι μια αποστολή διαπιστώσεως της καταστάσεως για τις ανθρωπιστικές ανάγκες θα μπορέσει σύντομα να μεταβεί χωρίς καθυστέρηση στο εσωτερικό της Λαϊκής Δημοκρατίας του Κονγκό.

<SPEAKER ID=30 LANGUAGE="EN" NAME="Λόρδος Plumb">
Η οικονομική υποστήριξη στην όλη περιοχή των Μεγάλων Λιμνών κατά τα τελευταία χρόνια υπήρξε πολύ σημαντική. Υπόψη των μεταβολών που έχουν γίνει και δεδομένου ότι τα μεγαλύτερα ποσά πήγαιναν στα στρατόπεδα προσφύγων αυτό το χρονικό διάστημα θα ήθελα να ρωτήσω τον Επίτροπο πως βλέπει τις εξελίξεις στο μέλλον και που πρόκειται να προσανατολιστεί η οικονομική ενίσχυση.

<SPEAKER ID=31 LANGUAGE="EN" NAME="Pinheiro">
Ορισμένα προγράμματα συνεχίζονται, όπως για παράδειγμα η ανθρωπιστική υποστήριξη ή τα προγράμματα υγείας. Έχουν συνεχιστεί παρά τις δυσκολίες σε ολόκληρο το πρώην Ζαΐρ. Οι προθέσεις μας τώρα, όπως εξήγησα στο Σώμα πριν από μερικούς μήνες, είναι ότι από τη στιγμή που θα αποκατασταθεί κάποια ειρήνη και σταθερότητα η Επιτροπή θα είναι έτοιμη να υλοποιήσει ένα ολοκληρωμένο σχέδιο ανοικοδόμησης και αποκατάστασης στο σύνολο της περιοχής των Μεγάλων Λιμνών. Ελπίζουμε να προτείνουμε ένα ολοκληρωμένο σχέδιο το οποίο να ανταποκρίνεται στις ανάγκες της περιοχής.
<P>
Εν τω μεταξύ έχουμε κάνει γνωστό στον ειδικό απεσταλμένο μας και στο Συμβούλιο, και τώρα και στο Σώμα, ότι είμαστε έτοιμοι να διαθέσουμε 900 εκατομμύρια Ecu για να υποστηρίξουμε τις άμεσες ανάγκες της Λαϊκής Δημοκρατίας του Κονγκό, υπό την αίρεση ότι θα εκπληρωθούν οι προϋποθέσεις στις οποίες αναφέρθηκα νωρίτερα. Ελπίζω ειλικρινά ότι το όλο θέμα θα διευκρινιστεί πριν από το καλοκαίρι. Οι ανάγκες είναι επείγουσες και δεν μπορούμε να περιμένουμε τις συνήθεις διαδικασίες για να δεσμεύσουμε και να διαθέσουμε τις πιστώσεις αυτές.

<SPEAKER ID=32 NAME="Κατηφόρης">
Κύριε Πρόεδρε, θα ήθελα να ρωτήσω τον κύριο Επίτροπο εάν θα προσπαθήσει να κινήσει έρευνα στα πλαίσια του Διεθνούς Νομισματικού Ταμείου και της Διεθνούς Τραπέζης για τα σκανδαλώδη δάνεια τα οποία δόθηκαν προς τον Mobutu, με πλήρη γνώση των αρμοδίων που τα έδιναν ότι πρόκειται να φαγωθούν, γιατί για το θέμα αυτό είχαν σχετικές εκθέσεις στα χέρια τους από τα στελέχη τους από το 1988. Παρόλα αυτά, όχι μόνον συνέχισαν να τον δανείζουν οι διεθνείς οργανισμοί αλλά και να αυξάνουν τα δάνειά τους.
<P>
Νομίζω ότι νομιμοποιούμεθα να κινήσουμε μία τέτοια έρευνα διότι και χρήματα των ευρωπαίων φορολογουμένων είναι αυτά που χαρίστηκαν προς ληστεία στον κ. Mobutu.

<SPEAKER ID=33 LANGUAGE="EN" NAME="Pinheiro">
Θα ήθελα να τονίσω ότι η μεν Επιτροπή δεν εκπροσωπεύεται στη Διεθνή Τράπεζα ή στο Διεθνές Νομισματικό Ταμείο αλλά ότι τα κράτη μέλη εκπροσωπεύονται. Ελπίζω κατά συνέπειαν ότι τα κράτη μέλη θα ακολουθήσουν την πρότασή σας διότι το παρελθόν θα πρέπει να μας διδάσκει για το μέλλον - αναφέρομαι στο δανεισμό. Και δεν αναφέρομαι μόνο σε δικτάτορες αλλά και σε υπερχρεωμένες χώρες οι οποίες δεν έχουν καμμιά ελπίδα να εξοφλήσουν το χρέος τους με τους συνήθεις τρόπους.

<SPEAKER ID=34 LANGUAGE="IT" NAME="Vecchi">
Αν κατάλαβα καλα, κύριε επίτροπε -και θα ήθελα να μου το επιβεβαιώσετε- η γραμμή που ακολουθείτε βασίζεται σε μία εκτίμηση και σε δύο προϋποθέσεις. Η εκτίμηση είναι η ακόλουθη: προφανώς σε μία κατάσταση όπως αυτή του πρώην Ζαϊρ, που τώρα ονομάζεται Λαϊκή Δημοκρατία του Κογκό, διαμορφώνεται σαφής και εμφανής η πολιτική παρουσία -όπως αναφέρθηκε και στην Ολομέλεια- μιας μεγάλης δύναμης, θα πρέπει να αποφευχθεί η απομόνωση και ο αποκλεισμός της Ευρώπης από το σύστημα σχέσεων που αυτή η χώρα και η νέα κυβέρνησή της θα προωθήσουν στο μέλλον. Οι δύο προϋποθέσεις -με τις οποίες συμφωνώ, αλλά σας ζητώ, κύριε επίτροπε, να μου τις επιβεβαιώσετε- είναι: κατά πρώτο λόγο, η δρομολόγηση της διαδικασίας εκδημοκρατισμού - πέρα από τη διεξαγωγή των εκλογών- πρέπει να είναι πολύ σαφής και συνεπώς για τη διαφύλαξη της τάξης και του νόμου δεν υπάρχει λόγος να απαγορευθούν η πολιτική δραστηριότητα και τα πολιτικά κόμματα. δεύτερο, η ανάγκη της άμεσης λύσης του προβλήματος της πρόσβασης στις ζώνες όπου υπάρχουν πρόσφυγες και η ανάγκη φυσικά διαλεύκανσης των σφαγών.
<P>
Νομίζω ότι αυτό είναι το πλαίσιο, κύριε επίτροπε.

<SPEAKER ID=35 LANGUAGE="EN" NAME="Pinheiro">
Εκτός από το γεγονός ότι δεν αναφερθήκατε στην ιδέα μιας αντιπροσωπευτικής κυβερνήσεως ευρείας βάσης, θέσατε το θέμα πολύ καλύτερα από εμένα.

<SPEAKER ID=36 LANGUAGE="NL" NAME="Maij-Weggen">
Πρόεδρε, μόλις πριν από λίγο έγινε αναφορά στον τρόπο με τον οποίο το καθεστώς Mobutu ιδιοποιήθηκε πόρους οι οποίοι προέρχονται, εκτός άλλων, από τον προϋπολογισμό για την αναπτυξιακή συνεργασία. Είναι διατεθειμένη η Επιτροπή να εξετάσει το ύψος των κονδυλίων των ευρωπαϊκών αναπτυξιακών προϋπολογισμών που έχουν εξαφανισθεί στο Ζαΐρ; Είναι επίσης διατεθειμένη η Επιτροπή να συμμετάσχει σε προσφυγή κατά του Mobutu, προκειμένου να αποδεσμευθούν εκ νέου τα κονδύλια αυτά από τα τεράστια ποσά τα οποία έχουν προφανώς κατατεθεί σε τράπεζες της Ελβετίας και άλλων χωρών, έτσι ώστε να μπορέσουμε να διαθέσουμε τα κονδύλια αυτά προς όφελος του λαού του Ζαΐρ;

<SPEAKER ID=37 LANGUAGE="EN" NAME="Pinheiro">
Επιτρέψτε μου να επαναλάβω - διότι είναι σημαντικό να το γνωρίζει το Σώμα - ότι οι αποδεδειγμένες περιπτώσεις διαφθοράς που συνδεόνται με συνεργασία της Επιτροπής είναι ουσιαστικά μηδέν. Η αιτία είναι απλή. Οι πιστώσεις διατηρούνται κατά τέτοιο τρόπο ώστε εξοφλούν υπηρεσίες ή έργο που έχει γίνει σε προγράμματα αλλά δεν κατατίθενται σε λογαριασμούς δικαιούχων. Όταν συμβαίνει αυτό - π.χ. στο πρόγραμμα STABEX - υπάρχει τέτοιος στενός έλεγχος ώστε είναι ουσιαστικά αδύνατο να σημειωθούν σημαντικά συμβάντα διαφθοράς. Εν τούτοις, έχουμε ζητήσει από τις υπηρεσίες μας να εξετάσουν στενά την κατάσταση και να βεβαιωθούν ότι οι πιστώσεις που μας είχαν κατανεμηθεί χρησιμοποιήθηκαν όπως έπρεπε και δεν πήγαν στις τσέπες του κ. Μομπούτου.
<P>
Σχέσεις Τουρκίας-Ιράκ
<SPEAKER ID=38 NAME="Van den Broek">
Πρόεδρε, μιλάμε για την κατάσταση που επικρατεί στο Βόρειο Ιράκ. Η Ευρωπαϊκή Ένωση εξέδωσε στις 16 Μαΐου του τρέχοντος έτους μία δήλωση σχετικά με τις δράσεις του τουρκικού στρατού στο Βόρειο Ιράκ. Παρά το γεγονός ότι θα μπορούσε να θεωρηθεί κατανοητό το ότι αναλαμβάνεται δράση εναντίον ομάδων οι οποίες σχεδιάζουν ή εκτελούν τρομοκρατικές πράξεις, η Ευρωπαϊκή Ένωση έχει καταστήσει σαφές ότι το κουρδικό πρόβλημα πρέπει να επιλυθεί αποκλειστικά διά της πολιτικής οδού. Απευθύναμε επείγουσα έκκληση στην Τουρκία να τηρήσει όσο το δυνατόν περισσότερο συγκρατημένη στάση και να σεβαστεί τα ανθρώπινα δικαιώματα. Παράλληλα, καλέσαμε την Τουρκία να αποσύρει όσο το δυνατόν συντομότερα τα στρατεύματά της από το Βόρειο Ιράκ. Οι τουρκικές αρχές γνωστοποίησαν ότι δεν έχουν την πρόθεση να εγκαταστήσουν μονίμως στρατεύματα στο Βόρειο Ιράκ και ότι έλαβαν όλα τα απαραίτητα μέτρα για να μην πληγεί ο άμαχος πληθυσμός. Βεβαίως, η πράξη θα δείξει κατά πόσο όλες αυτές οι δηλώσεις ανταποκρίνονται στην πραγματικότητα.
<P>
Η κατάσταση που επικρατεί σήμερα στο Βόρειο Ιράκ εμποδίζει σε σημαντικό βαθμό τη χορήγηση ανθρωπιστικής βοήθειας που προσφέρει η Ευρωπαϊκή Ένωση μέσω του προγράμματος ECHO στους κατοίκους της περιοχής αυτής. Το 1997 προβλέπεται η διάθεση 10 εκατ. ECU σε προγράμματα τα οποία θα πρέπει να υλοποιηθούν κυρίως από μη κυβερνητικούς οργανισμούς και κάτω από δύσκολες συνθήκες. Είναι αυτονόητο ότι για τους λόγους αυτούς κρίνεται απαραίτητο να αποσυρθούν όσο το δυνατόν συντομότερα από την περιοχή τα τουρκικά στρατεύματα.

<SPEAKER ID=39 LANGUAGE="EN" NAME="McMillan-Scott">
Είναι ηλίου φαεινότερον ότι η κατάσταση στην Τουρκία χειροτερεύει και όλοι μας πρέπει να λυπούμεθα για την πορεία που αποφάσισαν να ακολουθήσουν οι στρατιωτικοί. Πράγματι, το Σεπτέμβριο του 1996 το Ευρωπαϊκό Δικαστήριο των Ανθρωπίνων Δικαιωμάτων έκρινε τους στρατιωτικούς ενόχους για μια σειρά παραβιάσεων των ανθρώπινων δικαιωμάτων και τρεις μόλις μέρες αργότερα το Ευρωπαϊκό Κοινοβούλιο κατέθεσε και ενέκρινε το περίφημο ψήφισμά του με το οποίο εδήλωσε ότι οι δραστηριότητες για τη δημοκρατία και τα ανθρώπινα δικαιώματα στην Τουρκία θα πρέπει να υποστηριχθούν. Μαζί με τον Piet Dankert εργαζόμαστε ούτως ώστε να διασφαλίσουμε ότι πραγματικά αυτό γίνεται.
<P>
Δοθείσης της χειροτέρευσης της κατάστασης στην Αγκυρα και της πιθανότητας ότι οι στρατιωτικοί κινούνται προς την κατεύθυνση πιθανού πραξικοπήματος, ποιά θα είναι άραγε η θέση της Ευρωπαϊκής Ένωσης στην περίπτωση που γίνει κάποιο τέτοιο γεγονός;

<SPEAKER ID=40 LANGUAGE="NL" NAME="Van den Broek">
Δεν γνωρίζω αν θα ήταν σκόπιμο να γνωστοποιήσουμε εδώ την κήρυξη στρατιωτικού πραξικοπήματος στην Τουρκία. Δεν γνωρίζω επίσης κατά πόσο θα ήταν σκόπιμο να προβούμε σε εικασίες όσον αφορά το ποια θα ήταν η ενδεδειγμένη στάση απέναντι σε ένα παρόμοιο πραξικόπημα. Επιτρέψτε μου να είμαι σαφής. Μία χώρα όπως η Τουρκία, η οποία προσπάθησε ιδιαιτέρως τους τελευταίους μήνες να μας πείσει εκ νέου ότι πληροί τις προϋποθέσεις, έστω και μακροπρόθεσμα, για να καταστεί υποψήφιο μέλος της Ευρωπαϊκής Ένωσης, δεν πρέπει να λύνει τα εσωτερικά πολιτικά της προβλήματα με πραξικοπήματα. Θέλω επίσης να πω ότι, για να είμαι ειλικρινής, δεν προσδοκώ κάτι τέτοιο. Αυτό όμως δεν σημαίνει ότι οι χώρες του εξωτερικού δεν έχουν επίγνωση των εσωτερικών πολιτικών εντάσεων στην Τουρκία. Ωστόσο, θα πρέπει να ελπίζουμε ότι, κατά τον ίδιο τρόπο που απηύθυνα έκκληση για την ανεύρεση μιας πολιτικής λύσης για το κουρδικό πρόβλημα, υπάρχουν ακόμη περισσότεροι λόγοι να αναζητηθεί μία πολιτική και όχι στρατιωτική λύση για τις εσωτερικές εντάσεις στη χώρα αυτή.

<SPEAKER ID=41 LANGUAGE="DE" NAME="Roth">
Κύριε Πρόεδρε, κύριε Επίτροπε, γνωρίζετε ότι πολλές κυρίες και πολλοί κύριοι συνάδελφοι στο Σώμα, είχαν συνδέσει τη συναίνεσή τους, στην τελωνειακή ένωση με την Τουρκία, με την ικανοποίηση του αιτήματος για άμεση αποχώρηση από το Bόρειο Ιράκ. Η τελευταία επιχείρηση, το 1995, έγινε με 30.000 στρατιώτες και 50 περίπου άρματα μάχης. Η παρούσα επιχείρηση είναι πολύ μεγαλύτερη. Γνωρίζετε ασφαλώς ότι συμμετέχουν 50.000 στρατιώτες, 250 άρματα μάχης, βομβαρδιστικά αεροσκάφη F4 και F16, καθώς επίσης και ελικόπτερα τύπου Cobra. Δεν υπάρχει καμιά ένδειξη ότι σε εύλογο χρονικό διάστημα θα υπάρξει αποχώρηση των στρατευμάτων. Ερωτώ εσάς, κύριε Επίτροπε, το εξής: Η επέμβαση αυτή, κατά την άποψή σας, συνάδει με το διεθνές δίκαιο; Τι σκέπτεται να πράξει συγκεκριμένα η Επιτροπή, για να πιέσει για την αποχώρηση των τουρκικών στρατευμάτων και τι εννοείτε, παρακαλώ, όταν λέτε ότι η Τουρκία κλήθηκε να τηρήσει επιφυλακτική στάση; Τι εννοείτε όταν λέτε επιφυλακτική στάση και πώς μπορεί να εξασφαλιστεί πράγματι ο σεβασμός των ανθρωπίνων δικαιωμάτων του άμαχου πληθυσμού, κατά τη γνώμη σας;

<SPEAKER ID=42 LANGUAGE="NL" NAME="Van den Broek">
Όπως γνωρίζουμε, η εισβολή στο Βόρειο Ιράκ δεν είναι η πρώτη στρατιωτική επέμβαση της Τουρκίας στη χώρα αυτή όπου, όπως γνωρίζετε ήδη, υφίσταται κενό εξουσίας, επικρατεί ακυβερνησία, υπάρχουν κουρδικές ομάδες οι οποίες φιλονικούν για την κατάληψη της ηγεσίας, ενώ υπάρχουν άλλες κουρδικές ομάδες οι οποίες, σύμφωνα με την τουρκική πλευρά, ζήτησαν από την Τουρκία να τις βοηθήσει να αντιμετωπίσουν τις δράσεις του ΡΚΚ στο Βόρειο Ιράκ. Την ίδια κατάσταση παρατηρήσαμε και τα περασμένα χρόνια. Τότε, όπως και τώρα, η Ευρωπαϊκή Ένωση δήλωσε, αφενός, ότι απορρίπτει παντελώς κάθε μορφή τρομοκρατίας εκ μέρους του ΡΚΚ ή οποιασδήποτε άλλης ομάδας. Ταυτόχρονα, δηλώσαμε ότι αναγνωρίζουμε το δικαίωμα της Τουρκίας να προστατεύσει τον πληθυσμό της από τρομοκρατικές δράσεις. Παράλληλα όμως, δηλώσαμε ότι τα μέτρα που λαμβάνονται για το σκοπό αυτό δεν πρέπει να παραβιάζουν τις αρχές του κράτους δικαίου, ότι πρέπει να γίνουν σεβαστά τα θεμελιώδη ανθρώπινα δικαιώματα καθώς και ότι, ιδιαιτέρως στην περίπτωση στρατιωτικών δράσεων, πρέπει να αποφευχθεί οποιαδήποτε μορφή υπερβολικής βίας, απορρίπτοντας τυχόν υπερβολές όσον αφορά τα μέσα που χρησιμοποιούνται για την υλοποίηση ενός συγκεκριμένου στόχου.
<P>
Τέλος, δηλώσαμε ότι η καρδιά του προβλήματος, το ανεπίλυτο κουρδικό πρόβλημα, καθιστά απαραίτητη την αναζήτηση μιας πολιτικής λύσης, επειδή σε καμία περίπτωση δεν πιστεύουμε στην επιβολή στρατιωτικών λύσεων. Είμαι υποχρεωμένος να ομολογήσω στα αξιότιμα μέλη του Σώματος ότι δεν μπορούμε να επιβάλουμε τις απόψεις μας. Ωστόσο, μπορούμε να καταστήσουμε σαφές στην Τουρκία ότι η Ευρωπαϊκή Ένωση και η διεθνής κοινότητα παρακολουθούν με ιδιαίτερο ενδιαφέρον τον τρόπο με τον οποίο αντιμετωπίζεται η διένεξη αυτή, ιδιαιτέρως μάλιστα εάν ληφθεί υπόψη ότι πρόκειται για μία χώρα με την οποία διεξάγουμε επί μακρό διάστημα διαβουλεύσεις με αντικείμενο την προβληματική αυτή και που αναζητεί να βελτιώσει τις σχέσεις της με την Ευρωπαϊκή Ένωση ή ακόμη και να ενταχθεί σ'αυτήν. Επαναλαμβάνω ότι ελπίζω ότι οι τουρκικές φιλοδοξίες θα αποτελέσουν αφορμή για τη χώρα αυτή να λάβει υπόψη τις ανησυχίες που έχουν εκφρασθεί εκ μέρους της Ευρωπαϊκής Ένωσης όσον αφορά τη στρατιωτική δράση που έχει αναλάβει και να ανταποκριθεί όσο το δυνατόν συντομότερα στην έκκληση για την απόσυρση των στρατευμάτων της.

<SPEAKER ID=43 LANGUAGE="EN" NAME="Green">
Πριν από λίγες εβδομάδες οδήγησα μιαν αντιπροσωπεία από την ομάδα μου στην Αγκυρα όπου συναντηθήκαμε με το Στρατηγό Τσεβίκ Μπιρ, υπαρχηγό του Γενικού Επιτελείου των τουρκικών Ενόπλων Δυνάμεων. Σ' αυτή τη συνάντηση ο Στρατηγός Μπιρ μας είπε ότι όσον αφορά τον ίδιο ο στρατός έκανε ό, τι είχε να κάνει στις κουρδικές επαρχίες. Αυτό που χρειαζόταν πλέον ήταν μια πολιτική πρωτοβουλία για να αντιμετωπιστούν ορισμένα από τα προβλήματα των κούρδων που ζουν στις περιοχές αυτές. Τώρα, ύστερα από λίγες μόνο εβδομάδες βλέπουμε 50.000 τούρκους στρατιώτες να εισβάλλουν στο Βόρειο Ιράκ για να αντιμετωπίσουν αυτό που ισχυρίζονται ότι αποτελεί τρομοκρατία του ΡΚΚ σ' αυτές τις επαρχίες.
<P>
Το γεγονός αυτό μου θυμίζει τις υποσχέσεις που πήραμε από κάποιαν ονομαζόμενη Τανσού Τσιλλέρ, τότε Πρωθυπουργό, τώρα Υπουργό Εξωτερικών της Τουρκίας, η οποία είχε ισχυριστεί ότι θα αποτελούσε το βράχο κατά μιας ισλαμικής κυβέρνησης στην Τουρκία. Τώρα αποτελεί μέλος της κυβερνήσεως με ισλαμιστή Πρωθυπουργό. Δε θα συμφωνεί άραγε ο Επίτροπος ότι το Σώμα αυτό, η Επιτροπή και το Συμβούλιο έχουν περιπαιχθεί από τις τουρκικές στρατιωτικές και πολιτικές αρχές και ότι αποτελεί δικό μας χρέος να ξεσκεπάσουμε τη διπλοπροσωπεία της τουρκικής κυβέρνησης και των τούρκων στρατιωτικών για λογαριασμό του τουρκικού λαού;

<SPEAKER ID=44 LANGUAGE="NL" NAME="Van den Broek">
Δεν νομίζω ότι η Ευρωπαϊκή Ένωση πρέπει να προβεί σε περαιτέρω διευκρινίσεις προς την τουρκική κυβέρνηση. Δεν χρειάζεται να επαναλάβουμε τη θέση μας ότι απορρίπτουμε κατηγορηματικά κάθε πράξη τρομοκρατίας εκ μέρους του ΡΚΚ και ότι δεν αποδεχόμαστε, από την άλλη πλευρά, τη χρήση υπερβολικής βίας ή τις συστηματικές και σοβαρές παραβιάσεις των ανθρωπίνων δικαιωμάτων, ακόμα και όταν πρόκειται για δράσεις που αφορούν την καταπολέμηση της τρομοκρατίας. Δεν πιστεύω ότι μπορούμε να είμαστε ακόμη πιο σαφείς.
<P>
Η κ. Green αναφέρθηκε στην παρουσία 50.000 στρατιωτικών. Για να είμαι ειλικρινής, δεν πιστεύω ότι ο αριθμός είναι και τόσο σημαντικός. Υπάρχουν άλλες ανεξάρτητες πηγές που αναφέρονται σε 30.000 στρατιώτες. Οι ίδιες οι τουρκικές αρχές δεν αναφέρονται καθόλου σε αριθμούς. Το γεγονός είναι ότι πρόκειται για στρατιωτική παρέμβαση σε μία γειτονική περιοχή η οποία δεν ευρίσκεται υπό τον έλεγχο της κεντρικής κυβέρνησης του Ιράκ.
<P>
Αυτό που μπορώ να υποσχεθώ στο Κοινοβούλιο είναι ότι, στις τακτικές επαφές και στο διάλογο που έχουμε με την Τουρκία, θα εξακολουθήσουμε να προωθούμε τις απόψεις του Κοινοβουλίου. Αυτό σημαίνει ότι η απειλή που συνιστούν οι τρομοκρατικές δράσεις του ΡΚΚ θα πρέπει να οδηγήσει σε κάποια στιγμή στο συμπέρασμα ότι είναι απαραίτητο να αρχίσουν συνομιλίες για την ανεύρεση μιας πολιτικής λύσης. Κατ'αυτό τον τρόπο θα μπορούσε σε τελευταία ανάλυση να βρεθεί μία κάποια λύση για τη σημερινή στρατιωτική δράση, την οποία απορρίπτουμε.

<SPEAKER ID=45 NAME="Αλαβάνος">
Κύριε Πρόεδρε, θα ήθελα να ρωτήσω τον κύριο Επίτροπο εάν πιστεύει ότι η δραστηριότητα της Τουρκίας στο Ιράκ είναι ένα μεμονωμένο επαναλαμβανόμενο γεγονός ή εντάσσεται μέσα σε μία γενική στρατηγική επιθετικότητας της Τουρκίας έξω από τα σύνορά της.
<P>
Είναι τυχαίο ότι έχουμε κάθε 5-6 μήνες επιθέσεις και εισβολές της Τουρκίας στο Ιράκ; Είναι τυχαίο ότι έχουμε επί 20 και πλέον χρόνια κατοχή ενός τμήματος της Κυπριακής Δημοκρατίας από τουρκικά στρατεύματα; Είναι τυχαίο ότι έχουμε απειλές της Τουρκίας ενάντια στον γείτονά της προς δυσμάς, την Ελλάδα, που έχουν σχέση με την εδαφική της ακεραιότητα;
<P>
Με αυτήν την έννοια, σε αυτήν την γενικότερη επιθετικότητα της Τουρκίας, ποιά είναι η ανταπόκριση και η ευαισθησία και η προβλεπτικότητα της Ευρωπαϊκής 'Ενωσης; Και ειδικά για το Κουρδικό, επειδή αναφέρθηκε ο κύριος Επίτροπος και στην τρομοκρατία του PKK, θα ήθελα να τον ρωτήσω, είναι έτοιμη η Ευρωπαϊκή 'Ενωση, όπως έκανε στην Τσετσενία και την Γιουγκοσλαβία, να κάνει προτάσεις για την πολιτική επίλυση του Κουρδικού και προς τις δύο πλευρές;

<SPEAKER ID=46 LANGUAGE="NL" NAME="Van den Broek">
Τόσο πρόσφατα όσο και στο παρελθόν, η Τουρκία δήλωσε σαφώς ότι δεν διεκδικεί σε καμία απολύτως περίπτωση περιοχές του Ιράκ.
<P>
Επίσης, δεν υπάρχει λόγος να υποθέσουν ότι υπάρχουν παρόμοιες φιλοδοξίες επειδή δεν εναρμονίζονται σε καμία περίπτωση με το διεθνές δίκαιο. Υποθέτω λοιπόν ότι αυτό που κάνει το Ιράκ είναι να χρησιμοποιεί τα μέσα που θεωρεί κατάλληλα για να καταπολεμήσει την αναμφισβήτητη τρομοκρατική δράση του ΡΚΚ, την οποία θα πρέπει να διαπιστώσουμε με ειλικρίνεια, προκειμένου να προβάλει αντίσταση ή τουλάχιστον να αντιμετωπίσει τον πυρήνα του προβλήματος. Το γεγονός ότι όλα αυτά συμβαίνουν σε περιοχή άλλης χώρας καθίσταται δυνατό αποκλειστικά και μόνο λόγω της ιδιαίτερης κατάστασης στην οποία βρίσκεται το Ιράκ, όπου το βόρειο τμήμα της χώρας, ο πληθυσμός του οποίου έχει πληγεί ιδιαιτέρως από την αρχή της δεκαετίας του '80 όταν άρχισε ο πόλεμος του Ιράν με το Ιράκ, παραμένει ακυβέρνητο, επειδή δεν ασκείται έλεγχος στην περιοχή αυτή από την πρωτεύουσα του Ιράκ.
<P>
Αυτό που μπορούμε να κάνουμε για τους Κούρδους και για την επίλυση του κουρδικού προβλήματος δεν είναι τίποτα περισσότερο από το να ασκήσουμε πίεση στην τουρκική κυβέρνηση να προβεί στην έναρξη διαλόγου με τους εκπροσώπους των ομάδων αυτών προκειμένου να διαπιστωθεί κατά πόσον θα ήταν δυνατόν να βρεθεί μία πολιτική λύση για το πρόβλημα.
<P>
Γνωρίζω ότι, όσον αφορά το σημείο αυτό, υπάρχουν διάφορες ομάδες που συνέρχονται τακτικά και εκτός Τουρκίας για να εξετάσουν και να συζητήσουν το πρόβλημα. Εάν δεν απατώμαι, σύντομα θα πραγματοποιηθεί στις Κάτω Χώρες για άλλη μία φορά ένα παρόμοιο σεμινάριο, στο οποίο θα συμμετάσχουν εκπρόσωποι διαφόρων οργανώσεων.

<SPEAKER ID=47 LANGUAGE="SV" NAME="Lindqvist">
Νομίζω ότι οι απαντήσεις του Επιτρόπου είναι πάρα πολύ ισχνές. Έχουμε συνάψει μια συμφωνία τελωνειακής ένωσης με την Τουρκία.. Σ&#x02BC;αυτήν την συμφωνία η Τουρκία δεσμεύεται να ικανοποιήσει ορισμένες δημοκρατικές προϋποθέσεις που θέσαμε. Μετά την σύναψη της τελωνειακής συμφωνίας η κατάσταση στην Τουρκία επιδεινώνεται συνεχώς. Έχουμε συζητήσει το θέμα ξανά και ξανά και πήραμε άσχημες απαντήσεις από τον Επίτροπο. Νομίζω ότι είναι ώρα να θέσουμε αυστηρές προϋποθέσεις σ&#x02BC;έναν εταίρο που επιτίθεται στον δικό του πληθυσμό στην δική του χώρα, και που καθόμαστε και ακούμε επί μήνες.
<P>
Η ερώτησή μου είναι: Προτίθεται ο Επίτροπος να θέσει μια τελική ημερομηνία για το πότε θα τερματιστεί ο επιθετικός πόλεμος της Τουρκίας κατά των Κούρδων; Αν δεν γίνει αυτό, προτίθεται τότε ο Επίτροπος να προτείνει να αρθεί η συμφωνία τελωνειακής ένωσης με την Τουρκία;

<SPEAKER ID=48 LANGUAGE="NL" NAME="Van den Broek">
Εάν αυτό που ζητά ο αξιότιμος κύριος βουλευτής είναι να τεθεί τελεσίγραφο υπό την απειλή της κατάργησης της τελωνειακής ένωσης, θα πρέπει να διερωτηθούμε ποια θα είναι η πίεση που μπορούμε ουσιαστικά να ασκήσουμε κατ'αυτό τον τρόπο, δεδομένου ότι, χάρη στην τελωνειακή ένωση, η Ευρωπαϊκή Ένωση παρουσιάζει σήμερα ένα τεράστιο εμπορικό πλεόνασμα έναντι της Τουρκίας. Ανεξάρτητα από αυτό, πιστεύω ότι το Κοινοβούλιο γνωρίζει ότι η Ευρωπαϊκή Επιτροπή αξιολόγησε με ιδιαίτερη προσοχή τις σχέσεις μεταξύ Ευρωπαϊκής Ένωσης και Τουρκίας τα τελευταία χρόνια, ότι εφάρμοσε μία ιδιαίτερα προσεκτική πολιτική και απηύθυνε διάφορες συστάσεις προς την κατεύθυνση της Τουρκίας. Στη συζήτηση που διεξήγαγε με το Κοινοβούλιο, η Επιτροπή εξέτασε, τέλος, την απαίτηση του Σώματος για το πάγωμα κάθε είδους χρηματοδοτικής βοήθειας ή χρηματοδοτικών προγραμμάτων σε περίπτωση που οι αντίστοιχοι πόροι δεν χρησιμοποιούνται κατά άμεσο ή έμμεσο τρόπο για τη βελτίωση της κατάστασης των ανθρωπίνων δικαιωμάτων στην Τουρκία. Πιστεύω ότι κάτω από αυτές τις συνθήκες δεν θα ήταν σκόπιμο και αποτελεσματικό να προβούμε σε βεβιασμένες ενέργειες και να απειλήσουμε την Τουρκία με σημαντικές κυρώσεις σε περίπτωση που δεν τερματίσει σε κάποιο τακτό διάστημα τις δράσεις της ενάντια στην τρομοκρατική οργάνωση του ΡΚΚ. Αυτό βεβαίως δεν σημαίνει ότι δεν θα σεβαστούμε τις δηλώσεις στις οποίες έχει προβεί στο παρελθόν η Ευρωπαϊκή Ένωση καθώς και την υπόσχεση που έχουμε δώσει στο Κοινοβούλιο ότι θα εξακολουθήσουμε να αναλαμβάνουμε πρωτοβουλίες για τη βελτίωση της κατάστασης αυτής.

<SPEAKER ID=49 LANGUAGE="NL" NAME="Dankert">
Με τις δηλώσεις του, ο Επίτροπος επανέλαβε στην ουσία την άποψη του Συμβουλίου των Υπουργών ότι πρέπει να βρεθεί μία πολιτική λύση για το κουρδικό πρόβλημα. Κατά τη συνεδρίαση του Συμβουλίου Σύνδεσης, δηλαδή πριν από την εισβολή στο Ιράκ, η κ. Ciller απέρριψε την πρόταση αυτή. Ταυτόχρονα, στην Τουρκία απειλείται να ξεσπάσει κυβερνητική κρίση. Από την άλλη πλευρά, υπάρχουν οι δηλώσεις της Επιτροπής ότι πρέπει να υποστηριχθούν οι ιδιωτικές πρωτοβουλίες που έχουν αναληφθεί, άποψη με την οποία συμφωνώ. Παρακολουθούμε την κατάσταση κατά πόδας. Εάν όμως ληφθεί υπόψη το κουρδικό πρόβλημα και η απειλητική κατάσταση που υπάρχει στο εσωτερικό της Τουρκίας, καταλήγουμε στο συμπέρασμα ότι τα πράγματα είναι πολύ σοβαρά. Αισθάνομαι λοιπόν υποχρεωμένος να ρωτήσω τον Επίτροπο εάν πιστεύει ότι θα ήταν σκόπιμο να αναληφθούν περισσότερες πρωτοβουλίες από ό, τι μέχρι σήμερα στα πλαίσια της Ευρωπαϊκής Ένωσης ή και του ΝΑΤΟ;

<SPEAKER ID=50 NAME="Λαμπρίας">
Κύριε Πρόεδρε, με όλη μου την εκτίμηση στον Επίτροπο κ. Van den Broek, ομολογώ ότι δεν καταλαβαίνω πώς η σοβαροτάτη παραβίαση του διεθνούς δικαίου, η υπέρβαση των συνόρων, η εισβολή σε άλλη χώρα μπορεί να δικαιολογείται από το γεγονός ότι δεν ασκείται εκεί έλεγχος από την κυβέρνηση του Ιράκ.
<P>
Η χώρα μου είχε υποστεί στο παρελθόν ακριβώς τέτοια είσοδο επαναστατικών στοιχείων από ξένη χώρα, θα λέγαμε, αλλά δεν διενοήθη ποτέ ότι θα μπορούσε να ανατινάξει την παγκόσμια τάξη καταργώντας σύνορα. Εάν λοιπόν αυτή η παράβαση της Τουρκίας, σε συνδυασμό με τις απειλές της προς άλλες χώρες, είναι συγγνωστή με μόνο το αναπόδεικτο επιχείρημα ότι η εξέγερση των Κούρδων αποτελεί τρομοκρατία, αυτό είναι ένα συγχωροχάρτι που δίδεται a priori στην Τουρκία και, νομίζω, προσβάλλει αυτό το Κοινοβούλιο τέτοιες παραβιάσεις να γίνονται ανεκτές.

<SPEAKER ID=51 LANGUAGE="NL" NAME="Van den Broek">
Ελπίζω ότι το Κοινοβούλιο συμφωνεί και θα εξακολουθήσει να συμφωνεί ότι, ανεξάρτητα από το κατά πόσον τα πολιτικά αιτήματα που προβάλλονται είναι δικαιολογημένα, ακόμη και αν υποστηρίζουμε, για παράδειγμα, τις τάσεις αποσκίρτησης του ΡΚΚ, δεν υποστηρίζουμε σε καμία περίπτωση το σχετικό πολιτικό αίτημα. Αυτό που υποστηρίζουμε είναι η αναγνώριση της πολιτιστικής ταυτότητας των Κούρδων και τέτοια παρόμοια. Ακόμη και στην περίπτωση που τα αιτήματα είναι δικαιολογημένα, θα εξακολουθήσουμε να απορρίπτουμε κατηγορηματικά την άσκηση της τρομοκρατίας για την υλοποίηση των στόχων αυτών. Πρέπει να αναγνωρισθεί ότι το ΡΚΚ ευθύνεται για τρομοκρατικές ενέργειες.
<P>
Θα ήθελα λοιπόν να επαναλάβω ότι, όταν το Σώμα διερωτάται τι άλλο θα μπορούσαμε να κάνουμε για να ασκήσουμε πίεση στην Τουρκία, ο κ. Dankert και ο κ. Λαμπρίας γνωρίζουν πάρα πολύ καλά ότι στα πλαίσια του διαλόγου που διεξάγουμε σήμερα με την Τουρκία ασκούμε πάρα πολύ έντονες διπλωματικές και πολιτικές πιέσεις. Αυτό ισχύει τόσο στα πλαίσια της προσπάθειας να δημιουργηθεί ένα άνοιγμα στις ταραγμένες σχέσεις μεταξύ Ελλάδας και Τουρκίας όσο και στην περίπτωση της διαμάχης για το Αιγαίο. Καταβάλλεται μία πάρα πολύ έντονη πολιτική και διπλωματική προσπάθεια προκειμένου να πεισθούν οι δύο κοινότητας της Κύπρου, τουλάχιστον η κυβέρνηση της Κύπρου και οι ηγέτες των Τουρκοκυπρίων, να προσέλθουν στο τραπέζι των διαπραγματεύσεων με στόχο την ανεύρεση μιας πολιτικής λύσης για το κυπριακό.
<P>
Κατά τρίτον, διεξάγουμε τακτικές διαβουλεύσεις με την τουρκική κυβέρνηση προκειμένου να προωθήσουμε την υλοποίηση υποσχέσεων που μας έχουν δοθεί στο παρελθόν όσον αφορά τη θέσπιση νέας νομοθεσίας για την προαγωγή και την καλύτερη προστασία των ανθρωπίνων δικαιωμάτων στην Τουρκία και για την επικύρωση της νομοθεσίας αυτής από το τουρκικό κοινοβούλιο.
<P>
Ελπίζω συνεπώς ότι οι αξιότιμοι κύριοι βουλευτές θα αποδεχθούν ότι δείχνουμε ιδιαίτερο ενδιαφέρον να πείσουμε την Τουρκία να προωθήσει μέτρα βελτίωσης σε όλες αυτές τις περιπτώσεις. Το μόνο που θα ήθελα να πω σε σχέση με την προσπάθεια για την ανεύρεση μιας λύσης για το κουρδικό πρόβλημα, σχετικά με το οποίο ο κ. Dankert αποδέχεται ότι η τουρκική πλευρά δεν το αναγνωρίζει ως πραγματικό πρόβλημα και σε ορισμένες περιπτώσεις ακόμα και παραγνωρίζει - γίνεται απλώς αναφορά στο πρόβλημα της τρομοκρατίας και όχι στο κουρδικό πρόβλημα - ότι δεν είμαστε σε θέση να επιβάλουμε μια συγκεκριμένη λύση.
<P>
Αυτό βεβαίως δεν σημαίνει ότι δεν ισχύουν τα όσα δήλωσα προηγουμένως όσον αφορά τα μηνύματα προς την κατεύθυνση της Τουρκίας σχετικά με την αναγκαιότητα κατάπαυσης των στρατιωτικών ενεργειών το συντομότερο δυνατό.

<SPEAKER ID=52 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση σχετικά με αυτό το σημείο της ημερήσιας διάταξης έληξε.

<CHAPTER ID=5>
Υπερβολικά ελλείμματα - Οικονομικές πολιτικές
<SPEAKER ID=53 NAME="Πρόεδρος">
Η ημερήσια διάταξη προβλέπει την κοινή συζήτηση των εξής εγγράφων:
<P>
Α4-0181/97 του κ. Χριστοδούλου, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με Ι. τη σύσταση για τη δεύτερη ανάγνωση που αφορά την κοινή θέση που καθόρισε το Συμβούλιο ενόψει της έγκρισης κανονισμού του Συμβουλίου σχετικά με την ενίσχυση της εποπτείας των δημοσιονομικών θέσεων και την εποπτεία και το συντονισμό των οικονομικών πολιτικών (C4-0174/97-96/0247(SYN)) και ΙΙ. την έκθεση σχετικά με την πρόταση κανονισμού του Συμβουλίου για την επιτάχυνση και διασαφήνιση της εφαρμογής της διαδικασίας υπερβολικού ελλείμματος (6931/2/97 - C40182/97-96/0248(CNS)) και-της έκθεσης Α4-0184/97 της κ. Randzio-Plath, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τη σύσταση της Επιτροπής που αφορά τους γενικούς προσανατολισμούς της οικονομικής πολιτικής των Κρατών μελών και της Κοινότητας για το 1997 (COM(97)0168 - C4-0190/97)
<SPEAKER ID=54 NAME="Χριστοδούλου">
Κύριε Πρόεδρε, στις 28 Νοεμβρίου του παρελθόντος χρόνου η Ολομέλειά μας είχε υιοθετήσει σε πρώτη ανάγνωση τα ψηφίσματα σχετικά με το Σύμφωνο Σταθερότητος που αφορούσαν δύο προτάσεις κανονισμών. Η πρώτη ήταν μία πρόταση κανονισμού για την ενίσχυση της εποπτείας των δημοσιονομικών θέσεων, για την εποπτεία και τον συντονισμό των οικονομικών πολιτικών βάσει της διαδικασίας συνεργασίας, και η δεύτερη ήταν μία πρόταση κανονισμού για την διασαφήνιση της εφαρμογής της διαδικασίας υπερβολικού ελλείμματος βάσει της διαδικασίας διαβουλεύσεως.
<P>
'Οπως γνωρίζετε, στο Ευρωπαϊκό Συμβούλιο του Δουβλίνου, στις 13-14 Δεκεμβρίου 1997, επιτεύχθηκε μία πολιτική συμφωνία επί των γενικών αρχών και των κυρίων στοιχείων του Συμφώνου Σταθερότητος. Το Ευρωπαϊκό Συμβούλιο ζήτησε μάλιστα την προετοιμασία ενός ψηφίσματος που να περιλαμβάνει την δέσμευση των κρατών μελών, της Επιτροπής και του Συμβουλίου για αυστηρή εφαρμογή της Συνθήκης και του Συμφώνου Σταθερότητος.
<P>
Στην συνέχεια, το άτυπο Συμβούλιο ECOFIN του Nordwijk κατέληξε σε μία κατ'αρχήν συμφωνία επί των κειμένων των δύο προτάσεων κανονισμών και του σχεδίου ψηφίσματος του Ευρωπαϊκού Συμβουλίου και απέστειλε στο Κοινοβούλιό μας την κοινή θέση που υιοθέτησε επί της πρώτης προτάσεως, ενώ ζήτησε εκ νέου διαβούλευση για την δεύτερη.
<P>
Κατά την προετοιμασία των τροπολογιών που αποτελούν το αντικείμενο εξέτασης, ελήφθησαν υπ'όψη τα ακόλουθα στοιχεία:
<P>
Πρώτα-πρώτα, η εκφρασθείσα πολιτική βούληση στο Ευρωπαϊκό Συμβούλιο του Δουβλίνου.
<P>
'Επειτα, η απόφαση του Ευρωπαϊκού Συμβουλίου για μία σωστή εφαρμογή του Συμφώνου Σταθερότητος και ταυτοχρόνως το γεγονός ότι το Συμβούλιο το μετονόμασε σε Σύμφωνο Σταθερότητος και Αναπτύξεως. Δυστυχώς, αυτή η ποιοτική βελτίωση, όπως εκφράζεται από τον νέο τίτλο, δεν αντανακλάται στα κείμενα που μας απεστάλησαν από το Συμβούλιο ECOFIN. Ο τίτλος άλλαξε, το περιεχόμενο έμεινε περίπου το ίδιο.
<P>
Η συμπερίληψη στον κανονισμό εποπτείας διατάξεων για τα μη συμμετέχοντα στο τρίτο στάδιο της ΟΝΕ κράτη μέλη είναι μία πρόσθετη έννοια η οποία εισήχθη. Και ενώ η αρχική πρόταση της Επιτροπής προέβλεπε μόνον την υποβολή προγραμμάτων σταθερότητος από τα συμμετέχοντα στο τρίτο στάδιο της ΟΝΕ κράτη μέλη, τώρα υπάρχει και ένα ξεχωριστό τμήμα που προβλέπει και για τις μη συμμετέχουσες χώρες την υποβολή προγραμμάτων συγκλίσεως. 'Εχουμε κάνει μία σχετική τροπολογία εν προκειμένω που θα σας αναλύσω εν συνεχεία.
<P>
Το Σύμφωνο Σταθερότητος κρίνουμε ότι πρέπει να είναι αποτελεσματικό. Και η αποτελεσματικότητα προϋποθέτει την εφαρμοσιμότητά του και την αξιοπιστία του. Και πρέπει οι ρυθμίσεις που θα γίνουν να είναι προς αυτήν την κατεύθυνση. Η σχετική ακαμψία όμως των ρυθμίσεων που προτάθηκαν και ο κατά κανόνα αυτόματος και μηχανιστικός χαρακτήρας τους δεν λαμβάνουν υπ'όψη τον δυναμικό χαρακτήρα των οικονομικών, και ιδίως των νομισματικών φαινομένων και έτσι περιορίζεται η συνεπής εφαρμογή τους και υποφέρει, κατά συνέπεια, και η αξιοπιστία των κανονισμών και του Συμφώνου.
<P>
Τέλος, η πρόταση κανονισμού για την εφαρμογή της διαδικασίας υπερβολικού ελλείμματος προβλέπει την επιβολή ποινής χρηματικής κατάθεσης, η οποία δύναται να μετατραπεί σε πρόστιμο. Εδώ έχουμε ένα πρόβλημα πολύ σημαντικό, με την έννοια ότι η αρχική πρόταση της Επιτροπής προέβλεπε την εγγραφή του προϊόντος της εν λόγω ποινής -του προστίμου και των τόκων- στον κοινοτικό προϋπολογισμό, ενώ τώρα η κατανομή του εν λόγω ποσού, όπως προτείνεται, στα μη έχοντα υπερβολικό έλλειμμα κράτη μέλη φαίνεται να αποτελεί την επικρατούσα άποψη στους κόλπους του Συμβουλίου. Το ίδιο το γεγονός αυτής της κατανομής αποτελεί παράδοξο φαινόμενο και δεν θα το σχολιάσω τώρα, αλλά θα παρατηρήσω ότι μέχρι στιγμής δεν έχει βρεθεί ακόμη νομική βάση και σαφής διαδικασία υλοποίησης αυτής της επιθυμίας του Συμβουλίου. Πάντως, αν και δεν υπάρχει ακόμη οριστική τοποθέτηση του Συμβουλίου, είναι σκόπιμο να ψηφισθεί η αντίστοιχη τροπολογία μας, όπως υπεβλήθη από την Επιτροπή Προϋπολογισμών, διότι αποτελεί έκφραση της βουλήσεως του Κοινοβουλίου να διατηρήσει την αρχή της ενότητας του προϋπολογισμού, μία πολύ βασική έννοια, την οποία πρέπει να διατηρήσουμε πάση θυσία. Λόγω των δυσκολιών όμως που αντιμετωπίζει το Συμβούλιο στην εξεύρεση νομικής βάσεως, είναι πολύ πιθανό -εδώ κάνω μία εικασία, εάν θέλετε- να προτιμηθεί η εγγραφή των ανωτέρω ποσών στον προϋπολογισμό και η κατανομή τους εν συνεχεία να γίνει με ανάληψη πολιτικής δεσμεύσεως και ίσως με μεταγενέστερη τροποποίηση των σχετικών δημοσιονομικών διατάξεων. Αυτό όμως δεν είναι λόγος για μας να μην ψηφίσουμε αυτήν την τροπολογία, έστω και εάν αναφέρεται σε κείμενο το οποίο δεν έχει πάρει ακόμη την οριστική του μορφή.
<P>
Οι τροπολογίες μας λοιπόν έχουν ως σκοπό την βελτίωση του Συμφώνου στα κυριότερα σημεία του. Ειδικότερα:
<P>
Πρώτον, αποδίδουν στο ψήφισμα του Ευρωπαϊκού Συμβουλίου τις σωστές του διαστάσεις, με βάση το άρθρο Δ των κοινών διατάξεων της Συνθήκης. Το ψήφισμα αυτό θα θεωρείται ότι δίνει τους πολιτικούς προσανατολισμούς για την συνεπή και έγκαιρη εφαρμογή του Συμφώνου Σταθερότητος, αλλά δεν αποτελεί τμήμα των άρθρων και έτσι δεν έχει νομοθετικό περιεχόμενο. Είναι απλώς μία γενική πολιτική κατεύθυνση.
<P>
Δεύτερον, οι τροπολογίες μας εισάγουν την έννοια των δημοσίων επενδυτικών δαπανών που αποτελούν στοιχείο προσδιοριστικό της οικονομικής μεγέθυνσης και ανάπτυξης. Δίνουμε έτσι κάποιο ουσιαστικό περιεχόμενο στην έννοια της ανάπτυξης που προσετέθη στο Σύμφωνο από το Ευρωπαϊκό Συμβούλιο του Δουβλίνου. Και μετά χαράς μου μπορώ να πω, κύριε Πρόεδρε, ότι αυτό έχει γίνει δεκτό και από το Συμβούλιο και από την Επιτροπή να περιληφθεί στα άρθρα των κανονισμών.
<P>
Τρίτον, οι διατάξεις για τα προγράμματα σύγκλισης γίνονται ρεαλιστικότερες και εισάγουν στον κανονισμό εποπτείας την έννοια της ενισχύσεως των μη συμμετεχόντων στο τρίτο στάδιο κρατών μελών, ενισχύσεως κατά της κερδοσκοπίας στα πλαίσια του νέου μηχανισμού συναλλαγματικών ισοτιμιών, δηλαδή προστασία εκ μέρους των οργάνων της Ευρωπαϊκής Ενώσεως σε περίπτωση κερδοσκοπικών επιθέσεων. Προβλέπονται επίσης ειδικές περιπτώσεις, όπως το να μην θεωρούνται αιτία υπερβολικού ελλείμματος οι δαπάνες που συνδέονται με την προστασία της εδαφικής ακεραιότητος των κρατών μελών.
<P>
Τέταρτον, χωρίς να απαλείφεται καθόλου η αυστηρότητα -και το τονίζω αυτό, κύριε Πρόεδρε- εξασφαλίζουν κάποια ευελιξία, απαραίτητη για να καταστεί το Σύμφωνο Σταθερότητος λειτουργικό και να έχει εφαρμοσιμότητα και αξιοπιστία. Πολλές φορές, το απόλυτο σημαίνει και έλλειψη εφαρμοσιμότητος και επομένως η αξιοπιστία υποφέρει.
<P>
Και, τέλος, διαφυλάσσουν μία βασική αρχή του προϋπολογισμού, όπως ανέφερα προηγουμένως, με την διατήρηση εντός του κοινοτικού προϋπολογισμού των προστίμων και των τόκων. Αυτές είναι οι βασικές αρχές που διέπουν τις προτεινόμενες τροπολογίες και τις οποίες εισηγούμαι στο Σώμα να ψηφίσει. Περιλαμβάνονται μέσα στο ενιαίο κείμενο και έχουν όλες εγκριθεί από την Επιτροπή Προϋπολογισμών.
<P>
Λαμβάνοντας υπ'όψη τις μέχρι σήμερα εξελίξεις, την ανάγκη σταθερότητας του Εύρω και την ανάγκη βιωσίμων διατάξεων, καταβλήθηκε προσπάθεια να αποφευχθεί η υποβολή μεγάλου αριθμού τροπολογιών με σκοπό να τονισθούν τα στοιχεία που κρίνονται απολύτως απαραίτητα. Γι'αυτό και δεν εισηγούμαι στο Σώμα να ψηφίσει τις τροπολογίες που δεν περιλαμβάνονται σ'αυτές που ενεκρίθησαν από την Οικονομική Επιτροπή, πλην των τροπολογιών σε ένα τεχνικό θέμα, τις οποίες μόλις έλαβα και επί των οποίων θα γνωματεύσω αργότερα.
<P>
Συμπεραίνοντας, προτείνω ως εισηγητής την τροποποίηση της κοινής θέσεως επί του κανονισμού εποπτείας και την παροχή γνωμοδότησης επί του κανονισμού ελλειμμάτων, σύμφωνα με τις τροπολογίες που υιοθετήθηκαν από την επιτροπή μας, περατώνοντας έτσι την δεύτερη ανάγνωση.
<P>
Ας μου επιτραπεί να τονίσω, κλείνοντας την παρέμβασή μου, την σπουδαιότητα αυτού του θέματος από πολιτική και οικονομική άποψη και να υπενθυμίσω ότι τυχόν άρνησή μας θα μπορούσε να δώσει λανθασμένο μήνυμα προς τα έξω και να εκληφθεί ως αποχή του Ευρωπαϊκού Κοινοβουλίου από την λήψη σημαντικών αποφάσεων. Για τον λόγο αυτό, ελπίζω να υπάρξει όσο το δυνατόν ευρύτερη αποδοχή και υποστήριξη των απόψεων που εκφράζονται στο υπό εξέταση έγγραφο. Θεωρούμε όμως ως βασική προϋπόθεση και η Επιτροπή και το Συμβούλιο, το οποίο δυστυχώς δεν είναι παρόν αυτήν την στιγμή, να αναλάβουν τη δέσμευση ότι στα επόμενα Συμβούλια τα οποία θα λάβουν χώρα θα εφαρμόσουν τις προτάσεις οι οποίες έχουν γίνει αποδεκτές, τις έχουσες σχέση δηλαδή με το ψήφισμα του Ευρωπαϊκού Συμβουλίου, τις έχουσες σχέση με τα θέματα αναπτύξεως και δημοσίων επενδύσεων, καθώς και τα υπόλοιπα στοιχεία τα οποία έχουν γίνει αποδεκτά κατά την διάρκεια του τριμερούς διαλόγου και σε επόμενες επικοινωνίες που είχαμε μαζί με το Συμβούλιο και την Επιτροπή. Εμείς, καλή τη πίστει, προτείνουμε την ψήφιση αυτών των δύο κανονισμών. Θέλω να ελπίζω, ή μάλλον είμαι βέβαιος, ότι και η Επιτροπή και το Συμβούλιο θα αναλάβουν την δέσμευση να εκπληρώσουν τις υποχρεώσεις τις οποίες ανέλαβαν απέναντί μας.

<SPEAKER ID=55 NAME="Randzio-Plath">
Κυρία Πρόεδρε, με μεγάλη ανησυχία θα πρέπει να δούμε την οικονομική ανάπτυξη και κυρίως την εξέλιξη της απασχόλησης μέσα στην Ένωση, και γι' αυτό τα κράτη μέλη και η Κοινότητα αποδίδουν ιδιαίτερη σημασία στους γενικούς οικονομικούς προσανατολισμούς. Νομίζω ότι δεν αξιοποιήσαμε επαρκώς, τα τελευταία χρόνια, τους προσανατολισμούς αυτούς, προκειμένου να πετύχουμε περισσότερη συνεννόηση, περισσότερη συνοχή στην ευρωπαϊκή οικονομική πολιτική, η οποία θα είχε και επίδραση στα μέτρα, τόσο στο δημόσιο όσο και στον ιδιωτικό τομέα. Γι' αυτό και θα πρέπει φέτος - ένα χρόνο πριν από την απόφαση για το ποιος θα συμμετέχει στη Nομισματική Ένωση - να δώσουμε ιδιαίτερη προσοχή στο πώς διαμορφώνονται οι γενικοί αυτοί προσανατολισμοί. Λυπάμαι ιδιαίτερα για το ότι η Επιτροπή, κατά βάσιν, έχει την άποψη ότι εμείς - αν βάλουμε, και προσέξουμε, μόνον τους στόχους της νομισματικής σταθερότητας και της παγίωσης των δημοσίων προϋπολογισμών - θα έχουμε αυτόματα, κατά κάποιον τρόπο, μια αύξηση των επενδύσεων και της ανάπτυξης, πράγμα που το θέλουμε, προκειμένου να πετύχουμε τη μείωση, κατά το ήμισυ, της ανεργίας μέχρι το έτος 2000.
<P>
Aυτό δεν το θεωρώ αρκετό; αντίθετα το θεωρώ τελείως ανεπαρκές, για να επιβάλουμε τις προσεγγίσεις της πολιτικής, οι οποίες ενώνουν το Σώμα αυτό, σε όλα τα ψηφίσματα. Γι' αυτό και θα πρέπει, οι γενικοί οικονομικοί προσανατολισμοί, να στηρίζονται σε κάτι περισσότερο απ' ότι στην επανάληψη των κριτηρίων σύγκλισης. Επιδοκιμάζω βέβαια το ότι η Επιτροπή, όπως ζήτησε το Κοινοβούλιο, θέλει να στρέψει τη χρησιμοποίηση δημοσίων πιστώσεων για παραγωγικές επενδύσεις, γι' αυτό και προχωρεί ένα βήμα πιο πέρα απ' ότι στο σχολιασμό της οικονομικής εξέλιξης της περασμένης χρονιάς. Nομίζω ότι θα πρέπει να επικεντρώσουμε την προσοχή μας στην προώθηση των επενδύσεων, πολύ περισσότερο απ' ότι προβλέπεται μέχρι τώρα στις οδηγίες και στους γενικούς προσανατολισμούς. Xρειαζόμαστε ένα benchmarking για επενδύσεις; χρειαζόμαστε έναν προσανατολισμό, κατά κάποιον τρόπο. Διότι αν δούμε ότι μονάχα στην Oμοσπονδιακή Δημοκρατία της Γερμανίας μειώθηκαν οι επενδύσεις από 18 δισεκατ. σε 1, 1 δισεκατ. πέρυσι, τότε θα καταλάβουμε σε ποια κατάσταση αδυναμίας βρισκόμαστε και μόνον από κοινού θα μπορέσουμε να βγούμε απ' αυτή τη δύσκολη κατάσταση.
<P>
Σ' ένα πράγμα θα ήθελα να δώσω και πάλι ιδιαίτερη σημασία: Eπειδή είναι πολύ σημαντικό να ενεργήσουμε σε κοινοτικό επίπεδο, ειδικά, θα πρέπει αυτοί οι γενικοί προσανατολισμοί να είναι πολύ περισσότερο δεσμευτικοί, ώστε να μπορέσουν να εφαρμοστούν συγκεκριμένα και να υλοποιηθούν. Γι' αυτό και θα ήταν σημαντικό να διαμορφώσουμε τον προσανατολισμό, κατά τέτοιον τρόπο, ώστε η πολιτική για την απασχόληση να αποτελέσει αποφασιστικής σημασίας διάσταση για όλες τις άλλες πολιτικές. Γι' αυτό και είναι αναγκαίο να ολοκληρώσουμε, κατά κάποιον τρόπο, τους γενικούς προσανατολισμούς της οικονομικής πολιτικής, και της πολιτικής για την απασχόληση, ούτως ώστε να μπορέσουμε να προωθήσουμε καλύτερα την οικονομική πολιτική, με στόχο τη δημιουργία νέων θέσεων εργασίας.
<P>
Aυτό το θεωρώ πράγματι πολύ σημαντικό, διότι η πρώτη ύλη αυτής της Eυρωπαϊκής Ένωσης είναι ο άνθρωπος, και κάθε επένδυση στον άνθρωπο, με την απόκτηση προσόντων, τη μετεκπαίδευση, τη δια βίου μάθηση, καθώς επίσης και με τα συνοδευτικά μέτρα, όπως την έρευνα και την ανάπτυξη, καθώς και την ενίσχυση των καινοτομιών, θα μας βοηθήσει να επιτύχουμε πράγματι προόδους μέσα στην Eυρωπαϊκή Ένωση. Δεν μπορούμε να κάνουμε διαφορετικά, παρά να επισημαίνουμε διαρκώς ότι οι αποφάσεις των συνόδων κορυφής από το Έσσεν μέχρι το Δουβλίνο, εξακολουθούν ακόμη να περιμένουν την υλοποίησή τους. Γι' αυτό και θα πρέπει να αλλάξουμε τις συνθήκες πλαίσιο, αν και είναι απόλυτα σαφές ότι δεν αγνοούμε καθόλου τον προσανατολισμό στη νομισματική σταθερότητα και στην παγιοποίηση των δημοσίων προϋπολογισμών, αλλά αντίθετα συνεχίζουμε να επιμένουμε σ' αυτόν.
<P>
Oφείλουμε, εμείς εδώ στο Eυρωπαϊκό Kοινοβούλιο, να συμφωνήσουμε σε ορισμένα αιτήματα. Xρειαζόμαστε έναν καλύτερο προσανατολισμό των δημοσίων πιστώσεων σε παραγωγικές επενδύσεις. Oι ιδιωτικές επιχειρήσεις θα πρέπει να αναλάβουν μεγαλύτερη ευθύνη, όσον αφορά την ενίσχυση της οικονομίας και της απασχόλησης, και να υπάρξει καλύτερος συντονισμός των οικονομικών πολιτικών, καθώς επίσης και καλύτερη σύνδεση των πολιτικών των κρατών μελών με τις πολιτικές της Kοινότητας. Θα πρέπει, βεβαίως, να αναλογισθούμε ότι η αλληλεξάρτηση των εθνικών οικονομιών έχει αυξηθεί, σε βαθμό που δεν μπορούσαμε να φαντασθούμε, και γι' αυτό, φυσικά, κανένα μέτρο κράτους μέλους δεν παύει να έχει επιπτώσεις στα μέτρα ενός άλλου κράτους μέλους.
<P>
Θεωρώ σημαντικό το να γίνουν σαφέστερες οι δηλώσεις των πολιτικών φορέων, διότι μόνον αν μπορέσουμε να δώσουμε με αξιοπιστία σαφείς πολιτικούς προσανατολισμούς, και να καθορίσουμε κατηγορηματικά την έναρξη της Nομισματικής Ένωσης, την 1.1.1999, θα μπορέσουμε να ξανακερδίσουμε την εμπιστοσύνη των επιχειρήσεων. Δε χρειαζόμαστε μόνο περισσότερες επενδύσεις και την εμπιστοσύνη των επιχειρήσεων, αλλά χρειαζόμαστε και την εμπιστοσύνη των κατοίκων. Έχουμε ποσοστά αποταμίευσης σε ύψη ρεκόρ στην Eυρωπαϊκή Ένωση, που είναι μοναδικά στην ιστορία, και οι άνθρωποι που έχουν χρήματα δεν καταναλώνουν, ενώ οι άλλοι που δεν έχουν χρήματα, δεν μπορούν να καταναλώσουν. Aπ' αυτό καταλαβαίνει κανείς ότι η αύξηση της ζήτησης και η αύξηση της αγοραστικής δύναμης των ανθρώπων είναι ιδιαίτερα σημαντικές.
<P>
Θα ήθελα να επισημάνω και πάλι το πόσο μεγάλη σημασία έχει να γίνει επιτέλους η φορολογική ελάφρυνση του παράγοντα εργασία, μια κι αυτός είναι ένας τρόπος για να ενισχύσει κανείς πράγματι την αγοραστική δύναμη των ανθρώπων. Aποδίδω εδώ ιδιαίτερη βαρύτητα, ειδικά σε σχέση με τα μέτρα που θα πρέπει να παρθούν, λαμβάνοντας υπόψη τις συνθήκες πλαίσιο. Θα ήθελα και πάλι να απευθύνω έκκληση, ώστε εμείς εδώ στην Eυρωπαϊκή Ένωση, με τη βοήθεια της συγκέντρωσης και του προσανατολισμού των πολιτικών, να δουλέψουμε προς την κατεύθυνση του στόχου ενός υψηλού επιπέδου απασχόλησης. Θα πρέπει να προσπαθήσουμε πράγματι να πετύχουμε φαινόμενα συνέργιας στις πολιτικές μας, τα οποία δεν μπορεί πλέον να πετύχει σήμερα ένα μεμονωμένο κράτος, για την οικονομία του και τους κατοίκους του.
<P>
Γι' αυτό και θεωρώ φοβερά σημαντικό το να κατευθύνουμε τα σοβαρά, από οικονομική άποψη, μέτρα σ' ένα στόχο, και να συγκεντρώσουμε τις διαρθρωτικές και δημοσιονομικές πολιτικές. Tα κράτη μέλη, από τη μεριά τους, θα πρέπει επιτέλους να ανταποκριθούν στις υποχρεώσεις τους και να διαθέσουν πράγματι τις συμπληρωματικές πιστώσεις προς τα διαρθρωτικά ταμεία, τα οποία είναι προσανατολισμένα σε στόχους της πολιτικής για την αγορά εργασίας. Διαφορετικά δεν έχει κανένα νόημα η ευρωπαϊκή πολιτική. Oι υποχρεώσεις θα πρέπει να τηρούνται, τόσο εκ μέρους της Kοινότητας, όσο και εκ μέρους των κρατών μελών της Eυρωπαϊκής Ένωσης.
<P>
(Xειροκροτήματα)

<SPEAKER ID=56 NAME="Hernαndez Mollar">
Κυρία Πρόεδρε, με υπερβολική ταχύτητα, αλλά και με μεγάλο ενδιαφέρον, αναλύσαμε στην Επιτροπή Κοινωνικών Υποθέσεων και Απασχόλησης τους κανονισμούς που αποτελούν σήμερα το αντικείμενο της συζήτησής μας. Και το πράξαμε υπό το πρίσμα της μεγαλύτερης ανησυχίας μας, που δεν μπορεί να είναι άλλη από τις επιπτώσεις που μπορεί να έχουν επί της απασχόλησης, του κοινωνικού μας προτύπου, τα μέτρα που θεσπίζονται με τους δύο κανονισμούς για την εποπτεία των οικονομικών πολιτικών των Κρατών μελών και την επίβλεψη των δημοσίων ελλειμμάτων μπροστά στο συναρπαστικό στάδιο που πλησιάζει για την Ευρωπαϊκή Ένωση.
<P>
Οι κανονισμοί αυτοί εξάλλου, αντανακλούν την ανάγκη οι οικονομικές πολιτικές των Κρατών μελών να προχωρήσουν παράλληλα ώστε να ενισχυθεί η νομισματική ένωση, εφόσον δεν θα μπορούσαμε με κανέναν τρόπο να μιλήσουμε για ενιαίο νόμισμα με αποκλίνουσες οικονομίες, οι οποίες βεβαίως δεν θα εξασφάλιζαν μια σταθερή κατάσταση ούτε για τις τιμές ούτε για την ανάπτυξη. Συνεπώς, είναι προφανές ότι μόνο με μια σταθερή και ελεγχόμενη δημοσιονομική κατάσταση, και με συγκλίνουσες οικονομίες, θα μπορέσουν να συντονιστούν πολιτικές απασχόλησης αποτελεσματικές και δημιουργοί θέσεων εργασίας.
<P>
Πέραν αυτού όμως, πιστεύω ακόμη ότι -μαζί με την ανάγκη να λάβει υπόψη το Συμβούλιο το δείκτη ανεργίας και τη δημιουργία θέσεων απασχόλησης κατά την εξέταση των προγραμμάτων σταθερότητας και σύγκλισης- προκειμένου να προσαρμοστούν οι στόχοι καθίσταται επίσης απαραίτητο να αναλυθεί όχι τόσο το μέγεθος του ελλείμματος αλλά η φύση του, και συνεπώς, να αποδοθεί ιδιαίτερη σημασία στις δημόσιες δαπάνες που προορίζονται ειδικά για την εκπαίδευση, την κατάρτιση και τις επενδύσεις σε υποδομές, που έχουν επωφελείς επιπτώσεις για τις ευρωπαϊκές περιφέρειες, και ιδίως στις εποχές κρίσης.
<P>
Αυτό έρχεται κατά κάποιον τρόπο σε αντίθεση με το γεγονός ότι μια εξυγιασμένη δημοσιονομική κατάσταση είναι βασική προκειμένου να ανταποκρινόμαστε με ταχύτητα στις αντίξοες οικονομικές καταστάσεις και συγχρόνως να ελέγχουμε το δημόσιο έλλειμμα, στοιχεία που είναι ουσιαστικά για την οικονομική ανάπτυξη και τη συνεπακόλουθη ανάπτυξη της απασχόλησης. Και αυτή είναι η έννοια των τροπολογιών που παρουσιάζει η Επιτροπή Κοινωνικών Υποθέσεων και Απασχόλησης επί των κανονισμών αυτών.
<P>
Είναι επίσης απαραίτητο να εξετάσουμε τη συνολική κατάσταση μιας χώρας πριν της επιβάλουμε κάποιες τόσο υψηλές κυρώσεις όπως αυτές που αναφέρονται στον κανονισμό σχετικά με τα υπερβολικά ελλείμματα, τον οποίο κατά τα λοιπά θεωρώ μια καλή διαδικασία που θα συμβάλει στην άνοδο της αξιοπιστίας και της εμπιστοσύνης που εμπνέει η μελλοντική νομισματική ένωση.
<P>
Εξάλλου, σε σχέση με τους οικονομικούς προσανατολισμούς για το 1997, κανείς δεν αμφιβάλλει ότι τη στιγμή αυτή η Ευρωπαϊκή Ένωση έρχεται αντιμέτωπη με μια πρόκληση που μπορεί μόνο να συγκριθεί με την ίδρυσή της. Οι Ευρωπαίοι, και ακόμη περισσότερο εκείνοι που κυβερνούν τις τύχες τους, ξεκίνησαν το εγχείρημα να ενώσουν το οικονομικό, ανθρώπινο και κοινωνικό τους δυναμικό προκειμένου να αντιμετωπίσουν μια αδιαμφισβήτητη ανάγκη: Να εργάζονται και να επιβιώνουν σε μια αγορά ολοένα και πιο παγκοσμιοποιημένη, ολοένα και πιο τεχνοκρατική, ολοένα και πιο ανεξάρτητη. Η νομισματική ένωση αποτελεί ένα ακόμα βήμα για το συντονισμό των προσπαθειών. Η ανεργία, το σοβαρότερο πρόβλημα της Ένωσης, δεν μπορεί να μετρηθεί μόνο με αριθμούς, εφόσον την υφίστανται κυρίως νέοι, γυναίκες και άνθρωποι κάποιας ηλικίας ή ελλιπούς κατάρτισης οι οποίοι, εν κατακλείδι, θα μας ζητήσουν λογαριασμό αν δεν επιτύχουμε τον κύριο στόχο του εγχειρήματός μας, τη δημιουργία θέσεων απασχόλησης.
<P>
Στην πόρτα του Κοινοβουλίου μας, οι εργαζόμενοι της Ευρώπης ζήτησαν σήμερα να υπάρξει ένα ιδιαίτερο κεφάλαιο στην επικείμενη Συνθήκη που να αναφέρεται στην απασχόληση. Αν κωφεύουμε μπροστά σε αυτό το αίτημα θα παράσχουμε αρνητική υπηρεσία στην Ευρωπαϊκή Ένωση. Με αυτό θα καταστήσουμε σαφή τη συμπάθειά μας και την αλληλεγγύη μας απέναντί τους. Εξάλλου, οι εργαζόμενοι που επιτίθενται σε άλλους εργαζόμενους, όπως συμβαίνει πρόσφατα με τα ισπανικά φορτηγά, οι ανισορροπίες και ανισότητες στα συστήματα κοινωνικής ασφάλισης ή μια υπερβολικά δύσκαμπτη αγορά εργασίας σε ευρωπαϊκό επίπεδο αποτελούν παράγοντες που δημιουργούν σοβαρή τροχοπέδη για το ευρωπαϊκό μας σχέδιο. Γι' αυτό, η Επιτροπή Κοινωνικών Υποθέσεων και Απασχόλησης, αν και αναγνωρίζει την προσπάθεια που καταβάλλεται από την Επιτροπή μέσω των γενικών οικονομικών προσανατολισμών που αποτελούν το αντικείμενο της συζήτησης, εκφράζει για μια ακόμα φορά την ανησυχία της μπροστά στο υψηλό ποσοστό ανεργίας της Ένωσης. Για να καταπολεμηθεί η ανεργία πρέπει να υπάρχει ανάπτυξη, πρέπει να υπάρχει ανταγωνισμός και να υπάρχουν επενδύσεις, επίσης όμως πρέπει να αναπτυχθεί η εσωτερική ζήτηση και αυτή αναπτύσσεται όταν υπάρχει εμπιστοσύνη, και ο πολίτης έχει εμπιστοσύνη όταν οι επενδύσεις είναι παραγωγικές, όταν τα συστήματα απασχόλησης και κοινωνικής ασφάλισης είναι αποτελεσματικά και όταν ο εργαζόμενος, άντρας ή γυναίκα, παίρνει έναν σωστό και επαρκή μισθό.
<P>
Ευτυχώς, η οικονομική πολιτική και η πολιτική απασχόλησης φαίνεται να συμβαδίζουν, και σε αυτές αφιερώνεται ένα ειδικό κεφάλαιο στο έγγραφο της Επιτροπής ώστε, μέσω των διαρθρωτικών μεταρρυθμίσεων, να ευνοηθεί η ανάπτυξη της απασχόλησης. Αυτό όμως δεν αρκεί. Είναι απαραίτητο να αξιοποιηθούν περισσότερο τα μέσα με τα οποία έχει εξοπλιστεί η Ένωση, όπως η Επιτροπή Απασχόλησης και Αγοράς Εργασίας και τα πολυετή προγράμματα, ώστε να συντονιστούν καλύτερα οι οικονομικές πολιτικές και οι πολιτικές απασχόλησης, καθώς και να διευκολυνθεί ένας υψηλότερος βαθμός συζητήσεων σε ευρωπαϊκό επίπεδο μεταξύ των κοινωνικών εταίρων.

<SPEAKER ID=57 NAME="Willockx">
Κυρία Πρόεδρε, αξιότιμοι συνάδελφοι, η Επιτροπή Προϋπολογισμών ασχολήθηκε κατά κύριο λόγο με την εξέταση των μεθόδων καταλογισμού και της επιβολής προστίμων τα οποία προβλέπονται για τα κράτη μέλη που θα παραβιάσουν στο μέλλον τον κανόνα του 3 %. Συμπορεύσαμε με τον εισηγητή Χριστοδούλου για να αποφύγουμε μια διαδικαστική διαμάχη. Πιστεύουμε όντως ότι το Σύμφωνο Σταθερότητας αποτελεί τμήμα της γενικότερης αντίληψης του ενιαίου νομίσματος και, για το λόγο αυτό, επιθυμούμε να προσφέρουμε τη συνεργασία μας. Αυτό ήταν και ο λόγος για τη διεξαγωγή του τριμερούς διαλόγου, στα πλαίσια του οποίου μπορέσαμε να γνωστοποιήσουμε τις απόψεις μας στο Συμβούλιο. Ωστόσο, πρέπει σήμερα να διαπιστώσω ότι αντιμετωπίζουμε ένα διαδικαστικό πρόβλημα το οποίο μπορεί δύσκολα να γίνει αποδεκτό από δημοκρατική άποψη, δεδομένου ότι γνωρίζουμε ήδη ποια θα είναι η τελική θέση του Συμβουλίου σχετικά με τη δυνατότητα ανεύρεσης μιας νομικής βάσης για τη μέθοδο εισροής των προστίμων στις χώρες που δεν είναι υπαίτιες παραβάσεων, δηλαδή χωρίς τις χώρες που έχουν ζητήσει να εξαιρεθούν και χωρίς τη χώρα που έχει υποπέσει σε παράβαση.
<P>
Η Επιτροπή Προϋπολογισμών είναι της γνώμης ότι η μέθοδος με βάση την οποία θα πρέπει να συμβεί αυτό είναι ακατάλληλη και ότι θα δημιουργήσει ένα απαράδεκτο προηγούμενο. Επ'αυτού θα θέλαμε να παραπέμψουμε σε άλλα πρόστιμα που επιβάλλονται, για παράδειγμα στο γεωργικό τομέα ή στο χώρο των διαρθρωτικών ταμείων, όπου τα σχετικά έσοδα περιέρχονται σε τελευταία ανάλυση στον κοινοτικό προϋπολογισμό. Στην προκειμένη περίπτωση αυτό δεν συμβαίνει και φοβόμαστε ότι το προηγούμενο αυτό θα έχει ως μελλοντικό αποτέλεσμα τη διατάραξη της ισορροπίας του προϋπολογισμού, ιδιαιτέρως αφ'ης στιγμής θα υπάρξει στο μέλλον μεγαλύτερη ευελιξία. Αυτός είναι και ο λόγος που επιμένουμε να εγκριθεί η τροπολογία που καταθέσαμε επί του άρθρου 16 και που θα θέλαμε πάρα πολύ να πληροφορηθούμε, κατά προτίμηση πριν από την αυριανή ψηφοφορία, εκ μέρους του Συμβουλίου ποια είναι η θέση του όσον αφορά τη σχετική νομική βάση.

<SPEAKER ID=58 NAME="de Silguy">
Κυρία Πρόεδρε, κυρίες και κύριοι βουλευτές, η σημερινή συζήτηση μας παρέχει τη δυνατότητα να συζητήσουμε τόσο το σύμφωνο σταθερότητας και οικονομικής μεγέθυνσης, όσο και τους γενικούς προσανατολισμούς οικονομικής πολιτικής. Πρόκειται για μία καίρια σύζευξη, διότι η Επιτροπή αποσκοπεί να θέσει τα ανωτέρω σε εφαρμογή και να καταδείξει έτσι τη συνέπεια μεταξύ των όρων υλοποίησης και λειτουργίας της οικονομικής και νομισματικής ένωσης. Πράγματι, το σύμφωνο και ο συντονισμός των οικονομικών πολιτικών θα διασφαλίσουν μακροπρόθεσμα τη σταθερότητα, την οικονομική μεγέθυνση και την απασχόληση στην Ευρώπη.
<P>
Κατ'αρχάς θα ήθελα να διευκρινίσω ορισμένα θέματα σχετικά με το σύμφωνο σταθερότητας και οικονομικής μεγέθυνσης. Πρώτον, θα ήθελα να ευχαριστήσω προσωπικά και εξ ονόματος της Επιτροπής τον κ. Χριστοδούλου για την ποιότητα της εργασίας του, το αίσθημα ευθύνης που τον διακρίνει και την εξαιρετικά χρήσιμη συνεισφορά του στον προσδιορισμό του συμφώνου.
<P>
Μετά την άτυπη τριμερή σύσκεψη που πραγματοποιήθηκε στις 6 του παρελθόντος Μαΐου, η Επιτροπή ενστερνίστηκε δύο από τις σημαντικότερες μέριμνες του εισηγητή και υποστήριξε ένθερμα τις απόψεις αυτές του Κοινοβουλίου ενώπιον του Συμβουλίου. Οι μέριμνες αυτές είναι, πρώτον, η διασφάλιση μίας καλύτερης ισορροπίας μεταξύ των θεσμικών οργάνων στο πλαίσιο του συμφώνου και, δεύτερον, η ενίσχυση του ρόλου των δημόσιων επενδύσεων.
<P>
Έτσι, η Επιτροπή μπορεί να δεχθεί τις περισσότερες τροπολογίες του εισηγητή, δηλαδή τις τροπολογίες 1, 2 και 3 σχετικά με το ψήφισμα του Ευρωπαϊκού Συμβουλίου, το πρώτο μέρος της τροπολογίας 4, τις τροπολογίες 5 και 8 σχετικά με τις δαπάνες για δημόσιες επενδύσεις, καθώς και το δεύτερο μέρος της τροπολογίας 6 και της τροπολογίας 9, όσον αφορά τον κανονισμό που βασίζεται στο άρθρο 103.5. Όσον αφορά τον κανονισμό που βασίζεται στο άρθρο 104.Γ, η Επιτροπή είναι διατεθειμένη να δεχθεί τις τροπολογίες 1, 2 και το δεύτερο μέρος της τροπολογίας 4.
<P>
Θα προσθέσω μία παρατήρηση σχετικά με τα πρόστιμα, δηλαδή σχετικά με την τροπολογία 5 του κανονισμού. Υπενθυμίζω ότι, παρόλο που δεν υπάρχει απόφαση του Συμβουλίου, το Ευρωπαϊκό Κοινοβούλιο μπορεί ασφαλώς να ψηφίσει μία τροπολογία επί του κειμένου σχετικά με τα πρόστιμα. Υπενθυμίζω ότι το Κοινοβούλιο αποφαίνεται σχετικά με την τροποποιημένη πρόταση της Επιτροπής. Στο σημείο αυτό η Επιτροπή διατηρεί την αρχική της πρόταση περί πλήρους εγγραφής στον προϋπολογισμό. Δεν μπορεί να δεχθεί την τροπολογία του Ευρωπαϊκού Κοινοβουλίου, διότι επιθυμεί να διατηρήσει το περιθώριο διαπραγμάτευσης που διαθέτει και το ρόλο της, σε συνάρτηση με την εξέλιξη των συζητήσεων του Συμβουλίου. Ωστόσο, μπορώ να σας διαβεβαιώσω ότι η Επιτροπή θα πράξει ό, τι είναι απαραίτητο ώστε να γίνουν πλήρως σεβαστές οι εξουσίες του Ευρωπαϊκού Κοινοβουλίου σε θέματα προϋπολογισμού και να καταστεί δυνατή η εξεύρεση μίας διαφανούς λύσης.
<P>
Όσον αφορά τους γενικούς προσανατολισμούς οικονομικής πολιτικής, αποτελούν βασικό μέσο για τον καλύτερο συντονισμό της οικονομικής πολιτικής στην Ευρώπη. Φέτος επιβεβαιώνουν ότι η μακροοικονομική πολιτική αποφέρει καρπούς, διότι η ανάκαμψη εδραιώνεται. Βασιζόμενη στην ενθαρρυντική αυτή διαπίστωση, η Επιτροπή υπενθυμίζει ότι μόνο η αυστηρή τήρηση των κριτηρίων σύγκλισης μπορεί να επιτρέψει τη συνέχιση της χαλάρωσης του συνδυασμού μέσων οικονομικής πολιτικής και να συμβάλει έτσι στη μακροπρόθεσμη βελτίωση της οικονομικής μεγέθυνσης και συνεπώς στη δημιουργία θέσεων εργασίας και στην πραγματοποίηση παραγωγικών επενδύσεων στην Ευρώπη.
<P>
Στο πλαίσιο αυτό, οι γενικοί προσανατολισμοί επιδιώκουν να δώσουν νέα ώθηση στην οικονομική στρατηγική της Ευρωπαϊκής Ένωσης, όπως ζήτησε το Ευρωπαϊκό Κοινοβούλιο με το ψήφισμά του επί της ετήσιας οικονομικής έκθεσης. Κατ'αρχάς πρόκειται για μία στρατηγική στην υπηρεσία της απασχόλησης. Η Επιτροπή δεν μπορεί να δεχθεί την κριτική ότι η σύστασή της δεν είναι προσηλωμένη στο στόχο της ανάπτυξης των όρων της οικονομικής μεγέθυνσης και της απασχόλησης, διότι έχει πλήρη επίγνωση της σοβαρότητας της μάστιγας της ανεργίας στην Ευρώπη.
<P>
Στο σημείο αυτό θα ήθελα να διατυπώσω δύο παρατηρήσεις. Πρώτον, η τόνωση της απασχόλησης δεν επιτυγχάνεται κατά παραγγελία. Η δημιουργία θέσεων εργασίας είναι αποτέλεσμα έντονης, διαρκούς και ισόρροπης οικονομικής μεγέθυνσης. Τα θετικά αποτελέσματα που σημειώθηκαν στον τομέα της σύγκλισης επιτρέπουν τη συνέχιση της χαλάρωσης του συνδυασμού μέσων οικονομικής πολιτικής που εξυπηρετεί την οικονομική μεγέθυνση και την απασχόληση. Δεύτερη παρατήρηση: η Επιτροπή, όπως και το Ευρωπαϊκό Κοινοβούλιο, έχει πλήρη επίγνωση του ουσιαστικού ρόλου που διαδραματίζει η ζήτηση στη διαδικασία οικονομικής μεγέθυνσης. Εάν η ζήτηση αυξάνεται με ταχύτερο ρυθμό από την προσφορά ή εάν η ζήτηση τονώνεται τεχνητά, δημιουργούνται νέες ανισορροπίες. Στην περίπτωση αυτή θα απαιτούντο διορθωτικές ενέργειες που θα έθεταν σε κίνδυνο τη χαλάρωση του συνδυασμού μέσων οικονομικής πολιτικής, δηλαδή την οικονομική μεγέθυνση και την απασχόληση.
<P>
Πιστεύω ότι μπορώ να καθησυχάσω την κ. Randzio-Plath, που κατά τη γνώμη μου είναι υπερβολικά απαισιόδοξη, δεδομένου ότι η ζήτηση και ιδιαίτερα η κατανάλωση παρουσιάζει θετική εξέλιξη στην Ευρώπη: +1, 9 % το 1997, +2, 4 % το 1998. Παράλληλα όμως αυξάνεται και η ζήτηση από πλευράς επενδύσεων: οι επενδύσεις σε κεφαλαιουχικά αγαθά αναμένεται να ανέλθουν σε +4, 8 % το 1997 και σε +6, 3 % το 1998. Επιπλέον, προκειμένου να τονωθεί η καθαρή δημιουργία θέσεων εργασίας, η Επιστροπή συνιστά φέτος τον καλύτερο συντονισμό των οικονομικών πολιτικών των κρατών μελών, συμπεριλαμβανομένης της πολιτικής στον τομέα της απασχόλησης. Υπενθυμίζω ότι με πρωτοβουλία της Επιτροπής εφαρμόζεται από το 1995 η εποπτεία στον τομέα της απασχόλησης. Επίσης, βάσει των προγραμμάτων που υποβάλλουν κάθε χρόνο τα κράτη μέλη, το Ευρωπαϊκό Συμβούλιο κατά τη σύνοδο του Δεκεμβρίου εγκρίνει κοινή έκθεση του Συμβουλίου «Ecofin» και του Συμβουλίου «κοινωνικών υποθέσεων».
<P>
Η Επιτροπή εκτιμά ότι η δράση μας πρέπει να κινηθεί γύρω από τους ακόλουθους βασικούς άξονες, από μακροοικονομικής πλευράς. Πρώτον, πρέπει να προωθηθεί η καινοτομία, η έρευνα, η ανάπτυξη και να βελτιωθούν τα εκπαιδευτικά μας συστήματα και τα συστήματα επαγγελματικής κατάρτισης. Δεύτερον, απαιτείται η βελτίωση της λειτουργίας της αγοράς αγαθών και υπηρεσιών. Για το σκοπό αυτόν, η Επιτροπή θα υποβάλει στο Ευρωπαϊκό Συμβούλιο του Αμστερνταμ πρόγραμμα δράσης για την εσωτερική αγορά. Τρίτον, πρέπει να επιτευχθεί η μεταρρύθμιση της αγοράς εργασίας, η οποία όμως, κατά την άποψη της Επιτροπής, δεν πρέπει να οδηγήσει σε μείωση των μισθών, αλλά σε λογική προσαρμογή της διάρθρωσης των μισθών, ανάλογα με τις διαφορές παραγωγικότητας. Συνεπώς, η σύστασή μας αφορά μία στρατηγική για την απασχόληση, αλλά και μία στρατηγική που απελευθερώνει τις επενδύσεις.
<P>
Η Επιτροπή, όπως και το Ευρωπαϊκό Κοινοβούλιο, έκανε μία αρκετά απογοητευτική διαπίστωση, αν και τα τελευταία στοιχεία που παρέθεσα δείχνουν ότι η απαισιοδοξία αυτή πρέπει να είναι συγκρατημένη. Πράγματι, οι έρευνες επί της συγκυρίας αποκαλύπτουν ήδη ότι η εμπιστοσύνη των παραγωγών έχει αυξηθεί, ενώ η κερδοφορία των επενδύσεων στην Ένωση βρίσκεται στο υψηλότερο επίπεδο μετά τη δεκατετία του '60.
<P>
Εξάλλου, η Επιτροπή σημειώνει ότι οι μισθωτοί συνέβαλαν στην εξυγίανση του μακροοικονομικού πλαισίου μέσω της συγκράτησης των μισθών. Εκτιμά, συνεπώς, ότι τώρα οι εργοδότες πρέπει να αξιοποιήσουν την ευκαιρία που τους παρέχουν οι άριστες οικονομικές συνθήκες και η οικονομική κατάσταση των περισσότερων από αυτούς, ώστε να ανακάμψουν οι επενδύσεις που δημιουργούν θέσεις εργασίας.
<P>
Η ανάκαμψη των επενδύσεων πρέπει να αφορά κατά πρώτο λόγο τις ιδιωτικές επενδύσεις - σας υπενθυμίζω ότι πρόκειται για το 85 % του συνόλου- σε όλες τις μορφές τους: υλικές, άυλες και ανθρώπινες επενδύσεις. Παράλληλα όμως, η Επιτροπή συστήνει να προφυλαχθούν οι δαπάνες για τις δημόσιες επενδύσεις, ιδιαίτερα τα διευρωπαϊκά δίκτυα. Όπως γνωρίζετε, οι δαπάνες αυτές είναι καίριας σημασίας για να αποκτήσει μεσοπρόθεσμα η Ένωση ένα αναπτυξιακό δυναμικό με μελλοντικές προοπτικές. Αποτελούν επένδυση για το συλλογικό μας μέλλον.
<P>
Εν κατακλείδι, επιτρέψτε μου να πω πολύ σύντομα ότι, κατ'αρχάς, σε ό, τι αφορά το σύμφωνο σταθερότητας και οικονομικής μεγέθυνσης, με τις τροπολογίες που δέχθηκε η Επιτροπή, δηλαδή τις σημαντικότερες ως προς την ουσία τους και ένα μεγάλο μέρος ως προς τον αριθμό τους, πιστεύω ότι επετεύχθη ένας ισόρροπος συμβιβασμός. Ο συμβιβασμός αυτός επιτρέπει στο Κοινοβούλιο να προβάλει τις απόψεις του σχετικά με την έγκριση του σημαντικού αυτού κειμένου. Τώρα πρέπει να ολοκληρωθεί η διαδικασία, γιατί ο χρόνος που μας απομένει για να τηρηθεί το προβλεπόμενο χρονοδιάγραμμα είναι περιορισμένος.
<P>
Επιτρέψτε μου, τέλος, να απαντήσω στην πρόταση της εισηγήτριας, κ. Randzio-Plath, επί των γενικών προσανατολισμών σχετικά με τη διοργανική συμφωνία για την εφαρμογή του άρθρου 103 της Συνθήκης. Η Επιτροπή, από την πλευρά της, ήταν ανέκαθεν διατεθειμένη να δεχθεί μία τέτοια συμφωνία, εφόσον θα τύγχανε και της έγκρισης του Συμβουλίου. Επίσης, η Επιτροπή δεν εφείσθη κόπων τον τελευταίο καιρό προκειμένου να αυξηθεί η συμμετοχή του Ευρωπαϊκού Κοινοβουλίου στην πολυμερή εποπτεία. Πιστεύω ότι τούτο επιβεβαιώνεται από τη σημερινή συζήτηση.
<P>
Ολοκληρώνοντας, θα ήθελα, κυρίες και κυρίες, να υπογραμμίσω την ανάγκη να ενώσουν τις δυνάμεις τους τα δύο θεσμικά μας όργανα για την εφαρμογή του συμφώνου και των συστάσεων, ώστε να δημιουργηθούν οι καλύτερες δυνατές προϋποθέσεις για την καθιέρωση του ευρώ σύμφωνα με τους όρους και το χρονοδιάγραμμα που προβλέπει η Συνθήκη.
<P>
(Χειροκροτήματα)

<SPEAKER ID=59 NAME="Randzio-Plath">
Δεν κατάλαβα καλά τον Eπίτροπο και θα ήθελα να μάθω κατά πόσον είναι διατεθειμένος να υιοθετήσει τις προτάσεις του Eυρωπαϊκού Kοινοβουλίου, στο σχέδιό του, για τους γενικούς προσανατολισμούς της οικονομικής πολιτικής της Kοινότητας και των κρατών μελών.

<SPEAKER ID=60 NAME="Χριστοδούλου">
Κυρία Πρόεδρε, θέλω να ευχαριστήσω τον Επίτροπο για την αποδοχή της προτάσεως που έγινε προηγουμένως και για την διακήρυξη ότι αποδέχεται αυτές τις τροπολογίες.
<P>
'Ηθελα να τον παρακαλέσω να ξανασκεφθεί λιγάκι την τροπολογία υπ'αριθ. 4 στον πρώτο κανονισμό, στην αιτιολογική σκέψη 10, δοθέντος ότι στην δική της θέση η Επιτροπή, όπως την παρουσίασε στο Συμβούλιο, είχε δεχθεί αυτήν την τροπολογία. Λέει δε συγκεκριμένα η Επιτροπή στο δικό της κείμενο, το οποίο τυχαίως έπεσε στα χέρια μου, αναφερόμενη στον μηχανισμό προστασίας των συναλλαγματικών ισοτιμιών, το ERM δηλαδή:
<P>
(ΕΝ) Λαμβάνοντας υπόψη ότι ο μηχανισμός αυτός θα τις βοηθά επίσης - τις χώρες που δεν θα είναι ενταγμένες στη νομισματική και οικονομική ένωση - να ανθίστανται στις αδικαιολόγητες πιέσεις επί των νομισμάτων τους στις ξένες αγορές συναλλάγματος.
<P>
Ακριβώς το ίδιο πράγμα λέμε και εμείς στην αιτιολογική σκέψη με αυτήν την τροπολογία και διερωτώμαι γιατί η Επιτροπή δεν το δέχεται.
<P>
Λοιπόν, μαζί με τα άλλα τα οποία δέχθηκε ο κύριος Επίτροπος και για τα οποία, επαναλαμβάνω, τον ευχαριστώ, τον παρακαλώ πολύ να κοιτάξει ξανά αυτό το θέμα και να σκεφθεί μήπως θα μπορούσε να το δεχθεί επίσης.

<SPEAKER ID=61 NAME="Πρόεδρος">
Kύριε Xριστοδούλου, κυρία Randzio-Plath, ο κ. Eπίτροπος θα πάρει και πάλι το λόγο στο τέλος της συζήτησης, για να απαντήσει στα ερωτήματά σας. Tώρα, θα συνεχίσουμε, κατ' αρχήν τη συζήτηση.

<SPEAKER ID=62 LANGUAGE="EN" NAME="Donnelly, Alan">
Κυρία Πρόεδρε, θα ήθελα να ευχαριστήσω τους δύο εισηγητές για τις εκθέσεις τους για τις οποίες θα προβώ αργότερα σε μερικά σύντομα σχόλια. Κατ' αρχάς ωστόσο θα ήθελα να πω στον Επίτροπο ότι η όλη διαδικασία για το Σύμφωνο Σταθερότητας και Ανάπτυξης υπήρξε μια πολύ λυπηρή σειρά επεισοδίων κατά τα οποία έγιναν επανειλημμένες προσπάθειες να αποκλεισθεί το Κοινοβούλιο από τη συμμετοχή στις συζητήσεις. Μόνο στην αντοχή του Σώματος οφείλεται το γεγονός ότι βρισκόμαστε τώρα σ' ένα στάδιο όπου η Επιτροπή προτείνει την αποδοχή ορισμένων από τις τροπολογίες μας. Ελπίζω ότι μελλοντικά όταν θα ασχοληθούμε με αυτά τα εξαιρετικά σημαντικά οικονομικά και νομισματικά προβλήματα να έχουμε μια καλύτερη σχέση.
<P>
Υπάρχει ένα παράδοξο στη σημερινή παρουσίαση της Επιτροπής. Από τη μια μεριά αναφέρθηκε στους γενικούς οικονομικούς προσανατολισμούς και στο γεγονός ότι έχει ως στόχο τη βελτίωση της έρευνας και ανάπτυξης, την αύξηση της προόδου και τη βελτίωση των συστημάτων εκπαίδευσης. Από την άλλη μεριά μας παρουσιάζει ένα Σύμφωνο Σταθερότητας το οποίο έχει μεν προσαρτημένη τη λέξη «ανάπτυξη», μολονότι στο κείμενό του δεν υπάρχει τίποτα που να σχετίζεται με την ανάπτυξη αλλά μόνο με τη σταθερότητα, γεγονός το οποίο μπορεί πιθανώς να υπονομεύσει οποιαδήποτε μέτρα θα μπορούσαμε να πάρουμε για να υποστηρίξουμε την Ε & Α, τα εκπαιδευτικά συστήματα ή την πρόοδο. Όπως γνωρίζει ο Επίτροπος, εάν το Σύμφωνο εφαρμοστεί λανθασμένα μπορεί να αποβεί πολύ αποπληθωριστικό, να μειώσει την ανάπτυξη και να αυξήσει την ανεργία. Αυτός είναι ο λόγος για τον οποίον επιμένω όπως η Επιτροπή ασκήσει τις αρμοδιότητές της σύμφωνα με τη Συνθήκη της Ευρωπαϊκής Ένωσης έτσι ώστε αυτό το Σύμφωνο Σταθερότητας να μην χρησιμοποιηθεί από τις δυνάμεις εκείνες του Συμβουλίου Υπουργών Οικονομικών και Εθνικής Οικονομίας που θέλουν να υπονομεύσουν τη βελτίωση της απασχόλησης εντός της Ευρωπαϊκής Ένωσης.
<P>
Εάν θέλουμε να έχουμε ανάπτυξη και σταθερότητα στην Ευρωπαϊκή Ένωση, θα πρέπει να ενισχύσουμε τις επενδύσεις. Αυτή τη στιγμή οι επενδύσεις αντιπροσωπεύουν το 19 % του ΑΕγχΠ. Οι ίδιοι οι οικονομολόγοι του Επιτρόπου συνιστούν όπως ο ρυθμός των επενδύσεων αυξηθεί στο 25 % του ΑΕγχΠ. Πώς άραγε μπορούμε να εξισορροπήσουμε το Σύμφωνο Σταθερότητας και Ανάπτυξης και την ανάγκη καθήλωσης του δανεισμού και των δημοσίων ελλειμμάτων με την ανάγκη αύξησης των επενδύσεων στην Ευρωπαϊκή Ένωση; Ακόμη και ο κ. Ciampi στην έκθεσή του σχετικά με την ανταγωνιστικότητα είπε ότι οι δημόσιες επενδύσεις έχουν να παίξουν ένα σημαντικό ρόλο στην ενθάρρυνση των ιδιωτικών επενδύσεων υπέρ της οικονομίας της Ευρώπης. Κατά συνέπεια, αποτελεί ευθύνη της παρούσης Επιτροπής να εξασφαλίσει ότι προωθούνται οι δημόσιες επενδύσεις και ότι δεν προβάλλονται εμπόδια στην υλοποίησή τους, έτσι ώστε να οδηγήσουν σε ευρύτερες ιδιωτικές επενδύσεις και μεγαλύτερες ευκαιρίες ανάπτυξης εντός της Ευρωπαϊκής Ένωσης.
<P>
Στον Επίτροπο λέγω ότι θα παρακολουθούμε με τη μεγαλύτερη προσοχή τον ρόλο της Επιτροπής καθώς και το ρόλο οργανισμών όπως η Νομισματική Επιτροπή οι οποίες δεν έχουν ούτε διαφάνεια ούτε δημοκρατική νομιμότητα. Θα σταθεί άραγε ο Επίτροπος όρθιος απέναντι στν Νομισματική Επιτροπή; Θα εκτελέσει άραγε το καθήκον του σύμφωνα με τη Συνθήκη της Ευρωπαϊκής Ένωσης;
<P>
Θα καταλήξω με ένα σχόλιο για την απασχόληση. Ο Επίτροπος ετόνισε την ανάγκη προαγωγής της απασχόλησης εντός της Ευρωπαϊκής Ένωσης. Τώρα θα θεσπίσουμε το Σύμφωνο Σταθερότητας και Ανάπτυξης. Θεσπίζουμε τα τελικά εργαλεία για τη διαχείριση της νομισματικής πολιτικής. Θα πρέπει να ενεργοποιήσουμε το Ευρωπαϊκό Ταμείο Επενδύσεων και τις ανάγκες δανεισμού σε ευρωπαϊκό επίπεδο ούτως ώστε να αντισταθμίσουμε το δανεισμό που δεν μπορούν να χορηγήσουν τα ίδια τα κράτη μέλη. Αυτός είναι ο λόγος για τον οποίο σας ζητώ, κύριε Επίτροπε, από τώρα μέχρι την ετήσια οικονομική έκθεση και τους γενικούς οικονομικούς προσανατολισμούς του επομένου έτους να αγωνιστείτε για να υπερασπιστείτε αυτά στα οποία συμφώνησαν τόσο η Επιτροπή όσο και το Ευρωπαϊκό Συμβούλιο του Έσσεν, δηλ. τις πρωτοβουλίες Delors και Santer του δανεισμού σε ευρωπαϊκό επίπεδο για την υποβοήθηση της αύξησης του επιπέδου των επενδύσεων.

<SPEAKER ID=63 NAME="von Wogau">
Kυρία Πρόεδρε, αξιότιμοι κυρίες και κύριοι, αυτό το σύμφωνο σταθερότητας είναι ασφαλώς μια από τις πιο σημαντικές ειδικές διαδρομές, στην πορεία προς την Eυρωπαϊκή Nομισματική Ένωση, και είναι πολύ αποφασιστικής σημασίας θέμα το αν θα καταφέρουμε να εγκρίνουμε έγκαιρα, στο Αμστερνταμ, αυτό το σύμφωνο σταθερότητας.
<P>
Όπως ακούσατε κατά τη συζήτηση, υπάρχουν, γι' αυτό το σύμφωνο σταθερότητας, ορισμένες διαφορές απόψεων μεταξύ του Kοινοβουλίου και της Eπιτροπής, αλλά κατά κύριο λόγο μεταξύ Kοινοβουλίου και Συμβουλίου. Γι' αυτό και κάναμε διαπραγματεύσεις με το Συμβούλιο, κι έγινε ένας εποικοδομητικός διάλογος με τον κ. Zalm, τον ολλανδό Yπουργό Oικονομικών και προεδρεύοντα του Συμβουλίου. Aντικείμενό τους ήταν τρία θέματα: Πρώτον, - ένα μάλλον θεσμικό θέμα - η διασύνδεση που θα υπάρχει μεταξύ του σχεδίου ψηφίσματος του Eυρωπαϊκού Kοινοβουλίου και των δύο οδηγιών, δεύτερον, το θέμα της θέσπισης του χρυσού κανόνα, τον οποίο όλοι γνωρίζετε και ο οποίος λέει ότι οι επενδύσεις του προϋπολογισμού θα πρέπει να είναι υψηλότερες από το νέο χρέος. Tο τρίτο θέμα αναφέρεται στον προϋπολογισμό και ο συνάδελφος Willockx το παρουσίασε μόλις προ ολίγου, σαφώς και διεξοδικά. Έχουμε την άποψη ότι δε θα πρέπει να δημιουργηθεί ειδικός προϋπολογισμός, στον οποίο θα καταβάλλονται τα πρόστιμα, αλλά τα πρόστιμα, εφόσον καταβάλλονται, θα πρέπει να εισρέουν στον προϋπολογισμό της Eυρωπαϊκής Kοινότητας. Aυτά ήταν τα αντικείμενα των διαπραγματεύσεων.
<P>
Nομίζω πως μπορώ να πω ότι κατά τις διαπραγματεύσεις διαφαίνεται πως το Συμβούλιο θα μας ικανοποιήσει, ενδεχομένως, στα δύο θέματα, δηλαδή στο θέμα της διασύνδεσης και στο θέμα του χρυσού κανόνα. Όσον αφορά το θέμα του προϋπολογισμού, δεν είμαι ακόμη απόλυτα σίγουρος. Kατά την άποψή μου, πάντως, το δίκιο είναι με το μέρος μας, μια και οι νομικοί του Συμβουλίου εξακολουθούν να αναζητούν, με κάποια απόγνωση, μια νομική βάση που θα δώσει τη λύση και νομίζω πως αυτό θα μπορούσε να έχει σαν αποτέλεσμα να ενδώσει τελικά το Συμβούλιο στις προτάσεις μας.
<P>
Tέλος, θα ήθελα να πω κατηγορηματικά ένα πράγμα: Eίναι αποφασιστικής σημασίας να μην κάνουμε καθόλου λόγο για αναβολή της έκθεσης και άλλα παρόμοια, αλλά να αποφασίσουμε να ψηφίσουμε αύριο επί του θέματος και να γνωμοδοτήσουμε. Δεν μπόρεσα να το καταλάβω αυτό. Ακουσα, δηλαδή, ότι στη Σοσιαλιστική Oμάδα έγινε συζήτηση για αναβολή της έκθεσης, ή για την ακρίβεια, για αναπομπή της στην αρμόδια επιτροπή. Θα το θεωρούσα αυτό ιδιαίτερα επικίνδυνο και, καλώς εχόντων των πραγμάτων, δεν πρέπει να συμβεί κάτι τέτοιο. Θα πρέπει αύριο να ψηφίσουμε για την έκθεση Xριστοδούλου.
<P>
(Xειροκροτήματα)

<SPEAKER ID=64 LANGUAGE="FR" NAME="Giansily">
Κυρία Πρόεδρε, αγαπητοί συνάδελφοι, προκειμένου για ένα τόσο κεφαλαιώδες ζήτημα, θεωρώ απαραίτητο να υπενθυμίσω κατ'αρχάς ορισμένες απλές αρχές.
<P>
Η ανεργία είναι η μεγαλύτερη πρόκληση στην οποία πρέπει να ανταποκριθούμε στα περισσότερα κράτη μέλη. Όμως, προϋπόθεση για τη βελτίωση της αγοράς εργασίας είναι η αύξηση της οικονομικής μεγέθυνσης, η οποία δεν επιτυγχάνεται κατά παραγγελία. Προκύπτει από υγιείς οικονομικές παραμέτρους. Τα δημόσια ελλείμματα δεν δημιούργησαν ποτέ θέσεις εργασίας. Ειδάλλως, θα το γνωρίζαμε και θα είχαμε πλεόνασμα θέσεων εργασίας. Η παρατήρηση της κατάστασης που επικρατεί στις Ηνωμένες Πολιτείες και την Ολλανδία είναι διαφωτιστική από την άποψη αυτή.
<P>
Ομοίως, η οικονομική μεγέθυνση πρέπει να προέρχεται, μεσοπρόθεσμα, από τη ζήτηση και να συντηρείται από λογικές επενδύσεις προερχόμενες σε μεγάλο βαθμό και μέχρι το 85 % από τις επιχειρήσεις. Παρατηρούμε σήμερα ότι στην Ευρώπη η ζήτηση ανακάμπτει επί υγιών βάσεων, γεγονός που πρέπει να τονώσει τις επενδύσεις.
<P>
Τέλος, τα κέρδη παραγωγικότητας είναι ο παράγοντας που επιτρέπει την οικονομική μεγέθυνση και πρέπει να δείξουμε μεγάλη προσοχή στην εξέλιξη των μισθών και των ελλειμμάτων. Για όλους αυτούς τους λόγους τα κείμενα που συζητούμε σήμερα έχουν κεφαλαιώδη σημασία για το μέλλον της οικονομικής και νομισματικής ένωσης. Από την άποψη αυτή, η άτυπη σύνοδος του Συμβουλίου τον Απρίλιο, που ήταν επιτυχής, ήταν απλώς, επιτρέψτε μου την έκφραση, η νομική ενορχήστρωση των αποφάσεων που ελήφθησαν κατά το Ευρωπαϊκό Συμβούλιο του Δουβλίνου που πραγματοποιήθηκε το Δεκέμβριο.
<P>
Είμαστε επίσης πεπεισμένοι ότι τα κείμενα που μας προτείνονται σχετικά με τα υπερβολικά ελλείμματα και την ενίσχυση της πολυμερούς εποπτείας και το συντονισμό των δημοσιονομικών πολιτικών επιβάλλεται να εγκριθούν από το Ευρωπαϊκό Κοινοβούλιο κατά το συντομότερο δυνατό ώστε να οριστικοποιηθούν εγκαίρως τα κείμενα για τη σύνοδο κορυφής του Αμστερνταμ.
<P>
Υπό την προοπτική αυτή, το σύνολο των κειμένων που μας ενδιαφέρουν, είτε πρόκειται για τα κείμενα που αφορούν το ΕΝΣ, το σύμφωνο σταθερότητας ή τα άρθρα 103, παράγραφος 5 και 104.Γ, τυγχάνουν ασφαλώς της έγκρισής μας, όπως και οι υψηλής ποιότητας εκθέσεις του κ. Χριστοδούλου.
<P>
Κυρία Πρόεδρε, αγαπητοί συνάδελφοι, όσον αφορά την καταπολέμηση των υπερβολικών ελλειμμάτων, παρατηρώ ότι το προτεινόμενο σύστημα έχει κυρίως προληπτικό και αποτρεπτικό χαρακτήρα. Δεν αποτελεί μηχανισμό που ευνοεί τις κυρώσεις.
<P>
Ολοκληρώνοντας, θα θέλαμε επίσης να συγχαρούμε την Επιτροπή για το γεγονός ότι επέτυχε να ασκείται στο μέλλον η δημοσιονομική εποπτεία όχι μόνο από κάθε κράτος μέλος χωριστά, αλλά και στο επίπεδο της Ένωσης στο σύνολό της. Πρόκειται για μία πολύ σημαντική κατάκτηση ώστε να αποκτήσουμε μία σφαιρική δημοσιονομική θέαση της Ένωσης, γεγονός που θα μας είναι ιδιαίτερα χρήσιμο κατά τον πολυμερή μακροοικονομικό διάλογο με τους κυριότερους εταίρους της Ευρωπαϊκής Ένωσης.

<SPEAKER ID=65 LANGUAGE="EN" NAME="Cox">
Κυρία Πρόεδρε, ομιλώ εξ ονόματος της Ομάδας των Φιλελευθέρων σχετικά με τις εκθέσεις Χριστοδούλου. Στην πραγματικότητα θα μπορούσα να μιλήσω ελάχιστα διότι συμφωνώ απόλυτα με εκείνα που είπε ο κ. von Wogau. Επί του ζητήματος των διασταυρωτικών παραπομπών μεταξύ μιας πολιτικής διακήρυξης του Συμβουλίου και των κανονισμών η Ομάδα των Φιλελευθέρων συμφωνεί ότι οι παραπομπές αυτές θα πρέπει να είναι ελάχιστες. Επί του ζητήματος του αποκαλούμενου χρυσού κανόνα για τις επενδύσεις μπορούμε, στις σχετικές παραγράφους της προτάσεως για την πολυμερή επιτήρηση, να υποστηρίξουμε παραπομπές στο άρθρο 104 (γ).
<P>
Σχετικά με το Σύμφωνο Σταθερότητας, η Ομάδα των Φιλελευθέρων καλωσορίζει την έμφαση που αποδίδει το Κοινοβούλιο στην ανάγκη όπως οι τόκοι των καταθέσεων και των προστίμων που θα προκύψουν από το Σύμφωνο να συμπεριλαμβάνονται στους ίδιους πόρους. Τέλος, συμφωνώ απολύτως με τον κ. von Wogau. Η ομάδα μου, έχοντας εξασφαλίσει πρόσθετες δεσμεύσεις από το Συμβούλιο και αναγνωρίζοντας τη ζωτική σημασία που έχει το Σύμφωνο Σταθερότητας και Ανάπτυξης για την ΟΝΕ, κατά κανένα τρόπο δεν πρόκειται να δεχθεί αναβολή της αυριανής ψηφοφορίας.

<SPEAKER ID=66 NAME="Πρόεδρος">
Η κοινή συζήτηση διακόπτεται.
<P>
Θα επαναληφθεί μετά τη συζήτηση σχετικά με τα αποτελέσματα της Συνόδου του Ευρωπαϊκού Συμβουλίου της 23ης Μαΐου 1997.

<CHAPTER ID=6>
Ευρωπαϊκό Συμβούλιο της 23ης Μαΐου 1997
<SPEAKER ID=67 NAME="Πρόεδρος">
Η ημερήσια διάταξη προβλέπει την έκθεση του Συμβουλίου και την ανακοίνωση της Επιτροπής σχετικά με τα αποτελέσματα της Συνόδου του Ευρωπαϊκού Συμβουλίου της 23ης Μαΐου 1997.

<SPEAKER ID=68 NAME="Patijn">
Κύριε Πρόεδρε, σας ευχαριστώ θερμά για την ευκαιρία που μου προσφέρατε να παρευρεθώ ενώπιον του Σώματος. Είναι η πρώτη φορά που παρευρίσκομαι στο νέο σας κτίριο. Ελπίζω ότι το μέλλον της Ευρωπαϊκής Ένωσης θα είναι εξίσου λαμπρό όπως το νέο κτίριό σας.
<P>
Θα ήθελα να σας ενημερώσω εν συντομία σχετικά με την άτυπη Σύνοδο του Ευρωπαϊκού Συμβουλίου που πραγματοποιήθηκε στις 23 Μαΐου του τρέχοντος έτους στο Noordwijk. Το μοναδικό θέμα συζήτησης ήταν η Διακυβερνητική Διάσκεψη. Λόγω του ανεπίσημου χαρακτήρα της Σύνοδου, δεν εξετάστηκαν επίσημα κείμενα και δεν υπήρξαν συμπεράσματα. Αυτό βεβαίως δεν σημαίνει ότι αυτή η ανεπίσημη Σύνοδος του Συμβουλίου δεν ήταν προετοιμασμένη.
<P>
Με βάση τις διαπραγματεύσεις που είχαν διεξαχθεί μέχρι τότε, η Προεδρία είχε τη δυνατότητα να καταθέσει, περίπου μία εβδομάδα πριν από το Ευρωπαϊκό Συμβούλιο στο Noordwijk, ένα συνοπτικό έγγραφο εργασίας το οποίο δεν είχε επίσημο χαρακτήρα, αλλά αποτελούσε αντανάκλαση του στάδιου εξέλιξης των διαπραγματεύσεων, τουλάχιστον από την άποψη της Προεδρίας. Το έγγραφο αυτό, παρότι είχε ανεπίσημο χαρακτήρα, πρόσφερε στα συμβαλλόμενα μέρη μία σαφή εικόνα της σημερινής κατάστασης και της μελλοντικής πορείας που θα πρέπει να ακολουθηθεί με βάση τις προτάσεις της Προεδρίας. Το κείμενο αυτό συζητήθηκε εκ των προτέρων, τουλάχιστον η συνολική εικόνα των διαπραγματεύσεων, σε μία ανεπίσημη συνεδρίαση των προσωπικών επιτετραμμένων, που πραγματοποιήθηκε στις 16 και 17 Μαΐου στο Houthem στο Μάαστριχτ. Οι εκπρόσωποι του Ευρωπαϊκού Κοινοβουλίου μπόρεσαν να συμμετάσχουν σε ένα μεγάλο μέρος της Συνόδου αυτής. Στη συνέχεια, πραγματοποιήθηκε την Τρίτη 20 Μαΐου Διάσκεψη των Υπουργών Εξωτερικών. Αισθάνθηκα ιδιαίτερη ικανοποίηση για την παρουσία και τη συμβολή σας στη Διάσκεψη αυτή. θα ήθελα επίσης να σας συγχαρώ για τον επικοινωνιακό και εποικοδομητικό ρόλο που διαδραματίσατε τόσο εσείς όσο και οι εκπρόσωποί σας σε όλα τα επίπεδα, συμπεριλαμβανομένων των ανεπίσημων επαφών, όσον αφορά την Προεδρία και τη διαπραγματευτική διάσκεψη που διεξάγετε, στην οποία θα αναφερθώ αργότερα. Πιστεύω ότι όλοι επωφελούμεθα από την κατάσταση αυτή.
<P>
Θα ήθελα να τονίσω ότι, ως συνήθως, πραγματοποιήθηκε στο Noordwijk συνάντηση με εσάς, ως Πρόεδρο του Κοινοβουλίου, κατά τη διάρκεια της οποίας έλαβε χώρα ανταλλαγή απόψεων. Δεν θα ήθελα να περάσει απαρατήρητο το γεγονός αυτό επειδή συγκαταλέγεται στις μόνιμες δραστηριότητες του Ευρωπαϊκού Συμβουλίου. Υπάρχουν ακόμα ορισμένα προβλήματα τα οποία θα πρέπει να επιλυθούν στο Αμστερνταμ, και το λέω αυτό επειδή υποθέτουμε ότι η Διακυβερνητική Διάσκεψη θα ολοκληρώσει τις εργασίες της στο Αμστερνταμ. Αυτό προέκυψε άλλωστε και στο Noordwijk.
<P>
Όμως, σε γενικές γραμμές η άποψη των αρχηγών των κυβερνήσεων όσον αφορά τη Διακυβερνητική Διάσκεψη ήταν ότι οι εργασίες της είχαν σημειώσει σημαντική πρόοδο ενώ εξετάστηκαν επίσης ορισμένα θέματα και ιδιαιτέρως η αναθεώρηση της Συνθήκης . Τα θέματα τα οποία αναφέρθηκαν ήταν τα εξής: η καλύτερη ενσωμάτωση των ανθρωπίνων δικαιωμάτων στη Συνθήκη, η καθιέρωση της αρχής της μη διάκρισης, το κεφάλαιο για την απασχόληση, η επαναφορά και η ενίσχυση του κοινωνικού πρωτοκόλλου και η άρση των σχετικών βρετανικών αντιρρήσεων, η ανεύρεση μιας νέας νομικής βάσης για την προαγωγή της διαφάνειας, η παγίωση του νομοθετικού ρόλου του Ευρωπαϊκού Κοινοβουλίου και η απλοποίηση των διαδικασιών, η διεύρυνση των νομοθετικών εξουσιών του Ευρωπαϊκού Κοινοβουλίου, ιδιαιτέρως στον τρίτο πυλώνα, και η καταπολέμηση της απάτης. Λαμβάνοντας υπόψη τις παρατηρήσεις που έγιναν στη Noordwijk, η Προεδρία έχει την εντύπωση ότι, όσον αφορά όλα αυτά τα θέματα, είναι πάρα πολύ πιθανό να επιτευχθεί συμφωνία στους κόλπους της Διάσκεψης. Αυτό δεν σημαίνει ότι δεν υπάρχουν διαφωνίες στα κείμενα που προτείνονται. Αυτό όμως είναι αναπόφευκτο τη στιγμή που οι πολιτικοί είναι υποχρεωμένη να αναθέσουν τη συνέχεια των εργασιών στους υφιστάμενους και ιδιαιτέρως στους νομικούς. Τα πράγματα αυτά συμβαίνουν.
<P>
Θα ήθελα επίσης να τονίσω ότι στο Noordwijk διαπιστώθηκε απόκλιση απόψεων όσον αφορά ορισμένα θέματα. Πρόκειται κυρίως για την κοινοτικοποίηση της ελεύθερης κυκλοφορίας προσώπων, για την ένταξη της Δυτικοευρωπαϊκής Ένωσης στην Ευρωπαϊκή Ένωση και για την ευελιξία. Για όλα αυτά τα θέματα δεν επικρατεί συμφωνία απόψεων. Παρ'όλα αυτά, από τις γενικές αντιδράσεις των αρχηγών των κυβερνήσεων στο Noordwijk προκύπτει, κατά πρώτον, όπως αποδείχθηκε άλλωστε και στη Διάσκεψη που πραγματοποιήθηκε στις 20 Μαΐου στη Χάγη και επανεπιβεβαιώθηκε στις 23 Μαΐου στο Noordwijk, ότι υπάρχει η πολιτική βούληση να προωθηθεί η επιτυχής ολοκλήρωση της Διακυβερνητικής Διάσκεψης κατά τη διάρκεια του Ευρωπαϊκού Συμβουλίου του Αμστερνταμ με τη σύναψη της Συνθήκης του Αμστερνταμ. Αναφέρθηκε επίσης σαφώς, και γι'αυτό αισθανόμαστε υπερήφανοι, ότι το έργο που προσέφερε η Προεδρία επιτρέπει την ολοκλήρωση της Συνθήκης του Αμστερνταμ.
<P>
Εκτός από αυτή τη γενική συζήτηση, εξετάσθηκαν στο Noordwijk και ορισμένα επιμέρους θέματα. Πρόκειται κυρίως για θεσμικές υποθέσεις. Επί των θεμάτων αυτών η Προεδρία δίστασε να συμπεριελάβει τα πορίσματά της σε συγκεκριμένες παραγράφους της Συνθήκης ή να υποβάλει προτάσεις, επειδή δεν είχε στη διάθεσή της παρά μόνο εικασίες όσον αφορά το πιθανό τελικό αποτέλεσμα των διαπραγματεύσεων. Πρόκειται κατ'αρχάς για την αποτελεσματική λειτουργία και τη σύνθεση της Ευρωπαϊκής Επιτροπής. Επί του σημείου αυτού, η ανταλλαγή απόψεων που πραγματοποιήθηκε στο Αμστερνταμ οδήγησε σε συγκεκριμένα συμπεράσματα τα οποία η Προεδρία αποδέχεται με ικανοποίηση και που αφορούν κυρίως την ενίσχυση του ρόλου του Προέδρου της Ευρωπαϊκής Επιτροπής στη διοίκηση αυτού του πάρα πολύ σημαντικού οργάνου της Ευρωπαϊκής Ένωσης. Υπήρξε απόλυτη συμφωνία απόψεων όσον αφορά την ιδιαίτερη σημασία που έχει η ενίσχυση του ρόλου του Προέδρου για την προώθηση της αποτελεσματικότητας και της νομιμότητας της Ευρωπαϊκής Επιτροπής, ιδιαιτέρως μάλιστα ενόψει της προσχώρησης νέων κρατών μελών στις αρχές του επόμενου αιώνα. Η διαδικασία αυτή έχει περιγραφεί λεπτομερώς, οι νομικοί μας μπορούν να αναφέρουν κατά γράμμα με ποιο τρόπο θα πρέπει να προωθηθεί το θέμα αυτό και αναφέρεται ότι το Ευρωπαϊκό Συμβούλιο ορίζει τον Πρόεδρο της Ευρωπαϊκής Επιτροπής διερχόμενο τέσσερα ή πέντε συνεχή στάδια. Στη συνέχεια, ο ορισμός πρέπει να εγκριθεί από το Ευρωπαϊκό Κοινοβούλιο. Κατόπιν, αρχίζει η φάση κατά την οποία τα κράτη μέλη ορίζουν σε συμφωνία με τον Πρόεδρο τους Επιτρόπους τους - και χρησιμοποιώ τον όρο συμφωνία παρ'όλο που πρέπει ακόμη να αναζητήσω την ακριβή νομική διατύπωση. Συνεπώς διεξάγονται διαπραγματεύσεις για τον ορισμό των Επιτρόπων και επ'αυτού οι απόψεις συμπίπτουν. Με την επιφύλαξη της αρμοδιότητας των κρατών μελών να ορίζουν τους Επιτρόπους, το Ευρωπαϊκό Κοινοβούλιο πρέπει στη συνέχεια να εγκρίνει και να νομιμοποιήσει τη σύνθεση της νέας Επιτροπής.
<P>
Είναι σαφές ότι το Ευρωπαϊκό Κοινοβούλιο επιθυμεί στο μέλλον την ορθολογική οργάνωση της Επιτροπής, επιθυμία την οποία έχουμε την πρόθεση να μορφοποιήσουμε. Οι σχετικές ιδέες έχουν αναπτυχθεί σε γενικές γραμμές από τη σημερινή Επιτροπή και έχουν γίνει ευμενώς δεκτές από τη Διακυβερνητική Διάσκεψη, ιδιαιτέρως όσον αφορά την ενίσχυση του ρόλου του Προέδρου όσον αφορά την ανάθεση και την κατανομή αρμοδιοτήτων. Πρέπει επίσης να εξετάσουμε ακόμη, αλλά δεν έχουμε φθάσει στο σημείο αυτό, εάν θα μπορούσε να χορηγηθεί στον Πρόεδρο το δικαίωμα συναπόφασης, αυτό όμως δεν είναι ακόμη σαφές.
<P>
Ακόμη λιγότερο σαφές είναι το θέμα του μεγέθους και της σύνθεσης της Ευρωπαϊκής Επιτροπής. Πραγματοποιήθηκε μία ιδιαίτερα ανοικτή ανταλλαγή απόψεων σχετικά με τον έλεγχο των πολιτικών κινδύνων που εγκυμονεί το θέμα αυτό, επειδή, κατά τη διάρκεια της Διάσκεψης, κατέληξε να είναι το περισσότερο επίμαχο θέμα στα κράτη μέλη. Η προοπτική που προέκυψε κατά τη διάρκεια της συζήτησης σύμφωνα με την οποία ορισμένα κράτη μέλη δεν θα εκπροσωπούνται στο μέλλον στην Ευρωπαϊκή Επιτροπή, αλλά θα πρέπει ενδεχομένως να λειτουργούν σύμφωνα με ένα σύστημα εναλλαγής, οδήγησε ορισμένα κράτη μέλη στο σημείο να προβάλουν έντονη αντίσταση επί του θέματος αυτού στους κόλπους της Διακυβερνητικής Διάσκεψης. Ήταν πλέον σαφές ότι η προοπτική αυτή θα μπορούσε να υπονομεύσει το συνολικό αποτέλεσμα των διαπραγματεύσεων, σε περίπτωση που το θέμα αυτό δεν αντιμετωπισθεί με ιδιαίτερη προσοχή και δεν ρυθμιστεί κατά τρόπο που να ικανοποιεί όλα τα κράτη μέλη.
<P>
Από τις διαβουλεύσεις που πραγματοποιήθηκαν στο Noordwijk προέκυψε σαφώς ότι το θέμα αυτό δεν θα πρέπει να ωθηθεί στα άκρα, πράγμα που σημαίνει ότι η πραγματική απόφαση σχετικά με το μελλοντικό μέγεθος και τη σύνθεση της Επιτροπής πρέπει να αναβληθεί έως τη στιγμή που θα καταστεί αναπόφευκτη λόγω της προσχώρησης νέων κρατών μελών. Σε περίπτωση λοιπόν που παρουσιαστούν τρία, πέντε, έξι υποψήφια κράτη μέλη της Ευρωπαϊκής Ένωσης με έναν Επίτροπο, τότε θα πρέπει πραγματικά να βρεθεί μία λύση για το πρόβλημα. Προς στιγμήν όμως φαίνεται ότι θα ήταν σκόπιμο να αναβληθεί η λήψη απόφασης έως τη στιγμή εκείνη.
<P>
Στη συνέχεια συζητήθηκε εκτενώς - στα πλαίσια βεβαίως του χρόνου που έχουν στη διάθεσή τους πρόσωπα που είναι ιδιαίτερα απασχολημένα - το θέμα της νέας στάθμισης των ψήφων και της ειδικής πλειοψηφίας. Όπως προέκυψε σαφώς, πολλοί αρχηγοί κυβερνήσεων αποδίδουν ιδιαίτερη σημασία στην ικανοποιητική και ισορροπημένη ρύθμιση του θέματος αυτού, δηλώνοντας ότι πρέπει να διασφαλισθεί οπωσδήποτε η νομιμότητα της πλειοψηφίας που επιτυγχάνεται στην εκάστοτε περίπτωση. Δεν έχει επιτευχθεί ακόμη συμφωνία όσον αφορά τη μέθοδο για την επίτευξη του στόχου αυτού. Ορισμένα κράτη μέλη τάσσονται υπέρ της καθιέρωσης της διπλής στάθμισης ή ενός διττού συστήματος στάθμισης. Αλλα κράτη μέλη τάσσονται απερίφραστα υπέρ της επαναστάθμισης των ψήφων στους κόλπους του Συμβουλίου. Υπάρχουν παραλλαγές και ενδιάμεσες παραλλαγές για ένα θέμα επί του οποίου δεν έχει ληφθεί ακόμη απόφαση. Σε συνδυασμό με το όλο θέμα, έγινε σαφές ότι πρέπει να εξετασθούν με ιδιαίτερη προσοχή οι θεσμικές σχέσεις και ότι ένα άλλο επίμαχο σημείο είναι η αύξηση του αριθμού των αποφάσεων που λαμβάνονται με ειδική πλειοψηφία στον πρώτο πυλώνα.
<P>
Τέλος, Πρόεδρε, υπάρχει και ένα σημείο το οποίο δεν έχει άμεση σχέση με το Ευρωπαϊκό Συμβούλιο, αλλά είναι το αποτέλεσμα του ανοίγματος που προξενήσατε με την εμφάνισή σας στο Συμβούλιο πριν από τρεις εβδομάδες. Τότε προτείνατε στη Διακυβερνητική Διάσκεψη να μην μεταφέρει στις υποχρεωτικές δαπάνες τις δαπάνες που πραγματοποιούνται στα πλαίσια της εξωτερικής πολιτικής και προτείνατε να επιδιωχθεί συνεργασία με το Ευρωπαϊκό Κοινοβούλιο, προκειμένου να επιτευχθεί μία διαθεσμική συμφωνία με την οποία θα ρυθμίζονται οι σχέσεις με ικανοποιητικό τρόπο. Η πρόταση αυτή έγινε αποδεκτή από τον Πρόεδρο της Διακυβερνητικής Διάσκεψης, τον κ. Van Mierlo, ο οποίος έλαβε την εντολή των συναδέλφων του να αρχίσει τις σχετικές διαπραγματεύσεις. Αυτό που θα ήθελα να αναφέρω, Πρόεδρε, είναι ότι οι πλευρές που συμμετέχουν στη Διακυβερνητική Διάσκεψη εξακολουθούν να έχουν αυτή τη διάθεση και ότι τα πρώτα αποτελέσματα των συνομιλιών που είχαμε μεταξύ μας είναι εξαιρετικά ενθαρρυντικά. Θα ήθελα να σας ευχαριστήσω για άλλη μία φορά για την πρωτοβουλία που αναλάβατε πριν από τρεις εβδομάδες στο Συμβούλιο των Υπουργών.
<P>
(Χειροκροτήματα)

<SPEAKER ID=69 NAME="Πρόεδρος">
Ευχαριστώ πολύ, κύριε Patijn.
<P>
Το λόγο έχει ο κύριος Oreja.

<SPEAKER ID=70 NAME="Oreja Aguirre">
Κύριε Πρόεδρε, κύριε Προεδρεύοντα του Συμβουλίου, κυρίες και κύριοι βουλευτές, μόλις τρεις εβδομάδες πριν το Ευρωπαϊκό Συμβούλιο του Αμστερνταμ, όπου η Διακυβερνητική Διάσκεψη θα πρέπει να ολοκληρώσει τις εργασίες της, είναι μια καλή στιγμή να αξιολογήσουμε τα αποτελέσματα της προόδου που σημειώθηκε ως σήμερα και να προβληματιστούμε σχετικά με τους στόχους της Διάσκεψης μετά το πρόσφατο άτυπο Ευρωπαϊκό Συμβούλιο του Noordwijk. Από τους δεκατέσσερις μήνες που παρήλθαν από το Ευρωπαϊκό Συμβούλιο του Τορίνο, θα ήθελα να υπογραμμίσω την καλή έννοια της συμβολής τριών παραγόντων.
<P>
Πρώτον, των διαδοχικών Προεδριών του Συμβουλίου και όλως ιδιαιτέρως της ολλανδικής Προεδρίας, της οποίας το έγγραφο που παρουσιάστηκε στη συνάντηση προσωπικών εκπροσώπων του Houtem είναι, κατά την άποψή μου, αποδεκτό στο μέγιστο από τις Κυβερνήσεις και αποδεκτό στο ελάχιστο από την κοινή γνώμη, και με ευχαρίστησή μου εξαίρω ιδιαίτερα το έργο του κ. Patijn, που χωρίς την αποφασιστικότητα του θα ήταν αδύνατο να καταλήξουμε στα σημερινά αποτελέσματα.
<P>
Δεύτερον, τη γνωμοδότηση της Επιτροπής της 28ης Φεβρουαρίου 1996, που αποτελεί σημείο αναφοράς σε σχέση με το επίπεδο φιλοδοξιών της Διάσκεψης.
<P>
Και τρίτον, θα ήθελα να αναφέρω όλως ιδιαιτέρως την αξιόλογη και εποικοδομητική συμβολή του Ευρωπαϊκού Κοινοβουλίου, των αντιπροσώπων του, της κ. Guigou και του κ. Brok, και ιδίως τη δράση του κυρίου Προέδρου, τόσο στη Διάσκεψη των Προέδρων όσο και στη Ευρωπαϊκό Συμβούλιο.
<P>
Θα ήθελα τώρα να υπενθυμίσω κάτι που μπορεί να φανεί προφανές, δηλαδή τους λόγους για τους οποίους συγκλήθηκε η Διακυβερνητική Διάσκεψη. Η Διάσκεψη συγκλήθηκε με τρεις στόχους: Να προωθήσει την πολιτική Ένωση, να προετοιμάσει την Ένωση για τη διεύρυνση και να ανταποκριθεί στην εντολή της Συνθήκης του Μάαστριχτ η οποία, σε ορισμένα θέματα, προέβλεπε ήδη τη σύγκληση της Διάσκεψης το 1996 και, μεταξύ άλλων, επεδίωκε να καθοριστεί στη Συνθήκη η μελλοντική ταυτότητα μιας κοινής ευρωπαϊκής άμυνας.
<P>
Μπορούμε να αναρωτηθούμε αν η Διάσκεψη πέτυχε ως σήμερα αυτούς τους στόχους. Πιστεύω ότι, για να μπορέσουμε να προβούμε σε μια ακριβή αξιολόγηση της σημερινής στιγμής, θα πρέπει να αξιολογήσουμε ακριβώς πού βρισκόμαστε και να γνωρίζουμε ακριβώς προς τα πού βαδίζουμε. Στο πρώτο σημείο αναφέρθηκε ήδη η Προεδρία του Συμβουλίου. Θα μου επιτρέψτε επομένως να επικεντρωθώ στο μέλλον: Προς τα πού βαδίζουμε; Προς τα πού βαδίζει αυτή τη στιγμή η Διάσκεψη; Ποιο είναι το επίπεδο φιλοδοξιών της επικείμενης Συνθήκης; Θα ήθελα, σε αυτό το σημείο, να μεταφέρω στο Σώμα την εμπιστοσύνη μου στο ότι μπορούμε να σταθούμε ικανοί να την ολοκληρώσουμε ικανοποιητικά. Δεν σας κρύβω όμως επίσης την ανησυχία μου διότι βρισκόμαστε στην τελική ευθεία των διαπραγματεύσεων και απομένουν ακόμη πολλά να γίνουν, καθώς και διότι θεωρώ βασικό η Διάσκεψη να ολοκληρώσει με ένα επίπεδο φιλοδοξιών που να επιτρέπει στην Ευρωπαϊκή Ένωση να είναι σε θέση να αντιμετωπίσει τις προκλήσεις που βρίσκονται μπροστά της για τα επόμενα χρόνια.
<P>
Η Ευρώπη χρειάζεται μια μεταρρύθμιση σε βάθος, που να ενισχύσει τη δημοκρατική της νομιμότητα, να βελτιώσει την αποτελεσματικότητα των θεσμικών της οργάνων, να ανταποκριθεί στις ανησυχίες των πολιτών και να μας επιτρέψει να μιλάμε με μια μόνο φωνή στο διεθνές σκηνικό. Θα μου επιτρέψετε να επανεξετάσω τον τρόπο με τον οποίο η Διάσκεψη -κατά την άποψή μου και την άποψη της Επιτροπής- προσεγγίζει αυτούς τους στόχους. Σε ό, τι αφορά το στόχο να προσεγγιστεί η Ευρώπη στους πολίτες, υπάρχουν κατά την άποψή μου δύο ζητήματα: Η απασχόληση και η κοινωνική πολιτική, καθώς και η συνεργασία σε θέματα Δικαιοσύνης και Εσωτερικών Υποθέσεων.
<P>
Όσον αφορά την απασχόληση, οι εργασίες της Διάσκεψης κατέληξαν σε ένα αποτέλεσμα ως τώρα θετικό, εφόσον υπάρχει συναίνεση μεταξύ των Κρατών ώστε η νέα Συνθήκη να περιλαμβάνει ένα κεφάλαιο για την απασχόληση. Στα πλαίσια της στρατηγικής του Έσσεν, η συμπερίληψη ειδικών διατάξεων για την απασχόληση θα επιτρέψει τη βελτίωση του συντονισμού των εθνικών πολιτικών, καθώς και τη θεώρηση της απασχόλησης ως ενός ζητήματος κοινού ενδιαφέροντος για όλα τα Κράτη, θα διευκολύνει την ανταλλαγή εμπειριών, και εν κατακλείδι, θα μας βοηθήσει να είμαστε πιο αποτελεσματικοί στην καταπολέμηση της ανεργίας σε επίπεδο Ένωσης. Εντούτοις, θα πρέπει να εκφράσω την ανησυχία μου σε ένα πολύ συγκεκριμένο σημείο, που αφορά τον κίνδυνο τα μέτρα για να δοθούν κίνητρα σε θέματα απασχόλησης να εξαφανιστούν από το αρχικό κείμενο λόγω της αντίθεσης ορισμένων Κρατώνν. Αυτό θα περιορίσει την αποτελεσματικότητα της Ένωσης σε κοινωνικά θέματα. Πιστεύω συνεπώς ότι είναι ουσιαστικό να διατηρηθεί στην επικείμενη Συνθήκη. Σε θέματα κοινωνικής πολιτικής, το κοινωνικό πρωτόκολλο θα περιληφθεί στην επικείμενη Συνθήκη, και θα τεθεί κατ' αυτόν τον τρόπο τέλος στην ανώμαλη κατάσταση που έγινε αποδεκτή στο Μάαστριχτ. Εντούτοις, με ανησυχεί η διατήρηση της ομοφωνίας για τη λήψη των κυριοτέρων αποφάσεων στον κοινωνικό τομέα, εφόσον ενσωματώθηκε με μηχανικό τρόπο το κείμενο του πρωτοκόλλου στη Συνθήκη. Πιστεύω ωστόσο, μετά τη χθεσινή συνεδρίαση, ότι σε θέματα καταπολέμησης του κοινωνικού αποκλεισμού θα υπάρξει αξιοσημείωτη πρόοδος.
<P>
Σε θέματα Δικαιοσύνης και Εσωτερικών Υποθέσεων, η Διάσκεψη επικέντρωσε τις εργασίες της σε τρία μεγάλα ζητήματα: Πρώτον, στην «κοινοτικοποίηση» των ζητημάτων που αφορούν το άσυλο, τη μετανάστευση, τον έλεγχο των εξωτερικών συνόρων, τις θεωρήσεις, τη διοικητική συνεργασία και τη δικαστική αστική συνεργασία, εξασφαλίζοντας την πλήρη συμμετοχή των κοινοτικών θεσμικών οργάνων με προοδευτικό τρόπο κατά τα διαδοχικά στάδια. Η διαδικασία αυτή, που βασίζεται κατ' αρχήν σε ένα δικαίωμα πρωτοβουλίας που μοιράζεται μεταξύ Επιτροπής και Κρατών μελών, με λήψη αποφάσεων με ομοφωνία, θα κατέληγε σε ένα τελικό στάδιο όπου η Επιτροπή θα κατείχε το μονοπώλιο του δικαιώματος πρωτοβουλίας και οι αποφάσεις θα λαμβάνονταν με ειδική πλειοψηφία. Το ζήτημα αυτό δεν έχει ακόμη κλείσει κατ' ουδένα τρόπο, όπως ούτε και ο τρόπος συμμετοχής του Ευρωπαϊκού Κοινοβουλίου ο οποίος, για την Επιτροπή, πρέπει να είναι η διαδικασία συναπόφασης.
<P>
Δεύτερον, σε έναν τρίτο πυλώνα ουσιαστικά βελτιωμένο με νέα νομικά μέσα, και για πρώτη φορά, στη συμμετοχή του Ευρωπαϊκού Κοινοβουλίου και σε έναν κάποιο ρόλο -αν και περιορισμένο- του Δικαστηρίου.
<P>
Τρίτον, στην ενσωμάτωση του Σένγκεν στη Συνθήκη, μέσω ενός πρωτοκόλλου που θα επιτρέπει να ενσωματωθεί στην Ένωση η ενισχυμένη συνεργασία μεταξύ διαφόρων Κρατών στην Ευρώπη της ασφάλειας που έχει αναπτυχθεί ως τώρα, όπως είναι πολύ γνωστό, έξω από τα πλαίσια της Συνθήκης. Παρά τις αναμφίβολες φιλοδοξίες του κειμένου της Προεδρίας σε αυτούς τους τρεις τομείς, θα ήθελα να σας εκφράσω τη στιγμή αυτή την ανησυχία μου. Με ανησυχεί ότι στην τελική ευθεία των διαπραγματεύσεων, συνεπεία των δυσκολιών που προκαλεί αυτό το κείμενο, το τελικό αποτέλεσμα μπορεί να είναι πιο μέτριο. Αν συμβεί έτσι, θα προδοθούν κατά κάποιον τρόπο οι προσδοκίες των πολιτών μας οι οποίοι επιθυμούν, αφενός, να χαίρουν μιας ελευθερίας κυκλοφορίας με πλήρη ισχύ στο εσωτερικό της Ένωσης, ώστε να μπορούν να μεταβούν, να ζήσουν ή να εργαστούν σε άλλο Κράτος μέλος, και αφετέρου, η πολιτική μετανάστευσης, ελέγχου των εξωτερικών συνόρων, καταπολέμησης της οργανωμένης εγκληματικότητας να αναπτυχθεί με αποτελεσματικό τρόπο, και να συνοδεύει την ελευθερία κυκλοφορίας. Πιστεύω ότι θα ήταν ατυχές οι τελικές διαπραγματεύσεις να καταλήξουν σε απογοήτευση για τους στόχους μας και να διατηρηθεί το status quo . Θα ήταν ίσως η μεγάλη αποτυχία της Διακυβερνητικής Διάσκεψης. Αναρωτιέμαι πώς θα μπορούσαμε να εξηγήσουμε στους πολίτες μας ότι, μετά από πολλούς μήνες διαπραγματεύσεων, δεν θα καταφέρουμε να προχωρήσουμε σε αυτό το θέμα.
<P>
Ένα άλλο ζήτημα που το θεωρώ ιδιαίτερα ευαίσθητο για τους πολίτες είναι εκείνο που αφορά την προστασία της δημόσιας υγείας. Προκειμένου να διασφαλιστεί ένα υψηλό επίπεδο προστασίας σε όλες τις κοινοτικές πολιτικές, αποτελούν μεγάλη καινοτομία, στο νέο άρθρο 129, οι νομικές βάσεις που εξασφαλίζουν τη θέσπιση κανόνων δεσμευτικού χαρακτήρα με ειδική πλειοψηφία και με συναπόφαση με το Ευρωπαϊκό Κοινοβούλιο. Θεωρώ εξαιρετικά σημαντικό να διασφαλιστεί η πλήρης συμμετοχή του Κοινοβουλίου σε αυτόν τον τομέα.
<P>
Υπάρχει και ένα άλλο θέμα που θα ήθελα να αναφέρω, για το οποίο μίλησε και η Προεδρία του Συμβουλίου προηγουμένως. Πρόκειται για την απλούστευση. Χρειάζεται να σταθούμε ικανοί να παρουσιάσουμε με σαφή τρόπο το αποτέλεσμα της Διάσκεψης σε ένα κείμενο συνθήκης όπου θα συγχωνεύονται και θα αναδιαρθρώνονται οι διατάξεις της. Δυστυχώς, ακόμη δεν έχουμε επιτύχει αυτόν το στόχο.
<P>
Θα αναφερθώ πολύ σύντομα στο κεφάλαιο που αφορά την εξωτερική πολιτική και πολιτική ασφάλειας. Πιστεύω ότι, σε αυτόν τον τομέα, η επικείμενη Συνθήκη θα εισαγάγει βελτιώσεις στα μέσα και τις διαδικασίες λήψης αποφάσεων. Η δημιουργία της μονάδας σχεδιασμού και ανάλυσης θα επιτρέψει στην Ευρωπαϊκή Ένωση να διαθέτει την ικανότητα να προλαμβάνει και να επεξεργάζεται τα βασικά στοιχεία της εξωτερικής πολιτικής, και η ύπαρξη ενός γενικού γραμματέα, μαζί με την Προεδρία της Επιτροπής, θα εγγυάται για την εξωτερική εκπροσώπηση της Ένωσης, ενώ θα πρέπει να προσπαθήσουμε να υπάρχει πλήρης συνεκτικότητα μεταξύ του Συμβουλίου και της Επιτροπής στη διάρκεια της όλης διαδικασίας. Και πιστεύω ότι θα είναι επίσης δυνατό να διευκολυνθεί η λήψη αποφάσεων με τη χρήση της ειδικής πλειοψηφίας μέσω ενός μηχανισμού με τον οποίο θα διαχωρίζονται οι αποφάσεις με συναίνεση στο Ευρωπαϊκό Συμβούλιο και οι αποφάσεις με πλειοψηφία στο Συμβούλιο Γενικών Υποθέσεων. Σε αυτό θα παρέμβει ό, τι σχετίζεται με την εποικοδομητική αποχή που ανοίγει το δρόμο της στις συζητήσεις της Διάσκεψης.
<P>
Τώρα, όλες αυτές οι τεχνικές βελτιώσεις θα είναι ανεπαρκείς αν δεν υπάρξει σαφής πολιτική βούληση των Κρατών μελών να αναπτύξουν μια πραγματικά κοινή εξωτερική πολιτική και πολιτική ασφάλειας ή, με άλλα λόγια, πρέπει να αποφύγουμε τον κίνδυνο να εισαχθεί περισσότερη γραφειοκρατία στην κοινή εξωτερική πολιτική και πολιτική ασφάλειας. Η Ευρώπη οφείλει να εξοπλιστεί με μια εξωτερική πολιτική που να μας επιτρέπει να μιλάμε με μια μόνο φωνή στο διεθνές σκηνικό, και να συνοδεύεται από μια αξιόπιστη πολιτική ασφάλειας ώστε να μπορέσει να αναπτυχθεί. Δεν θα επιμείνω στο θέμα της χρηματοδότησης της κοινής εξωτερικής πολιτικής και πολιτικής ασφάλειας, εφόσον σε αυτό αναφέρθηκε προηγουμένως ο Προεδρεύων του Συμβουλίου. Ελπίζω ότι η διοργανική αυτή συμφωνία θα φθάσει σύντομα σε αίσιο πέρας.
<P>
Σε εμπορικά θέματα, είναι απαραίτητο να βελτιωθεί η αποτελεσματικότητα της δράσης μας, και όλως ιδιαιτέρως στα πλαίσια του Παγκόσμιου Οργανισμού Εμπορίου. Στο παρελθόν, το άρθρο 113 επέτρεψε μια κοινή και αποτελεσματική δράση απέναντι στους εταίρους μας στο εμπόριο αγαθών. Σήμερα, όπως γνωρίζετε, οι εμπορικές συναλλαγές αναπτύσσονται με αυξανόμενο τρόπο κυρίως γύρω από τις υπηρεσίες, την πνευματική ιδιοκτησία και τις επενδύσεις, και γι' αυτό το άρθρο 113 πρέπει να προσαρμοστεί στη νέα αυτή πραγματικότητα. Αν δεν καταφέρουμε να εκσυγχρονίσουμε την κοινή εμπορική μας πολιτική σε αυτήν τη Διάσκεψη, η Ευρώπη θα χάσει μια καλή ευκαιρία να τοποθετηθεί σε πρώτο πλάνο απέναντι στους ανταγωνιστές μας, και θα πρέπει να ομολογήσω ότι με ανησυχεί το γεγονός ότι, στην τελική ευθεία των διαπραγματεύσεων, το κείμενο της Προεδρίας μπορεί να φανεί ακόμη πιο αδύναμο, και μάλιστα θα μπορούσαμε να φτάσουμε σε οπισθοδρομικές φόρμουλες. Αν συμβεί έτσι, θα είναι προτιμότερο κατά την άποψή μου να παραιτηθούμε από την τροποποίηση του εν λόγω άρθρου και να διατηρήσουμε τη σημερινή του διατύπωση.
<P>
Ολοκληρώνω με λίγα λόγια σχετικά με τα θεσμικά όργανα: Το τρίτο μεγάλο κεφάλαιο των διαπραγματεύσεων αφορά τη θεσμική μεταρρύθμιση. Το θέμα της Επιτροπής αποτέλεσε αντικείμενο συζήτησης στο άτυπο Ευρωπαϊκό Συμβούλιο του Noordwijk, και σε αυτό αναφέρθηκε εκτενέστατα η Προεδρία. Λίγα μπορώ να πω, επομένως. Αναφέρθηκε το θέμα της ενίσχυσης των εξουσιών της Προεδρίας της Επιτροπής, καθώς και η αποτελεσματικότητα και η νομιμότητα του Ευρωπαϊκού Κοινοβουλίου μέσω της επικύρωσης του ορισμού στον οποίο προέβη το Ευρωπαϊκό Συμβούλιο.
<P>
Υπάρχουν κάποια άλλα θέματα που εκκρεμούν ακόμη και τα οποία πιθανώς θα βρίσκονται στο τραπέζι ως την τελευταία στιγμή. Αναφέρομαι συγκεκριμένα στο θέμα της ειδικής πλειοψηφίας. Επαναλάβαμε επανειλημμένως από πλευράς της Επιτροπής ότι η διατήρηση της ομοφωνίας σε μια διευρυμένη Ένωση θα οδηγήσει σε παράλυση. Και σε αυτό το θέμα, το status quo δεν είναι αποδεκτό. Βεβαίως, μπορούν να γίνουν αποδεκτές κάποιες εξαιρέσεις από την ειδική πλειοψηφία για συνταγματικά ή οιονεί συνταγματικά θέματα, την ένταξη νέων Κρατών μελών ή τους ιδίους πόρους, αλλά η ειδική πλειοψηφία πρέπει να αποτελεί τον κανόνα, αν επιθυμούμε να εμποδίσουμε την Ευρωπαϊκή Ένωση να περιπέσει σε παράλυση και αναποτελεσματικότητα.
<P>
Ας εξετάσουμε τώρα το πρόβλημα της συναπόφασης. Πρόκειται να είμαι πολύ σαφής σε αυτό το σημείο: Η επέκταση της συναπόφασης σε θέματα νομοθετικού χαρακτήρα δεν μπορεί σε καμία περίπτωση να θεωρηθεί ως μια απλή παραχώρηση σε αυτό το Κοινοβούλιο ή στους τομείς που υποστηρίζουν περισσότερο την ευρωπαϊκή ολοκλήρωση. Με ανησυχεί πολύ ότι αυτή θα μπορούσε να είναι η στάση ορισμένων στη Διάσκεψη. Η συναπόφαση αποτελεί βασική αρχή την οποία πρέπει να εμπνέει η συνταγματική δομή της Ευρωπαϊκής Ένωσης, τόσο σε οικονομικά και κοινωνικά θέματα όσο και σε όλους τους τομείς που άπτονται των δικαιωμάτων και των υποχρεώσεων των πολιτών. Θεωρώ αδιανόητο, στο μέλλον, η Ένωση να μη διαθέτει αντιπροσωπευτική πολιτική διαμεσολάβηση των κοινωνικών δυνάμεων και των Ευρωπαίων πολιτών κατά τη λήψη αποφάσεων που πρόκειται να χαράξουν τη γραμμή δράσης των διαφόρων πολιτικών. Πρόκειται για μια βασική απαίτηση της δημοκρατίας.
<P>
Και τελειώνω, κύριε Πρόεδρε, με μια τελευταία παρατήρηση: Έχω επίγνωση ότι δεν προσέγγισα πολλά σημαντικά θέματα σε αυτήν την παρέμβαση. Προτίμησα να επικεντρωθώ σε ό, τι θεωρώ ουσιαστικό. Είμαι βέβαιος ότι στη συζήτηση θα εμβαθυνθούν και θα αποσαφηνιστούν πολλά από τα ζητήματα που εγείρουν οι αξιότιμοι κύριοι βουλευτές, και αν κανείς λυπάται που δεν ανάφερα την ελαστικότητα, να σας υπενθυμίσω ότι σχετικά με αυτό το θέμα είχαμε μια μονογραφική συζήτηση στην Ολομέλεια του Σώματος πριν λίγους μήνες. Το σημαντικό για μένα όμως αυτήν τη στιγμή είναι να απευθύνουμε έκκληση σε όλες τις πολιτικές δυνάμεις που είναι παρούσες στο Κοινοβούλιο σχετικά με την κατάσταση στην οποία βρίσκεται η Διάσκεψη. Διανύουμε μια κρίσιμη στιγμή. Οι επόμενες τρεις εβδομάδες θα είναι καθοριστικές προκειμένου να αποφασίσουμε ποιο κοινωνικό πρότυπο επιθυμούμε να σχεδιάσουμε για το μέλλον. Οι τελικές διαπραγματεύσεις θα είναι πολύ σκληρές, οι συμβιβασμοί θα είναι δύσκολοι, τα εθνικά συμφέροντα σε πολλά θέματα διαφορετικά, ακόμη όμως δεν έχει αποφασιστεί τίποτε, τίποτε δεν έχει οριστικά κερδηθεί ή χαθεί. Γι' αυτό, η Επιτροπή επιθυμεί να προσφύγει στο Ευρωπαϊκό Κοινοβούλιο προκειμένου, μαζί με την Επιτροπή, να ζητήσει από τα Κράτη μέλη μια ύστατη προσπάθεια στην τελική ευθεία των διαπραγματεύσεων.
<P>
Αυτήν τη στιγμή, είναι πολλά αυτά που διακυβεύονται στη Διάσκεψη: Να σταθούμε ικανοί να οικοδομήσουμε μια Ένωση ισχυρή, αξιόπιστη, ικανή να εμβαθύνει την πολιτική Ένωση ανοίγοντας συγχρόνως και προς τη διεύρυνση, χωρίς να καταφύγει στη διάλυση και διατηρώντας συγχρόνως το δυναμισμό της κοινοτικής μεθόδου ολοκλήρωσης, και αυτή είναι χωρίς αμφιβολία η μεγάλη μας πρόκληση. Το να παραιτηθούμε από αυτόν το στόχο θα σήμαινε να παραιτηθούμε από το πεπρωμένο μας, να αποδυναμώσουμε την αξιοπιστία της Ένωσης και καθενός από τους πολίτες μας, και να παραιτηθούμε από την παρουσία μας στο διεθνές οικονομικό και πολιτικό σκηνικό. Γι' αυτό θέλω να απευθύνω αυτήν την τελευταία έκκληση προς το Κοινοβούλιο. Πιστεύω ότι πρέπει να ενώσουμε τις προσπάθειές μας ώστε να καταφέρουμε η επικείμενη Συνθήκη να διατηρήσει αυτό το ευρωπαϊκό κοινωνικό πρότυπο, για το οποίο το Κοινοβούλιο και η Επιτροπή θα πρέπει να είμαστε διατεθειμένοι να αγωνιστούμε.
<P>
(Χειροκροτήματα)

<SPEAKER ID=71 NAME="Πρόεδρος">
Ευχαριστώ πολύ, κύριε Oreja, για την τόσο περιεκτική ενημέρωσή σας, την οποία συμπληρώνει με τόσο χρήσιμο τρόπο η ενημέρωση που παρουσίασε εξ ονόματος του Συμβουλίου ο κύριος Patijn.
<P>
Το λόγο έχει η κυρία Green.

<SPEAKER ID=72 LANGUAGE="EN" NAME="Green">
Κύριε Πρόεδρε, θα ήθελα να αρχίσω ευχαριστώντας τόσο τον προεδρεύοντα του Συμβουλίου όσο και τον Επίτροπο Oreja για τις σημερινές παρεμβάσεις τους. Ο προεδρεύων του Συμβουλίου μας παρουσίασε τις συνήθεις αισιόδοξες απόψεις του σχετικά μ' εκείνα που πιστεύει ότι γίνονται στη Διακυβερνητική Διάσκεψη σύμφωνα με το θετικό και ανοιχτόκαρδο χαρακτήρα του. Ο Επίτροπος Oreja υπήρξε κάπως πιο ρεαλιστής, για να μην πούμε κάπως πιο έντιμος στην εκτίμησή του για την πορεία που ακολουθεί η ΔΔ.
<P>
Ελπίζω ότι μέσα στο Κοινοβούλιο τούτο δεν υπάρχει ούτε ένας - βεβαίως όχι στην ομάδα μου - που θα ήθελε να είναι αρνητικός, δύσκολος ή απαισιόδοξος. Επιθυμούμε μια θετική κατάληξη στο Ευρωπαϊκό Συμβούλιο του Αμστερνταμ. Είμαστε αποφασισμένοι να συμβάλουμε στη θετική κατάληξή του στο βαθμό που μπορούμε να το επηρεάσουμε διότι έχει ζωτική σημασία για την είσοδο της Ευρωπαϊκής Ένωσης στην επόμενη χιλιετηρίδα να υπάρξει μια θετική κατάληξη. Αλλά, εάν παρακολουθήσουμε την έκθεση του προεδρεύοντα, είναι ενδεικτική των φόβων και των ανησυχιών των πολιτών της Ευρωπαϊκής Ένωσης.
<P>
Ο προεδρεύων έκανε σαφές ότι τα κυριότερα από πολιτική άποψη λεπτά ζητήματα είναι εκείνα που αναφέρονται στα θεσμικά προβλήματα. Θα προτιμούσα να είχε πει ότι τα κυριότερα από πολιτική άποψη λεπτά ζητήματα είναι εκείνα που αναφέρονται στους τρόπους με τους οποίους μπορούμε πράγματι να ενισχύσουμε τη δημιουργία απασχόλησης και την κοινωνική διάσταση, να προχωρήσουμε στη δημιουργία ενός καλυτέρου περιβάλλοντος, καλύτερης προστασίας των καταναλωτών, καλύτερης δημόσιας υγείας. Η ανησυχία μου σχετικά μ' εκείνα που είπε είναι ότι τα ζητήματα αυτά βρίσκονται ήδη στη διαδικασία διαμόρφωσης μιας μεγάλης ομοφωνίας γεγονός το οποίο μεταφράζεται στο ότι ήδη έχει αποφασιστεί πως δεν υπάρχουν πολλά να γίνουν ακόμη γι' αυτά. Αυτός είναι ο λόγος για τον οποίο είναι τόσο εύκολο να επιτευχθεί ομοφωνία επ' αυτών.
<P>
Έχει πολύ μεγάλη σημασία να κάνουμε πολιτικά σαφές ότι οι πολίτες της Ευρωπαϊκής Ένωσης ανησυχούν για το θέμα της απασχόλησης. Εάν είμαστε σοβαροί σχετικά με ένα κεφάλαιο στη Συνθήκη το οποίο να αφορά τη δημιουργία απασχόλησης, οι πολίτες μας δεν θέλουν απλά και μόνο μεγάλα λόγια. Απαιτούν όπως η Συνθήκη μας παραχωρήσει τουλάχιστον το δικαίωμα να αρχίσουμε το συντονισμό των μακροοικονομικών πολιτικών μας για να δώσουμε ώθηση στη δημιουργία θέσεων εργασίας σε ευρωπαϊκό επίπεδο. Μόνο με αυτόν τον τρόπο το κεφάλαιο περί απασχόλησης θα έχει κάποιο νόημα.
<P>
Ομοίως, για την κοινωνική διάσταση, είμαι πολύ ικανοποιημένη που το κοινωνικό πρωτόκολλο θα ενσωματωθεί στη Συνθήκη της Ευρωπαϊκής Ένωσης και είμαι επίσης πολύ ικανοποιημένη που η πρώτη Μαΐου, η ημέρα της εργατικής πρωτομαγιάς, έφερε στη Μ. Βρετανία μια Εργατική κυβέρνηση η οποία θα επιτρέψει να υλοποιηθεί η ανωτέρω ενσωμάτωση. Θα θέλαμε όμως να δούμε και κάποια ενίσχυση του πρωτοκόλλου αυτού. Θα θέλαμε επίσης να διαπιστώσουμε πρόοδο στην ισότητα των φύλων και στην παροχή πραγματικής ουσίας στον όρο περί αποφυγής διακρίσεων. Και θέλουμε επίσης να δούμε τα παραπάνω να αντιμετωπίζονται με ειδική πλειοψηφία και συναπόφαση και όχι με ομοφωνία την οποία υποπτευόμαστε ότι θα δούμε, ασφαλώς στον όρο περί μη διακρίσεων.
<P>
Αυτά είναι που ενδιαφέρουν τους πολίτες της Ένωσης. Αυτά είναι εκείνα που θα έπρεπε να καθοδηγούν τις τελευταίες ημέρες της Διακυβερνητικής Διάσκεψης για να γίνουν σθεναρότερες οι απόψεις, να είναι το μήνυμα σαφέστερο στους πολίτες μας. Ο Επίτροπος Oreja έκανε μια πολύ σημαντική δήλωση όταν είπε ότι αυτό που έχουμε είναι το ελάχιστο που θα μπορούσε να αποδεχθεί η κοινή γνώμη - το ελάχιστο! Κάτι τέτοια είναι που δημιουργούν μεγάλες ανησυχίες σ' εμένα και την ομάδα μου. Θέλουμε να δούμε την Ευρωπαϊκή Ένωση να προχωράει προς τα εμπρός αλλά πιστεύουμε ότι η πρώτη προτεραιότητά της θα πρέπει να είναι η ενασχόλησή της με τα ζητήματα εκείνα που έχουν αποπροσανατολίσει τόσο πολύ τους πολίτες στις χώρες της Ευρωπαϊκής Ένωσης σχετικά με την αξία της Ένωσης για τους ίδιους και τις οικογένειές τους.
<P>
Ας διαπιστώσουμε μια πραγματική κίνηση προς τα εμπρός, όχι απλά και μόνο ευχολόγια για τα ζητήματα αυτά αλλά ουσιαστικά βήματα στη Συνθήκη. Η ομάδα μου θα αξιολογήσει τη Συνθήκη στηριζόμενη στο εάν καλύπτει τις ελπίδες του λαού της Ένωσης.
<P>
Η Συνθήκη θα πρέπει επίσης να προετοιμάσει την Ένωση για διεύρυνση και αυτό σημαίνει θεσμικές αλλαγές. Θα θέλαμε να ελπίζουμε ότι οι ηγέτες των κυβερνήσεών μας κατανόησαν το γεγονός πως για να έχουμε μιαν αποτελεσματική και αποδοτική Ένωση θα πρέπει να γίνουν θεσμικές αλλαγές. Οι αλλαγές αυτές θα πρέπει να γίνουν αναγκαστικά εάν θέλουμε να δούμε τη διεύρυνση της Ένωσης προς τις χώρες της Κεντρικής και Ανατολικής Ευρώπης. Έτσι, υπάρχει πράγματι ανάγκη να προετοιμαστεί η Ένωση για τη διεύρυνση αντιμετωπίζοντας καταρχάς τη θεσμική κατάσταση που χρειάζεται θεραπεία. Για παράδειγμα, θα πρέπει να μειώσουμε σε τρεις τις διαδικασίες λήψεως αποφάσεων στην ΕΕ και θα θέλαμε αυτό να υλοποιηθεί. Το παραπάνω έχει αποτελέσει μακροχρόνια απαίτηση του Κοινοβουλίου τούτου και ελπίζουμε ότι θα υλοποιηθεί. Ασφαλώς επίσης θέλουμε να δούμε την επέκταση της ψηφοφορίας ειδικής πλειοψηφίας και της συναπόφασης. Θα θέλαμε να δούμε την πραγματοποίηση όλων των ανωτέρω προβλέψεων που θα διασφαλίσουν ότι τα δικαιώματα του Κοινοβουλίου παραμένουν ανέπαφα.
<P>
Δε μπορούμε να δεχθούμε και δεν θα δεχθούμε την υποβάθμιση οιουδήποτε από τα υφιστάμενα δικαιώματα του Ευρωπαϊκού Κοινοβουλίου - δικαιώματα είτε για τον προϋπολογισμό είτε για τη νομοθεσία - σε οποιονδήποτε τομέα. Ελπίζω ότι το μήνυμα αυτό θα μεταφερθεί ξεκάθαρο στη Διακυβερνητική Διάσκεψη.
<P>
(Χειροκροτήματα)

<SPEAKER ID=73 LANGUAGE="DE" NAME="Brok">
Kύριε Πρόεδρε, κυρίες και κύριοι συνάδελφοι, θα ήθελα να ευχαριστήσω θερμά τον προεδρεύοντα του Συμβουλίου και τον Eπίτροπο κ. Oreja, όχι μόνο για τις ομιλίες τους, αλλά και επειδή τους τελευταίους μήνες είχα την αίσθηση ότι και οι δύο ήταν διατεθειμένοι να ασχοληθούν με τα επιχειρήματα του Kοινοβουλίου και να υλοποιήσουν και μια σειρά από τις προτάσεις μας, ή ακριβέστερα, να συμβάλουν στην υλοποίησή τους. Γι' αυτό σας εκφράζω τις προσωπικές μου ευχαριστίες.
<P>
Όλα αυτά τα χρόνια άκουσα στο Σώμα μας μεγάλα λόγια, μεγάλων Eυρωπαίων, και τις τελευταίες εβδομάδες θυμήθηκα δύο ομιλίες, μια του Sandro Pertini, του πρώην ιταλού Προέδρου, και μια του Vaclav Havel. Kαι στις δύο ομιλίες έγινε σαφές ότι δεν χρειαζόμαστε μια τεχνοκρατική Eυρώπη, αλλά μια Eυρώπη που θα είναι στραμμένη στον πολίτη και θα εξυπηρετεί τον πολίτη.
<P>
Bλέποντας τις διαπραγματεύσεις της διακυβερνητικής στην πράξη, αρχίζω μερικές φορές να αμφιβάλλω κατά πόσον ανταποκρινόμαστε πράγματι στα στάνταρτ αυτά. Γίνεται ολοένα και πιο πολύπλοκο, ολοένα και πιο δύσκολο, το να κάνουμε κατανοητές στον πολίτη τις ευρωπαϊκές αποφάσεις, το να δώσουμε τη δυνατότητα στον πολίτη να καταλάβει ποιος είναι υπεύθυνος για κάτι, το να ελέγξουμε ποιος παίρνει καλές και ποιος παίρνει κακές αποφάσεις, το να του μάθουμε ότι με την επιρροή του μπορεί να στρέψει τα πράγματα προς τη σωστή κατεύθυνση.
<P>
Aυτό με οδηγεί ιδιαίτερα στο θέμα της λειτουργικότητας της Eυρωπαϊκής Ένωσης και της διακυβερνητικής αυτής διάσκεψης, ως προετοιμασίας για τη διεύρυνση της Eυρωπαϊκής Ένωσης. Όλοι μιλάνε για καθιέρωση των πλειοψηφικών αποφάσεων, αλλά όλοι κουβαλάνε μαζί τους τις δικές τους εξαιρέσεις, που τους τις έδωσαν από τα εθνικά τους υπουργεία, και για τους επικεφαλής των διαπραγματεύσεων είναι σχεδόν αδύνατον να φροντίσουν να μην είναι μηδενικό το άθροισμα. Tις μέρες αυτές, λίγο πριν από την λήξη της διακυβερνητικής διάσκεψης, οφείλουμε να υπενθυμίσουμε ότι η αρχή της ομοφωνίας είναι αρχή δυσπιστίας και έλλειψης φαντασίας. Eπιμένει κανείς στην αρχή της ομοφωνίας, επειδή δεν εμπιστεύεται τους εταίρους του και φοβάται ότι η πλειοψηφία θα πάρει αποφάσεις που θα στρέφονται κατά των ιδιαίτερων εθνικών του συμφερόντων.
<P>
Aυτό, νομίζω, αποτελεί πικρή εμπειρία, μια και ο καθένας δείχνει κάπου αλλού κάποιο άλλο παράδειγμα της δυσπιστίας του. Aυτό θα το καταστήσω σαφές μόνο σε ορισμένα σημεία. H προεδρία του Συμβουλίου προσπαθεί να επεκτείνει τις πλειοψηφικές αποφάσεις στο άρθρο 113, για την εμπορική πολιτική, στην παροχή υπηρεσιών, στις επενδύσεις, στα πνευματικά δικαιώματα, κ.λπ. Aλλά αυτό, προφανώς, είναι δυνατόν, μόνον αν καταρτίσουμε ένα πρωτόκολλο, μ' ένα επιμέρους πρωτόκολλο, στο οποίο θα κατοχυρώνεται μια εκατοντάδα - όχι, υπερβάλλω - μια πληθώρα εξαιρέσεων, και μόνον αφού ληφθούν αυτές υπόψη, θα ήμασταν διατεθειμένοι να δεχθούμε τις πλειοψηφικές αποφάσεις.
<P>
Aν, σε λίγο καιρό και επεκτείνοντας την αρχή της πλειοψηφικής απόφασης, καταλήξουμε να είμαστε υποχρεωμένοι να κάνουμε, σ' ένα θέμα, πρώτα μια ειδική συνθήκη, υπό μορφή πρωτοκόλλων, τότε αυτό, σε τελική ανάλυση, θα οδηγήσει σε μια κατάσταση που θα έχει ίσως σαν αποτέλεσμα και τη λειτουργικότητα, αλλά οπωσδήποτε θα οδηγήσει και στο πλήρες νομικό αλυσοδέσιμο της Eυρωπαϊκής αυτής Ένωσης και στο να μην μπορεί κανείς πια να ζήσει μέσα σ' αυτήν. Γι' αυτό υπάρχουν κι ένα σωρό άλλα παραδείγματα.
<P>
Ποια άραγε είναι η πραγματικότητα; Eίναι αλήθεια ότι και στη νομοθεσία της ενιαίας αγοράς δεν υπήρξε, πρακτικά, καμιά περίπτωση, όπου να πάρθηκε απόφαση πλειοψηφικά και να υποχρεώθηκε κάποια χώρα να θυσιάσει τα εθνικά συμφέροντά της ή να έχασε κάποια ψηφοφορία. Tελικά, κι εκεί που παιρνόταν απόφαση κατά πλειοψηφίαν, γίνονταν διαπραγματεύσεις, με βάση την αρχή της συναίνεσης. Γιατί, μετά, να μην είναι σε θέση να το κάνει αυτό και σε άλλους τομείς;
<P>
Tι συνέπειες θα έχει αυτό στη διεύρυνση; Mερικά κράτη μέλη δε σκέφθηκαν ακόμη ότι αυτό που μέχρι τώρα στήριζαν με την ομοφωνία, θα στραφεί εναντίον τους σε μια διευρυμένη Kοινότητα, ακόμη και από τη σκοπιά του εθνικού συμφέροντος. Θα ήθελα εδώ, για παράδειγμα, να αναφέρω σχετικά το θέμα των διαρθρωτικών ταμείων, χωρίς να δώσω περισσότερες εξηγήσεις.
<P>
Eξακολουθούμε να συζητάμε την αρχή της κυριαρχίας, αλλά κι αυτήν μόνον ως προς τις τυπικές της πτυχές και όχι ως προς τις ουσιαστικές; ο πολίτης, στο θέμα αυτό, έχει προχωρήσει πολύ. Λέγονται πάρα πολλά για τον τρίτο πυλώνα και γι' αυτά που πρέπει να έχουν κοινοτικό χαρακτήρα στον τρίτο πυλώνα, ότι δηλαδή δεν μπορούμε να κάνουμε κάτι τέτοιο και ότι θίγεται η εθνική κυριαρχία. Tον πολίτη δεν τον ενδιαφέρει αυτό καθόλου. Nομίζω ότι εκείνο που θέλει είναι να του δίνονται λύσεις, ενώ εμείς θέλουμε μια καινούρια πολιτική και όχι κυριαρχία του μηχανισμού. Θέλουμε μια ευρωπαϊκή πολιτική ασφαλείας και εξωτερικής πολιτικής, που θα προβλέπει διαδικασίες λήψης αποφάσεων με τις οποίες θα προχωρήσουμε μπροστά. Δεν πρέπει όμως να περιλαμβάνει τόσες πολλές ρήτρες, ώστε να υπάρχει κάπου στη μέση η πλειοψηφική απόφαση, βέβαια, αλλά, από πάνω και από κάτω, να τα πνίγει όλα η αρχή της ομοφωνίας.
<P>
Θέλουμε κοινωνική πολιτική βελτιωμένης μορφής, πολιτικά δικαιώματα και περισσότερη διαφάνεια. H διακυβερνητική αυτή διάσκεψη βρίσκεται καθ' οδόν στο να φροντίσει να αποκτήσει, ενδεχομένως, περισσότερα δικαιώματα το Eυρωπαϊκό Kοινοβούλιο, αλλά θέλουμε να ελπίζουμε επίσης, ότι απ' αυτό δε θα επωφεληθεί μόνον το Eυρωπαϊκό Kοινοβούλιο, αλλά και η Eυρωπαϊκή Ένωση.
<P>
(Xειροκροτήματα)

<SPEAKER ID=74 NAME="Πρόεδρος">
Ευχαριστώ, κύριε Brok.
<P>
Το λόγο έχει ο κύριος Azzolini.

<SPEAKER ID=75 LANGUAGE="IT" NAME="Azzolini">
Κύριε Πρόεδρε, κύριε επίτροπε, κύριοι συνάδελφοι, δεν σας αποκρύπτουμε την αμηχανία και την ανησυχία μας σχετικά με την εξέλιξη των εργασιών της Διακυβερνητικής Διάσκεψης, όπως έδειξε και η πρόσφατη Διάσκεψη Κορυφής του Noordwijk. Αν και αναγνωρίζουμε την τεράστια εργασία που επετέλεσε η ολλανδική προεδρία και τη διαθεσιμότητα που επέδειξαν πολλά κράτη μέλη -και εκφράζω σχετικά τις ευχαριστίες μου εξ ονόματος της ομάδας μου- θα πρέπει εντούτοις να στιγματισθεί το γεγονός ότι στο Noordwijk, όπου θα έπρεπε να εξευρεθεί μία συμφωνία για την ευρύτερη δυνατή υλοποίηση των υποσχέσεων της Συνθήκης του Μάαστριχτ και λίγες ημέρες πριν από το Ευρωπαϊκό Συμβούλιο του Αμστερνταμ, για άλλη μία φορά ακόμη υπερίσχυσαν οι παλιοί εθνικισμοί. Βεβαίως ο στόχος είναι υψηλός: η αύξηση των αρμοδιοτήτων της Ευρωπαϊκής Ένωσης αντιστοιχεί με την προοδευτική παραίτηση από τις εθνικές κυριαρχίες. Δεν μας εκπλήσσει συνεπώς το ότι όταν επιδιώκεται ο περιορισμός των εθνικών προνομίων τα ιδανικά υποχωρούν εμπρός στα επί μέρους συμφέροντα.
<P>
Δεν θέλουμε να πιστέψουμε ότι, όπως έλεγε ο διακεκριμένος ισπανός καθηγητής Rafael Gσmez Pιrez, το ευρωπαϊκό ιδεώδες έχει εξαντληθεί. Αλλοτε η ιδέα της Ευρώπης είχε -από πολιτισμικής πλευράς- την έννοια μιας κοινής πατρίδας. εκείνο, όμως, το φυσικό αίσθημα του «είμαστε Ευρωπαίοι» έχει θολώσει με την πάροδο του χρόνου διότι ο Ευρωπαίος δεν ζει πλέον την εμπειρία της ενότητάς του, παύοντας έτσι να στοχάζεται και να πραγματοποιεί την ενότητα της Ευρώπης. Εμείς αντίθετα πιστεύουμε ότι η Ευρώπη μπορεί να προσφέρει πολλά στον εαυτό της, στους πολίτες της, σε ολόκληρο τον κόσμο. Αλλά για να το πετύχει χρειάζεται να δώσει επιπλέον και κυρίως μία πολιτική διάσταση στην παρουσία της στη διεθνή σκηνή, ενισχύοντας τις πολιτικές της και τους θεσμούς της, προπαντός το Ευρωπαϊκό Κοινοβούλιο, και με την πλήρη συμμετοχή των πολιτών της. Αυτό το μήνυμα θα έπρεπε, κατά τη γνώμη μας, να εμπνέει τη ΔΔ για την επαναδιατύπωση μιας συνθήκης που είναι πλέον ανεπαρκής εμπρός στις μεγάλες προκλήσεις των προσεχών δεκαετιών.
<P>
Βεβαίως η κοινοτική Ευρώπη, από τη γέννησή της μέχρι σήμερα, έχει κάνει γιγαντιαία βήματα, όπως είναι γνωστό, αλλά αυτό δεν αρκεί. Θέλουμε μία Ευρώπη που δεν θα προδίδει το πνεύμα των πατέρων ιδρυτών της, οι οποίοι πίστευαν ότι η πραγματική της δύναμη βρίσκεται στην πολιτική της διάσταση. θέλουμε μία Ευρώπη ισχυρή, ελεύθερη, δημοκρατική, στην υπηρεσία των πολιτών, που να επιδιώκει την ευημερία και την πρόοδό τους. Στην αύξηση των αρμοδιοτήτων της Ευρωπαϊκής Ένωσης θα πρέπει όμως να αντιστοιχεί η εξεύρεση μιας λύσης στο σοβαρό πρόβλημα του ελλείματος δημοκρατίας που χαρακτηρίζει αυτή την Ένωση. Δεν είναι δυνατόν να αφαιρούνται οι αρμοδιότητες από τα εθνικά κοινοβούλια και ο συνεπαγόμενος δημοκρατικός έλεγχος, με την αύξηση των εξουσιών μη εκλεγμένων οργάνων που λαμβάνουν αποφάσεις. Θα πρέπει να προσέξουμε ιδιαίτερα την εξισορρόπηση των εξουσιών. Μία εξελισσόμενη Ευρώπη που απαιτεί μία σημαντική πολιτική παρουσία στην παγκόσμια σκηνή, που θέλει να είναι αξιόπιστη και ισχυρή, πρέπει να συνάψει μία σαφή συμφωνία με τους πολίτες της: ή θα πρέπει να τους αναγνωρισθεί, όπως συμβαίνει σε κάθε δημοκρατία, η πλήρης κυριαρχία μέσω θεσμικών οργάνων που έχουν εκλεγεί δημοκρατικά, με πλήρεις εξουσίες, ή οι πολίτες αυτοί δεν θα έχουν συνείδηση ότι ανήκουν σε μία κοινή πατρίδα αλλά σε μία απλή γεωγραφική έκφραση, με υπερεθνικά θεσμικά όργανα που είναι μακρινά και λειτουργούν ως διευθυντήρια.
<P>
Κύριε Πρόεδρε, θα πρέπει να σκεφτόμαστε τους ευρωπαίους πολίτες μεταρρυθμίζοντας την Ευρωπαϊκή Ένωση!

<SPEAKER ID=76 LANGUAGE="NL" NAME="Brinkhorst">
Κύριε Πρόεδρε, αυτή είναι η προτελευταία φορά που το Κοινοβούλιο θα συζητήσει με αντικείμενο τη Διακυβερνητική Διάσκεψη πριν ληφθούν αποφάσεις στο Αμστερνταμ. Όπως είναι σαφές, κάθε πολιτική παράταξη έχει τις προσδοκίες της. Θα ήθελα να αναφερθώ εν συντομία σε τέσσερα σημεία, σχετικά με τα οποία διερωτώμεθα ως ομάδα του ευρωπαϊκού κόμματος των Φιλελευθέρων Δημοκρατών και Μεταρρυθμιστών κατά πόσον η Σύνοδος του Αμστερνταμ θα αποβεί επιτυχής.
<P>
Θα αναφερθώ κατ'αρχάς στη συναπόφαση. Ειπώθηκαν πολλά. Το δικαίωμα συναπόφασης έχει ιδιαίτερη σημασία σε όλους τους νομοθετικούς τομείς. Ανησυχούμε για το γεγονός ότι, ενώ μεταφέρονται τμήματα του τρίτου πυλώνα στον πρώτο και στον τομέα της δικαιοσύνης και των εσωτερικών υποθέσεων θα λαμβάνονται αποφάσεις με ειδική πλειοψηφία στον πρώτο πυλώνα, δεν συνεκτιμώνται πλήρως τα δικαιώματα του Κοινοβουλίου. Επίσης, έχει ιδιαίτερη σημασία να προσδιοριστεί και ο ρόλος του Δικαστηρίου των Ευρωπαϊκών Κοινοτήτων. Πρόκειται για ένα όργανο που εγγυάται τη λειτουργία του κράτους δικαίου και το άρθρο Η είναι ένα νομικό τερατούργημα, κύριε υφυπουργέ.
<P>
Έρχομαι τώρα στο σύστημα της ειδικής πλειοψηφίας. Εξακολουθούν να υπάρχουν 35 περιπτώσεις στις οποίες απαιτείται ομοφωνία. Η Κοινότητα δεν μπορεί να λειτουργήσει κατ'αυτό τον τρόπο. Θα μπορούσε ο Πρόεδρος του Συμβουλίου να μας εξηγήσει ποιες πρωτοβουλίες θα αναλάβει η Προεδρία στον τομέα αυτό προκειμένου να καταβληθεί μία προσπάθεια για τη μείωση του αριθμού των περιπτώσεων για τις οποίες απαιτείται ομοφωνία;
<P>
Κατά τρίτον, δεν μπορεί να γίνει λόγος για μια κοινή εξωτερική πολιτική και πολιτική ασφάλειας χωρίς τη θέσπιση των κατάλληλων μέσων. Η ένταξη της Δυτικοευρωπαϊκής Ένωσης στην Ευρωπαϊκή Ένωση είναι απαραίτητη προκειμένου να θεσπισθούν αξιόπιστα μέσα για την κατάρτιση μιας κοινής εξωτερικής πολιτικής. Τα μέσα αυτά δεν υπάρχουν μέχρι στιγμής. Η Δυτικοευρωπαϊκή Ένωση μοιάζει ολοένα και περισσότερο με δορυφόρο του ΝΑΤΟ και όχι με όργανο της Ευρωπαϊκής Ένωσης.
<P>
Τέλος, Πρόεδρε, έρχομαι στο θέμα της απλοποίησης. Μετά λύπης μου διαπίστωσα ότι στην πρόταση της Προεδρίας περιλαμβάνεται μία θέση pro memorie. Στο θέμα αναφέρθηκε και ο συνάδελφος Oreja. Οι πολίτες θα κρίνουν τη Συνθήκη αυτή με βάση την απλότητα και τη διαφάνειά της. Το σημερινό κείμενο είναι υπερβολικά ασαφές, και αυτό δεν οφείλεται στην ολλανδική Προεδρία αλλά στην αδυναμία του Συμβουλίου. Εύχομαι στον Πρόεδρο καλή επιτυχία στο έργο που θα επιτελέσει τις προσεχείς ημέρες.
<P>
(Χειροκροτήματα)

<SPEAKER ID=77 LANGUAGE="ES" NAME="Puerta">
Κύριε Patijn, κύριε Oreja, διαπιστώνετε ήδη ότι όλοι οι κοινοβουλευτικοί εκπρόσωποι σας ευχαριστούμε για την παρουσία σας στο Κοινοβούλιο σήμερα, και σχεδόν όλοι αναγνωρίζουμε ότι η ολλανδική Προεδρία εργάστηκε πολύ καλά, όπως και η ιρλανδική· ότι οι αντιπρόσωποί μας, Brok και Guigou, πραγματοποίησαν μια καλή επικοινωνία· ότι ο προηγούμενος Πρόεδρος του Κοινοβουλίου, κύριος Hδnsch, όπως και ο σημερινός, κύριος Gil-Robles, κατέβαλαν προσπάθεια επικοινωνίας σε ό, τι αφορά την παρουσία του Κοινοβουλίου στη Διάσκεψη, παρόλα αυτά όμως οφείλουμε να εκφράσουμε την ανησυχία μας.
<P>
Ένας Επίτροπος όπως ο κύριος Oreja -και είναι αδύνατο να βρεθεί ένας Επίτροπος πιο μορφωμένος και πιο συνετός στην ιστορία της Ευρωπαϊκής Ένωσης- εξέφρασε σήμερα την ανησυχία του επανειλημμένως. Το είπε με ευγενικό τόνο, εξέφρασε όμως μεγάλη ανησυχία εξ ονόματος της Επιτροπής, και εγώ εκφράζω μεγάλη ανησυχία ενώπιον αυτού του Κοινοβουλίου εξ ονόματος των δέκα εκατομμυρίων πολιτών που ψήφισαν τα κόμματα που αποτελούν την Ομάδα μας, και είμαστε μικρή Ομάδα. Φανταστείτε, κύριε Patijn, τον αριθμό των ψηφοφόρων που υποστήριξαν τις μεγάλες Ομάδες, διότι αυτό το Κοινοβούλιο δεν είναι μια ακαδημαϊκή ένωση για συζητήσεις και αναλύσεις, αλλά η εκπροσώπηση, όπως γνωρίζετε πολύ καλά και το σέβεστε, των Ευρωπαίων πολιτών.
<P>
Γνωρίζουμε ότι η Διακυβερνητική Διάσκεψη προχωρεί, από τη στιγμή που όλοι εκπλήρωσαν τα καθήκοντά τους, αλλά ποιο είναι το περιεχόμενό της; Βρίσκεται στο ύψος των προσδοκιών που έχουν δημιουργηθεί; Ανταποκρίνεται στα πολιτικά προβλήματα του καιρού μας; Βεβαίως, υποστηρίζουμε ότι οι πολίτες πρέπει να έχουν εργασία, απασχόληση, επίσης όμως να υπάρχει μια δομή πολιτικής Ένωσης. Αυτήν τη στιγμή, είναι σχεδόν δέκα χρόνια από τότε που έπεσε το Τείχος του Βερολίνου, και θα ήθελα να σας πω -και δεν είναι αστείο- ότι οι Ευρωπαίοι πολίτες βρίσκονται στο Τείχος των Δακρύων. Με ανεργία, με άγχος, με προβλήματα, και εμείς οφείλουμε να συμμεριστούμε αυτά τα προβλήματα και να προσφέρουμε λύσεις. Γι' αυτό, θα ήθελα να φέρω εν συντομία μερικά παραδείγματα σχετικά με τις ανησυχίες μας, με το τι είναι που μας ανησυχεί. Όσο για τη μέθοδο, αυτή είναι σαφής: Αναζητάτε την ύστατη ασταθή ισορροπία την τελευταία στιγμή, και θα πρέπει να ανησυχεί τους πολίτες το ότι οι κυβερνητικοί τους εκπρόσωποι δεν είναι ικανοί να καθορίσουν τους κανόνες του παιχνιδιού και έναν κώδικα εμπιστοσύνης ώστε να ληφθούν αποφάσεις τόσο εξαιρετικά σημαντικές.
<P>
Και αυτό θα μπορούσε να δημιουργήσει, θα πρέπει να το πω, μια κατάσταση παρόμοια με εκείνη της Συνθήκης του Μάαστριχτ, μιας άλλης αγαπητής ολλανδικής πόλης που το όνομά της προκαλεί δυσπιστία στη μισή Ευρώπη, διότι η Συνθήκη του Μάαστριχτ έγινε πίσω από την πλάτη της κοινής γνώμης, και δεν μπορεί να επαναληφθεί αυτή η κατάσταση. Δεν θέλω να καταστήσω ένοχο τον κύριο Patijn -που κάνει κάποιες χειρονομίες υποδεικνύοντας ότι ούτε εκείνος είναι σύμφωνος να γίνει αυτό και ότι δεν είναι υπεύθυνος για τη Συνθήκη του Μάαστριχτ- θα πρέπει όμως να λάβουμε σαφείς αποφάσεις προκειμένου να μη φτάσουμε σε αυτήν την κατάσταση. Όσον αφορά όμως τα περιεχόμενα, επρόκειτο να πραγματοποιηθεί ένα μεγάλο βήμα προς την πολιτική Ένωση και μια θεσμική εξισορρόπηση, που θα ξεπερνούσε το δημοκρατικό έλλειμμα. Και δεν πρόκειται να πραγματοποιηθεί, πρόκειται να πραγματοποιηθούν μικρά βήματα, ούτε καν το Κοινοβούλιο θα μπορεί να εκδίδει σύμφωνη γνώμη για την αναθεώρηση των Συνθηκών στο μέλλον. Δεν πιστεύουμε ότι πρόκειται να υπάρξει πραγματική συναπόφαση σε τομείς τόσο σημαντικούς όσο οι προϋπολογισμοί ή οι νομοθετικές διαδικασίες.
<P>
Το Κοινοβούλιο νιώθει κάποια δυσπιστία και είναι απαραίτητο να πραγματοποιηθούν τα σημαντικά αυτά βήματα προς την πολιτική Ένωση. Δεν μιλάμε με συντεχνιακό τρόπο για τη σημασία του Κοινοβουλίου, μιλάμε για έναν ευρωπαϊκό δημοκρατικό ιστό. Στην κοινή εξωτερική πολιτική και πολιτική ασφάλειας, δεν υπάρχει πολιτική βούληση να πραγματοποιηθούν αυτά τα βήματα και, όσον αφορά την προώθηση οικονομικών και κοινωνικών πολιτικών στην υπηρεσία των πολιτών, πολύ φοβόμαστε ότι δεν πρόκειται να επιτευχθεί. Είναι βέβαιο ότι θα υπάρξει ένα κεφάλαιο αφιερωμένο στην απασχόληση και ότι θα ενσωματωθεί και ένα κοινωνικό πρωτόκολλο -πιθανώς καλύτερο από το προηγούμενο-, ο κύριος στόχος όμως δεν είναι η ρητορεία περί απασχόλησης ή περιορισμένες κοινωνικές πολιτικές με χαρακτήρα αρωγής, αλλά η δημιουργία κοινωνικοοικονομικών πολιτικών που δεν θα υπάγονται πλήρως στους δείκτες σύγκλισης.
<P>
Δεν μπορώ να μιλήσω λόγω του περιορισμένου χρόνου για την έλλειψη λύσεων για τη διεύρυνση. Βρισκόμαστε σε μια καθαρά μεταβατική κατάσταση, σας ζητώ όμως, κύριε Προεδρεύοντα του Συμβουλίου, να μη γίνει με τη Διάσκεψη αυτή ότι με το όρος, και τελικά αυτό που θα αποδώσει θα είναι ένα μικρό ποντικάκι που δεν θα μπορεί να επιλύσει τα προβλήματα της Ευρωπαϊκής Ένωσης, των λαών και των πολιτών της.
<P>
(Χειροκροτήματα)

<SPEAKER ID=78 LANGUAGE="DE" NAME="Roth">
Kύριε Πρόεδρε, κυρίες και κύριοι συνάδελφοι, η παρούσα συζήτηση έχει να κάνει σήμερα και με το ρόλο που παίζουμε εμείς, ως Eυρωπαϊκό Kοινοβούλιο. Eνόψει της επικείμενης διακυβερνητικής διάσκεψης, της επικείμενης συνόδου κορυφής στο Αμστερνταμ, είμαστε ευγενικοί, ήσυχοι και μετριόφρονες; Eίμαστε ένα είδος αιτούντες, που εκλιπαρεί το Συμβούλιο για περισσότερα δικαιώματα; Eίμαστε οτιδήποτε άλλο εκτός από ατίθασοι, ώστε, με την καλή μας συμπεριφορά, να πάρουμε κάτι παραπάνω ή να χάσουμε κάτι λιγότερο; Eίμαστε προεκτάσεις των εθνικών μας κυβερνήσεων, και παραιτούμαστε, με εσπευσμένη υπακοή, από απόλυτα αναγκαία αιτήματα προς τη διακυβερνητική διάσκεψη; Όχι. Σίγουρα δεν είναι αυτός ο ρόλος μας.
<P>
Έχω την πεποίθηση ότι πρωταρχικό καθήκον του Eυρωπαϊκού Kοινοβουλίου είναι, ειδικά σήμερα, να μιλήσει κατηγορηματικά, μια και δεν πρόκειται για τίποτε λιγότερο από τη βιωσιμότητα της Eυρωπαϊκής Ένωσης. Πρόκειται για τη δημιουργία μιας πραγματικά ευρωπαϊκής δημοκρατίας. Πρόκειται για την ισορροπία μεταξύ πολιτικής και οικονομικής ολοκλήρωσης στην Eυρώπη. Πρόκειται για την ανάπτυξη μιας κοινής εξωτερικής πολιτικής για πολιτικούς σκοπούς. Πρόκειται για την πανευρωπαϊκή προοπτική, για την ικανότητα της Ένωσης να διευρυνθεί. Ωστόσο, όταν παρακολουθώ και βλέπω τι υπάρχει μέχρι τώρα, τότε πραγματικά, με μεγάλη έκπληξη και με μεγάλη ανησυχία, είμαι υποχρεωμένος να διαπιστώσω ότι οι κυβερνήσεις των κρατών μελών δρομολογούν, αυτή την εποχή, μια μεταρρύθμιση της Eυρωπαϊκής Ένωσης, η οποία - επικαλούμενη πάντα τη μεγαλύτερη αποδοτικότητα - μειώνει και άλλο τη δημοκρατία, τη διαφάνεια και την ειλικρίνεια υπέρ των τεχνοκρατικών και διακρατικών διαδικασιών, και θέτει έτσι σε κίνδυνο την αρχική ιδέα της ανάπτυξης μιας ευρωπαϊκής δημοκρατίας.
<P>
Tο παρόν σχέδιο Συνθήκης δεν δίνει καμιά ικανοποιητική απάντηση στην κοινωνική, οικολογική και δημοκρατική κρίση της Ένωσης και δεν αποτελεί μόνο ανεπαρκή μεταρρύθμιση, αλλά και χάραξη γενικών αξόνων σε λανθασμένη κατεύθυνση. Oι διακηρύξεις των ανθρωπίνων δικαιωμάτων και οι διακηρύξεις ανυπαρξίας δυσμενών διακρίσεων, παραμένουν απλώς λόγια του αέρα, χωρίς να υπάρχουν οι εγγυήσεις ότι μπορούμε να τα διεκδικήσουμε δικαστικά. H ελεύθερη κυκλοφορία των προσώπων, ένα από τα πολυτιμότερα αγαθά της Eυρωπαϊκής Kοινότητας, αναβάλλεται για του Aγίου Ποτέ. H αποκαλούμενη «κοινοτικοποίηση» τμημάτων του τρίτου πυλώνα είναι «απατηλή συσκευασία», διότι με τη θέσπιση της αρχής της πλειοψηφίας δεν ισχύει και η συναπόφαση του Eυρωπαϊκού Kοινοβουλίου και η αρμοδιότητα του Eυρωπαϊκού Δικαστηρίου. Kοιτάξτε στο κεφάλαιο H: Aντίθετα, η αρμοδιότητα του Eυρωπαϊκού Δικαστηρίου περιορίζεται.
<P>
H Europol θα αναπτυχθεί και θα αποκτήσει επιχειρησιακές αρμοδιότητες, χωρίς επέκταση των δημοκρατικών μηχανισμών ελέγχου. Aυτό αποτελεί διάβρωση των αρχών του κράτους δικαίου. H κοινή εξωτερική πολιτική θα πρέπει να είναι πολιτική ειρήνης και ασφαλείας, με στόχο τη δημιουργία ενός πανευρωπαϊκού συστήματος ασφαλείας. Kάτι τέτοιο, όμως, δεν είναι η ενσωμάτωση της ΔEE, η οποία αποτελεί μάλλον ένα βήμα προς την κατεύθυνση της στρατικοποίησης της Eυρωπαϊκής Ένωσης, της πρώην κοινότητας ειρήνης.
<P>
Aποκαλυπτικός είναι και ο στόχος της πλήρους απασχόλησης, που χρησιμοποιείται για επίδειξη. Aπό το κεφάλαιο για την απασχόληση που υποσχέθηκαν, προέκυψε τελικά η μη δεσμευτική πολιτική φιλολογία, που είναι ανεύθυνη, σε πολύ μεγάλο βαθμό, ενόψει της μαζικής ανεργίας. Tο ότι το Eυρωπαϊκό Kοινοβούλιο δεν θα αποκτήσει ενδεχομένως περισσότερα δικαιώματα, όπως μας είπε πριν από λίγο ο τρίτος μεγάλος ευρωπαίος αυτής της εβδομάδας, ο Elmar Brok, αλλά μάλλον λιγότερα, όσον αφορά τον προϋπολογισμό για παράδειγμα, δεν μας εκπλήσσει καθόλου πια. Δεν υπάρχει κανένας λόγος χαλάρωσης, αλλά μάλλον συναγερμού, πρώτης φάσης, διότι μ' αυτή τη Συνθήκη του Mάαστριχτ II το μέλλον της Eυρώπης γίνεται πιο αβέβαιο.
<P>
(Xειροκροτήματα από την Oμάδα των Πρασίνων στο Eυρωπαϊκό Kοινοβούλιο)

<SPEAKER ID=79 LANGUAGE="IT" NAME="Dell'Alba">
Κύριε Πρόεδρε, κύριοι συνάδελφοι, θέλω να απευθυνθώ στον προεδρεύοντα του Συμβουλίου, όπως επίσης και στον πρόεδρο των εκπροσώπων που διαπραγματεύονται το νέο σχέδιο της συνθήκης, για να τους ρωτήσω εάν αντιλαμβάνονται τη σημασία της ομοφωνίας, σπάνιας μεταξύ μας, που μέχρι στιγμής έχει σημειωθεί στην Ολομέλεια και που αποτελεί το καλύτερο σχόλιο στην όλη εξέλιξη και στο σχέδιο για το οποίο μου φαίνεται ότι εκφραστήκατε με θετική αισιοδοξία.
<P>
Κατά τη γνώμη μου οι αντιδράσεις της Ολομέλειας αποδεικνύουν την ανησυχία που αισθάνεται το Κοινοβούλιο, ανησυχία που έχει εξάλλου εκφράσει και η Επιτροπή. Ξέρω ότι στο τέλος της εβδομάδας θα πρέπει να περατωθούν οι εργασίες. ας ελπίσουμε ότι το σχέδιο ψηφίσματος θα είναι διαθέσιμο για να μπορέσουμε να δώσουμε μία ακριβή και σαφή απάντηση στα επί μέρους σημεία με την πρώτη ευκαιρία της προσεχούς συνόδου μας, τον Ιούνιο, πριν από τη Διάσκεψή σας Κορυφής στο Αμστερνταμ.
<P>
Αλλά θα ήθελα να σας απευθυνθώ, Πρόεδρε, χρησιμοποιώντας πολιτικά κριτήρια, όπως και άλλοι συνάδελφοι, και λέγοντάς σας: προσέξτε! Η 16η και η 17η Ιουνίου αποτελούν ένα σημαντικό, βεβαίως, σταθμό: είναι η ημερομηνία περάτωσης των διαπραγματεύσεων. Νομίζω όμως ότι φθάνετε σε αυτό το σταθμό, λόγω μιας σειράς αντικειμενικών καταστάσεων, με το χειρότερο τρόπο και έχοντας πετύχει μία ελάχιστη συμφωνία σε ελάχιστα θέματα όσον αφορά την αναθεώρηση των Συνθηκών του Μάαστριχτ. Δεν υπεισέρχομαι σε λεπτομέρειες, αλλά θα ήθελα απλά να σας ρωτήσω εάν πιστεύετε ότι η 16η και η 17η Ιουνίου είναι η μοναδική ευκαιρία, η μόνη δυνατότητα που παρουσιάζεται για τη οριστική διατύπωση του κειμένου, σαν να ήταν η συμφωνία των δεκαπέντε αρχηγών και κυβερνήσεων αρκετή από μόνη της και σαν να μη χρειάζεται -και το διαπιστώσαμε με το Μάαστριχτ- και η συμμετοχή της κοινής γνώμης των κρατών μελών, στην οποία αναρωτιέμαι τι έχετε να προσφέρετε εάν το περιεχόμενο της μεταρρύθμισης είναι αυτό που, »κούτσα κούτσα», διαπιστώνουμε.
<P>
Ποτέ εξωτερική πολιτική και πολιτική συνεργασίας δεν υπήρξαν τόσο αρνητικές όπως τα τελευταία χρόνια, ποτέ δεν παρήγαγαν τόση πολιτική ανικανότητα, όπως από τότε που κωδικοποιήσαμε την ΚΕΠΠΑ. Και εσείς πιστεύετε ότι θα αντιμετωπίσετε αυτή την κατάσταση, ενισχύοντας, εάν είναι δυνατό, τη διακυβερνητική μέθοδο προτείνοντας τη διαχείριση του όλου ζητήματος από ένα μεσαίο στην ιεραρχία υπάλληλο.
<P>
Η απάντηση που δίδετε σε όλα τα άλλα θέματα δεν είναι μία πολιτική απάντηση: είναι μία τεχνική, αδύναμη απάντηση, στην οποία όπως φοβόμαστε δεν προσχωρούν ούτε οι πολίτες. Σκεφτείτε καλά το ζήτημα και κυρίως σκεφτείτε ότι, ίσως, εάν δεν υπάρχουν ουσιαστικά επαρκείς απαντήσεις, ότι η 17η Ιουνίου μπορεί και να μην είναι η τελευταία ευκαιρία για την ολοκλήρωση του νέου σχεδίου συνθήκης.

<SPEAKER ID=80 LANGUAGE="IT" NAME="Cellai">
Ο προεδρεύων του Συμβουλίου και ο επίτροπος Oreja δεν θα θυμώσουν μαζί μου εάν, μη μπορώντας να κάνω αλλιώς, επισημάνω τις αντιφάσεις μεταξύ της στην ουσία αισιοδοξίας του πρώτου και του έντονου φόβου, ίσως και ρεαλισμού, του δευτέρου. Είναι προφανές ότι από τις δύο θέσεις η μία είναι, το λιγότερο που μπορούμε να πούμε, βεβιασμένη. Ποιο είναι το πρότυπο της Ευρωπαϊκής Ένωσης που αυτή τη στιγμή προβάλλει, επίτροπε Oreja; Δεν είναι βεβαίως εκείνο της πολιτικής ένωσης, μοναδικό μεγάλο ουσιαστικό σημείο αναφοράς των ευρωπαϊκών ιδεωδών, και βεβαίως δεν είναι το πρότυπο μιας κοινωνικής Ευρώπης που να μην βασίζεται μόνο σε φλυαρίες, εάν αληθεύει ότι υπάρχουν ακόμη έθνη που, εμπρός στο δράμα της εξαπλούμενης ανεργίας, συνεχίζουν να δημιουργούν εμπόδια σε επιλογές με στόχο την παροχή κινήτρων στην απασχόληση. Δεν αρκεί από μόνη της η κοινωνική ρήτρα, ούτε από μόνο του το κοινωνικό πρωτόκολλο: δεν υπάρχουν λόγοι για να είναι κανείς αισιόδοξος όσον αφορά τα μελλοντικά θετικά αποτελέσματα του Ευρωπαϊκού Συμβουλίου του Αμστερνταμ που θα διεξαχθεί τον προσεχή μήνα.
<P>
Η Διακυβερνητική Διάσκεψη που θα πρέπει να περατώσει χωρίς αναβολή, όπως φαίνεται, τις εργασίες της αυτή την ημερομηνία -και γιατί δεν μπορεί να αναβληθεί εφόσον υπάρχει το ενδεχόμενο να εκπληρωθούν μόνο οι ελάχιστες προϋποθέσεις; - κινδυνεύει να πετύχει ένα εφήμερο αποτέλεσμα: το όρος έτεκεν μυ.
<P>
Εάν διαβάσει κανείς ανάμεσα από τις γραμμές τα έγγραφα της Διάσκεψης κορυφής του Noordwijk, αντιλαμβάνεται ότι η Ευρωπαϊκή Ένωση κινδυνεύει να φανεί μόνο σαν μία «υπουργοκρατία». Και πώς θα μπορούσε να ερμηνευθεί διαφορετικά το γεγονός ότι οι διαπραγματευτές των θεσμικών μεταρρυθμίσεων, και όχι μόνο αυτών, είναι εκπρόσωποι των κυβερνήσεων, που δεν έχουν εκλεγεί από το λαό και δεξιοτέχνες μιας ακατάσχετης γραφειοκρατίας; Και οι φόβοι και οι αγωνίες των 370 εκατ. πολιτών της Ευρωπαϊκής Ένωσης με ποιο τρόπο εκτιμούνται σε αυτή τη διαδικασία;
<P>
Δεκαπέντε αρχηγοί κυβερνήσεων και επιπλέον δεκαπέντε υπουργοί εξωτερικών συνεδρίασαν πέντε ώρες, χωρίς να αντιμετωπίσουν και να επιλύσουν με σαφήνεια κανένα - επαναλαμβάνω, κανένα- από τα κομβικά προβλήματα που παρακωλύουν εδώ και ένα χρόνο τις διαπραγματεύσεις. Ποια Ευρώπη οικοδομούμε; Όχι βεβαίως την Ευρώπη που ενδιαφέρει τους πολίτες, τους οποίους απασχολούν άλλου είδους προβλήματα: η ανεργία, η φτώχεια, ο κοινωνικός αποκλεισμός, η βία που μαστίζουν το σύνολο της Ευρώπης. Είναι, συνεπώς, απαραίτητο να διευρύνουμε τη Ευρώπη, πριν να προχωρήσουμε σε βάθος; Ή μήπως, αντίθετα, χρειάζεται να βελτιώσουμε τη λειτουργία της και να δημιουργήσουμε τις προϋποθέσεις που θα της επιτρέψουν να αντιμετωπίσει τις προκλήσεις, εσωτερικές και εξωτερικές, με τις οποίες καλείται να αναμετρηθεί; Καμία νέα ένταξη δεν μπορεί να γίνει σωστά δεκτή μέχρις ότου δεν θα έχουν σε βάθος μεταρρυθμισθεί τα θεσμικά όργανα, με τρόπο που να επιτρέπει μία μεγαλύτερη πολιτική ενσωμάτωση. Χρειάζεται μία σε βάθος πολιτική και οικονομική ολοκλήρωση της Ένωσης μέσω ενός ισχυρού πολιτικού σχεδίου, ελλείψει του οποίου η τόσο διαφημιζόμενη οικονομική και κοινωνική συνοχή θα καταστεί μόνο μία αυταπάτη και η Ευρώπη, ίσως, ένα όνειρο που θα πρέπει να βάλουμε στο συρτάρι μας.

<SPEAKER ID=81 LANGUAGE="EN" NAME="David">
Κύριε Πρόεδρε, είμαι ευτυχής που φαίνεται ότι έχει σημειωθεί πρόοδος. Δεν υπάρχει αμφιβολία ότι αυτό οφείλεται στις ικανότητες της ολλανδικής προεδρίας αλλά θα έλεγα ότι έχει να κάνει κάτι και με το γεγονός ότι στο Ηνωμένο Βασίλειο υπάρχει μια νέα κυβέρνηση. Η κυβέρνηση αυτή κάνει πράξη εκείνα που είχε διακηρύξει ως αντιπολίτευση και έχει ανοίξει με αποφασιστικότητα ένα νέο κεφάλαιο στις σχέσεις της με την υπόλοιπη Ευρωπαϊκή Ένωση.
<P>
Μέχρι σήμερα, και ιδιαίτερα στο αποκαλούμενο non-paper, υπάρχουν σαφείς ενδείξεις ότι έχει σημειωθεί πρόοδος: η ενσωμάτωση του κοινωνικού πρωτοκόλλου στο κείμενο της Συνθήκης, η δημιουργία του κεφαλαίου για την απασχόληση, η λογική διεύρυνση της ψηφοφορίας ειδικής πλειοψηφίας, οι αυστηρότερες διατάξεις κατά της απάτης, η δέσμευση στην επέκταση των εξουσιών συναπόφασης με το Κοινοβούλιο, οι πιο πρακτικές αντιλήψεις σχετικά με την ΚΕΠΠΑ, η αναγνώριση του ζητήματος των μη διακρίσεων ως ορόσημου της δημοκρατικής, ελεύθερης κοινωνίας. Όλα τα παραπάνω είναι θετικά μέτρα και δεν θα πρέπει να υποτιμούμε τη σημασία τους.
<P>
Όπως ειπώθηκε, υπάρχουν ακόμη δύσκολα θέματα που θα πρέπει να επιλυθούν: η ελεύθερη κίνηση, το μέλλον της ΔΕΕ, ο αριθμός των Επιτρόπων και το ακανθώδες θέμα της ευελιξίας. Αυτό όμως που είναι εντυπωσιακό αυτή τη στιγμή είναι η γνήσια επιθυμία όλων των κυβερνήσεων των κρατών μελών για την επίτευξη μιας γνήσιας συμφωνίας. Αυτό θα πρέπει να μας κάνει να χαρούμε. Εάν στο Αμστερνταμ μπορέσει να επιτευχθεί συμφωνία θα δημιουργήσει μια βάση για να προχωρήσουμε και να αντιμετωπίσουμε τα πολλαπλά προβλήματα που απασχολούν τους λαούς της Ευρώπης. Θα δημιουργήσει μια βάση για να μεταρρυθμίσουμε την κοινή αγροτική πολιτική, να ολοκληρώσουμε την εσωτερική αγορά και να δημιουργήσουμε απασχόληση και ανάπτυξη. Θα αποτελέσει μια βάση για να δημιουργήσουμε την Ευρώπη των πολιτών και για να προετοιμάσουμε τις διαδικασίες της διεύρυνσης η οποία αποτελεί το επόμενο μεγάλο θέμα στην ημερήσια διάταξη της Ευρώπης.
<P>
Ωστόσο, θα πρέπει να πω ότι όλα αυτά δεν είναι αρκετά. Ελπίζω ειλικρινά να έχει ληφθεί καλή σημείωση των σχολίων που έκαναν σήμερα στο Σώμα τα Μέλη. Απλά, δεν είναι αρκετό να υπάρχει μια Συνθήκη για την οποία να έχει επιτευχθεί μια μινιμαλιστική συμφωνία. Χρειαζόμαστε μια Συνθήκη η οποία να εμπνέει τον κόσμο, να φέρνει τον κόσμο πίσω της, μια Συνθήκη που να καθοδηγεί σε ένα πολύ καλύτερο μέλλον και να δημιουργεί ελπίδα και εμπιστοσύνη. Μια μινιμαλιστική συμφωνία δεν μπορεί να τα επιτύχει αυτά. Αυτός είναι ο λόγος για τον οποίο θα πρέπει να κρατηθεί καλή σημείωση των σημερινών σχολίων. Ας ελπίσουμε ότι η συμφωνία αυτή δεν θα είναι μια συμφωνία την οποίαν το Κοινοβούλιο αυτό θα αποδεχθεί με ανοχή αλλά μια συμφωνία για την οποία θα είμαστε ενθουσιασμένοι.

<SPEAKER ID=82 LANGUAGE="NL" NAME="Maij-Weggen">
Πρόεδρε, μετά το ανεπίσημο Ευρωπαϊκό Συμβούλιο που πραγματοποιήθηκε στο Noordwijk, η ολλανδική Προεδρία δήλωσε ότι οι διαβουλεύσεις ήταν εποικοδομητικές και ότι οι αρχηγοί των κυβερνήσεων είναι αποφασισμένοι να προβούν στη σύναψη της Συνθήκης του Αμστερνταμ. Στη συνέχεια, ο Πρωθυπουργός της Ολλανδίας δήλωσε ότι είχε ληφθεί ήδη μία απόφαση που αφορούσε συγκεκριμένα τη θέση του Προέδρου της Επιτροπής. Όλα αυτά ακούγονται καλά. Ωστόσο, θα ήθελα να προβώ σε μία παρατήρηση όσον αφορά το τελευταίο σημείο που ανάφερα και να ευθυγραμμιστώ με την κριτική του Elmar Brok.
<P>
Εφόσον λάβει κανείς την απόφαση να ορίζεται ο Πρόεδρος της Επιτροπής εκ μέρους του Συμβουλίου και, στη συνέχεια, να υποβάλλεται η πρόταση αυτή προς έγκριση στο Ευρωπαϊκό Κοινοβούλιο, και σε περίπτωση που παραχωρείται στον Πρόεδρο της Επιτροπής η δυνατότητα να επιλέγει τους Επιτρόπους, μπορεί όντως να γίνει λόγος για ενίσχυση της θέσης του Προέδρου της Επιτροπής. Σε περίπτωση όμως που αποφασισθεί στο μέλλον η τοποθέτηση ενός Γενικού Γραμματέα για την εξωτερική πολιτική στο Συμβούλιο, ενώ από τη μία μεριά ενισχύεται η θέση του Προέδρου της Επιτροπής, από την άλλη υπονομεύεται ο ρόλος της ίδιας της Επιτροπής. Τότε θα ενισχυθεί σημαντικά ο ρόλος του Προέδρου της Επιτροπής, ενώ θα αποδυναμωθεί ο ρόλος τεσσάρων Επιτρόπων που είναι αρμόδιοι στον τομέα της εξωτερικής πολιτικής.
<P>
Υπενθυμίζω ότι το Κοινοβούλιο έχει αντιταχθεί επανειλημμένα στην τοποθέτηση ενός παρόμοιου Γενικού Γραμματέα στο Συμβούλιο. Πρόκειται για μία γραφειοκρατική και τεχνοκρατική λύση ενός πολιτικού προβλήματος. Παρεμπιπτόντως, διερωτώμεθα εάν ο νέος Πρόεδρος της Επιτροπής θα έχει στο μέλλον τη δυνατότητα να απολύει Επιτρόπους. Το Κοινοβούλιο πρότεινε ανέκαθεν την καθιέρωση του δικαιώματος αυτού προκειμένου να απομακρύνονται από τη θέση τους Επίτροποι που κρίνονται ακατάλληλοι. Πώς έχουν τα πράγματα επί του σημείου αυτού;
<P>
Η δεύτερη παρατήρηση που θα ήθελα να κάνω αφορά ένα άλλο θέμα στο οποίο το Κοινοβούλιο αποδίδει ιδιαίτερη σημασία. Πρόκειται για τον περαιτέρω εκδημοκρατισμό και την αύξηση της διαφάνειας της Ευρωπαϊκής Ένωσης. Ως Κοινοβούλιο έχουμε τον τελευταίο λόγο για τα δύο τρίτα περίπου της νομοθεσίας και του προϋπολογισμού. Όπως αντιλαμβάνομαι, σημειώθηκε μια κάποια πρόοδος όσον αφορά το δημοκρατικό έλεγχο της νομοθεσίας. Παράλληλα όμως, πληροφορήθηκα ότι ο κανόνας της ομοφωνίας θα εξακολουθήσει να ισχύει για τουλάχιστον 35 έως 40 περιπτώσεις. Κατά τη γνώμη μου, ο αριθμός αυτός είναι υπερβολικά υψηλός έτσι ώστε να μην μπορεί να γίνει λόγος για πρόοδο. Η κατάσταση φαίνεται ακόμα πιο σοβαρή δεδομένου ότι ένα τμήμα της πολιτικής που ασκείται στο δικαστικό τομέα και τον τομέα της εσωτερικής ασφάλειας υπάγεται στις κοινοτικές αρμοδιότητες χωρίς να ενισχύεται παράλληλα ο ρόλος του Ευρωπαϊκού Κοινοβουλίου. Πιστεύω ότι αυτό είναι απαράδεκτο. Κρίνω δε ότι πρέπει να προειδοποιήσουμε την ολλανδική Προεδρία ότι δεν μπορούμε να επιτρέψουμε να καταφερθεί ένα νέο πλήγμα στη δημοκρατική διάρθρωση της Ευρώπης.
<P>
Τα νέα είναι ακόμη χειρότερα όσον αφορά τις δημοσιονομικές αρμοδιότητες του Κοινοβουλίου. Σύμφωνα με τις πληροφορίες που έχουμε στη διάθεσή μας, δεν υπάρχει περίπτωση να δοθεί στο Κοινοβούλιο ο τελευταίος λόγος όσον αφορά τις υποχρεωτικές δαπάνες του προϋπολογισμού. Πρόκειται για το γεωργικό προϋπολογισμό και το ΕΤΑ. Το συνολικό ποσό ανέρχεται σε 50 δισεκατομμύρια. Είναι απαράδεκτο η διάθεση ενός τόσο σημαντικού ποσού να μην υπόκειται στο δημοκρατικό έλεγχο του Κοινοβουλίου. Αυτό που είναι ακόμη πιο σοβαρό είναι το γεγονός ότι η ολλανδική Προεδρία είναι αντίθετη προς τις εν λόγω δημοσιονομικές αρμοδιότητες. Η στάση αυτή ήταν τόσο προφανής, ώστε το ολλανδικό Κοινοβούλιο υποχρεώθηκε να καταθέσει ψήφισμα προκειμένου να ανακαλέσει στην τάξη την ολλανδική Προεδρία.
<P>
Θα ήθελα να κάνω ακόμη μία παρατήρηση σχετικά με την αποκαλούμενη στάθμιση των ψήφων. Σε γενικές γραμμές, το σύστημα που ισχύει σήμερα θεωρείται ικανοποιητικό. Κατά συνέπεια, για να τροποποιηθεί, πρέπει να υπάρχουν σοβαροί λόγοι. Αυτό που κατά τη γνώμη μας θα ήταν το καλύτερο από όλα είναι να διατηρηθεί και μετά τη διεύρυνση μία καλή ισορροπία μεταξύ των μεγάλων και των μικρών χωρών της Ευρωπαϊκής Ένωσης. Αυτό που θεωρούμε ανεπιθύμητο είναι να επισκιάσουν οι μεγάλες χώρες τις μικρές, δηλαδή να γίνει αυτό που κατορθώσαμε να αποφύγουμε επί 40 χρόνια. Η Ολλανδία, που είναι η μεγαλύτερη των μικρών χωρών πρέπει να πρωτοστατήσει στην προσπάθεια αυτή. Δεν πρέπει δε να υποχωρήσει στις απόψεις της επειδή υπάρχει περίπτωση να προκληθεί αλυσιδωτή αντίδραση.
<P>
Τέλος, μία ακόμη παρατήρηση σχετικά με την έλλειψη διαφάνειας. Αντιλαμβάνομαι ότι τα νομοθετικά έγγραφα θα διατίθενται ταχύτερα στους πολίτες, τα εθνικά κοινοβούλια και το Ευρωπαϊκό Κοινοβούλιο. Αυτό είναι καλό και απαραίτητο. Ωστόσο, τα νέα που ακούω σχετικά με τη διαφάνεια των νομοθετικών αποφάσεων του Συμβουλίου δεν είναι καλά. Θα εξακολουθήσει το Συμβούλιο να συμπεριφέρεται σαν ένα πολιτικό γραφείο το οποίο λαμβάνει πολιτικές αποφάσεις κεκλεισμένων των θυρών; Πώς μπορούμε να ζητούμε από τις χώρες της Κεντρικής και της Ανατολικής Ευρώπης να εκδημοκρατιστούν τη στιγμή που δεν κάνουμε και εμείς το ίδιο πράγμα;
<P>
Πρόεδρε, συνοψίζω την παρέμβασή μου. Το Κοινοβούλιο θα υποστηρίξει το Συμβούλιο σε περίπτωση που θα επιχειρήσει να προβεί σε ουσιαστικά βήματα με στόχο τη σύναψη της Συνθήκης του Αμστερνταμ. Ωστόσο, το Κοινοβούλιο δεν μπορεί ποτέ να αποδεχτεί τη διατήρηση ή ακόμη και αύξηση του δημοκρατικού ελλείμματος στην Ευρώπη. Εύχομαι κάθε επιτυχία στην ολλανδική Προεδρία, ωστόσο, το ερώτημα δεν είναι κατά πόσο θα συναφθεί η Συνθήκη του Αμστερνταμ αλλά κατά πόσον το περιεχόμενό της θα μπορεί να γίνει αποδεκτό από όλους και, οπωσδήποτε από τους πολίτες της Ευρώπης.

<SPEAKER ID=83 LANGUAGE="NL" NAME="Van Bladel">
Πρόεδρε, αν είναι κανείς ρεαλιστής δεν μπορεί να έχει υψηλές προσδοκίες όσον αφορά την αναθεώρηση της Συνθήκης του Μάαστριχτ. Η ολλανδική Προεδρία δεν προξένησε ποτέ την εντύπωση ότι φιλοδοξούσε να επιφέρει σημαντικές αλλαγές, αλλά αντίθετα ότι ήθελε να προβεί σε ορισμένα θετικά κοινά βήματα. Η προσπάθεια αυτή παρεμποδίζεται από τις εκλογές στην Αγγλία και τη Γαλλία. Το ερώτημα είναι κατά πόσο θα μπορέσουμε να πραγματοποιήσουμε ακόμη και αυτά τα μικρά βήματα προς τα εμπρός.
<P>
Κατά τη γνώμη μου, είναι ακόμη νωρίς για να αναθεωρηθεί η Συνθήκη του Μάαστριχτ και οι σχετικές συνομιλίες επισκιάζονται από τη Σύνοδο του ΝΑΤΟ που πραγματοποιήθηκε εχθές στο Παρίσι. Πρέπει να είμαστε ειλικρινείς. Το ΝΑΤΟ εγγυάται τη σταθερότητα στην Ευρώπη. Ωστόσο, πρέπει οπωσδήποτε να διερωτηθούμε ποια είναι συγκεκριμένα τα νέα στοιχεία που προστίθενται στο ευρωπαϊκό οικοδόμημα. Κατά τη γνώμη μου, ένα από τα σημαντικότερα θέματα είναι η ασφάλεια των πολιτών. Θα πρέπει να υπάρχει περισσότερη διάθεση συνεργασίας. Το ερώτημα είναι όμως πώς. Για ποιο λόγο μας δίνουν πάντοτε τεχνικές απαντήσεις στα αιτήματά μας, όπως παρατήρησε ήδη ο κ. Dell'Alba, και δεν προσφέρουν μία συγκεκριμένη πολιτική λύση. Για ποιο λόγο δεν αναφέρεται απλώς ότι θα ασχοληθούμε με την καταπολέμηση των εισαγωγών χασίς από το Μαρόκο μέσω Ισπανίας και Γαλλίας, ηρωίνης από την Τουρκία μέσω Γερμανίας και κοκαΐνης από το Σουρινάμ μέσω Κάτω Χωρών. Για τα θέματα αυτά οι κ. Donnay και Pasty υπέβαλαν πρόσφατα ερωτήσεις στον ολλανδό Πρόεδρο. Μέχρι στιγμής δεν έχει δοθεί απάντηση. Δεν έχετε το θάρρος να δώσετε μία απάντηση ή μήπως η ολλανδική Προεδρία επιχειρεί να αποκρύψει κάτι;
<P>
Η ευθύνη για την κάλυψη του δημοκρατικού ελλείμματος βαρύνει κυρίως το Συμβούλιο. Δυστυχώς, δεν έχω την εντύπωση ότι επίκειται βελτίωση της κατάστασης. Πιστεύω επίσης, και επί του σημείου αυτού συμφωνώ απολύτως με την κ. Maij-Weggen, ότι η αποτελεσματική λειτουργία της Επιτροπής δεν μπορεί να προωθηθεί απλώς με την αύξηση των αρμοδιοτήτων του Προέδρου. Πρόκειται για τον αντίθετο δρόμο. Αρχίζουμε στην κορυφή του οργάνου ενώ στην ουσία αυτό που πρέπει να γίνει είναι να περιοριστεί ο αριθμός των Επιτρόπων.
<P>
Το Κοινοβούλιο είναι δυσαρεστημένο για το γεγονός ότι δεν ενισχύεται ο ρόλος του στο νομοθετικό τομέα, ούτε αυξάνονται οι αρμοδιότητές του όσον αφορά τον προϋπολογισμό. Εν ολίγοις, δεν είμαι καθόλου βέβαιος ότι η σημερινή Προεδρία είναι αποφασισμένη να βελτιώσει τις δυνατότητες διοίκησης της Ευρωπαϊκής Ένωσης, ώστε να αποκατασταθεί η εμπιστοσύνη των πολιτών στην Ευρώπη με την έναρξη του 21ου αιώνα. Ωστόσο, δεν θα πρέπει να είμαστε υπερβολικά απαισιόδοξοι. Έχουμε ακόμα τρεις εβδομάδες μέχρι τη Σύνοδο Κορυφής του Αμστερνταμ και, όπως είπε ο Επίτροπος Oreja, μέχρι στιγμής ούτε έχει χαθεί ούτε έχει κερδηθεί τίποτα.
<P>
Ελπίζω ότι θα ακολουθήσετε το πνεύμα που επικράτησε στο Noordwijk και θα προσπαθήσετε να υλοποιήσετε τις αλλαγές που είναι απαραίτητες για την επικείμενη διεύρυνση και για την ενίσχυση του ρόλου του Κοινοβουλίου. Σας εύχομαι κάθε επιτυχία.

<SPEAKER ID=84 LANGUAGE="NL" NAME="Wiebenga">
Πρόεδρε, το Κοινοβούλιο πρέπει σήμερα να διεξαγάγει μία τελευταία συζήτηση πριν από τη Σύνοδο Κορυφής του Ιουνίου και να τονίσει εκ νέου τις επιθυμίες του. Θα αναφερθώ στην πολιτική στον τομέα της δικαιοσύνης. Ομιλώντας για το θέμα αυτό, και τα σχετικά έγγραφα έχουν κατατεθεί, οφείλω να ομολογήσω ότι το κάνω με ανάμικτα συναισθήματα. Η καταπολέμηση του εγκλήματος και η αστυνομική συνεργασία δεν ανάγονται σε κοινοτική αρμοδιότητα και η Προεδρία θα πρέπει να μας εξηγήσει πώς είναι δυνατό να καταπολεμηθεί με αποτελεσματικότητα το έγκλημα σε ευρωπαϊκό επίπεδο χωρίς την κατάργηση του όρου της ομοφωνίας.
<P>
Θα ήθελα επίσης να παρατηρήσω ότι, στα πλαίσια αυτού του πυλώνα, η θέση του Ευρωπαϊκού Κοινοβουλίου παραμένει υπερβολικά ασθενής όσον αφορά τη δικαστική πολιτική. Τα πράγματα είναι κάπως καλύτερα όσον αφορά τη θέση του Δικαστηρίου, αν και ακόμη και σ'αυτή την περίπτωση θα μπορούσα να κάνω μερικές παρατηρήσεις. Η προβλεπόμενη κοινοτικοποίηση της πολιτικής για το άσυλο και τη μετανάστευση, ενώ καθεαυτή αποτελεί μία καλή υπόθεση, δημιουργεί ορισμένα ερωτηματικά. Το λέω αυτό εναρμονιζόμενος με τις ανησυχίες που εξέφρασε επί του σημείου αυτού ο Επίτροπος Oreja δηλώνοντας ότι πρόκειται για δύο τομείς που πρέπει οπωσδήποτε να αναχθούν σε κοινοτική αρμοδιότητα. Εάν δεν κοινοτικοποιηθεί ούτε καν η πολιτική για το άσυλο και τη μετανάστευση, τότε, για να χρησιμοποιήσω μία ολλανδική έκφραση, »θα πάμε όλοι για φούντο».
<P>
Ο υφυπουργός κ. Patijn, που είναι και συμπατριώτης μου, γνωρίζει το παραμύθι που είναι άλλωστε γνωστό σε όλη την Ευρώπη και που έχει τον τίτλο: »Η καινούργια στολή του Αυτοκράτορα». Ο υφυπουργός γνωρίζει ότι ο λαός επευφημούσε, ενώ ο Αυτοκράτορας ήταν στην ουσία γυμνός. Ελπίζω ότι ο υφυπουργός θα μεριμνήσει ώστε να μην επαληθευθεί το παραμύθι αυτό. Του εύχομαι κάθε επιτυχία στις επικείμενες διαπραγματεύσεις. Σας ευχαριστώ και θα ήθελα επίσης να ευχαριστήσω ιδιαιτέρως τον H.C. Andersen από τη Δανία.
<P>
(Χειροκροτήματα)

<SPEAKER ID=85 LANGUAGE="PT" NAME="Miranda">
Κύριε Πρόεδρε, μιλάμε αρκετά για τους πολίτες, αλλά αυτά που γνωρίζουμε και μας επιβεβαιώθηκαν σήμερα σχετικά με την εξέλιξη των εργασιών της ΔΔ μας οδηγούν σε ένα αναπόφευκτο συμπέρασμα: ότι δεν έχουν ληφθεί υπόψη οι επιφυλάξεις, οι αμφιβολίες και οι κριτικές που προκάλεσε η προηγούμενη αναθεώρηση των Συνθηκών. Ακόμη χειρότερα, φαίνεται ότι επιμένουμε προς την ίδια κατεύθυνση! Αυτό αποδεικνύεται, κυρίως, από τη γνωστή άρνηση για μία σοβαρή επανεξέταση του πιο σημαντικού και με τις μεγαλύτερες συνέπειες ζητήματος που είναι, ως γνωστό, η Οικονομική και Νομισματική 'Ενωση.
<P>
Τώρα επιβεβαιώνεται η δυνατότητα ένταξης στη Συνθήκη του κοινωνικού Πρωτοκόλλου καθώς και ενός κεφαλαίου σχετικά με την «απασχόληση» στο ίδιο αυτό κείμενο. Πρόκειται για κάτι που ζητάμε εδώ και πολύ καιρό, αλλά θα ήθελα να υπογραμμίσω ότι δεν πρέπει να έχουμε αυταπάτες σχετικά με την πραγματική εμβέλεια της απόφασης αυτής, εάν υλοποιηθεί. Διότι η επίλυση των κοινωνικών προβλημάτων, κυρίως του μεγάλου προβλήματος της ανεργίας, θα απαιτούσε πάνω απ'όλα νέες μακροοικονομικές πολιτικές και, βασικά, την εγκατάλειψη της σημερινής μονεταριστικής εμμονής που όλοι γνωρίζουμε. Και αυτό δεν έγινε!
<P>
Υπάρχουν επίσης λόγοι ανησυχίας σε άλλους τομείς. Τίποτα δεν διαγράφεται στον ορίζοντα, για παράδειγμα, προς την κατεύθυνση της κάλυψης των δημοκρατικών ελλειμμάτων που γνωρίζουμε. Και για μία ακόμη φορά παραγνωρίζονται τα εθνικά κοινοβούλια που, όπως γνωρίζουμε, θα πρέπει να επικυρώσουν αυτή την αναθεώρηση της Συνθήκης.
<P>
Και υπάρχουν προτάσεις στο τραπέζι, σε άλλα επίπεδα, που προκαλούν επίσης σοβαρές αντιρρήσεις. Αυτό συμβαίνει, για παράδειγμα, όσον αφορά σκέψεις σχετικά με τη στάθμιση των ψήφων στο Συμβούλιο, ή ακόμη σχετικά με τις προτάσεις για τη μελλοντική σύνθεση της Επιτροπής, σύμφωνα με τις οποίες αυτή θα χάσει, εν καιρώ, τον καθολικό χαρακτήρα της, παρότι είναι, και θα εξακολουθήσει να είναι, το μοναδικό θεσμικό όργανο με δυνατότητα νομοθετικής πρωτοβουλίας.
<P>
Το ίδιο διαπιστώνεται όσον αφορά την ενισχυμένη συνεργασία λόγω του αναμφισβήτητου χαρακτήρα αποκλεισμού που ενυπάρχει σε αυτήν και λόγω του ότι αυτή θα έχει την τάση να αποδειχθεί παράγοντας ενθάρρυνσης της δημιουργίας διευθυντηρίων, ή ακόμη όσον αφορά την ενσωμάτωση του Σέγκεν στη Συνθήκη.
<P>
Ελπίζουμε φυσικά στα αποτελέσματα, αλλά δεν αποκρύβουμε από τώρα τη βαθειά ανησυχίας μας απέναντι σε αυτό που διαγράφεται.

<SPEAKER ID=86 LANGUAGE="DE" NAME="Voggenhuber">
Kύριε Πρόεδρε, κυρίες και κύριοι συνάδελφοι, η ολλανδική προεδρία του Συμβουλίου δεν έρχεται ευχάριστα στο Κοινοβούλιο. Υπήρξαν πάρα πολλές φορές καθυστερήσεις - κι αυτό σήμερα το απόγευμα δημιουργεί και πάλι αναστάτωση. Πολλές κυρίες και κύριοι συνάδελφοι δεν μπορούν να το καταλάβουν αυτό και το κατακρίνουν. Έχω μεγάλη κατανόηση. Κι εγώ θα φοβόμουν να εμφανιστώ μπροστά στην εκλεγμένη αντιπροσωπεία των ευρωπαίων πολιτών με τα διαφαινόμενα αποτελέσματα αυτής της διακυβερνητικής διάσκεψης και να είμαι υποχρεωμένος να τα παρουσιάσω.
<P>
Και εγώ θα φοβόμουν μήπως το Κοινοβούλιο θυμόταν τις υποσχέσεις μετά το Μάαστριχτ, οι οποίες μιλούσαν τότε για δημιουργία μιας πολιτικής ένωσης, για κάλυψη του δημοκρατικού ελλείμματος στην Ευρώπη, για ανάπτυξη μιας κοινής εξωτερικής πολιτικής, για ισορροπία μεταξύ οικονομικής και πολιτικής ολοκλήρωσης, για δημιουργία των προϋποθέσεων μιας διεύρυνσης. Αναρωτιέμαι μήπως ο Πρόεδρος του Συμβουλίου φοβάται περισσότερο το Κοινοβούλιό μας απ' ότι θα θέλαμε εμείς να τον φοβίσουμε. Kαθώς βλέπω τις προτάσεις ψηφίσματος, μου φαίνεται πως η πλειοψηφία του Σώματος φοβάται ότι το Κοινοβούλιο θα μπορούσε, σ' αυτή τη μεγάλη μάχη των γιγάντων, των κρατών μελών, του Συμβουλίου και της Επιτροπής, να καταλήξει στο ρόλο του Δον Κιχώτη.
<P>
Νομίζω ότι ο κίνδυνος να καταλήξουμε στο ρόλο του Sancho Panza, που σιγοβρίζοντας κρύβεται μέσα στους θάμνους, ή με το λουκάνικό του, ξαπλωμένος ανάσκελα πάνω στο γρασίδι, είναι πολύ μεγαλύτερος για το Σώμα μας, και στα μάτια των πολιτών της Ευρώπης θα ήταν πολύ πιο αξιοθρήνητος ρόλος από το να αγωνιστούμε, σ' αυτή την ιστορική αντιπαράθεση, κατά της μαζικής ανεργίας, κατά της κρίσης δημοκρατίας και αποδοχής αυτής της Ένωσης, ώστε αυτή η ιστορική ευκαιρία να μην πάει χαμένη και να μην γίνει τίποτε άλλο επί του παρόντος σ' αυτή τη διακυβερνητική διάσκεψη.
<P>
Το Σώμα μας δεν είναι τόσο αδύναμο, όσο παρουσιάζεται. Αν η Επιτροπή δε μας υποστηρίξει - και δε μας υποστήριξε επί ένα χρόνο στα θέματα αυτά - τότε μπορούμε να την παρατήσουμε, αν δείξουμε τη δύναμή μας και την ισχύ μας. Μπορούμε να μποϋκοτάρουμε τους προϋπολογισμούς, μπορούμε να παρεμποδίσουμε την έναρξη των διαπραγματεύσεων ένταξης, μπορούμε να απευθύνουμε έκκληση στα εθνικά κοινοβούλια και, σε τελική ανάλυση, και στην κοινή γνώμη, να συνάψουν συμμαχία με το Ευρωπαϊκό Κοινοβούλιο. Γι' αυτό, όμως, θα πρέπει πρώτα να δείξουμε θάρρος και δύναμη. Αυτό είναι το αποφασιστικό θέμα των επόμενων εβδομάδων.

<SPEAKER ID=87 LANGUAGE="EN" NAME="Paisley">
Κύριε Πρόεδρε, καλωσορίζω τον τρόπο με τον οποίο έγινε δεκτή από το Ευρωπαϊκό Συμβούλιο η μόλις εκλεγμένη βρετανική κυβέρνηση. Είναι απόλυτα σαφές ότι καθώς εισερχόμεθα στη νέα χιλιετηρίδα η Ευρώπη δεν είναι και δεν μπορεί να είναι μια άκαμπτη ενοποίηση αλλά μάλλον μια πλούσια διαφοροποίηση. Για χιλιετηρίδες ολόκληρες αιματηροί πόλεμοι προσπάθησαν να την ενοποιήσουν. Απέτυχαν και θα αποτύχουν.
<P>
Είναι βέβαιο ότι ο μόνος δρόμος προς τα εμπρός είναι η στενότερη δυνατή συνεργασία μεταξύ των ευρωπαϊκών εθνών και όχι η ενσωμάτωση των εθνών αυτών σε ένα ευρωπαϊκό υπερκράτος. Η Ευρώπη δεν είναι μία χώρα, είναι μία ήπειρος και επομένως δε μπορεί να της επιβληθεί η δομή καμμίας από τις γνωστές χώρες του κόσμου. Το πρόβλημα της διασφάλισης των εξωτερικών συνόρων θα πρέπει να αφεθεί στις κυρίαρχες κυβερνήσεις και πρέπει να είναι διαφοροποιημένο ανάλογα με τις αντίστοιχες χώρες και σύμφωνα με τις τωρινές συνθήκες και προκλήσεις που αντιμετωπίζουν. Είναι γεγονός ότι ομοιομορφία δεν σημαίνει αναγκαστικά και ενοποίηση.

<SPEAKER ID=88 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, στο παρόν non paper υπάρχει ένα κεφάλαιο, το οποίο επιγράφεται «Mια αποτελεσματική και συνεπής εξωτερική πολιτική». Είναι σαφές και προφανές - νομίζω για όλους - ότι δεν μπορεί κανείς να μιλάει για συνεπή και αποτελεσματική πολιτική. Ασχετα αν βλέπουμε την Αλβανία ή την κατάσταση στο Κονγκό, πάντα η Ευρώπη χωλαίνει, αν είναι ικανή να κάνει κάτι εκ των υστέρων. Μονάχα η επισήμανση στο Κονγκό δείχνει ένα πράγμα, φυσικά. Ενώ η Ευρώπη είχε συμμαχήσει πολλαπλώς με το παλιό καθεστώς, στο οποίο οι άνθρωποι αποδίδουν διαφθορά και πλουτισμό, η Αμερική είχε ήδη αρχίσει διαπραγματεύσεις με το επόμενο καθεστώς, για δικαιώματα εκμετάλλευσης του ορυκτού πλούτου και άλλα οικονομικά προνόμια.
<P>
Aποδεικνύεται, λοιπόν, πόσο σημαντική είναι μια κοινή και συνεπής εξωτερική πολιτική, και έχω κι εγώ την άποψη - σε αντίθεση με ορισμένους άλλους - ότι ειδικά εδώ, χάρις στις δραστηριότητες της ολλανδικής προεδρίας, έγιναν ένα σωρό πρόοδοι. Παρόλα αυτά, επιτρέψτε μου να κάνω ορισμένες παρατηρήσεις κριτικής. Όταν στο κεφάλαιο με τίτλο «Tι είναι εξωτερική πολιτική; » δίνεται ο ορισμός της εξωτερικής πολιτικής, τότε λυπάμαι που ελάχιστα επεξεργάστηκαν το θέμα της πρόληψης, της αποφυγής των κρίσεων, της ανάγκης να κάνουμε ορισμένα βήματα εδώ, και που το ενδιαφέρον επικεντρώθηκε μόνο στην EE και στην ΔEE.
<P>
Θα πρέπει επίσης να γίνει σαφές ότι η συνένωση, με την ευρεία έννοια και στο απώτερο μέλλον, δεν πρέπει να σημαίνει ότι ο στρατός στην EE θα μπορεί να συμμετέχει περισσότερο, αλλά αντίθετα, νομίζω, ότι η πολιτική συνιστώσα, η προσανατολισμένη στην ειρήνη συνιστώσα, ακόμη και έναντι της EE, θα πρέπει να είναι ανάλογα ισχυρή. Όσον αφορά τις προτάσεις της τρόικα, έχω την άποψη πως είναι σωστό να ερμηνεύσουμε, κατά κάποιον τρόπο, τα πράγματα εδώ ως μεταβατικό στάδιο, και δε νομίζω πως η Eπιτροπή έχει αποδυναμωθεί; αντίθετα, θεωρώ σημαντικό που η Eπιτροπή κατέχει μια απόλυτα ισχυρή θέση.
<P>
Σημαντικό είναι ακόμη κι αυτό που λέχθηκε για τη διαδικασία λήψης των αποφάσεων. Mόνον που εδώ έχω να κάνω μια κριτική παρατήρηση και αναρωτιέμαι πώς το βλέπει αυτό η προεδρία του Συμβουλίου. Aπό τη μια μεριά υπήρχε η ομοφωνία με εποικοδομητική αποχή, πράγμα που είναι σωστό. Στη συνέχεια, στην εκτέλεση, υπάρχουν οι πλειοψηφικές αποφάσεις, και μετά υπάρχει και πάλι η δυνατότητα - και μάλιστα για εθνικούς λόγους - μπλοκαρίσματος μιας τέτοιας διαδικασίας, τουλάχιστον προσωρινά. Kατανοώ το ότι ορισμένοι εδώ έχουν αρκετά επιχειρήματα, αλλά το ότι από τη μια μεριά κάνουμε κοινή εξωτερική πολιτική και από την άλλη το εθνικό συμφέρον επιτρέπει και πάλι την παρακώλυση της κοινής αυτής εξωτερικής πολιτικής, αυτό δεν το κατανοώ. Eπιμένω στην άποψη ότι όταν έχει κανείς πλειοψηφικές αποφάσεις, δε θα πρέπει αυτές να μπλοκάρονται και πάλι από μεμονωμένους, για εθνικούς λόγους.
<P>
Kαι για το κεφάλαιο αυτό, της κοινής εξωτερικής πολιτικής και της πολιτικής ασφαλείας, ισχύει αυτό που ισχύει και σ' άλλους τομείς: O ρόλος του Kοινοβουλίου είναι έντονα υποβαθμισμένος. Tο Σώμα μας έδειξε, ειδικά με τις πρόσφατες αποφάσεις, ότι είναι πρόθυμο να συμμετέχει εποικοδομητικά στην εξωτερική πολιτική. Γι' αυτό και καλώ το Συμβούλιο να δώσει στο Kοινοβούλιο, δηλαδή στους δημοκρατικά εκλεγμένους εκπροσώπους, μια ψήφο και στον τομέα της εξωτερικής πολιτικής.

<SPEAKER ID=89 LANGUAGE="PT" NAME="Cardona">
Κύριε Πρόεδρε, πλησιάζουν στο τέρμα τους οι εργασές της Διακυβερνητικής Διάσκεψης που εδώ και πάνω από δύο χρόνια μελετά τη Συνθήκη για την Ευρωπαϊκή 'Ενωση. Κατά την άποψή μας, η αναθεώρηση αυτή δεν θα επιτύχει τους στόχους που συνιστά η ίδια η Συνθήκη. Πρόκειται για μία μινιμαλιστική αναθεώρηση.
<P>
Λυπούμαστε για το γεγονός αυτό. Ασφαλώς δεν φαίνεται να είναι εφικτή η μετατροπή ορισμένων από τα θεσμικά όργανα που προβλέπονται στη Συνθήκη, πέρα από το γεγονός ότι δεν έχουν σημειωθεί πρόοδοι για άλλους θεσμούς. Απαιτείτο να παραχωρηθεί δημοκρατική νομιμοποίηση σε ορισμένα όργανα με αποφασιστικές εξουσίες και αρμοδιότητες στους κόλπους της 'Ενωσης - τα οποία δεν διαθέτουν αυτή τη νομιμοποίηση - καθιστώντας τα πολιτικώς πιο υπεύθυνα απέναντι στα αντίστοιχα κράτη μέλη.
<P>
Στην αντίθετη περίπτωση, οι προσδοκίες και οι φιλοδοξίες που προαναγγέλθηκαν θα προκαλέσουν τελικά απογοήτευση. Το ζήτημα που τίθεται για μάς είναι να δούμε, καθώς η Συνθήκη του Μάαστριχτ είναι περίπλοκη, με μόνο τέσσερα χρόνια ζωής, που σε πολλές περιπτώσεις τέθηκε με ισχύ ενάντια στην άποψη που εξέφρασαν πολλοί πολίτες των κρατών της 'Ενωσης, εάν θα ήταν λογικό να περιμένουμε περισσότερα από τη ΔΔ. Πιθανώς όχι! Αλλά από τη διαπίστωση αυτή πρέπει να συνάγουμε όλα τα συμπεράσματα.
<P>
Η διαδικασία της ευρωπαϊκής οικοδόμησης, όπως εγώ την εννοώ, πρέπει να έχει συνοχή και συνεκτικότητα, κυρίως διότι απευθύνεται, κατά κύριο λόγο, σε πρόσωπα. 'Οπως το σύνταγμα κάθε κράτους, έτσι και οι ευρωπαϊκές ιδρυτικές πράξεις πρέπει να είναι ρεαλιστικές και μετριοπαθείς.
<P>
Πρέπει, εν ολίγοις, να καθιερώνουν το σύνολο των αξιών και των αρχών που ενώνουν όλους τους ευρωπαίους πολίτες. Δεν πρέπει, σε καμία περίπτωση, να αποτελούν αντανάκλαση και επιθυμία ορισμένων από αυτές που, καθώς είναι εναντίον των άλλων, μπορεί να αποδειχθεί ότι είναι αδύνατο να υλοποιηθούν πρακτικά. Η ευρωπαϊκή οικοδόμηση πρέπει να γίνει με τη βούληση των λαών που την αποτελούν και να μην απομακρύνεται από αυτή τη βούληση.
<P>
Ολοκληρώνω, λοιπόν, εκφράζοντας την ελπίδα ότι, παρόλα αυτά, από τον Ιούνιο θα σταματήσουμε να μιλάμε για το Μάαστριχτ και θα αρχίσουμε μία νέα εποχή για την ευρωπαϊκή οικοδόμηση.

<SPEAKER ID=90 NAME="Δασκαλάκη">
Κύριε Πρόεδρε, ο χρόνος είναι λίγος και ήδη ελέχθησαν πολλά για τα επί μέρους θέματα. Η Διακυβερνητική Διάσκεψη θέτει συγκεκριμένα ερωτήματα, γενικότερα. Θα καταφέρει η Ευρώπη να μην κάνει την πολυδιαφημισμένη σύγκλιση μοχλό διάλυσης της ευρωπαϊκής ενότητας και θεμέλιο του ευρωσκεπτικισμού; Θα καταφέρει να μην προσφέρει εκατομμύρια ανέργων θυσία στην λογική των αριθμών και του διεθνούς ανταγωνισμού; Θα καταφέρει να διατηρήσει το κοινωνικό της πρόσωπο; Είναι μία πρώτη επιταγή. Αλλά και οι άλλες προκλήσεις για το μέλλον δεν είναι λιγότερο σοβαρές.
<P>
Η Ευρωπαϊκή 'Ενωση μοιάζει να έχει ξεχάσει τα οράματα των ιδρυτών πατέρων της. Με το πρόσχημα της επικείμενης διεύρυνσης, μιας διεύρυνσης που είναι και ηθικώς και πρακτικώς αναγκαία, σχεδιάζονται ορισμένες θεσμικές αλλαγές που ουσιαστικώς υποσκάπτουν το ευρωπαϊκό οικοδόμημα και αυξάνουν το δημοκρατικό μας έλλειμμα. Η ανυπαρξία κοινής εξωτερικής πολιτικής και πολιτικής ασφάλειας εντείνει εσωτερικά προβλήματα ανασφάλειας και γεννά ερωτηματικά ως προς την περίφημη κοινοτική αλληλεγγύη, ενώ στον διεθνή χώρο κάνει συχνά την Ευρωπαϊκή 'Ενωση αδύναμη και αναξιόπιστη. Η Ενωμένη Ευρώπη των πολιτών και της κοινωνικής δικαιοσύνης, η Ευρώπη που θα παρέχει ίσες ευκαιρίες και δυνατότητες σε γυναίκες και άνδρες, αυτή που θα επιβάλλεται με τον πολυπολιτισμικό και πολυγλωσσικό της χαρακτήρα, με την προσήλωσή της στην ειρήνη και τις δημοκρατικές αξίες, αυτή ήταν το αρχικό όραμα. 'Οσες αναθεωρήσεις και εάν πράγματι επιβάλλουν οι καιροί, δεν έχουμε δικαίωμα να το θυσιάσουμε στον βωμό μιας τεχνοκρατικής διαχείρισης αμφίβολης αποτελεσματικότητας.

<SPEAKER ID=91 NAME="Πρόεδρος">
Σας ανακοινώνω ότι έλαβα οκτώ προτάσεις ψηφίσματος που υποβλήθηκαν βάσει του άρθρου 37 παρ. 2 του Κανονισμού.

<SPEAKER ID=92 NAME="Patijn">
Πρόεδρε, θεωρώ ότι είναι δύσκολο, ενώ βρισκόμαστε στην τελευταία φάση των διαπραγματεύσεων, να συζητούμε, επί του παρόντος, κατά πόσο οι προσδοκίες είναι ιδιαίτερα μεγάλες ή ιδιαίτερα περιορισμένες. Ποια θα είναι τα αποτελέσματα; Πρόκειται τα αποτελέσματα να είναι αποθαρρυντικά ή ενθαρρυντικά; Αυτό δεν είναι ορθό. Θα μπορούσαμε να αντιδράσουμε καλύτερα. Θα επιθυμούσα να παραμερίσω όλη την πτυχή του περιεχομένου της υπόθεσης. Θα επιθυμούσα να πραγματοποιήσω μία σειρά πολιτικών παρατηρήσεων.
<P>
Κατ'αρχήν, η κ. Green με συνέκρινε με τον Επίτροπο Oreja και θεώρησε ότι έδωσα μία αισιόδοξη εκδοχή του τι πράγματι συμβαίνει. Ο Επίτροπος Oreja ήταν περισσότερο ρεαλιστής. Θα ήθελα, εν προκειμένω, να υπενθυμίσω ότι συνέταξα μία έκθεση για το άτυπο Συμβούλιο του Noordwijk. Εάν υπήρξα αισιόδοξος, το έπραξα εκ μέρους του συνόλου των επικεφαλής κρατών και κυβερνήσεων που συναντήθηκαν σ'αυτό το μέρος. Εάν σ'αυτή τη συνάντηση υπήρξαν αισιόδοξα μηνύματα, τότε και εγώ, ως ταπεινός υπηρέτης, ήμουν υποχρεωμένος να μεταφέρω στο Ευρωπαϊκό Κοινοβούλιο πιστά αυτό το κλίμα.
<P>
Περαιτέρω, η κ. Green είπε: ναι, όλα αυτά τα θέματα, στα οποία συμφωνήσατε, δεν αποφέρουν σημαντικά αποτελέσματα, δεν έχουν σημαντικό περιεχόμενο, επειδή βιαστήκατε να συμφωνήσετε γι'αυτά. Βρίσκω λυπηρό αυτό το οποίο είπε η κ. Green και θα ήθελα να επισημάνω, ως πολιτικό γεγονός, ότι ένας από τους λόγους για τους οποίους συμφωνήσαμε είναι ότι από 1ης Μαΐου υπήρχε στην Αγγλία μία νέα κυβέρνηση. Και οι διαφωνίες που είχαμε, μέχρι την 1η Μαΐου, με τη βρετανική κυβέρνηση για μία σειρά θεμάτων δεν θα υπήρχαν πλέον. Θα επιθυμούσα να αναφερθώ σε μία σειρά τέτοιων θεμάτων.
<P>
Την αποδοχή μίας σαφούς λήψης υπόψη των αρχών για τα ανθρώπινα δικαιώματα, τόσο στο πλαίσιο της πολιτικής συμπεριφοράς του Συμβουλίου, όσο και ως υπόδειξης προς το Ευρωπαϊκό Δικαστήριο όσον αφορά τη νομολογία του, δηλαδή την αποδοχή της αρχής για τη μη διακριτική μεταχείριση. Το κεφάλαιο για την απασχόληση δεν αποτελεί πλέον θέμα διαφωνιών. Είναι φυσικά δυνατόν πάντοτε να υπάρχουν κάποιες διαφορές απόψεων όσον αφορά τις λεπτομέρειες, αλλά το θέμα αυτό δεν αποτελεί πλέον θέμα διαφωνιών, εξαιτίας της αποδοχής του από τη βρετανική κυβέρνηση. Η συμπερίληψη του κοινωνικού πρωτοκόλλου, και μάλιστα μίας αναβαθμισμένης εκδοχής του όσον αφορά τη γλώσσα και την εμβέλεια, στη Συνθήκη δεν αποτελεί πλέον θέμα συγκρούσεων, χάρη στη νέα βρετανική κυβέρνηση. Η νέα βρετανική κυβέρνηση συνεργάζεται πλέον σε θέματα, όπως η αναφορά της αρχής του ανοιχτού πνεύματος και της διαφάνειας στη Συνθήκη, η παγίωση του νομοθετικού ρόλου του Ευρωπαϊκού Κοινοβουλίου, μέσω της διεύρυνσης της διαδικασίας συναπόφασης, η κατάλληλη διευθέτηση της δικαστικής ισχύος του Ευρωπαϊκού Δικαστηρίου επί του τρίτου πυλώνα, καθώς και η κατάλληλη διευθέτηση και μάλιστα ενίσχυση αυτού, για το οποίο σήμερα μάλιστα συζητούμε τις τροπολογίες της νέας βρετανικής κυβέρνησης, δηλαδή της νομοθεσίας για την καταπολέμηση της απάτης. Και αν η κ. Green δηλώνει ότι δεν υπάρχει πολύ περιεχόμενο και ότι αυτό είναι αναμφισβήτητο, θα ήθελα εντούτοις να την ευχαριστήσω επειδή το κόμμα της και ο ηγέτης της κυβέρνησής τους στο Λονδίνο ανακοίνωσε ότι επί μιας σειράς θεμάτων δεν υπάρχουν πλέον διαφωνίες.
<P>
Θα ήθελα να κάνω μία ιδιαίτερα σαφή παρατήρηση. Κατά τη γνώμη μου, δεν υπάρχουν ακόμη πολλά θέματα στα οποία η Συνθήκη του Αμστερνταμ θα μπορούσε να επιφέρει πρόοδο. Αλλά υφίσταται ένα θέμα, στο οποίο η Συνθήκη του Αμστερνταμ θα μπορούσε πραγματικά να σημειώσει πρόοδο, και αυτό είναι η ελεύθερη κυκλοφορία των ατόμων και η κοινοτικοποίηση της πολιτικής για την παροχή ασύλου, βίζας και τη μετανάστευση, καθώς και η εφαρμογή των κοινοτικών διαδικασιών και κανόνων, στην οποία περιλαμβάνεται ο ρόλος του Ευρωπαϊκού Κοινοβουλίου και η διαδικασία συναπόφασης, καθώς και η δικαστική ισχύς του Ευρωπαϊκού Δικαστηρίου. Εάν στο θέμα αυτό δεν υπήρξε επιτυχία, αυτό οφείλεται στο γεγονός ότι η βρετανική κυβέρνηση, της οποίας τη συνεργασία χαιρετίζουμε στα σημεία στα οποία ανέφερα προηγουμένως, δεν μπόρεσε να εξέλθει από τη σκιά της κ. Thatcher, προκειμένου να ρυθμιστούν με ορθό τρόπο αυτά τα θέματα στη Συνθήκη. Η βρετανική κυβέρνηση δεν κατέδειξε ότι είναι απαράδεκτη, κατ'αρχήν, η προσέγγιση της Προεδρίας, βάσει της οποίας και μέσω τροποποιήσεων και με τη λήψη υπόψη της ειδικής θέσης, την οποία έχουν τα νησιωτικά κράτη, και πιθανόν ακόμη την αναγνώριση του γεγονότος ότι στο θέμα του ελέγχου των ατόμων, τόσο στο εσωτερικό όσο και στα σύνορα της Μεγάλης Βρετανίας, υφίσταται μία άλλη παράδοση από αυτή της ηπειρωτικής Ευρώπης κ.ο.κ., το θέμα είναι δυνατό να ρυθμιστεί. Αλλά χρειαζόμαστε τη συνεργασία της βρετανικής κυβέρνησης στο θέμα της ελεύθερης κυκλοφορίας των ατόμων, προκειμένου να καταλήξουμε σε μία Συνθήκη στο Αμστερνταμ. Εάν αυτό δεν συμβεί, τότε ανησυχώ σοβαρά για τη Συνθήκη του Αμστερνταμ.
<P>
Η δημιουργία θέσεων απασχόλησης. Σύμφωνα με τη γνώμη της Προεδρίας και της Διάσκεψης, αυτή δεν εξαρτάται μόνο από ένα κεφάλαιο για την απασχόληση. Η δημιουργία θέσεων απασχόλησης απαιτεί την ανάληψη μιας κοινής προσπάθειας όλων των οργάνων της Ευρωπαϊκής Ένωσης και σε όλους τους τομείς της: τη λειτουργία της εσωτερικής αγοράς, μία φιλελεύθερη εμπορική πολιτική, μία ορθά πλαισιωμένη πολιτική, όσον αφορά το θέμα των κοινωνικών μέτρων και το θέμα της συνοχής και των διαρθρωτικών ταμείων, μία ορθή πολιτική μεταφορών, την ενίσχυση για την υλοποίηση διευρωπαϊκών έργων υποδομής. Όλα αυτά αποτελούν στοιχεία τα οποία διαδραματίζουν ένα ρόλο. Είναι απόλυτα αναγκαίο να επιδιώκουμε στην Ευρώπη να δημιουργήσουμε τις συνθήκες, κάτω από τις οποίες η αγορά, ο ιδιωτικός τομέας, μπορεί να διαδραματίσει τον κινητήριο ρόλο του για τη δημιουργία απασχόλησης, δηλαδή να αποκατασταθεί εκείνη η οριζόντια, η κινητήρια, η ενισχυτική και η συγκεντρώνουσα τις προϋποθέσεις κατάσταση σε όλους τους τομείς της πολιτικής. Και αυτός είναι ο στόχος του κεφαλαίου για την απασχόληση. Δεν πρόκειται για μία ειδική κάθετη διάταξη, βάσει της οποίας θα δημιουργηθούν ορισμένες θέσεις απασχόλησης, όχι, πρόκειται για τη δημιουργία μιας οριζόντιας προσέγγισης του όλου θέματος της ανταγωνιστικής θέσης, του ανταγωνιστικού δυναμικού, της οικονομικής ανανέωσης, της εμβάθυνσης της οικονομικής συνεργασίας μεταξύ των κρατών μελών, της δημιουργίας των προϋποθέσεων, κάτω από τις οποίες οι επιχειρήσεις θα μπορέσουν να πράξουν αυτά για τα οποία υπάρχουν και συγκεκριμένα την οικονομική ανάπτυξη και τη δημιουργία θέσεων απασχόλησης.
<P>
Μία δεύτερη ανησυχία, την οποία έχω όσον αφορά τη Διάσκεψη και είναι αυτή στην οποία αναφέρθηκε ο αγαπητός ευρωβουλευτής Brok, είναι το θέμα του κατά πόσο η εν λόγω Διάσκεψη θα είναι σε θέση να προετοιμάσει την Ευρωπαϊκή Ένωση για τον 21ο αιώνα και συγκεκριμένα για τη διεύρυνση. Ως παρατηρητής, ως μυημένος στη Διάσκεψη, σ'αυτό το σημείο ανησυχώ. Η θεσμική ανανέωση, και εν προκειμένω αναφέρομαι στην Επιτροπή, στη διαδικασία λήψης αποφάσεων με πλειοψηφία και στην απλοποίηση των διαδικασιών, απαιτεί μεγαλύτερη προσπάθεια στη Διάσκεψη. We have to go the extra mile for it . Αυτό προϋποθέτει, επίσης, ότι οι εκπρόσωποι των κρατών μελών στη Διάσκεψη, σύμφωνα με την άποψη του κ. Elmar Brok, πρέπει πάντα να έχουν υπόψη τους την προετοιμασία για τον 21ο αιώνα και αυτό αφορά την προετοιμασία για τη διεύρυνση. Θεωρώ θαυμάσιο να εξακολουθήσουμε να συζητούμε μέχρι τον 21ο αιώνα για τη νομιμοποίηση του δικαιώματος κάθε κράτος μέλος να έχει τον εθνικό του Επίτροπο. Αλλά σε μία δεδομένη στιγμή θα πρέπει αυτές οι συζητήσεις να ολοκληρωθούν και θα πρέπει να προσαρμόσουμε τα όργανα και τις διαδικασίες στον 21ο αιώνα. Πράγματι, θα πρέπει να υπάρξει μία ένδειξη στο Αμστερνταμ ή πριν το Αμστερνταμ.
<P>
Τρίτο σημείο. Το τρίτο σημείο τέθηκε από τους κ. Brinkhorst και Wienbenga, αγαπητούς συμπατριώτες και ομοϊδεάτες. Ανησυχούν για την ποιότητα του κράτους δικαίου. Και σ'αυτό συμφωνούμε και εμείς. Και γι'αυτό το λόγο τα κράτη μέλη στο σύνολό τους και η Προεδρία ιδιαίτερα επισήμαναν όσον αφορά τη Συνθήκη ότι η Ένωση θα πρέπει να αποτελεί μία ένωση δημοκρατικών κρατών, όπου η δικαιοσύνη και ο rule of law θα βρίσκονται σε υψηλό ποιοτικό επίπεδο. Αυτό σημαίνει πράγματι ότι εμείς θα πρέπει να πράξουμε το καλύτερο δυνατό για την ενίσχυση της νομικής προστασίας των αδυνάτων, των ατόμων που αδικούνται, των ατόμων που αντιμετωπίζουν διακριτική μεταχείριση λόγω της εθνικότητάς τους ή για άλλους λόγους. Αλλά δεν θα πρέπει να πετάξουμε το παιδί μαζί με τα νερά του μπάνιου. Όταν ο αγαπητός ευρωβουλευτής κ. Brinkhorst παραθέτει το άρθρο Η, είναι κάπως ασαφής καθώς εν προκειμένω το ερώτημα που τίθεται είναι ποιο ποσοστό ή δεκαδικό ποσοστό των 200.000 διαδικασιών για τη χορήγηση ασύλου, οι οποίες αυτή τη στιγμή βρίσκονται εν εξελίξει στην Ευρώπη, είναι δυνατό να καταλήξουν στο Ευρωπαϊκό Δικαστήριο του Λουξεμβούργου, το οποίο επί του παρόντος εξετάζει 200 υποθέσεις ετησίως με μέση διάρκεια για κάθε υπόθεση 2 ετών. Ας υποθέσουμε ότι ένα ποσοστό αυτών των 200.000 υποθέσεων καταλήγει στο Ευρωπαϊκό Δικαστήριο του Κοινοβουλίου για μία προδικαστική απόφαση. Αυτό σημαίνει απόλυτη αποδιάρθρωση της νομικής σειράς στο Ευρωπαϊκό Δικαστήριο, επειδή οι διαδικασίες πρόκειται να καθυστερήσουν και επειδή αυτές οι διαδικασίες θα πρέπει να αναμένονται από τις εθνικές αρχές χορήγησης ασύλου επί δύο, τρία, τέσσερα έτη, προκειμένου αυτές να γνωρίζουν ποιες αποφάσεις θα πρέπει να λάβουν και αυτό σημαίνει ότι στα εθνικά κράτη μέλη οι διαδικασίες για τη χορήγηση ασύλου πρόκειται να καταλήξουν down the drain . Θα πρέπει να γνωρίζουμε την πραγματική κατάσταση και να έχουμε πάντα υπόψη μας τα όρια του δυνατού. Και γι'αυτό το λόγο δεν θεωρώ ότι με αφορά προσωπικά τέτοιου είδους κριτική prima facio όσον αφορά αυτές τις υποθέσεις. Η τρέχουσα Προεδρία, η τρέχουσα Διάσκεψη, όσον αφορά το θέμα της ποιότητας του κράτους δικαίου και της προστασίας του δικαίου, κατά τη γνώμη μου, πρόκειται να αποτελέσει ένα σημαντικό βήμα για το ρόλο του Ευρωπαϊκού Δικαστηρίου στον τρίτο πυλώνα. Θα ήθελα ακόμη να ανακοινώσω ότι υπάρχουν ελάχιστες διαφορές απόψεων στη ΔΔ για τη χορήγηση στο Ευρωπαϊκό Κοινοβούλιο του δικαιώματος διαβουλεύσεων όσον αφορά τα θέματα του διακυβερνητικού τρίτου πυλώνα, για τον οποίο επί του παρόντος δεν έχει κανένα δικαίωμα.
<P>
Κατά τη διάρκεια αυτής της συζήτησης και ακόμη και τώρα, έχω την εντύπωση ότι δεν αναφερόμαστε στην ίδια Συνθήκη και γι'αυτό δεν θα ήθελα να σας κατηγορήσω, άλλωστε δεν μπορώ, το αποδίδω όμως στο γεγονός ότι ομιλούμε βασιζόμενοι σε εντελώς διαφορετικές πολιτικές προοπτικές. Μαζί με πολλούς ομιλητές συμμερίζομαι και εγώ την άποψη για μία ολοκληρωμένη Συνθήκη η οποία θα έχει υπογραφεί από τους επικεφαλής των κυβερνήσεων και η οποία θα έχει μελετηθεί ορθά τόσο όσον αφορά τις λεπτομέρειες όσο και το σύνολό της. Η εν λόγω Προεδρία εξακολουθεί να υποστηρίζει τις προτάσεις που υπέβαλε. Εκφράζουμε την ικανοποίησή μας επειδή αυτές οι προτάσεις ως ένα βαθμό, και επ'αυτού έχω δώσει ένα παράδειγμα, μπόρεσαν να οδηγήσουν σε συμφωνία. Η εν λόγω Προεδρία πρόκειται να πράξει τα πάντα, υποστηριζόμενη από το Ευρωπαϊκό Κοινοβούλιο και όχι λιγότερο από τη σημαντική συνεργασία του Προέδρου της Επιτροπής Santer και του Επιτρόπου Oreja, προκειμένου να αποφευχθεί κατά τις τελευταίες εβδομάδες των διαπραγματεύσεων να οδηγηθούμε κατά έναν απαράδεκτο τρόπο σε επιδείνωση.
<P>
Πρόεδρε, στο σημείο αυτό θα ήθελα να ολοκληρώσω και να σας ευχαριστήσω για τη συνεργασία σας.

<SPEAKER ID=93 NAME="Oreja Aguirre">
Κύριε Πρόεδρε, κυρίες και κύριοι βουλευτές, μετά τις παρεμβάσεις που ακούσαμε εδώ απόψε, και μεταξύ αυτών την παρέμβαση που μόλις πραγματοποίησε ο Προεδρεύων του Συμβουλίου, θα ήθελα κατ' αρχήν να σας πω ότι η συζήτηση αυτή διεξήχθη σε μια πολύ καλή στιγμή. Βρισκόμαστε ήδη στην τελική ευθεία των διαπραγματεύσεων, διεξήχθησαν οι τελευταίες σύνοδοι σε επίπεδο Υπουργών στις 20 Μαΐου, και η Σύνοδος του Ευρωπαϊκού Συμβουλίου στις 23 Μαΐου, και βρισκόμαστε ήδη αυτήν τη στιγμή σε ένα στάδιο διαρκών διαπραγματεύσεων. Επομένως, η συζήτηση αυτή ήταν για μένα εξαιρετικά εμπλουτιστική. Ακουσα από τις διάφορες πολιτικές Ομάδες ποιες είναι οι ανησυχίες τους. Παρουσιάστηκαν ήδη κάποια ψηφίσματα που θα υποβληθούν αύριο σε ψηφοφορία, και αυτό είναι για μας ένα πολύ σημαντικό σημείο αναφοράς. Μπορείτε να είστε βέβαιοι ότι στην Επιτροπή θα εξετάσουμε με κάθε προσοχή τα ψηφίσματα που θα εγκρίνει αυτό το Κοινοβούλιο.
<P>
Θα ήθελα επίσης να σας πω ότι, στην παρέμβασή μου, δεν επιχείρησα να παρουσιάσω ούτε αισιόδοξη ούτε απαισιόδοξη θεώρηση. Σας είπα τι βλέπω αυτήν τη στιγμή, κυρίως όμως, θέλησα να επιστήσω την προσοχή στους κινδύνους που υπάρχουν σήμερα. Πιστεύω ότι η Προεδρία διαδραμάτισε σημαντικό ρόλο στη διάρκεια αυτών των τελευταίων μηνών, σας προειδοποιώ όμως ότι, αυτήν τη στιγμή, βρισκόμαστε ήδη σε κάποια επίπεδα τα οποία θα ήταν εξαιρετικά επικίνδυνο να χαμηλώσουν. Εδώ είναι που ήθελα να επιστήσω την προσοχή. Και όχι γιατί τη στιγμή αυτή με ανησυχεί το έγγραφο της Προεδρίας. Αυτό που με ανησυχεί είναι να μη χαμηλώσει το επίπεδο του εγγράφου που παρουσίασε η Προεδρία.
<P>
Όσον αφορά τις παρεμβάσεις, και ξεκινώντας από την κ. Green, στην οποία αναφέρθηκε και η Προεδρία του Συμβουλίου μόλις προηγουμένως, θα ήθελα να τονίσω τη σημασία ορισμένων από τα κεφάλαια που ανέφερε η κ. Green, και συγκεκριμένα ό, τι αφορά την καταπολέμηση των διακρίσεων. Αυτό είναι ένα από τα θέματα που προσεγγίστηκαν σε βάθος στη διάρκεια των τελευταίων εβδομάδων, και πιστεύω ότι είναι ένα από τα θέματα για τα οποία θα μπορέσει να εξευρεθεί μια ικανοποιητική λύση.
<P>
Ο κ. Brok αναφέρθηκε στο ότι η Ευρώπη πρέπει να είναι χρήσιμη στον πολίτη, καθώς και σε ένα άρθρο που το θεωρώ εξαιρετικά σημαντικό, στο άρθρο 113. Σε αυτό αναφέρθηκα και εγώ, και επιχειρείται να υπαχθούν επίσης στην ειδική πλειοψηφία οι υπηρεσίες και η πνευματική ιδιοκτησία. Το ζήτημα αυτό δεν προβλεπόταν στη Συνθήκη διότι δεν ήταν ένα πρόβλημα που ετίθετο το 1957. Το 1957 τα προβλήματα αφορούσαν τα εμπορεύματα, όχι τις υπηρεσίες. Σήμερα, ποιο είναι το μεγάλο αντικείμενο του εμπορίου; Είναι βασικά οι υπηρεσίες και η πνευματική ιδιοκτησία. Συνεπώς, δεν θα είχε νόημα να γίνεται διαχωρισμός μεταξύ εμπορευμάτων αφενός και υπηρεσιών και πνευματικής ιδιοκτησίας αφετέρου. Είναι επομένως απαραίτητο να ενωθούμε για να υπερασπίσουμε καλύτερα τα συμφέροντα των επιχειρήσεων, των πολιτών, των Ευρωπαίων, και συνεπώς, το θεωρώ ουσιαστικό, αν και δεν έχει ακόμη επιτευχθεί. Ο κ. Brok είπε ότι θα ήταν ίσως πρόσφορο να σκεφτούμε ένα πρωτόκολλο με εξαιρέσεις, και αυτή είναι χωρίς αμφιβολία μια καλή φόρμουλα: Να υπάρχει ένας γενικός κανόνας και κάποιες εξαιρέσεις, που να περιλαμβάνονται σε ένα πρωτόκολλο επισυναπτόμενο στη Συνθήκη.
<P>
Ο κ. Azzolini αναφέρθηκε στο ότι η Ευρώπη χρειάζεται μια πολιτική διάσταση, και είναι μια διάσταση που πρέπει να αναζητήσουμε. Ο κ. Brinkhorst αναφέρθηκε ιδιαίτερα στο θέμα της συναπόφασης καθώς και σε ένα άρθρο, κάτι που αποδεικνύει ότι γνωρίζει καλά το θέμα που εξετάζουμε αυτήν τη στιγμή, δηλαδή το άρθρο Η. Είναι ακριβώς αυτό που, στη σημερινή του διατύπωση, θα εμπόδιζε να μπορούν να παρουσιαστούν από τα Δικαστήρια οι προδικαστικές προσφυγές σε θέματα που αφορούν τον τρίτο πυλώνα. Και αυτό θα ήταν πράγματι πολύ επικίνδυνο, εφόσον θα σήμαινε τον αποκλεισμό μιας δυνατότητας που έχουν αυτά τα Δικαστήρια, και αν τουλάχιστον αφηνόταν αυτή η δυνατότητα στο ανώτερο Δικαστήριο, αυτό θα αποτελούσε εγγύηση για τους πολίτες, εφόσον θα σήμαινε ότι θα αποδιδόταν μια σημαντικότερη λειτουργία στο Δικαστήριο.
<P>
Ο κ. Alonso Puerta αναφέρθηκε στον κώδικα εμπιστοσύνης, που είναι ένα κεντρικό θέμα. Αυτό που μας λείπει είναι να κερδίσουμε την εμπιστοσύνη. Υπήρξε κάποια άλλη παρέμβαση όπου αναφέρθηκε επίσης το να γίνει ένα σύμφωνο με τους πολίτες, και αυτή είναι μια φράση που μου αρέσει και είμαι ιδιαίτερα ευαίσθητος σε αυτήν. Πιστεύω ότι αυτό είναι που πρέπει να αναζητήσουμε και αυτό θα πρέπει να είναι το αποτέλεσμα του Αμστερνταμ, να επιτευχθεί δηλαδή ένα σύμφωνο με τους πολίτες διότι, εν κατακλείδι, οι πολίτες πρέπει να βρίσκονται στο επίκεντρο της Συνθήκης. Θα ήθελα επίσης να πω στην κ. Roth -η οποία αναφέρθηκε στο ρόλο του Ευρωπαϊκού Κοινοβουλίου- ότι η Διάσκεψη είναι ευαίσθητη σε αυτό, και ότι ελπίζω πως, αφενός, θα περιοριστεί ο αριθμός των αποφάσεων, και αφετέρου, θα προχωρήσουμε στο θέμα της συναπόφασης. Συνεπώς, κατανοώ πολύ καλά -όπως είπε και η κ. Roth- ότι δεν μπορείτε να παραιτηθείτε από το να θέτετε τις απαιτήσεις σας, ότι οφείλετε να επιμείνετε σε αυτές, και ελπίζω ότι θα περιλαμβάνονται στα ψηφίσματα και πιστεύω ότι θα βρίσκονται στο τραπέζι της Διάσκεψης. Είναι βέβαιο, όπως είπε ο κ. Dell'Alba, ότι υπήρξε ομοφωνία σε αυτό το φόρουμ, και αυτό είναι ένα πολύ σημαντικό στοιχείο. Είναι ένα στοιχείο που δεν μπορεί να παραγνωρίσει η Διάσκεψη, που δεν μπορούν να παραγνωρίσουν τα Κράτη. Υπάρχει ομοφωνία και μια θέση πολύ συναφής σε πολλά θέματα, και πιστεύω ότι αυτό είναι κάτι που εμείς θα λάβουμε ιδιαίτερα υπόψη.
<P>
Κάποιες άλλες παρεμβάσεις επέμειναν στην ενίσχυση των εξουσιών του Κοινοβουλίου, και έγινε επίσης λόγος για την καταπολέμηση της εγκληματικότητας, για τη μη «κοινοτικοποίησή» της -είναι βέβαιο ότι δεν «κοινοτικοποιείται», αλλά δίνονται κάποιες μεγαλύτερες εξουσίεςκαι ο κ. Miranda μίλησε για το ρόλο των εθνικών Κοινοβουλίων. Θα ήθελα να του πω ότι υπάρχει μια φόρμουλα, η οποία περιλαμβάνεται αυτήν τη στιγμή, σχετικά με το ρόλο που θα μπορέσουν να διαδραματίσουν στο μέλλον τα εθνικά Κοινοβούλια. Θεωρώ πολύ σημαντικό -και είναι κάτι που επίσης ανάφερε κάποιος από τους ομιλητές- το Ευρωπαϊκό Κοινοβούλιο να μπορεί να εκδίδει σύμφωνη γνώμη σχετικά με τις τροποποιήσεις της Συνθήκης. Πρόκειται για ένα πάγιο αίτημα αυτού του Κοινοβουλίου, ένα αίτημα που εξακολουθεί να διατηρεί και τώρα και το οποίο φαίνεται εξαιρετικής σημασίας. Είναι πολύ δύσκολο να εξηγήσουμε στην κοινή γνώμη, στους πολίτες, ότι αυτό το Κοινοβούλιο δεν εκδίδει σύμφωνη γνώμη σχετικά με τις τροποποιήσεις που εισάγονται στον ευρωπαϊκό συνταγματικό Χάρτη. Πρόκειται για ένα αίτημα για το οποίο γνωρίζετε ότι έχετε την πλήρη υποστήριξη της Επιτροπής.
<P>
Σε ορισμένες παρεμβάσεις παρατήρησα έναν τόνο υπερβολικά απαισιόδοξο. Θα ήθελα να πω σχετικά ότι αυτήν τη στιγμή υπάρχει ακόμη κάποιο περιθώριο ελιγμών, και το Κοινοβούλιο πρέπει να διαδραματίσει σημαντικότατο ρόλο, εφόσον εκπροσωπεί τις εθνικές κυριαρχίες, την ευρωπαϊκή κυριαρχία. Και είναι εξαιρετικά σημαντικό να γνωρίζουμε ποιες είναι οι επιθυμίες και οι επιδιώξεις του, και αυτές θα περιλαμβάνονται στα ψηφίσματά του τα οποία, όπως σας είπα, θα βρίσκονται στο τραπέζι των εργασιών μας, οπωσδήποτε στην Επιτροπή, καθώς επίσης και στη Διακυβερνητική Διάσκεψη. Ελπίζω ότι τελικά αυτό που σήμερα είναι αβεβαιότητα θα σημάνει ότι θα οικοδομήσουμε, εν κατακλείδι, μια Ευρώπη πιο δίκαιη, πιο ελεύθερη και πιο αλληλέγγυη.

<SPEAKER ID=94 NAME="Πρόεδρος">
Ευχαριστώ πολύ, Επίτροπε κύριε Oreja.
<P>
Η συζήτηση έληξε.
<P>
Η ψηφοφορία θα διεξαχθεί αύριο Πέμπτη, στις 11.00.

<CHAPTER ID=7>
Υπερβολικά ελλείμματα - Οικονομικές πολιτικές  (συνέχεια)
<SPEAKER ID=95 NAME="Πρόεδρος">
Η ημερήσια διάταξη προβλέπει τη συνέχεια της κοινής συζήτησης της έκθεσης (Α4-0181/97) του κ. Χριστοδούλου, της σύστασης για δεύτερη ανάγνωση (Α4-0172/97) του κ. Χριστοδούλου, και της έκθεσης (Α4-0184/97) της κ. Randzio-Plath, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τα υπερβολικά ελλείμματα και τις οικονομικές πολιτικές.

<SPEAKER ID=96 NAME="Θεωνάς">
Κύριε Πρόεδρε, στο ένα λεπτό που έχω, θα ήθελα να ευχαριστήσω τον κ. Χριστοδούλου και την κ. Randzio-Plath για τις προτάσεις τους σχετικά με την ανάδειξη του ρόλου των δημοσίων επενδύσεων σε μία περίοδο που η απρόσκοπτη κερδοσκοπική κίνηση του κεφαλαίου και η ανάθεση των πάντων στην αγορά χαρακτηρίζει την οικονομική και κοινωνική πολιτική της Ευρωπαϊκής 'Ενωσης.
<P>
Οι τροπολογίες του κ. Χριστοδούλου κινούνται σε θετική κατεύθυνση σε σχέση με τις θέσεις του Συμβουλίου, γι'αυτό και τις υποστηρίζουμε. Το ίδιο και αρκετές ιδέες της κ. RandzioPlath. Δεν αρκούν όμως οι προσπάθειες των εισηγητών για να κάνουν αποδεκτό το περιβόητο Σύμφωνο Σταθερότητας ή τις γενικές κατευθύνσεις οικονομικής πολιτικής. Τα οξύτατα προβλήματα ανάπτυξης, η μείωση των παραγωγικών επενδύσεων, η εκρηκτική άνοδος της ανεργίας, η επέκταση της φτώχειας και η πλήρης ανατροπή του συστήματος κοινωνικής προστασίας στην Ευρώπη θα συνεχισθούν με εντεινόμενους ρυθμούς. Η περιθωριοποίηση χωρών και οικονομιών, η απορρύθμιση των εργασιακών σχέσεων θα είναι το άμεσο αποτέλεσμα της προωθούμενης πολιτικής της Ευρωπαϊκής 'Ενωσης.
<P>
Είναι φανερό, κύριε Πρόεδρε, ότι αυτό το κοινωνικό και οικονομικό μοντέλο έρχεται σε πλήρη αντίθεση με τις προσδοκίες των εργαζομένων, γι'αυτό και θα παλέψουνε να το ανατρέψουνε. Εμείς θα ενισχύσουμε με κάθε τρόπο αυτόν τον αγώνα.

<SPEAKER ID=97 LANGUAGE="DE" NAME="Wolf">
Κύριε Πρόεδρε, αγαπητοί κυρίες και κύριοι συνάδελφοι, δικαιολογημένα πραγματευόμαστε, σε κοινή συζήτηση, το σύμφωνο σταθερότητας και τις γενικές οδηγίες για την οικονομική πολιτική. Ήδη από πέρυσι το Kοινοβούλιο τάχθηκε υπέρ μιας policy mix , που θα ξεπερνούσε τον φετιχισμό της σταθερότητας. O Lionel Jospin ετοιμάζεται, στη Γαλλία, να κερδίσει τις εκλογές με το αίτημα, μεταξύ άλλων, της ένταξης της ευρωπαϊκής πολιτικής σταθερότητας σε μια οικονομική κυβέρνηση. Nομίζω πως και η Eπιτροπή θα 'πρεπε επιτέλους να εγκαταλείψει τα νεοφιλελεύθερα πιστεύω, που αποδείχθηκαν άνθρακες, και αντί να συνεχίζει να δέχεται μια κατάσταση, στην οποία ένας αντιπληθωριστικός αγώνας δρόμου, συνδυαζόμενος με φορολογικό ντάμπινγκ, κατευθύνεται προς τα κάτω, να αναστρέψει την πορεία, πίσω ξανά στο Bruning Plus, σε μια κατάσταση και μια πολιτική πέρα από τον Keynes.
<P>
Mε τη διαίσθηση του τραπεζίτη, ο κ. Xριστοδούλου σωστά είδε ότι αυτό που είπε εδώ ένας συνάδελφος - όχι σήμερα, αλλά σε σχέση με τις αποφάσεις αυτές - είναι λάθος. Tο να λέμε ότι θα πρέπει να αναγνωρίζει κανείς και συμβολικά κείμενα, βλάπτει την αξιοπιστία, και η αξιοπιστία δεν επιτυγχάνεται με αυτόματες και μηχανικές μορφές, με την αντικατάσταση της πολιτικής από αλγόριθμους. Δεν μπορεί να επιτευχθεί με μια καταστροφική λιτότητα στις επενδύσεις. Θέλω να επισημάνω και κάτι ακόμη που είναι ακριβό για τον κ. Xριστοδούλου, και συγκεκριμένα την εδαφική ακεραιότητα. Aυτή θα έπρεπε να είναι ακριβή και για μας, ενόψει της ολοένα και πιο έντονης κοινωνικής διάσπασης στις χώρες μας.
<P>
Σε όποιον οικοδομεί πάνω σε μια πολιτική σταθερότητας, που δε στηρίζεται στη σταθεροποίηση της οικονομίας, σε μια οικο-κοινωνική ανάπτυξη και στην πραγματική οικονομική σύγκλιση, και δεν αποσκοπεί στο να ικανοποιηθούν επιτέλους τα αιτήματα που διατυπώθηκαν στο δέκατο κεφάλαιο της Λευκής Bίβλου του Nτελόρ, σ' αυτόν θα πρέπει να απαντήσουμε το εξής: Eκείνοι που θα σας βγάλουν έξω από 'δώ, βρίσκονται ήδη μπροστά στην πόρτα. Σήμερα τους είδαμε.

<SPEAKER ID=98 LANGUAGE="NL" NAME="Blokland">
Πρόεδρε, το Σύμφωνο Σταθερότητας θα πρέπει να εξαλείψει τα ανοίγματα προς μία ιδιαίτερα ευέλικτη δημοσιονομική πολιτική. Γιατί; Διότι σ'αυτή την περίπτωση, η ρήτρα no-bail-out στη Συνθήκη θα μοιάζει στην πραγματικότητα με μία χάρτινη τίγρη.
<P>
Είναι σαφές ότι η Ευρωπαϊκή Ένωση αναλαμβάνει ένα σημαντικό κίνδυνο, επιδιώκοντας να ακολουθήσει το χρονοδιάγραμμα για την ΟΝΕ, το οποίο περιλαμβάνεται στη Συνθήκη. Ορισμένα κράτη μέλη καταφεύγουν σε διάφορες λογιστικές ταχυδακτυλουργίες, προκειμένου να πληρούν τους κανόνες της ΟΝΕ. Αυτό φυσικά δεν έχει καμία σχέση με την πραγματική σύγκλιση. Και αυτό θα φανεί όταν η ΟΝΕ θα αποτελεί γεγονός. Είναι πιθανόν γύρω στο 1999 να εμφανιστεί μία οικονομική ύφεση και τότε πολλοί συμμετέχοντες στην ΟΝΕ θα παρουσιάσουν αρνητικούς αριθμούς. Σ'αυτή την περίπτωση θα καταβληθούν όλες οι προσπάθειες για να αποφευχθεί η επιβολή κυρώσεων.
<P>
Η υφιστάμενη διατύπωση του κανονισμού του Συμβουλίου δίνει τη δυνατότητα ταχυδακτυλουργικής απόδοσης του Ακαθάριστου Εγχώριου Προϊόντος. Για το λόγο αυτό, καταθέσαμε με τον συνάδελφο Peijs, εν προκειμένω, δύο τεχνικές τροπολογίες. Το Συμβούλιο θα πρέπει να ορίσει ρητώς τη μέθοδο υπολογισμού του ΑΕΠ, έτσι ώστε να αποφευχθούν ταχυδακτυλουργικά ευρήματα λογιστών.
<P>
Και είναι ανησυχητικό μήνυμα το γεγονός ότι η Ευρωπαϊκή Επιτροπή, μετά το Noordwijk, δεν έχει αναλάβει καμία δράση όσον αφορά τα στατιστικά στοιχεία. Η πορεία των ενεργειών για την εφαρμογή αυτού του κανονισμού συγκεντρώνει ήδη εξαρχής ελάχιστη εμπιστοσύνη. Θα μπορούσα να ζητήσω επειγόντως από τον Επίτροπο περισσότερο αξιόπιστη συμπεριφορά; Δεν μπορείτε να αναμένετε από έναν ευρωσκεπτικιστή να πιστέψει στα παραμύθια για το ευρώ και την ΟΝΕ. Δεν συναντώνται εύκολα Ολλανδοί, Γερμανοί ή Βέλγοι, οι οποίοι επιθυμούν να ανταλλάξουν το αξιόπιστο νόμισμά τους με ένα ιδιαίτερα ευάλωτο ευρώ.

<SPEAKER ID=99 LANGUAGE="DE" NAME="Lukas">
Κύριε Πρόεδρε, το σύμφωνο σταθερότητας ανακινεί ένα σωρό άλυτα προβλήματα που εκτείνονται από την ηθική της οικονομικής πολιτικής μέχρι τους θεσμικούς προβληματισμούς. H αυτόματη και η, κατά κανόνα, επιβολή κυρώσεων, με τη μορφή μιας άτοκης υποχρεωτικής κατάθεσης, η οποία αργότερα θα μετατρέπεται σε πρόστιμο, θα πρέπει να εγκριθεί, λόγω της αναγκαίας δημοσιονομικής πειθαρχίας. Mια υπέρμετρη ευελιξία θα άνοιγε διάπλατα την πόρτα σε ανεπιθύμητες υπεκφυγές. Eκείνο όμως που θα έπρεπε να απορριφθεί τελείως, είναι η πρόθεση της κατανομής του ποσού, που παρακρατείται από κάποιον παραβάτη με υπερβολικά δημοσιονομικά ελλείμματα, μεταξύ των κρατών μελών που δεν εμφανίζουν υπερβολικό δημοσιονομικό έλλειμμα και που στήριξαν την απόφαση επιβολής της κύρωσης.
<P>
Aυτός ο τρόπος ενέργειας θα «μύριζε» σχεδόν διανομή λείας. Aντί να δυσχεραίνουμε ακόμη περισσότερο την ούτως ή άλλως δύσκολη κατάσταση σε μια χώρα, θα πρέπει, αντίθετα, να αναζητηθούν τρόποι για να βοηθήσουμε τη χώρα αυτή, στο να ξεπεράσει τα προβλήματα, και υπό αυτή την έννοια ειδικά, θα πρέπει να χρησιμοποιηθεί το ποσό του προστίμου.
<P>
Aν θέλουμε να γίνει πραγματικότητα η Nομισματική Ένωση, μια διαρκής σταθερότητα αποτελεί απόλυτη ανάγκη. Kυρώσεις που θα αποφασίζονται από το Συμβούλιο, όσον αφορά αυτό το θέμα, θα ήταν τίγρης χωρίς δόντια, αν δεν είχαμε τη δυνατότητα να τις επιβάλουμε, που σημαίνει να μπορούμε τουλάχιστον να καλέσουμε το Eυρωπαϊκό Δικαστήριο. Aπό την άλλη μεριά, τα μέτρα αυτά μετά θα προχωρούσαν πολύ πιο πέρα από το συντονισμό της οικονομικής πολιτικής, όπως προβλέπεται στο άρθρο 103, πράγμα που θα σήμαινε μια τροποποίηση της Συνθήκης με όλες της τις συνέπειες.
<P>
Tο να θεσμοθετήσουμε μια σταθερή Nομισματική Ένωση, χωρίς ταυτόχρονη οικονομική συνεργασία και συντονισμό, δύσκολα μπορεί να το διανοηθεί κανείς. Όποιος λέει Nαι στη Nομισματική Ένωση θα πρέπει να πει Nαι και στις αναγκαίες προϋποθέσεις για την υλοποίηση και τη συντήρησή της. Για κάτι τέτοιο όμως απαιτείται μια νέα, παρεμβατική οικονομική και δημοσιονομική συνιστώσα, η οποία θα αλλάξει τη βασική νομοθεσία και συνεπώς, σύμφωνα με το άρθρο N, θα έπρεπε να πραγματευθεί από τα εθνικά κοινοβούλια.

<SPEAKER ID=100 LANGUAGE="NL" NAME="van Velzen, Wim">
Πρόεδρε, κατ'αρχήν, θα ήθελα να ασκήσω κριτική στη συνηγορία της Επιτροπής, και τώρα του Συμβουλίου, για την ενίσχυση των περιφερειακών διαφορών όσον αφορά τους μισθούς στο εσωτερικό της Ένωσης. Πραγματικά, δεν αντιλαμβάνομαι γιατί η Επιτροπή επιθυμεί αυτό και τι επιδιώκει μέσω αυτού. Μπορώ να υποθέσω ότι όλοι είναι εντυπωσιασμένοι από τα προβλήματα στη Γερμανία μετά το Wiedervereinigung . Αλλά νομίζω ότι είναι υπερβολικό να επιδιώκουμε τα προβλήματα, τα οποία αντιμετωπίζονται εκεί, να γενικευθούν στο πλαίσιο μιας κοινής ευρωπαϊκής πολιτικής. Επίσης, με εκπλήσσει το γεγονός ότι στις προτάσεις απουσιάζει οποιοδήποτε πλαίσιο, εντός του οποίου θα πρέπει να συμβεί αυτό. Ακόμη και κατά τη συζήτηση την προηγούμενη φορά, η Επιτροπή απέφυγε να αναφερθεί στο πλαίσιο, εντός του οποίου θα κινηθεί αυτή η πολιτική.
<P>
Η υπόθεση είναι ακόμη σοβαρότερη, καθώς γνωρίζουμε ότι μετά την ΟΝΕ αναμένεται ότι η πίεση του ανταγωνισμού μεταξύ των κρατών μελών θα επικεντρωθεί περισσότερο από το αναμενόμενο στην κοινωνική ασφάλιση και το ύψος των μισθών. Βάσει αυτού, αντιλαμβάνομαι ότι η Επιτροπή επιδιώκει να επεκτείνει τον ανταγωνισμό, ο οποίος υφίσταται τώρα μεταξύ των κρατών μελών και ακόμη στο εσωτερικό των κρατών μελών, και μεταξύ των περιφερειών μετά την εγκαθίδρυση της ΟΝΕ. Θα εκτιμούσα ιδιαίτερα εάν η Επιτροπή καθιστούσε σαφή την πολιτική, την οποία υποστηρίζει, καθώς και την πολιτική την οποία επιδιώκει.
<P>
Γνωρίζετε ότι η μετεγκατάσταση των επιχειρήσεων στους κόλπους της Ένωσης είναι αδιαμφισβήτητη και κυρίως η μετεγκατάσταση στο εσωτερικό της Ένωσης και όχι στο εξωτερικό της. Πολλές από αυτές τις μετεγκαταστάσεις επιχειρήσεων σχετίζονται με τον ανταγωνισμό και το ντάμπινγκ. Η Hoover μετεγκαταστάθηκε στην Αγγλία, επειδή εκεί οι άνθρωποι ήταν σε αδιέξοδο και δέχθηκαν μισθούς χαμηλότερους από το κανονικό, καθώς και κοινωνικές συνθήκες πολύ χειρότερες από το υπόλοιπο της Αγγλίας. Και οι άνθρωποι αποδέχθηκαν αυτό γιατί δεν είχαν άλλη διέξοδο. Και αυτό συμβαίνει στο πλαίσιο μιας πολιτικής, για την οποία διαθέτουμε εν πάση περιπτώσει ένα level playing field μέτρων. Αυτό το πλαίσιο απουσιάζει πλήρως από την προσέγγιση της Επιτροπής, και υπό τις συνθήκες που αυτή έχει διατυπωθεί, το Κοινοβούλιο μπορεί να την απορρίψει πλήρως.

<SPEAKER ID=101 LANGUAGE="FI" NAME="Ilaskivi">
Aξιότιμε κύριε Πρόεδρε, ο συνάδελφος κύριος Χριστοδούλου έχει εκπονήσει μία ιδιαιτέρως ενδιαφέρουσα έκθεση σχετικά με την οικονομική πολιτική με το περιεχόμενο της οποίας συμφωνώ σε γενικές γραμμές. Παρόλο αυτό ένα σημείο της πρέπει να εξετασθεί με μεγαλύτερη προσοχή.
<P>
Η έκθεση επισημαίνει ότι πρέπει, οπωσδήποτε, να τηρηθεί το όριο του 3 % για τα ελλείμματα του προϋπολογισμού. Πρώτον, το όριο του 3 %, η υπέρβαση του οποίου τιμωρείται με επιβολή αυστηρού προστίμου - τόκου, έχει επιλεγεί κατά τρόπο αυθαίρετο. Το όριο αυτό θα μπορούσε να ανέρχεται σε 4 %, σε 2, 5 % ή και σε 0 %. Γι΄ αυτό και πρέπει να υιοθετηθεί ένας σχετικά ποιό ευέλικτος τρόπος αντιμετώπισης του ζητήματος.
<P>
Δεύτερον, μετά την ολοκλήρωση του τρίτου σταδίου της ΟΝΕ δεν θα χαράσσεται, πλέον, στα κράτη μέλη οικονομική πολιτική προοριζομένη να εφαρμοσθεί σε εθνικό επίπεδο. Στο μέλλον οι ισοτιμίες μεταξύ των ευρωπαϊκών νομισμάτων θα παραμένουν σταθερές. Η Κεντρική Ευρωπαϊκή Τράπεζα θα συντονίζει την νομισματική πολιτική. Το μοναδικό εναπομείναν όπλο θα είναι τότε η πολιτική στον τομέα του προϋπολογισμού. Δεδομένης της ανάγκης χρηματοδότησης των επενδύσεων που συμβάλλουν στην βελτίωση της απασχόλησης, τα κράτη εκείνα των οποίων το δημόσιο χρέος κειμαίνεται σε χαμηλά επίπεδα, θα πρέπει να έχουν τη δυνατότητα να εφαρμόζουν μία ποιό ευέλικτη πολιτική στον τομέα του προϋπολογισμού. Για αυτό και είχα προτείνει στην Επιτροπή Οικονομικής Πολιτικής μία προσθήκη η οποία, όμως, απερρίφθη. Η προσθήκη αυτή είχε ως ακολούθως: » Καλεί το Συμβούλιο και την Επιτροπή να παρακολουθούν εκ του σύνεγγυς τις εξελίξεις που σημειώνονται στα διάφορα κράτη μέλη εν σχέσει με το έλλειμμα του προϋπολογισμού τους με σκοπό να δίδεται, όταν τούτο κρίνεται αναγκαίο, η δυνατότητα για υπέρβαση του ορίου του 3 % ως προς το έλλειμμα προκειμένου να αντιμετωπισθούν ιδιαίτερα μεγάλες οικονομικές ανωμαλίες και υψηλή μαζική ανεργεία στα κράτη μέλη με την προϋπόθεση, όμως, ότι το έλλειμμα αυτό δεν θα υπερβεί συνολικά, καθ΄όλην τη διάρκεια των διακυμάνσεων, το ποσοστό αυτό».
<P>
Κατά την ανταλλαγή απόψεων σχετικά με την έκθεση Φουρσάν στην οποία έχω προτείνει ορισμένες τροποποιήσεις οι οποίες έχουν εγκριθεί, στα πλαίσια της οποίας το σχετικό θέμα θα επανεξετασθεί αργότερα, θα υποστηρίξω τις απόψεις του συναδέλφου κυρίου Χριστοδούλου. Παρόλο που το ποσοστό ανεργίας δεν αποτελεί κριτήριο σύγκλισης, εμείς, οι βουλευτές του Κοινοβουλίου, θα έπρεπε να μεριμνούμε ιδιαιτέρως για την πολιτική απασχόληση.

<SPEAKER ID=102 LANGUAGE="ES" NAME="Gasςliba i Bφhm">
Κύριε Πρόεδρε, κύριοι βουλευτές, η Ομάδα μας συμφωνεί με τη βασική ανάλυση που παρουσίασε η Επιτροπή σε σχέση με τους μεγάλους προσανατολισμούς των πολιτικών των Κρατών μελών και της Κοινότητας, που είναι και το θέμα στο οποίο θα αναφερθώ εκτενέστερα.
<P>
Πιστεύουμε ότι πρέπει να εμβαθυνθούν ορισμένες πτυχές. Η υλοποίηση της Οικονομικής και Νομισματικής Ένωσης και η εισαγωγή του ενιαίου νομίσματος καθιστούν αναγκαίο να διαθέτουμε μια πραγματική οικονομική και νομισματική πολιτική σε επίπεδο Ευρωπαϊκής Ένωσης. Η Επιτροπή φάνηκε εξαιρετικά επιφυλακτική απέναντι σε αυτό και είναι απαραίτητο με τις επόμενες προτάσεις της να μας προσφέρει πλέον κάποιες κατευθυντήριες γραμμές για μια πραγματική οικονομική και νομισματική πολιτική σε επίπεδο Ένωσης σύμφωνα με την ύπαρξη μιας Οικονομικής και Νομισματικής Ένωσης και ενός ενιαίου νομίσματος.
<P>
Και εμείς επίσης ζητάμε ιδιαίτερη προσοχή για την προώθηση κάποιων ευνοϊκών συνθηκών ώστε να διαθέτουμε ένα πιο ανταγωνιστικό παραγωγικό σύστημα, δεν συμφωνούμε όμως με τα μέσα που προτείνει η συνάδελφος κ. Randzio-Plath. Πιστεύουμε ότι δεν είναι μέσω της προώθησης με τρόπο που ενέχει διακρίσεις των δημοσίων επενδύσεων ή μιας μεγαλύτερης παρέμβασης από πλευράς του δημοσίου τομέα -κάτι που θα οδηγούσε εξάλλου σε ελλείμματα ανεπιθύμητα και αδύνατα στο εσωτερικό της Οικονομικής και Νομισματικής Ένωσης- ούτε μέσω μιας διάκρισης σε επίπεδο δημοσίων επενδύσεων που θα επιτευχθεί ένα καλύτερο παραγωγικό σύστημα που να είναι ανταγωνιστικό σε διεθνές επίπεδο και να οδηγήσει στη δημιουργία θέσεων απασχόλησης.
<P>
Πιστεύουμε αντίθετα ότι οφείλουμε να εμβαθύνουμε σε ένα πλαίσιο πιο ανοιχτό, πιο ανταγωνιστικό, με ένα σύστημα που να οδηγεί στην προαγωγή της ιδιωτικής πρωτοβουλίας, των ιδιωτικών επενδύσεων και της επιχειρηματικής πρωτοβουλίας. Έτσι είναι που θα μπορέσουν να δημιουργηθούν θέσεις απασχόλησης και να επιτευχθεί μεγαλύτερη οικονομική πρόοδος.

<SPEAKER ID=103 NAME="Κατηφόρης">
Κύριε Πρόεδρε, είναι λυπηρό ότι οι γενικές κατευθυντήριες γραμμές για την οικονομία διαπράττουν παράβαση καθήκοντος. Είναι καθήκον του Συμβουλίου να διαπιστώσει την αποτυχία μιας πολιτικής όταν η αποτυχία αυτή έχει επέλθει. Η πολιτική της απασχόλησης στην Ευρωπαϊκή 'Ενωση, που η πιο ολοκληρωμένη διατύπωσή της δόθηκε από την Λευκή Βίβλο για την ανταγωνιστικότητα, την παραγωγικότητα και την απασχόληση, έχει αποτύχει οικτρά.
<P>
Επρόκειτο το 2000 να έχουμε μειώσει την ανεργία στο ήμισυ σε σχέση με το 1995. Το 2000 έχει περίπου φθάσει, η ανεργία δεν έχει μειωθεί, ούτε πρόκειται να μειωθεί. Το λιγότερο που θα περίμενε κανείς να κάνουν οι γενικές κατευθυντήριες γραμμές ήταν να δώσουν ένα έντονο σήμα κινδύνου και να διαπιστώσουν την αποτυχία. Αντί γι'αυτό, επαναλαμβάνουν την γνωστή απολογητική υπέρ μιας πολιτικής υπερβολικά περιοριστικής, που το Σύμφωνο Σταθερότητας τώρα μας υπόσχεται να την διαιωνίσει.
<P>
Είναι φανερό ότι έχουμε φθάσει στο σημείο να διεξάγουμε διάλογο κωφών, κύριε Πρόεδρε. Αλλά όταν οι επίσημοι χάνουν την ακοή τους, στη Δημοκρατία χάνουν τα αξιώματά τους. 'Ηδη έπεσε ένας πρωθυπουργός που είχε χάσει την ακοή του, θα πέσουν και άλλοι και θα έλθει και η δική σας η σειρά, κύριε Επίτροπε, και τότε ίσως θα μπορέσουμε να συνεννοηθούμε σαν απλοί πολίτες και όχι σαν αξιωματούχοι.

<SPEAKER ID=104 LANGUAGE="DE" NAME="Ettl">
Κύριε Πρόεδρε, μετά τις δηλώσεις του Eπιτρόπου σήμερα, είναι πράγματι απαραίτητο πάλι να επισημάνουμε ότι εμείς εδώ στην Eυρώπη έχουμε πάνω από 20 εκατομμύρια ανέργους, ότι ένας στους πέντε νέους είναι άνεργος και κανείς δεν βρίσκει δουλειά, και ότι η σύσταση της Eπιτροπής, για τους γενικούς προσανατολισμούς της οικονομικής πολιτικής, μπορεί πράγματι να χαρακτηριστεί σαν «χωρίς δόντια». Aυτό, αλήθεια, δεν μπορεί να αποτελεί προοπτική για τους εργαζόμενους της Eυρώπης. Γι' αυτό και, προκειμένου να προβληθεί και πάλι το θέμα της απασχόλησης, κάλεσαν σήμερα τα συνδικάτα της Eυρώπης σε κινητοποιήσεις. Eίναι μια κραυγή, μια προειδοποίηση, την οποία εμείς, ως βουλευτές, θα πρέπει να την πάρουμε πολύ στα σοβαρά, προκειμένου να εξασφαλίσουμε την κοινωνική σταθερότητα και την κοινωνική ειρήνη.
<P>
Δικαιολογημένα το αίτημα των συνδικάτων, που απευθύνεται προς το Αμστερνταμ, είναι να καλυφθούν οι παραλείψεις του Mάαστριχτ. Tο να επικεντρώσουμε τα πάντα, αποκλειστικά στη νομισματική αξία, στη σταθερότητα και στη σταθεροποίηση των δημοσίων προϋπολογισμών, είναι πολύ λίγο. Aν δεν καταφέρουμε να κάνουμε το Συμβούλιο να συμπεριλάβει μια ενεργό πολιτική για την απασχόληση, στους γενικούς προσανατολισμούς της οικονομικής πολιτικής, αν δεν καταφέρουμε να δημιουργήσουμε μια policy mix στην οικονομική πολιτική, σύμφωνα με το άρθρο 3, προκειμένου να πετύχουμε μια ανάπτυξη που θα έχει θετικές επιπτώσεις στην απασχόληση, θα έχουμε μια οπισθοδρόμηση στην Eυρώπη, και θα αντιμετωπίσουμε διενέξεις.
<P>
Eπιδοκιμάζω εδώ την ξεκάθαρη γλώσσα της εισηγήτριας και τα αιτήματά της για μεγαλύτερες δεσμεύσεις στο θέμα αυτό, για τις οποίες, προφανώς, δεν είναι σε θέση να φροντίσει η Eπιτροπή.

<SPEAKER ID=105 LANGUAGE="PT" NAME="Torres Marques">
Κύριε Πρόεδρε, ο Επίτροπος κ. de Silguy ολοκλήρωσε σήμερα το λόγο του λέγοντας ότι δεν δημιουργούνται θέσεις απασχόλησης με διάταγμα. Θα ήθελα να του υπενθυμίσω ότι, αντιθέτως, μπορεί να δημιουργηθεί ανεργία με διάταγμα, και αυτό είναι που εμείς, οι σοσιαλιστές, θέλουμε να αποφύγουμε.
<P>
Το σύμφωνο σταθερότητας δεν προβλεπόταν στη Συνθήκη του Μάαστριχτ, ούτε ήταν απαραίτητο κατά τη γνώμη μας. Αυτά που περιλαμβανόταν εκεί περιόριζαν ήδη συνετά τον τρόπο με τον οποίο πρέπει να εξελιχθεί η οικονομική κατάσταση των χωρών που θα προσχωρήσουν στο ΕΥΡΩ. Για να γίνει πολιτικώς πιο αποδεκτό το σύμφωνο αυτό, το οποίο δεν έχει νομική βάση, το Συμβούλιο πρόσθεσε στον τίτλο, δίπλα στο «σταθερότητα», τη λέξη «ανάπτυξη» χωρίς, ωστόσο, να αλλάξει το περιεχόμενο του εγγράφου.
<P>
'Ομως αυτό που απαιτούμε είναι να γίνουν αποδεκτές οι προτάσεις που υποβλήθηκαν και που περιλαμβάνονται στις εκθέσεις Χριστοδούλου και Randzio-Plath, καθώς και η μεγαλύτερη επικέντρωση στην απασχόληση. Το σύμφωνο σταθερότητας προτείνει ποινές και πρόστιμα αυτόματου χαρακτήρα που θεωρούμε απαράδεκτα.
<P>
Η θεσμοποίηση μίας διαδικασίας διαοργανικής λήψης αποφάσεων, όπως αυτή που προτείνει η συνάδελφος κ. Randzio Plath, όπου θα συμμετέχει το Συμβούλιο, η Επιτροπή και το Ευρωπαϊκό Κοινοβούλιο, θα προσφέρει στους πολίτες της Ευρώπης την εγγύηση ότι η αυστηρότητα θα συνδυάζεται με την ανάπτυξη και τη δημιουργία θέσεων απασχόλησης.

<SPEAKER ID=106 NAME="de Silguy">
Κύριε Πρόεδρε, θα προσπαθήσω να απαντήσω σε δύο μέρη σε όλα τα ερωτήματα που μου ετέθησαν στη διάρκεια της συζήτησης. Θα απαντήσω κατά σειρά σε κάθε ερώτημα και παρακαλώ τους αξιότιμους βουλευτές να με συγχωρήσουν εάν, στο χρόνο που μου έχει διατεθεί, δεν έχω το χρόνο να απαντήσω με ακρίβεια σε όλα τα ερωτήματα.
<P>
Κυρία Randzio-Plath -στο θέμα αυτό απαντώ επίσης στον κ. Ettl-, η Επιτροπή έχει ήδη περιλάβει στην πρότασή της σχετικά με τους γενικούς προσανατολισμούς πολλά στοιχεία από το ψήφισμά σας σχετικά με την ετήσια οικονομική έκθεση. Σας υπενθυμίζω ότι, κατόπιν δικού σας αιτήματος, πραγματοποιήσαμε άτυπες διαβουλεύσεις πριν ακόμη από την υποβολή της πρότασής μας. Τώρα οι γενικοί προσανατολισμοί έχουν χαραχθεί και η σύσταση είναι έτοιμη. Η συζήτηση έχει μετατεθεί πλέον, θα έλεγα, σε επίπεδο Συμβουλίου. Πιστεύω δε ότι, για να επιτευχθούν τα αποτελέσματα που συστήνει το Κοινοβούλιο, είναι πρακτικότερο και αποτελεσματικότερο να στηριχθούν οι προτάσεις της Επιτροπής ώστε να μη δημιουργηθεί ο κίνδυνος, όπως πέρισυ, να υιοθετήσει το Συμβούλιο μία πιο ανελαστική στάση από αυτήν που επιδιώκετε.
<P>
Κύριε Χριστοδούλου, θα απαντήσω στο πρόβλημα που θέσατε σχετικά με το δεύτερο μέρος της τροπολογίας 4. Αφού επανεξέτασα και μελέτησα ξανά το ερώτημά σας, κατά τη διακοπή της συνεδρίασης, μπορώ να σας πω ότι η Επιτροπή δεν μπορεί να δεχθεί το μέρος αυτό της τροπολογίας 4. Πρόκειται για υποκειμενική αξιολόγηση που δεν έχει θέση σε ένα κείμενο κανονιστικού χαρακτήρα. Επιπλέον, θα έλεγα ότι η έννοια περιλαμβάνεται ήδη στη διατύπωση της αιτιολογικής σκέψης 10. Τέλος, κ. Χριστοδούλου, η έκφραση «αδικαιολόγητες πιέσεις» είναι, κατά τη γνώμη μου, ασκόπως προκλητική και με εκπλήσσει το γεγονός ότι ένας παλαιός και επιφανής διοικητής κεντρικής τράπεζας ενέδωσε σε παρόμοιους πειρασμούς.
<P>
Κύριε Donnelly, θα ήθελα κατ'αρχάς να διευκρινίσω ότι κατά τη γνώμη μου η Επιτροπή δεν εφείσθη κόπων προκειμένου να επιτύχει τη συμμετοχή του Ευρωπαϊκού Κοινοβουλίου στην προπαρασκευή του συμφώνου σταθερότητας και οικονομικής μεγέθυνσης. Όπως υπολόγισα, σήμερα είναι η έκτη φορά από τον περασμένο Φεβρουάριο που προσέρχομαι ενώπιον του Κοινοβουλίου ή ενώπιον των επιτροπών του. Προσθέτω δε ότι οι συνεδριάσεις που πραγματοποιούνται στο πλαίσιο του τριμερούς διαλόγου οφείλονται στις ενέργειες της Επιτροπής. Προσθέτω επίσης ότι οι τροπολογίες που έκανε δεκτές η Επιτροπή μετά την πρώτη ανάγνωση από το Κοινοβούλιο, ενσωματώθηκαν στο κείμενο της Επιτροπής και έγιναν δεκτές από το Συμβούλιο. Δεν καταλαβαίνω για ποιο λόγο θα υπήρχε διαφορετική εξέλιξη με τη δεύτερη ανάγνωση.
<P>
Επιτρέψτε μου, κ. Donnelly, να σας πω ότι δεν συμμερίζομαι την άποψή σας σχετικά με τις αποπληθωριστικές συνέπειες του προγράμματος σταθερότητας και οικονομικής μεγέθυνσης. Η δημοσιονομική εξυγίανση, στο πλαίσιο της παρατηρούμενης ανάκαμψης, ευνοεί τη λεγόμενη στην οικονομική διάλεκτο συρροή (crowding-in ) επενδύσεων. Οι κεφαλαιουχικές επενδύσεις θα αυξηθούν από 4, 8 % το 1997 σε 6, 3 % το 1998. Σας υπενθυμίζω ότι εξέλιξη των επενδύσεων της τάξεως του 6 με 7 % ετησίως επιτρέπει τη στήριξη μεσοπρόθεσμης οικονομικής μεγέθυνσης ύψους 3 έως 3, 5 %, η οποία με τη σειρά της επιτρέπει αύξηση της απασχόλησης κατά 1 έως 1, 5 %.
<P>
Το σύμφωνο σταθερότητας και οικονομικής μεγέθυνσης παρέχει τελικά περιθώρια ευελιξίας που δεν υπήρχαν και επιτρέπει την αποφυγή της υπερβολικής επιβάρυνσης της νομισματικής πολιτικής, γεγονός που θα οδηγούσε ασφαλώς στη χρησιμοποίηση πολύ περιοριστικών μέσων οικονομικής πολιτικής. Προσθέτω ότι το σύμφωνο σταθερότητας επιτρέπει τη δημοσιονομική ευελιξία, στο βαθμό που, όταν οι διαρθρωτικοί προϋπολογισμοί είναι ισορροπημένοι, επιτρέπει κατά τις περιόδους κάμψης την εφαρμογή αυτόματων σταθεροποιητικών παραγόντων. Ομιλώ με οικονομικούς όρους, αλλά με απλούστερα λόγια το θέμα μας είναι η εξεύρεση τρόπων χρηματοδότησης των επενδύσεων, δημόσιων ή ιδιωτικών, τη στιγμή που σήμερα, λόγω του ύψους των ελλειμμάτων που εξακολουθούν να υφίστανται, το ήμισυ και πλέον της αποταμίευσης των νοικοκυριών απορροφάται από τη χρηματοδότηση του χρέους. Ναι στη χρηματοδότηση των επενδύσεων, ναι και στη μείωση των δημόσιων ελλειμμάτων που θα επιτρέψει τη χρησιμοποίηση των χρημάτων αυτών για τη χρηματοδότηση των επενδύσεων και όχι για τη χρηματοδότηση των κρατικών χρεών.
<P>
Μπορώ να σας διαβεβαιώσω, κ. Donnelly, ότι η Επιτροπή αναλαμβάνει τις ευθύνες της. Τις ανέλαβε υποβάλλοντας το Πράσινο Βιβλίο. Τις ανέλαβε υποβάλλοντας τους κανονισμούς σχετικά με το σύμφωνο σταθερότητας και οικονομικής μεγέθυνσης. Τις ανέλαβε υποβάλλοντας τους κανονισμούς σχετικά με το νομικό καθεστώς. Τέλος, τις ανέλαβε στο πλαίσιο του διοργανικού διαλόγου προκειμένου να προβάλει, στο μέτρο του δυνατού, τις απόψεις του Κοινοβουλίου.
<P>
Κύριε von Wogau, ο χρυσός κανόνας για τις δημόσιες επενδύσεις, που μόλις αναφέρατε, θα έχει επιτευχθεί το 1998. Βάσει των προβλέψεών μας, εάν η ασκούμενη πολιτική παραμείνει αμετάβλητη, τα δημόσια ελλείμματα θα ανέλθουν το 1998 σε 2, 5 % και η αύξηση των δημόσιων επενδύσεων θα ανέλθει στο 2, 5 % έως 2, 8 %. Κατά τα λοιπά, αγαπητέ φίλε, πιστεύω ότι απάντησα κατά την εισαγωγική μου παρέμβαση στα τρία σημεία που θίξατε.
<P>
Κύριε Giansily, συμφωνώ με την ανάλυσή σας σχετικά με την πολιτική σταθερότητας και οικονομικής μεγέθυνσης. Θα έλεγα στον κ. Cox ότι ενστερνίζομαι επίσης την ανάλυσή του, που εξάλλου είναι ίδια με εκείνη του κ. von Wogau, και ότι, όσον αφορά τα πρόστιμα, πιστεύω ότι του έχω απαντήσει κατά την εισαγωγική μου παρέμβαση, όπως και στον κ. Lukas.
<P>
Κύριε Wolf, πιστεύω ότι ο συνδυασμός μέσων οικονομικής πολιτικής επιτρέπειτην υπέρβαση αυτού που ονομάζετε φετιχισμό της σταθερότητας. Επαναλαμβάνω για άλλη μία φορά ότι η χαλάρωση του συνδυασμού μέσων οικονομικής πολιτικής ευνοεί την οικονομική μεγέθυνση και την απασχόληση, διότι επιτρέπει τη χαλάρωση των νομισματικών όρων. Η χαλάρωση του συνδυασμού μέσων οικονομικής πολιτικής δεν δημιουργεί αντίφαση μεταξύ του στόχου της σταθερότητας και των δημοσιονομικών και μισθολογικών εξελίξεων. Σήμερα τείνουμε προς έναν παρόμοιο συνδυασμό μέσων οικονομικής πολιτικής. Ως προς την οικονομική κυβέρνηση -δεν διακρίνομαι από λεκτικό φετιχισμό, καθένας μπορεί να χρησιμοποιεί τις εκφράσεις που θέλει: δεν έχει σημασία αν μία γάτα είναι γκρίζα ή μαύρη, από τη στιγμή που πιάνει τα ποντίκια- πιστεύω ότι αυτό που έχει σημασία σήμερα, κ. Wolf, είναι να υλοποιήσουμε τις αποφάσεις μας. Δημιουργήσαμε μέσα οικονομισμού συντονισμού. Τώρα επαφίεται στους πολιτικούς να δώσουν πρακτικό περιεχόμενο και να υλοποιήσουν τους μηχανισμούς που έχουμε συστήσει.
<P>
Κύριε Blokland, θα ήθελα να αναφέρω ότι υπάρχουν ορισμένοι κανόνες σχετικά με ένα σημαντικό σημείο που θίξατε και το οποίο αφορά αυτό που ονομάζετε λογιστικές πιρουέτες. Δεν ισχύει ο νόμος της ζούγκλας στον τομέα αυτόν. Οι κανόνες αυτοί είναι το ευρωπαϊκό σύστημα εθνικών λογαριασμών, το SEC 79 συγκεκριμένα, καθώς και μία οδηγία σχετικά με το ΑΕΠ. Τα μέσα αυτά ορίζουν επαρκώς το ΑΕΠ και δεν χρειάζεται να προστεθεί τίποτα σχετικό στο σύμφωνο σταθερότητας και οικονομικής μεγέθυνσης. Η Επιτροπή στηρίζει απόλυτα τις προσπάθειες των στατιστικολόγων που αποσκοπούν στη βελτίωση του τρόπου υπολογισμού του ΑΕΠ. Πρόκειται για σημαντική εργασία. Πιστεύω ότι δεν είναι σκόπιμο να περιληφθούν οι εργασίες αυτές στο σύμφωνο σταθερότητας. Υποστηρίζετε, εξάλλου, ότι η κοινή γνώμη δεν θα πιστέψει στο ευρώ. Μπορώ όμως να σας διαβεβαιώσω ότι η κοινή γνώμη πιστεύει στο ευρώ, εάν κρίνουμε τουλάχιστον από τις δημοσκοπήσεις που παρακολουθούμε τακτικά.
<P>
Κύριε van Velzem, αναφερθήκατε στο πολύ ενδιαφέρον πρόβλημα της περιφερειακής διαφοροποίησης των μισθών. Πιστεύω ότι πρόκειται για έναν φυσιολογικό οικονομικό μηχανισμό, που δεν αμφισβητείται από κανέναν οικονομολόγο. Η καλύτερη απόδειξη είναι ότι, εάν δεν υπήρχε περιφερειακή διαφοροποίηση των μισθών, θα υπήρχε μεγάλη περιφερειακή ανεργία. Έχω κατά νου κυρίως το Mezzogiorno. Εξάλλου, μάλλον δεν είναι τυχαίο το γεγονός ότι οι ιταλικές συνδικαλιστικές οργανώσεις αναγνώρισαν πρόσφατα και δέχθηκαν αυτή την περιφερειακή διαφοροποίηση.
<P>
Κύριε Ilaskivi, θέλετε να μάθετε για ποιον λόγο αποφασίστηκε το ποσοστό του 3 %. Υπάρχουν πολλές αιτίες. Μία που μου έρχεται στο νου είναι ότι όταν η ονομαστική ανάπτυξη ανέρχεται στο 5 %, δηλαδή η πραγματική ανάπτυξη ανέρχεται στο 3 % και η αποπληθωρισμένη στο 2 %, για να διατηρηθεί το χρέος στο 60 % του ΑΕΠ, το δημόσιο έλλειμμα δεν πρέπει να υπερβαίνει το 3 %. Ωστόσο, τα νούμερα έχουν μικρή σημασία. Προσωπικά πιστεύω ότι το 3 % για το δημόσιο έλλειμμα είναι ήδη υψηλό ποσοστό, διότι για πολλά κράτη μέλη τούτο σημαίνει ότι οι ετήσιες κρατικές δαπάνες υπερβαίνουν κατά 20 % τα κρατικά έσοδα. Προκαλώ οποιαδήποτε επιχείρηση, μεγάλη ή μεσαία, να επιβιώσει δαπανώντας 20 % περισσότερα από όσα κερδίζει.
<P>
Κύριε Ilaskivi, θέσατε επίσης το πρόβλημα της προσαρμογής σε περίπτωση ασύμμετρων κλυδωνισμών. Γνωρίζετε ότι τα τελευταία 25 χρόνια οι ασύμμετροι κλυδωνισμοί εντάθηκαν κατά πολύ λόγω της ύπαρξης διαφορετικών πολιτικών. Τούτο δεν θα είναι πλέον δυνατό στην οικονομική και νομισματική ένωση. Στο πλαίσιο του καθεστώτος διασταύρωσης θα αρκούν οι δημοσιονομικοί σταθεροποιητικοί παράγοντες, οι πολιτικοί σταθεροποιητικοί παράγοντες και η μισθολογική προσαρμογή.
<P>
Κύριε Gasoliba I Bφhm, δεν μπορώ να συμφωνήσω απόλυτα με τον ισχυρισμό σας ότι δεν πρέπει να τονώσουμε την οικονομική μεγέθυνση μέσω των δημόσιων επενδύσεων και δεν ξέρω εάν τούτο θα ευχαριστούσε την κ. Randzio-Plath. Πρέπει να προφυλάξουμε τις δημόσιες επενδύσεις και τα μεγάλα δίκτυα. Κατέδειξα προ ολίγου, στην εισαγωγική μου παρέμβαση, ότι το μέλλον των επόμενων γενεών, το μέλλον των χωρών μας βασίζεται σε ορισμένες περιπτώσεις στις μεγάλες δημόσιες επενδύσεις, τις οποίες μπορούν ή πρέπει να πραγματοποιήσουν μόνο τα κράτη και στις οποίες πρέπει να συνεισφέρουμε σε κάθε περίπτωση. Ωστόσο, η Επιτροπή αναγνωρίζει ότι οι δημόσιες επενδύσεις επλήγησαν τα τελευταία χρόνια και δεν μπορεί παρά να εκφράσει τη λύπη της για το γεγονός ότι το Συμβούλιο δεν ακολουθεί τις προτάσεις της σχετικά με τα μεγάλα δίκτυα.
<P>
Πιστεύω ότι έχω απαντήσει σε όλα σχεδόν τα ερωτήματά σας. Επιτρέψτε μου, εν κατακλείδι, να απαντήσω σε ορισμένες ανησυχίες που εκφράστηκαν, ιδιαίτερα στο τέλος, από την κ. Torres Marques, τον κ. Ettl και τον κ. Κατηφόρη. Κατ'αρχάς, το σύμφωνο σταθερότητας δεν είναι τίποτε περισσότερο και τίποτε λιγότερο από τη Συνθήκη του Μάαστριχτ. Η Επιτροπή μερίμνησε ιδιαίτερα, κατά τις διαπραγματεύσεις της, να μην προστεθεί τίποτε περισσότερο από όσα προβλέπονται στη Συνθήκη. Το σύμφωνο σταθερότητας και οικονομικής μεγέθυνσης περιλαμβάνει τελικά δύο κανονισμούς, έναν που βασίζεται στο άρθρο 103.5 και έναν που βασίζεται στο άρθρο 104, στόχος των οποίων είναι να καταστούν εφαρμόσιμες οι διατάξεις της Συνθήκης και τελικά να δημιουργηθεί απλούστατα ο «εσωτερικός κανονισμός» που θα διέπει το ευρώ.
<P>
Ολοκληρώνω λέγοντας ότι το πραγματικό πρόβλημα σήμερα είναι η ανεργία. Το γνωρίζουμε πολύ καλά. Δεν είναι δυνατόν όμως να δημιουργήσουμε εκ του μηδενός θέσεις εργασίας. Δεν μπορούμε να δημιουργήσουμε θέσεις εργασίας, συμπεριλαμβανομένων των θέσεων εργασίας για τους νέους, παρά μόνον εάν αποκτήσει η Ευρώπη τις απαραίτητες συνθήκες για την υγιή και βιώσιμη οικονομική μεγέθυνση. Χάρη στην ακολουθούμενη στρατηγική, εδώ και μερικά χρόνια δημιουργήσαμε προοδευτικά αυτό το πλαίσιο αυτό. Τώρα πρέπει να συνεχίσουμε αυτή την προσπάθεια με επιστέγασμα την καθιέρωση του ευρώ που θα διασφαλίσει μόνιμα αυτό το πλαίσιο σταθερότητας και οικονομικής μεγέθυνσης -δεν υπάρχει αντινομία μεταξύ των δύο αυτών λέξεων-, αλλά ταυτόχρονα δεν πρέπει να λησμονούμε ότι πρέπει επίσης να αναλάβουμε τις ευθύνες μας σχετικά με τη διαρθρωτική ανεργία. Για το λόγο αυτόν χρειάζεται η λήψη διαρθρωτικών μέτρων στον τομέα της έρευνας, της εκπαίδευσης, της κατάρτισης και έχω ιδιαίτερα κατά νου τη μείωση των επιβαρύνσεων που υφίστανται οι βιομηχανίες εντάσεως εργασίας.

<SPEAKER ID=107 NAME="Πρόεδρος">
Ευχαριστώ πολύ, κ. de Silguy.
<P>
O κ. Χριστοδούλου έχει ζητήσει το λόγο για μια σύντομη παρατήρηση.

<SPEAKER ID=108 NAME="Χριστοδούλου">
Κύριε Πρόεδρε, ήθελα να υπενθυμίσω στον κύριο Επίτροπο ότι το ελληνικό κείμενο που αναφέρεται σε αυτήν την τροπολογία, την οποία τον είχα παρακαλέσει να αποδεχθεί, αναφέρεται σε «αδικαιολόγητες πιέσεις» στην αγορά συναλλάγματος. Είμαι βέβαιος ότι οποιοσδήποτε διοικητής κεντρικής τραπέζης υψηλού κύρους ή και μικροτέρου, την έκφραση αυτήν την χρησιμοποιεί πάρα πολύ συχνά. Η έννοια της «αδικαιολογήτου πιέσεως» στην αγορά συναλλάγματος είναι πασίγνωστη και εφαρμόζεται πάρα πολύ συχνά.
<P>
'Ηθελα επίσης, κύριε Πρόεδρε, να παρατηρήσω στον κύριο Επίτροπο ότι ο λόγος για τον οποίο ζητήσαμε ορισμένες τροπολογίες ήταν να διευκολύνουμε την εφαρμογή του Συμφώνου Σταθερότητος. Το Σύμφωνο Σταθερότητος, όπως είναι, είναι τόσο ανελαστικό που η εφαρμογή του, για μένα και πολλούς άλλους οι οποίοι το έχουν μελετήσει, και είναι άνθρωποι πρακτικοί που έχουν επαφή με τις αγορές, δεν έχει πολύ μεγάλη εφαρμοσιμότητα. Λοιπόν, αυτό που προσπαθήσαμε να κάνουμε είναι να βάλουμε ορισμένες τροπολογίες, οι οποίες θα διευκόλυναν την εφαρμογή αυτού του Συμφώνου και θα διευκόλυναν και την Επιτροπή. Δεν εγένοντο δεκτές. Ελπίζω, τέλος πάντων, αύριο το Κοινοβούλιο να ψηφίσει αυτό το Σύμφωνο για να μπορέσουμε να προχωρήσουμε, δοθέντος ότι πράγματι πρέπει να γίνει αποδεκτό, έστω και με αυτήν την μορφή.
<P>
Αλλά θα πρέπει να θυμάται ο κύριος Επίτροπος, όταν ξαναβρεθούμε κάποια στιγμή στο μέλλον, ότι ουδέποτε θα εφαρμοσθεί αυτό το Σύμφωνο Σταθερότητος στο πλαίσιο το οποίο διαμορφώνεται αυτήν την στιγμή. Δεν έχει καμμία πολιτικότητα και, επομένως, φαίνεται πολύ δύσκολη η εφαρμογή του γιατί, όπως όλοι διαπιστώσαμε από τις χρηματοοικονομικές, νομισματικές και άλλες εξελίξεις των πρώτων ετών της δεκαετίας του 90, το 1990 και 91, όπου δεν υπάρχει ευελιξία, το αποτέλεσμα είναι καταστροφή. Φαίνεται ότι αυτό το μάθημα δεν το έχουν ενστερνισθεί οι περισσότεροι από αυτούς που συνέταξαν αυτό το κείμενο και ως συνέπεια έχουμε κάτι το οποίο είναι ανελαστικό και μη εφαρμόσιμο. Ελπίζω να έχω άδικο. Φοβάμαι όμως ότι έχω δίκαιο.

<SPEAKER ID=109 NAME="Randzio-Plath">
Kύριε Πρόεδρε, θα ήθελα να πω και πάλι στον κ. Eπίτροπο, ότι το Σώμα μας εκφράζει φυσικά τις ευχαριστίες του για το ότι μπόρεσε να κάνει αυτόν τον άτυπο διάλογο με την Eπιτροπή, ακόμη και για τους γενικούς οικονομικούς προσανατολισμούς. Θα ήταν πολύ καλό, αν η Eπιτροπή τάσσονταν υπέρ του να γίνονται διαπραγματεύσεις με το Kοινοβούλιο. Tόσο η Eπιτροπή Nομισματικής Πολιτικής όσο και το Συμβούλιο ECOFIN, σηματοδότησαν ήδη την προθυμία τους για το θέμα αυτό. Aυτό σημαίνει ότι, στα πλαίσια του σχολιασμού και της εκπόνησης των γενικών προσανατολισμών, θα μπορεί πάλι να γίνει ένα είδος διαπραγμάτευσης με το Kοινοβούλιο, μια και ένα πράγμα είναι, φυσικά, σωστό: Aν και η Συνθήκη δεν προκαθορίζει συγκεκριμένα όργανα για τον τριμερή διάλογο, ωστόσο είναι δυνατόν τα τρία αυτά όργανα να συνεννοηθούν για τους σοβαρούς προσανατολισμούς των πολιτικών και μάλιστα χάριν της καταπολέμησης της μαζικής ανεργίας. Θα ήταν πολύ καλό, κύριε Eπίτροπε, αν αγωνιζόσασταν κι εσείς για κάτι τέτοιο. Tέλος θα ήμουν ευγνώμων προς τον Πρόεδρο του Kοινοβουλίου, αν μεριμνούσε, οι αυριανές αποφάσεις του Σώματος, όσον αφορά τους γενικούς προσανατολισμούς της οικονομικής πολιτικής, διαβιβάζονταν όσο το δυνατόν συντομότερα, τόσο στην Eπιτροπή Nομισματικής Πολιτικής όσο και στην ολλανδική προεδρία, προκειμένου να μπορέσει να ξεκινήσει, αρκετά έγκαιρα, η εξέταση του θέματος και ένας διάλογος, ή ένας τριμερής διάλογος.

<SPEAKER ID=110 NAME="de Silguy">
Κύριε Πρόεδρε, εν συντομία, θα ήθελα να ευχαριστήσω το κ. Χριστοδούλου και την κ. Randzio-Plath για την καλή συνεργασία μας και την εργασία τους στα δύο πολύ σημαντικά αυτά έγγραφα. Ευχαριστώντας θερμά τον κ. Χριστοδούλου για τις προσπάθειες που κατέβαλε, θα ήθελα ταυτόχρονα να κατανοήσει ότι δεχθήκαμε και επιτύχαμε την αποδοχή του Συμβουλίου για τις περισσότερες τροπολογίες που ήταν δυνατό να γίνουν δεκτές. Πιστεύω ότι ο συμβιβασμός που επετεύχθη είναι ισορροπημένος και πρέπει να θεσπιστεί ως νομικό κείμενο. Πιστεύω επίσης, κύριε Χριστοδούλου, ότι έχει αρκετή ευελιξία. Σας υπενθυμίζω ωστόσο ότι βάσει του συμφώνου σταθερότητας, οι προτάσεις και οι πρωτοβουλίες προέρχονται από την Επιτροπή, ενώ η αρμοδιότητα λήψης αποφάσεων ανήκει στο Συμβούλιο. Υπάρχει λοιπόν το πλαίσιο, που επαφίεται στους πολιτικούς να καταστήσουν πράξη.
<P>
Ευχαριστώ, κ. Randzio-Plath, για όσα αναφέρατε. Είμαι απόλυτα ανοιχτός στην προσπάθεια εξεύρεσης των μέσων που θα διασφαλίσουν μεγαλύτερη συμμετοχή του Ευρωπαϊκού Κοινοβουλίου στις εργασίες σχετικά με τους γενικούς προσανατολισμούς οικονομικής πολιτικής. Πιστεύω ότι η φετινή χρονιά αποτέλεσε σταθμό. Εξάλλου, με την ευκαιρία της συζήτησης σχετικά με την ετήσια οικονομική έκθεση, ένας συνάδελφός σας, ο κ. Donnelly, είχε υποβάλει προτάσεις για τη βελτίωση της διαδικασίας, τις οποίες και θα μελετήσουμε. Θα το πράξω με πνεύμα εποικοδομητικό, διότι πιστεύω ότι η ενίσχυση του διαλόγου, στο πλαίσιο μεγαλύτερης διαφάνειας, αποτελεί απαραίτητη προϋπόθεση σήμερα στην Ευρώπη για να γίνουν δεκτές οι οικονομικές πολιτικές από τους συμπολίτες μας.

<SPEAKER ID=111 NAME="Πρόεδρος">
Ευχαριστώ πολύ, κ. Επίτροπε
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο στις 11 π.μ.

<CHAPTER ID=8>
Φορολογικά συστήματα στην ΕΕ
<SPEAKER ID=112 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Secchi, εξ ονόματος της Επιτροπής Οικονομικής, Νομισματικής και Βιομηχανικής Πολιτικής (Α40169/97), σχετικά με την έκθεση της Επιτροπής για τη φορολογία στην Ευρωπαϊκή Ένωση - έκθεση σχετικά με την εξέλιξη των φορολογικών συστημάτων (CΟΜ(96)0546 -C4-0054/97).

<SPEAKER ID=113 NAME="Secchi">
Κύριε Πρόεδρε, κύριοι συνάδελφοι, με μεγάλη ικανοποίηση σας παρουσιάζω μία έκθεση που θεωρώ μεγάλης σημασίας.
<P>
Θα ήθελα να αρχίσω τονίζοντας ότι θα πρέπει να θεωρηθεί ως θετικό γεγονός το ότι το Ευρωπαϊκό Κοινοβούλιο εξετάζει τη θεματική που αφορά τη φορολογική πολιτική στην Ευρωπαϊκή Ένωση και την εξέλιξη των εθνικών φορολογικών συστημάτων δύο εβδομάδες περίπου πριν από τη διεξαγωγή του Ευρωπαϊκού Συμβουλίου του Αμστερνταμ, διότι η εξέταση αυτή επιτρέπει στους εκπροσώπους των πολιτών να εκφράσουν την έγκυρη γνώμη τους σχετικά με ένα θέμα που θα πρέπει, με την ευκαιρία της διάσκεψης, να προσεχθεί ιδιαίτερα και να αποτελέσει, όπως ευχόμαστε, αντικείμενο καινοτόμων αποφάσεων οι οποίες θα επιτρέψουν να ξεπερασθεί μία κατάσταση που εδώ και πολύ καιρό έχει αποτελματωθεί.
<P>
Το Ευρωπαϊκό Συμβούλιο του Αμστερνταμ, όντως, θα εξετάσει το σχέδιο δράσης για την ενιαία αγορά, που έχει σαν στόχο τον προσδιορισμό των προθεσμιών και των μεθόδων για τη συμπλήρωση όλων των αναγκαίων μέτρων που θα επιτρέψουν την ουσιαστική πραγματοποίηση μιας ενιαίας αγοράς έγκαιρα, πριν από το πέρασμα στο ενιαίο νόμισμα και πριν από την έναρξη των διαπραγματεύσεων για την περαιτέρω διεύρυνση της Ένωσης. Το Ευρωπαϊκό Κοινοβούλιο, βεβαίως, συμφωνεί με αυτό το στόχο και εύχεται να καταστεί δυνατή στο Αμστερνταμ η υιοθέτηση αποτελεσμάτων συνεπών με τις προσδοκίες των ευρωπαίων πολιτών και των οικονομικών παραγόντων.
<P>
Με αυτή την προοπτική, οι φορολογικές θεματικές αποκτούν εντελώς ιδιαίτερη σημασία διότι, χωρίς μία αποφασιστική πρόοδο όσον αφορά το συντονισμό και την εναρμόνιση όλων των τομέων από τους οποίους εξαρτάται η καλή λειτουργία της ενιαίας αγοράς, αυτή η τελευταία με κανένα τρόπο δεν θα μπορέσει να δραστηριοποιηθεί ικανοποιητικά, ενώ συγχρόνως θα τεθεί σε κίνδυνο και η ίδια η επιτυχία του ενιαίου νομίσματος. Αυτό βεβαίως σε καμία περίπτωση δεν σημαίνει ότι αρνούμαστε τη σημασία της αρχής της επικουρικότητας στον φορολογικό τομέα, αντίθετα μάλιστα πιστεύουμε ότι θα πρέπει να αποτελέσει αντικείμενο μιας ρεαλιστικής ανάλυσης ώστε κατά την εφαρμογή της να αποφευχθεί η παραβίαση των βασικών λόγων για τους οποίους έχει υιοθετηθεί στις Συνθήκες.
<P>
Οι μελέτες και οι σκέψεις της Επιτροπής, που το Κοινοβούλιο αποδέχθηκε θετικά και εξέτασε προσεκτικά, υπογραμμίζουν, από τη μία πλευρά, τον προοδευτικό εκφυλισμό της κατάστασης σε μορφές επιζήμιου φορολογικού ανταγωνισμού και, από την άλλη, την ανάγκη εξεύρεσης νέας προσέγγισης του θέματος, ενώ εξάλλου αποδεικνύουν ότι θα πρέπει να καταργηθεί, όπως πολλές φορές έχει ζητήσει το ίδιο το Κοινοβούλιο, η αρχή της ομοφωνίας για τις αποφάσεις του Συμβουλίου στο θέμα αυτό. Ειδικότερα, οι υπερβολές στον φορολογικό ανταγωνισμό έχουν προκαλέσει και προκαλούν αρνητικές επιπτώσεις στην καλή λειτουργία της εσωτερικής αγοράς, εξαιτίας των στρεβλώσεων που δημιουργούνται στη ροή των αγαθών, των υπηρεσιών, των κεφαλαίων και των επιχειρησιακών δραστηριοτήτων, στο επίπεδο της απασχόλησης, εξαιτίας της φορολογικής επιβάρυνσης του παράγοντα εργασία, έναντι μιας σημαντικής ελάφρυνσης στα εισοδήματα κεφαλαίων, και τέλος στην εξέλιξη των φορολογικών εσόδων των κρατών μελών, εξαιτίας της όξυνσης του φορολογικού ανταγωνισμού, ο οποίος όμως έχει ως άμεσο αποτέλεσμα, δεδομένης της αυξημένης διεθνούς κινητικότητας των οικονομικών ρευμάτων και ορισμένων άλλων παραγόντων, την επιδείνωση της κατάστασης.
<P>
Η ανάλυση των υπαρχόντων στην Ευρωπαϊκή Ένωση φορολογικών συστημάτων κατέστησε προφανές ότι κανένα κράτος μέλος, εάν πάρουμε το κάθε ένα ξεχωριστά, δεν είναι σε θέση σήμερα, εξαιτίας της προοδευτικής διαδικασίας ολοκλήρωσης της εσωτερικής αγοράς, να καταργήσει μόνο του τα εναπομείναντα εμπόδια που παρακωλύουν την ελεύθερη κυκλοφορία αγαθών, προσώπων, υπηρεσιών και κεφαλαίων, ούτε όμως και να καταπολεμήσει τα φαινόμενα της φορολογικής διάβρωσης. Εξάλλου, σε ένα πλαίσιο νομισματικής ένωσης, όπου η νομισματική πολιτική είναι υπερεθνική, ανεξάρτητη και δεσμεύεται από το στόχο της σταθερότητας των τιμών, χρειάζεται, όσον αφορά τη φορολογική πολιτική, να συμβιβασθεί κάθε αναγκαίο μέτρο για την καλή λειτουργία του ευρωπαϊκού παραγωγικού συστήματος και της ενιαίας αγοράς του με τις ανάγκες των κρατών μελών έχοντας ως στόχο την άσκηση ελέγχου της φορολογικής πολιτικής για την προώθηση πολιτικών ανακατανομής του εισοδήματος και γενικότερα του ρόλου του κοινωνικού κράτους ενώ τα περιθώρια ελιγμού στον τομέα, και εξαιτίας της συμφωνίας σταθερότητας και ανάπτυξης, είναι εντελώς περιορισμένα.
<P>
Συνεπώς, η μόνη δυνατή λύση είναι η πραγματοποίηση μορφών «κοινοτικοποίησης» των φορολογικών πολιτικών σε φορολογικά πλαίσια που θα παρουσιάζουν τις ευαισθησίες που μόλις προσδιόρισα, διορθώνοντας με αυτό τον τρόπο μία κατάσταση όπου η επικουρικότητα έχει λάβει υπερβολικές διαστάσεις και έχει καταστεί επιζήμια τόσο για τα κοινά συμφέροντα όσο και για τα κράτη μέλη.
<P>
Εφόσον όμως τα ίδια τα κράτη μέλη δεν φαίνονται έτοιμα να αλλάξουν τον κανόνα της ομοφωνίας, είναι δυνατό να σκεφτούμε προσωρινές μορφές που θα μπορούσαν να συμβάλουν στην επίλυση του προβλήματος μέσω, παραδείγματος χάρη, μιας συμφωνίας εθελοντικού αυτοπεριορισμού σε ορισμένα ειδικά φορολογικά πεδία και σαφώς προσδιορισμένα.
<P>
Αυτό είναι το νόημα του κώδικα δεοντολογίας, που ορίζει ένα σύνολο κανόνων για την εξασφάλιση μορφών συντονισμού μεταξύ των φορολογικών πολιτικών και σχετικά με τον οποίο η Επιτροπή Οικονομικής, Νομισματικής και Βιομηχανικής Πολιτικής του Ευρωπαϊκού Κοινοβουλίου προτείνει στο Σώμα ακριβή στοιχεία που θα πρέπει να υποβληθούν προς εξέταση στην Επιτροπή και το Συμβούλιο. Θα μπορούσα να διαβάσω αυτά τα στοιχεία αλλά λόγω του περιορισμένου χρόνου δεν θα σας τα αναλύσω. Καταλήγοντας, εύχομαι το Ευρωπαϊκό Κοινοβούλιο να επωφεληθεί της ευκαιρίας για να εκφράσει τη σαφή και έγκυρη άποψή του σχετικά με ένα τόσο λεπτό και πολυσύνθετο θέμα, όπου όμως, επειδή δεν σημειώνεται περαιτέρω πρόοδος, θα είναι αδύνατο να πραγματοποιηθεί μεγαλύτερη οικονομική και κοινωνική πρόοδος.

<SPEAKER ID=114 NAME="Monti">
Κύριε Πρόεδρε, θα ήθελα αμέσως να δηλώσω ότι με μεγάλη ευχαρίστηση βρίσκομαι σήμερα εδώ, για να μιλήσω σχετικά με τα συζητούμενα φορολογικά θέματα: εδώ, διότι θεωρώ ότι ρόλος του Ευρωπαϊκού Κοινοβουλίου, και σε αυτό το τον τομέα, είναι να προσφέρει κίνητρα και στήριξη και τονίζω ότι η έκθεση του κ. Secchi και η τόσο μεγαλόπνοη πρόταση ψηφίσματος μας εμπνέουν μεγάλη εμπιστοσύνη όσον αφορά τη συμβολή του Κοινοβουλίου στην εξέλιξη του θέματος. σήμερα, διότι αυτή η ημέρα όπου στο κέντρο της προσοχής βρίσκονται τα προβλήματα της ανεργίας στην Ευρώπη είναι η πλέον κατάλληλη για τη συζήτηση των φορολογικών θεμάτων. Πράγματι, καθίσταται όλο και σαφέστερη η σχέση μεταξύ της έλλειψης φορολογικού ελέγχου στην Ευρωπαϊκή Ένωση και της σοβαρής κατάστασης στον τομέα της απασχόλησης. Όταν μιλάμε για οικονομική διακυβέρνηση, πέρα από τις νομισματικές πλευρές, αναμφίβολα η φορολογική πολιτική θα πρέπει να θεωρείται ένα βασικό ζήτημα.
<P>
Είναι γνωστή -αναφέρθηκε στο πρόβλημα ο κ. Secchi- η μεγάλη δυσαρμονία που σημειώνεται στην Ευρώπη ως αποτέλεσμα του ασύμετρου φορολογικού ανταγωνισμού: πτώση της φορολόγησης των εισοδημάτων κεφαλαίων, αύξηση της φορολόγησης των εισοδημάτων εργασίας, ακριβώς το αντίθετο από ό, τι θα χρειαζόταν για μία πολιτική με στόχο την απασχόληση. Όταν θα υπάρξει το ενιαίο νόμισμα, η έλλειψη συντονισμού στη φορολολόγηση των εισοδημάτων κεφαλαίων θα καταστεί ακόμη πιο αισθητή.
<P>
Η Επιτροπή είχε την ευκαιρία να συζητήσει αυτά τα θέματα, ειδικότερα το τελευταίο έτος, με τα κράτη μέλη και το Κοινοβούλιο. Θα ήθελα να υπενθυμίσω τη σύσταση της Ομάδας για τη Φορολογική Πολιτική που δημιουργήθηκε με τους προσωπικούς εκπροσώπους των υπουργών των οικονομικών. Πράγματι, εκτός από τις δυσκολίες που συνεπάγεται η αρχή της ομοφωνίας, εάν στο φορολογικό τομέα η πρόοδος στο παρελθόν ήταν περιορισμένη, αυτό οφείλεται, κατά τη γνώμη της Επιτροπής, και στο γεγονός ότι οι προτάσεις αντιμετωπίζονταν μεμονωμένα. Συνεπώς, το να επιστήσουμε την προσοχή των υπουργών των οικονομικών στην ανάγκη πιο σφαιρικής προσέγγισης της φορολόγησης, αποτελεί ένα αναγκαίο βήμα για να πετύχουμε τη συναίνεσή τους στις αποφάσεις.
<P>
Παράλληλα, μαζί με την Ομάδα για τη Φορολογική Πολιτική των προσωπικών εκπροσώπων των υπουργών των οικονομικών, η Επιτροπή προώθησε και τη συμμετοχή του Ευρωπαϊκού Κοινοβουλίου στη μελέτη του ζητήματος, συμμετοχή για την οποία σας εκφράζω την ευγνωμοσύνη μου. Ειδικότερα, στην Επιτροπή Οικονομικής, Νομισματικής και Βιομηχανικής Πολιτικής έχουμε με διάφορες ευκαιρίες συζητήσει τα φορολογικά θέματα. Θεωρώ την έκθεση του κ. Secchi σαν μία ιδιαίτερα σημαντική συμβολή στο στοχασμό που έχει δρομολογηθεί και στην επεξεργασία ενός σχεδίου φορολογικής δράσης που να έχει ως στόχο την ολοκλήρωση και την πραγματική λειτουργία της ενιαίας αγοράς.
<P>
Η διεξαγόμενη συζήτηση, τόσο σε επίπεδο Κοινοβουλίου όσο και σε επίπεδο Συμβουλίου, μας επέτρεψαν να δημιουργήσουμε μία βάση από την οποία να ξεκινήσουμε και ελπίζουμε να μπορέσουμε να πετύχουμε ακολούθως συγκεκριμένα αποτελέσματα. Όντως, στο σχέδιο δράσης για την ενιαία αγορά, που έχει υιοθετήσει η Επιτροπή, έχουμε χρησιμοποιήσει πολλές από τις ιδέες της έκθεσης Secchi. Τα στοιχεία που λαμβάνει υπόψη το σημερινό σχέδιο δράσης για την ενιαία αγορά είναι τα εξής: μέτρα με στόχο την εξασφάλιση της φορολόγησης των ροών διασυνοριακών κεφαλαίων. μέτρα με στόχο την απάλειψη της φορολόγησης με τη μορφή κράτησης στην πηγή της πληρωμής επιτοκίων και royalties μεταξύ συνεταιρικών εταιρειών. ένας κώδικας δεοντολογίας που θα περιορίζει τον επιζήμιο φορολογικό ανταγωνισμό ο οποίος έχει αρνητικές επιπτώσεις στη φορολογική βάση των κρατών μελών και θα ήθελα να τονίσω ότι τα στοιχεία που απαριθμούνται στην έκθεση Secchi και θα ενταχθούν στον κώδικα, αποτελούν μία πολύτιμη συμβολή. μέτρα με στόχο την απάλειψη των στρεβλώσεων του ανταγωνισμού που προκαλούνται από τη μη ομοιόμορφη εφαρμογή των καθεστώτων έμμεσης φορολόγησης.
<P>
Έχουμε πλήρη επίγνωση, κύριε Πρόεδρε, ότι δεν θα είναι εύκολη η συναίνεση του Συμβουλίου σε όλες τις προτάσεις, αλλά είμαι πεπεισμένος ότι θα πρέπει να συνεχισθεί αυτή η προσέγγιση εάν όντως θέλουμε να υπάρξει πρόοδος στη φορολογική πολιτική. Η συντονισμένη προσέγγιση είναι ουσιαστικής σημασίας και θα την προωθήσουμε. Το σχέδιο δράσης για την ενιαία αγορά εναφέρεται επιπλέον στην ανάγκη δημιουργίας ενός κοινού συστήματος όσον αφορά το φόρο προστιθέμενης αξίας και επανεξέτασης του πλαισίου των κοινοτικών κανονισμών σχετικά με τη φορολόγηση των ενεργειακών προϊόντων.
<P>
Τέλος, ένα άλλο θέμα στο οποίο θα ήθελα να παρέμβω, από τη στιγμή που αναφέρεται στην έκθεση, αφορά την κοινοτική δράση κατά της φοροδιαφυγής και της φοροαπάτης. Η απάτη και οι διεθνείς απατεώνες, όπως ξέρουμε, δεν αναγνωρίζουν ούτε εθνικά σύνορα ούτε φορολογικές δικαιοδοσίες. Θα πρέπει συνεπώς να υπογραμμισθεί η ανάγκη βελτίωσης της συνεργασίας μεταξύ των κρατών μελών και ενίσχυσης της προληπτικής δραστηριότητας και καταστολής των απατών.
<P>
Για να προωθηθούν εκ νέου αυτές οι δραστηριότητες, η Επιτροπή έχει προτείνει ένα φιλόδοξο πρόγραμμα, που ονομάζεται FISCALIS. Το εν λόγω πρόγραμμα αποσκοπεί στη ενίσχυση της συνεργασίας των εθνικών αρχών προσφέροντας τους τα κατάλληλα μέσα. Η συνεργασία, που αποτελεί ήδη βασικό στοιχείο, θα καθίσταται όλο και περισσότερο απαραίτητη με το νέο σύστημα ΦΠΑ που έχει προτείνει η Επιτροπή. Το πρόγραμμα FISCALIS θα επιτρέψει βεβαίως την άμεση βελτίωση των σημερινών συστημάτων ΦΠΑ. φοβάμαι όμως ότι αυτές οι βελτιώσεις δεν θα μπορέσουν να αναπληρώσουν τις ανεπάρκειες του ισχύοντος συστήματος. Αυτού του είδους τα κενά θα μπορέσουν να καλυφθούν μόνο με τη ριζική τροποποίηση του συστήματος που έχουμε προτείνει.
<P>
Σας ευχαριστώ που μου δώσατε την ευκαιρία να αναλύσω, συνοπτικά, την εξέλιξη των φορολογικών συστημάτων στην Ευρωπαϊκή Ένωση. Με μεγάλη ευχαρίστηση θα συνεχίσω να συνεργάζομαι με το Κοινοβούλιο σε αυτό το θέμα και σας επιβεβαιώνω ότι είμαι στη απόλυτη διάθεσή σας.

<SPEAKER ID=115 NAME="Πρόεδρος">
Ευχαριστώ πολύ, κ. Monti.

<SPEAKER ID=116 LANGUAGE="ES" NAME="Pomιs Ruiz">
Κύριε Πρόεδρε, μετά από τα καλά λόγια του Επιτρόπου Monti, εγκρίνοντας την εργασία του συναδέλφου Secchi σε αυτό το καθήκον που έχουμε να καταστήσουμε τη φορολογία μας ένα στοιχείο που θα ευνοεί τη δημιουργία θέσεων απασχόλησης και πλούτου, θα ήθελα να τονίσω και να αποδώσω την οφειλόμενη σημασία σε αυτό που δηλώνει η ίδια η Επιτροπή υπό την έννοια ότι κάθε πρόταση κοινοτικής παρέμβασης σε θέματα φορολογίας πρέπει να προσαρμόζεται πλήρως στην αρχή της επικουρικότητας.
<P>
Είναι προφανές ότι σήμερα η φορολογική κυριαρχία είναι κατανεμημένη όχι μόνο μεταξύ των δεκαπέντε Κρατών μελών εφόσον υπάρχουν Κράτη, όπως η Ισπανία, όπου υπάρχουν Κοινότητες, όπως η Ναβάρρα και άλλες, που διαθέτουν επίσης ικανότητα απόφασης επί της φορολογίας χωρίς απώλεια ή υποτίμηση για την εσωτερική αγορά. Επιπλέον, όπως γνωρίζει καλά ο κ. Επίτροπος, αφού θα εισέλθουμε στο τρίτο στάδιο της Νομισματικής Ένωσης, η προϋπόθεση να μην ξεπερνιέται το 3 % του ελλείμματος σε σχέση με το ΑΕγχΠ θα υποχρεώσει όλα τα Κράτη και όλες τις φορολογικές διοικήσεις να κάνουν να συμβαδίζει το επίπεδο δαπανών τους με το επίπεδο εισοδημάτων τους. Με άλλα λόγια, αν οι διοικήσεις που έχουν αρμοδιότητα στις δαπάνες έχουν ελευθερία να αποφασίζουν σχετικά με το επίπεδο δαπανών, θα πρέπει να διαθέτουν ελευθερία να αποφασίζουν τι είδους φορολογικά εισοδήματα επιθυμούν και πώς τα εισπράττουν. Εκφράζω την πλήρη υποστήριξή μου στη δημιουργία ενός κώδικα δεοντολογίας που θα αποφεύγει κακές πρακτικές της φορολογικής κυριαρχίας, δεν είναι όμως αυτό το Κοινοβούλιο, ούτε αυτή τη στιγμή, που θα συζητήσει ότι η αρχή της επικουρικότητας πρέπει να διέπει την κοινοτική δράση, και πρέπει να βασίζεται στο σημερινό σεβασμό των φορολογικών αρμοδιοτήτων. Είναι προφανές ότι στο μέλλον θα πρέπει να σκεφτούμε ότι μόνον αν γίνει μια παρέμβαση από τον κοινοτικό χώρο, που να σέβεται πραγματικά την αρχή της επικουρικότητας, θα μπορέσουμε να επιτύχουμε το σεβασμό και την εφαρμογή των κανόνων που εκδίδονται από την Επιτροπή και το Συμβούλιο.

<SPEAKER ID=117 LANGUAGE="PT" NAME="Cardona">
Κύριε Πρόεδρε, είναι γνωστό ότι οι κοινωνικές πολιτικές για την απασχόληση και οι δημοσιονομικές πολιτικές είναι αναπόφευκτα συνδεμένες με τη φορολογία. Η απάτη και η φοροδιαφυγή, η περιπλοκότητα των συστημάτων, η ανεπάρκεια μηχανισμών ανταλλαγής πληροφοριών, η αύξηση του φορολογικού βάρους στον παράγοντα εργασία, ο πολλαπλασιασμός ζωνών off shore και πιο ευνοϊκών φορολογικών καθεστώτων και τα εμπόδια για τη διακίνηση κεφαλαίων ως συνέπεια της ποικιλίας των κανόνων καθορισμού των φορολογητέων θεμάτων και των συντελεστών φορολόγισης -μεταξύ άλλων, των royalties - και της αποταμίευσης, είναι ασφαλώς παράγοντες που βρίσκονται στη ρίζα του φαινομένου του φορολογικού ανταγωνισμού.
<P>
Η πραγματική επίλυση των ζητημάτων αυτών είναι απαίτηση όλων όσοι, όπως εγώ, θεωρούν ότι η ενιαία, ελεύθερη και δίκαιη αγορά απαιτεί φορολογικά συστήματα επίσης ορθά, δίκαια και ουδέτερα. Οι τρόποι για την υπερπήδηση αυτών των δυσκολιών ήταν η απάντηση που πιστεύαμε ότι θα μπορούσαμε να βορύμε στην υπό εξέταση έκθεση.
<P>
Πιστεύουμε, όμως, ότι δεν συμβαίνει εντελώς αυτό. Πράγματι, διαπιστώνουμε ότι στο πλαίσιο αυτό δεν έγινε εμβάθυνση της Συνθήκης για την 'Ενωση, που περιέχει λύσεις οι οποίες, αν εφαρμοστούν στην πράξη, μπορούν να καλύψουν τα προβλήματα που προκαλεί η φορολογική διάβρωση την οποία τα κοινοτικά θεσμικά όργανα μέχρι τώρα, όπως φαίνεται, δεν καταφέρνουν να ξεπεράσουν.
<P>
Αναφερόμαστε στη σταθερή οδηγία του άρθρου 220 σχετικά με τον κανόνα της σύναψης διμερών συνθηκών για φορολογικά θέματα. 'Οπως είναι γνωστό, οι Συνθήκες αυτές αφορούν όλες τις κατηγορίες εισοδημάτων, έχουν στόχο την εξάλειψη της διπλής φορολόγησης, τη διμερή εναρμόνιση των πραγματικών συντελεστών φορολογίας στην πηγή και στον τόπο κατοικίας και την αποφυγή της φοροδιαφυγής. Δεν γίνεται - πρέπει να το πούμε - ανάλυση και, κυρίως, απολογισμός της έγκρισης και εφαρμογής τέτοιων συνθηκών στον κοινοτικό χώρο. Διερωτώμαι και αμφισβητώ την πρόοδο προς μηχανισμούς, όπως είναι οι μηχανισμοί της τροποποίησης του κανόνα της ομοφωνίας σε φορολογικά θέματα, χωρίς να έχουν ελεγχθεί συγκεκριμένα οι πολιτικές και πρακτικές συνέπειες των προαναφερθεισών συμβάσεων.
<P>
Διότι η κοινοτική πορεία δεν προχώρησε, τη στιγμή αυτή, πέρα από την οδηγία σχετικά με τα μερίσματα, σχετικά με ενέργειες συγκέντρωσης επιχειρήσεων και με τιμές μεταφορών μεταξύ συνδεδεμένων επιχειρήσεων. Η εναρμόνιση της φορολογίας που αφορά τους τόκους λιμνάζει εδώ και πολλά χρόνια στους διαδρόμους της πολιτικής. Θεωρώ λοιπόν ότι προτάσεις που ήδη δοκιμάσθηκαν και χωρίς σημαντική επιτυχία πρόκειται εκ νέου να προταθούν και να ανανεωθούν. Δεν αποτελεί συνεπώς, κατά τη γνώμη μου, την κατάλληλη απάντηση.
<P>
Στις περιστάσεις αυτές, η πραγματική δημιουργία μίας ενιαίας αγοράς, η καταπολέμηση της ανεργίας, η βελτίωση των κοινωνικών συνθηκών και η εξάλειψη των εμποδίων για την ελεύθερη κυκλοφορία θα επιτευχθούν με μία συντονισμένη πολιτική ενθάρρυνσης της σύναψης διμερών συμβάσεων για φορολογικά θέματα. 'Οταν, όπως εν προκειμένω, πρόκειται για τη φορολογική κυριαρχία, πρέπει να υπερισχύει, κατά την άποψή μου, η συνεννόηση και η συναίνεση.

<SPEAKER ID=118 LANGUAGE="EN" NAME="Cox">
Κύριε Πρόεδρε, εξ ονόματος της Ομάδας των Φιλελευθέρων, θα ήθελα καταρχάς να δηλώσω ότι καλωσορίζουμε την έκθεση Secchi και συγχαίρουμε τον εισηγητή. Αφού εδήλωσα αυτά, η έκθεση είναι υπερβολικά φιλόδοξη. Δεν είναι κακό να είναι κανείς φιλόδοξος αλλά η Ομάδα των Φιλελευθέρων δεν έχει καταλήξει στο σημείο να υποστηρίξει όλα όσα περιλαμβάνει η έκθεση μολονότι δεν εναντιώνεται στο σύνολό της.
<P>
Ειδικότερα, θα ήθελα να συγκεντρώσω τις παρατηρήσεις μου σε δύο σημεία. Το πρώτο είναι στην παράγραφο 3, στην αναφορά που γίνεται σχετικά με τη διεύρυνση των εξουσιών της Ένωσης στον τομέα της φορολογικής εναρμόνισης ούτως ώστε να καλύπτουν όχι μόνο την έμμεση αλλά και την άμεση εναρμόνιση για τη φορολογία των επιχειρήσεων, τη φορολογία του κεφαλαίου κλπ. Σ' αυτόν τον τομέα αρμοδιοτήτων έχουμε αμέτρητες εκκρεμότητες οι οποίες έχουν προχωρήσει αρκετά αλλά δεν έχουν ολοκληρωθεί όπως η εναρμόνιση ή η περαιτέρω προσέγγιση, για να είμαι ακριβέστερος, της έμμεσης φορολογίας όπως ο ΦΠΑ και οι ειδικοί φόροι κατανάλωσης. Όλα αυτά είναι πιο επείγοντα και πρέπει να επιλυθούν πριν προχωρήσουμε στους άμεσους φόρους.
<P>
Το δεύτερο γενικό σημείο που θα ήθελα να θέσω αναφέρεται στους κανονισμούς ψηφοφορίας. Διατηρούμε κάποιες αμφιβολίες εάν το Κοινοβούλιο έχει διαλογισθεί επαρκώς - και ασφαλώς η δική μας ομάδα δεν έχει - ούτως ώστε να πει ότι θέλουμε την εφαρμογή της ειδικής πλειοψηφίας στο Συμβούλιο σχετικά με την άμεση φορολογία. Έχουμε φτάσει στο σημείο να το αποδεχθούμε, μολονότι η ΔΔ μπορεί να μην καταλήξει σε κάτι τέτοιο, για την έμμεση φορολογία αλλά όχι ακόμη για την άμεση.
<P>
Έτσι, δεν συμφωνούμε με όλες τις φιλοδοξίες που αναφέρει η έκθεση, μολονότι ταυτόχρονα δεν αμφισβητούμε αναγκαστικά την εξέλιξη της σκέψεως προς την κατεύθυνση αυτή. Όχι όμως αυτή τη στιγμή, όχι την ώρα της κατάληξης της ΔΔ. Δεν νομίζουμε ότι είναι σωστό.

<SPEAKER ID=119 LANGUAGE="FI" NAME="Hautala">
Αξιότιμε κύριε Πρόεδρε, θα επιθυμούσα να συγχαρώ ειλικρινά τον συνάδελφο κύριο Σέκι για την θαυμάσια έκθεσή του και να ευχαριστήσω τον Επίτροπο κύριο Μόντι για την πρόσκληση που έχει απευθύνει προς τα μέλη της Επιτροπής Οικονομικής Πολιτικής για συμμετοχή σε καθοριστικές συζητήσεις σχετικά με την φορολόγηση. Κατά τη γνώμη μου τα φορολογικά συστήματα αποτελούν ένα από τα βασικότερα προβλήματα για την επίλυση των οποίων η Ευρωπαϊκή Ένωση οφείλει, όσον το δυνατόν συντομότερα, να αναλάβει δράση. Αυτή είναι, εξάλλου, και η επιθυμία της πλειονότητας των πολιτών. Σε τελική ανάλυση, η ισορροπία του ευρωπαϊκού προτύπου ευημερίας εξαρτάται, σχεδόν εξ΄ολοκλήρου, από την μορφή που θα αποκτήσουν, μετά τις τροποποιήσεις μας, τα φορολογικά συστήματα στην ΕΕ. Ως γνωστόν οι αρμόδιοι διακατέχονται σήμερα από έντονο αίσθημα ανησυχίας λόγω του τεράστιου ύψους των δημοσίων δαπανών. Πιστεύω, όμως, ότι εξίσου πρέπει να ανησυχούμε και για τα έσοδα των κρατών μελών τα οποία ολοένα και μειώνονται.
<P>
Συγχαίρω την Επιτροπή για την ανάλυση στην οποία έχει προβεί στον τομέα της φορολόγησης όσον αφορά τις δραματικές αλλαγές οι οποίες έχουν λάβει χώρα κατά την διάρκεια των τελευταίων ετών. Το σημαντικότερο από τα προβλήματα πηγάζει από το γεγονός ότι οι πλέον ευέληκτοι από τους παράγοντες παραγωγής μεταφέρουν τη δραστηριότητά τους σε περιοχές χαμηλότερης φορολογίας με αποτέλεσμα η ανθρώπινη εργασία, η οποία, ως γνωστόν, είναι πιό δυσκίνητη, να επιβαρύνεται με υπερβολικά υψηλούς φόρους. Εάν επιθυμούμε πραγματικά να εξαλείψουμε την ανεργία, αυτό δεν πρέπει να συνεχισθεί. Όσο πιό κινητικός είναι ο παράγοντας παραγωγής, τόσο μεγαλύτερη είναι η ανάγκη για εναρμόνιση. Το κεφάλαιο, π.χ. οι τραπεζικές καταθέσεις, συνθέτει έναν από τους πιό κινητικούς παράγοντες παραγωγής των οποίων ο τρόπος φορολόγησης πρέπει να εναρμονισθεί.
<P>
Μία από τις βασικότερες υποχρεώσεις της Επιτροπής είναι να θεσπίσει έναν ενιαίο φόρο για την ενέργεια, ο οποίος θα ισχύει για όλους. Πιστεύω ότι το Ευρωπαϊκό Κοινοβούλιο θα πράξει πάν το δυνατόν προκειμένου να υποστηρίξει την Επιτροπή στις επιδιώξεις της.

<SPEAKER ID=120 LANGUAGE="FR" NAME="de Rose">
Κύριε Πρόεδρε, γνωρίζοντας ότι ο φόρος είναι οικονομική παροχή που οφείλουν τα φυσικά ή νομικά πρόσωπα στη δημόσια αρχή και προορίζονται κυρίως για την κάλυψη των δημόσιων επιβαρύνσεων, δεν υπάρχει αμφιβολία ότι ο φόρος, ανεξάρτητα από την επιλογή του είδους των εσόδων, άμεσοι ή έμμεσοι φόροι, φόρος επί του εισοδήματος ή του κεφαλαίου, αποτελεί ένα από τα βασικά μέσα οικονομικής παρέμβασης του κράτους.
<P>
Για το λόγο αυτόν, όπως και στην περίπτωση της νομισματικής ή κοινωνικής πολιτικής, μία παρόμοια εξουσία συνδέεται με την εθνική κυριαρχία. Τι διαπιστώνουμε όμως; Οι Βρυξέλλες επιτίθενται τώρα στο φορολογικό μέσο, αφού δεν αρκέστηκαν στην επιβολή αυθαίρετων κριτηρίων που έχασαν κάθε λογική συνέπεια σε περίοδο οιονεί ύφεσης εξ ονόματος του συμφώνου σταθερότητας, γεγονός που οδηγεί στην υπαγόρευση μίας αυστηρής μονεταριστικής οικονομικής πολιτικής που μας στερεί από το δημοσιονομικό μέσο. Ο ρόλος της οικονομίας είναι να υπηρετεί την κοινωνία και όχι το αντίστροφο.
<P>
Η ομάδα μου αντιτίθεται στην αποστέρηση του φορολογικού μέσου υπό το πρόσχημα της εναρμόνισης ή του συντονισμού. Κατ'αυτόν τον τρόπο, αντί για μία ένωση κυρίαρχων κρατών που συμμετέχουν σε μία ενιαία αγορά η οποία ευνοεί τις ελεύθερες συναλλαγές στο εσωτερικό της, η Επιτροπή ζητά από τα κράτη να παραιτηθούν από τις εξουσίες τους για να τις θέσουν υπό τον αυξανόμενο έλεγχο των ευρωπαϊκών θεσμικών οργάνων που χαρακτηρίζονται από συγκεντρωτισμό και αυταρχισμό.
<P>
Εξάλλου, πώς είναι δυνατό να μην αποκαλύψουμε τον παραλογισμό της έκθεσης της Επιτροπής; Επιτρέψτε μου επίσης να υπενθυμίσω ορισμένα χαρακτηριστικά παραδείγματα. Πώς είναι δυνατό να συντονισθούν τα πολλά και ποικίλα φορολογικά συστήματα, χωρίς να διαταραχθεί η ισορροπία κάθε εθνικού φορολογικού συστήματος που έχει προέλθει από αργή και σταδιακή εξέλιξη; Πώς είναι δυνατό να συμφιλιωθούν οι αναλυτικοί και οι συνθετικοί φόροι, οι φόροι κατανομής και οι προοδευτικοί φόροι, οι φόροι που βασίζονται στη δήλωση και οι φόροι που παρακρατούνται στην πηγή, οι φόροι επί του κεφαλαίου και οι φόροι επί της εργασίας;
<P>
Για ποιο λόγο και με ποιον τρόπο θα εναρμονιστούν δεκαπέντε εθνικά φορολογικά συστήματα, τη στιγμή που ακριβείς διμερείς φορολογικές συμβάσεις παρέχουν ήδη πραγματιστικές λύσεις για τα περισσότερα ζητήματα; Πώς είναι δυνατό να ομιλούμε για τόσο μεγάλες διαφορές που δημιουργούν αθέμιτο φορολογικό ανταγωνισμό μεταξύ των κρατών μελών; Εξ όσων γνωρίζω, κανένα από τα δεκαπέντε κράτη της Ένωσης δεν είναι φορολογικός παράδεισος. Οι λόγοι εκπατρισμού δεν πρέπει να αναζητηθούν στις ευνοϊκές φορολογικές νομοθεσίες, αλλά σε ενδιαφέρουσες συνθήκες εργασίας, από πλευράς μισθών και ποιότητας ζωής.
<P>
Πώς είναι δυνατό να καταπολεμηθεί η φορολογική απάτη σε ευρωπαϊκό επίπεδο χωρίς να δημιουργηθεί ένα γιγαντιαίο μητρώο, τη στιγμή που αρκούσε να συγκεντρωθούν και να ελέγχονται κεντρικά οι πληροφορίες που περιέχονται στα εθνικά φορολογικά μητρώα; Τι είδους ισορροπία μπορεί να βρεθεί μεταξύ της ανάγκης ελάφρυνσης των υποχρεωτικών κρατήσεων, ιδιαίτερα για τις ΜΜΕ, προκειμένου να αντιμετωπίσουμε από φορολογική άποψη τις Ηνωμένες Πολιτείες και τις αναδυόμενες οικονομίες, και της διατήρησης των δημοσιονομικών εσόδων που επιτρέπουν την τήρηση των κριτηρίων σύγκλισης που μας έχουν επιβληθεί; Πώς είναι δυνατόν να εναρμονισθούν τα συστήματα υποχρεωτικών εισφορών χωρίς να τεθούν σε κίνδυνο ορισμένα κοινωνικά συστήματα, διότι κρατήσεις σημαίνει φόροι, αλλά και κοινωνικές εισφορές, είτε από την πλευρά των εργαζομένων είτε από την πλευρά των εργοδοτών.
<P>
Εν κατακλείδι, θα έλεγα ότι για άλλη μία φορά έχω την αίσθηση ότι επιδιώκεται ακόμη μεγαλύτερη μείωση των εξουσιών που απομένουν στα κράτη μέλη της οικονομικής ένωσης, δηλαδή στον ιδιαίτερα ευαίσθητο τομέα της φορολογίας. Είναι εύκολο να δημιουργείται η χίμαιρα της περιορισμένης φορολογικής πίεσης προκειμένου να γίνει δεκτή η ταπείνωση της φορολογικής εναρμόνισης. Πού θα σταματήσει όμως η αποψίλωση της εθνικής μας κυριαρχίας;

<SPEAKER ID=121 LANGUAGE="IT" NAME="Amadeo">
Κύριε Πρόεδρε, για να πω την αλήθεια δεν θα είχα πολλά να προσθέσω μετά από όσα είπαν ο εισηγητής και ο επίτροπος. Μου φαίνεται ότι αποτελεί καθήκον μου αλλά επίσης και ευχαρίστηση να παρέμβω σχετικά με τις παρατηρήσεις στις οποίες προέβησαν δύο τόσο διακεκριμένες προσωπικότητες, καθηγητές στο πιο έγκυρο Πανεπιστήμιο Οικονομικών Επιστημών της Ιταλίας. Θα προσπαθήσω και εγώ να εκθέσω μία μικρή παρατήρηση και αισθάνομαι ιδιαίτερη τιμή γι αυτό.
<P>
Η έκθεση του κ. Secchi καταλήγει με μία σημαντική εκτίμηση που θα πρέπει να συλλογισθούμε σε βάθος. Λέγει: » Κανένα κράτος μέλος, από μόνο του, δεν είναι σε θέση σήμερα, λόγω της σταδιακής διαδικασίας της ολοκλήρωσης της εσωτερικής αγοράς, να καταργήσει μόνο του τα εναπομείναντα φορολογικά εμπόδια προκειμένου να εξασφαλισθεί η ελεύθερη κυκλοφορία αγαθών, υπηρεσιών, κεφαλαίων, προσώπων, ούτε να καταπολεμήσει τα φαινόμενα της διάβρωσης της φορολογικής βάσης». Και προσθέτει ο εισηγητής ότι «ο φορολογικός ανταγωνισμός κινδυνεύει, εάν προχωρήσει πέρα από ορισμένα όρια, να αυξήσει το συνολικό επίπεδο της διάβρωσης της φορολογικής βάσης, λόγω της ελεύθερης κυκλοφορίας των κεφαλαίων και της δυνατότητας απάτης και φοροδιαφυγής». Η δυσαρμονία των φορολογικών δομών και το συνεπαγόμενο φαινόμενο του φορολογικού ανταγωνισμού αποκτούν ιδιαίτερη σημασία στη διάρκεια της διαδικασίας ολοκλήρωσης της ενιαίας αγοράς και κατά την πορεία που οδηγεί στη δημιουργία του ενιαίου νομίσματος.
<P>
Αναλαμβάνοντας δράσεις προς αυτή την κατεύθυνση, όσον αφορά τη διαδικασία ολοκλήρωσης της ενιαίας αγοράς, κατά τη γνώμη μου θα πρέπει να επιτευχθεί η ικανοποίηση ορισμένων αναγκών. πρώτο, τα φορολογικά συστήματα θα πρέπει να επιτρέπουν την ανάπτυξη των οικονομικών δραστηριοτήτων στο πλαίσιο διαφόρων κρατών της Ένωσης και κατά συνέπεια θα πρέπει να θεσπισθούν απλά, σωστά, αποτελεσματικά συστήματα που να βασίζονται σε φορολογητέες βάσεις και να έχουν ελάχιστους φορολογικούς συντελεστές, πράγμα βεβαίως που δεν θα πρέπει να εμποδίσει την πρόβλεψη φορολογικών κινήτρων για τις μικρομεσαίες επιχειρήσεις. δεύτερο, είναι αναγκαία η υιοθέτηση ενός οριστικού καθεστώτος του φόρου προστιθεμένης αξίας, πιο απλού και αποτελεσματικού, ώστε να επιδιωχθεί η αντιμετώπιση των πολύπλοκων προβλημάτων, του κατακερματισμού των αγορών και των απατών που προκαλεί το σημερινό μεταβατικό καθεστώς, δηλαδή εκείνων των στρεβλώσεων που, εξάλλου, πλήττουν κυρίως τις μικρομεσαίες επιχειρήσεις. τρίτο, θα πρέπει να καταργηθούν τα φορολογικά αντικίνητρα που έχουν αρνητικές επιπτώσεις στις επιχειρήσεις, κυρίως όσον αφορά τη ροή των διασυνοριακών κεφαλαίων. τέταρτο, θα πρέπει να εξασφαλισθεί μία μεγαλύτερη ευελιξία της αγοράς εργασίας αποφεύγοντας φαινόμενα διπλής φορολόγησης των εργαζομένων, ειδικότερα όσον αφορά τις ασφάλειες ζωής και τα συνταξιοδοτικά καθεστώτα.
<P>
Την ανάπτυξη των φορολογικών συστημάτων που δημιουργούν αρνητικές επιπτώσεις σε βάρος του παράγοντα εργασία, όπως μόλις πριν από λίγο είπε ο καθηγητής Monti, λάμβανε υπόψη και η Λευκή Βίβλος «Ανάπτυξη και Ανταγωνισμός», και αποτελεί μία από τις σημαντικότερες πλευρές στην οποία εφιστώ την προσοχή τόσο του είσηγητή όσο και του επιτρόπου.

<SPEAKER ID=122 LANGUAGE="DE" NAME="Randzio-Plath">
Kύριε Πρόεδρε, δικαιολογημένα η Eυρωπαϊκή Eπιτροπή αναφέρει, στο έγγραφο εργασίας της, ότι η φορολογική πολιτική της Eυρωπαϊκής Ένωσης χρειάζεται μια νέα τάξη. Nομίζω ότι δεν είναι η Nομισματική Ένωση εκείνη που το απαιτεί αυτό, αλλά η εσωτερική αγορά και η ελεύθερη κυκλοφορία των κεφαλαίων απαιτούν να προβληματισθούμε περαιτέρω για την φορολογική εναρμόνιση, και επιτέλους να πάρουμε μέτρα. Eπιδοκιμάζω ιδιαίτερα το ότι στο έγγραφο εργασίας θίγονται όλοι οι τομείς, που βραχυπρόθεσμα ή μεσοπρόθεσμα χρειάζονται λύση. Έχουμε να κάνουμε εδώ με μια καλύτερη συνεργασία στον τομέα της φορολογίας, με έναν επαναπροσανατολισμό, όσον αφορά την εναρμόνιση στην φορολόγηση των επιχειρήσεων, καθώς επίσης και με την εναρμόνιση στη φορολόγηση των κεφαλαίων. Eδώ το θέμα είναι να αποφύγουμε, μέσα σε μια ευρωπαϊκή ενιαία αγορά, έναν ανέντιμο ανταγωνισμό μεταξύ των τόπων εγκατάστασης των επιχειρήσεων και να συμβάλουμε στο να υπάρξει πράγματι φορολογική δικαιοσύνη μέσα στην Eυρωπαϊκή Ένωση. Aπό την άλλη μεριά, όμως, δεν πρέπει να συνεχίζουμε να παίζουμε και το παιχνίδι με τα αρνητικά αποτελέσματα, που καθίσταται δυνατό με την ύπαρξη φορολογικών οάσεων, με τη στρέβλωση του ανταγωνισμού μεταξύ των τόπων εγκατάστασης των επιχειρήσεων, λόγω ανέντιμων φορολογικών διευκολύνσεων, και με άλλες στρεβλώσεις που, δυστυχώς, επιτρέπονται με φορολογικές διατάξεις.
<P>
Xρειαζόμαστε, στον τομέα της φορολογίας των επιχειρήσεων, τον ενιαίο ορισμό εννοιών και αρχών προϋπολογισμού. Nομίζω πως θα πρέπει να αρχίσουμε επειγόντως την υλοποίηση των συστάσεων της Eπιτροπής Ruding. Xρειαζόμαστε στον τομέα αυτό κι έναν διαχωρισμό μεταξύ των διανεμομένων και των επενδυομένων κερδών. Eδώ υπάρχει πράγματι επιτακτική ανάγκη δράσης. Για την φορολόγηση των αποδόσεων των κεφαλαίων, μιλάει το Σώμα μας εδώ και πολύ καιρό και προτείνει λύσεις. Πολύ βασικό στοιχείο είναι το ότι δεν μπορεί να γίνει σύγκριση του ανταγωνισμού μόνον υπό το πρίσμα των κρατικών επιδοτήσεων. Eξίσου βλαβερός μπορεί να είναι και ο καταστροφικός φορολογικός ανταγωνισμός που έχουμε μέσα στην Eυρωπαϊκή Ένωση, και γι' αυτό είναι καιρός πια να μας απασχολήσει το έγγραφο εργασίας της Eπιτροπής, και η έκθεση Cecchi μας βοηθάει να πάρουμε εμείς, ως Eυρωπαϊκό Kοινοβούλιο, σαφή θέση και πάλι.

<SPEAKER ID=123 LANGUAGE="FI" NAME="Paasilinna">
Aξιότιμε κύριε Πρόεδρε, τόσο η έκθεση του κυρίου Σέκι όσο και η ανάλυση στην οποία προέβη η Επιτροπή είναι ιδιαίτερα αντικειμενικές. Προϋπόθεση για την ομαλή λειτουργία της εσωτερικής αγοράς είναι η ύπαρξη μιάς λειτουργικής δομής. Η βελτίωση της απασχόλησης και της ισορροπίας προϋποθέτει την θέσπιση και την εφαρμογή πιό δίκαιων φορολογικών συστημάτων. Όταν το κοινό νόμισμα θα καταστεί πραγματικότητα, η δημοσία οικονομία όλων των κρατών μελών θα παρακολουθείται εκ του σύνεγγυς και σε ατομική βάση. Δεν είναι δυνατόν, άραγε, να θεσπισθεί παρόμοιος έλεγχος και για τον τομέα της φορολογίας;
<P>
Το μεγαλύτερο πρόβλημα πηγάζει από το γεγονός ότι η φορολογία επιβαρύνει ολοένα και περισσότερο το εργατικό δυναμικό. Για κάποιον ανεξήγητο λόγο ορισμένοι πιστεύουν ότι οι επιχειρήσεις εντάσεως εργασίες είναι πιό εύπορες σε σύγκριση με άλλες, με αποτέλεσμα η φορολογία τους να είναι κατα πολύ υψηλότερη από αυτήν, π.χ., των επιχειρήσεων οι οποίες χρησιμοποιούν, σχεδόν εξ΄ολοκλήρου, αυτόματα μηχανήματα για την παραγωγή. Όσον αφορά την αναθεώρηση των συστημάτων φορολόγησης, πρέπει όσο το δυνατόν συντομότερα να ληφθούν μέτρα προκειμένου να καταστεί δικαιότερη η φορολογία. Βασική προϋπόθεση είναι αν εξισωθεί, τουλάχιστον, το ποσοστό φορολόγησης των επιχειρήσεων που απασχολούν μεγάλο αριθμό εργαζομένων με αυτό των επιχειρήσεων που χρησιμοποιούν αυτόματα μηχανήματα. Εάν η κατάσταση δεν βελτιωθεί, η κοινωνία κινδυνεύει να μαραθεί χάριν της μη φορολογούμενης αυτοματοποίησης.

<SPEAKER ID=124 LANGUAGE="SV" NAME="Wibe">
Επιτρέψτε μου σ&#x02BC;αυτά τα λίγα δευτερόλεπτα να εξηγήσω γιατί εγώ και η σουηδική ομάδα δεν μπορούμε να υπερψηφίσουμε αυτήν την έκθεση. Οι ενστάσεις μας αφορούν κυρίως το άρθρο 4, όπου λέγεται ότι οι αποφάσεις για την φορολογία δεν θα λαμβάνονται πλέον με ομοφωνία στο Συμβούλιο, και το άρθρο 9, όπου λέγεται ότι δεν πρέπει να αυξηθούν οι φόροι στην Ένωση. Θεωρούμε ότι το δικαίωμα των αποφάσεων επί των εσόδων και δαπανών του κράτους είναι ένα μη εκχωρούμενο δημοκρατικό δικαίωμα για κάθε χώρα στην Ένωση. Αν οι πολίτες μιας χώρας αποφασίζουν με δημοκρατικές διαδικασίες να αυξήσουν ή να μειώσουν τους φόρους τους, δεν μπορούμε εμείς να παρεμβαίνουμε για να το εμποδίσουμε αυτό.
<P>
Κύριε Πρόεδρε, παραπέμποντας στο δικαίωμα κάθε χώρας να καθορίζει με δημοκρατικές διαδικασίες τους δικούς της φόρους θα καταψηφίσουμε ως εκ τούτου την έκθεση Secchi.

<SPEAKER ID=125 NAME="Monti">
Κύριε Πρόεδρε, κύριοι βουλευτές, παρεμβαίνω με μεγάλη συντομία τόσο για να σας διαβεβαίωσω ότι η Επιτροπή θα λάβει υπόψη της στο μεγαλύτερο δυνατό βαθμό τις διάφορες παρατηρήσεις που διατυπώσατε, όσο και για να σας καθησυχάσω. Εκφράστηκαν συγκεκριμένοι φόβοι όσον αφορά την επικουρικότητα. Στην προσέγγιση της Επιτροπής η επικουρικότητα αποτελεί το κεντρικό θέμα, αλλά βρισκόμαστε σε μία φάση κατά την οποία τα κράτη μέλη, που θεωρούν ότι διαθέτουν ακόμη πλήρη φορολογική εξουσία, στην πραγματικότητα την έχουν χάσει και όλο περισσότερο τη χάνουν προς όφελος της αγοράς, λόγω της ολοκλήρωσης και του ανοίγματος: βοηθώντας τα να πραγματοποιήσουν μεγαλύτερο συντονισμό, στην πραγματικότητα βοηθούμε τα κράτη μέλη να πετύχουν τους ίδιους τους εθνικούς τους στόχους.
<P>
Τέλος, θα ήθελα να τονίσω ότι, όσον αφορά την έμμεση φορολόγηση, βεβαίως οι εργασίες έχουν προχωρήσει περισσότερο, τα επιτεύγματα έχουν προχωρήσει περισσότερο, αλλά είναι απολύτως αναγκαίο να υπάρξει πρόοδος και μάλιστα ταχύτατα και όσον αφορά την άμεση φορολόγηση, ειδικότερα στο θέμα της κίνησης των κεφαλαίων, όπως είπαν διάφοροι βουλευτές. Η πρόοδος αυτή είναι αναγκαία για τη λειτουργία της ενιαίας αγοράς και πολύ περισσότερο θα είναι αναγκαία με την υιοθέτηση του ενιαίου νομίσματος, όταν, αφού θα εκλείψουν όλοι οι άλλοι στρεβλωτικοί παράγοντες, όπως οι δαπάνες μεταφοράς και οι κίνδυνοι των συναλλαγματικών πράξεων, θα εξακολουθούν μόνο οι φορολογικές διαφορές να επηρεάζουν τις κινήσεις των κεφαλαίων. Δεν πρόκειται βεβαίως για μία αποτελεσματική παροχή των πόρων: γι αυτό ακριβώς το λόγο το ενιαίο νόμισμα πιέζει για έναν περαιτέρω ελάχιστο συντονισμό της φορολόγησης των κεφαλαίων.
<P>
Έχουμε όλοι εμπρός μας μία πολύ δύσκολη εργασία αλλά, εάν η στάση του Κοινοβουλίου θα είναι αυτή που αντικατοπτρίζεται στην έκθεση Secchi και στη πρόταση ψηφίσματος, η βοήθειά σας θα είναι πολύ σημαντική για την εργασία μας.

<SPEAKER ID=126 NAME="Πρόεδρος">
Ευχαριστώ πολύ, κ. Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 11 π.μ.
<P>
(Η συνεδρίαση διακόπτεται στις 8.25 μ.μ. και επαναλαμβάνεται στις 9 μ.μ.) .

<CHAPTER ID=9>
Eπιπτώσεις και αποτελεσματικότητα της ενιαίας αγοράς
<SPEAKER ID=127 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. Harrison, εξ ονόματος της Eπιτροπής Oικονομικής, Nομισματικής και Bιομηχανικής Πολιτικής (A4-0160/97), σχετικά με την ανακοίνωση της Eπιτροπής προς το Eυρωπαϊκό Kοινοβούλιο και το Συμβούλιο, με τίτλο «Eπιπτώσεις και αποτελεσματικότητα της Eνιαίας Aγοράς» (COM(96)0520 - C4-0655/96), καθώς και το έγγραφο εργασίας της Eπιτροπής με τίτλο «H ανασκόπηση της ενιαίας αγοράς για το 1996» (SEC(96)2378 - C4-0007/97).

<SPEAKER ID=128 NAME="Harrison">
Κυρία Πρόεδρε, σήμερα είναι η Ημέρα Δράσης της ETUC υπέρ της απασχόλησης και η Ευρώπη ορθώς διαμαρτύρεται ζητώντας εργασία για τα 30 εκατομμύρια των ανέργων της. Ο συντομότερος όμως δρόμος για να εξασφαλίσει η ΕΕ αυτές τις θέσεις εργασίας είναι με την ολοκλήρωση της μεγαλύτερης επιχείρησης της Ευρώπης, της εσωτερικής ευρωπαϊκής αγοράς των 370 εκατομμυρίων ατόμων και με την εφαρμογή όλων εκείνων των σημαντικών βοηθητικών μέτρων τα οποία υλοποιούν και συμπληρώνουν την αγορά, από τα οποία η ΟΝΕ και το ενιαίο νόμισμα είναι τα κυριότερα παραδείγματα. Πράγματι, η έκθεσή μου ισχυρίζεται ότι η σύνδεση της ολοκλήρωσης της εσωτερικής αγοράς με μία από τις σημαντικές ημερομηνίες της ΟΝΕ θα αποτελούσε ένα στόχο και μια φιλοδοξία που θα μπορούσε να εμφυσήσει νέα ζωή στην Ευρωπαϊκή Ένωση κατά την αυγή ενός νέου αιώνα.
<P>
Η φετεινή έκθεση για την εσωτερική αγορά είναι διαφορετική και αισιόδοξη για ένα πολύ σημαντικό λόγο. Για την πρώτη φορά έχουμε κάποια χειροπιαστή απόδειξη της ανταμοιβής που προέρχεται από την εδραίωση της εσωτερικής αγοράς. Η εξαίρετη σειρά των άρθρων και των διερευνήσεων του Επιτρόπου Monti καταγράφουν πολύ καλά τις συνέπειες της ύπαρξης μιας εσωτερικής αγοράς σε διάφορους τομείς στην Ευρώπη και πως η ανταγωνιστικότητα της Ευρώπης ενισχύεται για να μας δώσει τη δυνατότητα να εισέλθουμε και να επιτύχουμε στην παγκόσμια σκηνή.
<P>
Κοιτάξτε τους αριθμούς που αποκαλύπτυον τα τριανταεννέα άρθρα του κ. Monti. Ως άμεσο αποτέλεσμα της εσωτερικής αγοράς έχουν δημιουργηθεί 900.000 περίπου νέες θέσεις εργασίας. Το εισόδημα από το Ακαθάριστο Εγχώριο Προϊόν της ΕΕ έχει αυξηθεί μεταξύ 1987 και 1993 κατά 1, 5 %. Ο ρυθμός του πληθωρισμού σε όλη την ΕΕ έχει μειωθεί κατά περίπου 1, 5 %. Η οικονομική σύγκλιση και η συνοχή μεταξύ των περιφερειών έχει εμβαθυνθεί ενώ οι χώρες συνοχής που βρίσκονται στην περιφέρεια έχουν ενισχυθεί με αποτέλεσμα να μπορούμε τώρα να περιγράφουμε την Ιρλανδία ως μία δυναμικότατη οικονομία του Ατλαντικού. Το πρόγραμμα της εσωτερικής αγοράς που αποτελείται από άνω των 280 οδηγιών έχει περικόψει ωκεανούς γραφειοκρατίας. Εκατό χιλιάδες εθνικά πρότυπα και νόμοι επισήμανσης, εξήντα εκατομμύρια τελωνειακών και φορολογικών διατυπώσεων έχουν πεταχθεί στον κάλαθο των αχρήστων.
<P>
Εάν όμως όλα αυτά αποτελούν καλά νέα, υπάρχουν ακόμη πολλά για να γίνουν και μεγαλύτερα βραβεία για να κερδηθούν. Θα πρέπει να αντιμετωπιστούν οι «μαύρες τρύπες», όπως τις περιγράφει ο Επίτροπος Monti, των κρατικών προμηθειών και των κρατικών επιδοτήσεων. Δεν έχει επιτευχθεί ακόμη η δημιουργία εσωτερικής αγοράς στην ενέργεια, στις ιδιωτικές συντάξεις και στα μέσα ενημέρωσης. Η κινητικότητα της εργασίας, υποστηριζόμενη και ενισχυόμενη από τη στοιχειώδη εκπαίδευση και τα προγράμματα κατάρτισης παραμένει ανεφάρμοστη. Οι ΜΜΕ εξακολουθούν να παραμένουν οι Σταχτοπούτες της εσωτερικής αγοράς η οποία δημιουργήθηκε έχοντας κυρίως κατά νουν τις μεγάλες επιχειρήσεις. Ακόμη, μόνο το 56 % των μέτρων του 1985 έχουν υλοποιηθεί από όλα τα κράτη μέλη.
<P>
Και εδώ βρίσκεται η ρίζα του προβλήματος. Τα κράτη μέλη είναι εκείνα που έχουν υποκριτικά υποστηρίξει την αρχή της αγοράς αλλά και τα οποία φέρουν την ευθύνη της αποτυχίας εφαρμογής, παρακολούθησης και διασφάλισης συμμόρφωσης με τους κανονισμούς της εσωτερικής αγοράς. Απλά και μόνο κοιτάξτε τους τεχνικούς κανονισμούς. Ετησίως εγκρίνονται περί τους 450 νέοι εθνικοί τεχνικοί κανονισμοί. Ορισμένες φορές τα κράτη μέλη δεν μπαίνουν καν στον κόπο να ενημερώσουν την Επιτροπή γι' αυτές τις εθνικές διαφοροποιήσεις το αποτέλεσμα των οποίων είναι η υπονόμευση της εσωτερικής αγοράς. Αποτελεί έκκλησή μου, και έκκληση του Κοινοβουλίου, να προχωρήσει ο Επίτροπος Monti και να κατονομάσει και να κατηγορήσει τις χώρες αυτές οι οποίες θρασύτατα παραβιάζουν συμφωνημένους κανονισμούς και είμαι ευτυχής για το γεγονός ότι το σχέδιο δράσης της Επιτροπής για την ολοκλήρωση της εσωτερικής αγοράς αποδέχεται τα σημεία αυτά.
<P>
Ωστόσο, μόνο η τήρηση των κανόνων της αγοράς δεν είναι επαρκής. Οι ενεργητικές πολιτικές, όπως η υλοποίηση των διευρωπαϊκών δικτύων για την ενέργεια και τις μεταφορές αποτελούν απαραίτητα στηρίγματα των ευρωπαϊκών υποδομών. Τα κράτη μέλη θα πρέπει να υποστηρίζουν και όχι να παρεμποδίζουν αυτά τα σημαντικά συμπληρωματικά μέτρα. Πάνω απ' όλα όμως θα πρέπει να βρίσκεται το ενδιαφέρον των κρατών μελών για τον απλό πολίτη, τον καταναλωτή που έχει το δικαίωμα να αναμένει αποτελεσματική προστασία. Επί πλέον, 120 εκατομμύρια ευρωπαίοι καταναλωτές - με άλλα λόγια, τα παιδιά της Ευρώπης - έχουν το δικαίωμα να απαιτήσουν όπως η εσωτερική αγορά λειτουργήσει προς όφελός τους. Τα ανοιχτά σύνορα δεν διευκολύνουν μόνο τους επιχειρηματίες, διευκολύνουν και τους παιδεραστές.
<P>
Τέλος, είμαι ευτυχής που ο Τόνυ Μπλαιρ, ο νέος Πρωθυπουργός της Μ. Βρετανίας, έχει δηλώσει ότι κατά τη διάρκεια της προεδρίας της Ευρωπαϊκής Ένωσης από τη Μ. Βρετανία το 1998 θα θέσει ως πρώτο στόχο του την ολοκλήρωση της εσωτερικής αγοράς. Αληθινά, θα είναι μια νέα αγορά για μια νέα Ευρώπη και μια νέα ελπίδα για όλους τους πολίτες μας.

<SPEAKER ID=129 NAME="Berger">
Kυρία Πρόεδρε, η Επιτροπή Νομικών Θεμάτων και Δικαιωμάτων των Πολιτών, στη γνωμοδότησή της για την ανακοίνωση της Eπιτροπής, εξέφρασε επίσης την απογοήτευσή της για το ότι η εσωτερική αγορά δεν μπόρεσε μέχρι τώρα να εκπληρώσει τις προσδοκίες που εναπέθεσαν σ' αυτήν.
<P>
Όπως ήμασταν υποχρεωμένοι να διαπιστώσουμε κριτικά και σ' άλλες εκθέσεις, τα κράτη μέλη εξακολουθούν να εμφανίζουν σοβαρές καθυστερήσεις στην εφαρμογή των οδηγιών που εκδόθηκαν σύμφωνα με τη Λευκή Bίβλο; και από πολλές απόψεις δεν γίνεται ακόμη η εφαρμογή τους, προς ζημίαν των πολιτών και της οικονομίας. Προφανώς, τα νομικά μέσα που έχει στη διάθεσή της η Eπιτροπή, δεν επαρκούν για να μπορέσει να ανταποκριθεί πλήρως στο ρόλο της ως προστάτιδος των Συνθηκών. Γι' αυτό και υποστηρίζουμε όλες τις προτάσεις που δίνουν στα χέρια της Eπιτροπής και των πολιτών βελτιωμένα νομικά μέσα, για παραβάσεις των διατάξεων της εσωτερικής αγοράς.
<P>
Σε ορισμένους τομείς είναι πολύ δύσκολο να μιλήσουμε για ενιαία αγορά. Σήμερα κιόλας, μιλήσαμε πάρα πολύ για φόρους. Θα ήθελα να μνημονεύσω ένα παράδειγμα, όσον αφορά τις διαφορές στον φόρο προστιθέμενης αξίας. Στα μέσα φυτοπροστασίας, είναι προφανώς δυνατόν ακόμη, συμφωνώντας απόλυτα με την οδηγία της EE, να επιβάλλεται σε μια χώρα ένα ποσοστό φόρου προστιθέμενης αξίας ύψους 3 %, ενώ σε μια άλλη ποσοστό ύψους 20 %. Eύκολα καταλαβαίνει κανείς πως αυτή η στρέβλωση δεν επιτρέπει στις επιχειρήσεις να πιστέψουν στην ενιαία αγορά, και να εμφανίζονται, στον τομέα αυτό, και βλαβερές περιβαλλοντικές επιπτώσεις. Γι' αυτό και ζητάμε μια ολοκλήρωση του προγράμματος της εσωτερικής αγοράς, ιδιαίτερα στην εναρμόνιση του φόρου προστιθέμενης αξίας, καθώς επίσης και της φορολόγησης των επιχειρήσεων.
<P>
Θα πρέπει επίσης να επισημάνουμε ότι και άλλες επιπτώσεις της εσωτερικής αγοράς, που έντιμα αποκαλύπτει η Eπιτροπή, οφείλουν να μας κάνουν ανήσυχους ουσιαστικά. Tα μέχρι τώρα αποτελέσματα στην απασχόληση θα πρέπει μάλλον να χαρακτηριστούν ως άκρως πενιχρά. Mόνον 300.000 έως 900.000 πρόσθετες θέσεις εργασίας - συσσωρευμένες εδώ και πολλά χρόνια - αποδεικνύουν ότι η εσωτερική αγορά δεν μπορεί να λύσει το πρόβλημα της απασχόλησης. O αυξημένος όγκος των μεταφορών, εμφανίζει συνέπειες που δε θα επιτρέψουν ίσως την EE να τηρήσει τις διεθνείς υποχρεώσεις της, όσον αφορά τη μείωση του CO2.
<P>
Γι' αυτό και υποστηρίζουμε την Eπιτροπή σε όλα όσα την βοηθούν να προχωρήσει εδώ πιο αποτελεσματικά και απευθύνουμε έκκληση στα κράτη μέλη, να μη στερούν, από αυτά τα ίδια και από τους πολίτες τους, τις θετικές επιπτώσεις της εσωτερικής αγοράς.

<SPEAKER ID=130 NAME="Monti">
Κυρία Πρόεδρε, εκφράζω την ικανοποίησή μου για την εξαιρετική εργασία του κ. Harisson: πρόκειται, κατά την άποψή μας, για μία πλούσια σε ιδέες έκθεση, τη στιγμή που βρισκόμαστε στη φάση προετοιμασίας της τελικής μορφής του σχεδίου δράσης για την ενιαία αγορά. Πράγματι, κύριε Harisson, έχουμε ήδη ενσωματώσει στο σχέδιο ένα μεγάλο αριθμό στοιχείων που εντοπίσαμε στην έκθεσή σας. Ελπίζω η διαπίστωση αυτή να σας πείθει ότι η Επιτροπή θέλει να υπολογίζει στην αποφασιστική υποστήριξη του Κοινοβουλίου για την υλοποίηση του ιδίου του προγράμματος δράσης.
<P>
Το πρόγραμμα δράσης για την ενιαία αγορά, που θα παρουσιασθεί στο Ευρωπαϊκό Συμβούλιο του Αμστερνταμ τον Ιούνιο, βασίζεται στην ανάλυση που περιέχεται στην ανακοίνωση σχετικά με τις επιπτώσεις και την αποτελεσματικότητα της ενιαίας αγοράς, κεντρικό θέμα της συζητούμενης σήμερα στην Ολομέλεια έκθεσης. Το σχέδιό μας καθορίζει τα μέτρα που θα πρέπει να υιοθετηθούν κατά προτεραιότητα ώστε να εξασφαλισθεί η πλήρης υποστήριξη της ενιαίας αγοράς κατά τη μετάβαση στο ενιαίο νόμισμα, μετάβαση που έχει ως ημερομηνία εκκίνησης την 1η Ιανουαρίου 1999.
<P>
Συμφωνούμε όλοι μας ότι είναι αναγκαίο ένα νέο επίπεδο πολιτικής δέσμευσης το οποίο να εξασφαλίζει μία ενιαία αγορά που θα ανταποκρίνεται στις κοινωνικές απαιτήσεις και που θα αναπτύξει όλες τις δυνατότητές της που δεν έχουν ακόμη εκδηλωθεί όσον αφορά την απασχόληση, την αύξηση και τον ανταγωνισμό.
<P>
Με αυτή τη σημαντική πολιτική πρωτοβουλία που είναι το πρόγραμμα δράσης, θέλουμε να προτείνουμε μία πολύ σοβαρή προσπάθεια στα Ευρωπαϊκά Θεσμικά Όργανα και στα κράτη μέλη. Δεκαοκτώ μήνες μας χωρίζουν από την 1η Ιανουαρίου του 1999: πρόκειται για μία σύντομη πείοδο και έχουμε πλήρη επίγνωση ότι δεν θα μπορέσουμε να πετύχουμε μία συμφωνία σε όλα τα θέματα. Θα πρέπει όμως να εργασθούμε ώστε, συγκεντρώνοντας τις δυνάμεις μας στις προτεραιότητες, να κατορθώσουμε να πετύχουμε συγκεκριμένα αποτελέσματα και να προωθήσουμε μία δυναμική όπου το κεντρικό στοιχείο θα είναι μία πραγματικά λειτουργική ενιαία αγορά και θα αποτελεί το κριτήριο κλειδί για την ανάπτυξη της Ένωσης.
<P>
Θα ήθελα να επωφεληθώ της ευκαιρίας για να αποδείξω ότι το πρόγραμμά μας δράσης έχει εμπνευσθεί και από τις θέσεις που υπέδειξε ο εισηγητής, κ. Harisson. Θα ήθελα να αναφέρω σχετικά τέσσερα σημεία: το πρώτο έγκειται στην ανάγκη να καταστούν περισσότερο αποτελεσματικές οι ήδη υπάρχουσες ρυθμίσεις της ενιαίας αγοράς. Πρόκειται για ένα αποφασιστικό στοιχείο εάν θέλουμε να αυξήσουμε την εμπιστοσύνη των επιχειρήσεων στην αγορά, που απαιτεί μία καλύτερη και πιο άμεση εφαρμογή του κοινοτικού δικαίου στα κράτη μέλη.
<P>
Έναν άλλο πρωτεύοντα στόχο αποτελεί η καταπολέμηση των κυριοτέρων στρεβλώσεων της αγοράς, που δημιουργούνται από τα φορολογικά εμπόδια και συμπεριφορές μη σύμφωνες με τις αρχές του ανταγωνισμού. Μόνο πιο συνεπείς, πιο συντονισμένες φορολογικές συνθήκες θα δημιουργήσουν τις απαιτούμενες προϋποθέσεις ώστε οι ευρωπαϊκές επιχειρήσεις να θεωρούν την ενιαία αγορά σαν μία όντως μεγάλη εθνική αγορά. Σήμερα όμως βρισκόμαστε μακριά από αυτό τον στόχο. Ένα στοιχείο κλειδί μιας φορολογικής δέσμης θα έπρεπε να είναι ένας κώδικας δεοντολογίας μέσω του οποίου τα κράτη μέλη θα δεσμεύονταν να υιοθετήσουν μία περισσότερο διαφανή και συντονισμένη συμπεριφορά ώστε να αποφεύγονται οι υπερβολές του φορολογικού ανταγωνισμού. Μία πιο αυστηρή προσέγγιση στην πολιτική του ανταγωνισμού θα αποκτούσε θεμελιώδη σημασία και θα εξασφάλιζε τη μη στρέβλωση της δυναμικής της ενιαίας αγοράς από αντίθετες στον ανταγωνισμό συμπεριφορές των επιχειρήσεων και των κρατικών ενισχύσεων.
<P>
Ο τρίτος στόχος του προγράμματος δράσης είναι η κατάργηση των υπαρχόντων επί μέρους εμποδίων στην ολοκλήρωση των αγορών. Εμείς θέλουμε να περιορίσουμε την υιοθέτηση νέων νομοθετικών μέτρων στο ελάχιστο δυνατό, στα πλαίσια μιας πολιτικής που έγκειται στην απλοποίηση μάλλον της υπάρχουσας νομοθεσίας παρά στη δημιουργία νέας νομοθεσίας. Σε ορισμένες όμως ειδικές περιπτώσεις -σκέπτομαι τις δημοσιονομικές υπηρεσίες και το ηλεκτρονικό εμπόριο- ένα νομοθετικό πλαίσιο θα ήταν απαραίτητο, καθώς είναι επίσης αναγκαίες αποφάσεις σχετικά με εκκρεμούσες προτάσεις όπως στον τομέα της βιοτεχνολογίας και του επιχειρησιακού δικαίου, τομέα για τον οποίο η Επιτροπή θα εκτιμήσει με ποιο τρόπο θα προσαρμόσει την πρόταση σχετικά με το καθεστώς της ευρωπαϊκής εταιρείας στο φως των συστάσεων που διατύπωσε η ομάδα Davignon, μετά από την πρωτοβουλία που αναλάβαμε ο επίτροπος Flynn και εγώ ο ίδιος.
<P>
Τέλος, τέταρτο αλλά σημαντικότατο θέμα, που με ιδιαίτερη ικανοποίηση αναφέρω παρουσία του επιτρόπου Flynn: το πρόγραμμα δράσης θα συμπεριλάβει προτάσεις με στόχο την παγίωση της κοινωνικής διάστασης της ενιαίας αγοράς σε δύο κυρίως τομείς: την προστασία των δικαιωμάτων των πολιτών και την ανάπτυξη της κινητικότητας στο εσωτερικό της Ένωσης. Η Επιτροπή είναι πεπεισμένη ότι η βιομηχανική αναδιάρθρωση, που ευνοείται και από την ενσωμάτωση των αγορών, είναι αναγκαία και θετική για την Ένωση αλλά έχει επίγνωση, έχουμε επίγνωση ότι ενδεχομένως συνεπάγεται σοβαρές κοινωνικές επιπτώσεις. Ο πλήρης σεβασμός των ισχυουσών κοινοτικών ρυθμίσεων όσον αφορά τις διαβουλεύσεις των εργαζομένων είναι απολύτως βασικό στοιχείο για να εξασφαλισθεί μία σταθερή πολιτική υποστήριξη της ενιαίας αγοράς.
<P>
Στο πρόγραμμα δράσης η Επιτροπή καλεί το Ευρωπαϊκό Κοινοβούλιο και το Συμβούλιο να δώσουν προτεραιότητα στην εξέταση των νομοθετικών προτάσεων που περιέχει το πρόγραμμα ώστε να επιτευχθούν τα καλύτερα δυνατά αποτελέσματα εντός των περιορισμένων προθεσμιών -μίλησα για δεκαοκτώ μήνες- που προβλέπει το έγγραφο.
<P>
Επιθυμώ να σας διαβεβαιώσω, από την άλλη πλευρά, ότι η Επιτροπή δεν σκέπτεται αναγκαστικά μία τυπική διαθεσμική συμφωνία, αλλά ζητά μάλλον μία πολιτική δέσμευση ώστε τα νομοθετικά μέτρα να εξετάζονται με τη μεγαλύτερη δυνατή ταχύτητα. Μία κατά προτεραιότητα αντιμετώπιση θα μπορούσε να συμφωνηθεί σε αυτή την περίπτωση τόσο όσον αφορά τις προτάσεις που ήδη συζητούνται στο Κοινοβούλιο -βιοτεχνολογίες, απελευθέρωση της παροχής φυσικού αερίου, μηχανισμός για την εξασφάλισης της διαφάνειας της κοινωνίας της πληροφόρησης- όσο και σχετικά με τις προτάσεις που η Επιτροπή θα παρουσιάσει εντός ολίγου και που ανήκουν στο πρόγραμμα δράσης.
<P>
Σας εκφράζω την ευγνωμοσύνη μου, κυρία Πρόεδρε, για την προσοχή που απέδωσε το Κοινοβούλιο στην ανακοίνωση «Επιπτώσεις και αποτελεσματικότητα της ενιαίας αγοράς» και τονίζω την ικανοποίησή μου για την εξαιρετική ποιότητα της έκθεσης του κ. Harisson. Η Επιτροπή αναμένει μία ουσιαστική συνεργασία κατά την υλοποίηση του προγράμματος δράσης και στο θέμα αυτό θα ήμουν ευτυχής εάν μπορούσα να έχω από το Ευωπαϊκό Κοινοβούλιο μία ένδειξη για τη συμφωνία ώστε το πρόγραμμα δράσης, του οποίου σας περιέγραψα απόψε τα κύρια χαρακτηριστικά, να καταστεί όντως το καλύτερο όργανο για την επιτυχία των στόχων που έχουμε θέσει, μία υπόδειξη συμφωνίας για τους προσδιορισθέντες στόχους, μία συμφωνία ώστε να υποστηριχθεί η πορεία που έχουμε υποδείξει για τη μετάφραση των στόχων σε δράση και μία συμφωνία -ζητώ πολλά από το Κοινοβούλιο, αλλά γνωρίζω ότι το Κοινοβούλιο περιμένει πολλά από την πλήρη λειτουργία της ενιαίας αγοράς- ώστε να παρασχεθεί η αναγκαία προτεραιότητα στην εξέταση των νομοθετικών προτάσεων που περιέχει το πρόγραμμα δράσης.

<SPEAKER ID=131 LANGUAGE="EN" NAME="Billingham">
Κυρία Πρόεδρε, θα ήθελα κι' εγώ να συγχαρώ τον Lyndon Harrison για τη σοβαρή και εμπεριστατωμένη έκθεσή του η οποία επιζητεί τη συμπλήρωση της εσωτερικής αγοράς. Θα ήθελα να σχολιάσω τρία από τα θέματα που αναφέρει και τα οποία θεωρώ ως εξαιρετικά σημαντικά.
<P>
Το πρώτο αφορά τις μικρές και μεσαίες επιχειρήσεις τις οποίες ορθώς αποκαλεί τη ραχοκοκαλιά της ευρωπαϊκής οικονομίας. Οι ΜΜΕ εξακολουθούν να υποφέρουν από υπερβολικές οδηγίες, γραφειοκρατία και κυριολεκτικά εκατοντάδες νομοθετήματα που κάνουν το φορτίο τους αφόρητο. Το φορτίο αυτό, όπως μόλις τώρα είπε ο Επίτροπος, θα πρέπει να ελαφρυνθεί και οι διαδικασίες να απλοποιηθούν.
<P>
Δεύτερον, θα ήθελα να εκφράσω την υποστήριξή μου για την έκκληση που κάνει η έκθεση Harrison προς ολοκλήρωση των διευρωπαϊκών δικτύων. Η ενέργεια, οι μεταφορές και οι επικοινωνίες είναι ζωτικές για τη δημιουργία της υποδομής προς οικονομική ανάπτυξη της Ευρώπης. Ανάπτυξη σημαίνει θέσεις εργασίας και μάλιστα την ίδια μέρα που χιλιάδες εργαζόμενοι διαδηλώνουν έξω από το Κοινοβούλιό μας το δίκαιο αίτημά τους για απασχόληση, τα ΔΕΔ αποτελούν τη θετική απάντηση για την αποκατάσταση της ισορροπίας και την απάντηση στις απαιτήσεις τους. Ακόμα περισσότερο που τα ΔΕΔ δημιουργούν την κατάλληλη βάση για την παροχή καθολικής υπηρεσίας για τις δημόσιες υπηρεσίες προς όλους τους ευρωπαίους πολίτες, κάνοντας τη ζωή τους καλύτερη και οικοδομώντας ένα καλύτερο μέλλον.
<P>
Τέλος, είμαι βεβαία ότι ο Επίτροπος Monti δεν θα εκπλαγεί που υποστηρίζω τις προτάσεις του Lyndon Harrison για την κινητικότητα της απασχόλησης και μια κοινή ευρωπαϊκή πολιτική απασχόλησης. Την ώρα που λέγω αυτά, οι γαλλικές αρχές και οι γάλλοι εκπαιδευτές του σκι εμποδίζουν έναν και μοναδικό άγγλο εκπαιδευτή του σκι να εργαστεί στις γαλλικές Αλπεις. Και αυτό συμβαίνει παρά τις διαβεβαιώσεις που έδωσε ο Επίτροπος πριν από έξι μήνες ότι η συμπεριφορά αυτή όχι μόνο ήταν παράνομη αλλά και ότι θα έδινε εντολές στους γάλλους εκπαιδευτές του σκι να φερθούν ανάλογα.
<P>
Η παρούσα έκθεση συμβάλλει πάρα πολύ στη βελτίωση των νομοθετικών διαδικασιών της ΕΕ και κατά συνέπεια την καλωσορίζω.

<SPEAKER ID=132 LANGUAGE="NL" NAME="Peijs">
Κυρία Πρόεδρε, θα ήθελα να εκφράσω το σεβασμό μου για τον εισηγητή κ. Harrison, ο οποίος εκπόνησε μία εξαιρετική έκθεση για ένα ιδιαίτερα σημαντικό θέμα. Η υλοποίηση της εσωτερικής αγοράς, μέχρι στιγμής, προκάλεσε επανάσταση στις χώρες της Ευρωπαϊκής Ένωσης. Αν και οι υπερβολικές προσδοκίες των εκθέσεων Cecchini δεν επαληθεύτηκαν πάντα, και εννοώ συγκεκριμένα τις υπολογιζόμενες σε εκατομμύρια πρόσθετες θέσεις απασχόλησης, εντούτοις, οι επενδύσεις αυξήθηκαν, ο πληθωρισμός μειώθηκε και δημιουργήθηκαν μεταξύ 300.000 και 900.000 πρόσθετες θέσεις απασχόλησης. Οι οικονομίες των ευρωπαϊκών χωρών συνδέθηκαν σημαντικά. Αλλά θα πρέπει ακόμη να συμβούν πολλά. Αν εξετασθούν οι κυβερνητικές αποφάσεις, τότε η Γερμανία και η Γαλλία αντιμετωπίζουν με ελαφρότητα τις οδηγίες σ'αυτόν τον τομέα. Νομίζω ότι επ'αυτού θα πρέπει να δοθεί προσοχή. Επίσης, για παράδειγμα στην αγορά χρηματοοικονομικών υπηρεσιών και ασφαλειών δεν τίθεται θέμα ευρωπαϊκής εσωτερικής αγοράς. Και σ'αυτό τον τομέα θα πρέπει ακόμα να γίνουν πολλά.
<P>
Πολλά μέτρα δεν εφαρμόζονται από τα κράτη μέλη. Προκειμένου να δοθεί μία νέα ώθηση για την ολοκλήρωση της εσωτερικής αγοράς, η Ευρωπαϊκή Επιτροπή πρόκειται τον Ιούνιο να υποβάλει ένα σχέδιο δράσης στο Ευρωπαϊκό Συμβούλιο του Αμστερνταμ. Αυτό είναι άμεσης ανάγκης. Τα κράτη μέλη εφαρμόζουν, αφενός, τα μέτρα με μεγάλη καθυστέρηση και, αφετέρου, προσθέτουν νομοθετικές ρυθμίσεις, οι οποίες κάνουν τους νόμους να μοιάζουν περισσότερο με χριστουγεννιάτικα δένδρα παρά με σοβαρές νομοθετικές ρυθμίσεις. Ακόμη και το Ευρωπαϊκό Κοινοβούλιο, και το σωστό πρέπει να λέγεται, μπορεί να πράξει κάτι γι'αυτό το σκοπό. Ο στόχος της εναρμόνισης βρίσκεται επί του παρόντος πολύ μακριά και εξακολουθούν να υπάρχουν εμπόδια.
<P>
Τώρα όσον αφορά τις ΜΜΕ, τις μικρομεσαίες επιχειρήσεις. Όπως διαπιστώνει η Επιτροπή στο έγγραφο εργασίας της με τίτλο «Επισκόπηση της εσωτερικής αγοράς του 1996», οι μικρομεσαίες επιχειρήσεις είχαν μικρότερα οφέλη από την εσωτερική αγορά από ό, τι οι μεγάλες επιχειρήσεις. Μέσω του ψηφίσματος του κ. Harrison, θα ήθελα και εγώ να εκφράσω, εξ ονόματος της ομάδας μου, την ανησυχία μας γι'αυτό. Η ολοκλήρωση της εσωτερικής αγοράς θα πρέπει να επιτρέψει στις μικρομεσαίες επιχειρήσεις να έχουν μεγαλύτερα οφέλη από την εσωτερική αγορά, για παράδειγμα περισσότερες εξαγωγές, και το ευρώ πρόκειται να βοηθήσει σ'αυτό, καθώς και όλα τα συστήματα πληρωμών, τα οποία πρόκειται να εμφανιστούν μαζί με το ευρώ.
<P>
Επιπλέον, το κόστος της εφαρμογής της νέας διοικητικής, τεχνικής και φορολογικής εσωτερικής νομοθεσίας της αγοράς αποτελεί ένα μεγάλο πρόβλημα για τις μικρομεσαίες επιχειρήσεις. Ζητώ επίσης από τον Επίτροπο να δώσει ιδιαίτερη προσοχή στα προβλήματα των μικρομεσαίων επιχειρήσεων. Για τις μικρομεσαίες επιχειρήσεις μία απλούστερη και σαφέστερη νομοθεσία είναι αποτελεσματικότερη από όλες τις δύσκολα εξασφαλιζόμενες επιδοτήσεις.
<P>
Τι επιθυμούν οι ΜΜΕ πραγματικά; Επιθυμούν καλύτερα όργανα για να ακούγονται οι απόψεις τους στον τομέα αυτό, δηλαδή έναν οικονομικό διάλογο, έναν εμπορικό διάλογο και έναν κοινωνικό διάλογο, και ίσως πιθανόν και ένα φορολογικό διάλογο, στα πλαίσια των οποίων θα είναι δυνατές οι διαβουλεύσεις με τις μικρομεσαίες επιχειρήσεις. Επιθυμούν τη βελτίωση των συλλογικών αναπτυξιακών και ερευνητικών προγραμμάτων για τις ΜΜΕ και την ευκολότερη πρόσβαση σ'αυτά τα προγράμματα.
<P>
Το τρίτο σημείο. Η μείωση των χρηματοδοτικών βαρών για τις επιχειρήσεις που δραστηριοποιούνται πέραν των συνόρων, καθώς και του κόστους των διεθνών τραπεζικών συναλλαγών. Αυτή η οδηγία θα αρχίσει να ισχύει παράλληλα με το ευρώ. Πιστεύω ότι μετά από αυτό δεν θα έχουμε πλέον προβλήματα. Ελπίζω ότι το σχέδιο δράσης πρόκειται να λειτουργήσει θετικά. Η εσωτερική αγορά είναι μία από τις σημαντικότερες κατακτήσεις της Ευρωπαϊκής Ένωσης και χωρίς αυτή τη νέα ώθηση θα πρέπει να περιμένουμε με τη νέα διεύρυνση μία άμβλυνση της εσωτερικής ευρωπαϊκής αγοράς.
<P>
Απαιτείται αυστηρή τήρηση και πειθαρχία εκ μέρους των κρατών μελών, προκειμένου να διατηρηθεί η εσωτερική αγορά.

<SPEAKER ID=133 LANGUAGE="NL" NAME="Boogerd-Quaak">
Κυρία Πρόεδρε, και εγώ θα ήθελα να ευχαριστήσω τον κ. Harrison για την έκθεσή του, καθώς και για την αποδοχή εκ μέρους του των τροπολογιών. Θα ήθελα να ζητήσω από τον κ. Monti, και ενδεχομένως από τον κ. Flynn ο οποίος είναι παρών, να δώσουν ιδιαίτερη προσοχή σε δύο πτυχές της εσωτερικής αγοράς. Η μία πτυχή είναι η φορολογική στο πλαίσιο της εσωτερικής αγοράς και η δεύτερη αυτή στην οποία αναφέρθηκε και η κ. Peijs, δηλαδή την ασφαλιστική πλευρά της εσωτερικής αγοράς. Εάν εξετάσουμε αυτά που αναφέρονται, μεταξύ άλλων, στην έκθεση της κ. Berger για το γεγονός ότι σε ορισμένα κράτη μέλη τα συνταξιοδοτικά ταμεία δεν μπορούν να λειτουργήσουν και, κατά συνέπεια, να προσφέρουν τις υπηρεσίες τους, καθώς και ότι δεν είναι σε θέση να επενδύσουν, τότε νομίζω ότι εξετάζουμε την εσωτερική αγορά από λανθασμένη οπτική γωνία.
<P>
Το ίδιο ισχύει και για ορισμένες προσφερόμενες υπηρεσίες από τον τραπεζικό τομέα. Γνωρίζω, για παράδειγμα, στην περίπτωση της κυκλοφορίας υπηρεσιών από τη χώρα μου, την Ολλανδία, προς το Βέλγιο, και συγκεκριμένα μιας τράπεζας η οποία επιθυμεί να προσφέρει υπηρεσίες υπό τη μορφή μιας υποθήκης για κατοικία στο Βέλγιο, ότι αυτή η υποθήκη δεν είναι δυνατό να απαλλαχθεί από τη φορολογία. Εν προκειμένω, γνωρίζω ότι η απόφαση Bachman διαδραματίζει ένα ρόλο σχετικά, αλλά αυτό δεν μπορεί να μας βοηθήσει περαιτέρω.
<P>
Θα ήθελα, κατά συνέπεια, να κάνω επείγουσα έκκληση σε αμφότερους τους Επιτρόπους να δώσουν ιδιαίτερη προσοχή στο θέμα αυτών των πτυχών της εσωτερικής αγοράς δηλαδή στις περιπτώσεις που ορισμένοι πολίτες θέλουν να χρησιμοποιήσουν τις υπηρεσίες που παρέχονται σε μία χώρα, επειδή αυτοί για παράδειγμα εργάζονται εκεί, και οι οποίες θα πρέπει να υπολογισθούν φορολογικά ή με άλλον τρόπο στην άλλη χώρα. Αυτό περιλαμβάνεται και στην έκθεση Berger καθώς και στην τροπολογία 12.
<P>
Τέλος, θα ήθελα να δοθεί προσοχή στο καθεστώς των επιχειρήσεων. Ελπίζω ότι η Επιτροπή θα κατορθώσει τον Ιούνιο στο Αμστερνταμ να περιλάβει σ'αυτό και το καθεστώς των επιχειρήσεων.

<SPEAKER ID=134 LANGUAGE="PT" NAME="Porto">
Κυρία Πρόεδρε, αξίζουν συγχαρητήρια η Επιτροπή, και προσωπικά ο Επίτροπος κ. Monti, και ο συνάδελφος κ. Harrison για τα έγγραφα που υπέβαλαν, κάνοντας μία επίκαιρη αξιολόγηση της εμπειρίας που αποκτήθηκε με τη διαμόρφωση της ευρωπαϊκής ενιαίας αγοράς.
<P>
Δεν υπάρχουν αμφιβολίες σχετικά με το θετικό ρόλο που διαδραμάτισαν οι πρωτοβουλίες της δεκαετίας του 80, πρώτα με τη Λευκή Βίβλο του 1995 και έπειτα με τον καθορισμό μίας ημερομηνίας και την απλούστευση της νομοθετικής διαδικασίας μέσα από την Ευρωπαϊκή Ενιαία Πράξη. Πρόκειται για θετικό ρόλο που δεν μπορεί να αμφισβητηθεί από το γεγονός ότι η εξέλιξη που σημειώθηκε ήταν λιγότερο σημαντική από τις προβλέψεις της έκθεσης Cecchini, οι οποίες ήταν ήδη υπερβολικά αισιόδοξες, εφόσον άλλωστε δεν ήταν δυνατό να προβλεφθεί, λίγα χρόνια πριν, η πτώση του τείχους του Βερολίνου και η ύφεση των αρχών της δεκαετίας του 90.
<P>
Είναι εν πάση περιπτώσει σημαντικό το γεγονός ότι, σύμφωνα με τα στοιχεία που έχουν δημοσιευθεί τώρα και που έχουν ληφθεί με βάση διάφορα πρότυπα, η ενιαία αγορά του 1993 έχει προσφέρει αύξηση από 300 χιλιάδες ως 900 χιλιάδες θέσεων εργασίας και από 1, 1 % ως 1, 5 % στο ευρωπαϊκό ακαθάριστο προϊόν, και επίσης έχει οδηγήσει σε μείωση κατά 1, 1 % ως 1, 5 % του ποσοστού πληθωρισμού.
<P>
Πάντως, δεν μπορούμε να περιοριστούμε στην παρατήρηση αυτών των αριθμών, εφόσον είναι σημαντικό να ξέρουμε εάν, ενώπιον των δυσκολιών που εμφανίσθηκαν, θα είμασταν καλύτερα χωρίς την πρωτοβουλία που ελήφθη· όπως φαίνεται, η απάντηση είναι ασφαλώς αρνητική, καθώς θα ήταν πιθανώς σοβαρότερα τα σημερινά προβλήματα, κυρίως το πρόβλημα της ανεργίας, που αποτελεί βασικά καρπό μίας τεχνολογικής εξέλιξης την οποία δεν θα μπορούσαμε να αποφύγουμε διότι διαφορετικά θα διακυβεύαμε ανεπανόρθωτα το μέλλον μας.
<P>
Ωστόσο, ενώ ήταν μία θετική εμπειρία, δεν αρκεί τώρα να συμπληρώσουμε όσα δεν έγιναν ή να προχωρήσουμε σε μικρές επιτυχίες. Μαζί με την εισαγωγή του EΥΡΩ, επιβάλλεται να αναληφθεί και πάλι μία συνολική και φιλόδοξη πρωτοβουλία, με ένα συνεκτικό σύνολο σχεδίων που, πέρα από τους άμεσους στόχους προς επίτευξη, θα κινητοποιήσει τον ενθουσιασμό και την ευρωπαϊκή δέσμευση.
<P>
Μόνο έτσι θα καταστεί εφικτό να αντιμετωπίσουμε τις προκλήσεις που πλησιάζουν με τη δημιουργία σταθερής απασχόλησης σε τομείς ανταγωνιστικούς σε παγκόσμιο επίπεδο. Αυτή είναι λοιπόν η επιθυμία που εκφράζω στη σύντομη αυτή παρέμβαση.

<SPEAKER ID=135 NAME="Monti">
Κυρία Πρόεδρε, επιθυμώ να σας ευχαριστήσω και για τις περαιτέρω συμβολές της συζήτησης στην τελειοποίηση του προγράμματος δράσης της Επιτροπής. Χωρίς να αναφερθώ σε όλες τις παρεμβάσεις, σημειώνω και υπογραμμίζω την έμφαση που δόθηκε στις μικρομεσαίες επιχειρήσεις, διότι πρόκειται για ένα απολύτως κεντρικό θέμα του προγράμματος δράσης, ειδικότερα από την άποψη της νομοθετικής απλοποίησης, την προσοχή εκ μέρους όλων για τον πραγματικό σεβασμό των κανονισμών της ενιαίας αγοράς, όπως επίσης και το συνεπαγόμενο πρόβλημα του enforcement με τα κατάλληλα μέτρα ώστε να καταστεί πιο αποτελεσματική και πιο ταχεία η επαλήθευση όσον αφορά την τήρηση των ρυθμίσεων της ενιαίας αγοράς.
<P>
Δεν θίγω άλλα θέματα, πολύ σημαντικά εντούτοις, από το καθεστώς των ευρωπαϊκών εταιρειών ως τις δημοσιονομικές υπηρεσίες, και καταλήγω σημειώνοντας: μου φαίνεται ότι τη στιγμή που η προσεχή όλων συγκεντρώνεται στο ενιαίο νόμισμα, στις προθεσμίες του ενιαίου νομίσματος, δεν θα πρέπει επίσης να ξεχνάμε ότι οικονομική και νομισματική ένωση σημαίνει, βεβαίως, νόμισμα αλλά και οικονομική ένωση και ότι για να προωθήσουμε την ανάπτυξη και την απασχόληση στην ευρωπαϊκή οικονομία, η πλήρης οικονομική ένωση είναι εξίσου ουσιαστική με τη νομισματική ένωση που θα ολοκληρώσει την οικονομική ένωση. Η ενιαία αγορά αποτελεί τον κεντρικό πυλώνα της οικονομικής ένωσης και συνεπώς όλες οι προσπάθειες που μαζί καταβάλουμε για την πλήρη υλοποίηση της ενιαίας αγοράς νομίζω ότι θα πρέπει να τοποθετούνται σε αυτό το πλαίσιο, που αποτελεί μία πραγματική στήριξη στην ανάπτυξη και την απασχόληση στην Ευρώπη.

<SPEAKER ID=136 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο, στις 11.00 π.μ.

<CHAPTER ID=10>
Mη συμβατική ιατρική
<SPEAKER ID=137 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. Lannoye, εξ ονόματος της Eπιτροπής Περιβάλλοντος, Δημόσιας Yγείας και Προστασίας των Kαταναλωτών (A4-0075/97), σχετικά με το καθεστώς της μη συμβατικής ιατρικής.

<SPEAKER ID=138 NAME="Lannoye">
Κυρία Πρόεδρε, πιστεύω πως είμαστε σε θέση να βεβαιώσουμε, χωρίς κίνδυνο να διαψευστούμε, πως η διαδικασία εναρμόνισης των εθνικών νομοθεσιών σχετικά με τα ιατρικά επαγγέλματα και τα φάρμακα, έχει στην ουσία ολοκληρωθεί, στο χώρο της Ευρωπαϊκής Ένωσης.
<P>
Σε ό, τι αφορά τους κλάδους της μη συμβατικής ιατρικής, δηλαδή τις θεραπευτικές προσεγγίσεις που δεν αναγνωρίζονται από το ιατρικό σώμα, δεν θα μπορούσαμε να ισχυριστούμε το ίδιο. Πράγματι, η ποικιλότητα της νομοθετικής προσέγγισης είναι αρκετά εντυπωσιακή στην Ευρωπαϊκή Ένωση. Εκτός αυτού, ζούμε σε ένα σύστημα παράλογο. Η γνώμη μου είναι πως πρέπει, το ταχύτερο δυνατό, να τεθεί ένα τέλος σε αυτή την κατάσταση.
<P>
Μπορώ να αναφέρω μερικά παραδείγματα αυτού του διαφορετικού τρόπου νομοθετικής αντιμετώπισης. Στη Γερμανία, τα ομοιοπαθητικά και τα ανθρωποσοφικά φάρμακα έχουν ενταχθεί στη φαρμακοποιία. Στη Μεγάλη Βρετανία, η άσκηση της οστεοπαθητικής και της χειροπρακτικής αναγνωρίζονται ως νόμιμα και ευυπόληπτα επαγγέλματα και το ίδιο συμβαίνει με τους χειροπράκτες στις σκανδιναβικές χώρες, δηλαδή στη Σουηδία, τη Δανία και τη Φινλανδία.
<P>
Ιδού μερικά σαφή παραδείγματα, ενώ, αντίθετα, σε άλλες ευρωπαϊκές χώρες όλα αυτά τα επαγγέλματα θεωρούνται παράνομα και η πρακτική εφαρμογή των θεραπευτικών αυτών μεθόδων, όπου δεν απαγορεύεται, είτε γίνεται ανεκτή είτε διώκεται δικαστικά.
<P>
Πιστεύω, λοιπόν, όπως ήδη είπα, ότι είναι καιρός να μπεί ένα τέλος σ' αυτόν τον παραλογισμό και να υπάρξει ανταπόκριση στην ολοένα αυξανόμενη ζήτηση από την πλευρά των ασθενών. Είναι γεγονός πως δεν μπορούμε να αρνούμεθα την πραγματικότητα. Όλο και πιο πολλοί ευρωπαίοι πολίτες καταφεύγουν σε αυτές τις θεραπευτικές μεθόδους, τις αποκαλούμενες μη συμβατικές. Τα στοιχεία που προκύπτουν από έρευνες που διεξήγαγε η ίδια η Επιτροπή είναι εύγλωττα, εφόσον το ποσοστό των ασθενών που καταφεύγουν στις μεθόδους αυτές φτάνει μερικές φορές το 50 %.
<P>
Ποιά είναι η έννοια της πρότασης που διατυπώνεται στην έκθεση της Επιτροπής Περιβάλλοντος, Δημόσιας Υγείας και Προστασίας των Καταναλωτών; Προτείνει, ακριβώς, να ξεκινήσει η διαδικασία αναγνώρισης των μη συμβατικών αυτών θεραπευτικών μεθόδων, με βάση το κεκτημένο που ήδη υπάρχει, κυρίως από τις χώρες στις οποίες η εν λόγω αναγνώριση αποτελεί γεγονός, τις ανεξάρτητες μελέτες που αποδεικνύουν την αποτελεσματικότητα των μεθόδων θεραπείας που πρέπει να νομιμοποιηθούν, την απαίτηση για υψηλού επιπέδου κατάρτιση αυτών που εφαρμόζουν τις μεθόδους αυτές - δεν μιλάμε για αβασάνιστη αναγνώριση και χορήγηση διπλωμάτων - και τέλος με την ανάπτυξη οργανωμένου διαλόγου ανάμεσα στους θιασώτες της αλλοπαθητικής ιατρικής και αυτών της μη συμβατικής ιατρικής εις τρόπον ώστε ο διάλογος αυτός να οδηγήσει σε μία εναρμόνιση που θα επιτρέψει τη συμπληρωματικότητα των προσεγγίσεων.
<P>
Αυτή είναι η ουσία του πνεύματος που διέπει την έκθεση της Επιτροπής Περιβάλλοντος την οποία ελπίζω ότι θα εγκρίνει αύριο η πλειοψηφία του παρόντος Κοινοβουλίου.
<P>
Θα ήθελα στον χρόνο που μου απομένει να αντικρούσω ορισμένους ισχυρισμούς που θεωρώ επιζήμιους. Πράγματι, δεν πρόκειται, αντίθετα με ό, τι ορισμένοι διατείνονται, να ανοίξουν οι πόρτες στους τσαρλατάνους, να παρέχεται αναγνώριση στον οποιοδήποτε, να δημιουργηθεί αναστάτωση στον τομέα των φροντίδων της υγείας. Αντίθετα, πιστεύω πως ο μόνος τρόπος να προστατευθούν οι σοβαροί επαγγελματίες και οι ασθενείς έναντι των τσαρλατάνων είναι η θέσπιση κατάλληλης νομοθεσίας. Το να μην κοιτάζουμε κατάματα την αλήθεια, δηλαδή το ότι η προσφυγή στις μορφές μη συμβατικής ιατρικής είναι σημαντική, δεν συνιστά υπεύθυνη πολιτική στάση. Είναι εκδήλωση συντηρητισμού που αργά ή γρήγορα θα καταρρεύσει προ της πραγματικότητας.
<P>
Θα ήθελα επίσης με την ευκαιρία να παραθέσω ένα μικρό απόσπασμα της ομιλίας του Υπουργού Υγείας της Ινδίας κατά την πρόσφατη πεντηκοστή σύνοδο της Συνέλευσης του ΠΟΥ στη Γενεύη, της οποίας προήδρευε: »Οφείλουμε επίσης να αναγνωρίσουμε τη θέση των παραδοσιακών συστημάτων για τα οποία πολλά κράτη αισθάνονται δικαιολογημένη υπερηφάνεια. Δεν πρέπει να αγνοούμε τα εν λόγω συστήματα από το ζήλο μας να υποτασσόμεθα μόνο στη σύγχρονη επιστήμη και τεχνολογία». Αναφέρεται στην Ινδία που, μόνη αυτή, συνέβαλε στη δημιουργία τριών ιατρικών συστημάτων, παρέχοντας ένα δυναμικό επιστημονικών γνώσεων και μία ιδιαίτερα πλούσια γραμματολογία που επέτρεψαν την επιτυχή αντιμετώπιση ορισμένων ασθενειών. Δεν ισχυρίζεται ότι δίνεται λύση σε όλες τις ασθένειες, αλλά σε ορισμένες απ' αυτές.
<P>
Και συνεχίζει: »Προκειμένου να ανταποκριθούν στις απαιτήσεις του σύγχρονου κόσμου, οι προσεγγίσεις αυτές απέκτησαν στην Ινδία νομικό πλαίσιο και οργανωμένη δομή. Έχει ξεκινήσει ο καθορισμός προτύπων και η σωστή κατάρτιση που ήδη γίνεται θα έχουν σαν αποτέλεσμα τη δημιουργία μητρώου ασκούντων την παραδοσιακή ιατρική. Θα ήταν ενδιαφέρον να διοργανωθεί μία διεθνής διάσκεψη με θέμα τα συστήματα παραδοσιακής ιατρικής, εις τρόπον ώστε να γίνουν αντιληπτές οι δυνατότητές τους, να διαλυθούν οι παρεξηγήσεις και να αποφασιστεί η διατύπωση θετικών συστάσεων προκειμένου να γίνουν ευρέως αποδεκτά».
<P>
Αυτά είπε ο Υπουργός Υγείας της Ινδίας. Προτείνω η ομιλία αυτή να αποτελέσει πηγή έμπνευσης, όχι μόνο όσον αφορά τις παραδοσιακές ιατρικές μεθόδους, αλλά και τις πιο σύγχρονες προσεγγίσεις που και αυτές θα πρέπει να καταλάβουν τη θέση που τους αρμόζει. Είναι βέβαιο πως το Ευρωπαϊκό Κοινοβούλιο αποτελεί τον πλέον κατάλληλο χώρο για να τεθεί σε λειτουργία ο εν λόγω μηχανισμός.

<SPEAKER ID=139 NAME="Alber">
Κυρία Πρόεδρε, αξιότιμοι κυρίες και κύριοι συνάδελφοι, καθήκον της Επιτροπής Νομικών Θεμάτων ήταν να εξετάσει κατά πόσον η Ευρωπαϊκή Ένωση και η Κοινότητα γενικώς, έχει αρμοδιότητα ρύθμισης θεμάτων της εναλλακτικής ιατρικής. Απαντήσαμε καταφατικά σ' αυτό. Είναι αλήθεια ότι σε πάρα πολλές διατάξεις της Συνθήκης αναφέρεται η προστασία της υγείας και η πολιτική για την υγεία; για παράδειγμα στα άρθρα 3 ξ) και σ), 36, 56, 100Α 3), 129, κ.λπ. Είναι αλήθεια, επίσης, ότι σε όλες αυτές τις διατάξεις δεν προβλέπονται κοινοτικές νομικές πράξεις.
<P>
Από αυτές τις συχνές αναφορές στο θέμα της προστασίας της υγείας, όμως, μπορεί να συμπεράνει κανείς ότι η προστασία της υγείας θα πρέπει να αποτελεί βασικό στοιχείο και της ευρωπαϊκής πολιτικής. Η διασυνοριακή διάσταση προκύπτει, φυσικά, ιδιαίτερα από το θέμα της εγκατάστασης και της ελεύθερης παροχής υπηρεσιών και από γιατρούς της μη παραδοσιακής ιατρικής, και επιπλέον από την κυκλοφορία των αγαθών - σχετικά φάρμακα - και φυσικά από την ελεύθερη κυκλοφορία των υπηρεσιών - οι ασθενείς πηγαίνουν στο γιατρό, που σημαίνει ελεύθερη, διασυνοριακή επιλογή.
<P>
Είχαμε την άποψη ότι ως νομική βάση λαμβάνονται ιδιαίτερα τα άρθρα 54, 63 και 100Α. Είναι βέβαια σωστό ότι, λόγω της ειδικής αναφοράς του άρθρου 57 παράγραφος 3 στα «παραϊατρικά επαγγέλματα», μόνον αυτό μπορεί να ισχύει ως καταλληλότερη νομική βάση για μια συστηματική σύνοψη, επειδή η διατύπωση αυτή είναι γενική, ώστε να μην αναφέρεται και να μην περιορίζεται μόνο σε γιατρούς της κλασικής σχολής, αλλά να μπορεί να περιλάβει, φυσικά, και γιατρούς της μη παραδοσιακής ιατρικής. Το άρθρο αυτό, λοιπόν, 57 παράγραφος 2, μιλάει για αρμοδιότητες εναρμόνισης. Θα μπορούσε να πει κανείς το εξής: Δεν υπάρχει ακόμη εθνική νομολογία, ή ακριβέστερα νομοθεσία, δηλαδή μόνο σε μερικές χώρες, και γι' αυτό δεν μπορεί κανείς να κάνει εναρμόνιση, όταν δεν υπάρχει τίποτε. Παρόλα αυτά, έχουμε την άποψη ότι υπάρχει αρμοδιότητα, επειδή υφίσταται ο κίνδυνος να προκύψει νομική αβεβαιότητα, με τις πάρα πολλές διαφορετικές εθνικές διατάξεις, και επίσης δεν αντιτίθεται σ' αυτή την αρμοδιότητα η εθνική κυριαρχία ή η επικουρικότητα, όπως ονομάζουμε σήμερα τη βασική αυτή αρχή.
<P>
Δεύτερο θέμα: Η Επιτροπή Νομικών Θεμάτων έχει την άποψη πως δε θα πρέπει να εκδώσουμε διαφορετικές οδηγίες για τις διάφορες εναλλακτικές ιατρικές, επειδή είναι πολύ αμφισβητούμενο το εξής θέμα: Τι είναι εναλλακτική ιατρική; Mπορεί να αναπτύσσεται παράλληλα με την πανεπιστημιακή ιατρική, μπορεί όμως να διολισθαίνει και σε μαγεία, σε παραφροσύνη ή σε εσωτερισμό. Εν πάση περιπτώσει, είναι πολύ πιο σημαντικό να εκδώσουμε μια βασική οδηγία, και γι' αυτό δε θέλουμε έναν αφηρημένο ορισμό ούτε και εφτά διαφορετικές οδηγίες.
<P>
Εγώ προσωπικά θα πρέπει να πω, ότι η πιο σημαντική για μένα εναλλακτική ιατρική δεν περιλαμβάνεται καν εδώ, δηλαδή το κόκκινο και το άσπρο κρασί.
<P>
(Γέλια) Έχουμε την άποψη ότι είναι πολύ σημαντικότερο να εκδώσουμε μια βασική οδηγία που να περιλαμβάνει τα γενικά σημεία και να ισχύει για τα πάντα. Η σημαντικότερη βασική αρχή θα πρέπει να είναι ο πολύ υψηλός βαθμός προστασίας των ασθενών. Κυρία Πρόεδρε, το ρολόι μπορεί να μην λειτουργεί καλά. Δεν έχω μιλήσει τρεισήμισι λεπτά!
<P>
(Γέλια, χειροκροτήματα) Η σημαντικότερη βασική αρχή είναι η προστασία των ασθενών και γι' αυτό η Επιτροπή Νομικών Θεμάτων προτείνει να αναπτύξουμε πολύ υψηλά κριτήρια για την κατάρτιση των εναλλακτικών αυτών γιατρών. Αυτός δεν πρέπει να είναι οπωσδήποτε ένας γιατρός, ο οποίος μπορεί να επιδείξει ανάλογο δίπλωμα, αλλά θα πρέπει οπωσδήποτε να εξασφαλίζεται ότι γνωρίζει τις σχετικές βασικές έννοιες της γενικής ιατρικής και φυσικά θα πρέπει μετά, οι διάφορες οργανώσεις να καθορίσουν τι θα ισχύει ως κριτήριο κατάρτισης.
<P>
Ένα παράδειγμα είναι ο γερμανικός νόμος του πρακτικού θεραπευτή. Σ' αυτό το επίπεδο θα πρέπει να ρυθμίσουμε και τις εναλλακτικές ιατρικές. Εδώ προστίθενται ακόμη σχετικά καθήκοντα ενημέρωσης και υποχρεωτικής σύναψης μιας ασφάλειας αστικής ευθύνης, από τα πρόσωπα που ασκούν εναλλακτική ιατρική. Το πρόβλημα είναι κάπως βαθύτερο για να μπορέσει κανείς να το εξηγήσει μέσα σε δύο λεπτά, και επειδή κανείς άλλος πια εδώ δε θέλει να μιλήσει τόσο πολύ, νομίζω ότι μπορώ να υπερβώ ανάλογα το χρόνο. Με λίγα λόγια, η Επιτροπή Νομικών Θεμάτων καταλήγει στο συμπέρασμα ότι η αρμοδιότητα της Κοινότητας, για τη ρύθμιση των θεμάτων αυτών, είναι δεδομένη, και θα πρέπει, προς το συμφέρον των ασθενών και αυτών που αναζητούν θεραπεία, να προχωρήσουμε στη ρύθμιση αυτή.

<SPEAKER ID=140 NAME="Πρόεδρος">
Kύριε Alber, πρόσεξα ότι όλοι σάς ακούνε ευχάριστα, αλλά είπα προηγουμένως, κι εσείς δεν το καταλάβατε, ότι σήμερα το απόγευμα έχουμε ιδιαίτερα φορτωμένη ημερήσια διάταξη, και αν θέλουμε να τελειώσουμε μέχρι τα μεσάνυχτα, θα τα καταφέρουμε μόνον αν τηρούμε το χρόνο της ομιλίας μας. Αυτό σημαίνει ότι θα πρέπει να επιμείνω στο να τηρούν οι επόμενοι ομιλητές το χρόνο της ομιλίας τους.

<SPEAKER ID=141 LANGUAGE="DE" NAME="Roth-Behrendt">
Κυρία Πρόεδρε, θα προσπαθήσω να τηρήσω το χρόνο της ομιλίας μου, αφού τώρα ξαφνικά δουλεύει και πάλι σωστά το ρολόι, το οποίο προηγουμένως στον κ. Alber δεν δούλευε σωστά, γεγονός όμως για το οποίο δεν είμαι αχάριστη, θα πρέπει να παραδεχθώ. Mε όσα ανέφερε ο κ. Alber, εξ ονόματος της Eπιτροπής Nομικών Θεμάτων, δηλαδή, είπε ήδη προκαταβολικά ένα μέρος αυτών που ήθελα να πω και γι' αυτό περιττεύει να μιλήσω για την ανάγκη της ελευθερίας εγκατάστασης και για τα θέματα της εσωτερικής αγοράς.
<P>
Eπιτρέψτε μου, γι' αυτό, να πω κάτι για τους άλλους τομείς. Eμείς, εδώ στην Eυρωπαϊκή Ένωση, έχουμε έναν υψηλό βαθμό ανοχής στην μεταξύ μας συμπεριφορά, και ελπίζω πως θα καταφέρουμε να την έχουμε και στην παρούσα συζήτηση γι' αυτό το θέμα της ημερήσιας διάταξης. Δε μιλάμε εδώ για νομοθεσία, αλλά για μια έκθεση πρωτοβουλίας του Eυρωπαϊκού Kοινοβουλίου, με την οποία προσπαθούμε να παρακινήσουμε την Eπιτροπή να δει την ανάγκη της νομοθετικής ρύθμισης. Bλέποντας όμως τον ιδεολογικό πόλεμο που ξέσπασε τους προηγούμενους μήνες μεταξύ των οργανώσεων των ιατρών, δεν είμαι απολύτως σίγουρη περί τίνος πρόκειται εδώ.
<P>
Για μας το θέμα είναι - κι αυτό το περιέγραψε ήδη, ευγενικά προσφερθείς, ο κ. Alber - αφενός να παρουσιάσουμε, να διασφαλίσουμε και να εγγυηθούμε, τις θεμελιώδεις αρχές της εσωτερικής αγοράς, κι αυτή είναι η ελευθερία της εγκατάστασης, και αφετέρου να εξασφαλίσουμε έναν υψηλό βαθμό προστασίας των ασθενών. Δεν ξέρω ποιος έχει το δικαίωμα, ή ποιος πιστεύει πως έχει το δικαίωμα να αρνηθεί στους ανθρώπους την ελευθερία της επιλογής, στο θέμα της θεραπευτικής τους αγωγής. Kάτι τέτοιο δεν το επιτρέπω στους γιατρούς. Δεν επιτρέπω σε γιατρούς, με την κατάρτισή τους, να καθορίζουν τι είναι το καλύτερο για τους ασθενείς. Στα διάφορα κράτη μέλη επικρατούν διαφορετικές καταστάσεις. Yπάρχουν, δηλαδή, σε ορισμένες χώρες χειροπρακτικοί, διάφορες μορφές μαλάξεων, πρακτικοί θεραπευτές, βελονισμός κ.λπ., και προσδοκώ πως σ' αυτά θα επιτρέπεται να έχουν πρόσβαση και άλλες χώρες και άλλοι ασθενείς, αν το επιθυμούν. Στην ομάδα μου, και νομίζω και ελπίζω ότι κάτι παρόμοιο συμβαίνει και στις συναδέλφισσες και στους συναδέλφους των υπολοίπων ομάδων, η εμπιστοσύνη στην ελευθερία της επιλογής και στην ελευθερία της απόφασης των ενηλίκων πολιτών της Eυρωπαϊκής Ένωσης, είναι πολύ μεγάλη. Aυτό σημαίνει, νομίζω, ότι μπορούν μόνοι τους να αποφασίζουν για ό, τι επιθυμούν, μέχρις ενός ορισμένου βαθμού βεβαίως. Γι' αυτό και είναι πολύτιμο και σημαντικό αγαθό να ζητάμε από τους ανθρώπους που κάνουν θεραπεία σ' έναν ασθενή, να γνωρίζουν αυτό που κάνουν, που σημαίνει να έχουν ανάλογη κατάρτιση.
<P>
Aυτό ζητούν ο κ. Lannoye και η Eπιτροπή Περιβάλλοντος στην παρούσα έκθεση. Zητάμε όλοι οι άνθρωποι, που ασκούν μια μορφή ιατρικής - ανεξάρτητα ποιας μορφής είναι αυτή -, να έχουν ανάλογη κατάρτιση, να γνωρίζουν τα όριά τους και να ξέρουν πότε πρέπει να πουν το εξής: Tώρα θα πρέπει να αναλάβει κάποιος γιατρός πανεπιστημιακής εκπαίδευσης, κάποιος χειρούργος, κάποιος παθολόγος, για να κάνει κάτι που εγώ δεν μπορώ. Γι' αυτό θα πρέπει να έχουν ανάλογη κατάρτιση, θα πρέπει να έχουν τα προσόντα και τα προσόντα αυτά θα πρέπει να ρυθμίζονται πανευρωπαϊκά, μια και περιμένω να είναι εξίσου εξασφαλισμένη η ασφάλεια των ασθενών στη Mεγάλη Bρετανία, την Iρλανδία, τη Δανία και την Iσπανία.
<P>
Aν συμβαίνει αυτό, αν τα διπλώματα και τα προγράμματα σπουδών είναι ρυθμισμένα, τότε οι ασθενείς στην Eυρωπαϊκή Ένωση θα απολαμβάνουν προστασίας και θα έχουν τη δυνατότητα να αποφασίζουν μόνοι τους, ποιον να εμπιστευθούν και ποιος θα τους κάνει τη θεραπευτική αγωγή. Aυτό είναι εκείνο που καλούμε την Eπιτροπή να πράξει. Tην καλούμε να δραστηριοποιηθεί και να υποβάλει μια ανάλογη νομοθεσία.

<SPEAKER ID=142 LANGUAGE="DE" NAME="Liese">
Κυρία Πρόεδρε, αξιότιμοι κυρίες και κύριοι συνάδελφοι, στη συζήτηση των τελευταίων εβδομάδων και των τελευταίων μηνών, ακούσαμε πολλές ακραίες θέσεις και σήμερα το βράδυ πάλι θα τύχει να συγκρουστούν μεταξύ τους οι ακραίες αυτές θέσεις. Γι' αυτό και θα ήθελα, στην αρχή της παρέμβασής μου, να δώσω κάποιο τόνο συμφιλίωσης. Eγώ ο ίδιος είμαι γιατρός πανεπιστημιακής εκπαίδευσης, όπως λέγεται. Έλαβα ιατρική κατάρτιση και συνεχίζω να εργάζομαι, όσο μου επιτρέπει ο χρόνος, στον τομέα της συμβατικής ιατρικής. Nομίζω - κι αυτό το λένε πολλοί συνάδελφοι - πως συμφωνούμε ότι σημειώθηκαν τεράστιοι πρόοδοι στη συμβατική ιατρική κατά τις τελευταίες δεκαετίες και ότι η αποκαλούμενη πανεπιστημιακή ιατρική βοηθάει πολλούς ανθρώπους.
<P>
Aπό την άλλη μεριά θα πρέπει να λάβουμε υπόψη, κι αυτό το γνωρίζω από την πρακτική μου εμπειρία, ότι πολλοί άνθρωποι δε βρίσκουν στη συμβατική ιατρική αυτό που ζητούν. Iδιαίτερα στις χρόνιες παθήσεις ή σε ψυχικές μεταπτώσεις, πολλοί άνθρωποι κάνουν συχνά χρήση των αποκαλούμενων μη συμβατικών ιατρικών μεθόδων. Aυτό, φυσικά, κάπου οφείλεται. Έχω την άποψη, όπως και πολλοί συνάδελφοι, ότι οι μέθοδοι που ξεπερνούν τη δράση του placebo, δεν έχουν, σε μεγάλο βαθμό, καμιά απολύτως επίδραση. Παρόλα αυτά οι άνθρωποι τις χρησιμοποιούν.
<P>
Πιστεύω ότι αυτό οφείλεται, κυρίως, στο ότι οι πρακτικοί γιατροί και οι άλλοι που χρησιμοποιούν τη μη συμβατική ιατρική, ακούν προσεκτικά τους ανθρώπους. Παίζουν έτσι ένα ρόλο, που προφανώς κανείς άλλος δεν τον παίζει στην κοινωνία. Γι' αυτό δεν μπορούμε να κατηγορήσουμε μονάχα στους γιατρούς. Διότι, λόγω του συστήματος υπολογισμού των αμοιβών, λόγω του κόστους, οι γιατροί δεν έχουν πάντα τη δυνατότητα να αφιερώνουν τόσο πολύ χρόνο στον ασθενή, όσο ίσως θα χρειαζόταν. Aυτό είναι κι ένα γενικό ερώτημα προς την κοινωνία μας. H παρακμή των οικογενειακών δομών, ίσως σε επιμέρους τομείς, και η μεγαλύτερη απόσταση από την εκκλησία, έχουν σαν αποτέλεσμα να εξαλείφονται πατροπαράδοτες δομές, σύμφωνα με τις οποίες υπήρχε πάντα κάποιος που να ακούει τον άλλον προσεκτικά.
<P>
Σε ορισμένες χώρες της Eυρωπαϊκής Ένωσης υπάρχουν πρακτικοί θεραπευτές και άλλοι παρόμοιοι, ενώ σε άλλες δεν υπάρχουν. Ίσως το γεγονός ότι στην Iταλία δεν υπάρχει ο πρακτικός θεραπευτής, μ' αυτή τη μορφή, έχει κάποια σχέση με το ότι εκεί υπάρχουν άλλοι μηχανισμοί που αντιμετωπίζουν τις καταστάσεις αυτές. Δεν ξέρω, και είναι δύσκολο για μας να το κρίνουμε αυτό σήμερα το βράδυ. Θα ήθελα μόνο να δώσω ένα ερέθισμα για προβληματισμό. Δε θα 'πρεπε να σκεφτόμαστε πάντα ότι στη συμβατική ιατρική όλα είναι τέλεια, αλλά να προβληματιζόμαστε και για τα αίτια.
<P>
Η ομάδα μου, βεβαίως, έχει σοβαρά προβλήματα με την έκθεση Lannoye και στην παρούσα μορφή της. Προσπάθησα πολύ να συνενώσω, κατά κάποιον τρόπο, τις διάφορες απόψεις που υπάρχουν στο Σώμα. Πιστεύω, όμως, ότι υπάρχει ένα βασικό πρόβλημα, το οποίο δεν μπορούμε να το παρακάμψουμε ούτε και με τόσο καλές συμβιβαστικές προτάσεις. Η έκθεση Lannoye θέλει, από τη μια μεριά, τη μέγιστη δυνατή ελευθερία επιλογής για τους ασθενείς και τους θεράποντες. Από την άλλη μεριά, όμως, θέλει τη μέγιστη δυνατή ασφάλεια, κι εδώ υπάρχει κάποιο πρόβλημα. Σε ορισμένες μεθόδους αποδείχθηκε, στο μεταξύ, ότι έχουν τεκμηριωμένα αποτελέσματα, τα οποία μπορεί κανείς να ελέγξει και επιστημονικά. Είμαι υπέρ του να προωθήσουμε εντονότερα τις μεθόδους αυτές, και θα πρέπει και οι γιατροί να τις εφαρμόζουν περισσότερο. Από την άλλη μεριά, υπάρχουν μέθοδοι οι οποίες από μόνες τους απορρίπτουν έναν βασικό επιστημονικό έλεγχο. Αυτός που εφαρμόζει τη μέθοδο πιστεύει ότι βοηθάει. Είναι μάλιστα πεπεισμένος γι' αυτό. Ένας τρίτος, όμως, δεν μπορεί να την ελέγξει με επιστημονικά κριτήρια. Το θέμα είναι το εξής: Πώς θα καθορίσει κανείς, σε μια τέτοια κατάσταση, το όριο μεταξύ χρήσης και κατάχρησης; Πώς θα διενεργήσει κανείς μια δίκη για αποζημίωση, όταν δεν είναι δυνατόν να γίνει αντικειμενικός έλεγχος;
<P>
Νομίζω ότι εδώ θα πρέπει να προβληματιστούμε και πάλι ριζικά, επειδή, επίσης, οι πρακτικοί θεραπευτές στη Γερμανία, και σε άλλες χώρες, λένε το εξής: Θα μπορούσε, ως γνωστόν, το να καθορίσει η Ευρώπη αυστηρά κριτήρια να γίνει πολύ επικίνδυνο, επειδή είναι δυνατόν αυτό να έχει σαν αποτέλεσμα να μην μπορούμε πλέον να ασκήσουμε το επάγγελμά μας στη χώρα μας, όπως κάναμε μέχρι τώρα. Παίρνουμε ακόμη και επιστολές με κριτική, από ανθρώπους που εφαρμόζουν τη μη συμβατική ιατρική και οι οποίοι λένε: Καλύτερα μην εγγίζετε. Tο θέμα της επικουρικότητας θα πρέπει κάποτε να ληφθεί υπόψη και μ' αυτήν την έννοια.
<P>
Γι' αυτό και πιστεύω ότι όλοι αυτοί οι λόγοι, θα πρέπει να μας κάνουν να μην εγκρίνουμε την έκθεση Lannoye στην παρούσα μορφή. Αυτό δεν αποτελεί άρνηση στην αποκαλούμενη ήπια ιατρική. Είναι όμως μια άρνηση στη μέχρι τώρα ανεπαρκή προσπάθεια να την εναρμονίσουμε σε ευρωπαϊκό επίπεδο.

<SPEAKER ID=143 LANGUAGE="FR" NAME="Cabrol">
Κυρία Πρόεδρε, αγαπητοί συνάδελφοι, ας μη γελιόμαστε. Ο εισηγητής επαναλαμβάνει το παληό του ρεφραίν με καινούργια λόγια. Αφού, τα προηγούμενα χρόνια, μας μίλησε για παράλληλες ιατρικές, για συμπληρωματικές τεχνικές, για εναλλακτικές θεραπευτικές μεθόδους, τώρα αρχίζει να μας μιλάει για μη συμβατικές ιατρικές, ελπίζοντας ότι θα μας κάνει να ξεχάσουμε πως πίσω από τον όρο αυτό υποκρύπτονται έννοιες απόκρυφες, όπως το shiatsu, το sikh και άλλες. Έννοιες αόριστες, συγκεχυμένες, ανεξέλεγκτες.
<P>
Πράγματι, ο εισηγητής ζητάει πολύ απλά την έκδοση οδηγίας που θα αναγνωρίζει αυτές τις δήθεν ιατρικές και αυτούς που τις εφαρμόζουν. Με ποιες εγγυήσες, όμως; Με πανεπιστημιακό δίπλωμα; Όχι. Με δίπλωμα που θα χορηγούν οι ίδιοι αυτοί που τις ασκούν «με κάποια διαδικασία αυτορρύθμισης στο χώρο του ίδιου του επαγγέλματος»; Τα άτομα αυτά θα αναγορευθούν άρα σε επιτροπή κρίσης και θα είναι ταυτόχρονα κριτές και κρινόμενοι. Θα εμπιστευόσασταν την υγεία σας σ' αυτούς; Θα ανεβαίνατε, αντίστοιχα, σε ένα αεροπλάνο που θα το οδηγούσε μη συμβατικός πιλότος;
<P>
Ο εισηγητής προσπαθεί να μας πείσει λέγοντάς μας ότι ορισμένες από τις εν λόγω πρακτικές χαίρουν κάποιας μορφής αναγνώρισης σε ορισμένα κράτη μέλη. Θα ήθελε να ευθυγραμμιστούμε, σε ένα τόσο σοβαρό τομέα, με τις πλέον ανεκτικές χώρες; Δεν διστάζει, εξάλλου, να προσδώσει μία λανθασμένη έννοια σε ορισμένα άρθρα της συνθήκης, κυρίως στο άρθρο 57, παράγραφος 3. Η τροπολογία 10 ζητεί την αξιολόγηση των εν λόγω μη συμβατικών ιατρικών μεθόδων. Από ποιον, όμως; Από μία σοβαρή και εγκεκριμένη επιτροπή επιστημόνων; Κάθε άλλο. Από μία επιτροπή που θα απαρτίζεται ισότιμα από γιατρούς της συμβατικής ιατρικής και από πρακτικούς μη συμβατικούς γιατρούς. Δεν μπορεί να είναι αλήθεια όλα αυτά. Θάλεγε κανείς ότι πρόκειται για τελείως μυστικιστική ή συντεχνιακή συζήτηση.
<P>
Η τροπολογία όμως αυτή προχωρεί ακόμη περισσότερο. Στην επόμενη παράγραφο, για να απλουστεύσει τα πράγματα, προτείνει τη σύσταση επιτροπών που θα απαρτίζονται αποκλειστικά από αναγνωρισμένους πρακτικούς γιατρούς. Αναγνωρισμένους από ποιον; Βέβαια, σύμφωνα με την τροπολογία 11, θα πρέπει να σταματήσει αμέσως η καταδίωξη των εν λόγω «αξιότιμων πρακτικών γιατρών». Με την τροπολογία αυτή προδίδονται οι ομάδες πίεσης που υποστηρίζουν το σχέδιο αυτό. Πέραν όλων αυτών, η έκθεση ζητεί την αναμόρφωση της φαρμακοποιΐας, του καταλόγου των εγκεκριμένων φαρμάκων, και γιατί όχι, όπως προτείνεται με την τροπολογία 15, την πληρωμή των αμοιβών των πρακτικών γιατρών και των φαρμάκων από τα συστήματα κοινωνικής ασφάλισης.
<P>
Αντιμετωπίζουμε αυτό το καταπληκτικό παράδοξο τη στιγμή κατά την οποία το Κοινοβούλιο απαιτεί περισσότερη ασφάλεια στο θέμα της προστασίας των καταναλωτών. Θα παραδώσουμε την υγεία των καταναλωτών αυτών, των συνανθρώπων μας, των παιδιών μας, σε άτομα χωρίς δίπλωμα ή με ψεύτικα διπλώματα, που χρησιμοποιούν φάρμακα μη δοκιμασμένα και όλα αυτά δαπάναις του φορολογούμενου πολίτη. Όχι, πάει πολύ αυτό! Και είμαι βέβαιος, αγαπητοί μου συνάδελφοι, ότι θα αρνηθείτε μια τέτοια έκθεση που θα μας μείωνε στα μάτια της κοινής γνώμης.
<P>
Τέλος, κύριε εισηγητή, σταματήστε να μας κουράζετε με αυτές τις μαζικά κατασκευασμένες επιστολές που φέρουν τις ίδιες δυσανάγνωστες υπογραφές. Ούτε εσάς τιμά αυτό, ούτε εμάς. Δεν συμφωνείτε ότι αυτά τα χρήματα θα μπορούσαν να δαπανηθούν με επωφελέστερο τρόπο σε κάποιο έργο στον τομέα της υγείας;

<SPEAKER ID=144 LANGUAGE="NL" NAME="Kestelijn-Sierens">
Κυρία Πρόεδρε, κύριε Επίτροπε, συνάδελφοι, η μη συμβατική ιατρική σε όλες τις μορφές και κλάδους της αποτελεί μία πραγματικότητα, την οποία θα πρέπει να λάβουμε υπόψη μας. Όπως είπε ο εισηγητής, υπάρχουν ορισμένα κράτη μέλη, τα οποία ήδη αναγνώρισαν ορισμένες μορφές της, αλλά υπάρχουν επίσης και κράτη μέλη, στα οποία δεν έχει αναγνωρισθεί καμία μορφή της, παρά το γεγονός ότι αυτή υφίσταται. Εάν σήμερα εμείς ψηφίσουμε εναντίον αυτής της έκθεσης, αυτό δεν σημαίνει ότι η μη συμβατική ιατρική δεν θα υπάρχει αύριο. Αντίθετα, μ'αυτόν τον τρόπο θα δώσουμε λευκή κάρτα σε αναρμόδια άτομα. Η άρνηση αυτής της πραγματικότητας είναι, κατά τη γνώμη μας, μία λανθασμένη προσέγγιση και δεν πρόκειται να επιλύσει το θέμα της παράνομης άσκησης της μη συμβατικής ιατρικής.
<P>
Προς το συμφέρον των ασθενών, των ιατρών και των ατόμων που ασκούν τη μη συμβατική ιατρική ζητούμε, ως εκ τούτου, από την Επιτροπή την πραγματοποίηση μιας εμπεριστατωμένης έρευνας, προκειμένου να δοθούν απαντήσεις στις παρακάτω ερωτήσεις. Είναι η εν λόγω ιατρική ασφαλής και αποτελεσματική; Ποιο είναι το πεδίο εφαρμογής της; Ποιες περιπτώσεις μπορούν να αντιμετωπιστούν με αυτήν και ποιες όχι; Πρόκειται για μια απλή επιστήμη, η οποία τοποθετείται πλησίον της κλασσικής ιατρικής, ή επιδιώκει την πλήρη υποκατάστασή της; Και τέλος, σε ποια κράτη μέλη είναι η σχετική επιστήμη αναγνωρισμένη; Ποιοι είναι οι όροι αναγνώρισής της σε κάθε κράτος μέλος; Και τι είδους εκπαίδευση υπάρχει σχετικά;
<P>
Εφόσον η Επιτροπή δεν εκπονεί μία τέτοιου είδους μελέτη, δεν είναι δυνατό, κατά τη γνώμη μας, να υπάρξει θέμα συντονισμένης νομοθεσίας και νομιμοποίησής της σε ευρωπαϊκό επίπεδο.
<P>
Επιπλέον, η ομάδα μας πιστεύει ότι το πρόβλημα της επιστροφής των χρημάτων που δαπανήθηκαν γι'αυτήν από τα συστήματα κοινωνικής ασφάλισης αποτελεί καθαρά θέμα επικουρικότητας. Είμαστε αντίθετοι με την τροπολογία 15, την οποία κατέθεσε ο εισηγητής.
<P>
Η φιλελεύθερη ομάδα ελπίζει ότι η πλειοψηφία θα ταχθεί υπέρ αυτής της έκθεσης, η οποία αποτελεί έναν αποδεκτό συμβιβασμό, και θα εγκρίνει το πρώτο μέρος του συμπεράσματος 2. Αυτό για μας είναι πρωταρχικής σημασίας. Εάν αυτό δεν συμβεί, τότε θα είμαστε αναγκασμένοι να καταψηφίσουμε την έκθεση ως έχει και αυτό θα είναι λυπηρό.

<SPEAKER ID=145 LANGUAGE="EN" NAME="Ahern">
Κυρία Πρόεδρε, εγείρομαι για να καλωσορίσω την παρούσα έκθεση η οποία προσπαθεί να ενορχηστρώσει ορισμένες βασικές αρμονίες μιας μάλλον χαοτικής συμφωνίας. Η λαϊκή αποδοχή της μη συμβατικής ιατρικής αποτελεί γεγονός της ζωής. Το πως όμως μπορεί κάτι τέτοιο να ρυθμιστεί στην ευρωπαϊκή Ένωση δεν είναι εξ ίσου σαφές. Ο εισηγητής έχει κάνει μια αξιόλογη προσπάθεια για να καταλήξει σε ομοφωνία μέσα από μια ποικιλία διαφορετικών πολιτισμικών εμπειριών.
<P>
Για τον αγγλόφωνο κόσμο θα τολμούσα να δηλώσω ότι η αποδοχή της μη συμβατικής ιατρικής αποτελεί ένα σημαντικό σημείο του πολιτισμού του αποτελούμενο από τρία διαφορετικά μέρη. Ένα, το μέρος εκείνο της ευρωπαϊκής παραδοσιακής ιατρικής το οποίο παραμερίσθηκε καθώς η Δυτική αλλοπαθητική ιατρική αναπτύχθηκε κατά τη διάρκεια του 19ου αιώνα στηριζόμενη στις αρχές του φαρμακοποιού και του χειρούργου - και αναφέρομαι τόσο στην πρακτική ιατρική και την φυτοθεραπεία ιδιαίτερα όπως επίσης και στην ομοιοπαθητική.
<P>
Δύο, την παραδοσιακή ιατρική του μη ευρωπαϊκού κόσμου η οποία κατεκλύσθη από την ισχύ του δυτικού τρόπου σκέψεως, επίσης κατά τον 19ο αιώνα. Τρία, τη στέρηση των προσόντων των γυναικών ως κυρίων φορέων παροχής φροντίδων υγείας καθώς η ιατρική έγινε ιδρυματική κατά τον 19ο και τις αρχές του 20ου αιώνα.
<P>
Σ' αυτά τα τρια μέρη αναφερόμαστε όταν μιλούμε για τη συμπερίληψη όλων εκείνων που είχαν αποκλεισθεί, γεγονός το οποίο αποτελεί το επίκεντρο της δημοκρατίας στην Ευρωπαϊκή Ένωση. Έτσι, δεν αναφερόμαστε απλά και μόνο στην παροχή αδειών και στη φροντίδα, αλλά στην κατάλληλη άσκηση του επαγγέλματος. Πολλοί από αυτούς τους κλάδους είναι εξαιρετικά ανεπτυγμένοι και έχουν τις δικές τους παραδοσιακές πρακτικές οι οποίες είναι πολύ αποτελεσματικές.
<P>
Ας είμαστε λογικοί κι' ας εγκρίνουμε αυτή τη λογική και χρήσιμη πρόταση διότι αλλιώς θα διακινδυνεύσουμε μια μεγάλη διαφοροποίηση αλλά και διαφωνία στην Ένωση. Εν πάσει περιπτώσει, το ΗΒ και η Ιρλανδία θα συνεχίσουν να αποτελούν κέντρα προόδου για τη μη συμβατική ιατρική. Εμείς έχουμε αυτή την παράδοση ρύθμισης από τις επαγγελματικές οργανώσεις και όχι από το είδος της νομοθεσίας που είναι κοινό στις άλλες χώρες της Ένωσης. Πράγματι, τα παραπάνω δεν δημιουργούν κανένα πρόβλημα σε πολλούς τομείς της πολιτιστικής ζωής των χωρών που προανέφερα. Ο οικονομικός τομέας είναι που δημιουργεί προβλήματα.
<P>
Θα ήθελα να ζητήσω από τον Επίτροπο να εξετάσει τις τροπολογίες τις οποίες υπέβαλα εξ ονόματος των Πρασίνων και οι οποίες αποδίδουν προτεραιότητα στους κλάδους της μη συμβατικής ιατρικής οι οποίοι ήδη απολαμβάνουν κάποιας μορφής αναγνώρισης και οργάνωσης στο ευρωπαϊκό επίπεδο. Ελπίζω ότι θα μπορέσουμε να εγκρίνουμε αυτή την εξαίρετη έκθεση.

<SPEAKER ID=146 LANGUAGE="NL" NAME="Blokland">
Κυρία Πρόεδρε, οι μη συμβατικοί θεραπευτές έκαναν καλά τη δουλειά τους, επειδή εκ νέου βρίσκεται στην ημερήσια διάταξη του Κοινοβουλίου μία έκθεση για τη βελτίωση του καθεστώτος των μη συμβατικών μεθόδων θεραπείας.
<P>
Τι συμβαίνει;
<P>
Φαίνεται ότι η αναγνώριση των μη συμβατικών μεθόδων θεραπείας σχετίζεται με έναν πόλεμο συμφερόντων. Η τρέχουσα ιατρική επιστήμη θα πρέπει γενικά να μην έχει πολλές σχέσεις με τις μη συμβατικές μεθόδους θεραπείας. Οι μη συμβατικοί θεραπευτές θεωρούνται όχι μόνο ανταγωνιστές, αλλά, σε ορισμένες περιπτώσεις, επικίνδυνοι και αναρμόδιοι. Πίσω από αυτή τη διαμάχη, κατά τη γνώμη μου, βρίσκεται μία θεμελιώδης διαφορά απόψεων όσον αφορά το τι κανείς θεωρεί πραγματικά ασθένεια.
<P>
Το σχέδιο ψηφίσματος, το οποίο εξετάζουμε επί του παρόντος, επιχειρεί να αποτελέσει μία γέφυρα μεταξύ των «αντικειμενικά επιστημόνων» και των μη συμβατικών θεραπευτών, και αυτό φαίνεται ότι λογικά επιτυγχάνεται. Ορθά στις δύο πρώτες παραγράφους ζητείται μία εμπεριστατωμένη έρευνα για την ασφάλεια και την αποτελεσματικότητα αυτών των τρόπων θεραπείας. Κατ'αυτό τον τρόπο, η συζήτηση εξέρχεται από τη συναισθηματική σφαίρα.
<P>
Το σημείο, στο οποίο δεν συμφωνώ, είναι ότι το ευρωπαϊκό δίκαιο έρχεται να συνδράμει σε μία διαμάχη η οποία κατ'αρχήν αφορά το εθνικό επίπεδο, δηλαδή να αποφασίσει μεταξύ της προστασίας των ασθενών ενάντια στον τσαρλατανισμό και της ελεύθερης επιλογής των ασθενών.
<P>
Το άρθρο 57, παράγραφος 3, της Συνθήκης ερμηνεύεται με ιδιαίτερα ευρύ τρόπο, όταν μεταξύ των παραϊατρικών επαγγελμάτων περιλαμβάνονται και οι μη συμβατικοί τρόποι θεραπείας. Δεν είναι αυτός ο στόχος του άρθρου, όπως δήλωσε τόσο η Ευρωπαϊκή Επιτροπή όσο και η Προεδρία του Συμβουλίου. Πιθανόν να είναι δυνατό αυτό να επιβεβαιωθεί εκ νέου. Το εν λόγω άρθρο δίνει βαρύτητα στο συντονισμό των προϋποθέσεων, κάτω από τις οποίες ορισμένα παραϊατρικά επαγγέλματα ασκούνται στα κράτη μέλη.
<P>
Για το λόγο αυτό, θα θεωρούσα προτιμότερο αυτό το θέμα να επιλυθεί σε επίπεδο κρατών μελών, βάσει της αρχής της επικουρικότητας.
<P>
Μόνο το δικαίωμα ελεύθερης εγκατάστασης είναι ευρωπαϊκό. Ο οικονομικός παράγοντας δεν θα πρέπει, εν προκειμένω, να υπερισχύσει του ιατρικού/ηθικού. Η τιμή, την οποία θα πρέπει να πληρώσουν οι συμβατικοί θεραπευτές, είναι η εξής: θα πρέπει να συμμορφώνονται με τους κανόνες της χώρας εγκατάστασής τους. Κανόνες, οι οποίοι θεσπίστηκαν με δημοκρατικό τρόπο. Και εξάλλου αυτό δεν είναι σοβαρό, επειδή η επιτυχής έρευνα για τους μη συμβατικούς τρόπους θεραπείας μπορεί να οδηγήσει στο συμπέρασμα ότι η συμβατική ιατρική επεκτείνεται με αποδεδειγμένους, ασφαλείς και αποτελεσματικούς τρόπους θεραπείας.
<P>
Η απόσπαση περισσότερων ελευθεριών μέσω ευρωπαϊκών ρυθμίσεων νομίζω ότι αποτελεί έναν απαγορευμένο δρόμο.

<SPEAKER ID=147 LANGUAGE="FR" NAME="Fιret">
Κυρία Πρόεδρε, θα ήθελα καταρχήν να εξάρω την προσπάθεια που κατέβαλε ο εισηγητής σε έναν τομέα τόσο εξειδικευμένο. Ο κ. Lannoye πάντοτε με εξέπλητε με τις τεράστιες γνώσεις του στα οικολογικά θέματα. Η ιατρική, όμως, είναι μία τελείως διαφορετική επιστήμη και με λύπη μου διαπιστώνω πως για την εκπόνηση της προκείμενης έκθεσης σχετικά με τους κλάδους της μη συμβατικής ιατρικής, ο Paul Lannoye έλαβε λανθασμένες συμβουλές, κατευθύνσεις και πληροφορίες.
<P>
Όλοι οι ασκούντες την τέχνη της θεραπείας, και είμαι ένας απ' αυτούς, αναγνωρίζουν το άσκοπο και ίσως τον κίνδυνο που ενέχει η υπερβολική χρήση τεχνικών μέσων για την επίτευξη μιας σωστής διάγνωσης. Ακόμη και η χημειοθεραπεία αποτελεί τμήμα ενός συνόλου θεραπευτικών μεθόδων των οποίων πρέπει να γίνεται προσεκτική και λεγογισμένη χρήση. Ανέκαθεν υποστήριζα την εκμάθηση και τη συμπληρωματική χρησιμοποίηση των λιγότερο επιθετικών ιατρικών τεχνικών, με την προϋπόθεση ότι εφαρμόζονται σωστά, όπως η ομοιοπαθητική, η χειροπρακτική, ο βελονισμός και η μεσοθεραπεία που δυστυχώς αποσιωπήθηκε στην προκείμενη έκθεση.
<P>
Εξυπακούεται, όμως, πως οποιαδήποτε και αν είναι η θεραπευτική μέθοδος που επιλέγεται, η ιατρική δεν είναι δυνατό να ασκείται παρά μόνο από πτυχιούχους της ιατρικής που έχουν ολοκληρώσει την εκπαίδευσή τους στα ευρωπαϊκά πανεπιστήμια τα οποία είναι αναμφισβήτητα τα καλλίτερα στον κόσμο. Οι σπάνιες περιπτώσεις σφαλμάτων ή υπερβάσεων που έχουν σημειωθεί από ορισμένους γιατρούς δεν είναι ικανές να δικαιολογήσουν την ανάθεση της τέχνης του θεραπεύειν στους υπηρετούντες την ιατρική με μεθόδους που περισσότερο έχουν σχέση με τη μαγεία παρά με την ιατρική επιστήμη.
<P>
Όταν ένα αεροπλάνο συντρίβεται εξ αιτίας σφάλματος του πιλότου, κανείς δεν σκέφτεται πως θα πρέπει να εκπαιδευτούν μη συμβατικοί πιλότοι. Επιμένω λοιπόν ώστε όλοι οι μη γιατροί συνάδελφοί μου να αντιληφθούν την επιτακτική ανάγκη η διδασκαλία των ήπιων ή εναλλακτικών ή μη συμβατικών ιατρικών να ενσωματωθεί στις πανεπιστημιακές ιατρικές σπουδές. Η απαραβίαστη αρχή primum non nocere ισχύει αποκλειστικά για την αλλοπαθητική ιατρική, εφαρμόζεται όμως στις τεχνικές θεραπείας όλων των μορφών.
<P>
Εκφράζοντας την ειλικρινή συγνώμη μου στον εισηγητή, θεωρώ πως είναι χρέος μου να μην υπερψηφίσω την εν λόγω έκθεση.

<SPEAKER ID=148 LANGUAGE="EN" NAME="Needle">
Κυρία Πρόεδρε, πολύ συχνά τα Μέλη του Κοινοβουλίου τούτου καλούνται από τους πολίτες μας να εκθέσουν τα πλεονεκτήματα και τα μειονεκτήματα της Ευρωπαϊκής Ένωσης. Πολύ συχνά τα εξηγούμε σε όρους δικαιωμάτων και υποχρεώσεων, ελευθεριών και δικαιωμάτων στην εσωτερική αγορά και σε όρους κοινωνικών και νομικών υποχρεώσεων οι οποίες είναι θεμελιώδεις για τις δικαιολογημένες επιτυχίες της.
<P>
Η συζήτηση σχετικά με τη μη συμβατική ιατρική, η οποία χωρίς αμφιβολία προκαλεί διχογνωμίες, αποκρυσταλλώνει αυτή την ευρύτερη συζήτηση. Οι πολίτες μας ζητούν δικαιώματα. Οι καταναλωτές σαφώς δείχνουν την απαίτησή τους για φαρμακευτικά προϊόντα και θεραπείες της μη συμβατικής ιατρικής. Μελέτες, για παράδειγμα, του Συνδέσμου Καταναλωτών του ΗΒ αποδεικνύουν ότι ένας στους τέσσερεις ασθενείς επιλέγει μη συμβατική θεραπεία. Με τη σειρά τους, οι θεραπευτές επιζητούν τα δικαιώματα διακίνησης που έχουν κατοχυρωθεί με τις συνθήκες. Παρόλα αυτά, απολύτως σεβαστοί οστεοπαθητικοί και χειροπρακτικοί, για παράδειγμα, οι οποίοι έχουν κάθε νομικό δικαίωμα σε ορισμένες χώρες όπως η δική μου να ασκούν το επάγγελμά τους, σε άλλες χώρες αντιμετωπίζουν σοβαρές ποινές - για να μη μιλήσουμε για ενθάρρυνση της άσκησης του επαγγέλματός τους.
<P>
Έτσι, τόσο ασθενείς όσο και θεραπευτές απαιτούν αλλαγή. Αλλά και οι πιθανοί νομοθέτες θα πρέπει επίσης να έχουν υποχρεώσεις. Ο κίνδυνος για διογκωμένους ισχυρισμούς θαυματουργών θεραπειών, αποδυνάμωσης των προτύπων και ανεπαρκούς ρύθμισης είναι αναμφισβήτητα υπαρκτός μολονότι διεθνείς οργανώσεις οι οποίες έχουν ισχύ στον τομέα της ομοιοπαθητικής για παράδειγμα, έχουν καταβάλει σκληρές προσπάθειες για να βελτιώσουν τη συνειδητοποίηση και τα πρότυπα.
<P>
Αυτός είναι ο λόγος για τον οποίο η επιμονή του κ. Lannoye να παρουσιάσει σήμερα την πρωτοβουλία αυτή στο Κοινοβούλιο αρμόζει συγχαρητηρίων και θα πρέπει να υποστηριχθεί κατά την αυριανή ψηφοφορία, όπως μας προέτρεψε σήμερα η εξαίρετη συνάδελφος κ. Roth-Behrendt. Ίσως να μην είναι τέλεια όπως είπαν τα Μέλη που μίλησαν υπέρ και κατά αλλά εκπροσωπεύει ένα βήμα προς τη σωστή κατεύθυνση για καλύτερη πρόσβαση και επιλογή από τους ασθενείς, για κατάλυση των φραγμών που αντιμετωπίζουν υπεύθυνοι και κατάλληλα ρυθμιζόμενοι θεραπευτές, για αναγνωρισμένα πρότυπα κατάρτισης και πιστοποίησης καθώς και για την πιθανότητα μιας λογικής ενσωμάτωσης στα μελλοντικά συστήματα συμβατικής υγείας σε κάποιο κατάλληλο μεταγενέστερο στάδιο.
<P>
Το γεγονός αυτό έχει γίνει προοδευτικά αποδεκτό από τον Βρετανικό Ιατρικό Σύλλογο από το 1993 ήδη και μολονότι πρέπει να συνεργαστούμε με την Επιτροπή και τις άλλες υπηρεσίες για να εξετάσουμε εξονυχιστικά τις μελλοντικές προτάσεις και επίσης να εξετάζουμε πολύ προσεκτικά τις γνήσιες επιφυλάξεις που παραμένουν, θα αποτελούσε δίκαια και υπεύθυνη απόφαση του Κοινοβουλίου αύριο να ηγηθεί μιας προσέγγισης με ανοιχτό πνεύμα για την κάλυψη ορισμένων από τις πραγματικές ανάγκες υγείας των πολιτών σε ολόκληρη την Ευρωπαϊκή Ένωση.
<P>
(Χειροκροτήματα από την αριστερή πτέρυγα)

<SPEAKER ID=149 NAME="Πρόεδρος">
Aξιότιμοι κυρίες και κύριοι, θα πρέπει να απευθυνθώ στα θεωρεία των επισκεπτών. Έχουμε έναν ισχύοντα κανονισμό, ο οποίος λέει, σχετικά με τα θεωρεία, το εξής: Όσοι από το κοινό γίνονται δεκτοί στα θεωρεία, οφείλουν να μένουν καθιστοί και να σιωπούν. Όποιος εκφράζει επιδοκιμασία ή αποδοκιμασία αποβάλλεται αμέσως από τους κλητήρες. Αυτό θα ήθελα μόνο να σας το πω, μια και εφαρμόζεται. Θα θέλαμε το κοινό να έχει τη δυνατότητα να ακούει τι γίνεται εδώ. Δεν επιτρέπεται όμως να συμμετέχετε κατά τον ένα ή τον άλλο τρόπο, άσχετο αν είναι επιδοκιμασία ή αποδοκιμασία. Θα ήθελα να σας παρακαλέσω να το τηρήσετε αυτό, διότι διαφορετικά είμαι υποχρεωμένη να δώσω εντολή στους κλητήρες να σας απομακρύνουν από τα θεωρεία.

<SPEAKER ID=150 NAME="Τρακατέλλης">
Κυρία Πρόεδρε, εξ αρχής θέλω να τονίσω ότι η επιστήμη της ιατρικής είναι μία και ενιαία και δεν υπάρχει εναλλακτική ή μη συμβατική ιατρική, όπως δεν υπάρχει εναλλακτική φυσική, χημεία ή αρχιτεκτονική.
<P>
Δεύτερον, η ιατρική επιστήμη έχει ήδη αποδείξει την μεγάλη συμβολή της τόσο στην προστασία της υγείας του ανθρώπου, όσο και στην αποκατάστασή της όταν αυτή κλονίζεται. Αυτό είναι ολοφάνερο από την μεγάλη αύξηση του μέσου χρόνου ζωής του ανθρώπου, αλλά και τις πασίγνωστες κατακτήσεις της με τα εμβόλια, τις καταπληκτικές προόδους στις διαγνωστικές και χειρουργικές μεθόδους. Σήμερα θεωρούνται σχεδόν απλές εγχειρίσεις οι εγχειρίσεις καρδιάς.
<P>
Τρίτον, υπενθυμίζω εδώ ότι οι σπουδές στην ιατρική είναι μακροχρόνιες και επίπονες και συνήθως υπερβαίνουν συνολικά τα δέκα χρόνια.
<P>
Τέταρτον, στην άσκηση της ιατρικής, πέραν των ιατρών, μετέχουν και άλλοι επιστήμονες και επαγγελματίες, όπως φυσικοί, χημικοί, παρασκευαστές εργαστηρίων, ψυχολόγοι, φυσιοθεραπευτές και άλλοι, και όλοι αυτοί εργάζονται στην υπηρεσία του ασθενούς και πάντοτε υπό την ευθύνη του θεράποντος ιατρού. Αυτό θα μπορούσε να γίνει και με ορισμένες από τις ομάδες που διαπραγματεύεται ο εισηγητής ο οποίος, αντ'αυτού, θέλει να τις ανεξαρτοποιήσει και να δώσει άδεια σε μη ιατρούς να εκτελούν ιατρικές πράξεις. Σε αυτό είμαι τελείως αντίθετος.
<P>
Πέμπτον, υπενθυμίζω ακόμη ότι για να γίνει αποτελεσματική αντιμετώπιση μιας νοσηράς καταστάσεως πρέπει να προηγηθεί η σωστή διάγνωση. Εδώ ο κίνδυνος είναι μεγάλος, δεδομένου ότι η θεραπεία από μη ιατρούς, χωρίς πλήρη διάγνωση της νόσου, μπορεί να επιφέρει επικίνδυνη και ίσως μοιραία καθυστέρηση στην αντιμετώπισή της με την σωστή αγωγή και αυτό είναι ένα βασικό σημείο στην ιατρική επιστήμη, που παραγνωρίζει δυστυχώς η έκθεση.
<P>
'Εκτον, είναι ακόμη γνωστό ότι κανένα νέο φάρμακο δεν εισάγεται στην ιατρική εάν δεν έχει προηγηθεί μακροχρόνια και τεκμηριωμένη δοκιμασία του για να αναληφθεί η ευθύνη της κυκλοφορίας του, γεγονός που παραβλέπει πάλι η υπό συζήτηση έκθεση.
<P>
Τελειώνοντας, κύριε Πρόεδρε, θέλω να τονίσω ότι η υγεία του ευρωπαίου πολίτη, που είναι το πολυτιμότερο των αγαθών, πρέπει να βρίσκεται υπό την ευθύνη των ιατρών με τους οποίους πρέπει να συνεργάζονται και όλοι οι άλλοι παραϊατρικοί κλάδοι που θέλουν να υπηρετήσουν τον άρρωστο. Εξ άλλου, μέχρι σήμερα η ιατρική απέδειξε ότι φέρει επάξια αυτήν την ευθύνη, με λαμπρά αποτελέσματα.
<P>
Θέλω να ελπίζω ότι το Κοινοβούλιό μας θα απορρίψει αυτήν την έκθεση η οποία πιστεύω ότι θα μας φέρει, εάν ψηφισθεί, πολλά βήματα πίσω στην προστασία της υγείας του ευρωπαίου πολίτη.

<SPEAKER ID=151 LANGUAGE="DE" NAME="Linser">
Κυρία Πρόεδρε, στη συζήτηση για την αιτιολόγηση της ύπαρξης της εναλλακτικής ιατρικής έναντι της πανεπιστημιακής, προβάλλεται συνεχώς το επιχείρημα της έλλειψης ανθρωπιάς και της μη ύπαρξης πια, της σχέσης εμπιστοσύνης μεταξύ του γιατρού και του ασθενούς. Θα ήθελα στο σημείο αυτό να τονίσω με έμφαση, ότι η ανθρωπιά, η εμπιστοσύνη και η προσωπική δέσμευση, δεν εξαρτάται από τη μέθοδο της αγωγής, αλλά αποκλειστικά και μόνον από τον θεράποντα, δηλαδή το θεράποντα ιατρό ή το θεραπευτή.
<P>
Στην προκειμένη έκθεση, θα πρέπει να επιδοκιμαστεί ιδιαίτερα το σαφές και κατηγορηματικό αίτημα της αιτιολογικής σκέψης I, στο οποίο ζητούνται, ως προϋπόθεση για την αναγνώριση όλων των κλάδων της μη συμβατικής ιατρικής, κλινικές μελέτες και διεξοδικοί επιστημονικοί έλεγχοι αποτελεσματικότητας. Μετά τη θετική ολοκλήρωση μιας τέτοιας σειράς δοκιμών, μια θεραπευτική μέθοδος ανταποκρίνεται de facto στις απαιτήσεις της πανεπιστημιακής ιατρικής, για τεκμηριωμένους και κατανοητούς μηχανισμούς δράσης. Η φυγή σε νέες, μόνον εν μέρει μέχρι σήμερα αποδεικνυόμενες εναλλακτικές μεθόδους θεραπείας, είναι η λανθασμένη οδός. Tο σωστότερο θα ήταν, να εξεταστούν, διεξοδικά και χωρίς φειδώ, με τη δοκιμασμένη ιατρική παράδοση, νέες προτάσεις λύσεων και θεραπευτικών μεθόδων, προκειμένου αυτές, σε περίπτωση επιτυχίας, να ενταχθούν όσο το δυνατόν γρηγορότερα στην πανεπιστημιακή ιατρική, ώστε σε μια πανεπιστημιακή ιατρική που κατά τα τελευταία έτη ασκείται ίσως υπερβολικά τεχνικά και με τη βοήθεια πολλών οργάνων, να αντιτάξουμε μια ιατρική πιο ανθρώπινη, που θα βλέπει τον άνθρωπο στο σύνολό του και θα στηρίζεται στις δυνάμεις αυτοθεραπείας του.
<P>
Τέλος, θα ήθελα να υπεισέλθω και στην οικονομική πτυχή του προβλήματος. Ό, τι πληρώνουμε όλοι μας ακριβά με τις εισφορές μας, θα πρέπει να έχει αποδεδειγμένα θετικά αποτελέσματα. Αυτή τη βασική απαίτηση ποιότητας τη χρωστάμε, όχι μόνο στον ασθενή, αλλά και στο φορολογούμενο. Για παράδειγμα, ο Πρόεδρος της Ένωσης των Tαμείων Yγείας της Ομοσπονδιακής Δημοκρατίας της Γερμανίας είπε χθες, επί του θέματος, το εξής: Δεν είναι σωστό, σε βάρος της κοινότητας αλληλεγγύης, να κτυπούν όλοι θιβετιανά τύμπανα ή να κάνουν ανθοστολισμό με διαλογισμό, μόνο και μόνο επειδή ωφέλησαν κάποτε κάποιον ασφαλισμένο. Αυτό είναι πολύ λίγο, για να αναγνωριστεί σαν θεραπευτική μέθοδος και να υποστηριχθεί οικονομικά.

<SPEAKER ID=152 LANGUAGE="ES" NAME="Aparicio Sαnchez">
Κυρία Πρόεδρε, δεν συμμερίζονται όλα τα μέλη της Ομάδας του Ευρωπαϊκού Σοσιαλιστικού Κόμματος το κριτήριο που εξέθεσε η κ. RothBehrendt, διότι πολλοί από εμάς πιστεύουμε ότι η προοδευτική στάση σε σχέση με την αποκαλούμενη εναλλακτική ιατρική δεν είναι να τίθεται πάνω από οποιαδήποτε άλλη αξία η ελευθερία επιλογής. Αυτή είναι μια υπερφιλελεύθερη στάση. Αντίθετα, πρόκειται για το αναπτύξουμε την εναλλακτική ιατρική, να την κάνουμε να προοδεύσει, να νομοθετήσουμε σχετικά, εξασφαλίζοντας όμως, ή τουλάχιστον προστατεύοντας την κάθε στιγμή την υγεία, την ασφάλεια και τα νομικά δικαιώματα των πολιτών.
<P>
Δεν πιστεύουμε ότι η έκθεση του κ. Lannoye βαδίζει σε αυτήν τη γραμμή, αλλά στην αντίθετη, γι' αυτό και παρουσιάσαμε ορισμένες τροπολογίες και θα ψηφίσουμε κατά σε ορισμένα άρθρα, ακόμη και στην έκθεση αν διατηρηθεί η παράγραφος 2 -για παράδειγμαως έχει. Με όλα αυτά υπερασπίζουμε δύο βασικές αρχές: Πρώτον, όποιος ασκεί στην Ευρωπαϊκή Ένωση την αποκαλούμενη εναλλακτική ιατρική να διαθέτει μια γενική υγειονομική κατάρτιση και έναν επίσημο τίτλο που να εγγυάται για την κατάρτιση αυτή. Αυτός μπορεί να είναι ο τίτλος του γιατρού, αλλά μπορεί να είναι επίσης του φυσιοθεραπευτή ή του ομοιοπαθητικού, κλπ. Θα πρέπει όμως να διαθέτει κάποιο τίτλο σπουδών που να έχει εκδοθεί από την εκπαιδευτική αρχή, και όχι σύμφωνα με τη σημερινή ντε φάκτο κατάσταση κάποια αποκαλούμενη επιτροπή να αξιολογεί ή να εγγυάται για την κατάρτιση του επαγγελματία. Και δεύτερον, η αποτελεσματικότητα και κυρίως το αβλαβές των θεραπειών πρέπει να αξιολογούνται από επιστημονικούς ή ακαδημαϊκούς φορείς υπό το πρίσμα επιστημονικών, βιολογικών, στατιστικών κλπ. μεθόδων, και επ' ουδενί λόγω να είναι καρπός μιας αυτορρύθμισης στους κόλπους του επαγγέλματος, όπως με οπισθοδρομικό τρόπο υποστηρίζει η έκθεση.
<P>
Αυτές και άλλες προτάσεις δεν είναι συμβατές, κατά την άποψή μας, ούτε με τις επιστημονικές εγγυήσεις που οφείλουν να παρουσιάζουν οι ευρωπαϊκοί τίτλοι, ούτε με την ασφάλεια των πολιτών, ούτε με τη λειτουργία αυτού του Κοινοβουλίου.
<P>
Τέλος, η ιστορία της ιατρικής, όπως και η ιστορία της ανθρωπότητας, είναι ένας αγώνας μεταξύ των γνώσεων και των πιστεύω: Όσο προχωρούν οι γνώσεις, τόσο οπισθοχωρούν τα πιστεύω. Θα έρθει άραγε η μέρα που η ιατρική θα είναι μια ακριβής επιστήμη; Σίγουρα όχι. Το τελικό της αποτέλεσμα θα είναι πάντοτε η αποτυχία, διότι αντιμάχεται το θάνατο, και αυτός είναι ο εύθραυστος χαρακτήρας κάθε βιολογικής επιστήμης. Ποτέ όμως αυτό δεν πρέπει να αποτελεί πρόφαση για να εγκαταλειφθούν τα επιστημονικά της θεμέλια που βασίζονται στη λογική και τη γνώση.

<SPEAKER ID=153 LANGUAGE="IT" NAME="Poggiolini">
Κυρία Πρόεδρε, θα περιορισθώ να τονίσω, ήρεμα και απλά, ότι με την υπό συζήτηση πρόταση ψηφίσματος μας ζητείται να επιτρέψουμε την άσκηση τυπικά θεραπευτικών αγωγών και γενικά τυπικών πράξεων του ιατρικού επαγγέλματος από άτομα που δεν έχουν ακολουθήσει την προβλεπόμενη από τις ευρωπαϊκές οδηγίες εκπαίδευση, οδηγίες που ρυθμίζουν τα προγράμματα σπουδών των ιατρικών σχολών τα οποία έχουν καθορισθεί για να καταστεί δυνατή η ελεύθερη κυκλοφορία των ιατρών στην επικράτεια της Ένωσης.
<P>
Λέγεται ότι οι εν λόγω θεραπευτές δεν θέλουν να ασκούν την ιατρική αλλά μόνο να μπορούν να θεραπεύουν τους ασθενείς σύμφωνα με τους κανόνες των λεγόμενων εναλλακτικών ιατρικών, αλλά δεν υπάρχει αμφιβολία ότι, ευνοώντας την άμεση πρόσβαση των ευρωπαίων πολιτών σε εναλλακτικούς θεραπευτές, εμπιστευόμαστε στους τελευταίους και την πολύ λεπτή φάση της διάγνωσης, ενώ δεν έχουν κατάλληλα προετοιμασθεί. Πράγματι, μόνο μετά την ταύτιση της ασθένειας, δηλαδή μόνο μετά τη διάγνωση, μπορεί να αποφασισθεί η κατάλληλη θεραπεία. Η διάγνωση αποτελεί μία βασική αποστολή του ιατρού και μόνο του ιατρού: μία μη σωστή και έγκαιρη διάγνωση ασθενειών που μπορούν να θεραπευθούν από την ιατρική επιστήμη, η οποία όπως είναι γνωστό έχει σημειώσει κατά τα τελευταία έτη τεράστιες προόδους, μπορεί να θέσει σε κίνδυνο την υγεία, και μερικές φορές, τη ζωή των πολιτών.
<P>
Στην επιτροπή υιοθετήθηκε μία τροπολογία, που δεν ενέκρινε ο εισηγητής, η οποία προβλέπει, πριν από τη θέσπιση μιας ενδεχόμενης οδηγίας, τη διεξαγωγή έρευνας σχετικά με την αποτελεσματικότητα και το αβλαβές των θεραπευτικών πρακτικών των οποίων η εγκυρότητα δεν έχει επιστημονικά επιβεβαιωθεί.
<P>
Μετά την έγκριση της τροπολογίας, που ζητά μία προληπτική σε βάθος μελέτη όσον αφορά τις επιπτώσεις και την αποτελεσματικότητα κάθε μιας μη συμβατικής ιατρικής, έχουμε να κάνουμε, κύριε επίτροπε, με μία παράλογη και αντιφατική πρόταση ψηφίσματος, διότι όλες οι άλλες εκτιμήσεις και όλα τα άλλα άρθρα της ίδιας πρότασης ψηφίσματος τείνουν να ζητήσουν από την Επιτροπή να επιτρέψει την υποχρεωτική άσκηση της λεγόμενης εναλλακτικής ιατρικής σε όλα τα κράτη μέλη. Εγώ θα καταψηφίσω την πρόταση ψηφίσματος, όπως και η ομάδα μου, και αυτό προς το συμφέρον των ευρωπαίων πολιτών και διότι θεωρώ ότι, σε κάθε περίπτωση, πρόκειται για ένα τυπικό παράδειγμα της αρχής της επικουρικότητας, που επιτρέπει στα κράτη μέλη να υιοθετούν ρυθμίσεις σύμφωνα με τις συνήθειές τους και τις παραδόσεις τους.

<SPEAKER ID=154 LANGUAGE="DE" NAME="Kronberger">
Κυρία Πρόεδρε, η έκθεση του κ. Lannoye μας κάνει γνωστό ότι το θέμα που απασχολεί ιδιαίτερα είναι η χρηματοδότηση της υγείας κι ότι εδώ υπάρχουν χαρτοφυλάκια τα οποία φροντίζει κανείς να μην αλλάξουν. Πιστεύω όμως ότι ο συστηματικός αποκλεισμός των θεραπευτικών μεθόδων, των οποίων η εμπειρική δράση μπορεί βέβαια να αναγνωρίζεται, αλλά δεν μπορεί να εξηγηθεί με την παραδοσιακή επιστημονική οδό και δεν είναι κατανοητή, αποτελεί ανεπιτυχή αυτοπεριορισμό της πανεπιστημιακής ιατρικής.
<P>
Πιστεύω ότι η αναγνώριση των συμπληρωματικών ιατρικών μεθόδων εξυπηρετεί όχι μόνον την προστασία των ασθενών από τσαρλατάνους και κομπογιαννίτες, αλλά θα εμπλούτιζε και την πανεπιστημιακή ιατρική με εποικοδομητικές προσεγγίσεις, ερεθίσματα για σκέψεις. Παραπέμπω στη συνολική θεώρηση του ανθρώπου, η οποία λέει ότι ο άνθρωπος, γενικά, είναι κάτι περισσότερο από το άθροισμα όλων των μεμονωμένων μερών του. Θα ήταν άσχημα τα πράγματα για την παραδοσιακή δυτική ιατρική επιστήμη, αν δεν μπορούσε να πείσει με την υψηλή ποιότητά της, αλλά χρειαζόταν να διατηρήσει τη θέση της με ένα νομοθετικά κατοχυρωμένο, αποκλειστικό δικαίωμα εκπροσώπησης.
<P>
Κάθε επιστημονικό αποκλειστικό δικαίωμα οδηγεί αργά ή γρήγορα σε ολοκληρωτικές δομές. Γι' αυτό και πιστεύω ότι θα 'πρεπε να εγκρίνουμε αυτό το ερέθισμα για προβληματισμό του κ. Lannoye.

<SPEAKER ID=155 LANGUAGE="EN" NAME="Malone">
Κύριε Πρόεδρε, θέλω κι' εγώ να συγχαρώ τον εισηγητή. Έχει καταβάλει αξιόλογη εργασία από τότε που η εξ ιδίας πρωτοβουλίας του έκθεση παρουσιάστηκε στην Επιτροπή Περιβάλλοντος, Δημόσιας Υγείας και Προστασίας των Καταναλωτών πριν από τρία χρόνια σχεδόν, τον Οκτώβριο του 1994.
<P>
Καθώς γνωρίζουμε, η συμπληρωματική ιατρική ασκείται από χιλιάδες άτομα σε ολόκληρη την Ευρώπη και έχει συζητηθεί δια μακρών σε ευρωπαϊκό επίπεδο κατά τα πρόσφατα χρόνια. Ο κ. Needle είπε ότι ο ένας στους τέσσερεις καταφεύγει στη συμπληρωματική ιατρική και διαπιστώνει τα οφέλη από κλάδους όπως το 'σιάτσου' ή - όπως στην περίπτωση της ίδιας της μητέρας μου που η συμβατική ιατρική απέτυχε - βρίσκει ανακούφιση στο βελονισμό.
<P>
Πολλοί ιατροί της συμβατικής ιατρικής συνειδητοποιούν ότι η παραδοσιακή ιατρική έχει να προσφέρει πάρα πολλά και οι λογικοί και με ανοιχτό πνεύμα άνθρωποι πρέπει να κατανοήσουν ότι η όλη μελλοντική μας υγεία και ευμάρεια εξαρτάται από ένα καλό μίγμα και των δύο. Ζητώ από την Επιτροπή να καταθέσει σχέδιο οδηγίας. Υπάρχει σαφής ανάγκη νομικής ρύθμισης της συμπληρωματικής ιατρικής και νομικής αναγνώρισης των επαγγελματικών προσόντων των πρακτικών θεραπευτών. Θα πρέπει να τους επιτραπεί η ελεύθερη κίνηση εντός της Ένωσης υπό την προϋπόθεση ότι τηρούν ορισμένα βασικά πρότυπα.
<P>
Η Ευρωπαϊκή Επιτροπή βρίσκεται στην καλύτερη θέση για να διαμορφώσει τους κανονισμούς αυτούς. Θα προέτρεπα συνεπώς σήμερα τον Επίτροπο Flynn να καταθέσει σχέδιο οδηγίας και ζητώ από τα Μέλη να υποστηρίξουν την έκθεση και τις τροπολογίες στις οποίες υπάρχει και το όνομά μου.

<SPEAKER ID=156 LANGUAGE="DE" NAME="Heinisch">
Κυρία Πρόεδρε, έχω την πεποίθηση ότι όλοι οι κλάδοι της μη συμβατικής ιατρικής, μπορούν να προσφέρουν σημαντικό όφελος στους ασθενείς. Θεωρώ κατά βάσιν δεδομένη την ανάγκη δράσης, από ευρωπαϊκή σκοπιά. Θα ήθελα ωστόσο να τονίσω, κατά πρώτο λόγο, ότι οι επεμβάσεις στην οργάνωση και οι υποχρεώσεις εισφορών και παροχών των ταμείων ασθενείας, δε χρειάζονται ευρωπαϊκή ρύθμιση. Οι ρυθμίσεις αυτές αφήνονται, σύμφωνα με την αρχή της επικουρικότητας, στα κράτη μέλη. Σημαντικό για μένα, ως επαγγελματία φαρμακοποιού, είναι το ότι η έκθεση δίνει πολύτιμη ώθηση στη συζήτηση για το θέμα της αυτοφαρμακίας. Σε πολλά κράτη ζητείται περισσότερη αυτοφαρμακία, όταν αναφέρεται κανείς στην αναθεώρηση των συστημάτων υγείας.
<P>
Γι' αυτό και οι φαρμακοποιοί θα πρέπει, σε θέματα αυτοφαρμακίας, να αναλάβουν περισσότερες δεσμεύσεις και, σε συμβουλευτικές συνομιλίες για την επιλογή μιας αγωγής με ήπια φάρμακα, να συνεισφέρουν τις γνώσεις τους. Οπωσδήποτε χρειάζεται μια ασφαλής γνωμάτευση για το είδος της ασθένειας και το μέγεθος της απειλής. Oι μη συμβατικές θεραπευτικές μέθοδοι βασίζονται στους ίδιους φυσικούς νόμους, αλλά προσπαθούν να παρακινήσουν, σε μεγαλύτερο βαθμό, τις δυνάμεις αυτοθεραπείας που κρύβονται μέσα στο σώμα. Είναι επίσης σημαντικό να τονιστεί ότι διάφορες θεραπευτικές μέθοδοι δεν αλληλοαποκλείονται, αλλά αλληλοσυμπληρώνονται.
<P>
Ακρως σημαντικό είναι εδώ, να δίνεται στον ασθενή η εγγύηση ενός πολύ υψηλού επιπέδου ασφαλείας, και θα πρέπει να φροντίσουμε ώστε ο ασθενής να έχει λεπτομερείς πληροφορίες για την ποιότητα, τη δράση και τους ενδεχόμενους κινδύνους των μεθόδων της μη συμβατικής ιατρικής. Γι' αυτό και θα πρέπει να επιδιώκεται μια όσο το δυνατόν καλύτερη κατάρτιση, καθώς και η υποχρέωση ενημέρωσης. Το επίπεδο της κατάρτισης, πανευρωπαϊκά, θα πρέπει να αντιστοιχεί τουλάχιστον σ' εκείνο που ήδη ζητείται για τον πρακτικό θεραπευτή στη Γερμανία ή τη Σουηδία, για παράδειγμα. Επιπλέον, θα πρέπει, για την προστασία των ασθενών, να είναι υποχρεωτική η σύναψη μιας ασφάλειας αστικής ευθύνης, η οποία δεν επιτρέπεται να είναι μικρότερη από τις ασφάλειες αστικής ευθύνης των γιατρών πανεπιστημιακής εκπαίδευσης.
<P>
Η εμπειρία μου, στην Eπιτροπή Aναφορών, δείχνει ότι, πολύ συχνά, συζητάμε για την αναγνώριση των διπλωμάτων σε ευρωπαϊκό επίπεδο. Στη Συνθήκη δεν υπάρχουν βασικές ενδείξεις για το ότι οι δραστηριότητες της μη συμβατικής ιατρικής θα πρέπει να αποκλείονται από μια αναγνώριση. Ενόψει της επιδιωκόμενης διασυνοριακής κινητικότητας, θα 'πρεπε η αναγνώριση των διπλωμάτων να προωθηθεί και σ' αυτόν τον τομέα. Γενικώς, δεν επιτρέπεται να εμφανιστεί το φαινόμενο, σε μια χώρα όπου δεν υπάρχει το επάγγελμα του μη συμβατικού γιατρού, να απαγορεύεται και η άσκησή του.
<P>
Αναγκαίο μου φαίνεται ακόμη να ξανασκεφθούμε τα προγράμματα σπουδών στην ιατρική και τη φαρμακευτική, την εποχή της τηλεϊατρικής και της τηλεαγοράς, σε ευρωπαϊκό επίπεδο, και όχι να εναρμονίζουμε. Θα ήθελα επίσης να προτείνω να προσφέρουμε μαθήματα μη συμβατικής ιατρικής και στα πανεπιστήμια. Επιδοκιμάζω την πρόταση του κ. Lannoye να εκπονήσουμε μελέτες για τους κλάδους της μη συμβατικής ιατρικής, να στηρίξουμε τις μελέτες αυτές στην επεξεργασία συντονισμένων νομοθετικών διατάξεων και να προωθήσουμε την ανάπτυξη ερευνητικών προγραμμάτων στον τομέα αυτό.

<SPEAKER ID=157 LANGUAGE="DE" NAME="Ebner">
Κύριε Πρόεδρε, παρακολουθώντας κανείς τη συζήτηση αυτή, έχει, εν μέρει την άποψη ότι διάβασε λάθος έγγραφα. Γίνεται λόγος για μαγεία, για συγκρίσεις με την αεροπλοΐα. Νομίζω πως δεν βοηθάει κανείς, αν τηρεί καθαρά πολεμική στάση και προσπαθεί να αποσιωπήσει ορισμένα πράγματα ή να τα παρουσιάσει τελείως διαφορετικά. Η διαπίστωση ότι σε ορισμένα κράτη υπάρχουν διάφορες διατάξεις και προβλήματα, αποτελεί μάλλον κίνητρο, παρά αντεπιχείρημα στην έκθεση Lannoye.
<P>
Δικαιολογημένα καταδικάσθηκε ο ιδεολογικός πόλεμος. Δεν αρκεί όμως να τον καταδικάζουμε, αν, στη συνέχεια - πράγμα που το έκανε μια συνάδελφος - περιπίπτουμε στο ίδιο λάθος και αγνοούμε τους γιατρούς. Η ομάδα μου έχει μεγάλες επιφυλάξεις και θα ψηφίσει κατά της έκθεσης. Υπάρχουν όμως βουλευτές στην ομάδα μας, οι οποίοι ελπίζουν ότι η Επιτροπή επιτέλους θα κάνει κάτι στο θέμα της εναρμόνισης, ώστε να μελετηθεί εντέλει ριζικά ποια είναι η πραγματική κατάσταση, όσον αφορά τη δράση, το ακίνδυνο και το πεδίο εφαρμογής της μη συμβατικής ιατρικής. Ελπίζουμε επίσης ότι θα υπάρξει μια ρύθμιση στον τομέα προστασίας της δημόσιας υγείας, στον τομέα των επαγγελμάτων, που ήδη υπάρχουν και που ενδεχομένως να προκύψουν στο μέλλον, και στον τομέα της πανεπιστημιακής ιατρικής. Tην άποψη αυτή έχουμε, για παράδειγμα, η συνάδελφος Oomen-Ruijten κι εγώ.
<P>
Αν και δεν μπορώ να στηρίξω όλα τα σημεία και όλες τις τροπολογίες, ωστόσο, σε γενικές γραμμές, είμαι υπέρ της έκθεσης Lannoye και συμφωνώ πλήρως με τις δηλώσεις της συναδέλφου Heinisch ως προς το περιεχόμενο.

<SPEAKER ID=158 LANGUAGE="FI" NAME="Matikainen-Kallstrφm">
Aξιότιμη κυρία Πρόεδρε, αισθάνομαι την υποχρέωση να συγχαρώ τον κύριο Λανουά για την θαυμάσια έκθεσή του και για τον τρόπο με τον οποίο εντοπίζει τα διάφορα προβλήματα που απασχολούν τον τομέα της εναλλακτικής ιατρικής. Η παραδοσιακή ιατρική υποβοηθάται σήμερα από την νεοαναπτυχθείσα εναλλακτική ιατρική. Δεν πρέπει, ποτέ, να λησμονείται το γεγονός ότι η παραδοσιακή και η εναλλακτική ιατρική δεν ανταγωνίζονται αλλά, απεναντίας, σε πολλές περιπτώσεις συμπληρώνουν η μία την άλλη προς όφελος του ασθενούς. Τουλάχιστον εγώ έχω οφεληθεί και από τις δύο.
<P>
Παρ΄ όλο αυτό η θέση της συμβατικής ιατρικής έχει εδραιωθεί και ο ρόλος τον οποίο αυτή διαδραματίζει έχει τυποποιηθεί στα διάφορα κράτη της Ευρώπης. Η εναλλακτική, όμως, ιατρική αντιμετωπίζεται με τελείως διαφορετικό τρόπο. Π.χ. οι εκπαιδευμένοι χειροπράκτες είναι ήδη νομικά κατοχυρωμένοι σε πολλά από τα κράτη μέλη. Ενδεικτικά αναφέρω τη Δανία, τη Σουηδία, τη Φινλανδία και την Αγγλία. Λόγω του διαφορετικού τρόπου αντιμετώπισης, η ένταξη ολόκληρου του τομέα της εναλλακτικής ιατρικής στα ευρωπαϊκά συστήματα κοινωνικής πρόνοιας είναι ιδιαιτέρως προβληματική. Όπως επισημαίνει και ο κ. Λανουά, η θέση ακόμη και του καταναλωτή είναι τελείως διαφορετική από κράτος σε κράτος εξαιτίας των διαφορών ως προς τον τρόπο αντιμετώπισης.
<P>
Κατά τη γνώμη μου οι μη ανήκουσες στον χώρο της συμβατικής ιατρικής μέθοδοι θεραπείας θα έπρεπε να καθορισθούν με μεγάλη ακρίβεια και να καθιερωθεί ένα ελάχιστο επίπεδο εκπαίδευσης για αυτούς που χρησιμοποιούν τις εν λόγω μεθόδους προκειμένου να παρέχονται οι δυνατότητες στους ασθενείς να επιλέγουν, βάσει όσο το δυνατόν πιό αντικειμενικών και επαρκών στοιχείων, την καταλληλότερη για την περίπτωσή τους μέθοδο θεραπείας. Η θέσπιση κοινής νομοθεσίας θεωρείται απαραίτητη προϋπόθεση για τον καθορισμό του επιπέδου των ιδρυμάτων τα οποία θα παρέχουν επαγγελματική εκπαίδευση, για τον συντονισμό της δραστηριότητας στον τομέα της πρόσληψης των αποφοιτησάντων επαγγελματιών, για την παρακολούθηση της απασχόλησης και της μετεκπαίδευσης και - ιδίως - για την εξασφάλιση μιάς αποτελεσματικής μεθόδου θεραπείας και ενός ικανοποιητικού επιπέδου προστασίας για τον ασθενή.

<SPEAKER ID=159 NAME="Flynn">
Κυρία Πρόεδρε, εξ ονόματος της Επιτροπής, θα ήθελα να επαινέσω τον εισηγητή κ. Lannoye για το βάθος και το πλάτος της εξ ιδίας πρωτοβουλίας του έκθεσης επί της μη συμβατικής ιατρικής. Εν τούτοις, θα ήταν δίκαιο να δηλώσω εξαρχής ότι σ' αυτή τη φάση η Επιτροπή δεν μπορεί να συμμεριστεί όλα τα συμπεράσματα της έκθεσης.
<P>
Η σφαίρα της μη συμβατικής ιατρικής αποτελεί αυτή τη στιγμή ένα πολύ αμφιλεγόμενο θέμα. Οι συζητήσεις επάνω στο θέμα αυτό συχνά δίδουν ώθηση σε επίμονες και αλληλοσυγκρουόμενες απόψεις εντός και εκτός των επιστημονικών κύκλων. Πράγματι, οι διαφορές απόψεων και η διαφοροποίηση της αντιμετώπισης οι οποίες υπάρχουν για το θέμα αυτό είναι πολύ προφανείς ακόμη και εντός του Σώματος σήμερα. Αυτή η διαφοροποίηση των απόψεων αντικατοπτρίζεται, όπως υπογραμμίζει η ίδια η έκθεση, στις διαφορετικές προσεγγίσεις που κάνει η νομοθεσία των διαφόρων κρατών μελών. Γι' αυτόν ακριβώς τον λόγο η Επιτροπή αισθάνεται ότι ο χρόνος δεν έχει ωριμάσει για να αναληφθεί η εμπεριστατωμένη μελέτη των μη συμβατικών ιατρικών και τρόπων θεραπείας που υποστηρίζει ο κ. Lannoye.
<P>
Κατά τη σύνταξη εκθέσεων αυτής της μορφής, η Επιτροπή θα πρέπει να επαφίεται σε εθνικά δεδομένα και πολιτικές για να αξιολογήσει την ανάγκη ενεργειών σε κοινοτικό επίπεδο. Δεδομένου όμως ότι βρισκόμαστε πολύ μακρυά από την επίτευξη ομοφωνίας στον τομέα αυτόν, είναι εντελώς απίθανο ότι μια τέτοια μελέτη, εάν αναληφθεί αυτή τη στιγμή, θα κατέληγε σε αποφασιστικά συμπεράσματα. Πλέον τούτων, έχοντας υπόψη το πολύ περιορισμένο επίπεδο των προβλέψεων του προϋπολογισμού για προγράμματα δημόσιας υγείας θα πρέπει, όπως γνωρίζετε, να αποδόσουμε προτεραιότητα στις κοινοτικές δράσεις και οι σοβαροί περιορισμοί των πόρων μας δεν μας επιτρέπουν επί του παρόντος να αναλάβουμε και νέες δεσμεύσεις.
<P>
Η έκθεση καλεί επίσης την Επιτροπή να εναρμονίσει τις συνθήκες για την άσκηση της μη συμβατικής ιατρικής στα κράτη μέλη. Σε ανταπόκριση του συγκεκριμένου αιτήματος θα ήθελα να τονίσω καταρχάς ότι το γενικό σύστημα για την αναγνώριση των διπλωμάτων, το οποίο υπάρχει για πολλά χρόνια τώρα, ήδη εγγυάται την ελεύθερη κίνηση των ιατρών μεταξύ των κρατών μελών εκείνων που αναγνωρίζουν τη μη συμβατική ιατρική ως μία επιστήμη ξεχωριστή από τη συμβατική ιατρική.
<P>
Όπως τονίζουν οι αιτιολογικές σκέψεις της προτάσεως ψηφίσματος, είναι απόλυτα αληθές ότι σύμφωνα με το άρθρο 57 της Συνθήκης, η Επιτροπή μπορεί να προτείνει οδηγία η οποία να επιτρέπει τη δημιουργία σε κάθε ένα κράτος μέλος, υπό την αίρεση συμπεφωνημένων κανόνων στην εκπαίδευση και την κατάρτιση, ενός ή περισσοτέρων αναγνωρισμένων επαγγελμάτων στον τομέα. Αλλά, σύμφωνα με τη Συνθήκη, μια τέτοια οδηγία θα προϋπέθετε την ομόφωνη συμφωνία όλων των κρατών μελών. Θα πρέπει να είμαι ειλικρινής και να πω στο Σώμα ότι ενόψει της διαφοροποίησης των προσεγγίσεων που μνημόνευσα ενωρίτερα, είναι εντελώς απίθανο ότι θα μπορούσε να γίνει κάποια ουσιαστική πρόοδος επί του θέματος αυτού κατά το προβλεπόμενο μέλλον.
<P>
Επί μιας πιο θετικής παρατήρησης, θα ήθελα να πω ότι σε σχέση με τα συμπληρώματα των τροφίμων, η Επιτροπή στην Πράσινη Βίβλο της επί της νομοθεσίας των τροφίμων η οποία εγκρίθηκε στις 13 Απριλίου 1997, ανήγγειλε την πρόθεσή της να ξεκινήσει το συντομότερο δυνατόν τεχνικές διαβουλεύσεις σχετικά με την αναγκαιότητα και το πιθανό περιεχόμενο μιας κοινοτικής νομοθεσίας. Αναφορικά με τη φαρμακευτική νομοθεσία για τα μη συμβατικά φάρμακα, η κοινοτική νομοθεσία στον τομέα των ιατρικών παρασκευασμάτων στηρίζεται στις τρεις απαιτήσεις της ποιότητας, της ασφάλειας και της αποτελεσματικότητας.
<P>
Το κύριο πρόβλημα των μη συμβατικών ιατρικών παρασκευασμάτων είναι η απόδειξη της αποτελεσματικότητας. Μια ειδική προσέγγιση έγινε με τις Οδηγίες 92/73 και 92/74 για ορισμένα ομοιοπαθητικά παρασκευάσματα, με τις οποίες επετράπει η διάθεση στην αγορά ενός προϊόντος χωρίς εκπλήρωση της απαίτησης της αποτελεσματικότητας. Η Επιτροπή είναι έτοιμη να εξετάσει τις δυνατότητες που προσφέρει μια παρόμοια προσέγγιση για την υλοποίηση των απόψεων που διατυπώνονται στην πρόταση ψηφίσματος.
<P>
Σχετικά με το συγκεκριμένο ζήτημα της παραγράφου 5 της προτάσεως ψηφίσματος, αναφορικά με τη γραμμή του προϋπολογισμού Β6-7142 του προγράμματος Biomed, θα πρέπει να σας ενημερώσω ότι δεν είναι νομικά εφικτό να εκτελεστούν τα αναφερόμενα ερευνητικά προγράμματα δεδομένου ότι οι μέθοδοι της μη συμβατικής ιατρικής δεν συμπεριλαμβάνονται στους στόχους του συγκεκριμένου προγράμματος. Από την άλλη μεριά, στην περίπτωση της γραμμής του προϋπολογισμού Β6-8332 η οποία αναφέρεται στο προοίμιο της προτάσεως ψηφίσματος, πρόσφατα δημοσιεύθηκε μια έκθεση ειδικών συμβούλων που ασχολήθηκαν με την έρευνα για την ομοιοπαθητική. Έχω μαζί μου ένα αντίγραφο προς ενημέρωση του αξιότιμου βουλευτή. Αλλα αντίγραφα θα προωθηθούν στο Κοινοβούλιο μέσω των συνήθων διαύλων.
<P>
Επιπλέον, η Επιτροπή έχει προκηρύξει διαγωνισμό για την υποβολή προσφορών μελέτης η οποία θα σχετίζεται με τα προϊόντα των φαρμακευτικών φυτών. Η κατακύρωση του διαγωνισμού θα γίνει σύντομα και αναμένεται ότι τα αποτελέσματα της μελέτης θα βοηθήσουν την Επιτροπή στην αξιολόγηση της κατάστασης και στη διαμόρφωση πιθανών προτάσεων για εξειδικευμένη νομοθεσία. Μολονότι η Επιτροπή πιστεύει ότι θα περάσει κάποιος χρόνος πριν γίνει δυνατή η παροχή μιας εμπεριστατωμένης ανταπόκρισης στα πολυπληθή ζητήματα που τίθενται σε κοινοτικό επίπεδο με την παρούσα πρόταση ψηφίσματος, είμαι βέβαιος ότι η έκθεση του κ. Lannoye θα αποτελέσει μια αξιόλογη συνεισφορά στη συζήτηση η οποία έχει ήδη αρχίσει σε πολλά από τα κράτη μέλη μας.

<SPEAKER ID=160 LANGUAGE="DE" NAME="Rόbig">
Kύριε Eπίτροπε, προτίθεστε να εκδώσετε μια Πράσινη Bίβλο για τον τομέα αυτό; Oι ανάγκες του πληθυσμού για ενημέρωση, στον τομέα αυτό, είναι πολύ μεγάλες. Ποια θα είναι τα στάνταρτ της κατάρτισης στο μέλλον και θα μπορεί κανείς, ειδικά στον τομέα της έρευνας, να βάλει καινούρια επίκεντρα;

<SPEAKER ID=161 NAME="Flynn">
Κυρία Πρόεδρε, αυτή τη χρονική στιγμή δεν υπάρχει πρόθεση για την έκδοση Πράσινης Βίβλου. Τα άλλα ζητήματα που αναφέρθηκαν αντιμετωπίστηκαν στην απάντησή μου.

<SPEAKER ID=162 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο, στις 11.00 π.μ.

<CHAPTER ID=11>
Kοινωνικές πτυχές της στέγασης
<SPEAKER ID=163 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. Crowley, εξ ονόματος της Eπιτροπής Aπασχόλησης και Kοινωνικών Yποθέσεων (A4-0088/97), σχετικά με τις κοινωνικές πτυχές της στέγασης.

<SPEAKER ID=164 NAME="Crowley">
Κυρία Πρόεδρε, καταρχάς θα ήθελα να ευχαριστήσω τον γραμματέα της Επιτροπής Κοινωνικών Υποθέσεων και Απασχόλησης, Νικ Λέην, για την όλη εργασία που κατέβαλε καθώς και τους υπαλλήλους από την ομάδα μου, την κ. Έμμα Πετρόνι και τον κ. Ντένις Σμάϊθ. Οι άνθρωποι αυτοί εργάσθηκαν ακούραστα για κάτι που θεωρώ ότι αποτελεί μία πολύ σημαντική και ζωτική έκθεση η οποία εξετάζει τις κοινωνικές πτυχές της πολιτικής στέγασης σε ολόκληρη την Ευρωπαϊκή Ένωση.
<P>
Θα ήθελα να μεταφέρω στα Μέλη τη βάση επάνω στην οποία στηρίχθηκε η έκθεση αυτή και να κατασιγάσω τους φόβους που ίσως έχουν ορισμένα Μέλη γι' αυτήν. Ένα από τα κύρια επιχειρήματα που παρατέθησαν στην επιτροπή όταν για πρώτη φορά παρουσιάστηκε η έκθεση για συζήτηση, ήταν το πρόβλημα της επικουρικότητας. Μέσω διαλόγου, διαπραγματεύσεων και συμβιβασμών τόσο με τις άλλες ομάδες στην επιτροπή όσο και με τα άλλα ενδιαφερόμενα μέρη, προσπάθησα να υπερβώ τις επιφυλάξεις τους σε ορισμένους τομείς. Θα διαπιστώσετε συνεπώς ότι στην έκθεση δεν περιλαμβάνεται έκκληση για να ενταχθεί η στέγαση στη Συνθήκη ως θεμελιώδες δικαίωμα. Στην αρχή είχα επιζητήσει κάτι τέτοιο, κυρίως λόγω του επικείμενου Συμβουλίου Κορυφής του Αμστερνταμ.
<P>
Ωστόσο, η Ευρωπαϊκή Ένωση ήδη διαθέτει κάποιες εξουσίες σε σχέση με τη στέγαση. Σύμφωνα με την Ευρωπαϊκή Κοινότητα Ανθρακος και Χάλυβος, υπάρχει μία συγκεκριμένη γραμμή στον προϋπολογισμό και ένα ειδικό αποθεματικό για τη χορήγηση χαμηλότοκων δανείων προς στέγαση των εργαζομένων στα ανθρακωρυχεία και στη χαλυβουργία καθώς και για την ανακαίνιση και αποκατάσταση των κατοικιών στις περιφέρειες που υπήρχαν ανθρακωρυχεία και χαλυβουργίες. Όπως γνωρίζουν τα Μέλη, η συνθήκη της Ευρωπαϊκής Κοινότητας Ανθρακος και Χάλυβος λήγει το έτος 2002. Δεν βλέπω κανένα λόγο για να μην αναλάβει η Ευρωπαϊκή Ένωση τις εξουσίες της συνθήκης αυτής. Η Συνθήκη του Μάαστριχτ μας επιτρέπει κάτι τέτοιο όπως επίσης και να δεσμεύσουμε τα αποθεματικά που θα έχουν παραμείνει σ' αυτές τις γραμμές του προϋπολογισμού και να τα αξιοποιήσουμε σε μια νέα πολιτική της ΕΕ.
<P>
Η ανθρώπινη διάσταση του αντικειμένου με το οποίο ασχολούμεθα είναι τεράστια: 18 εκατομμύρια άτομα άστεγα στην Ευρωπαϊκή Ένωση που υποτίθεται ότι είναι το πιο υγιές οικονομικό μπλοκ στον κόσμο. 13 εκατομμύρια άτομα ζουν σε ανεπαρκείς ή προσωρινές εγκαταστάσεις. Μιλάμε για το 10 % περίπου του πληθυσμού της Ευρωπαϊκής Ένωσης να υποφέρει εξ αιτίας της έλλειψης μιας συντονισμένης και πρέπουσας πολιτικής για τη στέγαση. Παράλληλα μ' αυτό θα πρέπει να εξεταστούν και οι αριθμοί της ανεργίας. Εν τούτοις, παρά τους τρομακτικούς αριθμούς ανεργίας που προκύπτουν από την πιο πρόσφατη ενημέρωση εκ μέρους της Επιτροπής, ο αριθμός των ατόμων που προσφεύγουν σε κατάρτιση για τη βελτίωση των προσόντων τους μειώνονται κάθε χρόνο. Αυτό σημαίνει ότι σε ένα χρονικό διάστημα πέντε με δέκα ετών δεν θα υπάρχουν πια επαρκείς ειδικευμένοι ξυλουργοί, υδραυλικοί, κτίστες κλπ για να αντιμετωπίσουν τη ζήτηση.
<P>
Θα πρέπει να εξετάσουμε το θέμα αυτό όχι από την αρνητική αλλά από τη θετική του πλευρά, την Ευρώπη να πλησιάζει κοντά σε εκείνους που είναι οι πιο ευάλωτοι στην κοινωνία μας, να βιώσουμε το πραγματικό κοινωνικό μοντέλο της Ευρωπαϊκής Ένωσης, να διασφαλίσουμε ότι ο πλούτος ο οποίος παράγεται μέσα σ' αυτήν την Ένωση θα φτάνει στον κάθε πολίτη και ότι αυτός/αυτή δεν θα εκτίθενται σε οικονομικά μειονεκτήματα λόγω των φραγμών που δημιουργούν οι ευρωπαϊκές αποφάσεις.
<P>
Εκτός τούτου, έχουμε την ευκαιρία να δημιουργήσουμε νέα απασχόληση και νέα κατάρτιση. Ως μέρος της έρευνας και των συζητήσεων που έκανα για την παρούσα έκθεση, συναντήθηκα με τις ομοσπονδίες οικοδόμων σε όλα τα κράτη μέλη οι οποίες είναι πρόθυμες να συμβάλλουν οικονομικά σε ένα πρόγραμμα ανοικοδόμησης σε συνεργασία με τις εθνικές και τοπικές αρχές. Ζητώ όπως η Ευρωπαϊκή Ένωση συμμετάσχει ως ένας ειδικός ενδιάμεσος για να συγκεντρώσει τις καλύτερες πρακτικές από το κάθε κράτος μέλος για να δείξουμε πως μπορεί να λειτουργήσει μια βιώσιμη πολιτική στεγαστικής ανάπτυξης καθώς επίσης και να θεσπίσει την κατάληλη κατάρτιση και τα προσόντα διαχείρισης για τη λειτουργία παρόμοιων προγραμμάτων.
<P>
Τέλος, επί του θέματος της μείωσης του πληθυσμού στην ύπαιθρο: αποτελεί πρόβλημα που μπορεί να επιλυθεί. Κατά τα τελευταία δέκα χρόνια ο αγροτικός πληθυσμός της Ευρώπης έχει μειωθεί κατά 48 %. Το γεγονός αυτό έχει σοβαρές επιπτώσεις στις μεγάλες αστικές περιφέρειες όπου οι οικισμοί πολλαπλασιάστηκαν, όπου δεν υπάρχουν επαρκείς υπηρεσίες, επαρκείς δρόμοι, σχολεία κλπ. Το γεγονός αυτό έχει δημιουργήσει κοινωνικά προβλήματα όπως ναρκωτικά και εγκληματικότητα. Αναλαμβάνοντας θετική δράση, μπορούμε να επαναστεγάσουμε τους ανθρώπους στις αγροτικές περιφέρειες, να αναζωογονήσουμε τις κοινότητες της υπαίθρου και να αμβλύνουμε ένα μέρος των πιέσεων που ασκούνται στις αστικές περιοχές.
<P>
Τελειώνοντας, θα ζητούσα από όλα τα Μέλη να ενστερνιστούν την ιδεολογία και τις πεποιθήσεις που ευρίσκονται πίσω από την έκθεση αυτή. Αποτελεί ένα Χάρτη των Ανθρώπων για μια καλύτερη Ευρώπη. Αποδεικνύει ότι μπορούμε να ανταποκριθούμε στις πραγματικές ανάγκες του κάθε ένα ευρωπαίου πολίτη. Ζητώ την υποστήριξη όλων των Μελών.

<SPEAKER ID=165 LANGUAGE="EN" NAME="Waddington">
Κυρία Πρόεδρε, κυρίες και κύριοι, θα ήθελα να αναφερθώ σε ένα μέρος της παρούσης εκθέσεως, δηλ. στο θέμα της στέρησης στέγης. Αυτό είναι ένα από τις αιτίες και τα αποτελέσματα του κοινωνικού αποκλεισμού. Είναι ένας από τους παράγοντες στέρησης ο οποίος, από κοινού με την ανεργία, τη φτώχεια, την κοινωνική απομόνωση και την ανεπαρκή εκπαίδευση και κατάρτιση, βαρύνει εκατομμύρια ευρωπαίους πολίτες. Η στέρηση στέγης προσβάλλει ιδιαίτερα τους νέους, τους ηλικιωμένους και άλλες ευάλωτες κατηγορίες της κοινωνίας μας.
<P>
Στην ίδια την πόλη μου, για παράδειγμα, η μεγαλύτερη αιτία για τη στέρηση της στέγης είναι η οικογενειακή βία και κυρίως η βία κατά γυναικών και παιδιών μέσα στα σπίτια τους. Δεδομένου ότι η στέρηση στέγης αποτελεί τμήμα ενός πολύπλοκου και πολυδιάστατου προτύπου μειονεκτικότητας, απαιτεί τη συντονισμένη προσέγγιση εκ μέρους των δημοσίων αρχών, μια προσέγγιση η οποία να κατανοεί τις ανάγκες και τις ελπίδες των αστέγων, η οποία να λαμβάνει υπόψη της το γεγονός ότι εκτός από στέγη οι άστεγοι χρειάζονται εργασία, σχολεία, φροντίδα υγείας και εισόδημα.
<P>
Αυτός είναι ο λόγος για τον οποίο η Επιτροπή Απασχόλησης και Κοινωνικών Υποθέσεων ζητεί τη σύσταση ομάδας εργασίας της Επιτροπής από τις αρμόδιες γενικές διευθύνσεις για να μελετήσει ολοκληρωμένες στρατηγικές αντιμετώπισης του κοινωνικού αποκλεισμού. Αυτός είναι ο λόγος για τον οποίο υποστηρίζουμε ότι θα πρέπει να γίνουν διαβουλεύσεις με τους ίδιους τους άστεγους και τις οργανώσεις τους σχετικά με τα αντίστοιχα ευρωπαϊκά προγράμματα. Η κύρια υπευθυνότητα για την παροχή στέγης ανήκει στις αρμόδιες αρχές των κρατών μελών. Εάν, ωστόσο, η Ευρωπαϊκή Κοινότητα επιθυμεί στα σοβαρά να οικοδομήσει μια συνεκτική κοινωνία, η Ευρώπη μπορεί να προσθέσει αξία στην εργασία των κρατών μελών. Θα μπορούσε, π.χ., να χρησιμοποιήσει τα διαρθρωτικά ταμεία. Θα μπορούσαμε να υπερκεράσουμε το βέτο του Συμβουλίου για το πρόγραμμα της φτώχειας ούτως ώστε να ερευνήσουμε νέες πρωτοβουλίες που να αντιμετωπίζουν τις στεγαστικές ανάγκες παράλληλα με την ανάγκη για βιώσιμη αστική και αγροτική ανάπτυξη, επαγγελματική κατάρτιση και απασχόληση.
<P>
Μπορούμε να δημιουργήσουμε νέους δρόμους για την ενσωμάτωση εκείνων που είναι άστεγοι και κοινωνικά αποκλεισμένοι. Ελπίζω ότι η έκθεση του κ. Crowley, για την οποία τον συγχαίρω, θα συμβάλει στη διαδικασία αυτή και ότι ο ρυθμός της προόδου προς την κατεύθυνση οικοδόμησης μιας κοινωνικής Ευρώπης θα αποκτήσει κινητικότητα τον επόμενο μήνα στο Αμστερνταμ.

<SPEAKER ID=166 LANGUAGE="NL" NAME="Pronk">
Κυρία Πρόεδρε, υπάρχει μία ολλανδική παροιμία η οποία λέει: όσο πιο αργά τη νύχτα τόσο πιο ωραίος κόσμος. Πιστεύω ότι εν προκειμένω αυτό ισχύει και πάλι, αλλά ασχολούμαστε ελάχιστα με αυτό το σημαντικό θέμα.
<P>
Πρόσφατα, η Ευρωπαϊκή Επιτροπή γνωστοποίησε στατιστικά στοιχεία για το ποσοστό φτώχειας στην Ευρώπη. Από αυτά φαίνεται ότι ένας σημαντικός αριθμός ατόμων ζει σε σχετική φτώχεια, και αυτό σε σύγκριση με τους ανθρώπους της περιοχής τους. Από αυτούς, το ένα τρίτο είναι άνεργοι, το ένα τρίτο συνταξιούχοι και το ένα τρίτο εργαζόμενοι. Ένα μεγάλο μέρος αυτών των ατόμων είναι ακόμη νέοι. Εάν εξετάσουμε τα στοιχεία των αστέγων, διαπιστώνουμε ότι οι περισσότεροι από τους μισούς είναι ηλικίας μεταξύ 20 και 40 ετών. Οι περισσότεροι από αυτούς έχει εργαστεί μία φορά στη ζωή τους, αλλά σε προσωρινές και αβέβαιες θέσεις εργασίας. Επομένως, η φτώχεια και η ακατάλληλη κατοικία ή η έλλειψη κατοικίας σχετίζονται άμεσα μεταξύ τους. Και οι δύο αυτοί παράγοντες μπορούν να συμβάλουν για τον κοινωνικό αποκλεισμό των εν λόγω ατόμων. Ως εκ τούτου, είναι επείγουσας ανάγκης η χάραξη συγκεκριμένης πολιτικής για το σεβασμό του θεμελιώδους δικαιώματος για αξιοπρεπή και φθηνή στέγαση. Αλλά η πολιτική αυτή θα πρέπει κυρίως να ασκηθεί από τις τοπικές και εθνικές αρχές.
<P>
Σε διεθνές επίπεδο, το προηγούμενο έτος η Διάσκεψη Habitat στην Κωνσταντινούπολη όρισε ότι θα πρέπει να αναληφθεί δράση σε τοπικό, εθνικό και παγκόσμιο επίπεδο, προκειμένου να υπάρξει μέριμνα για τη στέγαση όλων. Σε ευρωπαϊκό επίπεδο, η Ευρωπαϊκή Ένωση θα μπορούσε να διαδραματίσει το ρόλο του συντονιστή για ορισμένες πτυχές της πολιτικής στέγασης. Πιθανόν, μπορεί να αναληφθεί μία ευρωπαϊκή πρωτοβουλία, υπό τη μορφή ενός πειραματικού σχεδίου.
<P>
Όσον αφορά τις τροπολογίες του ΡΡΕ για την έκθεση Crowley, θα ήθελα να επισημάνω ότι για την τροπολογία 13 του Thomas Mann ισχύει το γερμανικό κείμενο. Αυτό σημαίνει ότι θα πρέπει να λαμβάνονται υπόψη μόνο τα σχέδια για τεχνική ενίσχυση, για παράδειγμα τεχνική βοήθεια για τη χορήγηση δανείων. Η τροπολογία δεν σημαίνει ότι τα σχέδια στέγασης θα πρέπει να χρηματοδοτούνται από την Ευρωπαϊκή Ένωση.
<P>
Εάν ο εισηγητής, μετά από αυτές τις διασαφηνίσεις, μπορεί να υποστηρίξει τις τροπολογίες μας, τότε η ομάδα ΡΡΕ αύριο πρόκειται να κάνει αποδεκτή την έκθεση του εισηγητή. Επιπλέον, θα επιθυμούσα να τον συγχαρώ για την εργασία του και πιστεύω ότι έδειξε εξαιρετικό ενδιαφέρον για την επείγουσα ανάγκη να αναληφθεί δράση στον τομέα της πολιτικής στέγασης. Το μόνο ερώτημα που τίθεται είναι ποιος θα πρέπει να το πράξει και με ποιον τρόπο.

<SPEAKER ID=167 LANGUAGE="IT" NAME="Mezzaroma">
Κυρία Πρόεδρε, η έκθεση του κ. Crowley διαθέτει όλα τα απαραίτητα στοιχεία για να θεωρηθεί πλήρως ικανοποιητική και για να δώσει μία κατάλληλη απάντηση στο πρόβλημα που αφορά τις κοινωνικές πλευρές της πολτικής της στέγασης. Στα μέρη μου, στη Ρώμη, λέγεται ότι εάν δεν ξεκινήσει η οικοδομική δραστηριότητα δεν ξεκινά και η οικονομία: γιατί συνεπώς δεν αναπτύσσεται αυτός ο τομέας στην Ευρώπη, όπου θα μπορούσε να επιφέρει μεγάλη αύξηση της απασχόλησης; Εκτός όμως από την απασχόληση, η πολιτική στέγασης εξασφαλίζει και τη δυνατότητα επανασύνδεσης του κύριου πυρήνα της κοινωνίας, που είναι η οικογένεια. Κάθε ανθρώπινο ον έχει ανάγκη μιας αξιοπρεπούς και οικονομικά προσιτής κατοικίας. θα έλεγα μάλιστα ότι σε ορισμένες οικογένειες θα έπρεπε να παρέχεται τελείως δωρεάν.
<P>
Η κατοικία ως καταφύγιο για τις κακοκαιρίες, η κατοικία ως τόπος συγκέντρωσης και σημείο αναφοράς των αποκλεισμένων από την κοινωνία ατόμων, των ηλικιωμένων, τα σπίτια οικογένεια για τα μειονεκτικά άτομα: αναλογισθείτε πόσο είναι σημαντικό να ενταχθούν στα αστικά κέντρα -νέα και παλαιά- τα σπίτια οικογένεια όπου να μπορούν να εγκαθίστανται τα μειονεκτικά άτομα και να συνεχίζουν να ζουν και μετά το θάνατο των γονιών τους.
<P>
Το Ευρωπαϊκο Κοινοβούλιο όμως και η Επιτροπή πρέπει να προωθήσουν αυτό τον τόσο σημαντικό τομέα, από κοινωνικής πλευράς. Οι δυσκολίες βεβαίως υπάρχουν: δεν υπάρχουν οι κατάλληλες χρηματοδοτήσεις. Γνωρίζω πολύ καλά τον οικοδομικό τομέα -ήμουν κατασκευαστής οικοδομών πριν να εκλεγώ ευρωβουλευτής- και γνωρίζω ότι είναι ένας τομέας που βρίσκεται σε στασιμότητα, που δεν τροφοδοτείται: η ΕΤΕ δεν χρηματοδοτεί ακόμη αυτές τις κατασκευές, οι ρυθμίσεις είναι ακόμη πολύπλοκες, οι μικρομεσαίες επιχειρήσεις δυσκολεύονται να μετακινηθούν σε ολόκληρη την Ευρώπη.
<P>
Το πρόβλημα συνεπώς θα επιλυθεί μόνο όταν θα δοθεί η κατάλληλη απάντηση σε αυτό το πρόβλημα, που είναι οικονομικού χαρακτήρα, εάν δεν θέλουμε να μιλάμε για την έλλειψη προγραμματισμού.
<P>
Η έκθεση θίγει όλες τις κοινωνικές πλευρές και ασχολείται και με τη πολεοδομική πολιτική που σχετίζεται με την οικοδομική δραστηριότητα. Είναι αλήθεια: η πολεοδομική μελέτη έχει βασική σημασία γιατί απελευθερώνει τον άνθρωπο από το γκέτο που θα σχηματιζόταν εάν η οικοδομική δραστηριότητα ήταν μόνο οικοδομική δραστηριότηατ που εξυπηρετεί μόνο την κερδοσκοπία. Τελειώνοντας, κύριε Πρόεδρε, θα πρέπει να πως ότι χρειάζεται η κατασκευή μεγαλυτέρων σπιτιών ώστε η παλιά μας Ευρώπη να μπορέσει να αποκτήσει περισσότερα παιδιά.

<SPEAKER ID=168 LANGUAGE="NL" NAME="Boogerd-Quaak">
Κυρία Πρόεδρε, συνάδελφοι, η ομάδα μας δείχνει ιδιαίτερη συμπάθεια για τις σκέψεις που βρίσκονται πίσω από αυτή την έκθεση, επειδή εκφράζεται η ανάγκη για μέριμνα για ομάδες της κοινωνίας, οι οποίες τη χρειάζονται. Αλλά εμείς, ως φιλελεύθερη ομάδα, κρίναμε ότι δεν μπορούμε να υπερψηφίσουμε αυτή την έκθεση, επειδή πολλά θέματα τίθενται σε ευρωπαϊκό επίπεδο, και αυτό δεν μπορούμε να το νομιμοποιήσουμε. Όταν, για παράδειγμα, στη θεώρηση Β αναφέρεται ότι τα κράτη μέλη έχουν τη γενική τάση να αποποιούνται της ευθύνης τους για την πολιτική στέγασης, αυτό εμείς δεν μπορούμε να το αποδεχθούμε. Και στην εν λόγω έκθεση υπάρχουν πολλές υποθέσεις, για τις οποίες μεταφέρεται η αρμοδιότητα σε ευρωπαϊκό επίπεδο, και η Ευρώπη δεν μπορεί να δεχθεί κάτι τέτοιο. Σ'αυτό το σημείο δεν υφίσταται καμία νομική βάση. Αυτοί είναι για μας οι λόγοι για τους οποίους αποφασίσαμε να μην υπερψηφίσουμε την έκθεση. Κατ'αρχήν, δεν είμαστε αντίθετοι με την ανάληψη ενός προγράμματος δράσης, το οποίο θα ενίσχυε πειραματικά σχέδια. Αλλά αυτό είναι το μόνο σημείο, το οποίο κατά τη γνώμη μας επιδέχεται συζήτησης.

<SPEAKER ID=169 LANGUAGE="FR" NAME="Moreau">
Κυρία Πρόεδρε, τα 18 και πλέον εκατομμύρια άτομα στην Ευρωπαϊκή Ένωση, που είτε δεν έχουν στέγη είτε στεγάζονται πλημμελώς, αποτελούν μία κατάσταση ανυπόφορη που κινδυνεύει να επιδεινωθεί και άλλο.
<P>
Πρόκειται για μία από τις πλέον δραματικές συνέπειες των πολιτικών που βασίζονται στην οικονομική αποδοτικότητα που ταυτόχρονα ευνοεί απροκάλυπτα την κερδοσκοπία στον τομέα των ακινήτων και προάγει την κερδοσκοπία, την αβεβαιότητα και τον αποκλεισμό. Ο αδυσώπητος νόμος της αγοράς που εφαρμόζεται στις κατοικίες πετάει στο δρόμο εκατομμύρια άτομα, κυρίως νέους, που δεν μπορούν να αποκτήσουν μια σταθερή εργασία. Το δικαίωμα στη στέγαση αποτελεί λοιπόν θεμελιώδες δικαίωμα του ανθρώπου.
<P>
Στην έκθεση διατυπώνονται ορισμένες ενδιαφέρουσες προτάσεις, όπως για παράδειγμα η λήψη μέτρων καταπολέμησης της κεδροσκοπίας στις αστικές ζώνες ή η χρηματοδότηση σε ευρωπαϊκό επίπεδο σχεδίων που προτείνονται από τα κράτη μέλη. Δεν θεωρώ, όμως, πως μία ολοκληρωμένη ευρωπαϊκή πολιτική, την οποία άλλωστε προτείνει η έκθεση, είναι δυνατό να αποτελέσει την ενδεδειγμένη λύση, κυρίως, διότι η πείρα δείχνει, δυστυχώς, ότι η πλειονότητα των κοινοτικών πολιτικών παρέσυραν προς τα κάτω τα κοινωνικά πρότυπα λόγω του ότι δεν ευθυγραμμίζονται ποτέ με το πλέον υψηλό επίπεδο.
<P>
Στη συνέχεια, θα ήθελα να υπογραμμίσω ότι τα κριτήρια του Μάαστριχτ, καθώς και αυτά της μετάβασης στο ενιαίο νόμισμα, επιβάλλουν σημαντικές περικοπές στη χρηματοδότηση του κοινωνικού κατασκευαστικού τομέα και στις στεγαστικές ενισχύσεις. Το πρόβλημα της στέγασης δεν είναι με καμία έννοια άλυτο και η λύση του εναπόκειται στο κάθε κράτος μέλος. Απαιτείται η πολιτική βούληση να δοθεί στην κοινωνική στέγαση η θέση και τα μέσα που της ανήκουν.
<P>
Θα ήθελα να αναφέρω τρία είδη λύσεων που μπορούν να αποτελέσουν βάση για προβληματισμό. Κατ' αρχήν, για να ενθαρρυνθεί η κατασκευή κατοικιών σε προσιτές τιμές, παροχή ενισχύσεων, μείωση των επιτοκίων των τραπεζών και φορολόγηση της κερδοσκοπίας. Σε ό, τι αφορά τους άστεγους, κατασκευή κοινωνικών καταλυμάτων που θα επιτρέψουν στους ενδιαφερόμενους να ορθοποδήσουν, δημιουργία κέντρων φιλοξενίας όπου θα γίνονται σεβαστά τα δικαιώματα του ανθρώπου και θα προσφέρονται κοινωνικές υπηρεσίες ικανές να επιλύουν να ανακύπτοντα προβλήματα.
<P>
Κυρίως, όμως, πρέπει να αποφευχθεί η αύξηση του αριθμού των αστέγων. Για το λόγο αυτό, πρέπει να τεθεί τέλος στη βάρβαρη πρακτική των εξώσεων, πρέπει να απαγορεύεται στις περιπτώσεις όπου η οφειλή μισθωμάτων οφείλεται σε κοινωνικά αίτια. Το να βρεθείς στο δρόμο είναι, τις περισσότερες φορές, ένα μη αναστρέψιμο βήμα προς την περιθωριοποίηση. Η απώλεια της στέγης συνιστά, κυρίως για τα παιδιά, ιδιαίτερα τραυματική εμπειρία. Ειδικές επιτροπές θα μπορούν να συνδράμουν και να ευαισθητοποιούν τους οφειλέτες ενοικιαστές.
<P>
Τέλος, πρέπει να χορηγηθούν σημαντικές ενισχύσεις στις φιλανθρωπικές οργανώσεις των οποίων η βοήθεια είναι απαραίτητη και οι οποίες παρέχουν την αμέριστη συμπαράστασή τους προκειμένου να απαλύνουν τον πόνο των πλέον μειονεκτούντων ατόμων και θα ήθελα εδώ να επαναλάβω την ανάγκη να επανασυσταθούν, σε ευρωπαϊκό επίπεδο, οι πιστώσεις υπέρ της καταπολέμησης της φτώχειας.
<P>
Για να επιτευχθούν ριζικές λύσεις στο πρόβλημα της στέγασης χρειάζεται να σταματήσει πλέον να πρυτανεύει η λογική των χρηματοοικονομικών αγορών και επίκεντρο της κοινωνίας να αποτελεί ο άνθρωπος και όχι το χρήμα.

<SPEAKER ID=170 LANGUAGE="FI" NAME="Ojala">
Aξιότιμη κυρία Πρόεδρε, στην αίθουσα αυτή συγχαίρουμε από συνήθεια τους εισηγητές των διαφόρων εκθέσεων για την θαυμάσια εργασία τους. Αυτήν την φορά, όμως, τα συγχαρητήριά μου είναι ιδιαιτέρως ειλικρινή και εγκάρδια. Ο κύριος Μπράϊαν Κρόουλι επισημαίνει στην έκθεσή του, η οποία αποτελεί πρωτοβουλία του Κοινοβουλίου και της Επιτροπής Απασχόλησης και Κοινωνικών Υποθέσεων, την καθοριστική σημασία της πολιτικής στέγασης ως μέρους της κοινωνικής πολιτικής. Όλες οι άλλες ενέργειες στον τομέα της απασχόλησης και στον κοινωνικό χώρο είναι περιττές εάν οι άνθρωποι δεν εξασφαλίζουν πρώτα μία αξιοπρεπή κατοικία από την οποία θα μεταβαίνουν στους τόπους εργασίας τους, στην οποία θα ανατρέφουν τα παιδιά τους και όπου θα μπορούν να αναπαύονται όταν διαθέτουν ελεύθερο χρόνο.
<P>
Έχουμε διαπιστώσει ότι η πολιτική στέγασης διαφέρει σημαντικά από κράτος σε κράτος στην Ευρωπαϊκή Ένωση. Ορισμένα από τα κράτη μέλη διαθέτουν ακόμη και 3 % από το ακαθάριστο εθνικό τους προϊόν για την πολιτική στέγασης, ενώ άλλα δαπανούν για τον ίδιο λόγο ολιγότερο από 1 %. Επιπλέον, η πολιτική στέγασης σε περιφερειακό επίπεδο είναι σχεδόν ανύπαρκτη, γεγονός το οποίο θα έπρεπε να μας προκαλεί ντροπή. Έχουμε, ακόμη, τη δυνατότητα να πείσουμε τους συμμετέχοντες στη Διάσκεψη Κορυφής του Αμστερνταμ να προσθέσουν στις Συνθήκες ένα άρθρο σχετικά με την κοινωνική πολιτική το οποίο θα παρέχει νομική βάση και για τις δραστηριότητες της Κοινότητας στον τομέα της πολιτικής στέγασης. Αυτός θα πρέπει να είναι και ο κυριότερος στόχος μας για τις επόμενες εβδομάδες.

<SPEAKER ID=171 NAME="Flynn">
Κυρία Πρόεδρε, εξ ονόματος της Επιτροπής θα ήθελα να ευχαριστήσω τον κ. Crowley για την έκθεσή του καθώς και όλα τα Μέλη που συνέβαλαν στη συζήτηση. Μολονότι όλοι μας ενδιαφερόμαστε έντονα για τα προβλήματα που προκαλούνται από την έλλειψη στέγης, υπάρχουν συγκεκριμένα όρια σ' εκείνα που μπορεί να κάνει ή επιζητεί να κάνει η Επιτροπή στον τομέα αυτόν. Η παροχή στέγης είναι ουσιαστικά αρμοδιότητα των κρατών μελών και η Επιτροπή δεν πιστεύει ότι έχει να παίξει κάποιο σημαντικό ρόλο στην φυσική παροχή στέγης.
<P>
Η πρόταση ψηφίσματος του κ. Crowley προτείνει όπως διαμορφωθούν στα πρότυπα των δανείων της ΕΚΑΧ χαμηλότοκα ευρωπαϊκά στεγαστικά δάνεια. Ασφαλώς αυτό ήταν ένα ευργετικό πρόγραμμα εκείνες τις μέρες αλλά τα δάνεια αυτά είναι πολύ λιγότερο αναγκαία τώρα απ' όσο ήταν τότε. Πράγματι, η ζήτησή τους έχει μειωθεί τόσο πολύ σε ορισμένα από τα κράτη μέλη που μέρος των πιστώσεων που έχουν διατεθεί παραμένει αζήτητο. Στην πραγματικότητα το όλο σχήμα κλείνει στο τέλος του έτους.
<P>
Τα διαρθρωτικά ταμεία έχουν παρατεθεί ως μια πιθανή πηγή στεγαστικής χρηματοδότησης. Κατά το παρελθόν δεν ήταν έτσι, μολονότι η Πρωτοβουλία Αστικών Κοινοτήτων, π.χ., είχε επικεντρώσει την προσοχή της σε περιοχές με έλλειψη κατοικίας. Μολονότι δεν γνωρίζω το τι θα προτείνει η Επιτροπή στο πλαίσιο των μετά το 1999 μεταρρυθμίσεων, διερωτώμαι εάν τα χαμηλότοκα στεγαστικά δάνεια θα πρέπει να έχουν προτεραιότητα σε σύγκριση με, π.χ., τις ανάγκες απασχόλησης.
<P>
Ωστόσο, πιο θετικά, μολονότι η Επιτροπή δεν μπορεί να χρηματοδοτήσει αυτή καθ' εαυτή τη στέγαση, προσπαθεί να συμβάλλει στις προσπάθειες καταπολέμησης της έλλειψης στέγης και των κοινωνικών επιπτώσεων της ανεπαρκούς στέγασης. Συμφωνούμε απόλυτα με την έμφαση που αποδίδει η πρόταση ψηφίσματος στην ανάγκη υιοθέτησης ολοκληρωμένης προσέγγισης για την επίλυση του πολύπλοκου πλέγματος των οικονομικών, κοινωνικών και πολιτισμικών προβλημάτων που αποτελούν τη βασική αιτία των ανωτέρω.
<P>
Ένα εξαίρετο παράδειγμα ολοκληρωμένης προσέγγισης ήταν το πρόγραμμα Φτώχεια ΙΙΙ το οποίο χρησιμοποιούσε προσεγγίσεις πολλών υπηρεσιών για να αντιμετωπίσει τη φτώχεια. Το πρόγραμμα είχε υποστηρίξει ένα ευρύ φάσμα προγραμμάτων που συνδεόντο με τη στέγαση από τη βελτίωση των παραγκουπόλεων στην Ελλάδα μέχρι την αναζωογόνηση των εγκαταλελειμένων αστικών περιοχών στο Εδιμβούργο. Πράγματι, τα τρία τέταρτα περίπου των προγραμμάτων που υποστηρίχθηκαν είχαν σχέση με δράσεις στέγασης.
<P>
Η πρόταση ψηφίσματος του κ. Crowley μνημονεύει επίσης την πρωτοβουλία IGLOO. Η Επιτροπή έχει ήδη παράσχει την υποστήριξή της για τη θέσπιση αυτού του ευρωπαϊκού δικτύου και ελπίζω πάρα πολύ ότι και μελλοντικά θα έχουμε τη δυνατότητα να συνεχίσουμε την υποστήριξη αυτής της μορφής δραστηριοτήτων. Θα ήθελα να ευχαριστήσω τον κ. Crowley για τη μεστή του έκθεση. Η Επιτροπή θα εξετάσει τις προτάσεις του με την αρμόζουσα προσοχή ενώ το υλικό από τα κράτη μέλη αξίζει να μελετηθεί.

<SPEAKER ID=172 NAME="Πρόεδρος">
Eυχαριστώ πολύ, Eπίτροπε κύριε Flynn.
<P>
H συζήτηση έληξε.
<P>
H ψηφοφορία θα διεξαχθεί αύριο, στις 11.00 π.μ.

<CHAPTER ID=12>
Eυρωπαϊκό σύστημα πληροφόρησης - Tελωνεία και πληροφορική
<SPEAKER ID=173 NAME="Πρόεδρος">
H ημερήσια διάταξη προβλέπει την κοινή συζήτηση των ακολούθων δύο εκθέσεων:
<P>
A4-0062/97 της κ. Terrσn i Cusν, εξ ονόματος της Eπιτροπής Πολιτικών Eλευθεριών και Eσωτερικών Yποθέσεων, σχετικά με το σχέδιο Πράξης του Συμβουλίου (12029/94-9277/1/95 - C4-0249/95), με το οποίο καταρτίζεται η σύμβαση για τη δημιουργία του Eυρωπαϊκού Συστήματος Πληροφόρησης (SIE);-A4-0060/97 του κ. Schulz, εξ ονόματος της Eπιτροπής Πολιτικών Eλευθεριών και Eσωτερικών Yποθέσεων, σχετικά με την Πράξη του Συμβουλίου (C4-0248/95 - C4-0520/95), της 26ης Iουλίου 1995, για την κατάρτιση της σύμβασης σχετικά με τη χρήση της πληροφορικής στον τελωνειακό τομέα, τη σύμβαση που βασίζεται στο άρθρο K.3 της Συνθήκης για την Eυρωπαϊκή Ένωση, σχετικά με τη χρήση της πληροφορικής στον τελωνειακό τομέα και τη συμφωνία για την προσωρινή εφαρμογή, μεταξύ ορισμένων κρατών μελών της Eυρωπαϊκής Ένωσης, της σύμβασης που βασίζεται στο άρθρο K.3 της Συνθήκης για την Eυρωπαϊκή Ένωση, σχετικά με τη χρήση της πληροφορικής στον τελωνειακό τομέα.
<SPEAKER ID=174 NAME="Terrσn i Cusν">
Κυρία Πρόεδρε, θα ήθελα κατ' αρχήν να ευχαριστήσω όλες τις Ομάδες για τη συνεργασία τους στην Επιτροπή Πολιτικών Ελευθεριών και Εσωτερικών Υποθέσεων καθώς και για την ευνοϊκή τους στάση απέναντι στην έκθεση. Θα ήθελα επιπλέον να ευχαριστήσω τους συναδέλφους μας τους Σουηδούς για την υπομονή που επέδειξαν, εφόσον είχαν πολύ αργά στη διάθεσή τους στη γλώσσα τους το κείμενο της Σύμβασης στην οποία αναφερόμαστε. Εργάστηκαν με το αγγλικό κείμενο, και τελικά εμφανίστηκε και η μετάφραση στα σουηδικά και μπορέσαμε πλέον να συζητήσουμε την έκθεση.
<P>
Σήμερα, κυρία Πρόεδρε, το Συμβούλιο και η Επιτροπή μάς εξήγησαν τις προόδους που σημειώθηκαν στη Διακυβερνητική Διάσκεψη, μεταξύ άλλων και εκείνες που αφορούν την ελεύθερη κυκλοφορία των προσώπων, έναν από τους στόχους της Ένωσης που βρίσκεται ακόμη μακριά από την επίτευξή του. Η συζήτηση που μας απασχολεί είναι άρα πολύ επίκαιρη.
<P>
Μιλάμε σήμερα για μια Σύμβαση που μας παρουσιάζει το Συμβούλιο, με την οποία θεσπίζεται το Ευρωπαϊκό Σύστημα Πληροφόρησης που θα αντικαταστήσει το Σύστημα Πληροφόρησης του Σένγκεν. Δεν πρόκειται τώρα να υπεισέλθω στην εμπειρία του Συστήματος Πληροφόρησης του Σένγκεν, εφόσον εγκρίναμε πριν από λίγο καιρό μια έκθεση της κυρίας Lancker σχετικά με αυτό το θέμα, στην οποία και σας παραπέμπω. Θα ήθελα να επικεντρωθώ σε αυτό που θεωρώ το βασικότερο της έκθεσής μου: Την αίτηση για αλλαγή της νομικής βάσης για τη θέσπιση του Ευρωπαϊκού Συστήματος Πληροφόρησης.
<P>
Το Συμβούλιο μας παρουσιάζει μια Σύμβαση σύμφωνα με το άρθρο Κ.3 της συνθήκης για την Ένωση. Το άρθρο Κ.3 αναφέρεται στο άρθρο Κ.1 της ίδιας Συνθήκης, και το άρθρο Κ.1 αναφέρει ως σχετικά θέματα τη διέλευση από τα εξωτερικά σύνορα, την πολιτική μετανάστευσης, την πολιτική που αφορά υπηκόους τρίτων χωρών, τη δικαστική συνεργασία σε αστικές και ποινικές υποθέσεις, την τελωνειακή συνεργασία, την αστυνομική συνεργασία για την πρόληψη και την καταπολέμηση της τρομοκρατίας, του λαθρεμπορίου ναρκωτικών και άλλων σοβαρών μορφών διεθνούς εγκληματικότητας. Το ΕΣΠ καλύπτει, κατά την άποψή μου, ένα πεδίο εντελώς διαφορετικό, εφόσον κύριος στόχος του είναι να προσφέρει ένα αντισταθμιστικό μέτρο σε σχέση με την κατάργηση των εσωτερικών συνόρων, τομέας όπου η Κοινότητα διαθέτει αποκλειστική αρμοδιότητα στη βάση του άρθρου 7Α της Συνθήκης ΕΕ. Το ίδιο άρθρο Κ.1 της Συνθήκης για την Ένωση ορίζει ότι η συνεργασία που περιγράφεται σε αυτό ισχύει υπό την επιφύλαξη των αρμοδιοτήτων της Ευρωπαϊκής Κοινότητας.
<P>
Ακριβώς λόγω αυτής της αποκλειστικής αρμοδιότητας αναμέναμε, και αυτό είναι που προτείνουμε για το ΕΣΠ, έναν κοινοτικό κανονισμό.
<P>
Το Κοινοβούλιο αποφάνθηκε ήδη σε διάφορες ευκαιρίες υπό την έννοια ότι λαμβανομένου υπόψη πως η ελεύθερη κυκλοφορία των προσώπων θα έπρεπε να έχει ήδη υλοποιηθεί μετά την έγκριση της Συνθήκης της Ρώμης, δηλαδή πριν από σαράντα χρόνια, οι έλεγχοι των προσώπων στα εξωτερικά σύνορα θα έπρεπε να ρυθμίζονται με τον ίδιο τρόπο όπως και οι έλεγχοι των αγαθών. Αν προσέξουμε το περιεχόμενο του Ευρωπαϊκού Συστήματος Πληροφόρησης, καθίσταται ακόμη σαφέστερο ότι επιβάλλεται η κοινοτική νομοθεσία. Είναι βέβαιο ότι το ΕΣΠ αφορά την αστυνομική συνεργασία, όχι όμως ειδικά στους τομείς της τρομοκρατίας και του λαθρεμπορίου ναρκωτικών, ή άλλων μορφών της διεθνούς εγκληματικότητας.
<P>
Ο κύριος στόχος του ΕΣΠ είναι να εντοπίζει τον τόπο διαμονής προσώπων που καταζητούνται σε εθνικό επίπεδο, να ελέγχει τις κινήσεις των προσώπων που υπόκεινται σε έλεγχο σε εθνικό επίπεδο, αλλά που με την κατάργηση των εσωτερικών συνόρων δεν μπορούν πλέον να ελέγχονται πάντοτε σε αυτό το επίπεδο. Δηλαδή, το ΕΣΠ αποτελεί -όπως προείπα- ένα αντισταθμιστικό μέτρο για την επίτευξη της ελεύθερης κυκλοφορίας των προσώπων. Η αλλαγή της νομικής βάσης και η χρησιμοποίηση ενός κοινοτικού κανονισμού θα προσέφερε πολλά πλεονεκτήματα, όπως μια ικανοποιητική διαβούλευση με το Ευρωπαϊκό Κοινοβούλιο για ένα θέμα στο οποίο δεν είναι καν εξασφαλισμένο ότι έστω τα εθνικά Κοινοβούλια μπορούν πράγματι να ασκούν αυτόν τον έλεγχο. Η φόρμουλα αυτή θα επιτρέψει επίσης μια σύντομη θέση σε ισχύ. Πιστεύω ότι εμπειρίες όπως αυτή της Σύμβασης του Σένγκεν ή της Σύμβασης του Δουβλίνου μας κάνουν να φοβόμαστε το χειρότερο. Μερικές φορές καθυστερήσαμε δέκα χρόνια για να εγκρίνουμε μια σύμβαση. Απαιτείται επίσης ένας πιο σαφής ρόλος της Επιτροπής. Και σε ένα θέμα κοινοτικής αρμοδιότητας που πραγματεύεται δεδομένα προσωπικού χαρακτήρα θα έπρεπε χωρίς αμφιβολία να παρεμβαίνει το Δικαστήριο και το Πρωτοβάθμιο Δικαστήριο, όταν πρόκειται για παράδειγμα για διαμαρτυρίες των πολιτών και για την ομοιογενή ερμηνεία αυτής της Σύμβασης.
<P>
Εξάλλου, η Σύμβαση για το Ευρωπαϊκό Σύστημα Πληροφόρησης είναι συνδεδεμένη με την αποκαλούμενη Σύμβαση περί Εξωτερικών Συνόρων. Η σύνδεση αυτή δεν έχει κίνητρα και κατά την άποψή μου δεν υπάρχει κανένας λόγος να ορίζεται, εφόσον το ΕΣΠ έχει ως στόχο -όπως είπα επανειλημμένως- να αντισταθμίσει την απώλεια ελέγχου στα εσωτερικά σύνορα. Ο έλεγχος των εξωτερικών συνόρων πραγματοποιείται εν πάση περιπτώσει με ή χωρίς σύνδεση με τη Σύμβαση περί Εξωτερικών Συνόρων. Αν ορίσουμε αυτή τη σύνδεση, η παγίδα του να περιμένουμε να τεθεί σε ισχύ η Σύμβαση περί Εξωτερικών Συνόρων είναι ότι αυτό μπορεί να οδηγήσει σε πολύ μακρόχρονη αναμονή. Αντίθετα, ένας κανονισμός δεν θα μπορούσε να εξαρτάται από μια Σύμβαση που συνάπτεται στη βάση του άρθρου 6 της Συνθήκης.
<P>
Αναφερόμενη τώρα σε ένα συγκεκριμένο σημείο, πιστεύω ότι θα πρέπει να εποπτεύεται ό, τι είναι σχετικό με πρόσφυγες και αιτούντες θεωρήσεις. Είναι επικίνδυνο, ενώ δεν υπάρχει εναρμόνιση σε αυτά τα θέματα, να περιλαμβάνεται αυτό το ζήτημα στο σύστημα, διότι τα πρόσωπα εκείνα που η αίτησή τους για άσυλο απορρίφθηκε μπορεί να καταλήξουν, κυρία Πρόεδρε, να περιλαμβάνονται στην κατηγορία των ανεπιθύμητων αλλοδαπών. Πιστεύω ότι αυτό είναι αρκετά σοβαρό ώστε να επιχειρηθεί να αποφευχθεί με οποιονδήποτε τρόπο. Θεωρώ επίσης απίστευτο ότι το μοναδικό πράγμα που αναφέρεται ρητά, πριν ολοκληρωθεί αυτή η Σύμβαση, είναι η καταπολέμηση της λαθρομετανάστευσης. Πιστεύω ότι θα πρέπει να αλλάξουμε αυτό το όνομα με εκείνο του ελέγχου της μετανάστευσης.
<P>
Υπάρχουν και άλλα μικρότερης σημασίας στοιχεία που πιστεύω ότι θα έπρεπε να αλλάξουν στη Σύμβαση, ήθελα όμως να επικεντρώσω την παρέμβασή μου στην αλλαγή της νομικής βάσης που ζητάμε. Πιστεύω ότι αν γίνει αυτό, θα έχουμε μια απόδειξη ότι τα όσα μας λέει το Συμβούλιο τόσο συχνά είναι κάτι περισσότερο από ωραία λόγια, κάτι περισσότερο από ευσεβείς πόθοι, και ότι υπάρχει πολιτική βούληση να προχωρήσουμε στο στόχο της Ένωσης να επιτευχθεί η ελεύθερη κυκλοφορία των προσώπων.

<SPEAKER ID=175 NAME="Schulz">
Κυρία Πρόεδρε, αξιότιμοι κυρίες και κύριοι συνάδελφοι, συνεχίζω σ' αυτά που είπε η συνάδελφος Terrσn i Cusν. Ασχολούμαι εδώ, μ' ένα άλλο σύστημα πληροφοριών, το οποίο θα πρέπει να δημιουργηθεί στην Ευρωπαϊκή Ένωση. Eίναι το σύστημα πληροφοριών στον τελωνειακό τομέα, του οποίου απώτερος σκοπός είναι να βοηθήσει στην καλύτερη δίωξη σοβαρών παραβάσεων των εθνικών νόμων, στον τελωνειακό τομέα. Σκοπός του συστήματος αυτού πληροφοριών, είναι να μπορούν οι τελωνειακές αρχές να συγκεντρώνουν, το συντομότερο δυνατόν, τις αναγκαίες πληροφορίες για την καταπολέμηση σοβαρών παραπτωμάτων, να τις ανταλλάσσουν όσο γίνεται πιο γρήγορα, προκειμένου να μπορέσουν να αναπτύξουν αποτελεσματικά μοντέλα συνεργασίας, ώστε να έχουν στη διάθεσή τους, γενικότερα απ' ότι συνέβαινε μέχρι τώρα, αποτελεσματικά μέτρα ελέγχου για τις μεταφορές των προϊόντων, για την αντιμετώπιση των μεταφορικών εταιρειών, για την επιλογή των μεταφορικών μέσων, για τις εμφανιζόμενες μορφές απάτης και για την εγκληματικότητα, και διαθέτοντας τα στοιχεία αυτά να μπορέσουν να καταλήξουν σε καλύτερες στρατηγικές καταπολέμησης της εγκληματικότητας.
<P>
Στο σύστημα αυτό πληροφοριών, σχεδιάζεται να ασχοληθούμε με μορφές αδικημάτων που αναπτύσσονται διασυνοριακά μέσα στην Eυρωπαϊκή Ένωση, να κάνουμε αναλύσεις και να τις θέσουμε στη διάθεση των εθνικών αρχών. Aυτό όμως γίνεται φυσικά, μόνο αν το σύστημα πληροφοριών συγκεντρώνει στοιχεία και για εκείνους που διαπράττουν τα αδικήματα, δηλαδή το σύστημα θα περιέχει και ατομικά δεδομένα.
<P>
Mέχρις εδώ, καλά. Eίναι μια λογική και σωστή πρόταση, και το Eυρωπαϊκό Kοινοβούλιο θα 'πρεπε να υποστηρίζει τις αρχές στην Eυρωπαϊκή Ένωση, τόσο τις τελωνειακές όσο και όλες τις άλλες εμπλεκόμενες αρχές, όταν πρόκειται για την εντονότερη, απ' ότι μέχρι τώρα, καταπολέμηση του εγκλήματος, το οποίο ως γνωστόν αυξάνει ολοένα και περισσότερο στον τομέα αυτό. Yποστηρίζουμε όλες τις προσπάθειες, για τη δημιουργία και των αναγκαίων σχετικών συστημάτων πληροφοριών.
<P>
Eκείνο που δεν μπορούμε να υποστηρίξουμε είναι το ότι για να τεθεί σε ισχύ το σύστημα, κατά την ίδια τη σύσταση του συστήματος πληροφοριών, κατά τη νομοθετική δηλαδή διαδικασία που απαιτείται για να τεθεί σε ισχύ η σύμβαση, αγνοήθηκε, ως συνήθως, το Eυρωπαϊκό Kοινοβούλιο. Tο άρθρο 6 της Συνθήκης της Ένωσης προβλέπει ότι σε μέτρα, όπως η σύσταση συστήματος πληροφοριών στον τελωνειακό τομέα, θα πρέπει να ζητείται η γνώμη του Eυρωπαϊκού Kοινοβουλίου. Tι έκανε το Συμβούλιο; Έθεσε σε ισχύ τη σύμβαση - παρακαλώ να το λάβετε αυτό επακριβώς υπόψη, μια και αυτή είναι συνηθισμένη τακτική του Συμβουλίου - υπέγραψε τη σύμβαση, πριν το Kοινοβούλιο έχει στη διάθεσή του τα κείμενα σ' όλες τις επίσημες γλώσσες. Aυτό σημαίνει ότι οι βουλευτές του σεβαστού μας Σώματος, που σήμερα δεν είναι πολυάριθμοι εδώ, πράγμα που κατανοώ άλλωστε, ασχολήθηκαν με το σχέδιο, όντας κατ' αρχήν υποχρεωμένοι να αγωνιστούν για την απόκτηση του αναγκαίου κειμένου στην εκάστοτε επίσημη γλώσσα.
<P>
Eκτός τούτου, στη συνέχεια, το Kοινοβούλιο έπρεπε να λάβει υπόψη ότι η γνωμοδότησή του, που κατά βάσιν γίνεται σήμερα το βράδυ, είναι τελείως άνευ αξίας, ότι όλα αυτά που συζητάμε σήμερα το βράδυ είναι τελείως άσκοπα και δεν έχουν νόημα, επειδή η σύμβαση διαβιβάσθηκε ήδη για επικύρωση στα εθνικά κοινοβούλια.
<P>
Πρόκειται εδώ για τη δημιουργία ενός συστήματος πληροφοριών που μπορεί να συμπεριλάβει όλους τους ευρωπαίους πολίτες, μια και στη σύμβαση υπάρχουν σημεία του κειμένου, που προβλέπουν ότι το μελλοντικό ευρωπαϊκό σύστημα πληροφοριών θα συνεργάζεται με όλες τις εθνικές αρχές που θα μπορούσαν να ληφθούν υπόψη για τη συγκέντρωση των στοιχείων αυτού του συστήματος πληροφοριών, χωρίς να καθορίζει η σύμβαση ποιες αρχές εννοεί, και με ποιο τρόπο αυτές οι εθνικές αρχές θα μπορούν να διαβιβάζουν τα αναγκαία στοιχεία στο σύστημα πληροφοριών, στον τελωνειακό τομέα.
<P>
Γενικά φαίνεται ότι στην Eυρωπαϊκή Ένωση ξέσπασε ένας αγώνας δρόμου για τη δημιουργία συστημάτων πληροφοριών, αγνοώντας τη συμμετοχή των ελεύθερα εκλεγμένων εκπροσώπων του λαού. Aκούσαμε, μόλις προ ολίγου, από την κ. Terrσn i Cusν, ότι έχουμε το Eυρωπαϊκό Σύστημα Πληροφοριών, εγώ μιλάω για το σύστημα πληροφοριών στον τελωνειακό τομέα, υπάρχει το σύστημα πληροφοριών του Schengen, και η Europol θα έχει το δικό της σύστημα. Όλα αυτά τα συστήματα πληροφοριών επεξεργάζονται, μερικώς, στοιχεία εκ παραλλήλου και με επικαλύψεις. Mελλοντικά, ένας ευρωπαίος πολίτης θα μπορεί να αποφύγει να συμπεριληφθεί σε κάποιο σύστημα πληροφοριών, μόνον αν διαμένει εκτός Eυρωπαϊκής Ένωσης, γεγονός όμως που δεν πρέπει να συμβαίνει στις προτιθέμενες να ενταχθούν στην Eυρωπαϊκή Ένωση χώρες της Kεντρικής και Aνατολικής Eυρώπης, μια κι αυτές συμμετέχουν ενεργά στα ευρωπαϊκά συστήματα πληροφοριών, ή για την ακρίβεια στη δημιουργία τους. Σ' αυτό διαφέρουν οι πρόθυμες να ενταχθούν στην Ένωση χώρες από το Eυρωπαϊκό Kοινοβούλιο. O πολωνός Yπουργός Eσωτερικών γνωρίζει ασφαλώς περισσότερα για το σύστημα πληροφοριών στον τελωνειακό τομέα, από ότι ο εισηγητής του Eυρωπαϊκού Kοινοβουλίου. Aυτό μπορώ να σας το διαβεβαιώσω. Aυτό, άλλωστε, ισχύει και για τα υπόλοιπα συστήματα πληροφοριών.
<P>
Έγινε κάποτε σκέψη να δημιουργήσουμε ένα ενιαίο μεγάλο σύστημα πληροφοριών, στο οποίο θα περιλαμβάνονταν το σύστημα πληροφοριών στον τελωνειακό τομέα. Tο Eυρωπαϊκό Σύστημα Πληροφοριών του Schengen και της Europol, δηλαδή, το οποίο είναι, κατά κάποιον τρόπο, ο μεγάλος αδελφός παροχής πληροφοριών, που θα ξεφεύγει από τον εθνικό κοινοβουλευτικό έλεγχο και δεν θα υπόκειται στον έλεγχο του Eυρωπαϊκού Kοινοβουλίου. Oι σύμβουλοι, στα διοικητικά συμβούλια ενός τέτοιου συστήματος πληροφοριών, θα κατείχαν πολύ λεπτή θέση. Θα μπορούσαν δηλαδή να συγκεντρώνουν ό, τι στοιχεία ήθελαν, χωρίς να είναι υποχρεωμένοι να λογοδοτούν σε κανέναν για το τι θα κάνουν τα στοιχεία.
<P>
Aν εσείς, ως μεμονωμένος πολίτης της Eυρωπαϊκής Ένωσης, σ' αυτό το μεγάλο δημοκρατικό χώρο δικαίου, έλθετε τυχαία σ' επαφή μ' ένα τέτοιο σύστημα πληροφοριών και δεν ταιριάζουν σε σας τα στοιχεία που έχουν αποθηκευτεί για σας στο σύστημα αυτό, τότε δεν έχετε τη δυνατότητα να παραπονεθείτε στο Eυρωπαϊκό Δικαστήριο, μια και, όλως παραδόξως, η αρμοδιότητα του Eυρωπαϊκού Δικαστηρίου δεν είναι δεδομένη εδώ.
<P>
Mετά την εκτενή περιγραφή αυτής της άκρως δημοκρατικής συμπεριφοράς, επιτρέψτε μου την ακόλουθη βασική παρατήρηση: Όποιος θέλει να κερδίσει τους πολίτες της Eυρωπαϊκής Ένωσης, γι' αυτό το θαυμάσιο έργο του μέλλοντος που λέγεται «Eυρώπη» και που θα μπορούσε να βοηθήσει στο να απαλυνθούν τα προβλήματα μέσα στην Eυρωπαϊκή Ένωση, όποιος θέλει να κερδίσει τον πολίτη και να τον κάνει να συμπράξει σ' αυτό, θα πρέπει να δώσει στους πολίτες την αίσθηση ότι ζούμε σ' ένα δημοκρατικό χώρο δικαίου. Δεν είναι όμως σωστό, σε συστήματα πληροφοριών, σαν αυτό για το οποίο μιλάω σήμερα το βράδυ και το οποίο είναι για καλό, δηλαδή για την ειδική καταπολέμηση του εγκλήματος, να μην υπάρχει σεβασμός στις βασικές προϋποθέσεις μιας στοιχειώδους δημοκρατίας, που σημαίνει να μην εξασφαλίζεται το πολιτικό δικαίωμα της προστασίας και η νόμιμη θέσπιση των νομικών βάσεων.
<P>
Kαι δεν εξασφαλίζεται, όταν ποδοπατείται μόνιμα το άρθρο K6 της Συνθήκης του Mάαστριχτ. Aν συμβαίνει κάτι τέτοιο, δεν θα μπορέσουμε να πείσουμε του πολίτες της Eυρωπαϊκής Ένωσης ότι είναι καλό να συμμετέχουμε στην Ένωση. Kαι σας λέω γιατί: Ίσως είναι αλήθεια ότι οι πολίτες στο δρόμο, που σήμερα το βράδυ πανηγυρίζουν για τη νίκη της Mπορούσια του Nτόρτμουντ επί της Γιουβέντους του Tορίνο, αν προέρχονται από τη Γερμανία, δεν ενδιαφέρονται καθόλου για το σύστημα πληροφοριών στον τελωνειακό τομέα, και πιστεύω ότι, από πρώτη άποψη, τούς είναι αδιάφορο αν θα ασχοληθεί με το θέμα αυτό το Eυρωπαϊκό Kοινοβούλιο, το Γερμανικό Kοινοβούλιο ή οποιοδήποτε άλλο εθνικό κοινοβούλιο. Aυτό το φαντάζομαι, κατ' αρχήν. Aλλά αν παρατηρήσουν, σε μόνιμη βάση, ότι όλη η νομοθεσία της Eυρωπαϊκής Ένωσης, στον τομέα της εσωτερικής ασφάλειας, δε συζητείται πλέον στο εθνικό κοινοβούλιό τους ούτε και στο δικό μας Σώμα, αν παρατηρήσουν ότι δημιουργούνται συστήματα που μπορούν να επεμβαίνουν στην καθημερινή τους ζωή, χωρίς οι πολίτες να έχουν τη δυνατότητα να συμμετέχουν στη θέσπιση αυτών των πραγμάτων, τότε είμαι βέβαιος σχεδόν ότι θα αυξηθεί η δυσπιστία προς τα όργανα αυτά. Θα πρέπει να αυξηθεί η εμπιστοσύνη που χρειάζονται τα όργανα αυτά, για να καταπολεμήσουν εκείνους που είναι οι πιο επικίνδυνοι για την ανάπτυξη της Eυρωπαϊκής Ένωσης - μαζί με το Συμβούλιο Yπουργών, το οποίο αν συνεχίσει έτσι, κινδυνεύει να του ασκήσουν κριτική ότι είναι ένα μη δημοκρατικό όργανο. Aυτό που αποτελεί πραγματικό κίνδυνο για μας είναι το οργανωμένο έγκλημα, του οποίου η καταπολέμηση οφείλει και πρέπει να αποτελεί στόχο όλων αυτών των οργάνων. Aυτό όμως θα μπορέσουν να το πετύχουν αποτελεσματικά και επιτυχημένα, μόνο αν στηρίξουν τις ενέργειές τους στις πραγματικά δημοκρατικές δομές.
<P>
Kάτι τέτοιο όμως και πάλι δεν συνέβη εδώ, δυστυχώς. Γι' αυτό και λυπάμαι που, με την έκθεσή μας, είμαστε υποχρεωμένοι να επισημάνουμε ότι ένα πολύ καλό, ουσιαστικά, σχέδιο πάλι αμφισβητείται και, κατά την επικύρωση στα εθνικά κοινοβούλια, θα είναι και θα παραμείνει αμφισβητούμενο, όπως συμβαίνει, ως γνωστόν, προς το παρόν με την Europol, επειδή το Συμβούλιο, με την απέραντη σοφία του, την οποία κατ' εξαίρεσιν σήμερα το βράδυ θέλω να χαρακτηρίσω ως αλαζονεία, παρέλειψε να ζητήσει τη γνωμοδότηση του Kοινοβουλίου.

<SPEAKER ID=176 NAME="Bardong">
Κυρία Πρόεδρε, αξιότιμοι κυρίες και κύριοι συνάδελφοι, θα ήθελα εδώ να αναφερθώ, κυρίως, στη γνωμοδότηση της Eπιτροπής Προϋπολογισμών, τόσο ως προς τη σύμβαση για τη χρήση της πληροφορικής στον τελωνειακό τομέα, όσο και ως προς τη συμφωνία για το ευρωπαϊκό σύστημα πληροφοριών.
<P>
H συνεργασία στον τελωνειακό τομέα ανακινεί το θέμα της οριοθέτησης μεταξύ πρώτου και τρίτου πυλώνα, και αφορά συνεπώς διαφορετικές αρμοδιότητες. Tο θέμα εδώ είναι κυρίως η υπηρεσιακή συνδρομή μεταξύ των αρχών των κρατών μελών και η συνεργασία τους με την Eπιτροπή, στον τομέα της κοινοτικής νομοθεσίας. Aπ' αυτό συνάγεται ότι η καθαρή ανταλλαγή πληροφοριών στον τελωνειακό τομέα, στηρίζεται σε δύο διαφορετικές νομικές βάσεις, γεγονός το οποίο δεν εξυπηρετεί ειδικά το στόχο της βελτίωσης της συνεργασίας μεταξύ των τελωνειακών αρχών.
<P>
Έχουμε να κάνουμε εδώ μ' έναν παραπλανητικό μάλλον τίτλο, και κυρίως μ' έναν τίτλο που ελάχιστα προσανατολίζεται προς το στόχο της ολοκλήρωσης. O ρόλος της Eπιτροπής περιορίζεται απλώς στην εξασφάλιση της τεχνικής λειτουργίας του συστήματος. Kατά τα άλλα, η σύμβαση δε δημιουργεί κανενός είδους σύνδεση με τις άλλες τράπεζες δεδομένων της Eπιτροπής, που εν μέρει αναφέρθηκαν, όπως είναι η SCENT ή η IPENE, η τράπεζα δεδομένων για την καταπολέμηση των κρουσμάτων απάτης, ή η IDA, για την εύρυθμη λειτουργία της εσωτερικής αγοράς. Έτσι όμως δεν λαμβάνεται κατηγορηματικά υπόψη η προστασία των δημοσιονομικών συμφερόντων της Kοινότητας.
<P>
Oι τελωνειακές αρχές θα πρέπει να καταπολεμούν και να παρεμποδίζουν τις παραβιάσεις της κοινοτικής νομοθεσίας και των εθνικών νόμων. Έτσι, με άκρως πολύπλοκο τρόπο, οι δαπάνες του συστήματος θα συμπεριληφθούν στον προϋπολογισμό της EE και θα βαρύνουν τα κράτη μέλη. H ανταλλαγή πληροφοριών στον τελωνειακό τομέα, θα 'πρεπε, σύμφωνα με τη Συνθήκη της Eυρωπαϊκής Ένωσης, να εντάσσεται στο πλαίσιο της Συνθήκης της EE. Δυστυχώς όμως, το Συμβούλιο υποχώρησε στις επιθυμίες ορισμένων κρατών μελών και ενέταξε τη σύμβαση στον «διακρατικό τομέα» ή, για την ακρίβεια, θα μπορούσε να πει κανείς ότι την άφησε μετέωρη. Tο τεχνητά διατηρούμενο καθεστώς αιώρησης μεταξύ διακρατικού και κοινοτικού επιπέδου για την παρούσα σύμβαση, δεν μπορεί, κατά τη γνώμη μου, να προωθήσει αποτελεσματικά την καταπολέμηση των κρουσμάτων απάτης και την προστασία των δημοσιονομικών συμφερόντων της Kοινότητας.
<P>
Tο αίτημα που περιλαμβάνεται στο ψήφισμα και καλεί την Eπιτροπή, να εξετάσει μήπως μπορεί, στα πλαίσια της Συνθήκης της EE, να αντικαταστήσει το σύστημα μ' έναν κανονισμό ή με μια οδηγία, θίγει πολύ προσεκτικά το πρόβλημα αυτό. H σύμβαση για τη σύσταση του ευρωπαϊκού συστήματος πληροφοριών, επίσης, θα πρέπει να βελτιώνει και την αποτελεσματικότητα του ελέγχου - αυτή τη φορά στα εξωτερικά σύνορα της Kοινότητας - κυρίως όσον αφορά την επικήρυξη ορισμένων αναζητουμένων ατόμων ή εμπορευμάτων.
<P>
Xρησιμεύει - κι αυτό λέχθηκε ήδη - και στην εφαρμογή της σύμβασης που υπογράφηκε από το 1990 κιόλας, μεταξύ ορισμένων κρατών μελών της Eυρωπαϊκής Ένωσης, έξω από το πλαίσιο της Συνθήκης της EE, για την εκτέλεση της συμφωνίας του Schengen. To ευρωπαϊκό αυτό σύστημα πληροφοριών, λοιπόν, θα χρηματοδοτηθεί αποκλειστικά από εισφορές των κρατών μελών. Δεν προβλέπεται καμιά σχέση μεταξύ των υπηρεσιών της Kοινότητας - για παράδειγμα με την υπηρεσία καταπολέμησης της απάτης - ούτε και κάποια πρόσβαση των υπαλλήλων της Eπιτροπής σ' αυτό το σύστημα πληροφοριών.
<P>
Aυτά τα συστήματα πληροφοριών είναι σημαντικά και αναγκαία. Kι εγώ το αναγνωρίζω αυτό. Ωστόσο, με απογοήτευση είμαι υποχρεωμένος να πω ότι αυτό σίγουρα δεν είναι η βασιλική οδός για την ευρωπαϊκή νομοθεσία ή τη σύσταση ευρωπαϊκών οργάνων. Συνεχίζεται η οικοδόμηση του, και μάλιστα η παράλληλη οικοδόμηση του, και στη συνέχεια απομονώνεται αμοιβαία. Δεν είναι αυτό που επιθυμούμε και χρειαζόμαστε. Δυστυχώς, κανείς δεν μπορεί να πει ότι τώρα η διακυβερνητική διάσκεψη θα προσφέρει βοήθεια εδώ, παρόλο που η χαρακτηριστική αυτή λέξη εμφανίστηκε εκεί. Eν πάση περιπτώσει, όχι ακόμη, δυστυχώς.

<SPEAKER ID=177 NAME="Schaffner">
Κυρία Πρόεδρε, αγαπητοί συνάδελφοι, όταν η Επιτροπή Νομικών Θεμάτων και Δικαιωμάτων των Πολιτών εξέφερε τη γνώμη της επί της σύστασης σχετικά με τη δημιουργία ευρωπαϊκού συστήματος πληροφόρησης, το μόνο που είχε στη διάθεσή της ήταν ένα σχέδιο σύμβασης του Δεκεμβρίου 1995 που εξακολουθούσε να βρίσκεται υπό εξέταση στο Συμβούλιο.
<P>
Η συμμετοχή του Ευρωπαϊκού Κοινοβουλίου στο πλαίσιο του άρθρου Κ6 είναι ατελής και εξαρτάται από την καλή θέληση της εκάστοτε προεδρίας. Δεν καλύπτεται από τις δικαιοδοτικές εγγυήσεις που χαρακτηρίζουν τη συμμετοχή του Κοινοβουλίου στη νομοθετική διαδικασία, σύμφωνα με το άρθρο 138 Β) της συνθήκης. Το άρθρο Κ6 προβλέπει ότι η προεδρία ενημερώνει και/ή συμβουλεύεται το Κοινοβούλιο στο πλαίσιο του κεφαλαίου 6. Η επιστολή με την οποία η γαλλική προεδρία απέστειλε στο Κοινοβούλιο το σχέδιο σύμβασης σχετικά με τη δημιουργία του ΕΣΠ είχε περισσότερο ενημερωτικό χαρακτήρα. Παρόλα αυτά, το Κοινοβούλιο αποφάσισε να προβεί στη σύνταξη γνωμοδότησης.
<P>
Το αντικείμενο της παρούσας σύμβασης είναι ο καθορισμός των μέσων καθώς και των προϋποθέσεων που πρέπει να πληρούνται για την ελεύθερη κυκλοφορία των προσώπων. Η σύμβαση ΕΣΠ αποτελεί μέρος της σύμβασης σχετικά με τη διέλευση των εξωτερικών συνόρων των κρατών μελών της Ένωσης. Η αλληλουχία των δύο αυτών συμβάσεων είναι πολύ έντονη.
<P>
Η αστυνομική και δικαστική συνεργασία, που καθιερώνεται με τη σύμβαση ΕΣΠ μεταξύ των κρατών μελών για την ταχεία μεταβίβαση των πληροφοριών σχετικά με πρόσωπα που πρέπει να καταζητηθούν, να παρακολουθούνται ή να συλληφθούν, με τις νομικές εγγυήσεις που καθορίζει η Σύμβαση, θα συμβάλει στην πρόοδο προς την επίτευξη του στόχου της ελεύθερης κυκλοφορίας των προσώπων.
<P>
Εξάλλου, το σύστημα ενημέρωσης Schengen αποτελεί το πρότυπο πάνω στο οποίο στηρίχτηκε το ΕΣΠ. Σύμφωνα με αυτό, το ΕΣΠ απαρτίζεται από δύο μέρη, ένα μέρος εθνικό και μία ξεχωριστή λειτουργία τεχνικής υποστήριξης. Το εν λόγω δικλαδικό σύστημα έχει αναπόφευκτα το μειονέκτημα ότι κάθε κράτος μέλος θα έχει να εφαρμόσει δύο δίκαια: το εθνικό του δίκαιο και το δίκαιο της σύμβασης. Έτσι, είναι βέβαιο ότι το πρόβλημα θα ανακύψει με τη σήμανση, όπως αυτή προβλέπεται στο άρθρο 4.
<P>
Παρότι η πληθώρα των διεθνών μέσων που εμπλέκονται στη σύμβαση αποδεικνύει τη σπουδαιότητα των εξεταζόμενων θεμάτων, η Επιτροπή Νομικών Θεμάτων φοβάται ότι η αλληλουχία αυτή θα αποτελέσει αιτία περαιτέρω περιπλοκών που μπορούν να αναστείλουν επ' αόριστο τη θέση σε εφαρμογή της σύμβασης ΣΕΠ. Η επιτροπή, εκφράζει, επίσης, τη λύπη της για το γεγονός ότι θέματα που αφορούν το Δικαστήριο εξετάζονται εκτός του πλαισίου της σύμβασης. Η ενσωμάτωσή τους σε αυτήν θα ενίσχυε την ασφάλεια του δικαίου κατά την εφαρμογή της σύμβασης.
<P>
Τέλος, για να ολοκληρώσω, θα πω ότι, προσωπικά, λυπούμαι ειλικρινά που η Επιτροπή Πολιτικών Ελευθεριών και Εσωτερικών Υποθέσεων δεν έκρινε σκόπιμο να συμβουλευτεί την Επιτροπή Νομικών Θεμάτων όταν ο εισηγητής της αντιμετώπισε το ενδεχόμενο αλλαγής της νομικής βάσης. Εφόσον, στη σύνοδο κορυφής του Αμστερνταμ, κοινοτικοποιηθούν τα θέματα της διέλευσης των συνόρων, της μετανάστευσης κλπ., κάτι που είναι πολύ πιθανό, θα καταστεί αναγκαία η μετατροπή της σύμβασης σε κανονισμό. Πριν όμως από την ολοκλήρωση των εργασιών της Διακυβερνητικής Διάσκεψης, κάτι τέτοιο θα ήταν πρόωρο.

<SPEAKER ID=178 LANGUAGE="SV" NAME="Cederschiold">
Κυρία Πρόεδρε, αν κρίνω από τις παρουσίες στην Αίθουσα φαίνεται ότι οι πολίτες δεν έχουν δα και τόσο «οίστρο» γι&#x02BC;αυτά τα τεχνικά ζητήματα. Γι&#x02BC;αυτό θα ήθελα, όταν βλέπω όλους τους διερμηνείς τριγύρω μου, να απευθύνω ένα ιδιαίτερο ευχαριστώ σ΄αυτούς που αγωνίζονται μαζί με εμάς αυτήν την περασμένη ώρα όταν είναι όντως τόσο λίγοι εδώ.
<P>
Το θέμα έχει ωστόσο σημαντικές εφαρμογές από πολιτικής πλευράς. Οι πολίτες πρέπει να μπορούν να αισθάνονται ασφαλείς στην Ευρώπη. Οι κακοποιοί προσαρμόζονται ταχύτερα απ΄ ό, τι η δικαιοσύνη στις νέες κοινές συνθήκες. Μια Ευρώπη χωρίς αποτελεσματική καταπολέμηση του εγκλήματος ή με χωλαίνουσα έννομη τάξη δεν θα έχει την ευρεία λαϊκή στήριξη που απαιτείται για να αναπτυχθεί η Ένωση, έτσι ώστε αυτό που προσδοκούν και στο οποίο ελπίζουν οι άνθρωποι μέσα από την ευρωπαϊκή συνεργασία να μπορεί να προσφέρεται, π.χ. ελεύθερη διακίνηση.
<P>
Η ελεύθερη διακίνηση με καταργημένα εσωτερικά σύνορα προϋποθέτει αντισταθμιστικά μέτρα με την μορφή του EΣΠ, κυρίως κατά μήκος των εξωτερικών συνόρων, με στόχο να γίνει η φύλαξη των συνόρων περισσότερο αποτελεσματική. Υπάρχουν λόγοι αλληλοενημέρωσης των κρατών μελών, όχι μόνο για εξαφανισμένα άτομα, αλλά επίσης και για εξαφανισμένα και παραποιημένα αντικείμενα. Όταν πρόκειται για κακοποιούς αυτοί καταχωρούνται, όταν υπάρχουν βάσιμοι λόγοι να υποθέσουμε ότι βρίσκονται σε διαδικασία προετοιμασίας και τέλεσης, ή έχουν ήδη τελέσει, πολύ σοβαρά εγκλήματα.
<P>
Η καταπολέμηση του εγκλήματος εντός της Ένωσης βασίζεται στην διάδοση των πληροφοριών μεταξύ των εθνικών αρχών. Τέσσερα δίκτυα πληροφόρησης είναι επίκαιρα. Είναι λογικό να υπάρχουν ορισμένες διαφορές μεταξύ τους, καθώς έχουν διαφορετικούς στόχους. κανείς δεν θέλει βέβαια μια «Ευρώπη του μεγάλου αδελφού». Γι&#x02BC;αυτό πρέπει να είμαστε προσεκτικοί με τα γιγαντιαία δίκτυα πληροφόρησης. Η συγκέντρωση πληροφοριών πρέπει να περιβάλλεται με σαφείς περιορισμούς, αλλά να περιέχει επίσης ζωτικές πληροφορίες σχετικές με την περίσταση, διότι αλλιώς δεν πρόκειται ποτέ να γίνει ένα ζωτικό εργαλείο καταπολέμησης της εγκληματικότητας και στερείται τότε λειτουργικότητας. Ταυτόχρονα όμως πρέπει να λάβουμε υπόψη ότι τις πλεονάζουσες πληροφορίες που δεν είναι δυνατόν να αποφευχθούν πρέπει να τις χειριστούμε με μεγάλη προσοχή και να παραμείνουν στο κατώτατο δυνατό επίπεδο.
<P>
Λυπούμαστε για το ότι το Συμβούλιο χρειάστηκε τόσο μεγάλο χρονικό διάστημα για να παρουσιάσει τις μεταφράσεις. Το Κοινοβούλιο δεν μπορεί φυσικά να τοποθετηθεί επί ενός νομοθετικού κειμένου που δεν υπάρχει σ&#x02BC;όλες τις γλώσσες, γι&#x02BC;αυτό η στάση του Συμβουλίου θα μπορούσε να είναι ένδειξη μιας υποτίμησης του δημοκρατικού στοιχείου στην Ευρωπαϊκή διαδικασία. Αν η υπόθεση είχε θεμελιωθεί στο άρθρο 235, το Συμβούλιο θα μπορούσε να είχε αποφύγει να βρεθεί σ&#x02BC;αυτήν την δυσάρεστη θέση. Γι&#x02BC;αυτό υποβάλλαμε κανά δυό τροπολογίες ώστε να δώσουμε συνέχεια και επίσημα επίσης σ&#x02BC;αυτήν την τοποθέτηση. Ο κ. Bardong ανέπτυξε την άποψη της Ομάδας του ΕΛΚ επ&#x02BC;αυτών των θεμάτων τόσο καλά ώστε αυτό το σκέλος το παραλείπω και αρκούμαι να επισημάνω ότι αξίζει αν μπορούν να βρεθούν εντός του κοινοτικού πλαισίου.
<P>
Τελειώνοντας θα ήθελα να παραθέσω το γραπτό του von Woqau της Επιτροπής Οικονομικής, Νομισματικής και Βιομηχανικής Πολιτικής προς την Επιτροπή Πολιτικών Ελευθεριών και Εσωτερικών Υποθέσεων. Εκεί υπάρχουν γραμμένα τα εξής: »Η Συνθήκη δημιουργεί το σύστημα πληροφόρησης που είναι απαραίτητο μέσω της Συνθήκης που αφορά το να διασχίζουν τα άτομα τα εξωτερικά σύνορα, θέτει τις συγκεκριμένες βάσεις για μια μεγαλύτερη συνεργασία στον νομικό και τον αστυνομικό τομέα, καθώς και στον τελωνειακό τομέα, καθιστά δυνατή την βελτίωση της ασφάλειας προσώπων (και αντικειμένων) στο έδαφος της Ένωσης και συμβάλει στον παραμερισμό των εμποδίων για να λειτουργούν καλά οι εθνικές οικονομίες: αγώνας κατά της παραοικονομίας, του παράνομου εμπορίου σ&#x02BC;όλους τους τομείς (ναρκωτικά, όπλα), της τρομοκρατίας, της εγκληματικότητας, της κατάχρησης κεφαλαίου». Έπειτα ζητείται η ταχεία επικύρωση αυτής της Συνθήκης ώστε να μπορούν οι πολίτες να κινούνται ελεύθερα. Αυτή η σωστή επίγνωση που υπάρχει και στις δύο Επιτροπές πρέπει να μπεί στην πράξη το συντομότερο δυνατό και να ειδωθεί σαν ένα σημαντικό βήμα προς την ελεύθερη διακίνηση.

<SPEAKER ID=179 NAME="Kinnock, Neil">
Κυρία Πρόεδρε, θα εξετάσω πρώτα την έκθεση του κ. Schulz και στη συνέχεια την αντίστοιχη της κ. Terrσn i Cusν. Εξ ονόματος της Επιτροπής θα ήθελα να ευχαριστήσω το Κοινοβούλιο για τη σημαντική εργασία που ανέλαβαν να εκτελέσουν οι επιτροπές του σχετικά με τη σύμβαση για τη χρήση της πληροφορικής τεχνολογίας στον τελωνειακό τομέα. Όπως θα γνωρίζει το Σώμα, ο στόχος της σύμβασης για το τελωνειακό σύστημα πληροφόρησης είναι η δημιουργία μιας βάσης δεδομένων η οποία θα περιέχει επιχειρησιακές πληροφορίες επί λεπτών θεμάτων, όπως το λαθρεμπόριο ναρκωτικών, όπλων, πορνογραφίας κλπ τα οποία αυτή τη στιγμή εκφεύγουν της κοινοτικής νομικής αρμοδιότητας, για τη χρήση των τελωνείων των κρατών μελών.
<P>
Όπως επίσης θα γνωρίζει το Σώμα, παράλληλα με τη σύμβαση αυτή το Συμβούλιο ενέκρινε στις 13 του περασμένου Μαρτίου ένα νέο κανονισμό για την αμοιβαία υποστήριξη και τη διοικητική συνεργασία σε τελωνειακά και αγροτικά θέματα. Είναι σαφές επομένως ότι το τελωνειακό σύστημα πληροφόρησης (ΤΣΠ) της σύμβασης είναι συμπληρωματικό του ΤΣΠ του κανονισμού. Είναι προφανές ότι σύμφωνα με τον τρίτο πυλώνα η Επιτροπή δεν έχει δικαίωμα πρωτοβουλιών στον τομέα της τελωνειακής συνεργασίας.
<P>
Ωστόσο, αναφορικά με το σύνδεσμο με το ΤΣΠ σύμφωνα με τον προαναφερόμενο κανονισμό, η Επιτροπή θα διαχειρίζεται επίσης και την τεχνική υποδομή του ΤΣΠ σύμφωνα με τη σύμβαση, μολονότι δεν θα έχει πρόσβαση στα δεδομένα που θα περιέχονται στο σύστημα. Το Σώμα θα είναι επίσης ενήμερο του ενεργού ενδιαφέροντος της Επιτροπής στη μάχη κατά της απάτης και η Επιτροπή πιστεύει ακράδαντα ότι η ενίσχυση της συνεργασίας των τελωνειακών υπηρεσιών μεταξύ των κρατών μελών, ιδιαίτερα μέσω της χρήσης ηλεκτρονικών συστημάτων, συμβάλει σημαντικά στην αποτελεσματικότητα των προσπαθειών αυτών.
<P>
Η πρακτική μας εμπειρία είναι ότι οι πτυχές του οργανωμένου εγκλήματος τις οποίες πρέπει να αντιμετωπίσουν οι τελωνειακές υπηρεσίες εμπίπτουν, χωρίς δυνατή διάκριση, τόσο στον πρώτο όσο και στον τρίτο πυλώνα. Αυτός είναι ο λόγος για τον οποίο η Επιτροπή μολονότι σέβεται τους νομικούς περιορισμούς που προέρχονται από τη Συνθήκη της Ένωσης, έχει πιέσει πάρα πολύ τους επιχειρησιακούς τελωνειακούς υπαλλήλους να κάνουν τεχνική χρήση του ενιαίου ηλεκτρονικού συστήματος. Είναι προφανές ότι η σύμβαση για το ΤΣΠ εμπίπτει σ' αυτό το πλαίσιο.
<P>
Συνεπώς, για να συνοψίσω, ενώ η τεχνική υποδομή για το ΤΣΠ σύμφωνα με τον κανονισμό θα χρησιμοποιείται επίσης και για το ΤΣΠ σύμφωνα με τη σύμβαση, από νομικής απόψεως θα πρόκειται για δύο διαφορετικά συστήματα σύμφωνα με τη δομή των πυλώνων της ΕΕ. Η Επιτροπή συμφωνεί με τις κατευθυντήριες γραμμές της εκθέσεως του κ. Schulz. Ωστόσο, μολονότι σημειώνω τις διάφορες αναφορές που κάνει η έκθεση στην Επιτροπή, το Σώμα θα γνωρίζει πολύ καλά ότι η Επιτροπή δεν έχει δικαίωμα πρωτοβουλίας στον τομέα αυτόν και ότι είναι υποχρεωμένη να λαμβάνει υπόψη της τη δομή των πυλώνων της Ευρωπαϊκής Ένωσης.
<P>
Βεβαίως, τα ζητήματα που τίθενται στην έκθεση του κ. Schulz θα μπορούσαν να επιλυθούν στο πλαίσιο της Διακυβερνητικής Διάσκεψης και γνωρίζω ότι επί του θέματος αυτού υπάρχει συμφωνία μεταξύ Κοινοβουλίου και Επιτροπής. Συνεπώς, καλώ το Κοινοβούλιο να συνεχίσει να υποστηρίζει τη μεταφορά των διοικητικών πτυχών της λειτουργίας των τελωνείων η οποία τη στιγμή αυτή εμπίπτει στον Τίτλο 6 της Συνθήκης από τον τρίτο πυλώνα στη σφαίρα των κοινοτικών αρμοδιοτήτων. Ασφαλώς, οι ποινικές και οι δικαστικές πτυχές της τελωνειακής συνεργασίας παραμένουν και θα πρέπει να παραμείνουν υπό τον τρίτο πυλώνα. Αλλά, όπως έχουν υποστηρίξει Μέλη του Κοινοβουλίου και της Επιτροπής, υπάρχουν κοινά πλεονεκτήματα στη διοικητική συνεργασία των τελωνείων και η ανωτέρω αλλαγή θα είχε επομένως οφέλη για όλους, χωρίς να υποβαθμίζει τα συγκεκριμένα ενδιαφέροντα των κρατών μελών.
<P>
Συνιστώ την έκθεση στο Σώμα και ευχαριστώ τον κ. Schulz και τους συναδέλφους του για τη χρήσιμη εργασία τους.
<P>
Στρέφομαι τώρα στην έκθεση της κ. Terrσn i Cusν σχετικά με το Ευρωπαϊκό Σύστημα Πληροφόρησης (ΕΣΠ). Θα πρέπει να πω ότι η Επιτροπή συμμερίζεται την ανησυχία της εισηγήτριας για το γεγονός ότι η σύμβαση για το ΕΣΠ βρίσκεται μπλοκαρισμένη στο Συμβούλιο των Υπουργών και η ανησυχία μας μεγαλώνει ακόμη περισσότερο δεδομένου ότι υπάρχει σαφής σύνδεσμος μεταξύ της Σύμβασης για το ΕΣΠ και της Σύμβασης για τον Έλεγχο των Εξωτερικών Συνόρων. Η Επιτροπή συμφωνεί επίσης με την πρόταση της εισηγήτριας όπως, σύμφωνα με το άρθρο Κ3, υπάρχει συμμετοχή του Ευρωπαϊκού Δικαστηρίου σε θέματα που σχετίζονται με τις συμβάσεις.
<P>
Θα επωφεληθώ της ευκαιρίας που παρέχει η παρούσα συζήτηση για να διαλευκάνω ορισμένες παρεξηγήσεις οι οποίες έχουν προκύψει. Πρώτον, το Ευρωπαϊκό Σύστημα Πληροφόρησης (ΕΣΠ) θα αντικαταστήσει το Σύστημα Πληροφόρησης Schengen (ΣΠΣ). Συνεπώς, θα υπάρχει ένα σύστημα και όχι δύο. Δεύτερον, το σύστημα Eurodac αναφέρεται στη δυνατότητα λήψεως δακτυλικών αποτυπωμάτων εκείνων που ζητούν άσυλο και σχετίζεται με την εφαρμογή της Σύμβασης του Δουβλίνου. Τρίτον, το CIREA και το CIREFI δεν είναι συστήματα πληροφόρησης αλλά ομάδες εργασίας του Συμβουλίου των Υπουργών. Η Επιτροπή έχει τονίσει πολλές φορές ότι ο όρος «Κέντρο» σε αμφότερους τους ανωτέρω τίτλους δεν θα πρέπει να οδηγεί σε παρεξηγήσεις και έτσι επαναλαμβάνω ότι στις περιπτώσεις αυτές ο όρος «Κέντρο» αφορά ομάδες ανθρώπων και όχι τοποθεσίες. Ελπίζω ότι αυτό έχει γίνει πλήρως αντιληπτό.
<P>
Συμφωνώ με την εισηγήτρια ότι θα πρέπει να είμαστε προσεκτικοί για να αποφύγουμε μελλοντικές επικαλύψεις των διαφόρων συστημάτων πληροφόρησης με τα συστήματα, π.χ., της Europol. Ταυτόχρονα, η Επιτροπή είναι πεπεισμένη ότι η εισαγωγή του συστήματος ΕΣΠ θα οδηγήσει σε σαφέστερα και πιο εξορθολογισμένα συστήματα πληροφόρησης και, ποιός ξέρει, ίσως κάποια μέρα να οδηγήσει και σε καλύτερες και πιο εξορθολογισμένες ώρες συζήτησης στο Σώμα.
<P>
Κλείνοντας, θα ήθελα να κάνω ένα γενικό σχόλιο για ένα θεσμικό πρόβλημα το οποίο διακρίνεται και στις δύο εκθέσεις που συζητήσαμε σήμερα το βράδυ. Η κ. Terrσn i Cusν προτείνει ότι ίσως η σύμβαση ΕΣΠ μπορεί να μετατραπεί σε κανονισμό. Εν τούτοις, θα πρέπει να της πω ότι είναι πολύ αμφίβολο εάν θα ήταν δυνατόν να εφαρμοστεί πρακτικά το άρθρο 235 της Συνθήκης δεδομένου ότι, όπως το άρθρο Κ3, προϋποθέτει την ομοφωνία στο Συμβούλιο.
<P>
Τα προβλήματα που προέκυψαν από τη σημερινή συζήτηση δείχνουν ότι θα ήταν πολύ καλύτερο εάν υπήρχε ένα κοινό νομικό πλαίσιο. Αυτός είναι ο λόγος για τον οποίο η Επιτροπή προέτεινε στη Διακυβερνητική Διάσκεψη ότι ολόκληρο το περιεχόμενο του Τίτλου 6, με την εξαίρεση της αστυνομικής και της δικαστικής συνεργασίας, θα πρέπει να μεταφερθεί στον πρώτο πυλώνα. Εάν γινόταν μια τέτοια αλλαγή στη Συνθήκη θα διευκόλυνε πάρα πολύ την εργασία μας τόσο με το ΤΣΠ όσο και με το ΕΣΠ και θα είχε σαφή οφέλη για την Κοινότητα και τους λαούς της. Ελπίζω συνεπώς ότι το Κοινοβούλιο θα συνεχίσει να υποστηρίζει την πρόταση της Επιτροπής στη ΔΔ και ελπίζω επίσης ότι τα συμπεράσματά της καθώς και η νέα Συνθήκη θα σημαίνουν ότι η κοινή μας επιθυμία για μεγαλύτερη αποτελεσματικότητα θα γίνει πραγματικότητα. Είμαι ευγνώμων για την εργασία που έχουν κάνει η κ. Terrσn i Cusν και οι συνάδελφοί της για μια έκθεση που δίδει μεγαλύτερη ουσία στην υποστήριξη προοδευτικών αλλαγών.

<SPEAKER ID=180 NAME="Πρόεδρος">
Eυχαριστώ πολύ, Eπίτροπε κύριε Kinnock.
<P>
H συζήτηση έληξε.
<P>
H ψηφοφορία θα διεξαχθεί αύριο, στις 11.00 π.μ.

<CHAPTER ID=13>
Eυθύνη των αερομεταφορέων σε περίπτωση ατυχήματος
<SPEAKER ID=181 NAME="Πρόεδρος">
H ημερήσια διάταξη προβλέπει τη σύσταση για τη δεύτερη ανάγνωση (A4-0172/97), εξ ονόματος της Eπιτροπής Mεταφορών και Tουρισμού, σχετικά με την κοινή θέση η οποία καθορίσθηκε από το Συμβούλιο (C4-0092/97-95/0359(SYN)), για την έκδοση κανονισμού του Συμβουλίου που αφορά την αστική ευθύνη των αερομεταφορέων σε περίπτωση ατυχήματος (Eισηγητής: ο κ. Gonzales Trivino).

<SPEAKER ID=182 NAME="Gonzαlez Triviρo">
Κυρία Πρόεδρε, θα ήθελα κατ' αρχήν να ευχαριστήσω για την προσπάθεια, την αφοσίωση και τη συνεργασία τους όλα τα πρόσωπα που συμμετέχουν στην Επιτροπή Μεταφορών και Τουρισμού προκειμένου να έρθει σε πέρας αυτή η εργασία. Θα ήθελα επίσης να ευχαριστήσω την Ευρωπαϊκή Επιτροπή για την ευαισθησία που επέδειξε απέναντι στις τροπολογίες που κατατέθηκαν από το Κοινοβούλιο και την προδιάθεση να αποδεχθεί τη γνωμοδότηση του Κοινοβουλίου. Και τέλος, θα ήθελα να ευχαριστήσω τον Isidoro Sαnchez, μέλος αυτού του Κοινοβουλίου εδώ και δύο χρόνια, που ξεκίνησε αυτήν την εργασία.
<P>
Οι αερομεταφορές απέκτησαν τα τελευταία χρόνια ασυνήθιστη και άνευ προηγουμένου σημασία στις χώρες της Ευρωπαϊκής Ένωσης, και αυτό οφείλεται βασικά στους εξής παράγοντες:
<P>
Πρώτον, στις προόδους στο επίπεδο των εισοδημάτων, που καθιστούν πιο προσιτό αυτό το μεταφορικό μέσον.
<P>
Δεύτερον, στα μέτρα ελευθέρωσης και ανοίγματος του ανταγωνισμού στο εσωτερικό της Ευρωπαϊκής Ένωσης, που κατέστησαν δυνατή μια σημαντική μείωση των τιμών της αεροπλοΐας.
<P>
Και τέλος, στις τεχνολογικές προόδους που διευκολύνουν την εντατικότερη χρήση των αεροσκαφών, τα οποία επίσης διαθέτουν μεγαλύτερη χωρητικότητα από ό, τι πριν 20 ή 40 χρόνια. Το αποτέλεσμα είναι ότι, τα τελευταία χρόνια, ο αριθμός των επιβατών που χρησιμοποιούν τις αερομεταφορές στην Ευρώπη αυξάνεται κατά 10 περίπου εκατομμύρια το χρόνο. Οι τελευταίοι αριθμοί της Ένωσης Ευρωπαϊκών Αερογραμμών δείχνουν ότι έχει πλέον ξεπεραστεί ο αριθμός των 150 εκατομμυρίων επιβατών το χρόνο. Πρόκειται για έναν πολύ υψηλό αριθμό, που δείχνει καθαρά ότι οι αερομεταφορές έχουν μεταβληθεί σε ένα σύστημα που χρησιμοποιείται τακτικά από ένα πολύ υψηλό ποσοστό του ευρωπαϊκού πληθυσμού.
<P>
Ωστόσο, στο πεδίο της ασφαλιστικής κάλυψης αστικής ευθύνης εξακολουθεί να ισχύει η Σύμβαση της Βαρσοβίας και το Πρωτόκολλο της Χάγης τα οποία, με περισσότερα από 40 χρόνια παλαιότητας, έχουν καταστεί για προφανείς λόγους απαρχαιωμένα. Λογικά, δεν μπορούν να εφαρμοστούν τώρα τα κριτήρια κάλυψης ενός συστήματος μεταφορών το οποίο, στο ξεκίνημά του, εθεωρείτο πολύ επικίνδυνο και που επιπλέον εχρησιμοποιείτο από μια μικρή μερίδα του πληθυσμού. Φτάσαμε έτσι στην παράλογη κατάσταση οι επιβάτες που χρησιμοποιούν τις αερομεταφορές να διαθέτουν ένα βαθμό κάλυψης και προστασίας κατώτερο από εκείνων που ταξιδεύουν στους αυτοκινητοδρόμους, παρά το ότι οι στατιστικές αποδεικνύουν ότι οι αερομεταφορές έχουν μεταβληθεί σε ένα μέσον ασφαλέστερο από όλα τα άλλα που υπάρχουν, με ένα μέσο όρο θανάτων περίπου 700 ατόμων το χρόνο.
<P>
Μια μελέτη που είχε αναθέσει η Ευρωπαϊκή Επιτροπή δείχνει, για παράδειγμα, ότι ένα διευθυντικό στέλεχος 40 ετών που αποβιώνει σε ένα αυτοκινητιστικό ατύχημα μπορεί να αναμένει μια αποζημίωση της τάξεως των 650.000 Ecu, ενώ αν αυτό το ίδιο άτομο αποβιώσει σε ένα αεροπορικό ατύχημα λαμβάνει αποζημίωση 30 φορές μικρότερη. Αυτό οφείλεται στο ότι η διατήρηση των ελάχιστων εγγυήσεων που ορίζονται στη Σύμβαση της Βαρσοβίας εξακολουθεί να αποτελεί τον διεθνή κανόνα, εκτός από την περίπτωση των αεροπορικών εταιρειών που οι χώρες τους έχουν θεσπίσει διαφορετικούς εθνικούς κανόνες.
<P>
Εξάλλου, αποδεικνύεται καταφανώς άδικο να μη θεσπίζονται μέτρα ώστε να καταστεί ομοιογενής ο βαθμός κάλυψης του οποίου χαίρουν όλοι οι πολίτες της Ευρωπαϊκής Ένωσης. Για το λόγο αυτόν, είναι αξιέπαινη η πρωτοβουλία της Ευρωπαϊκής Επιτροπής που υποβάλλεται σήμερα στην αξιολόγηση αυτού του Σώματος.
<P>
Οι συζητήσεις και ανταλλαγές απόψεων που έγιναν στην Επιτροπή Μεταφορών και Τουρισμού αποδεικνύουν ότι υπάρχει ομοφωνία μεταξύ των διαφόρων πολιτικών Ομάδων όσον αφορά την υποστήριξη της πρωτοβουλίας της Επιτροπής.
<P>
Οι βασικές πτυχές το κανονισμού είναι οι εξής:
<P>
Πρώτον, δεν θα υπάρχει νομικός ή συμβατικός περιορισμός για την ευθύνη των αερομεταφορέων για ζημίες που υφίστανται οι επιβάτες σε περίπτωση τραυματισμού ή θανάτου.
<P>
Δεύτερον, ακόμη και στην περίπτωση που οι αερομεταφορείς δείχνουν να έχουν λάβει όλα τα απαραίτητα μέτρα για την αποφυγή ζημίας απέναντι στους επιβάτες, ορίζεται ένα ποσόν αποζημίωσης 100.000 Ecu για κάθε επιβάτη. Επιπλέον, θα πρέπει να καλύπτονται βραχυπρόθεσμα, μέσω προκαταβολής, οι πλέον επείγουσες οικονομικές ανάγκες των θυμάτων ή των άλλων δικαιούχων. Είναι σημαντικό να επισημάνουμε ότι η θέσπιση αυτών των μέτρων προστασίας των επιβατών αεροσκαφών δεν συνεπάγεται σημαντική αύξηση των δαπανών των μεταφορών, εφόσον το κόστος των ασφαλίστρων κυμαίνεται μεταξύ 1 και 3 τοις χιλίοις των δαπανών των αερομεταφορέων. Θα πρέπει να αναφέρουμε το γεγονός ότι θα υπάρχουν επιβάτες στην Ευρωπαϊκή Ένωση οι οποίοι, ταξιδεύοντας με αεροσκάφη μη κοινοτικών αερομεταφορέων, θα χαίρουν χαμηλότερου επιπέδου προστασίας. Θα πρέπει να επισημάνουμε σχετικά ότι ο κανονισμός ορίζει την υποχρέωση για τους εν λόγω αερομεταφορείς να πληροφορούν με τρόπο σαφή και ρητό τους επιβάτες τους για το ότι ο βαθμός κάλυψης που τους προσφέρεται είναι χαμηλότερος από εκείνον που υπάρχει στην Ένωση. Προβλέπεται ότι η θέση σε ισχύ του παρόντος κανονισμού θα προωθήσει την επέκταση καλύτερων επιπέδων κάλυψης στους χρήστες της αεροπλοΐας, ακριβώς όπως συνέβη ήδη με τη Συμφωνία που υπεγράφη εθελοντικά στην Κουάλα Λουμπούρ τον Οκτώβριο του 1995 και στην οποία προσχώρησαν συνολικά 83 μεγάλες αεροπορικές εταιρείες.
<P>
Τέλος, είναι απαραίτητο να επισημάνουμε ότι η νομική επιτροπή της Διεθνούς Οργάνωσης Πολιτικής Αεροπορίας ολοκλήρωσε πρόσφατα την πρόταση αναθεώρησης της Σύμβασης της Βαρσοβίας, η οποία θα έρθει στα τέλη του έτους ή στις αρχές του επομένου στη διπλωματική Διάσκεψη της εν λόγω Οργάνωσης. Αν όπως προβλέπεται το Συμβούλιο πρέπει να εξετάσει το περιεχόμενο του κειμένου που συζητάμε σήμερα ώστε να εναρμονιστεί με τα διεθνή στάνταρ σε αυτό το θέμα, ελπίζουμε και ευχόμαστε το τελικό κείμενο να υποβληθεί και πάλι στη γνωμοδότηση αυτού του Κοινοβουλίου.

<SPEAKER ID=183 LANGUAGE="EN" NAME="Megahy">
Κυρία Πρόεδρε, μεταξύ πρώτης και δεύτερης ανάγνωσης έγιναν πολλές αλλαγές. Κάτι όμως παραμένει το ίδιο. Η συζήτηση διεξάγεται σχεδόν δέκα λεπτά πριν από τα μεσάνυχτα. Εκείνοι από εμάς που ταξιδεύουν τακτικά με αεροπλάνο έχουν διαπιστώσει την προοδευτική αύξηση των επιβατών στα αεροδρόμιά μας. Ευτυχώς ο κίνδυνος των περισσοτέρων από τους επιβάτες αυτούς για ατυχήματα είναι μηδαμινός και ασφαλώς ανακουφίστηκα από τις στατιστικές που χρησιμοποίησε ο εισηγητής για να το αποδείξει. Όταν όμως γίνεται το ατύχημα, θα πρέπει να υπάρχει ένα επαρκές σύστημα ασφαλιστικής προστασίας το οποίο να δικαιώνει τους καταναλωτές με πλήρη και δίκαιη αποζημίωση και να έχει πρόσβαση στις σχετικές πιστώσεις χωρίς καθυστερήσεις ούτως ώστε να καλύπτει τις επείγουσες υποχρεώσεις.
<P>
Ο παρών κανονισμός βοηθά σε σημαντικό βαθμό από την άποψη αυτή και εκπροσωπεύει ένα μεγάλο βήμα προς τα εμπρός στην προστασία των καταναλωτών εντός της ΕΕ. Είναι ένας κανονισμός για τον οποίο υπήρξε αξιόλογη συμφωνία μεταξύ των οργάνων καθώς επίσης και μεταξύ των Μελών του Κοινοβουλίου. Μέχρι τώρα, όπως είπε ο εισηγητής, οι υποχρεώσεις των αερομεταφορέων διέποντο βασικά από τη Σύμβαση της Βαρσοβίας του 1929. Η σύμβαση αυτή είναι αρκετά ηλικιωμένη, είναι τόσο ηλικιωμένη όσο είμαι κι' εγώ γεγονός που σημαίνει ότι είναι πολύ ηλικιωμένη. Προφανώς χρειάζεται αναθεώρηση και αυτό είναι κάτι που έχουν αναγνωρίσει πολλές από τις εθελοντικές συμφωνίες μεταξύ των ευρωπαϊκών και των άλλων αεροπορικών εταιρειών. Ο παρών κανονισμός φέρνει τις συμφωνίες αυτές κοντά και τις βελτιώνει επαρκώς.
<P>
Οι αρχικές προτάσεις τις οποίες είχε υποβάλει η Επιτροπή έχουν ενισχυθεί σημαντικά από τις τροπολογίες που εγκρίθηκαν από το Ευρωπαϊκό Κοινοβούλιο κατά την πρώτη ανάγνωση, όπως πράγματι αποδεικνύει η κοινή θέση του Συμβουλίου όταν δηλώνει ότι αποδέχεται τις περισσότερες από αυτές τις τροπολογίες, την πλειοψηφία των οποίων έχει εγκρίνει και η Επιτροπή. Η Επιτροπή Μεταφορών και Τουρισμού και οι δύο εισηγητές μπορούν να είναι ευτυχείς για μια επιτυχή εργασία.
<P>
Καλωσορίζω ειδικότερα το γεγονός ότι ο κανονισμός εξαλείφει όλα τα οικονομικά όρια ευθύνης, όταν πρόκειται για σφάλμα του αερομεταφορέα. Αυτό είναι αναγκαίο για να συμβαδίσουμε με τα εξαιρετικά αυξημένα ποσά που απονέμονται από τα δικαστήρια σ' αυτές τις περιπτώσεις. Ακόμη και στην περίπτωση που ένας αερομεταφορέας κατέβαλε κάθε προσπάθεια για την αποφυγή ενός ατυχήματος, τώρα θα υπάρχει ένα σαφές επίπεδο αστικής ευθύνης και υπάρχουν επίσης προτάσεις για προκαταβολές σε περίπτωση θανάτων. Αυτές είναι κάτι το απαραίτητο και ενισχύουν τον κανονισμό. Ασφαλώς οι διατάξεις αυτές ισχύουν μόνο για τους αερομεταφορείς της Ευρωπαϊκής Ένωσης αλλά είμαι ευτυχής να πω ότι οι μη κοινοτικοί μεταφορείς είναι υποχρεωμένοι να ενημερώνουν τους επιβάτες για τις συνθήκες μεταφοράς τους κατά την αγορά του εισητηρίου τους.
<P>
Τέλος, όπως είπα προηγουμένως, ο κανονισμός εκπροσωπεύει μια βελτίωση. Αλλά καθώς οι ευρωπαίοι επιβάτες ταξιδεύουν ολοένα και περισσότερο εκτός της Ευρώπης και καθώς εμφανίζονται νέες, και μερικές φορές περίεργες, αεροπορικές εταιρείες θα πρέπει να καταβάλουμε κάθε προσπάθεια για να συνάψουμε νέες συμφωνίες με τα άλλα μέρη του κόσμου έτσι ώστε να δούμε την περαιτέρω επέκταση της προστασίας των αεροπορικών επιβατών.

<SPEAKER ID=184 LANGUAGE="EN" NAME="McIntosh">
Κυρία Πρόεδρε, λυπούμαι για το γεγονός ότι ένα θέμα τέτοιας μεγάλης σημασίας για κείνους που ταξιδεύουν με αεροπλάνα εξετάζεται τόσο αργά το βράδυ. Θα ήθελα να ευχαριστήσω όλους αυτούς που έχουν παραμείνει, ειδικά τους διερμηνείς και, προφανώς, τον Επίτροπο όπως και τους άλλους ομιλητές.
<P>
Η Ομάδα του Ευρωπαϊκού Λαϊκού Κόμματος καλωσορίζει το σχέδιο κανονισμού της Επιτροπής και θα ήθελα να συγχαρώ τον εισηγητή, κ. Gonzalez Triviρo, για την εργασία του. Είναι σημαντικό να αναγνωρίσουμε ότι η κοινή θέση αντικατοπτρίζει τους κύριους στόχους της προτάσεως. Τα κύρια σημεία της είναι πολύ σημαντικά: η αναμόρφωση των επιπέδων αστικής ευθύνης των αερομεταφορέων, η αναγνώριση των μικρότερων συγκριτικά κινδύνων των σημερινών αεροπορικών ταξιδιών αλλά και των υψηλότερων αποζημιώσεων που πρέπει να καταβληθούν στα θύματα τυχόν ατυχημάτων. Είναι σημαντικό να καταργηθούν τα όρια οικονομικής ευθύνης της εταιρείας εάν αποδειχθεί ότι το ατύχημα οφειλόταν σε δικό της σφάλμα αλλά και να επιβληθεί ένα αυστηρό ανώτατο όριο ευθύνης στο ύψος ποσού ισοδυνάμου με 100.000 ειδικά τραβηκτικά δικαιώματα.
<P>
Το πιο σημαντικό απ' όλα είναι το γεγονός ότι οι εκτός ΕΕ μεταφορείς θα πρέπει να ενημερώνουν τους επιβάτες για τις συνθήκες μεταφοράς τους κατά την αγορά του εισητηρίου τους. Είναι λυπηρό, αλλά η κατάσταση στην Ευρώπη είναι σήμερα πολύ διαφοροποιημένη και στον παρόντα κανονισμό και στα σχόλιά μας επ' αυτού θα πρέπει να τονίσουμε την ανάγκη για ομοιόμορφη ερμηνεία της αστικής ευθύνης. Ο προτεινόμενος κανονισμός είναι επομένως καλοδεχούμενος και από αυτή την άποψη.
<P>
Η ομάδα μου θα υποστηρίξει τις τροπολογίες με εξαίρεση την Τροπολογία Αριθ. 4 του κ. Wijsenbeek. Πιστεύουμε ότι το αρχικό κείμενο είναι καλύτερο και ισχυρότερο. Συνιστούμε την πρόταση στο Σώμα και ευχαριστούμε ιδιαίτερα τον εισηγητή κ. Gonzalez Triviρo για την εξαίρετη εργασία του καθώς και τον Επίτροπο για την υπομονή του να μείνει σήμερα μαζί μας.

<SPEAKER ID=185 LANGUAGE="DE" NAME="Jarzembowski">
Kυρία Πρόεδρε, κύριε Eπίτροπε, επειδή όλοι είμαστε σύμφωνοι, θα ήθελα να αναφέρω δύο επουσιώδη σημεία. Λυπάμαι για το ότι το Συμβούλιο δεν ακολούθησε την πρόταση της Επιτροπής να τεθεί σε ισχύ η νέα ρύθμιση ύστερα από έξι μήνες, αλλά ύστερα από ένα χρόνο. Καταλαβαίνω βέβαια ότι οι αεροπορικές εταιρείες θα πρέπει να προσαρμοστούν, αλλά βρήκα καλύτερη την πρόταση της Επιτροπής που λέει ότι έξι μήνες φτάνουν, οπότε και η προστασία των επιβατών θα βελτιωθεί σημαντικά. Αυτό θα ήταν καλύτερο.
<P>
Κύριε Επίτροπε, ίσως θα έπρεπε να πείτε και κάτι για την τροπολογία του Κοινοβουλίου, την οποία θεωρώ ιδιαίτερα σημαντική. Με την τροπολογία 4 του συναδέλφου Gonzalez Trivino, σας καλέσαμε, σε όλες τις μελλοντικές διαπραγματεύσεις με τρίτες χώρες για τις αεροπορικές μεταφορές, να φροντίσετε να θεσπιστούν ισότιμες διατάξεις αστικής ευθύνης υπέρ των επιβατών. Γνωρίζετε ότι το Συμβούλιο σας κάνει, ως γνωστόν, συχνά δύσκολη τη ζωή στις διαπραγματεύσεις με τρίτες χώρες. Γι' αυτό και παράκλησή μας είναι να φροντίζει κανείς με νόμους, ώστε να γίνει κάτι στο πλαίσιο των διαπραγματεύσεων με τρίτες χώρες. Το να επιβάλουμε τα ίδια δικαιώματα προστασίας για τους επιβάτες μας στις ξένες αεροπορικές εταιρείες, είναι σαφώς ένα μέλημα το οποίο αντικατοπτρίζει την κοινή μας πεποίθηση. Αν βεβαίως το αποφασίζαμε αυτό από κοινού, κύριε Επίτροπε, και εσείς το υποστηρίζατε, τότε το Συμβούλιο θα μας δημιουργούσε λιγότερα προβλήματα. Κυρίως θα δημιουργούσε σε σας λιγότερα προβλήματα. Γι' αυτό και θα χαιρόμουν, αν παίρνατε θέση σ' αυτήν την ειδική πρόταση του συναδέλφου Gonzalez Trivino και υιοθετούσατε την πρόταση του Κοινοβουλίου, να βάλετε δηλαδή στο επίκεντρο των διαπραγματεύσεων με τρίτες χώρες τα θέματα αυτά.

<SPEAKER ID=186 NAME="Kinnock, Neil">
Κυρία Πρόεδρε, υπάρχει ένα - και μόνον ένα - πλεονέκτημα όταν βρισκόμαστε και συζητούμε σημαντικά θέματα αυτή την ώρα της νύχτας. Προωθείται κάποιο είδος πνεύματος ομάδος το οποίο είναι πάρα πολύ καλό, ειδικότερα για την ανάπτυξη μεγαλύτερης αλληλεγγύης μεταξύ της Επιτροπής και του Κοινοβουλίου. Είμαι ευγνώμων προς τα Μέλη εκείνα που εξέφρασαν την ικανοποίησή τους για το γεγονός ότι ο Επίτροπος βρίσκεται εδώ για να παρακολουθήσει αυτήν την ενδιαφέρουσα συζήτηση σήμερα το βράδυ. Βεβαίως, όλοι μας βρισκόμαστε εδώ απόψε χωρίς να επιβαρύνουμε επιπλέον τον ευρωπαίο φορολογούμενο.
<P>
(Γέλια) Όπως θα γνωρίζει το Σώμα και όπως είπαν οι αξιότιμοι βουλευτές, η παρούσα πρόταση προσφέρει τη νομική προοπτική για μια ευπρόσδεκτη αλλαγή και βελτίωση των συμφερόντων των αεροπορικών ταξιδιωτών. Παρά το γεγονός ότι εξακολουθεί να υφίσταται κάποιο μικρό σημείο τριβής με το Συμβούλιο, η πρόοδος προς την κατεύθυνση έγκρισης του παρόντος κανονισμού είναι διασφαλισμένη και το γεγονός ότι η κοινή θέση συμπεριλαμβάνει, ολικά ή μερικά, δεκαπέντε από τις δεκαεννέα τροπολογίες που ενέκρινε το Κοινοβούλιο κατά την πρώτη ανάγνωση, σημαίνει ότι το Σώμα μπορεί να αισθάνεται δικαιολογημένη υπερηφάνεια.
<P>
Οι κύριοι στόχοι της αρχικής προτάσεως ήσαν, όπως θα θυμάται το Σώμα, η κατάργηση των παρωχημένων ορίων αστικής ευθύνης της Συμβάσεως της Βαρσοβίας, η θέσπιση της αρχής της αντικειμενικής ευθύνης μέχρι του ποσού των 100.000 ειδικών τραβηκτικών δικαιωμάτων, περίπου 120.000 Ecu, και η θέσπιση διάταξης όπως οι αεροπορικές εταιρείες καταβάλλουν προκαταβολή στα πρόσωπα που δικαιούνται αποζημίωσης. Είμαι πολύ ευτυχής που μπορώ να σας ενημερώσω ότι οι στόχοι αυτοί δεν έχουν θιγεί. Η μόνη κάπως σημαντική αλλαγή που επέφερε το Συμβούλιο ήταν η διαγραφή της υποχρέωσης για την έναρξη εφαρμογής του κανονισμού και στις διαπραγματεύσεις με τρίτες χώρες. Η πρόταση αυτή έχει τώρα επανεισαχθεί με την τροπολογία που κατέθεσε η Επιτροπή Μεταφορών και Τουρισμού, όπως ακούσαμε κατά της διάρκεια της συζητήσεως.
<P>
Όπως θα γνωρίζει το Σώμα, η Επιτροπή θεωρεί ότι η τροπολογία αυτή και η πρόταση που περιλαμβάνει είναι μια λογική και θεμιτή πρόταση η οποία, χωρίς να παραβιάζει τους όρους της Σύμβασης της Βαρσοβίας, στοχεύει στην ενθάρρυνση των αερομεταφορέων τρίτων χωρών να εφαρμόζουν τα ίδια επίπεδα αστικής ευθύνης με εκείνα των κοινοτικών αεροπορικών εταιρειών κατά την ώρα που οι εταιρείες αυτές των τρίτων χωρών εκτελούν δρομολόγια εντός της επικράτειας της Κοινότητας. Συνεπώς η Επιτροπή μπορεί να συμφωνήσει με τις Τροπολογίες Αριθ. 1 και 4. Μπορώ επίσης να πληροφορήσω το Σώμα ότι κατά τις προκαταρκτικές μας συζητήσεις με τις χώρες της Κεντρικής και Ανατολικής Ευρώπης σχετικά με τις αερομεταφορές, η Επιτροπή έχει ήδη υιοθετήσει την προσέγγιση αυτή ζητώντας όπως οι αερομεταφορείς τους εφαρμόζουν τα ίδια επίπεδα ασφαλιστικών καλύψεων όταν εκτελούν δρομολόγια από, προς και εντός της Κοινότητας.
<P>
Η Επιτροπή μπορεί επίσης να αποδεχθεί τις Τροπολογίες Αριθ. 2 και 3 για την αντικατάσταση των άρθρων 6.2 και 6.3 της κοινής θέσης. Έχει μεγάλη σημασία να παρέχεται στους επιβάτες εμπεριστατωμένη ενημέρωση σχετικά με την αστική ευθύνη του αερομεταφορέα όπως ορθά υπεστήριξε ο κ. Gonzales Triviρo. Οι όροι μεταφοράς περιλαμβάνουν επίσης και άλλες πληροφορίες ενδιαφέρουσες για τους επιβάτες και είναι σαφές ότι η αναφορά στους όρους αυτούς έχει αξία. Το σύστημα που προτείνεται συνεπάγεται ότι δεν θα υπάρχει η ανάγκη για τις διάφορες ανακοινώσεις που είναι προσαρτημένες στο εισητήριο, αντιμετωπίζοντας έτσι το πρόβλημα που είχε υπογραμμιστεί σε πρόσφατη αλληλογραφία με τον ΔΟΠΑ.
<P>
Θα ήθελα να επαινέσω θερμά τον κ. Gonzalez Triviρo και την Επιτροπή Μεταφορών και Τουρισμού για την εξαίρετη εργασία που έχουν κάνει επί του θέματος τούτου, και όχι μόνο με την έκθεση που εξετάζουμε απόψε. Είμαι ευγνώμων για τη συνεχή υποστήριξη που έχει παράσχει το Σώμα στην Επιτροπή σχετικά με την παρούσα πρόταση.

<SPEAKER ID=187 NAME="Πρόεδρος">
Eυχαριστώ πολύ, Eπίτροπε κύριε Kinnock.
<P>
H συζήτηση έληξε.
<P>
H ψηφοφορία θα διεξαχθεί αύριο, στις 11.00 π.μ.
<P>
(H συνεδρίαση λήγει στις 00.05)

